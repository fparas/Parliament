"","Content","name","ParlmemberID"
"74526","Date","24-10-2013",NA
"74527"," Ευχαριστώ πολύ.
Εάν τα πράγματα δεν ήταν εξαιρετικά σοβαρά θα ξεκινούσα με ένα αστείο, να συζητήσουμε την ετυμολογική διαφορά των εννοιών των οριζόντιων περικοπών, των οριζόντιων μέτρων από τα στοχευμένα μέτρα. 
Τα πράγματα, όμως, είναι πολύ σοβαρά, κύριε Υπουργέ, και κύριοι συνάδελφοι, και έτσι πρέπει να σταματήσουμε τα αστεία και να δούμε το εξής: Απ’ ό,τι φαίνεται, μετά το success story της Κυβέρνησης προχωράμε τώρα στο resist story, που υποτίθεται ότι η Κυβέρνηση διαπραγματεύεται πολύ σκληρά με την τρόικα. 
Απ’ ό,τι έχουμε καταλάβει, όμως, και από τα δημοσιεύματα αλλά και από τα όσα μας ενημέρωσε ο κύριος Υπουργός Εργασίας στην Ειδική Επιτροπή για την Παρακολούθηση του Ασφαλιστικού Συστήματος, το κενό που παρουσιάζεται στα ασφαλιστικά ταμεία, των 2,1 δισεκατομμυρίων ευρώ, αποφασίζει η Κυβέρνηση να το εξασφαλίσει όχι με οριζόντιες περικοπές, θεωρώντας ότι ένα ακόμα πλήγμα στις κύριες συντάξεις θα προκαλέσει μεγάλες αντιδράσεις, αλλά από ειδικές κατηγορίες, οι οποίες όμως δεν είναι τόσο ειδικές γιατί αναφέρονται σε ενάμισι εκατομμύριο ασφαλισμένους. 
Μιλάω, λοιπόν, για τις κατηγορίες που έχουν τη δυνατότητα της συνταξιοδότησης πριν από τα εξήντα δύο έτη. Μιλάω για τα ποσά που η Κυβέρνηση στοχεύει να εξασφαλίσει με τα «πέναλτι» που θα επιβάλει σε όσους προχωρούν σε πρόωρη συνταξιοδότηση.
Μιλάω επίσης, για τη μείωση των επικουρικών και των εφάπαξ, ιδιαίτερα αυτών που αφορούν στους εργαζόμενους των λεγόμενων «ευγενών ταμείων».
Ο κύριος Υπουργός Εργασίας μάς είπε προχθές ότι όλα αυτά γίνονται για να εξασφαλιστεί η βιωσιμότητα του ασφαλιστικού συστήματος και για να μην πληρώσουν τα λάθη του παρελθόντος οι μελλοντικές γενιές. Κανένα από τα στοιχεία δεν μας πείθει ότι προχωράτε στο οποιοδήποτε μέτρο γι’ αυτό. 
Έτσι, έρχομαι στο δεύτερο ερώτημα, που αφορά τις ομαδικές απολύσεις. Διότι το ασφαλιστικό σύστημα πλήττεται από την ανεργία, πλήττεται από τη μείωση των μισθών, πλήττεται από τις απολύσεις, πλήττεται και από τη μείωση της χρηματοδότησης από τον κρατικό προϋπολογισμό. Έρχομαι λοιπόν στο δεύτερο ερώτημα: Είναι δυνατόν να απελευθερωθεί και άλλο το όριο των ομαδικών απολύσεων, πάνω από 5%; Αυτό το λέμε γιατί η απάντηση του Όλι Ρεν στον Ευρωβουλευτή μας κ. Χουντή άφησε όλα τα δεδομένα ανοικτά.
Ευχαριστώ.","ΜΑΡΙΑ ΜΠΟΛΑΡΗ",347
"74528"," Ευχαριστούμε. 
Στην ερώτησή σας θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας, κ. Βασίλειος Κεγκέρογλου.
Έχετε το λόγο, κύριε Υφυπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74529"," Ευχαριστώ, κυρία Πρόεδρε.
Κυρία συνάδελφε, όπως είπατε, στην Ειδική Επιτροπή για την Παρακολούθηση του Ασφαλιστικού Συστήματος έγινε μια πολύωρη συζήτηση ανάμεσα στον Υπουργό και τα μέλη της επιτροπής και συζητήθηκαν όλα τα θέματα που έχουν να κάνουν με το ασφαλιστικό σύστημα και την πορεία του και αυτά τα οποία θέσατε και αυτά για τα οποία μας ενημερώσατε. 
Θεωρώ ότι η συζήτηση αυτή η ουσιαστική, όπως φαίνεται και από το διάλογο που αναπτύχθηκε εκεί, δίνει απαντήσεις σε σχέση με την περαιτέρω πορεία και τις αναγκαίες πρωτοβουλίες που πρέπει να παρθούν. 
Όμως, δεν είδα πουθενά στα Πρακτικά να μίλησε ο Υπουργός για μειώσεις συντάξεων. Πουθενά δεν διαπίστωσα να υπάρχει στοχευμένη μείωση συντάξεων. Αυτό το οποίο έχει δηλωθεί και από τον Υπουργό αλλά και από τον ίδιο τον Πρωθυπουργό, έχει να κάνει με τη διασφάλιση των συντάξεων. Πάντα υπάρχει ο παράγοντας της βιωσιμότητας του ασφαλιστικού συστήματος και εννοώ διαχρονικά. Και μετά από πέντε και δέκα και είκοσι χρόνια θα υπάρχει αυτός ο παράγοντας. Αν πάψει το κράτος, για παράδειγμα, να δίνει τα 12, 13 δισεκατομμύρια που δίνει το χρόνο, δεν θα υφίσταται αυτό. Αν το κράτος δεν έχει τη δυνατότητα να τα δώσει, επειδή δεν θα εισπράττει φόρους ή επειδή δεν θα έχει εξασφαλίσει την απαραίτητη χρηματοδότηση -εφόσον έχει ελλείμματα και όσο έχει ελλείμματα- δεν θα υπάρξει αυτή η δυνατότητα βιωσιμότητάς του. Άρα, είναι και θεωρητική η συζήτηση από ένα σημείο και μετά. 
Όμως, εγώ επικεντρώνομαι στο θέμα που έχει να κάνει με τις κύριες συντάξεις, όπως ακριβώς δήλωσε ο Πρωθυπουργός και ο Υπουργός. Αυτά ισχύουν. Όσον αφορά τις επικουρικές, όπου δεν υπάρχει κρατική συμμετοχή, ισχύουν αυτά τα οποία έχουμε ήδη θεσμοθετήσει, ότι με βάση τη δυνατότητα, με βάση τον μαθηματικό τύπο και όλα αυτά τα οποία προβλέπονται, θα συνεχισθεί η καταβολή των επικουρικών συντάξεων και βέβαια του εφάπαξ με το νέο τρόπο υπολογισμού. 
Τώρα ως προς το δεύτερο ερώτημα που θέτετε, που έχει να κάνει με τις ομαδικές απολύσεις, πριν σας απαντήσω στο ερώτημα, να σας πω ότι δυστυχώς η πραγματικότητα έχει ξεπεράσει το θεσμικό πλαίσιο. Ο άλφα ή ο βήτα επιχειρηματίας και εργοδότης, είτε αποφασίζει αυθαίρετα να σταματήσει τη δραστηριότητα της επιχείρησης είτε πραγματικά λόγω της κρίσης έχει οδηγηθεί σ’ αυτήν την αδυναμία. Υπάρχουν και οι δύο κατηγορίες επιχειρηματιών. Πέρα από τα ποσοστά των ομαδικών απολύσεων, αυτοί οι άνθρωποι βρίσκονται χωρίς δουλειά. Οι εργαζόμενοι σε μια επιχείρηση βρίσκονται χωρίς δουλειά, ανεξάρτητα από τα όρια των ομαδικών απολύσεων. 
Τι θέλω να πω; Αυτό που θέλω να πω είναι ότι η προστασία που προβλέπει ο νόμος ισχύει όταν υπάρχει κανονική λειτουργία της οικονομίας και των επιχειρήσεων. Όταν η επιχείρηση σταματήσει να λειτουργεί, δεν παρέχει καμμία προστασία ο συγκεκριμένος νόμος στους εργαζόμενους, αντίθετα, τους κρατάει σε ομηρία. 
Διότι ακόμα και αν ήθελε να τους απολύσει, προκειμένου να μπουν στο ταμείο ανεργίας και σε προγράμματα στα οποία είναι απαραίτητη προϋπόθεση η απόλυση, δεν απολύονται λόγω του περιορισμού αυτού. Δηλαδή, οι έκτακτες συνθήκες που υπάρχουν χρειάζονται πραγματικά και διαφορετική αντιμετώπιση. 
Τι έχουμε κάνει; Πολύ σωστά απαντάει ο επίτροπος στην ερώτηση του κ. Χουντή, που αναφέρετε. Έχουμε δεσμευτεί να μελετήσουμε τη διαδικασία που έχει να κάνει με το αίτημα για ομαδικές απολύσεις και κυρίως την επίκληση που πολλές φορές έχουν κάνει -τις περισσότερες φορές, αν όχι όλες- οι εργοδότες, οι επιχειρηματίες και οι μεγάλες επιχειρήσεις για την οικονομική βιωσιμότητα της επιχείρησης, πράγμα το οποίο δεν εξετάζεται σήμερα αυτοτελώς από το Υπουργείο Εργασίας, γιατί δεν μπορεί να εξεταστεί, και επειδή πρέπει να μπουν και άλλοι παράγοντες για να το εξετάσουν. Μιλάω για μία από τις περιπτώσεις των αδυναμιών όταν υποβάλεται κάτι τέτοιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Μέχρι σήμερα, κανείς Υπουργός δεν έχει εγκρίνει ομαδικές απολύσεις. Έχουν, όμως, οδηγηθεί ομαδικά στην ανεργία χιλιάδες εργαζόμενοι πέρα από όρια. Άρα, εκ των πραγμάτων έχει ξεπεραστεί αυτό.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74530"," Θα συνεχίσετε στη δευτερολογία σας, κύριε Υφυπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74531"," Ολοκληρώνω, κυρία Πρόεδρε. 
Αυτό που πρέπει να δούμε, λοιπόν, είναι το αποτέλεσμα της μελέτης και να κάνουμε σύγκριση για τα ισχύοντα δεδομένα. Τη μελέτη την εκπονεί το Διεθνές Γραφείο  Εργασίας. Μέσα στο Νοέμβριο αναμένεται να μας παραδοθεί. Θα την εξετάσουμε, θα τη μελετήσουμε και θα συζητήσουμε τι μεταβολές πρέπει να γίνουν και αν πρέπει να γίνουν. 
Ευχαριστώ πολύ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74532","  Κι εγώ σας ευχαριστώ. 
Κυρία Μπόλαρη, μπορείτε να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74533"," Ευχαριστώ, κυρία Πρόεδρε. 
Κύριε Υπουργέ, επιμένετε να απαντάτε για το ζήτημα των κύριων συντάξεων, που αφορά μεγάλο ποσοστό των ασφαλισμένων, αφορά τη συντριπτική πλειοψηφία αυτών που παίρνουν συντάξεις των 700 ευρώ. 
Ξέρετε πάρα πολύ καλά ότι η συζήτηση αυτήν τη στιγμή έχει μεταφερθεί αλλού, στις κατηγορίες που σας είπα, χωρίς να αποκλείεται η επίθεση και στις κύριες συντάξεις. 
Αυτό συμβαίνει, γιατί το ποσοστό του κρατικού προϋπολογισμού που συμμετέχει στο ασφαλιστικό σύστημα βαίνει μειούμενο. Το 2014 θα είναι 10% κάτω σε σχέση με το 2013. Άρα εγώ έχω μεγάλη αμφιβολία και για τις κύριες συντάξεις. 
Δεν μου απαντάτε, όμως, αυτά τα στοχευμένα μέτρα πού αναφέρονται συγκεκριμένα. Διότι σας ανέφερα κατηγορίες. Αυτές κυκλοφορούν συνέχεια στον Τύπο και αφορούν μεγάλο ποσοστό. 
Πείτε μου, σας παρακαλώ: Εργαζόμενοι που χρόνια ολόκληρα κατέβαλλαν υψηλές εισφορές για τις επικουρικές τους συντάξεις, για τα εφάπαξ τους, είναι δυνατόν αυτήν τη στιγμή με ένα νόμο -τον έκτο που θα επιβάλετε κατά πάσα πιθανότητα- να μειωθούν και άλλο; Και δεν είναι οι «πατρίκιοι» του ασφαλιστικού συστήματος, όπως τόλμησε να πει ο κ. Στουρνάρας. Είναι αυτές οι κατηγορίες που λόγω της θέσης τους στην παραγωγή, λόγω αγώνων, είχαν κατακτήσει συγκεκριμένα πράγματα. 
Σε σχέση με τις ομαδικές απολύσεις, στην ουσία τι μου απαντήσατε; Είπατε ότι έχει φτάσει εκεί η κατάσταση που τίποτα δεν ελέγχεται. 
Πραγματικά, γίνεται ένα όργιο με τη χρήση του άρθρου 99 και τη πτώχευση επιχειρήσεων από συγκεκριμένους -πολλούς- επιχειρηματίες αυτήν τη στιγμή. Οι εργαζόμενοι καταλήγουν να μην μπορούν να διεκδικήσουν ούτε αυτές τις τσεκουρεμένες αποζημιώσεις που έχετε βάλει στο ν. 4093 και μου μιλάτε για τις έκτακτες συνθήκες. 
Οι έκτακτες συνθήκες πληρώνονται συνέχεια από αυτούς που παράγουν, από αυτούς που έχουν πληρώσει δισεκατομμύρια εισφορών όλα αυτά τα χρόνια. Εννοώ τους εργαζόμενους και τους αυτοαπασχολούμενους. Οι έκτακτες συνθήκες δεν αφορούν καθόλου την εργοδοσία, η οποία μάλιστα μέσω του μνημονίου βλέπει τις εργοδοτικές εισφορές να μειώνονται. 
Εκτός των άλλων, μεγάλοι κλάδοι του κεφαλαίου, όπως οι τραπεζίτες, συνεχίζουν να έχουν τεράστια κέρδη. Οι ομαδικές απολύσεις ξέρετε ότι θα πάνε πολύ στοχευμένα σε τέτοιους κλάδους που θεωρούν ότι έχουν υπερπλεονάζον προσωπικό. 
Μια κουβέντα ακόμα θέλω να πω. Ήταν πολύ προκλητικό αυτό που είπε ο κ. Σαμαράς, ότι στην Ελλάδα οι άνεργοι είναι όσοι οι μετανάστες.
Όχι, κύριε Υπουργέ. Στην Ελλάδα οι άνεργοι είναι όσοι οι απολυμένοι για τους οποίους δεν παίρνετε μέτρα και όσοι είναι αποτέλεσμα της πολιτικής της ανεργίας που έχετε εφαρμόσει.","ΜΑΡΙΑ ΜΠΟΛΑΡΗ",347
"74534"," Ευχαριστούμε, κυρία Μπόλαρη. 
Έχετε το λόγο κύριε Υφυπουργέ, για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74535"," Sprider: Απολυμένοι στην ουσία -σταμάτησε να λειτουργεί η επιχείρηση- δεν θεωρούνται απολυμένοι, γιατί δεν καταγγέλθηκε η σύμβαση. Δεν μπορούν να μπουν στο ταμείο ανεργίας. Δεν μπορούν να μπουν στο πρόγραμμα «Προσαρμογή στην Παγκοσμιοποίηση».","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74536"," Δεν έχει μπει και καμμία επιχείρηση σε αυτό.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"74537"," Κάντε μία ερώτηση να σας απαντήσω. 
Υπάρχει ένα πραγματικό πρόβλημα –σ’ αυτό αναφέρθηκα- για να αξιοποιήσουμε διαθέσιμους πόρους για τις περιπτώσεις που επιχειρήσεις έχουν τελειώσει με το έναν ή τον άλλο τρόπο: είτε τις τέλειωσε ο εργοδότης –και το ξεκαθάρισα- ή τέλειωσαν από μόνες τους λόγω μη βιωσιμότητας. Εκεί πρέπει να υπάρξει αντιμετώπιση, αν δεν θέλουμε να εθελοτυφλούμε. Προστασία, λέει, από ομαδικές απολύσεις σε αυτούς που έχουν οδηγηθεί στην ανεργία με τις αποφάσεις των εργοδοτών. Δεν πρέπει να εθελοτυφλούμε. Θα κλείνουμε τα μάτια; Ή λέμε ότι «καλά είστε ως όμηροι»; Πρέπει να κάνουμε ρύθμιση. 
Αυτό, βέβαια, είναι κάτι άλλο σε σχέση με μια λειτουργούσα επιχείρηση, η οποία κάνει αίτημα για παράδειγμα με ένα σχέδιο βιωσιμότητας κατά την άποψή της, επειδή η κρίση την έχει επηρεάσει και ζητά μείωση προσωπικού που να υπερβαίνει το όριο του 5% με 6% ή το μηνιαίο αριθμό που έχει δικαίωμα να απολύσει. Σ’ αυτήν την περίπτωση θα πρέπει να εξετάζονται οι πραγματικές συνθήκες που υπάρχουν και αν αυτά που επικαλείται είναι αληθή και εν πάση περιπτώσει, με ένα σύστημα να λαμβάνονται οι αποφάσεις. Μέχρι τώρα ισχύει η διαβούλευση. Εφόσον το αποτέλεσμα της διαβούλευσης είναι θετικό, η συμφωνία περπατάει. Εάν δεν υπάρξει συμφωνία, καταθέτει αίτημα η επιχείρηση στον Υπουργό. Μέχρι τώρα δεν έχει υπογράψει κανείς Υπουργός. Θα δούμε τι λέει η μελέτη και με ποιον τρόπο. 
Και βεβαίως, κατά την άποψή μου, αυτό που πρέπει ουσιαστικά να θεσπίσουμε στη διαδικασία, ανεξάρτητα από όλα τα υπόλοιπα, είναι να εμπλακεί το Υπουργείο Ανάπτυξης και Οικονομικών στη διαδικασία εξέτασης των πραγματικών δεδομένων της επιχείρησης σε σχέση με το αίτημα το οποίο στηρίζεται σ’ αυτήν την επίκληση των οικονομικών στοιχείων. Έχουμε, όμως, καιρό, γιατί το ILO θα παραδώσει τη μελέτη το Νοέμβριο, οπότε θα έχουμε την ευκαιρία πιστεύω και στην Επιτροπή να συζητήσουμε το θέμα. 
Για το άλλο θέμα επαναλαμβάνω όσα είπα. Ήταν πάρα πολύ αναλυτική η συζήτηση, από ό,τι είδα και από τα πρακτικά, στην Επιτροπή Παρακολούθησης του Ασφαλιστικού Συστήματος. Θεωρώ ότι οι παρεμβάσεις, οι οποίες έχουν να κάνουν με τις ειδικές κατηγορίες στις οποίες αναφερθήκατε, έχουν να κάνουν με νέους ασφαλισμένους και για το αύριο και όχι για τα ήδη προβλεπόμενα από τα ισχύοντα. Νομίζω ότι τις επόμενες ημέρες, όπως είπε ο Υπουργός, θα ανακοινωθούν σε σχέση με όλα αυτά, και μέσα από διατάξεις που θα κατατεθούν και έχουν σχέση και με την επόμενη ερώτηση που θα συζητηθεί, δηλαδή σε σχέση με το ασφαλιστικό, τους αγρότες κ.λπ., αλλά η εφαρμογή των ήδη ψηφισμένων νόμων 3863, 3845 κ.λπ., προβλέπει τα μεταβατικά διαστήματα για αυτές τις κατηγορίες. Αυτά τα μεταβατικά διαστήματα νομίζω ότι ούτως ή άλλως έχουν καθοριστεί. Δεν είναι κάτι το οποίο θα το ψηφίσουμε, θα το αποφασίσουμε τώρα. 
Επομένως, νομίζω ότι με τη συζήτηση που έχει γίνει στην επιτροπή γίνεται κατανοητό σε ποια κατεύθυνση κινείται το Υπουργείο. 
Θα απαντήσω στο θέμα που έχει να κάνει με τα 1,8 δισεκατομμύρια. Αναφέρθηκε σε 2 δισεκατομμύρια η κυρία συνάδελφος. Η συμμετοχή του κράτους στο ασφαλιστικό σύστημα, η εγγύηση αυτής της τριμερούς χρηματοδότησης είναι της τάξεως περίπου του 55%. Υπάρχει μία μείωση λόγω της συνολικής μείωσης του ύψους των συντάξεων για το 2013 και για 2014 και στη συνέχεια υπάρχει αύξηση λόγω της αύξησης των συνταξιοδοτούμενων και της αύξησης της δαπάνης των ασφαλιστικών ταμείων. 
Αυτή είναι η πρόβλεψη, όπως σας ενημέρωσε ο Υπουργός στην επιτροπή. Τα 1,8 δισεκατομμύρια στοχεύουμε να τα καλύψουμε από την πάταξη της αδήλωτης εργασίας, της ανασφάλιστης εργασίας, από την είσπραξη οφειλομένων και από πηγές που έχουν να κάνουν με την εισφοροδιαφυγή και γενικότερα την υπασφάλιση. 
Αυτός είναι ο στόχος μας και αυτή η δουλειά πρέπει να εντατικοποιηθεί το επόμενο διάστημα για να έχουμε κάλυψη αυτής της μείωσης της χρηματοδότησης του κράτους στο ασφαλιστικό σύστημα.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74538"," Ευχαριστούμε, κύριε Υπουργέ.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα έξι μαθητές και μαθήτριες και δύο εκπαιδευτικοί από το 1ο Γυμνάσιο Αργυρούπολης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Η πρώτη με αριθμό 148/21-10-2013 επίκαιρη ερώτηση πρώτου κύκλου του Βουλευτή Αιτωλοακαρνανίας της Νέας Δημοκρατίας κ. Μάριου Σαλμά προς τον Υπουργό Υγείας, σχετικά με την κατάργηση των κριτηρίων πληθυσμιακής κάλυψης για τη χορήγηση αδειών σκοπιμότητας και αδειών λειτουργίας για την εγκατάσταση και τη λειτουργία μηχανημάτων ιοντιζουσών και μη ιοντιζουσών ακτινοβολιών, δεν συζητείται λόγω κωλύματος του Υπουργού κ. Γεωργιάδη και διαγράφεται.
Επίσης, η τέταρτη με αριθμό 149/21-10-2013 επίκαιρη ερώτηση πρώτου κύκλου της ΣΤ΄ Αντιπροέδρου της Βουλής, εμού δηλαδή, και Βουλευτού Σερρών των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Υγείας, σχετικά με την ολοκλήρωση των διαδικασιών για την ένταξη των υπό διαθεσιμότητα εκπαιδευτικών του Τομέα Υγείας και Πρόνοιας στο Υπουργείο Υγείας, δεν συζητείται λόγω κωλύματος του κυρίου Υπουργού και διαγράφεται.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74539"," Κυρία Πρόεδρε, ζητώ το λόγο.","ΜΑΡΙΟΣ ΣΑΛΜΑΣ",449
"74540"," Ορίστε, κύριε Σαλμά, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74541"," Κυρία Πρόεδρε, κατανοώ ότι ένας Υπουργός μπορεί να μην μπορεί να απαντήσει σε μία επίκαιρη ερώτηση ενός Βουλευτή. Ο λόγος που ζήτησα το λόγο είναι για να καταγραφεί ότι η σημερινή συζήτηση αναβάλλεται όχι με δική μου συναίνεση.
Ευχαριστώ.","ΜΑΡΙΟΣ ΣΑΛΜΑΣ",449
"74542"," Και πρέπει να συμπληρώσω και εγώ, κύριε συνάδελφε, ότι και η δική μου ερώτηση είναι πολύ ενδιαφέρουσα και ενδιαφέρει πάρα πολλούς εκπαιδευτικούς, όπως αναφέρεται περιληπτικά στο δελτίο, καθώς αυτήν τη στιγμή είναι σε διαθεσιμότητα και δεν ξέρουν τη μοίρα τους, δεν γνωρίζουν. Θεωρώ, επομένως, ότι ο κ. Γεωργιάδης θα έπρεπε να είναι εδώ ή τουλάχιστον ένας Υφυπουργός του.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύρια Πρόεδρε, μπορώ να έχω το λόγο;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74543"," Όχι, κύριε Μαριά, δεν έχετε το λόγο, με συγχωρείτε. Δεν μπορείτε από τη διαδικασία να μιλήσετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν απαγορεύεται από τη διαδικασία.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74544"," Δεν γίνεται, όμως, τώρα. Πρέπει να μπούμε στη συζήτηση. Όταν θα έρθει η σειρά σας, θα μιλήσετε.
Εισερχόμαστε στην πρώτη με αριθμό 147/21-10-2013 επίκαιρη ερώτηση δευτέρου κύκλου του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αντιμετώπιση των προβλημάτων για τους ανασφάλιστους υπερήλικες.
Το λόγο έχει ο κ. Τζαμτζής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74545"," Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι συνάδελφοι, το θέμα των ανασφάλιστων υπερηλίκων μάς έχει απασχολήσει πολύ καιρό τώρα και ιδιαίτερα από τη στιγμή που από την 1-1-2013 δεν παίρνουν σύνταξη, αντιμετωπίζοντας προβλήματα ουσιαστικά επιβίωσης.
Κύριε Υπουργέ, εγώ ξέρω σε ποιον απευθύνομαι και σας το λέω ειλικρινέστατα. Από τον χώρο του ΠΑΣΟΚ ήσασταν πάντοτε μπροστάρης και πρωτοπόρος σε τέτοια κοινωνικά θέματα, σε θέματα τα οποία πραγματικά μας αγγίζουν όλους.
Πρέπει, όμως, να ληφθεί απόφαση. Δεν μπορεί να συνεχιστεί αυτή η κατάσταση. Έχουμε ανθρώπους οι οποίοι επαιτούν, άνθρωποι οι οποίοι ζουν κυριολεκτικά από το ένα πιάτο φαγητό το οποίο σήμερα παίρνουν από τα γεύματα αγάπης, άνθρωποι οι οποίοι σε λίγο καιρό δεν θα έχουν ούτε ασφάλιση. 
Και το λέω αυτό, διότι ξέρετε πολύ καλά ότι ένας υπερήλικας ο οποίος έχει γεννηθεί στην Ελλάδα, εάν έχει τεκμαρτό εισόδημα μαζί με τη σύζυγό του 8.640 ευρώ, δηλαδή κυριολεκτικά ένα δωμάτιο, δεν μπορούν να πάρουν τη σύνταξη των 360 ευρώ.
Το ίδιο ισχύει με τους ομογενείς από την πρώην Σοβιετική Ένωση και από την Αλβανία, από τη Βόρειο Ήπειρο. Με αυτούς τους ανθρώπους, λοιπόν, βάζουμε όριο είκοσι ετών. 
Εγώ σας λέω ξεκάθαρα: Γιατί δεν δεχόμαστε τις βεβαιώσεις τις οποίες δίνουν οι δήμοι; Ήμουν δήμαρχος όταν ήρθαν αυτοί οι άνθρωποι. Ξέρω πολύ καλά ότι η κατοικία τους άλλαζε διότι φιλοξενούνταν σε σπίτια. Δεν νοικιάζανε. Δεν είχαν τίποτα οι άνθρωποι. Δουλεύανε για να μπορέσουν να βγάλουν τα προς το ζην και φιλοξενούνταν σε σπίτια.
Αυτές οι αλλαγές πρέπει να γίνουν. Πρέπει να γίνουν άμεσα, για να μπορέσουμε πραγματικά να κοιτούμε στα μάτια ανθρώπους οι οποίοι αντιμετωπίζουν σήμερα οξύτατο πρόβλημα επιβίωσης. 
Ευχαριστώ.","ΙΟΡΔΑΝΗΣ ΤΖΑΜΤΖΗΣ",498
"74546"," Ευχαριστούμε, κύριε Τζαμτζή.
Το λόγο έχει ο Υφυπουργός κ. Βασίλης Κεγκέρογλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74547"," Ευχαριστώ, κυρία Πρόεδρε.
Κύριε συνάδελφε, επαναφέρετε ουσιαστικά τη συζήτηση σε ένα πάρα πολύ σοβαρό θέμα που έχει να κάνει με δεκάδες χιλιάδες ανθρώπους που τα προηγούμενα χρόνια έτυχαν δικαιούχοι της προνοιακής σύνταξης του ΟΓΑ, αυτού του βοηθήματος που, παράλληλα με την κάλυψη της ιατροφαρμακευτικής περίθαλψης, ήταν και είναι ένα πραγματικό στήριγμα γι’ αυτήν την κατηγορία. 
Με την οριζόντια ουσιαστικά εφαρμογή διατάξεων που ψηφίστηκαν, το ν. 4093, σε σχέση με τη διάρκεια διαμονής στη χώρα μας και σε σχέση με τα εισοδηματικά κριτήρια, προκλήθηκε ένα αποτέλεσμα το οποίο είναι άδικο για πολλές κατηγορίες από αυτούς τους ανθρώπους.
Σωστά αναφέρατε τα ζητήματα που έχουν να κάνουν με την αδυναμία βεβαίωσης του χρόνου. Σωστά αναφέρατε τα ζητήματα που έχουν να κάνουν με το εισοδηματικό κριτήριο σε σχέση με την πραγματική δυνατότητα του εισοδήματος και την τεκμαρτή απεικόνιση της αντικειμενικής δαπάνης όπως λεγόταν, του τεκμαρτού εισοδήματος.
Και εγώ, ως Βουλευτής, το είχα θέσει πάρα πολλές φορές, πράγματι. Όμως, εδώ και καιρό –και αυτό είναι προς την κατεύθυνση να αντιμετωπίσουμε τις αρνητικές συνέπειες- έχει δοθεί στον ΟΓΑ η οδηγία, η κατεύθυνση, με βάση τα στοιχεία που αφορούν αυτούς που κόβονται, να γίνει μια αξιολόγηση κατ’ αρχάς και μια επεξεργασία πρότασης προκειμένου να αντιμετωπιστεί το πρόβλημα. Κανείς δεν μπορεί να εγγυηθεί ότι όλοι που έπαιρναν θα πάρουν, όμως με την επεξεργασία και την αξιολόγηση που έχει κάνει μέχρι τώρα ο ΟΓΑ θεωρώ ότι θα αποκατασταθεί αυτό το θέμα, τουλάχιστον σταδιακά, διότι χρειάζεται το χρόνο του, ούτως ώστε να δικαιωθούν άνθρωποι που ουσιαστικά καλύπτουν τα κριτήρια, τυπικά μόνο δεν τα καλύπτουν. 
Παραδείγματος χάριν, χρόνος διαμονής. Εδώ πρέπει να δούμε και πώς νομοθετούμε, διότι υπάρχουν τρεις-τέσσερις χρόνοι διαμονής. Για να είσαι δικαιούχος κανονικής σύνταξης του ΟΓΑ αρκούν δέκα χρόνια, για να είσαι της προνοιακής θέλει είκοσι, για να είσαι δικαιούχος του οικογενειακού επιδόματος είναι δέκα. Πρέπει να υπάρξει επιτέλους και μία καλή νομοθέτηση σε σχέση με τα ίδια πράγματα που δεν πρέπει να διαφέρουν ως προϋπόθεση από νόμο σε νόμο.
Άρα, λοιπόν, ένα θέμα είναι ο χρόνος διαμονής, που εξετάζεται για το πού θα μπορεί να έχει μία δίκαιη και αποτελεσματική αντιμετώπιση των δικαιούχων της προνοιακής σύνταξης, και επίσης το εισοδηματικό κριτήριο, το οποίο έχει να κάνει με άλλες πηγές. 
Τι εννοώ; Πολλά κράτη, όπως η Γερμανία παραδείγματος χάριν, –η Ελλάδα δεν χορηγεί τέτοια σύνταξη-, χορηγούν συντάξεις των 30, των 40, των 50 ευρώ. Αν παίρνεις 10 ευρώ σύνταξη από μία άλλη χώρα, λοιπόν, επειδή δούλεψες ένα μικρό διάστημα σε μια επιχείρηση, κόβεσαι εντελώς.
Είναι οριζόντια αυτή η διάταξη. Δεν λαμβάνει υπ’ όψιν ότι δεν συμπληρώνεις το 4.320. Γι’ αυτό, λοιπόν, αυτό που μπορώ να πω σήμερα είναι ότι ο ΟΓΑ τελειώνει αυτήν την επεξεργασία. Στο αμέσως επόμενο διάστημα θα φέρει και το αποτέλεσμα της επεξεργασίας και την πρότασή του για την αποκατάσταση αδικιών που έχουν να κάνουν με τη χορήγηση του προνοιακού επιδόματος του ΟΓΑ. 
Ευχαριστώ, κυρία Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74548"," Ευχαριστούμε.
Κύριε Τζαμτζή, έχετε το λόγο, προκειμένου να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74549"," Κάποτε η συγχωρεμένη η μάνα μου, Υπουργέ μου, μου είχε πει μία ιστορία. Θα σας την πω με δύο κουβέντες. Ο πατέρας είπε στο γιο: «Δώσε μία κουβέρτα στον παππού. Ό,τι ήταν να προσφέρει το προσέφερε. Δώσε μία κουβέρτα να φύγει. Όπου θέλει ας πάει να ζήσει». Είπε το εγγόνι, το παιδί του συγκεκριμένου πατέρα: «Πατέρα, γιατί να του δώσουμε μία κουβέρτα; Να του δώσουμε τη μισή και να κρατήσω την άλλη μισή, να μη μπω στα έξοδα για σένα όταν θα φεύγεις». 
Το λέω αυτό, διότι η αλληλεγγύη ήταν πάντοτε η δύναμη των Ελλήνων. Αυτήν την αλληλεγγύη προς τη γενιά η οποία έχει προσφέρει τόσα σε εμάς, μας έκανε ανθρώπους, θα πρέπει να την επιδείξουμε. 
Η συνταξιοδότηση των ανασφάλιστων υπερηλίκων με την άρση των διατάξεων του ν. 4093 και τον εξορθολογισμό αυτών των διατάξεων αποτελεί τον πυρήνα μιας πολιτικής κοινωνικής αλληλεγγύης, την οποία πρέπει να επιδείξουμε.
Εγώ χαίρομαι που ακούω αυτό το πράγμα και θα σας παρακαλέσω ειλικρινά για κάτι. Πρόσφατα είχα συνάντηση με τον Υπουργό κ. Βρούτση. Με διαβεβαίωσε ότι μπαίνει πλέον στο νομοσχέδιο που έρχεται πολύ σύντομα στη Βουλή διάταξη να συνταξιοδοτείται στο εξηκοστό δεύτερο έτος ο αγρότης με σαράντα χρόνια ασφάλισης. Είναι πραγματικά υλοποίηση δέσμευσης του Πρωθυπουργού μέσα σ’ αυτήν την Αίθουσα και είναι πολύ μεγάλη τομή.
Το δεύτερο, για το οποίο θέλω να σας παρακαλέσω και πρέπει να το δείτε, είναι να μην μπείτε στη λογική να ισοφαρίζονται οι ληξιπρόθεσμες οφειλές με μπλοκάρισμα των κοινωνικών επιδοτήσεων. Είναι παράνομο και το ξέρετε. 
Το τρίτο θέμα αφορά τους γεννηθέντες το 1948. Το λέω αυτό, διότι είναι πακέτο αυτά τα θέματα. Αφήσαμε μια γενιά ανθρώπων, τους γεννηθέντες το 1948, έρμαιο να πάνε στα εξήντα επτά. Ήδη έχει περάσει ένας χρόνος. Εγώ σας προτείνω να κόψουμε στο μισό αυτήν τη διαδικασία για τους γεννηθέντες το 1948. Εφόσον, λοιπόν, έχουν καλύψει το ½ αυτής της διαφοράς, να μπορέσουν πλέον να συνταξιοδοτηθούν και αυτοί, γιατί πραγματικά αντιμετωπίζουν οξύτατα προβλήματα και το ξέρετε. Έχουν παραχωρήσει τα χωράφια τους, δεν έχουν κτήματα, τα έχουν νοικιάσει, οπότε δεν μπορούν να τα βγάλουν πέρα.
Κλείνοντας, μπορώ να αναφέρω στη Βουλή ένα πόρισμα του Συνηγόρου του Πολίτη, που ξέρετε τι λέει. Είμαι βέβαιος ότι το έχετε στα χέρια σας. Αυτό το πόρισμα προτείνει συγκεκριμένα πράγματα για τα έτη ασφάλισης και θα συμφωνήσω απόλυτα μαζί σας, γιατί είχα σκοπό να σας τα πω. Δεν μπορεί να υπολογίζουμε είκοσι χρόνια για τους μεν, δέκα χρόνια για τους δε ή οτιδήποτε άλλο.
Δεύτερον, εάν κάποιος, είτε ομογενής είτε από την Ευρωπαϊκή Ένωση, συνταξιούχος υπερήλικας παίρνει κάποιο ποσό, αυτό το πόσο να αφαιρείται και να συμπληρώνεται από εμάς το 360, να φθάνει δηλαδή στη σύνταξη των 360 ευρώ. Είναι ρυθμίσεις τις οποίες πρέπει να περάσουμε, κύριε Υπουργέ, για να μπορούμε να μιλούμε για κοινωνική δικαιοσύνη σε ανθρώπους που πραγματικά αντιμετωπίζουν πρόβλημα επιβίωσης.","ΙΟΡΔΑΝΗΣ ΤΖΑΜΤΖΗΣ",498
"74550"," Ευχαριστούμε, κύριε Τζαμτζή.
Κύριε Υφυπουργέ, έχετε το λόγο, για να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74551"," Με τη δευτερομιλία σας θέσατε το δεύτερο μεγάλο θέμα που αφορά το συνταξιοδοτικό των αγροτών, για το οποίο έχει γίνει σ’ αυτή την Αίθουσα πολλή συζήτηση από τότε που ψηφίστηκε η διάταξη για την αύξηση των ορίων με την πρόταση πολλών Βουλευτών, για να είναι σταδιακή αυτή η αύξηση του ορίου ηλικίας. Ήταν πρόταση κομμάτων και ομάδων Βουλευτών.
Είχε καταθέσει και το ΠΑΣΟΚ πρόταση νόμου για αυτήν τη σταδιακή αύξηση και ομάδα Βουλευτών από το κόμμα σας και από τα άλλα κόμματα. Είναι ένα σημαντικό ζήτημα, το οποίο πρέπει να δούμε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74552"," Απ’ το 2000 μιλώ γι’ αυτό το πράγμα.","ΙΟΡΔΑΝΗΣ ΤΖΑΜΤΖΗΣ",498
"74553"," Το 2000 όμως δεν υπήρχε αύξηση από τα εξήντα πέντε στα εξήντα επτά.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74554"," Σίγουρα δεν υπήρχε.","ΙΟΡΔΑΝΗΣ ΤΖΑΜΤΖΗΣ",498
"74555"," Συζητάμε, λοιπόν, και με ένα επιπλέον δεδομένο τώρα.
Το Υπουργείο έχει επεξεργαστεί, όπως σωστά σας ενημέρωσε ο κύριος Υπουργός, πρόταση-ρύθμιση η οποία αφορά την εξομοίωση των ισχυόντων στα άλλα ταμεία με τον ΟΓΑ. Προβλέπεται δηλαδή η συνταξιοδότηση στα εξήντα δύο χρόνια με σαράντα χρόνια ασφάλισης. Αυτό είναι εξομοίωση με τα άλλα ταμεία.
Έχουμε το ζήτημα της διαδοχικής, που λύνεται και αυτό, εφόσον έχεις δεκαπέντε χρόνια, τα οποία θα συμπληρώνονται. Δεν έχω πλήρη γνώση των μεταβατικών διατάξεων και δεν θα έχουμε μέχρι να κατατεθούν. Θα κατατεθούν είτε με τη μορφή τροπολογίας τις αμέσως επόμενες μέρες είτε με τη μορφή νομοσχεδίου, όπως είπατε. 
Είναι όμως δίκαιο να υπάρξει αντιμετώπιση του εξής φαινομένου. Σε όλα τα ταμεία, όταν έχεις συμπληρώσει, παραδείγματος χάριν, είκοσι πέντε χρόνια ασφάλισης, από ένα όριο και μετά δικαιούσαι να πάρεις μειωμένη σύνταξη. Στον ΟΓΑ δεν δικαιούσαι, όπως δεν δικαιούσαι και με σαράντα, με μειωμένα όρια. 
Είναι πολλά τα θέματα της εξομοίωσης και βέβαια της αντιμετώπισης του ζητήματος της αύξησης των ορίων σε συνδυασμό με τη νέα ρύθμιση. Υπάρχει δηλαδή η εξής αντίφαση, εάν δεν το δούμε πιο αναλυτικά. Ενώ δίνουμε το δικαίωμα συνταξιοδότησης στα εξήντα δύο με σαράντα χρόνια ασφάλισης, λέμε ότι ταυτόχρονα πρέπει να πας στα εξήντα επτά ακόμα και πενήντα χρόνια να δουλεύεις στα χωράφια, από δεκαεπτά ετών. 
Είναι ένα ζήτημα λοιπόν που πρέπει να το δούμε στην επεξεργασία, να δούμε πώς θα έρθει κατ’ αρχάς η διάταξη, γιατί όπως σας είπα δεν έχω πλήρη γνώση για τα μεταβατικά, ούτως ώστε να αντιμετωπίσουμε αδικίες, οι οποίες υπάρχουν και πολύ καλά τις θέσατε, όπως πολύ καλά τις έχουν θέσει και όλες οι πλευρές που έχουν ενδιαφερθεί για το θέμα. 
Με το θετικό νέο λοιπόν ότι έρχεται η ρύθμιση αυτή, ύστερα και από την κυβερνητική απόφαση που είχε να κάνει με το θέμα, θα πρέπει δημιουργικά να προσφέρουμε όλοι, ούτως ώστε να γίνει καλύτερη και να αντιμετωπίσει τα προβλήματα στον χώρο των αγροτών, που αναφέρατε. 
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74556"," Ευχαριστώ κι εγώ.
Πρέπει να πω όμως ότι οι «σαρανταοκτάρηδες», όπως τους λέμε πια, δεν έχουν να φάνε, κύριε Υπουργέ. Την καλή πρόθεση εγώ τη διαβλέπω σε εσάς και στην Κυβέρνηση, αλλά οι «σαρανταοκτάρηδες» συνεχίζουν να ζουν στην αγωνία της καθημερινότητας. Αν μου επιτρέπεται η παρέμβαση, κύριε Τζαμτζή, νομίζω ότι συμφωνούμε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74557"," Πολύ καλά το θέσατε. Το μεγαλύτερο πρόβλημα το αντιμετώπισαν οι γεννηθέντες το 1948 και 1949, αλλά για ποιον λόγο οι «σαρανταοκτάρηδες»; Διότι ήδη είχαν μπει στη διαδικασία της σύνταξης και ήδη πολλοί από αυτούς παραχώρησαν την περιουσία στα παιδιά τους ή την πούλησαν κ.λπ.. Γι’ αυτό χρειάζεται ιδιαίτερη αντιμετώπιση.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"74558"," Όλα, κύριε Υπουργέ.","ΙΟΡΔΑΝΗΣ ΤΖΑΜΤΖΗΣ",498
"74559"," ΄Η δανείστηκαν για να πληρώσουν και να ξεχρεώσουν. Επομένως, πρέπει πολύ σύντομα να το δείτε αυτό. Σας ευχαριστώ και με συγχωρείτε για την παρέμβαση.
Κυρίες και κύριοι συνάδελφοι, ήθελα να θέσω υπ’ όψιν του Σώματος την από 25-7-2013 ομόφωνη απόφαση της Διάσκεψης των Προέδρων, με την οποία στους Βουλευτές επαρχίας και συγκεκριμένα σε αυτούς που θα παραιτηθούν του δικαιώματος λήψης αεροπορικών εισιτηρίων, δίνεται η δυνατότητα κάλυψης των εξόδων διοδίων για τη μετάβαση στις προεκλογικές τους περιφέρειες. Η εκχώρηση αυτή θα γίνεται με ανέκκλητη δήλωση του Βουλευτή. Θα παρακαλέσω την έγκριση του Σώματος για αυτήν την απόφαση.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74560"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"74561"," Το Σώμα ενέκρινε ομοφώνως την απόφαση αυτή, η οποία καταχωρίζεται στα Πρακτικά.
Συνεπώς η απόφαση έγινε δεκτή ομοφώνως και έχει ως εξής: 
(Η προαναφερθείσα απόφαση καταχωρίζεται στα Πρακτικά και έχει ως εξής:
(Να καταχωρισθούν οι σελ. 30 α έως 30δ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74562"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση της παραπάνω απόφασης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74563"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"74564"," Το Σώμα παρέσχε τη ζητηθείσα εξουσιοδότηση. Ευχαριστώ.
Εισερχόμαστε τώρα στη συζήτηση της πέμπτηςμε αριθμό 145/21-10-2013 επίκαιρης ερώτησης πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Οικονομικών, σχετικά με τα αποτελέσματα από τις ενέργειες ελέγχου και φορολόγησης των εμβασμάτων του εξωτερικού της περιόδου 2009-2012.
Κυρία συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74565"," Ευχαριστώ, κυρία Πρόεδρε.
Κύριε Υπουργέ, κύριοι συνάδελφοι, επανερχόμαστε στο θέμα της πάταξης της φοροδιαφυγής που θεωρείται από όλους ιδιαίτερα κρίσιμη για την αποτελεσματικότητα του κράτους να εισπράξει επιτέλους τα έσοδά του, έσοδα αναγκαία για τα ελλείμματα της οικονομίας αλλά και για την ανακούφιση των αδύναμων κοινωνικά στρωμάτων.
Δεκαπέντε μήνες από την ανάληψη της διακυβέρνησης της χώρας, το πρόβλημα της φοροδιαφυγής, παρά τις προσπάθειες που έγιναν, παρά τις εξαγγελίες και την αγωνία του Υπουργείου, αλλά και παρά την οξύτητα που πήραν τα θέματα αυτά -λίστες Λαγκάρντ, Λιχνεστάιν, εμβάσματα που ερωτώ σήμερα- και παρά τις συμφωνίες που έχει κάνει η χώρα μας με άλλα κράτη και έτσι διευκολύνεται στο να έχει πληροφορίες με την άρση του φορολογικού απορρήτου για όλα αυτά τα θέματα, δεν έχουμε διαπιστώσει να έχει γίνει πρόοδος. 
Συγκεκριμένα για τα θέματα της ερώτησής μου, δηλαδή των εμβασμάτων που έχει καταγράψει με ακρίβεια η Τράπεζα της Ελλάδος -και υπάρχουν όλα τα στοιχεία- από το 2009 μέχρι το 2012, στην ερώτησή μου, κύριε Υπουργέ, τον Ιούνιο -είχα κάνει μέχρι τότε πολλές ερωτήσεις, αλλά αναφέρομαι στην τελευταία- μου είχατε πει ότι στο πλαίσιο του χειρισμού του ελέγχου των εμβασμάτων της τριετίας 2009-2011, όπως πολύ καλά γνωρίζετε, πέρυσι έγινε η προετοιμασία -όντως αυτό, μου το είχατε απαντήσει πέρυσι- η πρώτη επεξεργασία των στοιχείων, δημιουργήθηκαν οι απαραίτητες εφαρμογές για την επιβολή των στοιχείων κ.λπ και ότι τελικά έχει εγκριθεί από τη Γενική Γραμματεία Δημοσίων Έργων σχέδιο δράσης για τη διαχείριση αυτών των εμβασμάτων. Το σχέδιο αυτό ολοκληρώθηκε με το κλείσιμο της ειδικής εφαρμογής που λειτούργησε τον Μάρτιο του 2013, και είπατε μετά ότι η  Γενική Γραμματεία Δημοσίων Εσόδων με τον ελεγκτικό μηχανισμό που διαθέτει έχει πλέον στοχεύσει και ελέγχει όλες τις περιπτώσεις και πάρα πολύ σύντομα θα έχουμε αποτελέσματα.
Όμως, κύριε Υπουργέ, έχει περάσει σχεδόν ένα εξάμηνο από τότε, δεκαπέντε μήνες από τη λειτουργία της Κυβέρνησης και δεν έχει δοθεί στη δημοσιότητα κανένα απολύτως στοιχείο και κανένα αποτέλεσμα που να αφορά τους ελέγχους, γιατί μέχρι τώρα συζητάμε για τη διαδικασία. Και επειδή η διαδικασία τράβηξε πάρα πολύ, προχθές την ψηφίσαμε αλλά κάναμε τις ίδιες παρατηρήσεις. Ήρθε η τροπολογία, η οποία έδινε παράταση δύο ετών για αυτές τις υποθέσεις που είχαν φθάσει μετά από αυτήν τη μεγάλη καθυστέρηση που επιδεικνύει επί σειρά ετών το κράτος, να υπάρχει η περίπτωση της παραγραφής τους.
Γι’ αυτό, λοιπόν, θέλουμε να μας πείτε τα αποτελέσματα. Τις ενέργειες τις ξέρουμε. Έχουμε κάνει πολλές ερωτήσεις και μας έχετε απαντήσει ευκρινώς. Ποιο αποτέλεσμα έχουμε; Έχουμε πέντε περιπτώσεις, δέκα, εκατό, διακόσιες, που να έχουμε αποτέλεσμα πλέον χειροπιαστό; 
Φοβάμαι, κύριε Υπουργέ, μήπως και με αυτήν την παράταση δεν έχουμε επίσπευση των υποθέσεων. Θα αποφύγουμε μεν κίνδυνο παραγραφής, αλλά εδώ πρέπει να έχουμε επίσπευση των υποθέσεων. Διότι τελικά πώς θα βάλουμε κάποια χρήματα στην οικονομία μας που τα έχει πολύ μεγάλη ανάγκη -και είναι αρκετά αυτά τα χρήματα- και το πολύ σημαντικό, αυτό το αίσθημα του ελληνικού λαού πότε, τέλος πάντων, πρέπει να το ικανοποιήσουμε; Είναι τεράστιο αυτό το αίσθημα του ελληνικού λαού για τα ανώτερα στρώματα που δεν φορολογούνται και τους κάθε φορά φοροδιαφεύγοντες.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"74566"," Σας ευχαριστούμε, κυρία Ξηροτύρη. Στη δευτερολογία σας θα συνεχίσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74567"," Δεν φορολογήθηκαν και από αυτές τις λίστες αλλά και σε άλλα προβλήματα, τα οποία σας επισημαίνουν και άλλοι, δεν έχετε προχωρήσει. 
Και μαζί με όλα αυτά σας ρωτώ εάν χρειάζεται προσωπικό. Επιτέλους ας πάμε στην έκτακτη πρόσληψη προσωπικού με  οποιονδήποτε τρόπο, αρκεί να ολοκληρωθεί αυτή η διαδικασία.","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"74568"," Ευχαριστούμε, κυρία Ξηροτύρη.
Ο Υφυπουργός κ. Γεώργιος Μαυραγάνης έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74569"," Κυρία Πρόεδρε, κυρία Βουλευτή, κατ’ αρχάς χαίρομαι που παρακολουθείτε το θέμα, γιατί είναι ένα θέμα πάρα πολύ ενδιαφέρον και νομίζω ότι απασχολεί όχι μόνο το Κοινοβούλιο, αλλά ολόκληρο τον ελληνικό λαό.
Είναι μεγάλη η προσπάθεια που κάνει το Υπουργείο για την αντιμετώπιση της φοροδιαφυγής, γιατί πιστεύω –τόσο εγώ όσο και η πολιτική ηγεσία- ότι μέσα από την καταπολέμηση της φοροδιαφυγής θα υπάρξουν κάποια έσοδα για να έχουμε καλύτερη διάθρωση στον προϋπολογισμό και μεγαλύτερα περιθώρια ευελιξίας στην άσκηση της δημοσιονομικής πολιτικής. 
Πληροφορίες σχετικά με το χειρισμό των υποθέσεων για τα εμβάσματα έχουν δοθεί και από τον Υπουργό Οικονομικών σε πρόσφατη απάντησή του, στην με αριθμό 102/8-10-2013 συζήτηση της επίκαιρης ερώτησης του πρώην Προέδρου της Βουλής κ. Κακλαμάνη, η οποία συζητήθηκε στις 11 Οκτωβρίου. 
Θα ήθελα στο σημείο αυτό να πω ότι για το χειρισμό των υποθέσεων του ελέγχου των εμβασμάτων, όπως πολύ σωστά είπατε, αναπτύχθηκε και εγκρίθηκε από τις αρμόδιες υπηρεσίες της Γενικής Γραμματείας Δημοσίων Εσόδων ένα σχέδιο δράσης, το οποίο περιλάμβανε τη διαχείριση των προσκλήσεων που είχαν αποσταλεί για οικειοθελή συμμόρφωση από τη Διεύθυνση Επιχειρησιακού Σχεδιασμού και το στάδιο – όπως πολύ σωστά είπατε- ολοκληρώθηκε με το κλείσιμο της ειδικής εφαρμογής στις 20 Μαρτίου 2013. 
Στο δεύτερο μέρος έγινε αξιολόγηση των υποθέσεων βάσει των κανόνων των κριτηρίων ανάλυσης κινδύνου. Αυτό το σύστημα αναπτύχθηκε από τη Διεύθυνση Φορολογικής Συμμόρφωσης της Γενικής Γραμματείας Δημοσίων Εσόδων, προκειμένου να ελεγχθούν αρχικά οι  υποθέσεις πολύ μεγάλου πλούτου ή πολύ μεγάλου ρίσκου. 
Από τις υποθέσεις αυτές αρχικά επελέγησαν οι πρώτες εκατοντάδες. Στάλθηκαν στην αρμόδια ελεγκτική υπηρεσία, το Κέντρο Φορολογουμένων Μεγάλου Πλούτου, για τη διενέργεια ελέγχου και ήδη διενεργείται ο έλεγχος. 
Σημειώνεται ότι η αρμοδιότητα των εξειδικευμένων ελέγχων για την ταχύτερη και αποτελεσματικότερη ολοκλήρωσή τους με την απόφαση του Γενικού Γραμματέα Δημοσίων Εσόδων τον Μάιο, υπήχθη στην αρμοδιότητα αυτού του κέντρου που σας ανέφερα, στο οποίο ήδη έχουν ενταχθεί εξήντα ένας ελεγκτές.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Εδώ θέλω να πω -και να έρθω ακριβώς στο κέντρο του προβλήματος- ότι η πολιτική ηγεσία ακριβώς επειδή παρακολουθεί το θέμα και θέλει και αυτή γρήγορα αποτελέσματα, όπως και το Κοινοβούλιο και ο ελληνικός λαός, ζήτησε ένα απλό πράγμα. Ζήτησε από αυτές τις υποθέσεις στις οποίες υπάρχει διαφορά –και θα συνεχίσω στη δευτερολογία μου- να  μπορέσει αυτή η διαφορά να βεβαιωθεί άμεσα. 
Το πρόβλημα που υπήρξε, όπως μας δόθηκε από τις υπηρεσίες και μας ενημέρωσε και ο Γενικός Γραμματέας Δημοσίων Εσόδων, ήταν ότι για να ολοκληρωθεί ο έλεγχος χρειαζόταν να συλλέξουν όλα τα στοιχεία και τους λογαριασμούς στην Ελλάδα για να υπάρξει ο οριστικός –όπως λέμε- έλεγχος. Αποτέλεσμα ήταν ότι αν εκδιδόταν ένα μερικό φύλλο ελέγχου, όπως προβλέπει η νομοθεσία μας, θα έπρεπε σε πολύ σύντομο χρονικό διάστημα μετά να έχει κλείσει. Αυτό τι σημαίνει; Ότι αν στη συνέχεια προκύψουν διάφορα στοιχεία από τον έλεγχο λογαριασμών κ.λπ., αυτά τα στοιχεία δεν θα μπορούσαν να χρησιμοποιηθούν. 
Αντιλαμβανόμενοι αυτό το πρόβλημα, περάσαμε την τροπολογία στην οποία αναφερθήκατε. Πού σημαίνει τι; Πολύ απλά, ότι με αυτήν την τροπολογία επιτρέπεται ο προσωρινός έλεγχος. `Οταν προκύπτουν διαφορές μεταξύ εμβασμάτων και φορολογικών δηλώσεων και ζητείται από τον φορολογούμενο μία τελευταία πρόσκληση -με την αρχή της προηγούμενης ακρόασης που είναι συνταγματικά κατοχυρωμένη- για δικαιολόγηση, εφόσον δεν υπάρξει καμμία πειστική δικαιολογία για το μέρος εκείνο που δεν υπάρχει δικαιολόγηση, προχωρά άμεσα στη βεβαίωση χωρίς καμμία άλλη ενέργεια. Νομίζω ότι αυτή η νομοθετική πρωτοβουλία που αναλάβαμε θα επιταχύνει τη βεβαίωση ποσών στο αμέσως επόμενο διάστημα. 
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"74570"," Σας ευχαριστούμε, κύριε Υφυπουργέ. 
Η κ. Ξηροτύρη έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74571"," Ας πάρουμε τα πράγματα από το τέλος. Έχουμε ολοκληρώσει μία σειρά, ένα μεγάλο αριθμό ελέγχων από τα εμβάσματα προς το εξωτερικό. Έχουν βρεθεί διαφορές και όπως μου είχατε απαντήσει και τον Ιούνιο, αυτή η διαδικασία τελειώνει σύντομα, αλλά δεν τελείωσε σύντομα, γιατί όντως αυτές οι διαφορές που βρέθηκαν δεν μπορούσαν να καταγραφούν πλήρως και με το υπάρχον νομοθετικό πλαίσιο υπήρχε κίνδυνος να έχουμε είτε παραγραφή είτε δεν δινόταν –ας πούμε- η δυνατότητα του μερικού ελέγχου.
Εγώ το επισήμανα αυτό στην τροπολογία, κύριε Υπουργέ. Αυτός ήταν και ο λόγος που το ψηφίσαμε, το θετικό είναι δηλαδή ότι πέρα από το ότι μετατίθενται η παραγραφή τους για δύο χρόνια, μπορεί πράγματι να γίνει ένας μεταβατικός έλεγχος να είναι ένας έλεγχος κι από εκεί και πέρα μπορούν να προκύψουν τα πρώτα αποτελέσματα. 
Εδώ το θέμα είναι το εξής: Αυτό το εργαλείο μάς έλειπε για να έχουμε τα πρώτα αποτελέσματα; Δεν υπήρχαν πέντε, δέκα, είκοσι, τριάντα περιπτώσεις από τις δύο χιλιάδες επτακόσιες περιπτώσεις που έχετε να ελέγξετε, που θα μπορούσαν να είχαν ξεκαθαριστεί; Σας ζήτησα ένα δείγμα όλης αυτής της διαδικασίας. Γιατί υπάρχει τόσο μεγάλη καθυστέρηση; 
Όπως είχα αναφέρει και παλαιότερα, σε αυτήν τη λίστα που ήρθε στη Βουλή του 2009 -και που δεν ήρθε του 2010 και του 2011- ήταν υπερεκατονταπλάσιες οι διαφορές από τη φορολογική δήλωση. Εκεί ήταν εξόφθαλμες οι περιπτώσεις. Θα μπορούσε να είχε τελειώσει αυτή η διαδικασία - όπως μου είχατε απαντήσει- από πέρσι, από τις αρχές του έτους. 
Για να μη μένουμε στην παρελθοντολογία, υπάρχει μία εγκύκλιος τώρα του Γενικού Γραμματέα της Γενικής Γραμματείας Εσόδων, που βάζει τα θέματα και της επικινδυνότητας και των περιπτώσεων της προτεραιότητας. Δίνει ακόμη και μόρια στους υπαλλήλους για να προχωρήσουν σε αυτό. 
Αυτή η εγκύκλιος από ορισμένη μερίδα του Τύπου μεταφράστηκε, σε σχέση και με κάποιες δηλώσεις –αν τις έκανε ο κ. Θεοχάρης- ότι μπορεί και ορισμένες περιπτώσεις που δεν έχουν οικονομικό ενδιαφέρον να πάνε στις καλένδες.
Κύριε Υπουργέ, χρειάζεται διαφάνεια σε όλο αυτό το θέμα. Όλες οι περιπτώσεις με τις εγκυκλίους που έχετε κάνει, με την τροπολογία που προτείναμε, θα πρέπει να ελεγχθούν. 
Χρειάζεται τώρα πλέον να μας δώσετε ένα σαφέστατο χρονοδιάγραμμα. Σας είπα ότι υπάρχουν πολλές περιπτώσεις που για μένα είναι εξόφθαλμο ότι έχουν κλείσει, ότι έχετε στα χέρια σας όλα τα στοιχεία και μπορείτε πράγματι να εισπράξετε χρήματα, τα οποία θα ανακουφίσουν, γιατί θα πάνε κατευθείαν στις ευπαθείς ομάδες. Αυτός είναι ο στόχος μας, αυτή η ισοκατανομή των βαρών, η οποία δεν γίνεται. 
Οι πλούσιοι στην Ελλάδα είναι αρκετοί. Τα εισοδήματα τους είναι πάνω από 60 δισεκατομμύρια -δεν ξέρουμε πόσα είναι  έξω που είναι αφορολόγητα- και συνεχώς αυξάνονται. Και δεν αυξάνονται έτσι τα εισοδήματά τους σε μια χώρα που έχει ύφεση και δεν έχει ανάπτυξη. Αυξάνονται γιατί πράγματι σε αυτούς δεν υπάρχει δίκαιη ανακατανομή των βαρών, δεν υπάρχει φορολόγηση.","ΑΣΗΜΙΝΑ ΞΗΡΟΤΥΡΗ- ΑΙΚΑΤΕΡΙΝΑΡΗ",374
"74572"," Το θέμα είναι τι ψηφίζουμε όλοι εδώ μέσα, όμως, κυρία Ξηροτύρη.
Ευχαριστούμε πολύ.
Κύριε Μαυραγάνη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74573"," Θα ήθελα, κυρία Πρόεδρε, να αναφερθώ στο ότι αυτές οι διαδικασίες, οι οποίες βρίσκονται σε εξέλιξη για τον έλεγχο και την καταπολέμηση της φοροδιαφυγής, γίνονται μέσα από εργαλεία και επεξεργασία πληροφοριών για τα οποία δεν υπήρχε προγενέστερη εμπειρία, συνεπώς χτίζονται σταδιακά και με ένα συστηματικό τρόπο, έτσι ώστε και αποτέλεσμα να υπάρξει αλλά και να μην γίνουν παραλείψεις. 
Μιλήσατε για την καθυστέρηση, αλλά όπως σας εξήγησα, όταν χρειάστηκε αυτές οι πρώτες εκατοντάδες υποθέσεων να προχωρήσουν διαπιστώθηκε ότι βρισκόμαστε μπροστά στο πρόβλημα που σας εξήγησα. Το πρόβλημα αυτό είναι ότι δεν μπορεί να κλείσει με το μέχρι προχθές νομοθετικό πλαίσιο ένας φορολογικός έλεγχος, εάν δεν έχεις εξασφαλίσει –μιλάω για τους ελεγκτές- ότι έχεις λάβει το σύνολο των πληροφοριών που είναι αναγκαίες για να προχωρήσουν αυτές οι ελεγκτικές ενέργειες.
Το μεγάλο πρόβλημα είναι ότι θα έπρεπε να συγκεντρώσουν πληροφοριακά στοιχεία, όχι μόνο για την περιουσιακή κατάσταση, αλλά και για τυχόν ποσά σε λογαριασμούς, που φυσικά δεν έχουν βγει στο εξωτερικό, αλλά μένουν εδώ.","ΓΕΩΡΓΙΟΣ ΜΑΥΡΑΓΑΝΗΣ",312
"74574"," Από τις καταθέσεις των 1.000 ευρώ των συνταξιούχων τα παίρνετε. Εκεί είναι τόσο εύκολο;","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"74575"," Συνεπώς, εκεί υπήρχε ένα σοβαρό πρόβλημα και αυτό το πρόβλημα που είχε η νομοθεσία μας εμπόδιζε την άμεση βεβαίωση γι’ αυτήν τη διαφορά. Αυτό το πρόβλημα με τις ενέργειες της πολιτικής ηγεσίας αναδείχθηκε και ταχύτατα -από τη στιγμή που αναδείχθηκε- προχωρήσαμε σε αυτήν την τροπολογία -που πολύ σωστά κάνατε, κατά την άποψή μου και την υπερψηφίσατε- γιατί χρειάζεται, χωρίς να μπούμε σε άλλες πληροφορίες, με τις διαφορές που προκύπτουν, να βεβαιωθεί ο φόρος και να μείνει ανοιχτή η υπόθεση για τυχόν λήψη περαιτέρω πληροφοριών και επεξεργασίας αυτών, προκειμένου να βγει και το τελικό, οριστικό φύλλο ελέγχου.
Άρα, νομίζω ότι σ’ αυτόν τον τομέα η Κυβέρνηση έχει κάνει ο,τιδήποτε είναι στο χέρι της για να μπορέσει να έχει αποτέλεσμα. Πιστεύω ότι μετά και την τελευταία αυτή διόρθωση του νομοθετικού καθεστώτος μας, δίνεται η ευκαιρία στη Γενική Γραμματεία Δημοσίων Εσόδων να προχωρήσει πλέον χωρίς χρονοτριβή σ’ αυτές τις βεβαιώσεις φόρων.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"74576"," Σας ευχαριστούμε κι εμείς, κύριε Υπουργέ.
Κυρίες και κύριοι συνάδελφοι, ο Βουλευτής κ. Κωνσταντίνος Καραγκούνης ζητεί άδεια ολιγοήμερης απουσίας του στο εξωτερικό. Η Βουλή εγκρίνει;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74577"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"74578"," Η Βουλή ενέκρινε τη ζητηθείσα άδεια.
Εισερχόμεθα τώρα στη συζήτηση της τρίτης με αριθμό 150/21-10-2013 επίκαιρης ερώτησης δευτέρου κύκλου του Βουλευτή Ηρακλείου των Ανεξαρτήτων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τις κατασχέσεις υπέρ του Ελληνικού Δημοσίου σε υπόλοιπα τραπεζικών λογαριασμών φορολογουμένων που αφορούν ποσά κάτω των 1.000 ευρώ, προερχόμενα από μισθούς και συντάξεις.
Έχετε το λόγο, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, η ερώτησή μου αφορά ένα σημαντικότατο κοινωνικό θέμα, το οποίο έχει προκύψει. Ενώ, όπως ακούστηκε και στην προηγούμενη ερώτηση και από την απάντησή σας, έχουμε χιλιάδες εμβάσματα και ευκαιρία του δημοσίου εδώ και πάρα πολύ καιρό να έχει φορολογήσει αυτούς που πραγματικά έχουν χρήματα, ενώ έχουμε τη γνωστή λίστα Λαγκάρντ και τις διάφορες λίστες από τις οποίες σχεδόν δεν έχει εισπραχθεί κανένα ποσό, μέσα από τη Βουλή ψηφίστηκαν διαδικασίες fast track, προκειμένου να μπορεί το ελληνικό δημόσιο να προχωρεί σε κατασχέσεις λογαριασμών των φορολογουμένων, οι οποίοι οφείλουν συγκεκριμένα ποσά.
Αυτή η διαδικασία fast track -αν θυμάμαι καλά- πριν το καλοκαίρι, από ενημέρωση που είχε γίνει σε κάποια συζήτηση από τον κ. Στουρνάρα –διορθώστε με αν κάνω λάθος- είχε αποδώσει 2 δισεκατομμύρια ευρώ εισπράξεις. Με βάση δημοσιεύματα που είδα το τελευταίο διάστημα, μόνο τον Σεπτέμβριο η είσπραξη από πλευράς δημοσίου μέσω της διαδικασίας fast track κατασχέσεων λογαριασμών των οφειλετών ήταν 1 δισεκατομμύριο ευρώ. Δηλαδή, εκεί βλέπουμε ταχύτατη διαδικασία.
Το θέμα είναι, όμως, ότι πλέον δεν τηρούνται και οι όποιες προϋποθέσεις είχαν τεθεί, προκειμένου να υπάρξει και μία προστασία των ιδίων των φορολογουμένων. Δεν μπορεί –και το γνωρίζετε καλά- το δημόσιο να προχωρά σε κατασχέσεις, όταν τίθεται ζήτημα επιβίωσης του ίδιου του φορολογουμένου.
Υπήρχε, λοιπόν, η ρύθμιση και υπάρχει ότι όταν στο λογαριασμό υπάρχουν κάτω από 1.000 ευρώ και είναι ποσά που προέρχονται από μισθούς και συντάξεις, αυτά δεν κατάσχονται. Επίσης, ανεξαρτήτως ύψους ποσού, αλλά, βέβαια, δεν είναι πάνω από 1.000 ευρώ, επίδομα ανεργίας δεν κατάσχεται.
Τι έχει συμβεί τώρα τελευταία; Υπάρχει μία τεράστια επιδρομή από την πλευρά του δημοσίου το οποίο πλέον στέλνει για κατασχέσεις τα ειδοποιητήρια. Οι δε τράπεζες, συνεργαζόμενες με το Υπουργείο, κατάσχουν πλέον ποσά κάτω των 1.000 ευρώ που προέρχονται από μισθούς και συντάξεις, ενώ έχουμε και καταγγελίες για κατασχέσεις επιδομάτων ανεργίας.
Απ’ ότι φαίνεται πρέπει να ξεκαθαριστεί αυτή η κατάσταση. Οι τράπεζες χειρίζονται, δεν έχουν καμμία ευθύνη. Το Υπουργείο -θα σας ακούσουμε, βεβαίως- ισχυρίζεται ότι δεν ξέρει τίποτα, στέλνει ένα ειδοποιητήριο και απλά η τράπεζα πρέπει να ψάξει να δει αν αυτά είναι από μισθούς ή από συντάξεις. Στην πράξη, την πληρώνει ο Έλληνας φορολογούμενος, ο φτωχοποιημένος Έλληνας πολίτης και γίνονται κατασχέσεις και γίνονται καταγγελίες.
Σ’ αυτό το ζήτημα, λοιπόν, πέραν της γενικότερης αντίθεσης που έχουμε και της κριτικής που κάνουμε, πρέπει να υπάρξουν συγκεκριμένες ρυθμίσεις.
Τι θα κάνετε, κύριε Υπουργέ, προκειμένου να εφαρμοστεί ο νόμος και όχι κατά το δοκούν; Δηλαδή, πρέπει να μην γίνεται καμμία κατάσχεση σε ποσά κάτω των 1.000 ευρώ, που προέρχονται από μισθούς και συντάξεις ή σε ποσά που προέρχονται -και τελειώνω, κυρία Πρόεδρε- από επίδομα ανεργίας ή άλλα βοηθήματα.
Σε αυτό περιμένουμε μία πολύ συγκεκριμένη απάντηση από εσάς, κύριε Υπουργέ.
Το θέμα είναι τεράστιο. Προβάλλεται καθημερινά στον ηλεκτρονικό Τύπο και στις τηλεοράσεις και στις εφημερίδες. Είναι πραγματικό γεγονός και θέλουμε μία απάντηση και λύση στο ζήτημα αυτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74579"," Ευχαριστούμε, κύριε Μαριά. 
Στην ερώτηση θα απαντήσει ο Υφυπουργός Οικονομικών κ. Γεώργιος Μαυραγάνης.
Ορίστε, κύριε Υφυπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74580"," Κύριε Πρόεδρε, κύριε Βουλευτά, όντως το θέμα αυτό έχει αναδειχθεί τις τελευταίες ημέρες. Παρακαλώ να ακούσετε ότι το νομοθετικό καθεστώς μας στον Κώδικα Είσπραξης Δημοσίων Εσόδων προβλέπει ότι την επομένη της ημέρας που τα χρέη προς το δημόσιο καθίστανται ληξιπρόθεσμα, ο προϊστάμενος υποχρεούται στη λήψη κάποιων μέτρων. 
Από την άλλη μεριά, όμως, υπάρχει συγκεκριμένη διάταξη, το άρθρο 31 του ιδίου κώδικα, στο οποίο ορίζεται ότι δεν επιτρέπεται η κατάσχεση μισθών, συντάξεων, ασφαλιστικών βοηθημάτων κ.λπ. που καταβάλλονται περιοδικά, εφόσον το ποσό αυτό μηνιαίως είναι μικρότερο των 1.000 ευρώ. 
Στις περιπτώσεις δε που υπερβαίνει το ποσό αυτό επιτρέπεται η κατάσχεση του 1/4 και το εναπομείναν ποσό δεν μπορεί να είναι μικρότερο των 1.000 ευρώ. Η κατάσχεση των απαιτήσεων αυτών γίνεται στα χέρια του εργοδότη ή του φορέα που τους καταβάλλει. 
Υπάρχει, επίσης, και μία άλλη διάταξη, που λέει ότι οι ανωτέρω εξαιρέσεις από την κατάσχεση ισχύουν και όταν η καταβολή των ποσών αυτών γίνεται με κατάθεση σε τραπεζικό λογαριασμό του οφειλέτη σε πιστωτικό ίδρυμα. 
Ακόμη, υπάρχει –και νομίζω ότι θα έχετε ήδη ενημερωθεί- και σχετική γνώμη του Συνηγόρου του Καταναλωτή, που συστήνει να υπάρχει σαφής αναφορά στους τραπεζικούς λογαριασμούς, όταν αυτοί οι λογαριασμοί είναι λογαριασμοί στους οποίους μπαίνουν μισθοί, συντάξεις κ.λπ..
Το Υπουργείο Οικονομικών και μάλιστα η Γενική Γραμματεία Δημοσίων Εσόδων, η οποία είναι αρμόδια και για την είσπραξη των δημοσίων εσόδων, από τη στιγμή που ξεκίνησε αυτό το θέμα έκανε κάποιες επαφές με την Ένωση Ελληνικών Τραπεζών και βρισκόμαστε σε μία διαδικασία συζήτησης. Πολύ σύντομα θα έχουμε τη δυνατότητα ακριβώς να έχει ξεκαθαριστεί, έτσι ώστε να εφαρμοστεί αυτό το οποίο σας είπα και οι συντάξεις και οι μισθοί, όταν μπαίνουν στους λογαριασμούς, να μην είναι αντικείμενο κατάσχεσης, εφόσον μιλάμε γι’ αυτά τα ποσά που προβλέπει ο νόμος. 
Θα πρέπει βέβαια –και εκεί είναι ένα θέμα, αυτό είναι που συζητάμε και με την Ένωση Ελληνικών Τραπεζών- να υπάρχει αυτή η διάκριση, ώστε να μπορεί να γίνεται αντιληπτό και από την τράπεζα ότι αυτός ο λογαριασμός, είναι λογαριασμός στον οποίο κατατίθενται μισθοί και συντάξεις. 
Ένα τελευταίο είναι ότι επειδή η Κυβέρνηση, με την ευαισθησία που έχει σε αυτό το θέμα, ακριβώς μόλις ξεκίνησε, ήρθε σε επαφή με την Ένωση Ελληνικών Τραπεζών και τα όποια διαδικαστικά ζητήματα αντιμετωπίζονται, έτσι ώστε να μην υπάρχουν προβλήματα στο άμεσο μέλλον.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"74581"," Ευχαριστούμε και εμείς.
Ορίστε, κύριε Μαριά, μπορείτε να δευτερολογήσετε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, κατ’ αρχάς χαίρομαι που ήρθατε να απαντήσετε στην ερώτηση, διότι δείχνει, από την πλευρά τη δική σας τουλάχιστον, ότι υπάρχει μία ετοιμότητα. Αυτά που δώσατε ως απάντηση δεν μας ικανοποιούν. 
Πρώτον, μην ξεχνάμε ότι οι ίδιες οι τράπεζες είναι κρατικές. Αυτήν τη στιγμή υπάρχει και εκπρόσωπος του δημοσίου στη διοίκηση. Επομένως, αυτό που ισχυρίζονται οι τράπεζες -και με βάση δημοσίευμα της εφημερίδας «ΚΥΡΙΑΚΑΤΙΚΗΣ ΕΛΕΥΘΕΡΟΤΥΠΙΑΣ» την προηγούμενη Κυριακή- ότι από την ώρα που θα κατατεθεί, έστω μισθός ή σύνταξη, και περάσουν είκοσι τέσσερις ώρες, τότε παύει να υπάρχει προστασία, δηλαδή η προστασία είναι μόνο για τις πρώτες είκοσι τέσσερις ώρες. Και θα πρέπει τώρα οι συνταξιούχοι να πάνε ταχύτατα την πρώτη ημέρα να πάρουν τα λεφτά τους, για να μην τους κάνει κατάσχεση των συντάξεων το ελληνικό δημόσιο, τη στιγμή που έχουμε περάσει μία διάταξη –και νομίζω ότι αυτό ισχύει και από παλιά, το ξέρετε- ότι κατάσχεση σε ποσά τα οποία οδηγούν τον οφειλέτη πλέον σε αδυναμία διαβίωσης απαγορεύεται να κατάσχονται. 
Γι’ αυτόν το λόγο λοιπόν υπάρχει αυτή η ρύθμιση, η οποία όμως πλέον δεν είναι αποτελεσματική. Και λέει το Υπουργείο Οικονομικών προς τις τράπεζες να βρουν μία λύση και λένε και οι τράπεζες προς το Υπουργείο Οικονομικών «εμείς θέλουμε ρύθμιση νομοθετική» πολύ συγκεκριμένα και όπως φαίνεται ταχύτατα τροπολογίες. Φέρτε μία τροπολογία, θα την υποστηρίξουμε, που θα κλείσει αυτό το ζήτημα. Δεν μπορεί να συνεχιστεί απλά η διαπραγμάτευση.
Επίσης, ο Συνήγορος του Καταναλωτή κάνει πράγματι τη δουλειά του, αλλά η απόφασή του δεν έχει, όπως ξέρετε, καμμία νομική ισχύ. Προσπαθεί να επιλύσει συναινετικά το ζήτημα γι’ αυτό και λέγεται Συνήγορος του Καταναλωτή. Εδώ πρέπει να βρεθεί άμεσα λύση και δεν μπορεί πλέον το Υπουργείο Οικονομικών να αναμένει. 
Θα πάρετε λοιπόν, κατά τη γνώμη μας, μία νομοθετική πρωτοβουλία. Ρυθμίστε τις λεπτομέρειες και προσδιορίστε αυτά που πρέπει να γίνουν για τους οφειλέτες. Και αυτοί είναι μικροοφειλέτες, κύριε Υπουργέ. Το ξέρετε ότι οι συντάξεις και οι μισθοί έχουν καταβαραθρωθεί. Έχουμε μία νέα φοροκαταιγίδα τώρα που ετοιμάζεται με τα ακίνητα. Έχουμε κατασχέσεις «fast track». 
Ο κ. Όλι Ρεν επιβεβαιώνει αυτό που είχαμε πει σ’ αυτήν την Αίθουσα, δηλαδή ότι το μνημόνιο και η επιτήρηση θα συνεχιστεί τουλάχιστον μέχρι το 2048. Ο κ. Όλι Ρεν το πήγε μέχρι το 2065 και μας δίνει και δίνει και σε εσάς μία ενδιαφέρουσα πληροφορία.
Δεν μπορεί να συνεχιστεί αυτή η κατάσταση και ιδίως τώρα που όλοι έχουμε δεχθεί –κι εσείς πολύ σωστά έχετε δεχθεί- ότι δεν είναι δυνατόν να γίνονται αυτές οι κατασχέσεις στους ανήμπορους συμπολίτες μας. 
Άρα, λοιπόν, κύριε Υπουργέ, αναμένω και τη δευτερολογία σας. Εάν έχετε επεξεργαστεί πράγματι ένα σχέδιο ρύθμισης και άμεσης απόφασης να μας το πείτε ή να δεσμευτείτε ότι αυτό το ζήτημα θα λήξει πράγματι την επόμενη εβδομάδα. Είμαστε εδώ όλοι και φαντάζομαι και άλλοι συνάδελφοι θα αποδεχθούμε μία τροπολογία για το ζήτημα αυτό, για να σταματήσει η φοροεπιδρομή στους ανήμπορους συνταξιούχους και μισθωτούς.
 Ακόμη, κύριε Υπουργέ, κατάσχεται –απαράδεκτο!- και το επίδομα ανεργίας. Έχουν κατασχεθεί κι άλλα βοηθήματα. Πώς θα επιβιώσει πλέον ο ελληνικός λαός; 
Αποδεικνύεται ότι αυτή η πολιτική δεν αποδίδει Παρ’ ότι εμείς διαφωνούμε συνολικά με την πολιτική σας, για το συγκεκριμένο σας κάνουμε μία πρόταση και θέλουμε συγκεκριμένη ρύθμιση εδώ και τώρα, μια τροπολογία fast track για να λύσουμε το πρόβλημα που έχει δημιουργηθεί.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74582"," Ευχαριστούμε, κύριε Μαριά.
Κύριε Μαυραγάνη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74583"," Κυρία Πρόεδρε, κύριε Βουλευτά, το ζήτημα, όπως το ανέλυσα και στην πρωτολογία μου, είναι ακριβώς να εφαρμοστεί η νομοθεσία. 
Γι’ αυτό, από την πρώτη στιγμή που προκλήθηκε αυτό το θέμα είμαστε σε επαφή με την Ένωση Ελληνικών Τραπεζών και ο σκοπός είναι να υπάρξει ξεκαθάρισμα της διαδικασίας. Και βεβαίως, αν προκύψει θέμα νομοθετικής ρύθμισης στο ξεκαθάρισμα αυτής της διαδικασίας, η Κυβέρνηση –αλίμονο!- θα το κάνει. Και θα το κάνει αν χρειαστεί πολύ σύντομα. 
Όπως σας είπα, προέχει, μέσα από αυτήν τη συζήτηση με την Ένωση Ελληνική Τραπεζών, να διευκρινιστεί ποιο είναι το θέμα που οι τράπεζες έχουν και τις οδηγεί σε αυτήν την κατάσταση. Συνεπώς, να είστε σίγουρος, όπως και το Κοινοβούλιο, ότι οποιοδήποτε ζήτημα θα αντιμετωπιστεί άμεσα και εφόσον χρειάζεται νομοθετική παρέμβαση και αυτή θα γίνει. 
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"74584"," Θα περιμένουμε, κύριε Υπουργέ. 
Ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας ΕΛΕΥΘΕΡΙΟΣ ΒΕΝΙΖΕΛΟΣ και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και δύο εκπαιδευτικοί- συνοδοί τους από το 1ο Γυμνάσιο Αργυρούπολης. 
Επίσης, τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεπτά μαθητές και μαθήτριες και ένας εκπαιδευτικός συνοδός τους από το 16ο Δημοτικό Σχολείο Αμαρουσίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Η έκτη με αριθμό 152/21-10-2013 επίκαιρη ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδος κ. Νικολάου Καραθανασόπουλου προς τον Υπουργό Παιδείας και Θρησκευμάτων, σχετικά με την εγκύκλιο Φ.18/93893/Δ5/12-7-2013 του Υπουργείου Παιδείας σε σχέση με τα ιδιωτικά σχολεία, δεν θα συζητηθεί λόγω κωλύματος του κυρίου Υπουργού και διαγράφεται.
Η πέμπτη με αριθμό 151/21-10-2013 επίκαιρη ερώτηση δευτέρου κύκλου του Βουλευτή Λάρισας του Κομμουνιστικού Κόμματος Ελλάδος κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με τους υπό διαθεσιμότητα εκπαιδευτικούς, δεν θα συζητηθεί λόγω κωλύματος του κυρίου Υπουργού και διαγράφεται.
Εισερχόμαστε στη συζήτηση της τέταρτης με αριθμό 146/21-10-2013 επίκαιρης ερώτησης δεύτερου κύκλου της Βουλευτού Β´ Πειραιώς της Δημοκρατικής Αριστεράς κ. Μαρίας Γιαννακάκη προς τους Υπουργούς Οικονομικών και Εσωτερικών, σχετικά με τη λήψη μέτρων για την ισότιμη φορολογική αντιμετώπιση όλων των πολιτών. 
Ορίστε, κυρία συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74585"," Σας ευχαριστώ πολύ.
Κύριε Υπουργέ, η προσπάθεια της Κυβέρνησης να συλλέξει κρατικά έσοδα στηρίζεται σε ένα πολύ μεγάλο βαθμό στη φορολογία. Και ειδικά τα τρία τελευταία χρόνια στηρίζεται σε μία πάρα πολύ βαριά φορολογία, η οποία πέρα από τις άλλες συνέπειες που έχει σε πάρα πολλά επίπεδα και στην κοινωνία αλλά και στην ίδια την οικονομία, εμφανίζει πολλά φαινόμενα και πολλά σημεία που έχουν πολύ έντονα στοιχεία ανισότητας. 
Η φορολόγηση, και βάσει του Συντάγματος, πρέπει πρώτα και κύρια να είναι δίκαια κατανεμημένη και να μην δημιουργεί ανισότητες. Συγκεκριμένες, όμως, εισοδηματικές κατηγορίες συμβαίνει να εμφανίζουν ένα πολύ μεγάλο ποσοστό του εισοδήματός τους, το οποίο δεν φορολογείται. Και φυσικά δεν μιλώ για επιδόματα, τα οποία απορρέουν από την κοινωνική πολιτική, όπως είναι το επίδομα ανεργίας. Μιλώ για κατηγορίες, όπως είναι για παράδειγμα οι Βουλευτές. Βλέπουμε ότι το αφορολόγητό εισόδημα των Βουλευτών υπερβαίνει σε πολλές περιπτώσεις το 50% και εκτός από αυτό παρέχονται και πάρα πολλά επιδόματα στους Βουλευτές, τα οποία δεν φορολογούνται. 
Πέραν τούτου, στην προσπάθειά μου να δω πού εδράζονται όλα αυτά, διαπίστωσα ότι υπάρχει ένα δαιδαλώδες νομικό καθεστώς, το οποίο πραγματικά δημιουργεί πονηρές σκέψεις, δηλαδή σαν να υπάρχει μία προσπάθεια συγκάλυψης. 
Οπότε, θα ήθελα να μας ενημερώσετε για τα εξής: Πόσες και ποιες είναι αυτές οι εισοδηματικές κατηγορίες, πέρα από τους Βουλευτές; Γιατί όλοι οι συνάδελφοι κάναμε φορολογική δήλωση και ξέρουμε πάρα πολύ καλά για τι μιλώ. Έχετε υπολογίσει ποια είναι τα έσοδα, τα οποία χάνει το κράτος από τα αφορολόγητα εισοδήματα αυτών των κατηγοριών; Αν δεν τα έχετε υπολογίσει, σκοπεύετε να τα υπολογίσετε; 
Επίσης, σκοπεύει η Κυβέρνηση να άρει αυτό το φορολογικό καθεστώς που ειδικά στις μέρες που διανύουμε σκανδαλίζει το μέσο Έλληνα πολίτη, ο οποίος έχει δει να φορολογείται πάρα πολύ βάναυσα, ειδικά τα τελευταία τρία χρόνια;
Ευχαριστώ.","ΜΑΡΙΑ ΓΙΑΝΝΑΚΑΚΗ",100
"74586"," Εμείς ευχαριστούμε.
Στην ερώτησή σας θα απαντήσει ο Υφυπουργός κ. Μαυραγάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74587"," Κυρία Πρόεδρε, κυρία Βουλευτή, κατ’ αρχάς θα ήθελα να διευκρινίσω ότι οποιαδήποτε απόκλιση από τους συνηθισμένους κανόνες της φορολογίας εισοδήματος ή των άλλων φορολογιών, θεωρείται μία φορολογική δαπάνη είτε είναι απαλλαγή είτε είναι ειδικό καθεστώς είτε είναι μειωμένος συντελεστής. 
Αυτές τις κατηγορίες σε όλη τη φορολογία μπορείτε να τις βρείτε αναλυτικά ανά είδος φόρου αλλά και με ποσά στον τόμο εκείνο του προϋπολογισμού που αναφέρεται ακριβώς στις φορολογικές εκπτώσεις. Είναι ένας ογκωδέστατος τόμος πεντακοσίων εβδομήντα επτά σελίδων, αν δεν κάνω λάθος, το 2013 όπου αναλύονται κατά όνομα και κατά ποσό αυτές οι εκπτώσεις τις οποίες σας ανέφερα. 
H μεγάλη διαφορά μεταξύ των δημοσίων δαπανών και των φορολογικών δαπανών είναι ότι ενώ οι άμεσες δημόσιες δαπάνες αποτελούν αντικείμενο συζήτησης και έγκρισης από τη Βουλή μέσω της διαδικασίας ψήφισης, οι δεύτερες αναφέρονται σε αυτόν τον τόμο του προϋπολογισμού ξεχωριστά, συζητούνται και εγκρίνονται άπαξ και ισχύουν μέχρι την τυχόν τροποποίηση ή κατάργησή τους.
Μέσα στο 2013 έχουμε μέσα από τη νομοθεσία μία σειρά από απαλλαγές, οι οποίες εμφανίζονται στο εισόδημα από ακίνητα, στο τεκμαρτό εισόδημα, εισόδημα από ιδιοκατοίκηση, δωρεάν παραχώρηση κύριας κατοικίας τέκνων προς τους γονείς, παραχώρηση χρήσης ακινήτων στο δημόσιο χωρίς αντάλλαγμα. Υπάρχουν απαλλαγές από το εισόδημα από κινητές αξίες, τόκους καταθέσεων σε ελληνικά πιστωτικά ιδρύματα μονίμων κατοίκων εξωτερικού, κεφαλαιακά κέρδη που προκύπτουν από την ανταλλαγή ομολόγων του ελληνικού δημοσίου. Υπάρχουν οι τόκοι των ομολογιακών δανείων που εκδίδει η Ευρωπαϊκή Τράπεζα Επενδύσεων. Υπάρχουν ειδικά καθεστώτα για την φορολογία των πλοίων, όπως επίσης και απαλλαγές από το εισόδημα μισθωτών υπηρεσιών για συντάξεις αναπήρων πολέμου, εξωιδρυματικά επιδόματα τυφλών κ.λπ.. 
Βεβαίως, μέσα στο 2014, από του χρόνου, που θα προκύψουν οι φορολογικές δηλώσεις του 2015, έχουν περαιτέρω περιοριστεί σε περιπτώσεις κυρίως κοινωνικές και για άτομα που έχουν χαμηλό εισόδημα και για άτομα τα οποία έχουν κάποιες κοινωνικές ανάγκες.
Συνεπώς, σε αυτό το πλέγμα όλων των διατάξεων, που δεν είναι μόνο μέσα στο εισόδημα, αλλά είναι και σε άλλες φορολογίες, η δικαιολογητική του βάση κατά καιρούς ήταν είτε ότι δίδονται κάποια κίνητρα για την ανάπτυξη είτε χορηγούνται σε κάποιες ειδικές κατηγορίες πολιτών οι οποίες έχουν κάποιες ιδιαιτερότητες. Για παράδειγμα, φέραμε μία ειδική φορολόγηση για τους αγρότες, διότι για πρώτη φορά φορολογούνται οι αγρότες και ο συντελεστής αυτός θα πρέπει να είναι χαμηλός. Επίσης, υπάρχει ειδική φορολόγηση για τους ναυτικούς, λαμβάνοντας υπ’ όψιν τις ειδικές συνθήκες.
Συνεπώς, όλο αυτό το πλέγμα περιορίζεται σε κάποιες ειδικές κατηγορίες πλέον και η Κυβέρνηση ήδη με τη φορολογία εισοδήματος το έχει μειώσει αρκετά.","ΓΕΩΡΓΙΟΣ ΜΑΥΡΑΓΑΝΗΣ",312
"74588"," Ευχαριστούμε, κύριε Υφυπουργέ.
Κυρία συνάδελφε, μπορείτε να δευτερολογήσετε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74589"," Κύριε Υπουργέ, λυπάμαι, αλλά πρέπει να πω ότι μάλλον ο Γιώργος Σεφέρης, όταν έλεγε «Ελλάδα, η χώρα των παράλληλων μονολόγων», πρέπει να είχε υπ’ όψιν τέτοιες συζητήσεις. Θεωρείτε ότι απαντήσατε στην ερώτησή μου;
Βάσει, λοιπόν, του πόθεν έσχες των Βουλευτών για το 2011, όπως αυτό είναι αναρτημένο στο διαδικτυακό ιστότοπο της Βουλής, φαίνεται ότι το μη φορολογητέο ποσοστό της βουλευτικής αποζημίωσης υπερβαίνει το 50% και σε ορισμένες περιπτώσεις φτάνει το 75%.
Θα ήθελα να σας πω και εγώ μια άλλη κατηγορία, γιατί εσείς μου αναφέρατε τους αγρότες και τους αναπήρους πολέμου. Βάσει του ν. 3842/2010, στο ίδιο φορολογικό καθεστώς με αυτό των Βουλευτών έχουν ενταχθεί και οι δικαστές. Συγκεκριμένα, λοιπόν, σας ενημερώνω ότι το φορολογητέο εισόδημα των Βουλευτών, το οποίο φορολογείται, κυμαίνεται ανάμεσα στις 18.000 ευρώ και τις 30.000 ευρώ, ενώ το αφορολόγητο αντιστοιχεί περίπου σε 65.000 ευρώ.
Σύμφωνα με το χωρίο του άρθρου 5 παράγραφος 1 του Ζ΄ Ψηφίσματος του Συντάγματος του 1975, όπως έχει τροποποιηθεί και ισχύει, από τη βουλευτική αποζημίωση πρέπει να αφαιρείται ποσό ίσο με το 25% του ακαθαρίστου ποσού της ως τεκμαρτό ποσό για την κάλυψη των δαπανών μίσθωσης γραφείων κ.λπ..
Όμως, βλέπουμε -και ο καθένας από εδώ το ξέρει, όταν παίρνει το εκκαθαριστικό του- ότι δίνονται επιδόματα και για την εκμίσθωση των γραφείων και επίδομα κίνησης και για ταχυδρομικά τέλη, τα οποία μάλιστα και δεν φορολογούνται.
Άρα προκύπτει ότι το σκανδαλώδες καθεστώς της φορολόγησης ή μη φορολόγησης των Βουλευτών, δεν εδράζεται σε κανένα νόμο ή, τουλάχιστον, δεν εδράζεται σε αυτό το νόμο τον οποίο σας είπα εγώ, με βάση αυτό το χωρίο του Συντάγματος. Αν υπάρχει κάποιος άλλος, σας παρακαλώ πάρα πολύ να ενημερώσετε τη Βουλή.
Επίσης, όπως σας είπα προηγουμένως, το γεγονός ότι δεν αφορά μόνο τους Βουλευτές, αλλά αφορά και άλλες εισοδηματικές κατηγορίες, δεν αποτελεί μόνο ηθικό σκάνδαλο, αλλά αποτελεί και δημοσιονομικό σκάνδαλο. Θέλω πραγματικά να μου πείτε ποια είναι ακριβώς τα ποσά, εάν τα έχετε υπολογίσει, τα οποία χάνει το ελληνικό δημόσιο από αυτές τις φορολογικές -ούτε καν- ελαφρύνσεις, απ’ αυτά τα ποσά τα οποία δεν φορολογούνται καν και τα οποία σας είπα ότι αποτελούν ένα σκάνδαλο, ειδικά για τη φορολογική λαίλαπα την οποία υφίσταται ο μέσος Έλληνας τα τελευταία χρόνια.
Εμείς, ως Δημοκρατική Αριστερά, το έχουμε πει πάρα πολλές φορές ότι είμαστε υπέρ της φορολογικής ισότητας και της φορολόγησης όλου του ποσού της βουλευτικής αποζημίωσης βάσει της φορολογικής κλίμακας φυσικών προσώπων.","ΜΑΡΙΑ ΓΙΑΝΝΑΚΑΚΗ",100
"74590"," Ευχαριστούμε, κυρία συνάδελφε.
Κύριε Υφυπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74591"," Κυρία Πρόεδρε, συγγνώμη, ίσως δεν κατανόησα την ερώτηση. Όμως, διάβασα αυτά τα οποία αναφέρονται στην ερώτηση. Το αντικείμενό της δεν ήταν η βουλευτική αποζημίωση αλλά, αν δεν κάνω λάθος, ήταν εν γένει οι απαλλαγές που υπάρχουν στην ελληνική νομοθεσία. Συνεπώς, είμαι υποχρεωμένος να απαντάω στις ερωτήσεις και να είμαι προετοιμασμένος για τις ερωτήσεις που μου κάνετε. 
Σας απάντησα πάρα πολύ εξειδικευμένα και δεν το απέφυγα. Πεντακόσιες εβδομήντα επτά σελίδες υπάρχουν στον προϋπολογισμό του 2013, ξεχωριστός τόμος, με τον τίτλο «Φορολογικές Δαπάνες». Εκεί αναφέρονται μία-μία, ανά είδος φόρου και ποσά. Βεβαίως, ορισμένα από τα ποσά είναι με βάση την προηγούμενη χρονιά, διότι με αυτή μπορεί να γίνει ο υπολογισμός. 
Άρα, μη μου λέτε ότι δεν σας απάντησα. Θέλετε να σας διαβάσω πεντακόσιες εβδομήντα επτά σελίδες; Είναι κάπως δύσκολο μέσα σε τρία λεπτά. Εκεί, λοιπόν, σας λέω ότι υπάρχουν οι πίνακες, περιληπτικά στην αρχή, όπου αναφέρονται ποσά για κάθε κατηγορία φορολογικής δαπάνης και συνολικά και αναλυτικά, δηλαδή για κάθε κατηγορία όπου υπάρχει μία απόκλιση από τους γενικούς κανόνες φορολογίας. 
Η εξήγηση που σας έδωσα είναι για κοινωνικούς και για αναπτυξιακούς λόγους. Αυτές είναι οι κύριες κατηγορίες που αναφέρονται μέσα εδώ. Αναφέρονται όλες, αλλά οι κύριες κατηγορίες που έχουν δοθεί αυτές οι αποκλίσεις, είναι αυτά που σας είπα. 
Περαιτέρω, έγινε μία προσπάθεια από την Κυβέρνηση να περιοριστούν οι απαλλαγές, τουλάχιστον στη φορολογία εισοδήματος, σε απαλλαγές που έχουν κοινωνικό χαρακτήρα. Βεβαίως, όπου υπήρχε κάποιο πρόβλημα και εκεί όπου καταργήθηκε μια φορολογική έκπτωση, να δοθεί ένα επίδομα.
Συνεπώς, στην ερώτησή σας νομίζω ότι απάντησα, και απάντησα με έναν συγκεκριμένο τρόπο. Εάν θέλετε, μπορείτε να δείτε ακριβώς όλα τα ποσά και όλες τις ειδικές κατηγορίες, ανά ποσό, στον τόμο του προϋπολογισμού. Βεβαίως, θα ξαναέρθει και στη Βουλή εν όψει του 2014, επικαιροποιημένος, όπως γίνεται κάθε χρόνο.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"74592"," Ευχαριστούμε, κύριε Μαυραγάνη.
Εισερχόμαστε στην τρίτη με αριθμό 142/21-10-2013 επίκαιρη ερώτηση πρώτου κύκλου της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Ναυτιλίας και Αιγαίου, σχετικά με την τροποποίηση των όρων διαγωνισμού για την ακτοπλοϊκή γραμμή Κέρκυρας – Διαποντίων Νήσων.
Έχετε το λόγο, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74593"," Ευχαριστώ, κυρία Πρόεδρε.
Κύριε Υπουργέ, ένας από τους άξονες της νησιωτικής στρατηγικής, όπως γνωρίζετε, είναι η δημιουργία νησιών ίσων ευκαιριών, και μάλιστα όσον αφορά μικρά και απομακρυσμένα νησιά, το να δοθούν δηλαδή στους κατοίκους και επιχειρηματίες κάθε νησιού ίσες ευκαιρίες για ανάπτυξη και βελτίωση της καθημερινότητας, όπως ακριβώς και στην ηπειρωτική Ελλάδα. 
Μία βασική, όμως, προϋπόθεση για να συμβεί αυτό, κύριε Υπουργέ, είναι η ενίσχυση των ακτοπλοϊκών συγκοινωνιών, με τρόπο που να διευκολύνει την εξυπηρέτηση των κατοίκων και των επαγγελματιών, διότι οι κάτοικοι της νησιωτικής Ελλάδας, και ιδιαίτερα των πιο μικρών νησιών, αντιμετωπίζονται συχνά ως πολίτες β΄ κατηγορίας. 
Δεν θέλω να σταθώ στη γεωπολιτική σημασία αυτών των νησιών. Δεν θέλω ακόμη να σταθώ και στο γεγονός ότι η περιοχή αυτή θεωρείται, κατά πολλούς, ένα πολύ μεγάλο χαρτί της ενεργειακής πολιτικής σας. Θα σταθώ, όμως, στο γεγονός ότι εκεί ζουν Έλληνες πολίτες που με νύχια και με δόντια προσπαθούν να μην εγκαταλείψουν αυτά τα νησιά. Φαντάζεστε τι θα συμβεί αν γίνει αυτό.
Σε ό,τι αφορά, λοιπόν, τη σύνδεση αυτών των νησιών –και μιλάμε για τους Οθωνούς, Ερείκουσα, Μαθράκι- με τη νήσο της Κέρκυρας εδώ και δεκαετίες έχουμε τεράστια προβλήματα. Η άγονη αυτή γραμμή εδώ και δεκαετίες εξυπηρετείται από ένα οχηματαγωγό με περιορισμένες μεταφορικές δυνατότητες ακόμα και επιβατικών οχημάτων. 
Το πλοίο αυτό δεν μπορεί να μεταφέρει μεγάλα οχήματα και μηχανήματα για οικοδομικές εργασίες και έργα υποδομών. Δεν μπορεί, επίσης, να διακινήσει επαρκείς ποσότητες υλικών και πρώτων υλών αγροτικών προϊόντων και καυσίμων. Έτσι η μεταφορά εξοπλισμού και αγαθών αποβαίνει για τους κατοίκους και τους επαγγελματίες οικονομικά δυσβάσταχτη. 
Κύριε Υπουργέ, για να αντιμετωπιστεί αυτό το τραγικό αδιέξοδο σε αυτά τα νησιά έχουν προταθεί κάποιες συγκεκριμένες λύσεις. Οι κυριότερες από αυτές είναι να δρομολογηθεί στη γραμμή Κέρκυρας- Διαποντίων Νήσων και πορθμείο ανοιχτού τύπου, το οποίο έχει αυξημένη χωρητικότητα και οχημάτων κάθε τύπου και επιβατών.
Επίσης θα ήταν ενδεχομένως σκόπιμο, οι συμμετέχοντες του διαγωνισμού να προτείνουν στην προσφορά τους συγκεκριμένες χρεώσεις για συγκεκριμένες μεταφορικές εργασίες, ώστε να πάψει η αυθαίρετη τιμολόγηση.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Δώστε μου ακόμη ένα λεπτό, κυρία Πρόεδρε. 
Για την υιοθέτηση αυτών των λύσεων απαιτείται η τροποποίηση των όρων του σχετικού διαγωνισμού. Αυτό σας ζητάμε στην ερώτηση. 
Επομένως, θέλω να ακούσω από εσάς αν προτίθεστε να το κάνετε αυτό, προκειμένου μία επιδοτούμενη γραμμή να ανταποκρίνεται πράγματι στον κοινωνικό και οικονομικό της σκοπό. Βέβαια, αυτό δεν θα λύσει όλα τα προβλήματα της συγκοινωνίας αυτών των νησιών με την Κέρκυρα, αλλά θα είναι ένα πάρα πολύ θετικό βήμα. 
Ευχαριστώ πολύ.","ΑΓΓΕΛΙΚΗ ΓΚΕΡΕΚΟΥ",109
"74594"," Ευχαριστούμε, κυρία Γκερέκου.
Το λόγο έχει ο Υπουργός Ναυτιλίας και Αιγαίου κ. Μιλτιάδης Βαρβιτσιώτης για να απαντήσει στην ερώτηση της κυρίας συναδέλφου. 
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74595"," Κατ’ αρχάς, θα ήθελα να ευχαριστήσω την κ. Γκερέκου, την εκλεκτή συνάδελφο, για την ερώτησή της αυτή. Ιδιαίτερα για το ενδιαφέρον που επιδεικνύει για τρία μικρά νησιά, τα οποία -όπως πολύ σωστά ανέφερε και η ίδια- αποτελούν ένα γεωπολιτικό πλεονέκτημα για τη χώρα, πέρα από το κάλλος το οποίο έχουν προσωπικά, επειδή έχω επισκεφθεί και τα τρία στο παρελθόν, μπορώ να σας διαβεβαιώσω γι’ αυτό.
Κυρία Γκερέκου, κοιτάξτε, εγώ καταλαβαίνω την αγωνία κάθε νησιώτη να έχει κάθε μέρα μεγάλο πλοίο το οποίο θα φτάνει στο νησί του, ανεξαρτήτως αν υπάρχει κίνηση ή όχι. Τα στοιχεία που έχουμε στη διάθεσή μας μέχρι τώρα δείχνουν ότι δεν υπάρχει πρόβλημα κάλυψης των αναγκών. Αυτό το λέω διότι μέχρι σήμερα ανά δρομολόγιο διακινούνται περίπου τρία Ι.Χ. και ένα φορτηγό. Δεν υπάρχει, δηλαδή, αυτή η πολύ μεγάλη ζήτηση, για να παραστεί η ανάγκη να δρομολογήσουμε πολύ μεγαλύτερο πλοίο.
Προσωπικά έχω σκεφτεί πάρα πολύ πάνω σ’ αυτήν τη γραμμή. Η λογική σύνδεσή της θα είναι από κάποιο λιμάνι αφετηρίας της βόρειας Κέρκυρας, ώστε να είναι τακτική. Σήμερα εξυπηρετούνται τα νησιά με δύο δρομολόγια. Δηλαδή, από τον Άγιο Στέφανο ή την Παλαιοκαστρίτσα υπάρχει δρομολόγιο δύο φορές την εβδομάδα και ένα δρομολόγιο την εβδομάδα από την Κέρκυρα με ένα επιβατικό οχηματαγωγό πλοίο. 
Το μικρό πλοίο, το οποίο εξυπηρετεί τη γραμμή Άγιος Στέφανος ή Παλαιοκαστρίτσα-Ερεικούσα-Μαθράκι-Οθωνοί, εξυπηρετεί επιβάτες και έχει ένα χώρο δέκα τετραγωνικών μέτρων για εμπορεύματα προκειμένου να εξυπηρετηθούν τα νησιά, ενώ το επιβατικό οχηματαγωγό το οποίο εξυπηρετεί τη γραμμή Κέρκυρα-Ερεικούσα-Μαθράκι-Οθωνοί διαθέτει περίπου εκατό τετραγωνικά μέτρα για να εξυπηρετήσει αυτοκίνητα και φορτηγά.
Κυρία συνάδελφε, έλαβα την επιστολή των τοπικών συμβουλίων και των κατοίκων. Θα ήθελα να σας πω ότι είχαμε ήδη προχωρήσει στην προκήρυξη αυτών των δρομολογίων, βάσει των περσινών. Τα δρομολόγια αυτά, υπήρχαν άλλωστε, βάσει της πάγιας τακτικής που ακολουθείται για τη δρομολογιακή περίοδο από 1η Νοεμβρίου έως 31 Οκτωβρίου, ότι σε περίπτωση δηλαδή, που δεν έχει δηλωθεί ένα πλοίο στις αρχές Ιανουαρίου για ελεύθερη δρομολόγηση, θα πρέπει να έχουμε βγάλει αυτή την επιδοτούμενη γραμμή. 
Η υπηρεσία μας εξετάζει πολύ σοβαρά αυτό το θέμα με βάση τα διαθέσιμα πλοία που υπάρχουν και με βάση το ενδιαφέρον το οποίο υπάρχει. Συνυπολογίζουμε,βέβαια και το κόστος, το οποίο, αν χρειαστεί, θα ανέβει. Νομίζω ότι αν δεν υπάρχει ενδιαφέρον για την κάλυψη αυτής της προκήρυξης, μπορούμε ενδεχομένως να δούμε στη συνέχεια μία απευθείας ανάθεση δημόσιας υπηρεσίας σε κάποιο πλοίο, που θα ικανοποιεί αυτό το αίτημα. Σήμερα, όμως, υπάρχει ένας διαγωνισμός στον «αέρα» και περιμένουμε να δούμε αν θα υπάρξει και το αντίστοιχο ενδιαφέρον. Και αυτό γιατί από τη μία (δεν αναγράφεται, ισχύει) οι τιμές της επιδότησης που δίνουμε είναι σταθερές σε σχέση με πέρυσι, από την άλλη, όμως, υπάρχει μία μεταβλητότητα στην τιμή των καυσίμων. 
Ευχαριστώ πολύ, κυρία Πρόεδρε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"74596"," Κι εμείς ευχαριστούμε, κύριε Υπουργέ.
Η κ. Γκερέκου έχει το λόγο, για να δευτερολογήσει.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74597"," Κύριε Υπουργέ, σας άκουσα με προσοχή, αλλά θα μου επιτρέψετε να διαφωνήσω. Πιστεύω ότι όταν υπάρχει πολιτική βούληση –και νομίζω ότι εσείς την έχετε- μπορεί να βρεθεί πραγματικά λύση. 
Πρέπει να σας πω ότι αυτά τα στοιχεία, για τα οποία με ενημερώσατε, δεν ισχύουν ακριβώς έτσι. Γι’ αυτό, επιτρέψτε μου να σας πω κάποια περισσότερα πράγματα, ώστε να καταλάβουμε λίγο τη σοβαρότητα της κατάστασης. 
Θεωρούμε ότι είναι απαράδεκτο, ζωτικής σημασίας δραστηριότητες γι’ αυτά τα νησιά να επιφέρουν τέτοια οικονομική αιμορραγία στους κατοίκους και τους επαγγελματίες. Μιλήσατε για πανέμορφα νησιά γεωπολιτικής σημασίας και συμφωνήσατε σ’ αυτό. Πώς, λοιπόν, θα αναπτυχθούν αυτά τα νησιά; Πώς, επιτέλους, θα μπορέσουμε να δώσουμε αυτές τις ευκαιρίες, για να μείνουν οι κάτοικοι σε αυτά τα νησιά, αν δεν λύσουμε αυτά τα φοβερά προβλήματα; 
Θα σας πω χαρακτηριστικά τι μας λένε επιστολές από ιδιώτες –παρ’ όλο που και εμείς έχουμε την προσωπική μας εμπειρία για το πόσο δύσκολα ζουν εκεί στα νησιά- που έχουν αναλάβει έργα. 
Ένας ιδιώτης, λοιπόν, που έχει αναλάβει έργα από τη ΔΕΗ στην Ερείκουσα και στους Οθωνούς, λέει ότι έχει επανειλημμένα αναγκαστεί να ναυλώσει ανοιχτό πορθμείο –αυτό που ζητάμε αυτήν τη στιγμή- όχι γενικώς για να κάνει απεριόριστες ώρες, αλλά για να αντικαταστήσει κάποιες από αυτές που κάνει ήδη το οχηματαγωγό, για να μεταφέρει μηχανήματα και υλικά στην Ερείκουσα. Λέει, λοιπόν, ότι δεν μπορούσε να μεταφέρει ένα μικρό αγροτικό στους Οθωνούς με εξοπλισμό για τον τοπικό σταθμό της ΔΕΗ, με αποτέλεσμα τον κίνδυνο διακοπής –και αυτό έχει συμβεί- ηλεκτροδότησης του νησιού. 
Άλλα παραστατικά, επίσης, αποδεικνύουν ότι η αποστολή μιας παλέτας από την Αθήνα στην Κέρκυρα κόστισε 71 ευρώ, όταν η αποστολή της ίδιας παλέτας από την Κέρκυρα στην Ερείκουσα κόστισε, κύριε Υπουργέ, 738 ευρώ! Μάλιστα, αυτό μπορούμε να σας το αποδείξουμε. Κόστισε, λοιπόν, δέκα και πλέον φορές περισσότερο. 
Σε άλλη περίπτωση έχει ζητηθεί για τη μεταφορά δύο μικρών μετασχηματιστών –ο όγκος των οποίων καταλαμβάνει την καρότσα ενός αγροτικού φορτηγού- το ποσό των 3.000 ευρώ. Αντιλαμβάνεστε, κύριε Υπουργέ, ότι μιλάμε για σκανδαλώδεις χρεώσεις!
Υπάρχει, επίσης, ένα δεύτερο σκέλος στην οικονομική διάσταση του προβλήματος. Η τροποποίηση των δρομολογίων με την ένταξη και πορθμείου ανοιχτού τύπου μπορεί να μην επιβαρύνει ούτε στο ελάχιστο τα δημόσια οικονομικά. Και αυτό το λέω, δεδομένου ότι εσείς μιλάτε για την κρίση που υπάρχει και την αδυναμία τού να μπορούμε να είμαστε τόσο πολύ ανοιχτοί σ’ αυτά τα θέματα. Αντιθέτως, λοιπόν, το κόστος της γραμμής Κέρκυρα-Διαπόντια Νησιά μπορεί, σύμφωνα με μια εκδοχή –την οποία μπορείτε να ελέγξετε- να μειωθεί από 753.000 ευρώ σε 615.000 ευρώ. Το δε τμήμα αυτών των χρημάτων που απομένει, εξοικονομούνται και μπορούν πραγματικά να ενισχύσουν ακόμα περισσότερο τη γραμμή Αγίου Στεφάνου-Διαποντίων Νήσων. 
Κύριε Υπουργέ, όλα τα στοιχεία συνηγορούν στο ότι θα πρέπει επιτέλους να βρεθεί –γιατί χρόνια τώρα δεν έχει βρεθεί- μία λειτουργική λύση σε ένα χρόνιο πρόβλημα. Ο χρόνος πιέζει, ο τρόπος υπάρχει. Αυτό που απαιτείται είναι πολιτική βούληση, την οποία πιστεύω ότι εσείς έχετε και μπορείτε πραγματικά να μας το αποδείξετε. 
Μάλιστα, εμείς μπορούμε να σας προτείνουμε μία λύση. Είπατε ότι είναι ήδη σε εξέλιξη ο διαγωνισμός. Θα μπορούσε, λοιπόν, να ανακληθεί άμεσα ο διαγωνισμός –επιτρέπεται και έχει γίνει κι άλλες φορές- για να τροποποιηθούν οι όροι του και σε αυτό το μεσοδιάστημα που αυτά τα νησιά κινδυνεύουν ενδεχομένως να μείνουν χωρίς συγκοινωνία μέχρι να έχουμε την έγκριση της Ευρωπαϊκής Ένωσης, μπορεί να παραταθεί η ισχύουσα σύμβαση, όπως έχει γίνει άλλες δύο φορές στο παρελθόν. Έτσι, για πρώτη φορά επιτέλους θα κάνετε ένα πολύ θετικό βήμα, για να λυθεί αυτό το πρόβλημα και να μην περιμένουμε την επόμενη χρονιά για να αντιμετωπιστεί ίσως με κάποιον άλλο τρόπο. 
Σας ευχαριστώ πολύ.","ΑΓΓΕΛΙΚΗ ΓΚΕΡΕΚΟΥ",109
"74598"," Σας ευχαριστούμε, κυρία Γκερέκου. 
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74599"," Ευχαριστώ, κυρία Πρόεδρε. 
Όντως, ορισμένα από τα στοιχεία τα οποία αναφέρετε –και δεν έχω κανένα λόγο να αμφιβάλω για την εγκυρότητά τους - είναι συγκλονιστικά. Αν συζητάμε για πλοίο ανοιχτού τύπου, για φέρρυ μπόουτ ή αν θέλετε ακόμα πιο συγκεκριμένα «παντόφλα», αυτό δεν μπορεί να κινείται στις χαρακτηρισμένες ως «ανοιχτές θάλασσες», αλλά σε προστατευμένες διαδρομές. Και προστατευμένες διαδρομές θεωρούνται η Ερείκουσα με το Σιδάρι, το Σιδάρι με το Μαθράκι και ο Άγιος Στέφανος με το Μαθράκι. Από αυτό και μόνο το στοιχείο που σας παραθέτω, σημαίνει ότι θα πρέπει να αλλάξουμε συνολικά. 
Αν πάμε σ’ αυτήν τη λύση, λοιπόν, σημαίνει ότι θα διακόψουμε τις άλλες δύο επιδοτήσεις, επειδή δεν μπορούμε να κάνουμε διαφορετικά στο πλαίσιο του προϋπολογισμού που έχει τεθεί. 
Σε ό,τι αφορά τώρα τη χωρητική ικανότητα, το Υπουργείο Ναυτιλίας και Αιγαίου δεν έκανε από μόνο του τη μείωση των τετραγωνικών του διατιθέμενου γκαράζ. Επαναλαμβάνω ότι το Υπουργείο Ναυτιλίας και Αιγαίου δεν πήρε από μόνο του την απόφαση το 2010. 
Έχω μπροστά μου μία επιστολή εκατόν δεκαοκτώ κατοίκων των Νήσων, η οποία εστάλη στο Υπουργείο τον Ιούλιο του 2010. Μ’ αυτήν την επιστολή τους, λοιπόν, οι κάτοικοι ζητάνε τη μείωση των τετραγωνικών μέτρων στο γκαράζ των πλοίων από εκατόν πενήντα σε εκατό τετραγωνικά, διότι αυτό δεν αποτελεί εμπόδιο για τη δρομολόγηση μεγαλύτερων πλοίων. 
Εάν, λοιπόν, είναι πραγματικά τέτοιες οι ανάγκες, να αλλάξουμε τους όρους της διακήρυξης και να ζητάμε άλλου τύπου πλοίο και για άλλου τύπου διαδρομή, όπως σας προανέφερα. Και σίγουρα με άλλες προϋποθέσεις. Επισημαίνω δε ότι η επιστολή των φορέων ήρθε αφού είχε ολοκληρωθεί η διαδικασία της σύνταξης της προκήρυξης. 
Νομίζω,συγκεκριμένα, ότι ήρθε σε εμάς στα μέσα του περασμένου μήνα, αφού είχαμε ολοκληρώσει όλη αυτήν τη διαδικασία. 
Εμείς, είμαστε διατεθειμένοι και με τους τοπικούς φορείς και με την τοπική κοινωνία και με εσάς προσωπικά που έχετε αναδείξει κοινοβουλευτικά το θέμα, να καθίσουμε να εξετάσουμε την προσφορότερη λύση. Είμαστε ανοικτοί σε προτάσεις και σε καμμία περίπτωση δεν θέλουμε να αφήσουμε στην  τύχη τους τους κατοίκους αυτών των τριών νησιών. Ας μην λησμονούμε, εξάλου, οτι έχουν ταλαιπωρηθεί ήδη από το γεγονός του ότι τα λιμάνια τους ήταν μέχρι σήμερα «ορφανά». Χωρίς δηλαδή διοικητικό φορέα. Αυτό το πρόβλημα το λύνουμε τώρα, με την ένταξή τους στον Οργανισμό Λιμένος Κερκύρας, ώστε να μπορούν να συντηρηθούν. Φυσικά με τον ίδιο τρόπο θα προχωρήσουμε και σε ο,τι αφορά την ακτοπλοϊκή τους σύνδεση, επιλέγοντας τον προσφορότερο τρόπο.
Σας ευχαριστώ, κυρία Πρόεδρε.","ΜΙΛΤΙΑΔΗΣ ΒΑΡΒΙΤΣΙΩΤΗΣ",52
"74600"," Ευχαριστούμε, κύριε Υπουργέ. 
Εισερχόμεθα τώρα στην δεύτερη με αριθμό 144/21-10-2013, επίκαιρη ερώτηση δεύτερου κύκλου του Βουλευτή Εύβοιας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με τις περικοπές και τις καθυστερήσεις στις πληρωμές των αγροτών. 
Ορίστε, κύριε συνάδελφε, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74601"," Κύριοι συνάδελφοι, κύριε Υπουργέ, όπως γνωρίζετε και προκύπτει από πρόσφατη έκθεση της ΠΑΣΕΓΕΣ, σωρευτικά την περίοδο 2009-2012 το εισόδημα των αγροτών έχει μειωθεί κατά 20%, δηλαδή περίπου 1,4 δισεκατομμύρια ευρώ. Το 2013 η κατάσταση θα είναι χειρότερη, όχι μόνο λόγω του αυξημένου κόστους παραγωγής, αλλά κυρίως γιατί οι αγρότες βρίσκουν τους λογαριασμούς τους να πιστώνονται με χρήματα μειωμένα κατά 15% έως 40% είτε από εξισωτικές αποζημιώσεις, είτε από επιστροφές ειδικού φόρου κατανάλωσης του πετρελαίου, είτε από επιστροφές ΦΠΑ. 
Αφού αναστατώσατε κυρίως τους παραγωγούς των ορεινών, μειονεκτικών περιοχών με τα μειωμένα ποσά της εξισωτικής αποζημίωσης που κατατέθηκαν στους λογαριασμούς τους, αναγκαστήκατε τελικά -και το παρουσιάζετε μάλιστα και ως επιτυχία σας- να υποσχεθείτε ότι θα πληρώσετε και όσους ονομάσατε «επιλαχόντες δικαιούχους», που είναι καινούργιος όρος, κυρία Πρόεδρε, αυτός στον αγροτικό χώρο. Πληροφορηθήκαμε μάλιστα με δύο ανακοινώσεις σας –μια κάνατε εσείς ως Υπουργός και μία ο Αναπληρωτής Υπουργός- ότι έχετε προφορική ειδοποίηση από τις υπηρεσίες της Κομισιόν για να μπορέσετε να αυξήσετε τελικά πάνω από τα 130.000.000 ευρώ το κονδύλι για την εξισωτική αποζημίωση για το 2012. 
Μην τους παρακαλάτε, κύριε Υπουργέ, γιατί ακούσαμε πριν λίγες μέρες στην Επιτροπή Παραγωγής και Εμπορίου τον επίτροπο γεωργίας να αποκαλεί αυτές τις ικεσίες «ζητιανιές». Ξέρατε ότι θα δημιουργηθεί το πρόβλημα από την αρχή της χρονιάς, ξέρατε ότι θα φτάσουν σε αυτήν την κατάσταση και έτσι δώσατε δικαιώματα. 
Επίσης, οι αγρότες βρίσκουν μειωμένα κατά 15% έως 30% τα χρήματα που πιστώθηκαν στους λογαριασμούς τους από την επιστροφή του ειδικού φόρου κατανάλωσης πετρελαίου. Αυτό σημαίνει ότι ούτε καν η αναπροσαρμογή με τον αυξημένο συντελεστή από τα Υπουργεία Οικονομικών και Αγροτικής Ανάπτυξης δεν έχει προσμετρηθεί. Αφού μειώσατε πρώτα την επιστροφή του ΦΠΑ από το 11% στο 6%, τώρα έρχεστε ουσιαστικά και με αυτές τις τακτικές εντείνετε τη λιτότητα σε βάρος των αγροτών. 
Κύριε Υπουργέ, το γνωρίζετε ότι καθυστερείτε την καταβολή της επιστροφής του ΦΠΑ. Χρησιμοποιείτε για πρώτη φορά τον ΕΛΓΑ ως εργαλείο με τις αυθαίρετες τιμές παραγωγού που χρησιμοποιεί, για να καθυστερήσετε την παραπέρα πληρωμή του ΦΠΑ για πάνω από επτά μήνες ή ακόμα και να μην τον αποδώσετε στους αγρότες, αν και έχουν τα αποδεικτικά στοιχεία, όπως είναι τα τιμολόγια της συλλογής του 2012 για το βαμβάκι, για τα σιτηρά και τα λοιπά.
Επίσης, είναι και ο έλεγχος της παραγωγής που γίνεται και έχει αφεθεί, μέσα από τις Δημόσιες Οικονομικές Υπηρεσίες, οι οποίες δεν αποδέχονται ως αληθείς τις δηλούμενες παραγόμενες καλλιέργειες, μέσω των επιτροπών που έχουν συστήσει οι ΔΟΥ, οι Δημόσιες Οικονομικές Υπηρεσίες. Εκεί λοιπόν καταλήγουν να αμφισβητούν τις πραγματικές…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΕΥΑΓΓΕΛΟΣ ΑΠΟΣΤΟΛΟΥ",35
"74602"," Τελειώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74603"," Τελειώνω, κυρία Πρόεδρε.  
Το θέμα είναι πάρα πολύ σοβαρό, διότι η επιστροφή και του ΦΠΑ και του ειδικού φόρου κατανάλωσης πετρελαίου δεν είναι απλά συμπλήρωση στο εισόδημα των αγροτών. Είναι εισόδημα επιβίωσης και πρέπει αυτό να τα τακτοποιήσουμε γρήγορα. Στη δευτερολογία μας θα πούμε περισσότερα.","ΕΥΑΓΓΕΛΟΣ ΑΠΟΣΤΟΛΟΥ",35
"74604"," Ευχαριστούμε πολύ, κύριε Aποστόλου. 
Θα απαντήσει στην ερώτησή σας ο Υπουργός κ. Τσαυτάρης. 
Κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74605"," Ευχαριστώ, κυρία Πρόεδρε.
Κυρίες και κύριοι Βουλευτές, θα μου επιτρέψετε να ευχαριστήσω τον κ. Αποστόλου για την ερώτησή του, διότι μας δίνει την ευκαιρία να πληροφορήσουμε το Σώμα και για ορισμένες ανακρίβειες που ακούστηκαν και να εξηγήσουμε τις θέσεις μας για τα συγκεκριμένα θέματα που τέθηκαν, είτε αυτό αφορά την εξισωτική αποζημίωση είτε αυτό αφορά την επιστροφή του ειδικού φόρου κατανάλωσης πετρελαιοειδών. Θίχτηκαν και τα θέματα της επιστροφής του ΦΠΑ. Αν έχουμε χρόνο, θα απαντήσουμε και σε αυτό. 
Θέλω, όμως, από την αρχή να δηλώσω ότι δεν μπορούν να ακούγονται σε αυτήν την Αίθουσα εκφράσεις, όπως ότι το Υπουργείο Αγροτικής Ανάπτυξης  δεν στέκεται αρωγός στο να υποστηρίξει τη ρευστότητα στους αγρότες, στους κτηνοτρόφους και σε όλους τους ασχολούμενους με τον τομέα της γεωργίας. Θα  εξηγηθώ, αρχίζοντας από την εξισωτική αποζημίωση. 
Τι είπαμε τον Ιούνιο, που δώσαμε –συνεπείς τη ρήσει μας- το 50% της εξισωτικής αποζημίωσης και εξηγήσαμε τον λόγο: Η εξισωτική αποζημίωση κατευθύνεται κυρίως σε κτηνοτρόφους ορεινών, ημιορεινών περιοχών, απόμακρων νησιών κ.λπ., επειδή τότε είναι ο καιρός που οι αγρότες της φυτικής παραγωγής συγκομίζουν προϊόντα που μπορούν να χρησιμοποιηθούν ως ζωοτροφές, και πρέπει να πάρουν τα χρήματα αυτά και να αρχίσουν την ικανοποίηση των αναγκών τους σε ζωοτροφές. 
Είπαμε, λοιπόν, τότε ότι το υπόλοιπο 50% θα δοθεί αργότερα και μάλιστα τον Σεπτέμβριο με Οκτώβριο. Έτσι γίνεται. Τότε τα χρήματα που υπολογίστηκαν νομίζαμε ότι θα ήταν ικανά να είναι γύρω στα 130 εκατομμύρια –άρα, δώσαμε 80 εκατομμύρια και είχαμε άλλα 50-  όμως, οι δηλώσεις τους και οι εκκαθαρίσεις που έγιναν από τα προηγούμενα χρόνια έδειξαν ότι το ποσό αυτό δεν είναι αρκετό. Θα  χρειάζονταν άλλα 30 εκατομμύρια. 
Σας θυμίζω, όμως, ότι η εξισωτική αποζημίωση αποτελεί τμήμα χρημάτων από εθνικούς πόρους και τμήμα χρημάτων –κοντά στο 30%- από τους κοινοτικούς πόρους. Για την τροποποίηση αυτού του προγράμματος, ναι, χρειάζεται να πει θετική γνώμη και η Ευρωπαϊκή Ένωση. 
Πράγματι, έτσι έγινε. Σε αυτήν τη συζήτηση της επιτροπής, δηλαδή των ανθρώπων της Ευρωπαϊκής Ένωσης, συμμετείχαν άνθρωποι από τη δική μας μόνιμη ελληνική αντιπροσωπεία που έχουμε στις Βρυξέλλες. Είπαν, λοιπόν, στη συζήτηση «Ναι, η απόφαση είναι θετική. Όμως, δεν κάνουμε τίποτα μέχρις ότου αυτή η απόφαση έρθει γραπτά στο Υπουργείο μας, προκειμένου να πληρώσουμε και τα υπόλοιπα χρήματα.» 
Εμείς, όπως και στην περίπτωση της εξισωτικής αλλά και στην περίπτωση επιστροφής του ειδικού φόρου κατανάλωσης πετρελαιοειδών –θα πω το ίδιο πράγμα, γιατί η ιστορία είναι ακριβώς ίδια- είχαμε το εξής δίλημμα: Έχουμε δηλαδή αυτήν τη στιγμή να γυρίσουμε –ας πούμε- 100 εκατομμύρια τον Οκτώβριο εξισωτική αποζημίωση. Αυτήν την ώρα έχουμε τη θετική γνώμη για τα 70 και τα έχουμε. Να τα δώσουμε στους κτηνοτρόφους ή να περιμένουμε να έρθει η οριστική έγκριση και των υπόλοιπων τριάντα και να τα δώσουμε όλα μαζί; 
Πρυτάνευσε η άποψη να δώσουμε τώρα τα 70, για να αρχίσουν πάλι για τον ίδιο λόγο οι άνθρωποι να παίρνουν ζωοτροφές για τον χειμώνα και σε δέκα-είκοσι μέρες, μόλις έρθει και η άλλη –ούτως ή άλλως στους λογαριασμούς τους πιστώνονται αυτόματα και τα υπόλοιπα λεφτά- θα δώσουμε και τα υπόλοιπα χρήματα. Αυτό είπαμε και αυτό κάναμε.","ΑΘΑΝΑΣΙΟΣ ΤΣΑΥΤΑΡΗΣ",511
"74606"," Ευχαριστούμε, κύριε Υπουργέ. Τα υπόλοιπα στη δευτερολογία σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74607"," Θα σας πω τι κάναμε και για το κομμάτι του ειδικού φόρου κατανάλωσης πετρελαιοειδών. 
Θέλω, όμως, να σας θυμίσω -γιατί αρέσκεστε να λέτε τι παίρνει η πολιτεία από τον αγρότη- ότι με τη νέα αύξηση της εξισωτικής αποζημίωσης για τους κτηνοτρόφους των ορεινών απομακρυσμένων περιοχών της χώρας μας η συνδεδεμένη ενίσχυση, όχι η ενιαία –θα μιλήσω μετά στη δευτερολογία για την ενιαία- θα πλησιάσει τα 970 εκατομμύρια ευρώ, δηλαδή κοντά στο ένα δισεκατομμύριο, μόνο γι’ αυτήν την κατηγορία κτηνοτρόφων. Το λέω, για να δείτε τι κάνουμε για τους κτηνοτρόφους, κύριε Αποστόλου.  
Ευχαριστώ πολύ.","ΑΘΑΝΑΣΙΟΣ ΤΣΑΥΤΑΡΗΣ",511
"74608"," Ευχαριστούμε πολύ, κύριε Υπουργέ.
Κύριε Αποστόλου, έχετε το λόγο για τη δευτερολογία σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74609"," Ευχαριστώ, κυρία Πρόεδρε.
Κύριε Υπουργέ, μην προσπαθείτε να «μπαλώσετε» τα πράγματα. Κάθε χρόνο προβλέπατε 160 εκατομμύρια ευρώ και φέτος προβλέψατε 130 εκατομμύρια ευρώ. Από εκεί και πέρα, για τις υπόλοιπες διαδικασίες, η πίεση ήταν αυτή η οποία σας ανάγκασε να προβείτε σε αυτήν τη συμπληρωματική παρέμβαση. Εμείς δεν λέμε ανακρίβειες και, βέβαια, δεν είναι μόνο το Υπουργείο Αγροτικής Ανάπτυξης που δημιουργεί προβλήματα, είναι συνολικά η λειτουργία της Κυβέρνησης και θα έχετε κι εσείς τις επιπτώσεις, γιατί λειτουργείτε μέσα σ’ αυτό το πλαίσιο.
Εγώ θα ήθελα να ξεκαθαρίσετε μερικά άλλα πράγματα, επειδή δεν υπάρχει τόσο η δυνατότητα να έχουμε συχνή συνάντηση, ιδιαίτερα στη Βουλή. Κύριε Υπουργέ, υπάρχουν πάρα πολλά ερωτήματα που έχουν σχέση με το αν σκοπεύετε να μπλοκάρετε τις κοινοτικές ενισχύσεις, όπως ακόμα και αποζημιώσεις του ΕΛΓΑ για τους αγρότες που δεν πληρώνουν τις εισφορές τους στον ΟΓΑ. Είναι αλήθεια, δηλαδή, ότι υπάρχει τέτοια περίπτωση; Γίνεται συζήτηση και υπάρχουν αλλεπάλληλα δημοσιεύματα. Δεν είναι κάτι που σας λέμε εμείς. Έχει ήδη μπει από πλευράς τρόικας τέτοιο ζήτημα. Μήπως, λοιπόν, μπορείτε να μας απαντήσετε;
Επίσης, επειδή βρισκόμαστε σε μία μέρα που είδαμε να δίνεται ο ενιαίος φόρος ακινήτων στη διαβούλευση, πρέπει να μας πείτε, κύριε Υπουργέ, αν τελικά εσείς συμφωνείτε με την επιβάρυνση της καλλιεργούμενης αγροτικής γης –επιμένω για την καλλιεργούμενη αγροτική γη- από 1,5 ευρώ και πάνω που κλιμακώνεται μέχρι και διψήφια νούμερα ανά στρέμμα.
Η συγκεκριμένη πρόταση, θα θέλαμε να ξεκαθαρίσουμε, έχει καθαρά εισπρακτικό χαρακτήρα, σε έναν κόσμο, μάλιστα, που το μέσο του εισόδημα είναι κάτω από 10.000 ευρώ. Μιλάμε, δηλαδή, για εισόδημα κάτω ουσιαστικά από τo όριo της φτώχειας. Αν δε, προστεθεί όλη αυτή η διαδικασία που είπαμε -με την επιστροφή του φόρου κατανάλωσης του πετρελαίου, με την επιστροφή του ΦΠΑ- τότε ενδέχεται να φτάσουμε σε ένα σημείο όπου ουσιαστικά τα 2/3 των ενισχύσεων που παίρνουν οι αγρότες θα τα παρακρατήσετε και να τα πάρετε εσείς.
Υπάρχει, λοιπόν, ένα τεράστιο ζήτημα. Εμείς δεν είμαστε κατά της φορολόγησης των αγροτών, να το ξεκαθαρίσουμε αυτό. Όπως και υπόλοιποι πολίτες έχουν και αυτοί, βεβαίως, την υποχρέωση να προσφέρουν, εφόσον έχουν τη φορολογική δυνατότητα. Το ζήτημα, όμως, στην προκειμένη περίπτωση είναι εντελώς διαφορετικό, γιατί ενώ για εσάς η αγροτική καλλιεργούμενη γη αποτελεί περιουσιακό στοιχείο για φορολόγηση, για εμάς αποτελεί εργαλείο άσκησης της συγκεκριμένης παραγωγικής δραστηριότητας. Είναι παγκόσμια πρωτοτυπία, ένα εργαλείο σε μια οικονομική δραστηριότητα να φορολογείται αυτοτελώς ως περιουσία. Δεν καταλαβαίνετε ότι οι επιπτώσεις, ιδιαίτερα στην καλλιεργούμενη γη, θα είναι τέτοιες που -όταν σήμερα λέμε «πώς θα αντιμετωπίσουμε την ερημοποίηση που έρχεται στον αγροτικό κόσμο»- αποθαρρύνουν όλους να πάνε να καλλιεργήσουν; Αντίθετα, αν δεν υπήρχε η φορολογία στην καλλιεργούμενη γη, τα πράγματα θα ήταν πολύ πιο ευνοϊκά, πόσο μάλλον για ένα χώρο -και τελειώνω, κυρία Πρόεδρε- που αποτελεί -και εσείς το αποδέχεστε και εμείς το λέμε- ένα από τα σημαντικότερα εργαλεία για την παραγωγική ανασυγκρότηση της χώρας και την αντιμετώπιση της κρίσης.
Ευχαριστώ πολύ.","ΕΥΑΓΓΕΛΟΣ ΑΠΟΣΤΟΛΟΥ",35
"74610"," Ευχαριστούμε, κύριε συνάδελφε.
Κύριε Τσαυτάρη, έχετε το λόγο για να δευτερολογήσετε κι εσείς.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74611"," Ευχαριστώ, κυρία Πρόεδρε.
Κύριε Αποστόλου, θίγετε πολλά θέματα και αναρωτιέμαι πώς θα τα απαντήσω όλα σε τρία λεπτά. Σας χρωστώ μια απάντηση για την επιστροφή του ειδικού φόρου κατανάλωσης πετρελαιοειδών, σας χρωστώ μία απάντηση για την επιστροφή του ΦΠΑ. Θα προσπαθήσω να απαντήσω σε όλα.
Σχετικά με την επιστροφή του ειδικού φόρου κατανάλωσης πετρελαιοειδών, ήμασταν «καθαροί» προς τους αγρότες. Με τις κινητοποιήσεις τους, εγώ τους είπα ότι «είναι καλύτερα να πάρετε τα 80 εκατομμύρια -δηλαδή το 50%- τώρα τον Μάρτιο που βγαίνετε να καλλιεργήσετε» και τους τα δώσαμε την 1η Μαρτίου. Τους είπαμε ότι ο προϋπολογισμός προβλέπει γι’ αυτήν τη δραστηριότητα συνολικά 130 εκατομμύρια, άρα τους είπαμε ότι «θα σας δώσουμε τα υπόλοιπα 50 εκατομμύρια τον Σεπτέμβριο και θα τα κάνουμε 80 εκατομμύρια με μία προϋπόθεση: Θα παρακολουθήσουμε πώς θα πάει ο λογαριασμός επιστροφής του ειδικού φόρου κατανάλωσης πετρελαιοειδών, διότι δεν επιστρέφονται μόνο στους αγρότες, επιστρέφονται και σε άλλες κοινωνικές ομάδες. Αν οι συνθήκες, λοιπόν, το επιτρέψουν θα σας δώσουμε και τα άλλα 30».
Ήρθαμε τον Σεπτέμβριο πάλι στο ίδιο δίλημμα. Είχαμε τα πενήντα να τα δώσουμε και τα δώσαμε. Το Υπουργείο Εθνικής Οικονομίας κάνει το λογαριασμό και λέει: «Απ’ αυτόν τον ειδικό περίσσεψαν και τα άλλα τριάντα, εντός των επόμενων ημερών θα δώσουμε και πάλι τα υπόλοιπα τριάντα για να είμαστε συνεπείς στις δύο ισόποσες δόσεις». Επομένως, δεν ισχύει αυτό που λέτε ότι θα είναι μειωμένα. Θα πάρουν δύο ισόποσες δόσεις των ογδόντα εκατομμυρίων ευρώ.
Έρχομαι στον ειδικό φόρο, την επιστροφή του ΦΠΑ. Όπως έχω ξαναπεί, οι κατά τόπους εφορίες επιστρέφουν ΦΠΑ στους αγρότες σύμφωνα με τα στοιχεία. Σας ενημερώνω ότι έχουν επιστρέψει ΦΠΑ ήδη σε περίπου διακόσιες τριάντα χιλιάδες αγρότες από τις διακόσιες εξήντα με διακόσιες ογδόντα που κάθε χρόνο κάνουν αιτήσεις. Επαναλαμβάνω: Φέτος, όπως πρέπει σωστά να γίνεται, όλα τα αιτήματα ελέγχονται ως προς το αίτημα. Κάποιος μπορεί να είπε «εγώ σ’ αυτό το χωράφι καλλιεργούσα και καλλιεργώ ένα στρέμμα κρεμμύδια» όταν έκανε την ασφάλισή του. Εμείς γνωρίζουμε από στατιστικά στοιχεία πόσο αποδίδει ένα στρέμμα κρεμμύδια σε μια περιοχή; Εκατό κιλά; Έναν τόνο; Ωραία. Δεχόμαστε ότι μία εξαιρετική χρονιά ο ένας τόνος μπορεί να γίνει ενάμισης, δηλαδή μπορεί να έχουμε μέχρι 50% αυξομειώσεις. Δεν μπορούμε όμως να το δεχτούμε αν ένας πει «εγώ νόμιζα ότι θα παράξω έναν, ασφαλίστηκα για έναν τόνο», άρα με δική του δήλωση είναι ο ένας τόνος και ξαφνικά λέει «φέτος έκανα δέκα τόνους απ’ αυτό το στρέμμα».
Δεν το αρνούμεθα, λοιπόν, αυτό. Λέμε: Αφήστε να το ελέγξουμε, να δούμε τα διπλανά χωράφια, να δούμε το χωριό, να δούμε αν πραγματικά και για τους εκατό καλλιεργητές ήταν τόσο εξαιρετική αυτή η χρονιά και πήγε το ένα στρέμμα από έναν τόνο στους δέκα. Δεν ισχύει αυτό. Επιτρέψτε μας να κάνουμε τους σχετικούς ελέγχους. Οι έλεγχοι δείχνουν ότι τα πράγματα δεν είναι όπως δηλώνονται και θα πρέπει να συμφωνήσετε κι εσείς μαζί μας ότι δεν είναι καιρός να πετάμε λεφτά στον αέρα με ψεύτικα και εικονικά τιμολόγια.","ΑΘΑΝΑΣΙΟΣ ΤΣΑΥΤΑΡΗΣ",511
"74612"," Δεν διαφωνούμε για τους ελέγχους.","ΕΥΑΓΓΕΛΟΣ ΑΠΟΣΤΟΛΟΥ",35
"74613"," Δεν είναι προς το συμφέρον κανενός, γιατί τα χρήματα αυτά είναι χρήματα από εθνικούς πόρους και τα παίρνουμε από κάποιον άλλον για να τα δώσουμε. 
Λέμε «ναι» στην υποστήριξη του αγρότη και το κάνουμε. Θέλουμε να πιστεύουμε ότι με τα στοιχεία που έχουμε θα αυξήσουμε το 6% και, όπως προείπα, από τους υπολογισμούς μας βλέπω από τα στοιχεία ότι θα είμαστε σε θέση να πάμε αργότερα στο 8% την επιστροφή, αλλά αφήστε να το κάνουμε ελεγμένα.
Κυρία Πρόεδρε, θα αναφέρω δύο ειδήσεις, γιατί έχουν ενδιαφέρον για τη ρευστότητα που θίχτηκε. Θα είδατε ήδη σήμερα την ανακοίνωσή μας ότι έγινε και το τελευταίο βήμα -αυτή τη στιγμή αυτή τη μάχη δίνουμε για να το κάνουμε έγκαιρα- για την επιστροφή της ενιαίας ενίσχυσης. Είναι χρήματα ενός δισεκατομμυρίου και πλέον ευρώ για προκαταβολή. Προσπαθούμε να τα δώσουμε έγκαιρα, όπως είπαμε, τις επόμενες μέρες, παρά τη μεσολάβηση των γιορτών. Έχει δημοσιευτεί, δηλαδή πήρε ΦΕΚ, η κοινή υπουργική απόφαση για τη συγκεκριμένη χρηματοδότηση. 
Σας θυμίζω ότι τα χρήματα αυτήν την ώρα δίνονται από εθνικούς πόρους και θα τα πάρουμε σε τρεις μήνες από την Ευρωπαϊκή Ένωση. Αντιλαμβάνεστε τι δυσκολία έχει κανείς σήμερα να βρει ένα και κάτι δισεκατομμύρια ευρώ, αλλά θα το κάνουμε γιατί θέλουμε να διασφαλίσουμε αυτή τη ρευστότητα στην περιφέρεια και στους αγρότες, ειδικά σ’ αυτή την κρίσιμη συγκυρία που περνούν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)","ΑΘΑΝΑΣΙΟΣ ΤΣΑΥΤΑΡΗΣ",511
"74614"," Ευχαριστούμε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74615"," Πείτε δυο κουβέντες για τη φορολόγηση.","ΕΥΑΓΓΕΛΟΣ ΑΠΟΣΤΟΛΟΥ",35
"74616"," Ο Υπουργός απαντάει ό,τι θέλει.
Ολοκληρώστε, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74617"," Επίσης έχει θεσμοθετηθεί, έχει υπογραφεί η σύμβαση και τις αμέσως επόμενες ημέρες θα λειτουργήσει το Αγροτικό Ταμείο Επιχειρηματικότητας, το –ας το πούμε- αγροτικό ΕΤΕΑΝ. Είναι 250 εκατομμύρια ευρώ, είναι «κολλημένα» πολλά σχέδια βελτίωσης από μεμονωμένους αγρότες γιατί δεν μπορούσαν να διασφαλίσουν ούτε την εγγυοδοσία ούτε τη δανειοδότηση που προβλεπόταν για να τα υλοποιήσουν. Μιλάμε για εφτά χιλιάδες σχέδια βελτίωσης, για εφτά χιλιάδες νέους ανθρώπους, που προσπαθούν να μεγαλώσουν την επιχείρησή τους.
Σας ευχαριστώ.","ΑΘΑΝΑΣΙΟΣ ΤΣΑΥΤΑΡΗΣ",511
"74618"," Για τη φορολόγηση της αγροτικής γης δεν μας είπατε.","ΕΥΑΓΓΕΛΟΣ ΑΠΟΣΤΟΛΟΥ",35
"74619"," Κύριε Αποστόλου, τελειώσαμε.
Ευχαριστούμε τον κύριο Υπουργό.
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74620"," Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Κύρωση της Πολυμερούς Συμφωνίας μεταξύ της Ευρωπαϊκής Κοινότητας και των κρατών μελών της, της Δημοκρατίας της Αλβανίας, της Βοσνίας-Ερζεγοβίνης, της Δημοκρατίας της Βουλγαρίας, της Δημοκρατίας της Κροατίας, της Πρώην Γιουγκοσλαβικής Δημοκρατίας της Μακεδονίας, της Δημοκρατίας της Ισλανδίας, της Δημοκρατίας του Μαυροβουνίου, του Βασιλείου της Νορβηγίας, της Ρουμανίας, της Δημοκρατίας της Σερβίας και της Προσωρινής Διοίκησης των Ηνωμένων Εθνών στο Κοσσυφοπέδιο για τη δημιουργία Κοινού Ευρωπαϊκού Εναέριου Χώρου».
Το νομοσχέδιο ψηφίστηκε στη Διαρκή Επιτροπή κατά πλειοψηφία, εισάγεται προς συζήτηση στη Βουλή με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν το λόγο όσοι έχουν αντίρρηση επί της κυρώσεως αυτής της συμφωνίας. 
Θέλει κάποιος συνάδελφος να λάβει το λόγο; 
Η κ. Ραχήλ Μακρή έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74621"," Θέλω κι εγώ το λόγο, κυρία Πρόεδρε.","ΕΥΓΕΝΙΑ ΟΥΖΟΥΝΙΔΟΥ",382
"74622"," Εσείς από τον ΣΥΡΙΖΑ επιφυλαχθήκατε. Έχετε αντίρρηση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74623"," Ναι, κυρία Πρόεδρε.","ΕΥΓΕΝΙΑ ΟΥΖΟΥΝΙΔΟΥ",382
"74624"," Εντάξει, θα πάρετε το λόγο αμέσως μετά την κ. Μακρή.
Ορίστε, κυρία Μακρή, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74625"," Ευχαριστώ, κυρία Πρόεδρε.
Καλούμαστε σήμερα να κυρώσουμε τη συμφωνία μεταξύ της Ευρωπαϊκής Ένωσης και των χωρών των Δυτικών Βαλκανίων, σχετικά με τη δημιουργία κοινού ευρωπαϊκού εναέριου χώρου. Τη συμφωνία αυτή, η οποία είχε εγκριθεί με απόφαση του Συμβουλίου της Ευρωπαϊκής Ένωσης τον Ιούνιο του 2006, υπέγραψε το 2006 ο τότε Υπουργός Μεταφορών κ. Λιάπης. 
Στη συνέχεια συντάχθηκε σχέδιο κυρωτικού νόμου από τη Βουλή, διότι για να ισχύσει η ευρωπαϊκή συμφωνία έπρεπε να κυρωθεί και από τα εθνικά κοινοβούλια. Το Δεκέμβριο του 2006 την υπέγραψε και η τότε Υπουργός των Εξωτερικών κ. Μπακογιάννη και τον Μάιο του 2007 ο τότε Υπουργός Οικονομικών κ. Αλογοσκούφης, για να φτάσει το 2007 η Ειδική Νομική Υπηρεσία του Υπουργείου Εξωτερικών να ανακαλύψει έντρομη ότι στα ψιλά γράμματα του παραρτήματος, κάτω από την υπογραφή του Έλληνα Υπουργού, φιγουράριζαν οι «MACEDONIAN AIRLINES» ως εθνικός αερομεταφορέας των Σκοπίων. 
Η Ειδική Νομική Υπηρεσία έθεσε τότε το ερώτημα πώς θα περάσει ο σχετικός νόμος από την ελληνική Βουλή και ενώ ο Έλληνας Πρωθυπουργός τότε Κωνσταντίνος Καραμανλής πέτυχε στο Βουκουρέστι το 2008 να πείσει τους συμμάχους, με τη σταθερή θέση που επέδειξε, να αρνηθούν τη χωρίς λύση ένταξη των Σκοπίων, Υπουργοί είχαν ήδη φαρδιά-πλατιά την υπογραφή τους στη συμφωνία για τον ΚΕΧ μαζί με τα Σκόπια και η ελληνική Κυβέρνηση όφειλε να το κυρώσει στην ελληνική Βουλή. 
Από το 2011 η Ευρωπαϊκή Ένωση υπενθύμιζε συνεχώς πιεστικά στην Ελλάδα την υποχρέωσή της να κυρώσει αυτή τη συμφωνία, καθώς είναι αντίθετη με τις δεσμεύσεις που έχει αναλάβει πριν έξι χρόνια.
Η συγκεκριμένη κύρωση, κυρίες και κύριοι, αποτελεί μια ακόμη απόδειξη και διαπίστωση όλων των Ελλήνων πολιτών της προχειρότητας, της ανευθυνότητας, της επιπολαιότητας του πολιτικού προσωπικού της των κομμάτων, του ΠΑΣΟΚ και της Νέας Δημοκρατίας. Η συγκεκριμένη συμφωνία αποτελεί την απόδειξη ότι και οι προκάτοχοί σας υπέγραφαν ό,τι τους έδιναν οι Ευρωπαίοι εταίροι μας, χωρίς να μπουν στον κόπο να διαβάσουν μαζί με τους επιστημονικούς συνεργάτες τους, για τους οποίους πληρώνει ο ελληνικός λαός, ένα απλό κείμενο. 
Βέβαια, δεν κάνει πλέον σε κανέναν εντύπωση ότι δεν διαβάζετε τι υπογράφετε, αφού με δήλωσή του ο σημερινός Υπουργός Υποδομών, Μεταφορών και Δικτύων έχει παραδεχθεί ότι δεν διάβασε το μνημόνιο, την καταδίκη δηλαδή της ελληνικής οικονομίας στην ύφεση και του ελληνικού λαού στην ανεργία και την εξαθλίωση.
 Δεν μας κάνει βέβαια, καμμία πλέον εντύπωση η προκλητική στάση των Σκοπιανών, οι οποίοι μεθοδικά σε όποια διεθνή συνάντηση βρεθούν, παραβιάζουν τις διεθνείς αποφάσεις. Θα μου πείτε βέβαια, πώς να μην παραβιάζουν, όταν ο Έλληνας Υπουργός Εξωτερικών κ. Βενιζέλος εμφανίζεται αδιάβαστος για τα θέματα του Υπουργείου του, ισχυριζόμενος τον Ιούλιο του 2013 ότι η Ελλάδα δεν προέβαλε βέτο, αμφισβητώντας έτσι τους χειρισμούς του τότε Πρωθυπουργού Κωνσταντίνου Καραμανλή. Χειρισμούς, βέβαια, για τους οποίους διπλωματικοί παρατηρητές επισημαίνουν ότι χάρη στην έξυπνη πολιτική του, όχι μόνο το ΝΑΤΟ έκανε δεκτή τη θέση της Ελλάδας, αλλά η ηγεσία των Σκοπίων εκτέθηκε ακόμη περισσότερο, προσφεύγοντας στο Δικαστήριο της Χάγης. 
Κατανοούμε τη δύσκολη θέση στην οποία σας έβαλαν οι υπογραφές των προκατόχων σας και τώρα θα πρέπει να κυρώσετε μια συμφωνία, η οποία δίνει δικαίωμα στους Σκοπιανούς να προσγειώνουν στη χώρα μας αεροπλάνα με το κλεμμένο σήμα της Βεργίνας. 
Μη βιαστείτε, να ισχυριστείτε ότι η εισαγωγή των άρθρων 2 και 3, που προβλέπουν στο σχέδιο κύρωσης της συνθήκης ότι με εξαίρεση την προσγείωση για μη εμπορικούς σκοπούς η Ελληνική Δημοκρατία δεν θα επιτρέπει την προσγείωση στο έδαφός της οποιουδήποτε αεροσκάφους αερομεταφορέων δανειοδοτουμένων από τη FYROM, το οποίο φέρει ονομασία κράτους, επιθετικό προσδιορισμό, σύμβολο ή διακριτικό γνώρισμα που δεν συνάδει με την προσωρινή ονομασία FYROM, αποτελεί επαρκή δικλίδα ασφαλείας, καθώς τυπικά εάν η συγκεκριμένη δήλωση θεωρηθεί ότι τροποποιεί τη συμφωνία θα πρέπει να εμπίπτει, μεταξύ άλλων, στην παράγραφο 2 του άρθρου 10, όπου αναφέρεται ότι η υποχρέωση της παραγράφου 1 δεν εμποδίζει τα συμβαλλόμενα μέρη να απαγορεύσουν ή να επιβάλλουν περιορισμούς στις μεταφορές που προαναφέρθηκαν για λόγους δημόσιας τάξης ή δημόσιας ασφάλειας, προστασίας της υγείας και της ζωής του ανθρώπου, ζώων ή φυτών ή της προστασίας πνευματικής, βιομηχανικής ή εμπορικής ιδιοκτησίας. 
Οι εν λόγω απαγορεύσεις ή περιορισμοί δεν πρέπει, πάντως, να αποτελούν μέσο αυθαιρέτων διακρίσεων ή συγκεκαλυμμένου περιορισμού του εμπορίου μεταξύ των συμβαλλομένων μερών. Διαπιστώνουμε ότι πουθενά δεν μιλά για λόγους εθνικής κυριαρχίας ή για εθνικό σύμβολο.
Φυσικά, διαβάζουμε ότι ακόμη και αν εντάξετε την απαγόρευση στους λόγους δημόσιας ασφάλειας, η Ευρωπαϊκή Επιτροπή θα εξακολουθεί να θεωρεί την απαγόρευση μέσο αυθαίρετων διακρίσεων ή συγκεκαλυμμένου περιορισμού και θα πιέζει για την άρση του. 
Στην περίπτωση που χρησιμοποιήσετε τις διατάξεις του άρθρου 17 για νέα νομοθεσία, η απαγόρευση που προσπαθείτε να περάσετε, να επαφίεται στην απόφαση της μεικτής πλέον επιτροπής για το αν θα ισχύσει ή όχι. Βέβαια, εάν με κάποιον τρόπο ξεπεράσετε τους τυπικούς λόγους, για τους οποίους τα άρθρα 2 και 3 δεν καλύπτουν το εθνικό συμφέρον, θα παραμένει η ουσιαστική αιτία που θα καθιστά τις σπασμωδικές σας λύσεις ανάγκης ουσιαστικά άχρηστες. 
Η απαγόρευση ισχύει μόνο για τα ελληνικά αεροδρόμια. Οι Σκοπιανοί θα μπορούν να πετούν προς οποιονδήποτε άλλον προορισμό, χρησιμοποιώντας όποιο όνομα και όποιο σύμβολο θέλουν ως όργανο προπαγάνδας και εσείς θα αρκείστε να τους κοιτάζετε για άλλη μια φορά, ανίκανοι να πράξετε οτιδήποτε. Μπορεί εσάς να μην σας ενδιαφέρει, ενδιαφέρει όμως τους Ανεξάρτητους Έλληνες, οι οποίοι σε καμμία περίπτωση δεν θα εγκρίνουμε τη συγκεκριμένη κύρωση.
Ευχαριστώ.","ΡΑΧΗΛ ΜΑΚΡΗ",293
"74626"," Σας ευχαριστούμε.
Έπρεπε να σας είχα ενημερώσει ότι από τους Ανεξάρτητους Έλληνες ορίζεται η κ. Μακρή ως ειδική αγορήτρια, η οποία ήδη τοποθετήθηκε και ως Κοινοβουλευτικός Εκπρόσωπος ορίζεται ο κ. Νότης Μαριάς.
Από τη Χρυσή Αυγή ορίζεται ως ειδικός αγορητής ο Βουλευτής Β’ Αθηνών κ. Ηλίας Παναγιώταρος.
Το λόγο έχει η κ. Ουζουνίδου από τον ΣΥΡΙΖΑ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"74627"," Ευχαριστώ, κυρία Πρόεδρε. 
Κυρία Πρόεδρε, δεν θα μπορούσα να μην αναφέρω ότι σήμερα βγήκε το ΦΕΚ, με το οποίο καταργούνται διακόσιες σαράντα εννέα θέσεις υψηλά εξειδικευμένου προσωπικού από την Υπηρεσία Πολιτικής Αεροπορίας. Μεταξύ αυτών, οι εκατόν εβδομήντα έξι θέσεις είναι χειριστές αεροσκαφών και οι εβδομήντα θέσεις μηχανικών αεροσκαφών. Όπως καταλαβαίνετε, είναι «ψεκάστε, σκουπίστε, καταργήστε, απολύστε, τελειώσατε». Αυτή είναι η πολιτική σας σήμερα. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Έρχομαι στην κύρωση της συγκεκριμένης συμφωνίας. Για εμάς, το ΣΥΡΙΖΑ, είναι απαραίτητη και αναγκαία η συνεργασία στον κλάδο των αερομεταφορών και ειδικότερα στην ασφάλεια των πτήσεων, την ασφάλεια εδάφους, την προστασία από έκνομες ενέργειες, την προστασία του περιβάλλοντος, την αξιοποίηση των αερομεταφορών προς όφελος του δημόσιου και κοινωνικού συμφέροντος. 
Ουσιαστικά, μέσω αυτής της συμφωνίας υλοποιείται η επέκταση του ενιαίου ευρωπαϊκού ουρανού, πέρα από τα όρια και την επικράτεια της Ευρωπαϊκής Ένωσης. 
Εμείς λαμβάνουμε υπ’ όψιν μας και την εκφρασμένη θέση των χωρών με την υπογραφή αυτής της πολυμερούς συμφωνίας. Όμως, κύριοι συνάδελφοι, διατηρούμε επιφυλάξεις, δεδομένης και της δικής εμπειρίας, σε μια σειρά από θέματα. 
Πρώτον, στο θεσμικό πλαίσιο του ενιαίου ευρωπαϊκού ουρανού στο οποίο τα μέρη καλούνται να προσχωρήσουν και όπου η Ευρωπαϊκή Ένωση υπόσχεται ορθολογικότερη διαχείριση του ενιαίου χώρου, εξορθολογισμό της χάραξης των εναέριων διαδρομών, μείωση του χρόνου πτήσης, με θετικές επιπτώσεις στην προστασία του περιβάλλοντος. 
Αποκρύπτει, όμως, τις εξής δυσμενείς επιπτώσεις: Στον τομέα της εμπορικής πολιτικής τη δυνατότητα δημιουργίας καρτέλ από μεγάλες αεροπορικές εταιρείες και την εξαφάνιση ή δορυφοριοποίηση μικρών, μεσαίων και δημόσιων αερομεταφορών. 
Στον τομέα της ασφάλειας των πτήσεων η προσαρμογή των κρατών-μελών σημαίνει επενδύσεις δισεκατομμυρίων από μεριάς τους και ταυτόχρονα ενίσχυση των υφιστάμενων ολιγοπωλίων στα συστήματα ελέγχου και εναέριας επιτήρησης.
Στον τομέα των εργασιακών σχέσεων σημαίνει, αφενός μείωση θέσεων εργασίας από την αυτοματοποίηση και αφετέρου την ελαστικοποίησή τους μέσω του θεσμικού πλαισίου που οδηγεί βραχυπρόθεσμα σε διάκριση και σπάσιμο των υπηρεσιών πολιτικής αεροπορίας και μακροπρόθεσμα σε ιδιωτικοποίηση αυτών των υπηρεσιών με τραγικές συνέπειες στην ασφάλεια των πτήσεων. 
Και ο ίδιος ο Ευρωπαϊκός Ουρανός σπεύδει να ενοποιήσει τις διαδικασίες της εναέριας κυκλοφορίας, που αφορούν τη διαχείριση της πολιτικής αεροπορίας. 
Από ότι φαίνεται, όχι μόνο στην Ελλάδα αλλά και σε άλλες ευρωπαϊκές χώρες, απαιτείται συντονισμός και στενή συνεργασία με την πολεμική αεροπορία, όσον αφορά την αμυντική θωράκιση κάθε χώρας και την άσκηση τελικά των εθνικών κυριαρχικών δικαιωμάτων της. Υπενθυμίζουμε εδώ τα σημεία 30 και 31 από το ψήφισμα του Ευρωπαϊκού Κοινοβουλίου στις 23 Οκτωβρίου του 2012. 
Με την ευκαιρία αυτής της σύμβασης, κύριε Πρόεδρε, έχουμε καταθέσει μια πρόταση στην επιτροπή, στην οποία ζητούμε να μας ενημερώσουν οι αρμόδιοι Υπουργοί στις Επιτροπές Παραγωγής και Εμπορίου, Εξωτερικών, Εθνικής Άμυνας και Ευρωπαϊκών Υποθέσεων πρώτον, για τα θέματα που αφορούν τον Ενιαίο Ευρωπαϊκό Ουρανό, την πορεία υλοποίησής του, για το δικό μας FΑΒ, αλλά και για τα υπόλοιπα, δεδομένου ότι η Ελλάδα έχει μία ιδιαίτερη γεωγραφική και γεωπολιτική πραγματικότητα. 
Δεύτερον, όσον αφορά τη νομοθεσία περί ανταγωνισμού και μείωσης των κρατικών ενισχύσεων στην οποία τα συνδεδεμένα μέλη πρέπει να προσαρμοστούν, δεν πρέπει και δεν μπορεί να ξεχνάμε τι συνέπειες είχαν για τη χώρα –και για μια σειρά από χώρες- οι ευρωπαϊκές πολιτικές στο όνομα του ανταγωνισμού, της προστασίας από τις υποτιθέμενες στρεβλώσεις της καταπολέμησης των εταιρειών δεσπόζουσας θέσης.
Ουσιαστικά, επέφεραν το θάνατο των εθνικών αερομεταφορέων, με ολέθριες συνέπειες σε πολλές περιπτώσεις για το επιβατικό κοινό, την αραίωση και την κατάργηση αεροπορικών συνδέσεων, την αύξηση παραβόλων. 
Αντί, λοιπόν, να οδηγήσουν σε μείωση των τιμολογίων και των αεροπορικών εισιτηρίων, οδήγησαν σε αύξηση. Αντί να προστατεύσουν τους καταναλωτές από υπέρογκες τιμές αεροπορικών εισιτηρίων, έφτασαν στο αντίθετο αποτέλεσμα. 
Εμείς στη χώρα μας απωλέσαμε το δημόσιο αερομεταφορέα, ο οποίος παρά τις όποιες κομματικές στρεβλώσεις, υπήρξε η δεύτερη ασφαλέστερη αεροπορική εταιρεία για πάνω από δύο δεκαετίες και βρισκόμαστε σήμερα υπό το βάρος ενός ιδιότυπου αεροπορικού καρτέλ. Έχουμε δεύτερης κατηγορίας εργαζόμενους υψηλής εξειδίκευσης. Η «HOCHTIEF» χρωστάει 300 εκατομμύρια ευρώ -και πλέον- στο ιδιωτικοποιημένο αεροδρόμιο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Έτσι δεν πετύχαμε ούτε χαμηλότερους ναύλους ούτε πετύχαμε τακτικότερη σύνδεση της περιφέρειας με την πρωτεύουσα. 
Πέρα από τη διαφωνία μας για την ιδιωτικοποίηση των αεροδρομίων μας, εμείς θεωρούμε ότι είναι βέβαιο το κλείσιμο των περιφερειακών αεροδρομίων με αυτήν την πολιτική. 
Για εμάς έχει σημασία υπέρ ποιού λειτουργούν οι κανονισμοί: Με βάση τους κανόνες της ελεύθερης αγοράς ή με βάση το κοινωνικό σύνολο, τα δικαιώματα των επιβατών; 
Τρίτον, όσον αφορά τη πολιτική για την ασφάλεια των πτήσεων, η ΑΤΑ έχει απευθυνθεί σε αυτό το πράγμα και έχει θέση: Οι οδηγίες και οι ευρωπαϊκοί κανονισμοί ελαστικοποιούν τα πρότυπα, τα αναθέτουν σε ευθύνη των εταιρειών, χαμηλώνοντας τα διεθνή πρότυπα ασφαλείας. 
Για μας, τον ΣΥΡΙΖΑ, κύριο μέλημα στο αεροπορικό έργο είναι η πτητική ασφάλεια και αυτό θα πρέπει να αποτελεί τον κυρίαρχο κανόνα στο πτητικό έργο. 
Αναφορικά με τις δηλώσεις της Κυβέρνησης που προτίθεται να κάνει το θεματοφύλακα στην εν λόγω συμφωνία, επί των άρθρων 3 και 4 του πρωτοκόλλου 5, όσον αφορά τα Σκόπια, σημειώνουμε ότι εμείς τη στηρίζουμε. 
Τέλος, κυρίες και κύριοι συνάδελφοι, το 2014 είναι η εκατοστή επέτειος του Α΄ Παγκοσμίου Πολέμου με αφορμή τη δολοφονία στο Σεράγεβο του διαδόχου του θρόνου της Αυστροουγγαρίας. «Ποτέ πια πόλεμος», είναι το σύνθημα των λαών της Βαλκανικής. 
Επιμένουμε σε μια άλλη βαλκανική πολιτική. Εμείς επιμένουμε στο να προωθήσουμε μια ενεργητικά φιλειρηνική βαλκανική πολιτική, μακριά από εκλογές πολέμου, εθνικιστικά μίση, με εμμονή στο απαραβίαστο των συνόρων. Μιλούμε για μια βαλκανική συνύπαρξη. 
Είμαι, κύριε Πρόεδρε, μέλος της ομάδας φιλίας της Βοσνίας- Ερζεγοβίνης. Στην πρόσφατη συνάντηση που είχαμε με την αντιπροσωπεία από τη χώρα αυτή, με επικεφαλής τον Πρόεδρό της, τέθηκε το θέμα της αεροπορικής σύνδεσης. Σαφώς είμαστε υπέρ της αεροπορικής σύνδεσης με τις χώρες αυτές και το τονίσαμε με όλους τους τρόπους. Είμαστε υπέρ της συνεργασίας και στο εμπόριο και στον τουρισμό και στον πολιτισμό και στην ενέργεια. Θέλουμε να είμαστε φίλοι με αυτές τις χώρες. Πρέπει, όμως, να το πούμε ξεκάθαρα ότι δεν θα καθορίσουμε εμείς το κοστούμι που θα φοράνε οι χώρες αυτές.","ΕΥΓΕΝΙΑ ΟΥΖΟΥΝΙΔΟΥ",382
"74628"," Ολοκληρώστε, παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74629"," Για όλους αυτούς τους λόγους, o ΣΥΡΙΖΑ ψηφίζει «ΠΑΡΩΝ» σε αυτήν την κύρωση.","ΕΥΓΕΝΙΑ ΟΥΖΟΥΝΙΔΟΥ",382
"74630"," Ευχαριστούμε πολύ.
Το λόγο έχει τώρα ο κ. Παναγιώταρος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74631"," Ευχαριστώ, κύριε Πρόεδρε.
Το παρόν σχέδιο νόμου αποσκοπεί στην κύρωση συμφωνίας η οποία έχει ήδη υπογραφεί στις 9 Ιουνίου του 2006 στο Λουξεμβούργο κι έθετε ως στόχο τη δημιουργία κοινού ευρωπαϊκού χώρου.
Είχαμε επισημάνει ότι η πατρίδα μας δεν εκμεταλλεύεται γενικά τη δυνατότητά της να ασκήσει το δικαίωμα της αναβλητικής αρνησικυρίας, το βέτο. Μέσα στην πολυμερή αυτή συμφωνία είναι και χώρες όπως η Αλβανία, τα Σκόπια, το Κοσσυφοπέδιο -το οποίο δεν ξέρω αν το αναγνωρίσαμε ως ξεχωριστή οντότητα και υπογράφουμε και συμφωνία μαζί του- η Βοσνία- Ερζεγοβίνη, χώρες εχθρικές προς την Ελλάδα, χώρες που ενισχύουν τους ισλαμιστικούς θύλακες, που είναι βάση ισλαμιστών εξτρεμιστών και δεν πιστεύουμε ότι η πολυμερή αυτή συμφωνία και η υπογραφή με αυτές τις χώρες έχει να προσφέρει τίποτα στην Ελλάδα.
Επίσης, βλέπουμε ότι σε αυτήν τη πολυμερή συμφωνία εξομοιώνονται με χώρες όπως η Νορβηγία και η Ισλανδία. Δηλαδή, θα ισχύσουν οι ίδιοι κανόνες για τη Νορβηγία και οι ίδιοι κανόνες για το Κοσσυφοπέδιο. 
Με αυτούς, λοιπόν, καλούμαστε να συντελέσουμε στη δημιουργία ενός κοινού ευρωπαϊκού εναέριου χώρου. Εμείς δεν θεωρούμε ότι οι συγκεκριμένες χώρες είναι ευρωπαϊκές, δεν έχουμε οτιδήποτε κοινό μαζί τους, αντιθέτως, έχουμε τεράστια και ανοιχτά ζητήματα.
Επιπλέον, ετέθη το θέμα της ελευθερίας των αερομεταφορών. Εάν έρθουν, για παράδειγμα, οι Σκοπιανοί και πετούν με αεροπλάνα που φέρουν την ένδειξη «Μακεδονία», αν δούμε να επαναλειτουργεί η ΜΑΤ (MACEDONIAN AIRLINE TRANSFER) ή κάποια άλλη με το ίδιο ή παρεμφερές όνομα ή συνθετικό που θα εμπεριέχει αυτό το όνομα, ποια θα είναι η αντίδραση της ελληνικής πλευράς; 
Είχαμε ακούσει στην επιτροπή τον κύριο Υπουργό να λέει ότι θα ληφθούν όλα τα απαραίτητα μέτρα, ώστε να μην γίνει αυτό, κάτι το οποίο είχε γίνει κατά το παρελθόν στην Κέρκυρα με το αεροπλάνο που έλεγε με τεράστια γράμματα «MACEDONIAN AIRLINE TRANSFER» και που η ελληνική πολιτική ηγεσία τότε δεν έκανε απολύτως τίποτα, απλά κοιτούσε και δεν ήξερε πώς να αντιδράσει. 
Εδώ, κύριε Πρόεδρε, δεν μπορούμε να αντιμετωπίσουμε στην πράξη το πρόβλημα το οποίο υφίσταται με τα ΙΧ αυτοκίνητα ή με τα επαγγελματικά φορτηγά που έρχονται από τα Σκόπια και που «φαρδιά πλατιά» έχουν το όνομα «Μακεδονία» παντού, στις πινακίδες  των αυτοκινήτων τους, σε αυτοκόλλητα, σε ενδείξεις κ.λπ.. Η απάντηση που έχουμε λάβει είναι ότι η Ελλάδα βάζει ένα αυτοκόλλητο σε διαφορετικό σημείο του οχήματος, το οποίο λέει με πολύ μικρά γράμματα ότι η χώρα αναγνωρίζεται στην Ελλάδα ως FYROM, κοινώς, τίποτα απολύτως.
Τι θα γίνει όταν θα προσγειώνονται αεροπλάνα στο «Ελευθέριος Βενιζέλος» με σύμβολα τα οποία τα καπηλεύονται οι Σκοπιανοί από τους Έλληνες, όπως τον ΄Ηλιο της Βεργίνας ή κάποιο άλλο σύμβολο; Κάποιες κρατικές υπηρεσίες στο παρελθόν το είχαν επισημάνει αυτό, αλλά εσείς που δεν έχετε συναίσθηση των καταστάσεων δεν καταλαβαίνετε απολύτως τίποτα από αυτά τα ζητήματα.
Ένα σημείο που χρήζει σχολιασμού είναι το άνοιγμα της αγοράς των αερομεταφορών, το οποίο προωθήθηκε μέσα από την κατάργηση της κρατικής μονοπωλιακής εκμετάλλευσης των εσωτερικών αερογραμμών, επιτρέποντας με αυτόν τον τρόπο και σε ξένες αεροπορικές εταιρείες να εκτελούν εσωτερικά δρομολόγια. Έτσι, δημιουργούνται ιδιωτικές αεροπορικές εταιρείες, με σκοπό την εκμετάλλευση των εσωτερικών αερογραμμών. 
Στα πλαίσια του κοινού ευρωπαϊκού εναέριου χώρου ή μάλλον με πρόσχημα τον κοινό εναέριο ευρωπαϊκό χώρο, στην ουσία θα φτάσουμε στη σταδιακή κατάργηση όλων των εθνικών αερογραμμών και στην ύπαρξη ιδιωτικών εταιρειών. 
Με τη συμφωνία αυτή δεν εξυπηρετούνται τα ευρωπαϊκά κράτη ούτε οι αερομεταφορές γίνονται καλύτερες ούτε το περιβάλλον προστατεύεται. Στην πράξη, η εθνική μας κυριαρχία τίθεται για μία ακόμη φορά σε αμφιβολία όπως επίσης και τα εναέρια σύνορά μας. 
Δυστυχώς, η πολιτική σας είναι τελείως ενδοτική. Αυτό είναι κάτι που το ξέρουμε, το έχουμε τονίσει και θα το τονίζουμε πάντα. Θα μπορούσαμε όμως, αν μη τι άλλο, να αξιοποιήσουμε τα όποια διπλωματικά μέσα, τα οποία μπορούμε να έχουμε και διαθέτουμε. 
Ούτε αυτό κάνετε, γιατί πολύ απλά εκτελείτε εντολές άλλων κέντρων, που δυστυχώς αποφασίζουν για εμάς. Δεν έχετε χαραγμένη εξωτερική πολιτική ούτε μπορείτε να έχετε εθνική εξωτερική πολιτική, γιατί πολύ απλά δεν νιώθετε και δεν σκέφτεστε για το καλό αυτού του τόπου.
Με βάση όλες αυτές τις σκέψεις και τους προβληματισμούς σαφώς και το καταψηφίζουμε.
Ευχαριστώ.","ΗΛΙΑΣ ΠΑΝΑΓΙΩΤΑΡΟΣ",385
"74632"," Ο κ. Καραθανασόπουλος, έχει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74633"," Ευχαριστώ πολύ, κύριε Πρόεδρε.
Ως ΚΚΕ είναι φανερό ότι θα καταψηφίσουμε χωρίς επιφυλάξεις, ενδοιασμούς ή αστερίσκους τη συγκεκριμένη πολυμερή σύμβαση. Το λέω αυτό γιατί έχει να κάνει με την υλοποίηση βασικών επιλογών της Ευρωπαϊκής Ένωσης. Ως Κομμουνιστικό Κόμμα Ελλάδας άλλωστε, αντιπαλεύουμε και αμφισβητούμε τη συμμετοχή της Ελλάδας στην Ευρωπαϊκή Ένωση και ζητάμε την αποδέσμευση της Ελλάδας από αυτήν στα πλαίσια των συνολικότερων ρήξεων και ανατροπών, τόσο σε επίπεδο εξουσίας, όσο και οικονομίας.
Από την άποψη αυτή είναι φανερό ότι και τα ζητήματα που προσεγγίζει η συγκεκριμένη πολυμερής συμφωνία δεν πρέπει και δεν μπορούμε να τα δούμε αποσπασμένα από τη συνολική πολιτική της Ευρωπαϊκής Ένωσης και ειδικότερα όσον αφορά το ζήτημα των μεταφορών. Άλλωστε, η συγκεκριμένη συμφωνία αποτελεί βασικό τμήμα της ενιαίας ευρωπαϊκής πολιτικής μεταφορών, μια κοινή πολιτική για τα θέματα μεταφορών, η οποία ήδη προβλέπονταν από την ιδρυτική συνθήκη της Ρώμης για την ΕΟΚ το 1957. Αυτή η κοινή πολιτική επί της ουσίας ενεργοποιείται με τη συνθήκη του Μάαστριχτ το 1992. Η Ευρωπαϊκή Ένωση, με τη συγκεκριμένη συνθήκη και με τη Λευκή Βίβλο για την ανταγωνιστικότητα χαρακτηρίζει τον τομέα των μεταφορών ως θεμελιώδη στρατηγικό τομέα, θεωρεί καθοριστικό το ρόλο των μεταφορών στα πλαίσια της διαδικασίας ενοποίησης της ευρωενωσιακής αγοράς μέσα από τη διασύνδεση και την εναρμόνιση των επιμέρους μεταφορικών δικτύων των κρατών-μελών, αλλά και την επέκτασή τους σε τρίτες χώρες.
Αυτή η ενοποίηση, αυτή η συμβατότητα των ευρωπαϊκών δικτύων αποτελεί καθοριστικό παράγοντα στη μετακίνηση ανθρώπων και στη διακίνηση εμπορευμάτων, τόσο εντός της Ευρωπαϊκής Ένωσης, όσο και στη σχέση της με τις άλλες χώρες. Εξυπηρετεί επί της ουσίας, επιταχύνει την προώθηση των τεσσάρων ελευθεριών της συνθήκης του Μάαστριχτ. 
Για την ικανοποίηση των συγκεκριμένων στόχων καθορίζονται συγκεκριμένα έργα προτεραιότητας για την υλοποίηση του λεγόμενου διευρωπαϊκού δικτύου μεταφορών, τα οποία έργα προτεραιότητας, ακόμα και σήμερα, αλλά και με το νέο πλαίσιο 2014–2020 αποτελούν ένα ιδιαίτερα σημαντικό τμήμα των ευρωπαϊκών κοινοτικών πλαισίων στήριξης.
Η πολιτική της Ευρωπαϊκής Ένωσης και στον τομέα των μεταφορών καθορίζεται από ένα βασικό στόχο, τον κυρίαρχο στόχο, τον μοναδικό στόχο, τον στρατηγικό της στόχο, που δεν είναι άλλος από την ενίσχυση της ανταγωνιστικότητας των μονοπωλιακών ομίλων και της κερδοφορίας τους, στα πλαίσια της απελευθέρωσης των αγορών. Αποσκοπεί, δηλαδή, στο να διευκολυνθεί η αναπαραγωγή και η μεγέθυνση του κεφαλαίου, στο να ενισχυθούν οι μονοπωλιακοί όμιλοι για να διασφαλιστεί η κερδοφορία τους. 
Το άνοιγμα της αγοράς των αερομεταφορών που υλοποιεί και η συγκεκριμένη σύμβαση προωθήθηκε μέσα από την κατάργηση της κρατικής μονοπωλιακής εκμετάλλευσης των εσωτερικών αερογραμμών, επιτρέποντας με αυτόν τον τρόπο και σε ξένες εταιρείες να εκτελούν εσωτερικά δρομολόγια, αλλά και τη δημιουργία και είσοδο νέων ιδιωτικών αεροπορικών εταιρειών για την εμπορική εκμετάλλευση των εσωτερικών αερογραμμών. 
Οι εξελίξεις αυτές, οι οποίες στην Ελλάδα είναι πολύ φανερές, φαίνονται από την πορεία ιδιωτικοποίησης της Ολυμπιακής και τη δημιουργία ενός ιδιωτικού μονοπωλίου μέσα από την ουσιαστικά εξαγορά της από την «AEGEAN». Η απελευθέρωση προχωράει με την απελευθέρωση των κρατικών επιδοτήσεων σε εθνικούς κρατικούς αερομεταφορείς, για να μην γίνεται έτσι η νόθευση του ανταγωνισμού, όπως ισχυρίζεται η Ευρωπαϊκή Ένωση και να βοηθηθεί η διαδικασία ιδιωτικοποίησής του. Προχωράμε την ιδιωτικοποίηση των οργανισμών διαχείρισης αεροδρομίων με την απελευθέρωση των υπηρεσιών επίγειας εξυπηρέτησης και τεχνικής συντήρησης, αλλά και του εναέριου ελέγχου. 
Όλα αυτά τα παρατηρούμε και στη χώρα μας να πραγματοποιούνται. Καθοριστικός παράγοντας στα πλαίσια αυτής της πολιτικής απελευθέρωσης των αερομεταφορών και ενίσχυσης του μονοπωλιακού ανταγωνισμού αναδεικνύεται η δημιουργία του Ενιαίου Ευρωπαϊκού Ουρανού. Πρόκειται, δηλαδή, για μια δέσμη μέτρων διαχείρισης της ενιαίας κυκλοφορίας σε ευρωενωσιακό επίπεδο μέσα από την κατάργηση των εναέριων εσωτερικών συνόρων σε πρώτη φάση για την πολιτική αεροπορία και μετέπειτα ενδεχόμενα και για την πολεμική. Μια κατάργηση, η οποία θα ανταποκρίνεται στις ανάγκες, όπως ονομάζει η Ευρωπαϊκή Ένωση, της εύρυθμης λειτουργίας της ευρωπαϊκής εσωτερικής αγοράς.
Δηλαδή, η Ευρωπαϊκή Ένωση διακηρύσσει ότι ο Ενιαίος Ευρωπαϊκός Ουρανός αποσκοπεί στη διαχείριση ενός κοινού ευρωπαϊκού συστήματος διαχείρισης της εναέριας κυκλοφορίας, το οποίο θα καθορίζεται από τις ίδιες τις αεροπορικές εταιρείες και τη ροή της κυκλοφορίας, με βάση τις ανάγκες αυτών.
Έτσι, λοιπόν, σε αυτό το πλαίσιο έχουν ανατεθεί οι ανάλογοι εκτελεστικοί κανόνες στο «EUROCONTROL». Από την άποψη αυτή, μια σημαντική παράμετρο του ενιαίου ευρωπαϊκού ουρανού αποτελεί και η πολιτική στις αερομεταφορές όσον αφορά τις εξωτερικές σχέσεις Ευρωπαϊκής Ένωσης στον τομέα των αερομεταφορών, αλλά και της επιδίωξης που αυτές οι σχέσεις καλούνται να ικανοποιήσουν. 
Αυτή η πολυμερής Συμφωνία αντανακλά την απόφαση του Ευρωπαϊκού Δικαστηρίου της 5ης Νοεμβρίου του 2002, απόφαση η οποία θεωρείται καθοριστικής σημασίας για την εξωτερική πολιτική των αερομεταφορών σε επίπεδο Ευρωπαϊκής Ένωσης. Σύμφωνα με τη συγκεκριμένη απόφαση, θεωρούνται παράνομες όλες οι διμερείς συμφωνίες των κρατών-μελών με τρίτα κράτη-μέλη, όπως παράνομη θεωρείται και η ύπαρξη ρήτρας εθνικότητας γιατί αντιβαίνει το Κοινοτικό Δίκαιο και το δικαίωμα της ισότιμης πρόσβασης των ευρωπαϊκών αερομεταφορών στη συγκεκριμένη αγορά ενός τρίτου κράτους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε  Πρόεδρε.
Βεβαίως, αποτελεί ύψιστη υποκρισία η όποια αναφορά γίνεται στο καθεστώς της ισότιμης πρόσβασης, αφού οι μεγάλες αεροπορικές εταιρείες δεν έχουν καμμία σχέση ισοτιμίας με τις μικρότερες και θα πάρουν τη μερίδα του λέοντος. Με βάση αυτή την απόφαση επιβεβαιώνεται ότι είναι αποκλειστική η αρμοδιότητα της κοινότητας στα ζητήματα που αφορούν τη διαπραγμάτευση και την υπογραφή τέτοιων συμφωνιών. 
Σ’ αυτό το πλαίσιο βασίζεται και η απόφαση της Ευρωπαϊκής Επιτροπής για τον προγραμματισμό της εξωτερικής πολιτικής των μεταφορών της κοινότητας, όπου επί της ουσίας τονίζει τη δημιουργία των νέων οικονομικών προοπτικών για τις ευρωπαϊκές αερομεταφορές μέσα από το μεγαλύτερο άνοιγμα των αγορών και τη δυνατότητα επένδυσης σε νέες αγορές. Σε αυτό ακριβώς βασίστηκε και κατά προτεραιότητα η υπογραφή της συμφωνίας με το Ισραήλ, το «χωροφύλακα» στην περιοχή μας, σε αυτήν ακριβώς την απόφαση βασίζεται και η συγκεκριμένη πολυμερής συμφωνία.
Από αυτήν την άποψη, μέσα από αυτήν την πολυμερή συμφωνία και τη δημιουργία του ευρωπαϊκού ενιαίου χώρου-ουρανού, εξυπηρετούνται ουσιαστικά οι ανάγκες των μονοπωλιακών ομίλων που δραστηριοποιούνται στον τομέα των αερομεταφορών, επιδεινώνονται οι προϋποθέσεις για την ικανοποίηση των λαϊκών αναγκών για φθηνές και ασφαλείς αερομεταφορές, επιδεινώνονται οι προϋποθέσεις για την προστασία του περιβάλλοντος, διαμορφώνονται ακόμα πιο αντεργατικές συνθήκες για τους εργαζόμενους, ειδικά στον τομέα των αερομεταφορών, όπως άλλωστε επιβεβαιώνεται και με τη σημερινή πράξη στο Υπουργείο σας να απολυθούν ουσιαστικά οι υπάλληλοι από την ΥΠΑ. Τέλος, υπονομεύονται τα κυριαρχικά δικαιώματα της κάθε χώρας να καθορίζει τα εναέρια σύνορά της, να καθορίζει τους αερομεταφορικούς διαδρόμους. 
Γι’ αυτόν ακριβώς το λόγο δεν στεκόμαστε εμείς σε επιμέρους ζητήματα, αλλά στην ουσία. Από αυτήν την άποψη, καταψηφίζουμε ως ΚΚΕ τη συγκεκριμένη πολυμερή σύμβαση.
Ευχαριστώ, κύριε Πρόεδρε.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"74634"," Ολοκληρώνουμε με τον Κοινοβουλευτικό Εκπρόσωπο των Ανεξάρτητων Ελλήνων, κ. Επαμεινώνδα Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριοι Υπουργοί, κύριοι Βουλευτές, έρχεται για κύρωση η συγκεκριμένη πολυμερής συμφωνία και θέλουμε να πούμε, πέραν των όσων είπε η εισηγήτριά μας, ότι ήταν, κύριε  Υπουργέ, μία μεγάλη ευκαιρία, για να μπορέσουμε να αξιοποιήσουμε τη διαπραγματευτική μας θέση απέναντι στα Σκόπια. Είναι ένα θέμα πάρα πολύ σοβαρό, για το οποίο πρέπει να ασκηθεί εθνική πολιτική και πρέπει να κερδίζουμε συνεχώς βήματα. 
Η τακτική μας, λοιπόν, με αφορμή αυτήν την πολυμερή συμφωνία έπρεπε να είναι πάρα πολύ απλή: Το διαβατήριο στο διεθνές πεδίο –με αφορμή αυτήν τη συμφωνία- και στο ευρωπαϊκό πεδίο των Σκοπίων πρέπει να το θεωρήσει και να το σφραγίσει η Αθήνα. Για να το σφραγίσει η Αθήνα, θα πρέπει ή θα έπρεπε τα Σκόπια να έχουν κάνει πολύ συγκεκριμένες παραχωρήσεις. Αυτή η τακτική έπρεπε να είναι και στο συγκεκριμένο θέμα και ευρύτερα, διότι από τη συμφωνία αυτή προκύπτει το αντίθετο, ότι υπονομεύθηκε η θέση της Ελλάδας έναντι των Σκοπίων, ότι δόθηκαν πολύ μεγαλύτερες ευκαιρίες στα Σκόπια και ότι χάσαμε μια μεγάλη ευκαιρία.
Να σας το πω πάρα πολύ απλά- γιατί μπορεί να πείτε: «μα, υπάρχει η δήλωση στο τέλος, στο άρθρο 2, στο άρθρο 3, όπου εμείς ως χώρα δηλώνουμε ότι δεν αναγνωρίζουμε και ότι θα κάνουμε συγκεκριμένες πράξεις- ότι εμείς πιστεύουμε το εξής: Πρώτα απ’ όλα, όταν φτάνεις ως συμβαλλόμενο κράτος να κάνεις δήλωση, σημαίνει ότι έχεις αποτύχει να εντάξεις αυτά που επιθυμείς εντός του κειμένου της σύμβασης. Θα πείτε ότι δεν θα το δέχονταν τα Σκόπια. 
Η μόνη ορθή, κατά τη γνώμη μας, ρύθμιση στο συγκεκριμένο θέμα θα ήταν να υπάρχει πρωτόκολλο. Διότι η σύμβαση και το πρωτόκολλο έχουν την ίδια νομική ισχύ. Η δήλωση, που επισυνάπτεται στη διεθνή σύμβαση, έχει υποδεέστερη ισχύ από το πρωτόκολλο. 
Κατά την έννοια αυτή, εδώ έχουμε ένα δεύτερο μέρος στη σύμβαση με πάρα, πάρα πολλά πρωτόκολλα, όπως το Πρωτόκολλο για τα Σκόπια. Δηλαδή, αυτοί για τα δικά τους θέματα έχουν ειδικό Πρωτόκολλο: Πρωτόκολλο για τη Βοσνία-Ερζεγοβίνη, Πρωτόκολλο για την Αλβανία κ.λπ.. 
Άρα, είχε ανοίξει εν προκειμένω τεχνικά η δυνατότητα να υπάρχουν πρωτόκολλα. Γιατί, λοιπόν, εμείς δεν πήγαμε στο τεχνικό μέρος, όπως σας εξηγούμε, να έχουμε ένα ειδικό πρωτόκολλο, όπως υπήρξε ειδικό πρωτόκολλο και μεταβατικό για τα Σκόπια; 
Πιστεύουμε λοιπόν ότι αυτές οι τεχνικές αρρυθμίες δεν προκύπτουν κατά τη γνώμη μας από αδυναμία της νομικής υπηρεσίας. Εμείς πιστεύουμε ότι είναι ένα πολιτικό θέμα με τη γενικότερη αντίληψη  του να τελειώνουμε με την ιστορία των Σκοπίων, δεχόμασταν πιέσεις και θα έπρεπε να μην είμαστε «τα κακά παιδιά» στο πλαίσιο της Ευρωπαϊκής Ένωσης.
Υπάρχουν αξιόλογοι νομικοί στη νομική υπηρεσία του Υπουργείου Εξωτερικών. Αυτά που σας λέω τα διδάσκουμε στους πρωτοετείς φοιτητές, και εγώ στο Πανεπιστήμιο της Κρήτης και άλλοι. Άρα, είναι γνωστά. 
Επομένως, υπάρχει ένα σοβαρό πολιτικό θέμα. Διότι τώρα, καθώς προωθείτε την Κύρωση, αμέσως θα δημιουργηθούν ζητήματα. Διότι οι Σκοπιανοί το παίζουν έξυπνα. Θα έρθουν, λοιπόν, και θα προκαλέσουν. Διότι κύρωση σημαίνει εφαρμογή. Με την εφαρμογή θα προκαλέσουν. Θα φέρουν να προσγειώσουν στο Ελευθέριος Βενιζέλος ένα αεροπλάνο που θα λέει «Macedonia». 
Εκεί, θα πρέπει και ορθώς η ελληνική πλευρά να αντιτάξει και να αξιοποιήσει τη δήλωση κατά το άρθρο 2 κτλ. Θα ανοίξει όμως μια διαδικασία. Διότι πρώτον, αυτοί θα διαμαρτύρονται ότι υπάρχει διάκριση λόγω εθνικότητας- που είναι το βασικό άρθρο μέσα στη συνθήκη και δεύτερον, κύριε Υπουργέ, υπάρχει η ρήτρα για την δικαιοδοσία του Δικαστηρίου της Ευρωπαϊκής Ένωσης και έτσι, ενώ εμείς έχουμε το δίκιο, θα βρεθούμε στο τέλος εκτεθειμένοι. Διότι, κρατώντας το κλειδί και το διαβατήριο και μη κυρώνοντας τη συμφωνία, το πρόβλημα το έχουν αυτοί, δεν το έχουμε εμείς. 
Τώρα, λοιπόν, με την κύρωση θα ανοίξουν κάποια άλλα ζητήματα. Εύχομαι να μην γίνει αυτό και ελπίζω να έχετε ένα plan Β, γιατί το plan Α είναι αυτό. Το plan Β θα πρέπει να το έχετε ετοιμάσει. 
Αν προκαλέσουν οι Σκοπιανοί, αν έρθουν και αξιοποιήσουν αυτή τη σύμβαση, αν πάνε στο Δικαστήριο της Ευρωπαϊκής Ένωσης, εκεί θα πρέπει να υπάρχει μια πολύ τεκμηριωμένη άποψη, που φαντάζομαι ότι θα μας την αναπτύξετε τώρα, για τον τρόπο με τον οποίο πρέπει να αντιδράσουμε. Ίσως ενδεχομένως, να επιφυλαχθείτε, ορισμένα πράγματα να μην τα πείτε, γιατί θα πρέπει να τα κρατήσουμε «καβάντζα», αν γίνει κάποια δίκη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. Σας είχα υποσχεθεί ότι θα τελείωνα την ομιλία μου στα τέσσερα λεπτά και πενήντα δευτερόλεπτα. Τελειώνω τώρα. 
Επομένως, εμείς καταψηφίζουμε και περιμένουμε να μας δώσετε επαρκείς λόγους και εξηγήσεις. 
Πρέπει να τελειώσουμε, γιατί ακολουθεί το νομοσχέδιο και οι επαρχιώτες πρέπει να φύγουν. Έτσι δεν είναι, κύριε Πρόεδρε; 
Ευχαριστώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74635"," Έτσι νομίζω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74636"," … (δεν ακούστηκε)","ΒΑΣΙΛΕΙΟΣ ΚΑΠΕΡΝΑΡΟΣ",185
"74637"," Γιατί, ο κύριος δεν είναι από επαρχία; Είναι σαν και εσάς τους αστούς;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74638"," Είμαστε αστοί της επαρχίας!","ΒΑΣΙΛΕΙΟΣ ΚΑΠΕΡΝΑΡΟΣ",185
"74639"," Κύριε Πρόεδρε, θα ήθελα το λόγο.","ΜΙΧΑΛΗΣ ΠΑΠΑΔΟΠΟΥΛΟΣ",401
"74640"," Παρακαλώ, κύριε Υφυπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74641"," Ευχαριστώ, κύριε Πρόεδρε. 
Ζήτησα το λόγο για να κάνω μια μικρή τοποθέτηση για τη συμφωνία και να απαντήσω σε κάποια ερωτήματα τα οποία είχαν διατυπωθεί και στην επιτροπή, αλλά και σήμερα και τα οποία είναι σοβαρά, όπως της κ. Φούντα και της κ. Ουζουνίδου, παραβλέποντας κάποιες άλλες τοποθετήσεις, οι οποίες θεωρώ ότι θέλουν ολίγον από Ευρώπη και πολύ από λαϊκισμό. 
Και με αυτό που λέω, δεν εννοώ το ΚΚΕ, κύριε Καραθανασόπουλε διότι  το ΚΚΕ έχει πάντα ξεκάθαρη άποψη πάνω σε αυτό και είναι γνωστό.
Θεωρώ ότι πρόκειται για μία πολύ σημαντική συμφωνία που έχει ένα στόχο: τη δημιουργία ενός κοινού ευρωπαϊκού εναέριου χώρου μεταξύ της Κοινότητας και των χωρών της Ανατολικής Ευρώπης με το άνοιγμα της αγοράς των αεροπορικών μεταφορών, κατά τρόπο τέτοιο, ώστε να ακολουθεί το ίδιο μοντέλο με εκείνο της εσωτερικής αγοράς της Ευρωπαϊκής Ένωσης, δηλαδή πρώτον, το πλήρες άνοιγμα της αγοράς από πρόσβαση, χωρητικότητα και ναύλα, δεύτερον, την ελευθερία της εγκατάστασης χωρίς ρήτρες εθνικότητας με βάση την αρχή της αμοιβαιότητας, τρίτον, την ευθυγράμμιση με την κοινοτική νομοθεσία σε θέματα όπως η ασφάλεια των πτήσεων, η ασφάλεια εδάφους, η διαχείριση της εναέριας κυκλοφορίας, καθώς και κοινωνικά και περιβαλλοντικά θέματα. 
Η συμφωνία αυτή θεωρώ ότι αποκτά μία ιδιαίτερη σημασία, καθώς όλοι οι εταίροι των Δυτικών Βαλκανίων αποδέχτηκαν να ευθυγραμμίσουν την εθνική τους νομοθεσία για τον τομέα των αεροπορικών μεταφορών με το πλήρες ευρωπαϊκό κεκτημένο της Κοινότητας για τις αερομεταφορές. Επιπλέον, η συμφωνία αυτή θα αντικαταστήσει τις διμερείς συμφωνίες αερομεταφορών μεταξύ κρατών-μελών της Ευρωπαϊκής Ένωσης και των εταίρων της περιοχής στην Ανατολική Ευρώπη. Οι εναρμονισμένοι κανόνες στην Ευρώπη θα δημιουργήσουν μία κοινή ελεύθερη ασφαλή αγορά αερομεταφορών, η οποία μπορεί να αποτελέσει κινητήρια δύναμη για άλλους τομείς, να συμβάλλει στην ανάπτυξη ολόκληρης της περιοχής προς όφελος των καταναλωτών και του κλάδου. 
Πρόκειται, λοιπόν, για ένα σημαντικό βήμα προόδου, καθώς οι αερομεταφορές θα διαδραματίζουν αποφασιστικό ρόλο στην προώθηση της πολιτικής και οικονομικής ολοκλήρωσης της Ευρώπης. Τα συμβαλλόμενα στη συμφωνία αυτή μέρη εκπροσωπούνται στη μικτή επιτροπή -η σύσταση της οποίας προβλέπεται στο άρθρο 18- που είναι αρμόδια για τη διαχείριση, τη διασφάλιση της ομαλής λειτουργίας της και εφαρμογής της. 
Η συμφωνία αυτή, όπως ειπώθηκε και είναι γνωστό σε όλους, καθυστέρησε για την κύρωση στη Βουλή λόγω της αναγραφής στο προσαρτημένο σε αυτήν Πρωτόκολλο 5 της εταιρίας «MACEDONIAN AIRLINES» –η οποία παρενθετικά δεν λειτουργεί, δεν υπάρχει σήμερα- ως εθνικού αερομεταφορέα της πρώην Γιουγκοσλαβικής Δημοκρατίας της Μακεδονίας. Παράλληλα, η Ευρωπαϊκή Επιτροπή έχει ξεκινήσει από τον Σεπτέμβρη του 2012 εις βάρος της Ελλάδος μία διαδικασία παράβασης που προβλέπεται από το άρθρο 258 της Συνθήκης Λειτουργίας της Ευρωπαϊκής Ένωσης, η οποία ήδη βρίσκεται από 31 Μαΐου 2013 στο στάδιο της αιτιολογημένης γνώμης. Έτσι, οπωσδήποτε και οποιαδήποτε περαιτέρω καθυστέρηση της κύρωσης της Πολυμερούς Συμφωνίας εγκυμονεί τον κίνδυνο να καταδικαστεί η χώρα μας από το Ευρωπαϊκό Δικαστήριο.
Σε σχέση με το θέμα της FYROM, τα ελληνικά συμφέροντα καλύπτονται πλήρως, καθώς και στο άρθρο 2 και στο άρθρο 3 του σχεδίου νόμου της κύρωσης της πολυμερούς συμφωνίας περιλαμβάνονται οι δηλώσεις τις οποίες κατέθεσε η Ελλάδα στο θεματοφύλακα της εν λόγω συμφωνίας. 
Και διευκρινίζω αυτό που είπε ο κ. Μαριάς. Θέλω να πω το εξής. Δεν μπορείς να κάνεις πρωτόκολλο στο πρωτόκολλο. Η ένσταση η οποία υπάρχει είναι επί του πρωτοκόλλου. Άρα, δεν μπορείς να δημιουργήσεις ένα νέο πρωτόκολλο πάνω στο ήδη υπάρχον πρωτόκολλο.
Κυρίες και κύριοι συνάδελφοι, σύμφωνα με το άρθρο 3 στο Πρωτόκολλο 5, η χώρα μας, με εξαίρεση την προσγείωση για μη εμπορικούς σκοπούς – έχουμε πει και στο παρελθόν κατ’ επανάληψη, αλλά διαπιστώνω για ακόμη μία φορά ότι κάποιοι και κάποιες δεν  μπορούν να κατανοήσουν τι σημαίνει η φράση «μη εμπορικοί σκοποί»- δεν θα επιτρέπει την προσγείωση στο έδαφος της χώρας μας οποιουδήποτε αεροσκάφους ή αερομεταφορέα αδειοδοτούμενου από την πρώην Γιουγκοσλαβική Δημοκρατία της Μακεδονίας, που θα φέρει ονομασία κράτους, επιθετικό προσδιορισμό, σύμβολο ή διακριτικό σημείο που δεν συνάδει με την προσωρινή ονομασία της πρώην Γιουγκοσλαβικής Δημοκρατίας της Μακεδονίας, όπως ορίζεται από την απόφαση 817 του Συμβουλίου Ασφαλείας των Ηνωμένων Εθνών. 
Σύμφωνα με το άρθρο 4, περίπτωση 3 του Πρωτοκόλλου 5, η χώρα μας δεν αναγνωρίζει τη χρήση της επωνυμίας «Μακεδονικές Αερογραμμές» ή άλλης συναφούς επωνυμίας από την πρώην Γιουγκοσλαβική Δημοκρατίας της Μακεδονίας οποιουδήποτε άλλου φυσικού ή νομικού προσώπου, που παραπέμπει στην ονομασία της χώρας αυτής με την οποία υφίσταται διαφορά, σύμφωνα με την απόφαση 817 του Συμβουλίου Ασφαλείας των Ηνωμένων Εθνών. 
Με τη νομική αυτή λύση, κυρίες και κύριοι συνάδελφοι, αίρονται τα εμπόδια που οδήγησαν στην καθυστέρηση της κύρωσης της πολυμερούς συμφωνίας. Άλλωστε, δεν υφίσταται, όπως είπα και προηγουμένως, ο συγκεκριμένος αερομεταφορέας. Όμως, σε τυχόν δημιουργία ενός άλλου, τα εμπόδια που υπήρχαν αίρονται μ’ αυτό. 
Ήθελα, επίσης, να αναφερθώ για δύο λεπτά, κύριε Πρόεδρε, εάν μου επιτρέπετε, στο άρθρο 11 σχετικά με την ερώτηση που είχε γίνει στην επιτροπή για την ασφάλεια των πτήσεων και το Πρόγραμμα SAFA. 
Το Πρόγραμμα SAFA είναι ένα ευρωπαϊκό πρόγραμμα, σκοπός του οποίου είναι ο έλεγχος των αεροσκαφών ξένου νηολογίου, που χρησιμοποιούν ευρωπαϊκά αεροδρόμια για θέματα που άπτονται ασφαλείας των πτήσεων. Ο έλεγχος πραγματοποιείται ενόσω τα αεροσκάφη βρίσκονται στο έδαφος και εκτείνεται σε διάφορους τομείς ασφαλείας των πτήσεων, όπως είναι δηλαδή η πτητική λειτουργία, η αδειοδότηση πληρωμάτων και η πτητική ικανότητα.
Στο πρόγραμμα σήμερα συμμετέχουν και μη ευρωπαϊκές χώρες μέσω μνημονίου συνεργασίας, όπως είναι ο Καναδάς και η Σιγκαπούρη. Το πρόγραμμα έχει εξελιχθεί σε ένα από τα καλύτερα εργαλεία, αν θέλετε, παγκοσμίως για την ασφάλεια των πτήσεων και αποτελεί το κύριο εργαλείο της Ευρωπαϊκής Επιτροπής για τη σύσταση κοινοτικού καταλόγου αερομεταφορών, των οποίων απαγορεύεται η λειτουργία στην Ευρωπαϊκή Ένωση. 
Η κ. Φούντα είχε κάνει ερώτηση σχετικά με το άρθρο 12 για την ασφάλεια από έκνομες ενέργειες. Το άρθρο 12 της συμφωνίας αποτελεί το βασικό άρθρο που περιέχεται σε όλες τις ευρωπαϊκές συμφωνίες που συνάπτει η Ευρωπαϊκή Ένωση με τρίτες χώρες και προβλέπει συνεργασία σε θέματα ασφάλειας από έκνομες ενέργειες.
Στο άρθρο 13 για τη διαχείριση της εναέριας κυκλοφορίας, ο ενιαίος ευρωπαϊκός ουρανός είναι μια πρωτοβουλία για την οργάνωση του ευρωπαϊκού εναέριου χώρου σε εννέα λειτουργικά τμήματα, τα λεγόμενα FAB, τα οποία ομαδοποιούν τους υφιστάμενους εξήντα επτά παρόχους υπηρεσιών αεροναυτιλίας της Ευρωπαϊκής Ένωσης. 
Σκοπός της πρωτοβουλίας αυτής του Ενιαίου Ευρωπαϊκού Ουρανού είναι η οργάνωση υπηρεσιών του ευρωπαϊκού δικαίου διαχείρισης της εναέριας κυκλοφορίας σε αποδοτικά επίπεδα παροχής υπηρεσιών επί παγκοσμίου επιπέδου με ταυτόχρονη, όμως, διατήρηση και αύξηση των επιπέδων ασφαλείας στην αεροναυτιλία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Δύο λεπτά, κύριε Πρόεδρε.
Το εγχείρημα αυτό ξεκίνησε η Ευρωπαϊκή Επιτροπή με πρωτεύοντα σκοπό την ασφάλεια στις επιδόσεις που αφορούν το ευρωπαϊκό δίκτυο διαχείρισης της εναέριας κυκλοφορίας, καθώς και την εξυπηρέτηση των μελλοντικών αναγκών σε χωρητικότητα και την επιβολή ενός κοινού νομοθετικού πλαισίου.
Κλείνοντας, ήθελα να πω, κυρίες και κύριοι συνάδελφοι, ότι δεν νοείται, η Ελλάδα που βρίσκεται στην καρδιά της Ευρωπαϊκής Ένωσης, να μην κυρώσει την εν λόγω συμφωνία, εάν θέλει να εκμεταλλευτεί τη θέση της και αυτά τα οποία προέρχονται ως οφέλη για την προώθηση του τουρισμού, των εξαγωγών, καθώς και την επέκταση του ενιαίου ευρωπαϊκού ουρανού και πέραν της Ευρωπαϊκής Ένωσης, προκειμένου να ενισχύσει έναν ηγετικό ρόλο που μπορεί και δικαιούται να παίξει η Ελλάδα στα Βαλκάνια. 
Μετά απ’ όλα αυτά θέλω να κλείσω και να πω ότι θεωρώ πως είναι σημαντικό να ψηφιστεί η σημερινή κύρωση της πολυμερούς αυτής συμφωνίας.
Ευχαριστώ, κύριε Πρόεδρε.","ΜΙΧΑΛΗΣ ΠΑΠΑΔΟΠΟΥΛΟΣ",401
"74642"," Εμείς ευχαριστούμε, κύριε Υπουργέ. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Υποδομών, Μεταφορών και Δικτύων: «Κύρωση της Πολυμερούς Συμφωνίας μεταξύ της Ευρωπαϊκής Κοινότητας και των κρατών-μελών της, της Δημοκρατίας της Αλβανίας, της Βοσνίας-Ερζεγοβίνης, της Δημοκρατίας της Βουλγαρίας, της Δημοκρατίας της Κροατίας, της Πρώην Γιουγκοσλαβικής Δημοκρατίας της Μακεδονίας, της Δημοκρατίας της Ισλανδίας, της Δημοκρατίας του Μαυροβουνίου, του Βασιλείου της Νορβηγίας, της Ρουμανίας, της Δημοκρατίας της Σερβίας και της Προσωρινής Διοίκησης των Ηνωμένων Εθνών στο Κοσσυφοπέδιο, για τη δημιουργία Κοινού Ευρωπαϊκού Εναέριου Χώρου».
Ερωτάται το Σώμα: Γίνεται δεκτό το νομοσχέδιο;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74643"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74644"," Παρών.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΕΥΓΕΝΙΑ ΟΥΖΟΥΝΙΔΟΥ",382
"74645"," Κατά πλειοψηφία.","ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ",189
"74646"," Συνεπώς, το νομοσχέδιο του Υπουργείου Υποδομών, Μεταφορών και Δικτύων: «Κύρωση της Πολυμερούς Συμφωνίας μεταξύ της Ευρωπαϊκής Κοινότητας και των κρατών-μελών της, της Δημοκρατίας της Αλβανίας, της Βοσνίας-Ερζεγοβίνης, της Δημοκρατίας της Βουλγαρίας, της Δημοκρατίας της Κροατίας, της Πρώην Γιουγκοσλαβικής Δημοκρατίας της Μακεδονίας, της Δημοκρατίας της Ισλανδίας, της Δημοκρατίας του Μαυροβουνίου του Βασιλείου της Νορβηγίας της Ρουμανίας, της Δημοκρατίας της Σερβίας και της Προσωρινής Διοίκησης των Ηνωμένων Εθνών στο Κοσσυφοπέδιο, για τη δημιουργία Κοινού Ευρωπαϊκού Εναέριου Χώρου», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.128α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74647"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74648"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"74649"," Το Σώμα παρέσχε τη ζητηθείσα εξουσιοδότηση.
Πριν προχωρήσουμε στην ψήφιση στο σύνολο του σχεδίου νόμου Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις», έχει ζητήσει το λόγο ο Υφυπουργός Περιβάλλοντος, Ενέργειας και Κλιματικής Αλλαγής κ. Παπαγεωργίου. 
Ορίστε, κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74650"," Ευχαριστώ πολύ, κύριε Πρόεδρε.
Θα καταθέσω μία νομοτεχνική βελτίωση-προσθήκη, η οποία είναι στο άρθρο 18, παράγραφο 1, για να είναι ορθότερη και σαφέστερη η βούληση την οποία έχω εκφράσει. Είναι το άρθρο που αφορά τη μετακίνηση προσωπικού εντός ομίλου ΔΕΔΔΗΕ, ΔΕΗ κ.λπ..
Αυτό το οποίο προστίθεται μετά τη φράση «εφόσον επιθυμεί τη διακοπή της απόσπασής του, δύναται», είναι οι λέξεις: «κατόπιν σύμφωνης γνώμης των διοικήσεων των οικείων ασφαλιστικών ταμείων, της ΔΕΗ Α.Ε. και της ΔΕΔΔΗΕ Α.Ε.».
Αυτό, για να αποφευχθούν οποιεσδήποτε καταχρήσεις, αν θέλετε, σε αυτήν την περίπτωση.
Ευχαριστώ πολύ.
(Στο σημείο αυτό ο Υφυπουργός Περιβάλλοντος, Ενέργειας και Κλιματικής Αλλαγής κ. Ασημάκης Παπαγεωργίου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(να μπει η νομοτεχνική βελτίωση σελ.132)","ΑΣΗΜΑΚΗΣ ΠΑΠΑΓΕΩΡΓΙΟΥ",395
"74651"," Και εμείς ευχαριστούμε, κύριε Υπουργέ.
Ερωτάται το Σώμα: Γίνεται δεκτό το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» και στο σύνολο, ως διενεμήθη και με τη νομοτεχνική βελτίωση του κυρίου Υπουργού;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74652"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74653"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΕΥΓΕΝΙΑ ΟΥΖΟΥΝΙΔΟΥ",382
"74654"," Κατά πλειοψηφία.","ΑΘΑΝΑΣΙΟΣ ΠΑΦΙΛΗΣ",425
"74655"," Το νομοσχέδιο έγινε δεκτό και στο σύνολο κατά πλειοψηφία. 
Συνεπώς, το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου  σελ.133α)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74656"," Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74657"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"74658"," Το Σώμα παρέσχε τη ζητηθείσα εξουσιοδότηση.
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Ηλεκτρονική επιτήρηση υπόδικων, κατάδικων και κρατούμενων σε άδεια και άλλες διατάξεις».
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου σε μία ενότητα.
Πριν ξεκινήσει η διαδικασία θα ήθελα, λόγω της ημέρας, να συμφωνήσουμε αν είναι δυνατόν να τελειώσουμε γύρω στις 18.00΄.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74659"," Μπορεί και νωρίτερα. Εξαρτάται από το αν είναι λίγοι οι εγγεγραμμένοι ομιλητές επί των άρθρων.","ΝΙΚΟΛΑΟΣ ΒΟΥΤΣΗΣ",75
"74660"," Το λέω διότι πολλοί συνάδελφοι, λόγω της εορτής της 28ης Οκτωβρίου, πρέπει να είναι στις εκδηλώσεις στους νομούς τους.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74661"," Είναι και η κηδεία του Αντώνη Καρρά όπου θέλουμε να παρευρεθούμε, και για τον οποίο θα πρέπει να τηρήσουμε ενός λεπτού σιγή.","ΝΙΚΟΛΑΟΣ ΒΟΥΤΣΗΣ",75
"74662"," Σωστά. 
Θα δώσω τώρα το λόγο…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74663"," Κύριε Πρόεδρε, δεν παρευρίσκεται ο Υπουργός.","ΑΘΑΝΑΣΙΟΣ ΠΑΦΙΛΗΣ",425
"74664"," Κυρία Τζάκρη, επειδή λείπει για λίγο ο Υπουργός, θέλετε να πάρετε τώρα το λόγο ή να περιμένουμε; Αν τον θέλετε, ευχαρίστως να σας τον δώσω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74665"," Μάλιστα, κύριε Πρόεδρε. Θα ήθελα το λόγο.","ΘΕΟΔΩΡΑ ΤΖΑΚΡΗ",497
"74666"," Εφόσον θέλετε, ευχαρίστως.
Ορίστε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74667"," Πόσο χρόνο έχω, κύριε Πρόεδρε;","ΘΕΟΔΩΡΑ ΤΖΑΚΡΗ",497
"74668"," Οκτώ λεπτά για τους εισηγητές.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74669"," Όχι, κύριε Πρόεδρε.","ΒΑΣΙΛΙΚΗ ΚΑΤΡΙΒΑΝΟΥ",208
"74670"," Είναι και οι τροπολογίες, άρα θέλουμε λίγη ανοχή.","ΘΕΟΔΩΡΑ ΤΖΑΚΡΗ",497
"74671"," Βεβαίως, πάντα.
Κυρία Κατριβάνου, είστε κόρη του κ. Κατριβάνου. Ξέρετε ότι πάντα, όσο είμαι εγώ, θα υπάρχει ανοχή. Όμως όλοι να βοηθήσουμε η ανοχή να είναι στα σωστά πλαίσια.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74672"," Πείτε μας το χρόνο.","ΒΑΣΙΛΙΚΗ ΚΑΤΡΙΒΑΝΟΥ",208
"74673"," Οκτώ λεπτά, με μια ανοχή.
Κυρία Τζάκρη, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74674"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θα προσπαθήσω να είμαι τηλεγραφική στα άρθρα. Νομίζω ότι η συζήτηση κατά τις προηγούμενες συνεδριάσεις, τόσο στην αρμόδια επιτροπή όσο και στην Ολομέλεια, έχει εξαντληθεί επί του νομοσχεδίου το οποίο συζητάμε σήμερα.
Θα ξεκινήσω από το άρθρο 1 όπου προστίθεται άρθρο 110 Β στον Ποινικό Κώδικα, με τον οποίο εισάγεται στην υφ’ όρων απόλυση, ως εναλλακτικός τρόπος έκτισης της ποινής ο κατ’ οίκον περιορισμός, με ηλεκτρονική επιτήρηση. Στόχος του είναι να συμβάλλει, μεταξύ των άλλων, στην αποσυμφόρηση των φυλακών από καταδίκους που δεν αποτελούν κίνδυνο για τη δημόσια ασφάλεια.
Προστίθεται άρθρο 110Γ, με το οποίο ορίζονται οι προϋποθέσεις και η διαδικασία για την απόλυση υπό τον όρο του κατ’ οίκον περιορισμού με ηλεκτρονική επιτήρηση. Για την απόλυση αποφασίζει κατόπιν αιτήσεως του καταδίκου το Συμβούλιο Πλημμελειοδικών του τόπου της έκτισης ποινής. 
Προστίθεται επίσης στον Ποινικό Κώδικα το άρθρο 173Α, στο οποίο ορίζεται η παραβίαση του περιορισμού κατ’ οίκον με ηλεκτρονική επιτήρηση και προβλέπεται ότι όποιος κρατούμενος επέμβει στη συσκευή ή το σύστημα τιμωρείται με φυλάκιση τουλάχιστον ενός έτους. 
Το άρθρο 2 αφορά τροποποιήσεις του Κώδικα Ποινικής Δικονομίας. Συγκεκριμένα, με τις νέες ρυθμίσεις ο περιορισμός κατ’ οίκον με ηλεκτρονική επιτήρηση τίθεται ανάμεσα στους λοιπούς περιοριστικούς όρους και στο μέτρο της προσωρινής κράτησης. Ουσιαστικά, ο περιορισμός κατ’ οίκον με ηλεκτρονική παρακολούθηση χρησιμοποιείται όταν δεν συντρέχουν οι όροι της προσωρινής κράτησης των άρθρων 282 επόμενα του Κώδικα Ποινικής Δικονομίας, εφόσον ο κατηγορούμενος έχει γνωστή διαμονή και συναινεί σε αυτό. Σκοπός της ρύθμισης είναι να επιβάλλεται η προσωρινή κράτηση, μόνο ως έσχατο μέτρο δικονομικού καταναγκασμού, ώστε να αποσυμφορηθούν τα σωφρονιστικά καταστήματα.
Το άρθρο 3 προβλέπει τροποποιήσεις του Σωφρονιστικού Κώδικα, που αφορούν την εφαρμογή του μέτρου σε αδειούχους κρατούμενους. Γίνονται δύο κύριες παρεμβάσεις στον ήδη ισχύοντα Κώδικα. Με την πρώτη πλέον μόνο η ιδιότητα του αλλοδαπού, του αστέγου ή του στερούμενου οικογένειας δεν αποκλείει τη χορήγηση άδειας. Στις περιπτώσεις αυτές πρέπει να επιβληθούν συγκεκριμένοι περιοριστικοί όροι σχετικά με την παρακολούθηση των εν λόγω κρατουμένων. Ορίζεται σαφώς ότι η εφαρμογή του μέτρου αυτού προϋποθέτει πάντα τη συναίνεση του καταδίκου. 
Η δεύτερη παρέμβαση αφορά τους δράστες αξιόποινων πράξεων με ιδιαίτερη απαξία. Σε περιπτώσεις καταδίκων, λοιπόν, οι οποίοι εκτίουν ποινές ισόβιας κάθειρξης ή εικοσιπενταετούς πρόσκαιρης κάθειρξης, η επιλογή της ηλεκτρονικής παρακολούθησής τους είτε στο πλαίσιο του κατ’ οίκον περιορισμού είτε με εντοπισμό των κινήσεών τους εκτός οικίας, θα οδηγήσει τα αρμόδια πειθαρχικά συμβούλια στη χορήγηση περισσότερων αδειών. Φυσικά κι εδώ, απαιτείται πάντα η συναίνεση του καταδίκου. 
Στο άρθρο 4 η ηλεκτρονική επιτήρηση και ο εντοπισμός των υποδίκων και κρατουμένων σε άδεια συνιστούν επεξεργασίες δεδομένων προσωπικού χαρακτήρα των ενδιαφερόμενων προσώπων. Για την αποφυγή του περιορισμού του δικαιώματος του ατόμου στον αυτοκαθορισμό του, εισάγονται με το εν λόγω άρθρο ειδικές νομοθετικές ρυθμίσεις που προβλέπουν ρητά τους όρους και τις προϋποθέσεις του εν λόγω περιορισμού. Επιπλέον, στην κατεύθυνση αυτή κινείται και η απαίτηση συναίνεσης κάθε ενδιαφερόμενου προσώπου πριν από την επιβολή της ηλεκτρονικής του επιτήρησης.
Εδώ θέλω να πω βεβαίως ότι κάθε ειδικότερο ζήτημα, σχετικά με την εγκατάσταση και λειτουργία του συστήματος ηλεκτρονικής επιτήρησης των υποδίκων, καταδίκων και κρατουμένων σε άδεια, καθώς και ο έλεγχος και η διαχείριση του συστήματος θα ορισθούν με προεδρικό διάταγμα, κατόπιν πρότασης του Υπουργού Δικαιοσύνης και του Υπουργείου Οικονομικών, αφού ληφθεί βεβαίως πάντα υπόψη η πρόταση, η γνώμη, της Αρχής Προστασίας Προσωπικών Δεδομένων, σύμφωνα με νομοθετική προσθήκη-βελτίωση που επέφερε ο Υπουργός Δικαιοσύνης. 
Στο παρόν νομοσχέδιο, κυρίες και κύριοι συνάδελφοι, είχαν κατατεθεί μια σειρά τροπολογιών, οι περισσότερες εκ των οποίων είναι αρμοδιότητας του Υπουργείου Δικαιοσύνης, αλλά όχι όλες.
Με την πρώτη τροπολογία, αυτή που φέρει αριθμό 880, ενσωματώνεται στην ελληνική νομοθεσία η οδηγία 2013/16 της Ευρωπαϊκής Ένωσης, λόγω της ένταξης της Δημοκρατίας της Κροατίας στην Ευρωπαϊκή Ένωση, η οποία αφορά ακριβώς την προσαρμογή ορισμένων οδηγιών στον τομέα των δημόσιων συμβάσεων, στους τομείς του ύδατος, της ενέργειας, των μεταφορών και των ταχυδρομικών υπηρεσιών. 
Επιπρόσθετα, η Ελλάδα ως κράτος-μέλος της Ευρωπαϊκής Ένωσης οφείλει να προσαρμόσει την εθνική νομοθεσία, σύμφωνα με την οδηγία 2013/25 του Συμβουλίου της Ευρωπαϊκής Ένωσης, με την οποία τροποποιείται η κοινοτική νομοθεσία για την ελεύθερη εγκατάσταση και παροχή υπηρεσιών λόγω της προσχώρησης της Κροατίας στην Ευρωπαϊκή Ένωση. Η ρύθμιση αυτή έρχεται ως τροπολογία, καθώς στο πλαίσιο της ελεύθερης εγκατάστασης και παροχής υπηρεσιών των κρατών στη χώρα μας η Ελλάδα οφείλει να ενσωματώσει την ήδη ληξιπρόθεσμη από 1ης Ιουλίου 2013 οδηγία για την αμοιβαία αναγνώριση των επαγγελματικών δικαιωμάτων, αρμοδιότητας του Υπουργείου Παιδείας, ώστε να αποφευχθεί τυχόν διαδικασία παραβίασης του Κοινοτικού Δικαίου.
Αντιλαμβανόμαστε την επείγουσα ανάγκη της άμεσης ενσωμάτωσης της συγκεκριμένης οδηγίας, κύριε Υπουργέ, αλλά είναι απαράδεκτο πραγματικά -και το επισημαίνω κι εγώ- να έρχεται μια ολόκληρη οδηγία της Ευρωπαϊκής Ένωσης προς ενσωμάτωση στο εθνικό μας δίκαιο, χωρίς προηγούμενη συζήτηση και επεξεργασία της στην αρμόδια επιτροπή της Βουλής. Πρώτη φορά -αν δεν απατώμαι, κύριε Υπουργέ, και εφόσον μου το επιτρέπει η κοινοβουλευτική μου εμπειρία των δέκα ετών- έρχεται προσαρμογή της ελληνικής νομοθεσίας που ενσωματώνει οδηγία της Ευρωπαϊκής Ένωσης με τη μορφή τροπολογίας σε συζητούμενο νομοσχέδιο, για ένα τόσο σημαντικό θέμα, όπως είναι η ένταξη της Κροατίας στα κράτη-μέλη της Ευρωπαϊκής Ένωσης. Θεωρώ πως αυτό υποβαθμίζει την εικόνα του Κοινοβουλίου και τον ρόλο του Βουλευτή και είναι μια πρακτική που δεν πρέπει να επαναληφθεί.
Εξαιτίας, όμως, της επείγουσας ανάγκης εναρμόνισης σε χώρες έννομης τάξης λόγω παρέλευσης της παραπάνω προθεσμίας, την αποδεχόμαστε, κύριε Υπουργέ, αλλά θα σας παρακαλούσα πολύ να μην επαναληφθεί.
Όσον αφορά την τροπολογία υπ’ αριθμόν 889, με αυτή ρυθμίζεται μια σειρά θεμάτων που αφορούν την οργάνωση του Γραφείου Εισαγγελέα Εγκλημάτων Διαφθοράς, συστήνοντας θέσεις επιπλέον προσωπικού για την αποτελεσματικότερη λειτουργία του, θέματα του Συμβουλίου της Επικρατείας και συγκεκριμένα τη μείωση του αριθμού των μελών που απαρτίζουν την ολομέλεια σε δεκαεπτά, διατηρούμενης της δυνατότητας του Προέδρου να εισαγάγει υποθέσεις μεγάλης σπουδαιότητας σε σχηματισμό αποτελούμενο από εικοσιπέντε μέλη, όπως ισχύει βεβαίως και σήμερα, με αποφασιστική ψήφο.
Θα ήθελα να επισημάνω εδώ ότι τη συγκεκριμένη αλλαγή έχει ζητήσει η ίδια η Ολομέλεια του Συμβουλίου της Επικρατείας, όπως προκύπτει από το υπ’ αριθμ. 29/2013 πρακτικό της. Νομίζω ότι, εν πάση περιπτώσει, αφού τη ζητούν οι δικαστές του Συμβουλίου της Επικρατείας, αυτοί γνωρίζουν καλύτερα και εμείς την αποδεχόμαστε.
Η ίδια τροπολογία ρυθμίζει θέματα κενών οργανικών θέσεων των δικαστηρίων, καθώς και των υποψηφίων δικαστικών επιμελητών, θέματα σχετικά με την αξιολόγηση των υπαλλήλων του Ελεγκτικού Συνεδρίου και της Γενικής Επιτροπείας της Επικρατείας του Ελεγκτικού Συνεδρίου. Με την προτεινόμενη ρύθμιση, μάλιστα, λύνεται το ζήτημα που προέκυψε από το σύστημα επιλογής των προϊσταμένων των οργανικών μονάδων της υπηρεσίας, καθώς πρόκειται πλέον για δύο σαφώς διακριτά συστήματα. Ρυθμίζει θέματα που αφορούν την αποσυμφόρηση των φυλακών. Δυστυχώς, η μεγάλη αύξηση του αριθμού των κρατουμένων στη χώρα έχει δημιουργήσει ασφυκτικές πιέσεις στο σωφρονιστικό σύστημα, παρά τις αλλεπάλληλες νομοθετικές πρωτοβουλίες που έχουν αναληφθεί τα προηγούμενα χρόνια και τη δημιουργία των νέων καταστημάτων κράτησης που έχουν ξεκινήσει να λειτουργούν σε ολόκληρη την επικράτεια. Προτείνεται, λοιπόν, η έγκριση τοπικών ρυμοτομικών σχεδίων για τα Καταστήματα Κράτησης Αγυιάς Χανίων και Νικηφόρου Δράμας.
Επιπρόσθετα, απαραίτητη κρίνεται η αύξηση της υλικοτεχνικής υποδομής, κυρίως στο επίπεδο της κατασκευής νέων αιθουσών ακροατηρίων στο Πρωτοδικείο Αθηνών. Αυτό έχει ως στόχο τη βελτίωση των συνθηκών απονομής της δικαιοσύνης και ως εκ τούτου, την επιτάχυνση της απονομής αυτής, η οποία μπορεί να αποτελέσει και πρέπει να αποτελέσει το όχημα για τη γρηγορότερη έξοδο της χώρας από την κρίση.
Επίσης, ρυθμίζονται ζητήματα που αφορούν τον εξορθολογισμό της κατανομής των υποθηκοφυλακείων της χώρας, δεδομένου ότι διαθέτουμε το μεγαλύτερο αριθμό υποθηκοφυλακείων συγκριτικά με άλλες ευρωπαϊκές χώρες και η διάταξη αυτή ουσιαστικά προβλέπει τη δυνατότητα συγχώνευσης άμισθου υποθηκοφυλακείου με όμορο έμμισθο ή άμισθο της ίδιας ειρηνοδικειακής περιφέρειας.
Το κύριο θέμα, όμως, που ανακύπτει σε αυτή την τροπολογία, κύριε Υπουργέ -είχα τη δυνατότητα να αναφερθώ και χθες στη δευτερολογία μου- αφορά την παράγραφο 3 της συγκεκριμένης τροπολογίας. Τι λέει αυτή η παράγραφος 3; Με την παράγραφο 3 της συγκεκριμένης τροπολογίας ουσιαστικά προστίθεται άρθρο 458Α στον Ποινικό μας Κώδικα, με τίτλο «Παραβάσεις αποφάσεων του Συμβουλίου Ασφαλείας του ΟΗΕ και των Κανονισμών της Ευρωπαϊκής Ένωσης» και έχει ως ακολούθως: Όποιος με πρόθεση παραβιάζει κυρώσεις ή περιοριστικά μέτρα που έχουν επιβληθεί σε βάρος κρατών ή οντοτήτων ή οργανισμών ή φυσικών ή νομικών προσώπων με αποφάσεις του Συμβουλίου Ασφαλείας του ΟΗΕ ή με Κανονισμούς της Ευρωπαϊκής Ένωσης, τιμωρείται με φυλάκιση τουλάχιστον έξι μηνών, εκτός αν από άλλη διάταξη προβλέπεται βαρύτερη ποινή.
Σύμφωνα, βέβαια, με την εισηγητική έκθεση της τροπολογίας που συζητούμε σήμερα, κύριε Υπουργέ, που αναφέρεται στην παράγραφο 3, αναφέρεται εκεί επί λέξει ότι με την προτεινόμενη ρύθμιση προβλέπεται η επιβολή ποινής εναντίον εκείνων που παραβιάζουν τις διατάξεις αποφάσεων του Συμβουλίου Ασφαλείας του ΟΗΕ και των Κανονισμών της Ευρωπαϊκής Ένωσης, ως συμπλήρωσης του άρθρου 49Α του ν. 3691/2008, το οποίο προστέθηκε με το ν. 3932/2011.
Θα ήθελα να πω, βεβαίως, ότι οι νόμοι αυτοί αφορούν την πρόληψη νομιμοποίησης παρανόμων εσόδων τρομοκρατίας και αφορούν στην επιβολή κυρώσεων σε ύποπτους για τρομοκρατία.
Η εν λόγω προσθήκη θεωρείται κατανοητή, κύριε Υπουργέ και απαραίτητη, εφόσον φυσικά αφορά καθαρά θέματα τρομοκρατίας.","ΘΕΟΔΩΡΑ ΤΖΑΚΡΗ",497
"74675"," Κάναμε μία…","ΧΑΡΑΛΑΜΠΟΣ ΑΘΑΝΑΣΙΟΥ",10
"74676"," Επειδή προηγήθηκα από εσάς, έχω αυτή την αδυναμία. Θα τοποθετηθώ, βεβαίως και στη δευτερολογία μου, αφού σας ακούσω.","ΘΕΟΔΩΡΑ ΤΖΑΚΡΗ",497
"74677"," Όπως και στον Κανονισμό που είπατε, έχετε δίκιο. Έτσι είναι όπως το είπατε.","ΧΑΡΑΛΑΜΠΟΣ ΑΘΑΝΑΣΙΟΥ",10
"74678"," Θα έχετε την ευκαιρία να το πείτε και θα μιλήσω και στη δευτερολογία μου. Όμως σας επισημαίνω ότι, αν πρόκειται καθαρά για θέματα τρομοκρατίας και καταπολέμησης εσόδων από εγκληματικές ενέργειες, αυτή η προσθήκη είναι θεμιτή και κατανοητή. Η συγκεκριμένη ρύθμιση, όμως, έτσι όπως έρχεται, όπως είχα και την ευκαιρία να σας πω και χθες, δεν είναι σαφής, καθώς δεν προσδιορίζει σε ποιες κυρώσεις και περιοριστικά μέτρα αναφέρεται ούτε με ποιον τρόπο καθίσταται προφανής η πρόθεση του δρώντος.
Αυτό που θέλω να τονίσω είναι το γεγονός ότι με μια τροπολογία και με αποσπασματικό τρόπο γίνονται αλλαγές, παρεμβάσεις, ουσιαστικά προσθήκες στον Ποινικό Κώδικα με την προσθήκη ενός άρθρου το οποίο είναι πιθανό να ανοίγει μία κερκόπορτα για ενδεχόμενη ποινικοποίηση και της πολιτικής δράσης, όπως πολύ ορθά επισημάνθηκε και χθες από συναδέλφους της Αριστεράς.
Με πρόσχημα ενδεχομένως την καταπολέμηση της τρομοκρατίας ίσως δημιουργούμε, κύριε Υπουργέ, κάποια «παραθυράκια» για καταστολή αντισυμβατικών, αλλά όχι αξιόποινων συμπεριφορών.
Επιπρόσθετα, για μένα ένα άλλο σημείο προβληματισμού είναι το δεύτερο εδάφιο του άρθρου 3, το οποίο προβλέπει εφαρμογή των διατάξεων, ακόμα και όταν οι προβλεπόμενες σ’ αυτό πράξεις δεν είναι αξιόποινες κατά τους νόμους της χώρας στην οποία τελέστηκαν.
Τα ζητήματα που ανακύπτουν είναι δύο: Από τη μία πλευρά δεν υπάρχουν ουσιαστικά προβλεπόμενες πράξεις στο άρθρο αυτό, καθώς σε αυτό δεν εξειδικεύονται, και από την άλλη οι πράξεις αυτές τιμωρούνται, ακόμη κι αν δεν είναι αξιόποινες από το ισχύον εθνικό νομοθετικό πλαίσιο. 
Η συγκεκριμένη διάταξη πρέπει να εξεταστεί ενδελεχώς και με μεγαλύτερη προσοχή, κύριε Υπουργέ, εφόσον σκοπός της διάταξης είναι αυτός που σας είπα προηγουμένως, δηλαδή αυτός που προκρίνεται από την εισηγητική έκθεση, για τον εντοπισμό και τη δέσμευση κεφαλαίων και οικονομικών πόρων που προέρχονται από την τρομοκρατία. Προτείνεται να εξειδικευτεί περαιτέρω το άρθρο αυτό προς αποφυγήν παρεξηγήσεων και ερμηνειών που θα εξαρτώνται από τη διακριτική ευχέρεια του εκάστοτε εφαρμοστή του νόμου. 
Με την υπ’ αριθμόν 888 τροπολογία τροποποιούνται ορισμένες διατάξεις του πρόσφατα ψηφισμένου Κώδικα Δικηγόρων -μόλις πριν από ένα μήνα και μπορώ να πω και λιγότερο από ένα μήνα, κύριε Υπουργέ- οι οποίες αφορούν κυρώσεις και κυρίως διορθώσεις σε εκ παραδρομής αστοχίες και τυπογραφικά λάθη. Συγκεκριμένα, με την τροπολογία αυτή επέρχονται μεταβολές που αφορούν κυρίως την απόκτηση της δικηγορικής ιδιότητας, διατάξεις σχετικά με την άσκηση των δικηγόρων, το διορισμό, τη μετάθεση και την παραίτηση αυτών, τις αμοιβές των δικηγόρων και σωρεία ακόμη θεμάτων.
Μεταξύ άλλων, ορίζεται ότι ο δικηγόρος υποχρεούται να καταβάλλει στον οικείο Δικηγορικό Σύλλογο τις προβλεπόμενες πάγιες εισφορές αποκλειστικά και μόνο στις οριζόμενες περιπτώσεις και ότι οι εξερχόμενοι από την Υπηρεσία δικαστικοί και εισαγγελικοί λειτουργοί μπορούν να διορίζονται δικηγόροι εντός ευλόγου χρόνου από την αποχώρησή τους από την υπηρεσία. 
Η προαναφερθείσα ρύθμιση δεν ισχύει για όσους απολύονται εξαιτίας πειθαρχικού παραπτώματος ή λόγω πνευματικής ανικανότητας. Φυσικά και εδώ φαίνεται η προχειρότητα, κύριε Υπουργέ -και λυπάμαι που το λέω- με την οποία νομοθετούμε. Οι αλλαγές που προτείνονται ως τροπολογία δεν μας βρίσκουν αντίθετους αυτές καθ’ αυτές, αλλά είμαστε επιφυλακτικοί απέναντι στον τρόπο νομοθέτησης. Αντιλαμβάνεστε τι εικόνα παρουσιάζουμε εμείς συνολικά ως Κοινοβούλιο σήμερα, όταν επιφέρουμε τέτοιες αλλαγές, ακόμη και σε επίπεδο νομοτεχνικής διατύπωσης σε ήδη ψηφισθέν, πριν από λιγότερο από ένα μήνα, νομοσχέδιο. Οφείλουμε, νομίζω, να νομοθετούμε με μεγαλύτερη σοβαρότητα και προσοχή. 
Η τροπολογία με αριθμό 890 ρυθμίζει τα ζητήματα αρμοδιότητος του Υπουργείου Ανάπτυξης και Ανταγωνιστικότητας, σχετικά με τις τροποποιήσεις του ν. 2362/1995 περί Προγράμματος Δημοσίων Επενδύσεων και συγκεκριμένα προβλέπεται η δυνατότητα προέγκρισης ανάληψης υποχρέωσης έναντι του προϋπολογισμού δημοσίων επενδύσεων του επόμενου έτους ως 30% των εγκεκριμένων πιστώσεων του τρέχοντος κάθε φορά έτους, για να δοθεί μεγαλύτερη ευελιξία στο πρόγραμμα. 
Επίσης, υπάρχει πρόβλεψη για τη μισθολογική εξομοίωση του προσωπικού της ΜΟΔ Α.Ε. με το προσωπικό της Κεντρικής Υπηρεσίας του Υπουργείου Ανάπτυξης ως προς το σύνολο των πάσης φύσεως αποδοχών και επιδομάτων, συμπεριλαμβανομένης και της υπερβάλλουσας μείωσης. 
Ακόμη, υπάρχουν τροποποιήσεις στους ν. 4013/2011 και ν. 4155/2013, που αφορούν τα κωλύματα και τα ασυμβίβαστα των μελών της Ενιαίας Ανεξάρτητης Αρχής Δημοσίων Συμβάσεων. Ειδικότερα, επιτρέπεται στον Πρόεδρο της Αρχής -κατ’ εξαίρεση του κανόνα- να ασκεί διδακτικά καθήκοντα. 
Τέλος, μετατίθεται στην 1-1-2014 από 1-7-2013 που ήταν η προηγούμενη καταληκτική προθεσμία, ο χρόνος έναρξης ισχύος του άρθρου 3 του ν. 4155/2013, σχετικά με την υποχρέωση των νομοθετουσών αρχών της Κεντρικής Διοίκησης να χρησιμοποιούν αποκλειστικά το Εθνικό Σύστημα Ηλεκτρονικών Δημοσίων Συμβάσεων για την ανάθεση συμβάσεων προϋπολογισμού άνω των 60.000 ευρώ.
Να σημειώσω ότι από την ανωτέρω χρονική μετάθεση εξαιρείται η Γενική Γραμματεία Εμπορίου για την οποία εξακολουθεί να ισχύει ως καταληκτική προθεσμία η 1-7-2013.
Επίσης, μετατίθεται στην 1-4-2014 ο χρόνος έναρξης ισχύος του ανωτέρω άρθρου, που αφορά νομικά πρόσωπα δημοσίου δικαίου και ιδιωτικού δικαίου που ανήκουν όμως στην Κεντρική Κυβέρνηση. 
Τέλος, με την τροπολογία υπ’ αριθμόν 887 ρυθμίζονται θέματα σχετικά με την υπερωριακή απασχόληση και εργασία πέραν του πενθημέρου του προσωπικού που υπηρετεί εντός των καταστημάτων κράτησης, αλλά και επίσης, την Υπηρεσία Εξωτερικής Φρούρησης των Σωφρονιστικών Καταστημάτων. 
Οι ρυθμίσεις των άρθρων αυτών κρίνονται αναγκαίες καθώς εξαιτίας της έλλειψης προσωπικού στα καταστήματα κράτησης οι υπάλληλοι απασχολούνται πέραν του τυπικού τους ωραρίου. Επιπρόσθετα, η ικανοποίηση των οικονομικών απαιτήσεων του εν λόγω προσωπικού θεωρείται ουσιώδης, καθώς οι υπάλληλοι των καταστημάτων κράτησης εργάζονται σε ένα περιβάλλον με υψηλό βαθμό επικινδυνότητας και είναι υπεύθυνοι και για την τήρηση της ασφάλειας εντός των φυλακών, αλλά και στον περιβάλλοντα χώρο αυτών. Άλλωστε, για τις εν λόγω δαπάνες υπάρχουν ήδη εγκεκριμένες πιστώσεις στον προϋπολογισμό του Υπουργείου Δικαιοσύνης. 
Να πω επίσης ότι με τις ρυθμίσεις του άρθρου 4 της παρούσας τροπολογίας ικανοποιούνται οι σωρευμένες έναντι τρίτων υποχρεώσεις σχετικά με το έργο της καθαριότητας, συντήρησης και φύλαξης των δικαστικών κτηρίων και σχετικά με τη συντήρηση των μηχανημάτων και των προγραμμάτων πληροφορικής των υπηρεσιών αρμοδιότητας του Υπουργείου Δικαιοσύνης. 
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας της κυρίας Βουλευτού)
Ουσιαστικά, πρόκειται για μια αναγκαία ρύθμιση, ώστε να λυθεί το πρόβλημα της καθαριότητας του Εφετείου των Αθηνών για να πληρωθεί και ο ανάδοχος, ο οποίος διαφορετικά θα κινηθεί δικαστικά έναντι του δημοσίου. 
Να πω, βεβαίως, ότι η ρύθμιση αυτή συμβάλλει και στην προστασία της δημόσιας υγείας, γιατί αντιλαμβάνεστε ότι, αν δεν δινόταν αυτή η δυνατότητα, θα έμενε χωρίς την υπηρεσία καθαριότητας η σχετική υπηρεσία.  
Ευχαριστώ πολύ, κύριε Πρόεδρε, για την ανοχή του χρόνου.","ΘΕΟΔΩΡΑ ΤΖΑΚΡΗ",497
"74679"," Κύριε Πρόεδρε, τόσο πολύ; Δεκαεπτά λεπτά;","ΒΑΣΙΛΕΙΟΣ ΚΑΠΕΡΝΑΡΟΣ",185
"74680"," Το βλέπετε και, δόξα τω Θεώ, βλέπετε καλά.
Για να μην έχουμε παρεξηγήσεις, όμως, ο χρόνος ομιλίας είναι οκτώ λεπτά συν τέσσερα λεπτά η δευτερολογία, σύνολο δώδεκα λεπτά. Εντάξει, επειδή έχετε μιλήσει στην αρχή, πιστεύω ότι όλοι θα κάνετε, κατά την κρίση σας, καλή χρήση του χρόνου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74681"," Καλώς, εντάξει.","ΒΑΣΙΛΕΙΟΣ ΚΑΠΕΡΝΑΡΟΣ",185
"74682"," Παρακαλώ, κύριε Κουτσογιαννακόπουλε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74683"," Για την οικονομία των πραγμάτων και προς αποφυγήν επαναλήψεων, θα κάνω τηλεγραφικά μερικές μόνο επισημάνσεις. 
Πρώτον, κύριε Υπουργέ, θεωρώ ότι η παρατήρηση-παρέμβαση του συναδέλφου, κ. Κεφαλογιάννη, σχετικά με την πρόβλεψη να υπάρχει και για τους υποδίκους η δυνατότητα να συνεχίζουν να εργάζονται, να εκπαιδεύονται, να καταρτίζονται κ.λπ., όπως υπάρχει η πρόβλεψη και για τους καταδίκους, θα πρέπει να συμπληρωθεί στη σχετική διάταξη.
Δεύτερον, μπαίνω στον προβληματισμό τον οποίον κατέθεσε ο κ. Καπερνάρος, σχετικά με τις περιπτώσεις εκείνες που χορηγείται, εκουσίως βεβαίως μετά από αίτησή του, το μέτρο στον κατάδικο. Ο κ. Καπερνάρος υποστηρίζει ότι θα πρέπει υποχρεωτικά, εφόσον θα χορηγηθεί το μέτρο, να οδηγείται κάποιος και στην παρακολούθηση προγραμμάτων απεξαρτήσεως, δηλαδή να εισέρχεται στα προγράμματα αυτά, εφόσον είναι εξαρτημένος είτε από ναρκωτικές ουσίες είτε από αλκοόλ κ.λπ.. 
Βεβαίως εδώ θα πρέπει να κάμψουμε την αρχή της ελευθερίας της διαθέσεως, δηλαδή του βουλητικού στοιχείου το οποίο θα πρέπει να έχει ο κάθε κατάδικος. Από την άλλη έχουμε να αντιμετωπίσουμε και μία συγκεκριμένη πραγματικότητα, ότι σε αυτές τις περιπτώσεις το βουλητικό στοιχείο των ανθρώπων αυτών είναι πάρα πολύ εξασθενημένο. 
Δεν θα υποστήριζα, βέβαια, την υποχρεωτικότητα οπωσδήποτε. Θα έλεγα, όμως, ότι μέσα στο πλαίσιο της περιγραφής των δραστηριοτήτων που θα μπορούσε να αναπτύσσει ο κάθε κατάδικος στον οποίο θα χορηγείται το μέτρο, ίσως θα του δινόταν ως ένα επιπλέον κίνητρο η δυνατότητα να παρακολουθήσει τα προγράμματα αυτά, και έναντι προτεραιότητος, γιατί έχουμε και άλλα ζητήματα στα καταστήματα απεξαρτήσεως.
Δεν ξέρω αν θα πρέπει να γίνει τώρα, σε αυτή τη φάση, μια πρόβλεψη τέτοια ή να επανέλθουμε όταν θα έρθουμε να συζητήσουμε το Σωφρονιστικό Κώδικα. Είναι όμως, ένα σημείο, το οποίο πράγματι προβληματίζει. 
Τρίτον, το διεξήλθε πάρα πολύ καλά η συνάδελφος κ. Τζάκρη, δεν θέλω να το αναλύσω, είναι το άρθρο 458Α. Θα γεννήσει πολλά ζητήματα κατά την εφαρμογή του.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74684"," Θα κάνουμε βελτιώσεις.","ΧΑΡΑΛΑΜΠΟΣ ΑΘΑΝΑΣΙΟΥ",10
"74685"," Θα κάνουμε ρελάνς. Θα γίνουν βελτιώσεις. Ωραία, πάρα πολύ καλά, γιατί κατά την πράξη φοβάμαι ότι μάλλον δεν θα περπατήσει καλά αυτή η διάταξη.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74686"," Να το πείτε στον κ. Βορίδη αυτό!","ΑΘΑΝΑΣΙΟΣ ΠΑΦΙΛΗΣ",425
"74687"," Τα είπαμε χθες. 
Οι λοιπές τροποποιήσεις οι οποίες έρχονται και όσες αφορούν τον Κώδικα Δικηγόρων κ.λπ. είναι όλες σωστές. Δεν νομίζω ότι πρέπει να έχουμε αντιρρήσεις σε αυτή την περίπτωση, αλλά και όλες οι υπόλοιπες διορθώσεις, όπως ήδη αναλύθηκαν, πρέπει να γίνουν δεκτές.
Σας ευχαριστώ.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74688"," Κι εμείς ευχαριστούμε.
Κυρία Κατριβάνου, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74689"," Ευχαριστώ, κύριε Πρόεδρε.
Όπως είπαμε και χθες, ψηφίζουμε «ΠΑΡΩΝ» στο νομοσχέδιο επί της αρχής, παρ’ όλο που θεωρούμε πως υπάρχουν προβλήματα στον περιορισμό της ελευθερίας, την ηλεκτρονική παρακολούθηση, την επέκταση της επιτήρησης, στη διαχείριση των προσωπικών δεδομένων και στο ότι υπάρχει άνιση και ταξική μεταχείριση των κρατουμένων που έχουν πρόσβαση στην ηλεκτρονική επιτήρηση, το λεγόμενο βραχιολάκι.
Παρ’ όλα αυτά τα προβλήματα, θεωρούμε όμως ότι το σχέδιο νόμου εισάγει ένα πρώτο εναλλακτικό μέτρο της κράτησης και γι’ αυτό εμείς υποστηρίζουμε αυτήν την κατεύθυνση, το να ανοίξει η συζήτηση για εναλλακτικά μέτρα της κράτησης. Ένα από αυτά είναι και η ηλεκτρονική επιτήρηση. Θα θέλαμε να έμπαινε με άλλους όρους, που πραγματικά να ευνοούνταν περισσότεροι άνθρωποι και να διασφαλίζονταν περισσότερο τα δικαιώματα των κρατουμένων ουσιαστικά.
Παρ’ όλα αυτά, για εμάς είναι σημαντικό που ανοίγει αυτή η συζήτηση, καθώς και η δήλωση του κυρίου Υπουργού χθες ότι σκέφτεται να ιδρύσει δομές μέριμνας για τους ανηλίκους.
Θα θέλαμε, πραγματικά, αυτή η συζήτηση να γινόταν με πιο συνολικό τρόπο αυτήν τη στιγμή, να αφορά τον Σωφρονιστικό Κώδικα, που έχουμε επεξεργαστεί και έχουμε καταθέσει, να αφορά το πώς τα εναλλακτικά μέτρα πραγματικά θα ισχύσουν, να αφορά όλη τη στήριξη των ανθρώπων μέσα στις φύλακες, να αφορά τη στήριξή τους για την επανένταξή τους στην κοινωνία, να αφορά το πως μπορούμε να έχουμε λιγότερο αυστηρές ποινές, καθώς έχουμε αυτήν τη στιγμή πάρα πολύ αυστηρές ποινές σε σχέση με την υπόλοιπη Ευρώπη και να αφορά ουσιαστικά αυτή τη συζήτηση, στην οποία εμείς έχουμε καταθέσει τις προτάσεις μας και τροπολογίες. 
Πιο συγκεκριμένα, θα περάσω τώρα στα άρθρα.
Στο άρθρο 1 προβλέπεται η εφαρμογή του μέτρου της ηλεκτρονικής επιτήρησης σε καταδικασθέντες ως ενδιάμεσο στάδιο έκτισης της ποινής τους μέχρι την υφ’ όρον απόλυση. Αυτό, όπως έχουμε πει, έρχεται με πολλές αυθαίρετες αιρέσεις και εξαιρέσεις, στις οποίες είμαστε αντίθετοι.
Δεύτερον, σύμφωνα με τη διάταξη του άρθρου 1, αν κάποιος απολυθεί,  πάρει υφ’ όρον απόλυση με βραχιολάκι -ηλεκτρονική επιτήρηση- και σπάσει τους όρους της ηλεκτρονικής επιτήρησης, ο χρόνος που έχει ήδη εκτίσει δεν υπολογίζεται ως χρόνος έκτισης της ποινής. Για εμάς αυτό δεν πρέπει να ισχύει, γιατί συνιστά διπλή τιμωρία για το ίδιο αδίκημα. Ο άλλος έχει εκτίσει ένα κομμάτι της ποινής του.
Η απουσία υποστηρικτών μέσων μετασωφρονιστικής μέριμνας και επιδόματος διαβίωσης για τον απολυόμενο με ηλεκτρονική επιτήρηση κάνει το μέτρο ατελέσφορο και εισάγει διακρίσεις και ανισότητες, γιατί αποκλείει τα κοινωνικά ευάλωτα άτομα. Όπως είπαμε χθες, αποκλείει φτωχούς, άπορους, άστεγους, γιατί προϋποθέτει σταθερή εργασία και μόνιμη κατοικία σε μια Ελλάδα μέσα σε βαθύτατη οικονομική και κοινωνική κρίση.
Ανεπιεική, επίσης, θεωρούμε τον περιορισμό των κρατουμένων σε σπίτι και εργασία -το είπαν και άλλοι συνάδελφοι- γιατί δεν λαμβάνει υπ’ όψιν του άλλες του ανάγκες, όπως, παραδείγματος χάριν, να επισκεφτεί γιατρό, να ψωνίσει σε περίπτωση που δεν έχει άλλη οικογένεια ή άλλο υποστηρικτικό σύστημα. Είναι χαρακτηριστικά παραδείγματα, όπως να πάει στην κηδεία ενός δικού του ανθρώπου. Όλα αυτά δεν υπάρχουν μέσα σ’ αυτό το πλαίσιο.
Επίσης, είναι καταφανώς δυσανάλογη η πρόβλεψη της ποινής που βάζετε, τουλάχιστον ενός έτους, σε περίπτωση παραβίασης του μέτρου. Εδώ και για την απόδραση υπάρχει ποινή μέχρι ενός έτους και εσείς για την παραβίαση του μέτρου βάζετε μίνιμουμ ένα έτος.","ΒΑΣΙΛΙΚΗ ΚΑΤΡΙΒΑΝΟΥ",208
"74690"," Έτσι το είχαμε, αλλά το είπαν οι φορείς.","ΧΑΡΑΛΑΜΠΟΣ ΑΘΑΝΑΣΙΟΥ",10
"74691"," Ποιοι φορείς; Εδώ είχατε έναν φορέα που έλεγε αυτό. Νομίζω ήταν οι εισαγγελείς. Υπήρχαν τόσοι άλλοι που έλεγαν το αντίθετο, όμως.
Αυτό θα λέγαμε να το λάβετε υπ’ όψιν σας και να αλλάξετε, το μίνιμουμ ενός έτους.
Δηλαδή ο άλλος μπορεί να κρατηθεί από ένα έως πέντε χρόνια, ενώ υπάρχει η ποινή της απόδρασης που τιμωρείται με ένα έτος; 
Το μέτρο αυτό θεωρούμε ότι, παρ’ όλο που είναι επαχθές, μπορεί να επιτρέψει στον καταδικασθέντα υπό επιτήρηση να έχει μια ομαλή κοινωνική ζωή και συγχρόνως να συμβάλει στον εξανθρωπισμό των φυλακών. Αυτή είναι η θετική του κατεύθυνση και αυτή τη λογική υποστηρίζουμε. 
Από την άλλη όμως, πρέπει να ενταχθεί σε μια γενικότερη θεώρηση, την οποία και προτείνουμε, που πραγματικά να διασφαλίζει τα δικαιώματα των ανθρώπων.
Συγκεκριμένα, έχουμε καταθέσει μια τροπολογία, στην οποία προτείνουμε, στο άρθρο 1 του νόμου να αλλάξει ο όρος που αφορά τις εξαιρέσεις, να αρθούν οι εξαιρέσεις που βάζετε. Διότι εισάγετε μια άλλου τύπου επιβαρυντική κατάταξη αδικημάτων με όρους ηθικοπλαστικούς και ηθικοκοινωνικούς, σε αντίθεση με τον Ποινικό Κώδικα και το Σύνταγμα. Στην ουσία αποκλείετε ένα πάρα πολύ μεγάλο μέρος ανθρώπων κρατουμένων, οι οποίοι θα μπορούσαν να επωφεληθούν από αυτό.
Το άλλο στοιχείο που για εμάς είναι σημαντικό και προτείνουμε είναι η οικονομική επιβάρυνση να είναι στο δημόσιο, να μην είναι στον καταδικασθέντα. Αυτό το λέει και η μειοψηφία στη νομοπαρασκευαστική έκθεση. 
Επίσης, ο υπό επιτήρηση καταδικασθείς να λαμβάνει μετασωφρονιστική στήριξη και επίδομα διαβίωσης. 
Τέλος, η μόνη τιμωρία σε περίπτωση που καταστραφεί ο εξοπλισμός να είναι ή άρση του μέτρου και να μην υπάρχει άλλη τιμωρία, γιατί αυτό αποτελεί διπλή τιμωρία. Βέβαια, να υπάρξει κατάργηση της διπλής τιμωρίας, όπως ανέφερα παραπάνω, για το αδίκημα. 
Καταθέσαμε τις ενστάσεις μας, όσον αφορά την επέκταση του μέτρου σε ανηλίκους. Για εμάς, όπως είπαμε –συνοπτικά το ξαναναφέρω- είναι σημαντικό οι ανήλικοι να μην είναι σε φυλακές, να μην υπάρχουν φυλακές ανηλίκων. 
Οι ανήλικοι χρειάζονται δομές μέριμνας που να προσφέρουν ψυχοκοινωνική υποστήριξη και εκπαίδευση. Τους ανήλικους δεν μπορείς ούτε να τους έχεις φυλακισμένους ούτε να τους έχει με ένα βραχιολάκι παρατημένους στη μοίρα τους έξω, χωρίς να ξέρεις αν έχουν υποστηρικτικό σύστημα και τι θα γίνουν αυτά τα παιδιά. 
Ως προς το άρθρο 2 για τους υποδίκους, το μέτρο εισάγει έναν επιπλέον περιοριστικό όρο. Πρόκειται, όπως διατυπώθηκε στην άποψη της μειοψηφίας της νομοπαρασκευαστικής επιτροπής, για μέτρο ισοδύναμο της προσωρινής κράτησης. Μάλιστα, δεν προκύπτει ότι αφαιρείται ως χρόνος κράτησης. Προκύπτει; Προκύπτει. Χαιρόμαστε γι’ αυτό τουλάχιστον. 
Καταθέτουμε την αντίθεση μας λοιπόν στην επέκταση του μέτρου σε υποδίκους και βέβαια σε υποδίκους ανήλικους. 
Προτείνουμε την απαλοιφή του από το σχέδιο. Προτείνουμε επίσης τη σωστή εφαρμογή και όχι την κατάχρηση των μέτρων περί προφυλάκισης, καθώς και μέτρα για την επιτάχυνση της απονομής της δικαιοσύνης. 
Ως προς το άρθρο 3, δεν μπορούμε να συνομολογήσουμε να επεκταθεί το μέτρο σε κρατούμενους με άδεια. Θεωρούμε ότι η άδεια είναι δικαίωμα στην ελευθερία. Είναι ένα μέτρο που βοηθάει τους ανθρώπους να επιστρέψουν στην κοινωνία. Τη στιγμή που θα επεκταθεί το βραχιολάκι σε αυτό -γιατί ο άλλος για να πάρει άδεια θα πρέπει να συναινέσει, αλλιώς, όπως ξέρουμε το καθεστώς αδειών, δεν θα πάρει ποτέ άδεια- το μέτρο καταλήγει να είναι αντίθετο στο στόχο της άδειας που είναι η σταδιακή επανένταξη του ανθρώπου στην κοινωνία. 
Επίσης, αναφορικά με το θεσμό της άδειας, ξαναναφέρουμε τη θέση που έχουμε πει και ξαναπεί που λέει ότι πρέπει να γίνεται με αυτοματισμό, με εξασφάλιση εγγυήσεων, διαφάνειας και δικαιοσύνης.
Στο άρθρο 4, παρ’ όλο που μας φέρατε κάποιες νομοτεχνικές βελτιώσεις, συνεχίζουμε να το βλέπουμε προβληματικό, γιατί δεν καθορίζεται πως θα εφαρμοστεί τεχνικά το μέτρο, τι είδους δεδομένα θα συλλέγονται, ποια αρχή θα τα επιτηρεί –αόριστα αναφέρετε κάποια υπηρεσία του Υπουργείου- ποιοι θα τηρούν τα δεδομένα, για ποιο χρονικό διάστημα. 
Όλα αυτά θεωρούμε ότι πρέπει να περιληφθούν ρητά στο άρθρο 4 και όχι σε μετέπειτα προεδρικό διάταγμα ή υπουργική απόφαση. 
Και θα πρέπει η συλλογή και η επεξεργασία των δεδομένων να τεθεί υπό την Αρχή Προστασίας των Προσωπικών Δεδομένων. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Τέλος, η ανάθεση της επιτήρησης σε ιδιώτες είναι επικίνδυνη και αντισυνταγματική, εφόσον η ποινική καταστολή ανήκει στον πυρήνα των κρατικών λειτουργιών. 
Όπως επισημαίνει και η μειοψηφία, η ποινική καταστολή δεν πρέπει να χρηματοδοτείται από πρόσωπα που υπόκεινται σε αυτήν ούτε να τίθεται στη διάθεση ιδιωτών, έστω και υπό δημόσιο έλεγχο, όπως λέτε. Αυτό το άρθρο πρέπει να απαλειφθεί. Αυτό το σημείο πρέπει να απαλειφθεί.
Περνάω τώρα στο στάδιο των τροπολογιών: 
Εμείς, θεωρούμε ότι είναι απαράδεκτος ο τρόπος να έρχεται μια σωρεία τροπολογιών την τελευταία στιγμή, η οποία δεν θα συζητηθεί ποτέ, γιατί δεν υπάρχει χρόνος και η οποία θέτει θέματα και πολύ σημαντικά και επικίνδυνα και πολιτικά, το είπαμε και χθες. Δεν έχω το χρόνο, παρά μόνο να αναφερθώ επιγραμματικά σε κάποιες τροπολογίες. Δεν μπορούμε να τις συζητήσουμε εδώ.  Είναι πάρα πολλές αυτές που βάζετε και έτσι δεν γίνεται κουβέντα επί της ουσίας.  
Θεωρούμε, λοιπόν, την πρώτη και την πέμπτη τροπολογία, που αφορούν τη διασφάλιση δεδουλευμένων των εργαζομένων σε καταστήματα κράτησης και των σωφρονιστικών υπαλλήλων, καθώς και την ένταξη σε ασφαλές εργασιακό καθεστώς των εργαζομένων της Μονάδας Διαχείρισης Αναπτυξιακών Προγραμμάτων θετικές, παρ’ όλα αυτά και εκεί καταλαβαίνουμε και το επείγον που τις φέρατε, στο μόνο. 
Προχωράω παρακάτω και λέω ότι υπάρχουν όμως και άλλες που και είναι προβληματικές, είναι πρόχειρες, είναι ελλιπείς και είναι και επικίνδυνες:
 Αναφέρομαι, λοιπόν, στην τροπολογία που αφορά τη συμπλήρωση της ελληνικής νομοθεσίας για την εναρμόνιση με δύο οδηγίες της Ευρωπαϊκής Ένωσης λόγω της ένταξης της Δημοκρατίας της Κροατίας. Η ενσωμάτωση των οδηγιών της Ευρωπαϊκής Ένωσης με τυπικό νόμο προϋποθέτει την τήρηση ειδικών νομοτεχνικών αρχών, τις οποίες παραβιάζετε αυτήν τη στιγμή. Στο νομοσχέδιο δεν εμφανίζεται καν τίτλος των οδηγιών που είναι στοιχειώδης υποχρέωση. 
Αναφέρθηκε η κ. Τζάκρη και άλλοι συνάδελφοι στην τροπολογία για τη διόρθωση ολόκληρου του Κώδικα Δικηγόρων που μόλις υιοθετήσατε. Το γεγονός ότι μόλις υιοθετήθηκε αυτός ο Κώδικας και φέρνουμε τροπολογίες τις οποίες όμως και δεν συζητάμε, δείχνει και μια προχειρότητα που είναι επικίνδυνη. Εμείς, θεωρούμε ότι πρέπει να αποσυρθεί όπως είναι η τροπολογία, να τον ξαναφέρετε τον Κώδικα και να τον συζητήσουμε. 
Τώρα, υπάρχει πρόβλημα στο ότι το γραφείο του εισαγγελέα εγκλημάτων διαφθοράς προβλέπεται να έχει επιστημονικό προσωπικό με αρμοδιότητες ανάκρισης, αλλά και πρόσβασης σε ευαίσθητα προσωπικά δεδομένα χωρίς τις εγγυήσεις της εισαγγελικής αρχής. Αυτό θεωρούμε ότι είναι μεγάλο πρόβλημα. 
Επίσης, η δημοσιοποίηση προσωπικών δεδομένων παραβιάζει κάθε τεκμήριο αθωότητας και ζητάμε να αποσυρθεί αυτή η διάταξη. 
Ερχόμαστε στο επίμαχο άρθρο, το 458Α, για τις παραβιάσεις  Αποφάσεων του Συμβουλίου του ΟΗΕ και Κανονισμών της Ευρωπαϊκής Ένωσης. Έχω μιλήσει πολύ γι’ αυτό. Θεωρούμε ότι είναι ένα άρθρο που ουσιαστικά ποινικοποιεί τη διαμαρτυρία και την ελευθερία της έκφρασης. Και είναι πολιτική η συζήτηση για το άρθρο, γιατί οι συμπεριφορές που παραβιάζουν γενικά κυρώσεις ή περιοριστικά μέτρα που έχουν επιβληθεί σε βάρος κρατών, οντοτήτων, οργανισμών ή φυσικών προσώπων με Αποφάσεις του Συμβουλίου του ΟΗΕ και του κανονισμού της Ευρωπαϊκής Ένωσης διώκονται. Με βάση αυτή τη διάταξη μπορεί να ποινικοποιηθεί η αποστολή ανθρωπιστικής βοήθειας, η κινηματική δράση, η υποστήριξη πολιτικού αγώνα, ακόμα και η έκφραση συμπαράστασης υπέρ πολιτικού αγώνα: Θυμίζουμε το εμπάργκο στο Ιράκ, στη Σερβία, την επέμβαση στο Ιράκ, αλλά και στη συμπερίληψη στον κατάλογο των τρομοκρατικών οργανώσεων της Ευρωπαϊκής Ένωσης όλων των εθνικοαπελευθερωτικών κινημάτων. Αυτός ο κατάλογος έχει αμφισβητηθεί και από τα Διεθνή Δικαστήρια. Αυτήν τη στιγμή διώκονται αλληλέγγυοι σε Τούρκους πολιτικούς κρατούμενους που με νόμιμες εκδηλώσεις μαζεύουν χρήματα και κατηγορούνται για χρηματοδότηση τρομοκρατικής οργάνωσης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Προχωράω σε τροπολογίες που αφορούν το Συμβούλιο της Επικρατείας. Έχουμε ανησυχία και προβληματισμό για την αλλαγή στην απαρτία του Συμβουλίου της Επικρατείας με μείωση των μελών από τα είκοσι πέντε σε δέκα επτά, ιδιαίτερα σε περίοδο που το Συμβούλιο της Επικρατείας καλείται να λάβει αποφάσεις μείζονος σημασίας όπως η ΕΡΤ. Επίσης, ζητήματα και αντισυνταγματικότητας εγείρει η πρόβλεψη αποκλειστικής αρμοδιότητας της Ολομέλειας του Συμβουλίου της Επικρατείας για ζητήματα αντισυνταγματικότητας. 
Τέλος το μόνο που μπορώ να πω μέσα στο χρόνο μου είναι επίσης ότι  μας φέρνετε μια τροπολογία που μαζί με θέματα ρύθμισης των κενών οργανικών θέσεων των δικαστηρίων καθώς και των υποψηφίων δικαστικών επιμελητών και των υπαλλήλων του Ελεγκτικού Συμβουλίου βρίσκουμε και θέματα πολεοδομίας της εταιρείας «ΘΕΜΙΣ ΚΑΤΑΣΚΕΥΑΣΤΙΚΗ Α.Ε» που αφορούν την αποσυμφόρηση των φυλακών. Αυτό το θέμα μας ξεπερνάει, δεν μπορούμε να κρίνουμε πολεοδομικά θέματα μέσα στην τροπολογία μου, δεν το έχουμε, δεν ξέρω αν το έχετε εσείς. Δηλαδή πραγματικά, είναι μια συρραφή άσχετων τροπολογιών, τις οποίες πραγματικά δεν μπορούμε καν να ελέγξουμε αυτήν τη στιγμή. 
Εμείς σας ζητάμε να αποσύρετε με τις προβληματικές αυτές τροπολογίες. Μας δυσκολεύετε πάρα πολύ στη θέση μας, όταν εμείς έχουμε να ψηφίσουμε ένα νομοσχέδιο που ονομάζεται «Νομοσχέδιο για την ηλεκτρονική επιτήρηση και άλλες διατάξεις» με σωρεία άλλων διατάξεων, ιδιαίτερα προβληματικών και πολιτικά και νομοτεχνικά. Θεωρούμε απαράδεκτο το ότι, ενώ κάνετε μια κίνηση να φέρετε σε ένα νομοσχέδιο που έχει μια θετική -τέλος πάντων- πρόσληψη και λογική και δεν το βάζετε σε ένα ευρύτερο πλαίσιο να συζητηθεί επί της ουσίας σαν μια παρέμβαση στο σωφρονιστικό σύστημα, αλλά την ώρα που θέτετε αυτή τη συζήτηση, βάζετε και τις λοιπές «άλλες διατάξεις» που παρουσιάζουν όλα αυτά τα προβλήματα που αναφέραμε. 
Αυτό δεν θεωρούμε ότι είναι κοινοβουλευτική διαδικασία. Δεν θεωρούμε ότι αφήνει περιθώρια συζήτησης επί της ουσίας και θεωρούμε ότι είναι και προβληματική και ότι μας προσβάλλει. Γι’ αυτό σας ζητάμε να αποσύρετε αυτήν τη σωρεία τροπολογιών ως επί το πλείστον που έχετε φέρει.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΒΑΣΙΛΙΚΗ ΚΑΤΡΙΒΑΝΟΥ",208
"74692"," Και εμείς σας ευχαριστούμε. 
Παρακαλώ τον ειδικό αγορητή τον Ανεξάρτητων Ελλήνων κ. Καπερνάρο να λάβει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74693"," Σας ευχαριστώ πολύ. 
Θα είμαι σύντομος και εντός των χρονικών πλαισίων που πρέπει λόγω και της ημέρας, κύριε Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"74694"," Μόνο στις κυρίες έχουμε ανοχή. Ο συνάδελφος σας κ. Κουτσογιαννόπουλος μίλησε τέσσερα λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74695"," Το 22 το βάλαμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"74696"," Και όχι μόνο το 22, κύριε Υπουργέ. Επιβάλλεται να βάλετε το 22, διότι δεν είναι δυνατόν να έχετε το 187 και να μην έχετε το 22 του ν. 4139.","ΒΑΣΙΛΕΙΟΣ ΚΑΠΕΡΝΑΡΟΣ",185
"74697"," Το βάλαμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"74698"," Μπαίνω απευθείας στο θέμα. 
Δηλαδή νομοτεχνικά δεν μπορεί να κάνω σύσταση και ένταξη στο 187, στην εγκληματική οργάνωση, και να μην έχω συμμετοχή. Συστήνω, εντάσσομαι, δεν συμμετέχω. Δηλαδή είμαι ο τρίτος -γιατί προϋποθέτει ο νόμος να είναι τουλάχιστον τρία τα φυσικά πρόσωπα για να συστήσουν εγκληματική οργάνωση- και μετά φεύγω και γίνομαι μετανάστης στην Αυστραλία. Το ποιοι μπαίνουν μέσα και τι ακολουθούν δεν έχει σημασία, άμα είναι πέντε και δέκα κι αν έχουν σχέση με τα εγκλήματα που προβλέπονται και τιμωρούνται από το ίδιο άρθρο, το 187.  Δηλαδή δεν συμμετέχω, δεν έχω συμμετοχή και έχω πέντε έως δέκα χρόνια κάθειρξης, είναι το ίδιο με αυτόν του 22 που πουλάει ναρκωτικά έξω από τις κατασκηνώσεις, που πουλάει ναρκωτικά έξω από τα φροντιστήρια, που πουλάει ναρκωτικά εντός ή εκτός στρατοπέδων, που είναι σε καταστήματα κοινωνικής πρόνοιας, που είναι σε σχολεία, το ίδιο είναι;  Φυσικά θα έπρεπε, ήδη, να το έχετε εντάξει.
Και που έχουμε άλλη μια διαφορά; Είναι δυνατόν, δηλαδή, να πάει κάποιος πολιτικός προϊστάμενος στο Υπουργείο Εθνικής Άμυνας ο οποίος διαχειρίστηκε εξοπλισμούς και είναι στη φυλακή και είναι ο κ. Σμπώκος ο οποίος θα ζητήσει και θα πάρει βραχιολάκι για να φύγει νωρίτερα, καλέ μου συνάδελφε, κύριε Κουτσογιαννακόπουλε;","ΒΑΣΙΛΕΙΟΣ ΚΑΠΕΡΝΑΡΟΣ",185
"74699"," Αφού εκτίσει, την ποινή που πρέπει να εκτίσει.","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74700"," Ναι, γιατί δεν είναι ιδιαίτερη η βαρύτητα του εγκλήματος; Δεν είναι διακεκριμένη η περίπτωση για έναν επίορκο Γενικό Γραμματέα του Υπουργείου Εθνικής Άμυνας, για τον Υπουργό Εθνικής Άμυνας, για τον Υφυπουργό Εθνικής Άμυνας και θα είναι γι’ αυτόν που συνέστησε εγκληματική οργάνωση; 
Κύριε Υπουργέ, συμφωνούμε και σε αυτό και θα έπρεπε να το έχετε κάνει. Μόνο για το λόγο ότι ένας επίορκος, ένας άθλιος Υπουργός έχει τη δυνατότητα -μόνο γι’ αυτό- είναι καταψηφιστέο το νομοθέτημα αυτό. 
Γιατί το λέω αυτό; Χθές προσπάθησα να σας δώσω να καταλάβετε ότι είμαστε υπόλογοι –και βάζω και τον εαυτό μου μέσα, μολονότι είμαι δεκαέξι μηνών Βουλευτής- απέναντι στον ελληνικό λαό που τον εξευτελίζουμε ως προσωπικότητα από το 2001 με το νόμο του Βενιζέλου και της Νέας Δημοκρατίας που το δέχθηκε και έτσι ψηφίστηκε το άρθρο 86 του Συντάγματος, αυτό το παγκόσμιο όνειδος, για την ατιμωρησία των Υπουργών.
 Μας δίνεται μία ευκαιρία να αμβλύνουμε τις εντυπώσεις του εξευτελισμού μας ως πολιτικά πρόσωπα απέναντι στον ελληνικό λαό. Αυτό το ελεεινό άρθρο, αυτό το προσβλητικότατο άρθρο για τον ελληνικό λαό και για εμάς, όσοι νομίζουν ότι δεν ανήκουμε στην κατηγορία αυτών -και δεν ανήκουμε διότι εάν είμαστε εμείς δεν θα το ψηφίζαμε- περιμένουμε να δούμε πότε θα έλθει στη Βουλή διότι αυτή η Βουλή είναι αναθεωρητική από τον Ιούνιο και εντεύθεν, διότι πρέπει να βγει, «πρέπει να», «πρέπει να». Πότε πρέπει να βγει το άρθρο 86, αυτός ο απόλυτος εξευτελισμός των Ελλήνων; Το 2008 στην Αναθεωρητική Βουλή δεν βγήκε. Βγήκε μόνο το ασυμβίβαστο. Εξακολουθεί, δηλαδή, το όνειδος να υπάρχει και να το χαρακτηρίζει.
 Εν πάση περιπτώσει, γι’ αυτόν το λόγο πρέπει και την τελευταία στιγμή να βάλετε ότι πολλώ δε μάλλον ουδέποτε και δεν έπρεπε να παίρνουν και ελαφρυντικά και δεν έπρεπε να έχουν και ελαφρυντικές περιπτώσεις. Κύριε Υπουργέ, δεν έπρεπε επίορκοι Υπουργοί που ξέσκισαν και λήστεψαν τα δημόσια ταμεία και εξακολουθούν να έχουν και τον τίτλο του Υπουργού και είναι στη φυλακή ο καταχραστής, ο ληστής.
Επίσης, κύριε Υπουργέ, λυπάμαι γιατί στην έκθεση επί του νομοσχεδίου για την ηλεκτρονική επιτήρηση υπόδικων, κατάδικων και κρατούμενων σε άδεια το Επιστημονικό Συμβούλιο της Βουλής φρόντισε να μας πει ότι θα ήταν νομοτεχνικώς ορθότερο να προστεθεί το αρκτικόλεξο ΠΚ μετά την παράθεση των άρθρων και κάτι άλλα τυπικά. Τίποτα άλλο. Αυτό γνωρίζετε πάρα πολύ καλά ότι χρήζει άμεσης επέμβασης. Αυτές οι αλλαγές που σας προτείναμε πρέπει οπωσδήποτε να γίνουν και για πάρα πολλούς άλλους λόγους.
 Έχετε το επίπεδο να αντιληφθείτε, γι’ αυτό και σας διαχώρισα από άλλους προηγούμενους Υπουργούς Δικαιοσύνης. Μάλιστα σας διαχώρισα και από άλλους νυν Υπουργούς, οι οποίοι εκτελούν εντολές. Επειδή, λοιπόν, εσείς πιστεύω ότι δεν εκτελείτε εντολές, σας είπα ότι έχετε και το δικαίωμα και τη δυνατότητα, αλλά και την ικανότητα να διορθώσετε αυτά τα οποία έμειναν και παραμένουν αδιόρθωτα.
Θα ήθελα να αναφερθώ και σε ένα έγγραφο που λάβαμε σήμερα από το Υπουργείο Δικαιοσύνης, Διαφάνειας και Ανθρωπίνων Δικαιωμάτων, από τη Γενική Διεύθυνση Σωφρονιστικής Πολιτικής, που αφορά τα σωφρονιστικά καταστήματα. Κύριε Πρόεδρε, μην μου καταλογίζεται το χρόνο, γιατί πρέπει να είναι πλήρους απασχόλησης ο κύριος Υπουργός όταν ακούει τους Βουλευτές  από το Βήμα.","ΒΑΣΙΛΕΙΟΣ ΚΑΠΕΡΝΑΡΟΣ",185
"74701"," Εσείς είπατε ότι…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74702"," Κύριε Υπουργέ, σε αυτό εδώ το έγγραφο που μας δώσατε –και σας ευχαριστώ πάρα πολύ, πρόλαβα να το μελετήσω, γιατί δεν είναι έγγραφο της τελευταίας στιγμής- για τον αριθμό των κρατουμένων και για τον αριθμό των υποδίκων, στα Γιάννενα έχουμε διακόσιους οκτώ κρατούμενους και εκατόν είκοσι έναν υπόδικους. Στη Νεάπολη της Κρήτης είναι εκατόν τριάντα οκτώ οι κρατούμενοι και επί των εκατόν τριάντα οκτώ κρατουμένων έχουμε ογδόντα τρεις υπόδικους, δηλαδή, πάνω από τους μισούς είναι υπόδικοι. Αυτοί εκτίουν ποινή. 
Αυτό λέγεται προκαταβολή ποινής πριν περάσουν από τον φυσικό τους δικαστή. Αυτό μας χαρακτηρίζει ως μία πολιτεία μη δημοκρατική. 
Και το λέω αυτό γιατί αυτές οι συνθήκες υπάρχουν. Εκείνο το στοιχείο που δεν υπάρχει σε αυτό τον κατάλογο είναι ο αριθμός των προβλεπομένων για κάθε κατάστημα κράτησης. Δηλαδή, δεν αναφέρει ότι ο Κορυδαλλός πρέπει να έχει εξακόσιους σαράντα κρατούμενους. Ο Κορυδαλλός έτσι χτίστηκε, για να φιλοξενεί εξακόσιους σαράντα ανθρώπους υπόδικους ή με ελαφρές ποινές. Τότε είχαμε τις επιταγές. Τώρα ακόμη και σε κατ’ έγκληση επιταγή όταν την πληρώσεις είσαι αθώος και δεν χρειάζεται να πας στο δικαστήριο.
 Τότε λοιπόν, όταν κατασκευάστηκε ο Κορυδαλλός ήταν γι’ αυτό τον αριθμό. Άντε με κάτι προσθήκες να πήγε για επτακόσιους ή άντε για οκτακόσιους με τους «VIP». Τώρα όμως στον Κορυδαλλό έχουμε δύο χιλιάδες ενενήντα τρεις, από τους οποίους οι χίλιοι δέκα τρεις, δηλαδή οι μισοί, είναι υπόδικοι. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Έχω και τη δευτερολογία μου, κύριε Πρόεδρε.","ΒΑΣΙΛΕΙΟΣ ΚΑΠΕΡΝΑΡΟΣ",185
"74703","  Εσείς είπατε ότι θα μιλήσετε λίγο. Εγώ δεν είπα τίποτα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74704"," Έχουμε, λοιπόν, αυτή τη διαφορά. Γιατί όμως δεν βάζετε και τον αριθμό που πρέπει να είναι σύμφωνα με το νόμο και την τάξη και ίσος με αυτά που προβλέπονται;
 Ξέρετε γιατί; Γιατί είναι δημόσιο έγγραφο. Θέλω να βοηθήσετε να σταματήσει αυτή η απαξίωση του Βουλευτή. Πρέπει ο Βουλευτής να ξέρει, κύριε Υπουργέ, ότι αυτήν τη στιγμή στην τάδε πτέρυγα του Κορυδαλλού και στο τάδε κελί που είναι μέχρι τριάντα τετραγωνικά μέτρα πρέπει να φιλοξενείται, σύμφωνα με τον Σωφρονιστικό Κώδικα, ένα άτομο. 
Δεν το γνωρίζουν οι Βουλευτές αυτό. Πρέπει να τους το πείτε. Να πείτε: Κύριε Βουλευτά, σε όλες τις πτέρυγες και σε αυτό το κελί μέχρι τριάντα τετραγωνικά μέτρα πρέπει να είναι ένας με μία τουαλέτα και όχι τέσσερις σε μία τουαλέτα. Το λέει ο νόμος. Δεν το ξέρουν οι Βουλευτές αυτό. Δεν ξέρει ο Βουλευτής ότι πάνω από τριάντα τετραγωνικά μέτρα στο κελί μπορεί να υπάρχει ένας δεύτερος να φιλοξενείται, αλλά με προκαθορισμένο και αιτιολογημένο τον χρόνο παραμονής του. Αυτά λέει ο νόμος. Ο Βουλευτής δεν τα ξέρει. Μην περνάμε, λοιπόν, τέτοια νομοσχέδια ερήμην των Βουλευτών. Είναι ζημιά για εμάς ως πολιτεία.
Και τελειώνω όσον αφορά τις τροπολογίες και επιμένω σε αυτό το επικίνδυνο άρθρο περί ΟΗΕ κ.λπ.. Εγώ έχω περιορισμένη ευθύνη στον ΟΗΕ, διότι όλες τις αποφάσεις του ΟΗΕ τις έγραψαν στα παλαιότερα των υποδημάτων τους οι Τούρκοι. Αυτό εδώ το άρθρο θα έπρεπε να το ψηφίσουν στην τουρκική Βουλή, εθνοσυνέλευση, γερουσία ή σε ό,τι άλλο έχουν, να πάνε στα τζαμιά τους και να ψηφίσουν αυτοί αυτούς τους νόμους κι όχι εμείς. Διότι εμείς τηρούμε τις διεθνείς συμβάσεις και τις τηρούμε ως υποτελείς.
 Εμείς υποκείμεθα πάντοτε στην εκτέλεση των διεθνών όρων, συμβάσεων, συνθηκών όλων. Οι Τούρκοι τα γράφουν στα παλιά τους τα παπούτσια. Και για τις διακρατικές δεν το συζητάμε. Τα ξέρει ο κ. Μουσουρούλης καλύτερα για την επανεισδοχή που έχουμε υπογράψει και ξαναυπογράψαμε, να δούμε πόσοι πάνε από τη Χίο απέναντι για την επανεισδοχή. 
Το θέμα είναι το εξής: Μας στέλνουν νόμους που είναι μεταφρασμένοι. Σας παρακαλώ πολύ να μου πείτε: Υπάρχει στην Ελλάδα ποινικός νόμος που να λέει «όποιος με πρόθεση παραβιάζει κυρώσεις ή περιοριστικά μέτρα που έχουν επιβληθεί σε βάρος κρατών ή οντοτήτων ή οργανισμών ή φυσικών ή νομικών προσώπων με αποφάσεις του Συμβουλίου Ασφαλείας του ΟΗΕ ή με κανονισμούς της Ευρωπαϊκής Ένωσης τιμωρείται με φυλάκιση τουλάχιστον, έξι μηνών, εκτός αν από άλλη διάταξη προβλέπεται βαρύτερη ποινή»;
 Πρέπει να πούμε ή όχι στους Βουλευτές που είναι νομικοί τι σημαίνει η ποινική έννοια της λέξης «οντότητα»; Έχουμε στον ποινικό μας νόμο χαρακτηριστική φράση που να εννοεί κάτι συγκεκριμένο ποινικά, δηλαδή να λέει «σε τιμωρώ διότι προσέβαλες οντότητα»;
Ποια οντότητα; Τι σημαίνει αυτό; Αυτό δεν βασάνισε το Επιστημονικό Συμβούλιο να πει «Εμείς εισηγούμαστε αυτήν την έκθεση και λέμε πίσω από το άρθρο 187 να βάλουμε το «Π.Κ.»; Τι σημαίνει οντότητα; Ποια οντότητα προσβάλλω;","ΒΑΣΙΛΕΙΟΣ ΚΑΠΕΡΝΑΡΟΣ",185
"74705"," Οι κανονισμοί της Ευρώπης το αναφέρουν. Έχει καθιερωθεί…","ΧΑΡΑΛΑΜΠΟΣ ΑΘΑΝΑΣΙΟΥ",10
"74706"," Ναι, αλλά εδώ ψηφίζουμε τον κανονισμό της Ευρώπης στο ελληνικό Κοινοβούλιο. Δεν πρέπει να το υπαγάγουμε στα δικά μας  νομικά δεδομένα; Δηλαδή, κάτι που δεν προβλέπεται από το Ποινικό μας Δίκαιο, πρέπει να το βάλουμε διότι προβλέπεται στο Λιχτενστάιν ή στο Λουξεμβούργο κυρίως; Πολλώ δε μάλλον αν ισχύει στη Γερμανία! 
Τελειώνοντας, θα ήθελα να σας πω, κύριε Υπουργέ, ότι εμείς θα καταψηφίσουμε αυτήν την τροπολογία και επιφυλάσσομαι για τα υπόλοιπα στο τέλος.
Θα ήθελα να πω κάτι όσον αφορά τα βραχιολάκια. Πιστεύω ότι έχουν γίνει τερατώδη λάθη –όχι από εσάς προσωπικά- και εκνομίες. Βοηθήστε την Κυβέρνησή σας, την οποία δεν υπολήπτομαι, αλλά υπολήπτομαι βεβαίως εσάς. Δεν είναι δυνατόν να συμβαίνουν αυτά. 
Θα αναφέρω ένα παράδειγμα. Πρέπει να βοηθήσετε να εφαρμόζονται οι ελληνικοί νόμοι, πριν αναγνωρίσουμε τα περί οντοτήτων. Για παράδειγμα, ο ν. 3090/2012–και εμμένω σ’ αυτό, σας παρακαλώ- λέει ότι απαγορεύεται να μαγνητοσκοπείται, να φωτογραφίζεται, να κινηματογραφείται αυτός ο οποίος προσάγεται στον ανακριτή και στον εισαγγελέα. Ο κάθε Έλλην κατηγορούμενος πολίτης, ο προσαγόμενος συνοδεία στον εισαγγελέα ή στον ανακριτή, απαγορεύεται να φωτογραφίζεται, να μαγνητοσκοπείται, να κινηματογραφείται και όλα αυτά να παίζονται από τα Μέσα Μαζικής Ενημέρωσης. 
Αυτό είναι ένα αίσχος. Αυτό είναι επιλεκτική διάκριση. Θέλω κάποιον να τον δείξω, τον δείχνω, παραβιάζω το νόμο, τον γράφω το νόμο στα παλιά μου τα παπούτσια και σε κάποιους άλλους, τους οποίους θέλω να προστατεύσω εφαρμόζοντας το νόμο, βάζω μωσαϊκό στα πρόσωπά τους. Άλλους τους κάνω πανηγύρι βγάζοντάς τους στις αγορές και στα παζάρια και για κάποιους άλλους δεν γράφω ούτε τα αρχικά των ονοματεπωνύμων τους. 
Ο νόμος στην Ελλάδα έχει εξευτελιστεί. Εφαρμόζεται κατά το δοκούν. Εφαρμόζεται επιλεκτικά. Αυτό εμείς οι Βουλευτές, όσοι αισθανόμαστε πραγματικοί Βουλευτές, δεν θα το επιτρέψουμε. Εγώ, όπου και αν βγαίνω, σε όποια Μέσα Μαζικής Ενημέρωσης κι αν εμφανίζομαι, όπου και αν βρίσκομαι, θα τα λέω αυτά και θα εξευτελίζω αυτούς που εξευτελίζουν τους θεσμούς. 
Ευχαριστώ πολύ. 
(Χειροκροτήματα από την πτέρυγα των ΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"74707"," Κι εμείς ευχαριστούμε. 
Εγώ, όμως, κύριε Καπερνάρο, επειδή δεν είμαι και νομικός, βλέπω ότι πολλοί από αυτούς που προσάγονται θέλουν οι ίδιοι να μιλήσουν και να πάνε στα μικρόφωνα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74708"," Να σας πω και κάτι άλλο, κύριε Πρόεδρε, αφού αναφερθήκατε στο όνομά μου. Θα συμφωνήσω με τον κ. Κουτσογιαννακόπουλο σ’ αυτό που είπαμε νωρίτερα. Δεν είναι υποχρεωτικό να βγω και να πάω στο ΚΕΘΕΑ –συμφωνούμε απόλυτα- αλλά υποχρεούμαι να συνεχίσω, διότι απεδείχθη ότι ο εγκλεισμός στο κατάστημα κράτησης συνέτισε, του έδωσε την ευκαιρία, τον έκανε να σκεφτεί περισσότερο να ενταχθεί στο «18 άνω». Πώς θα τον αφήσω ελεύθερο μετά; Έξω είναι πολλοί οι πειρασμοί, τα ερεθίσματα, οι παλιές παρέες, οι φίλοι οι παλιοί που θα τον παρασύρουν. Ας βάζαμε λίγο το θέμα της υποχρεωτικότητας, για να τη λάβει υπ’ όψιν όχι για να πάει, αλλά για να συνεχίσει να είναι όπως ήταν μέσα. 
Ευχαριστώ πολύ. 
(Χειροκροτήματα από την πτέρυγα των ΑΝΕΛ)","ΒΑΣΙΛΕΙΟΣ ΚΑΠΕΡΝΑΡΟΣ",185
"74709"," Παρακαλώ, κύριε Ζησιμόπουλε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74710"," Ευχαριστώ, κύριε Πρόεδρε. 
Κατ’ αρχάς, κύριε Υπουργέ, όπως είναι γνωστό, εμείς ήμασταν αρνητικοί επί της αρχής στο νομοσχέδιο και τώρα περνάμε στη φάση να αναφερθούμε στις τροπολογίες. 
Θα ξεκινήσουμε από την τροπολογία με γενικό αριθμό 887 και ειδικό αριθμό 36. Είναι η τροπολογία η οποία αφορά ζητήματα σωφρονιστικών υπαλλήλων και προσωπικού εξωτερικής φρούρησης των φυλακών. Φυσικά, αναφέρεται ειδικά στις Φυλακές Τρικάλων και Μαλανδρίνου. Είναι η μόνη τροπολογία, στην οποία είμαστε θετικοί. 
Ψηφίζουμε σαφέστατα «ΝΑΙ», γιατί άνθρωποι οι οποίοι κατά την καθημερινή εκτέλεση των καθηκόντων τους που εκτίθενται σε πραγματικούς κινδύνους με πολύ μεγάλη πιθανότητα να χάσουν την ίδια τους τη ζωή και με τις περικοπές οι οποίες συμβαίνουν σε ολόκληρο τον κρατικό μηχανισμό, όπου δεν έχουν τους στοιχειώδεις κανόνες ασφαλείας και τα στοιχειώδη μέσα να ανταποκριθούν, είναι απίστευτο να πρέπει να περιμένουν να έρθει αυτή η τροπολογία για να πάρουν τα δεδουλευμένα κάποιων μηνών.  
Προχωράω τώρα στην τροπολογία με γενικό αριθμό 880 και ειδικό αριθμό 32. Σ’ αυτήν είμαστε αρνητικοί γιατί η τροπολογία αυτή ουσιαστικά προσαρμόζει την ελληνική νομοθεσία λόγω της προσχώρησης της Κροατίας στην Ευρωπαϊκή Ένωση.
Η τροπολογία με γενικό αριθμό 890 και ειδικό αριθμό 39 είναι σχετική με το Πρόγραμμα Δημοσίων Επενδύσεων και θέματα της «ΜΟΔ Α.Ε». Πρόκειται κατ’ ουσίαν για μηχανισμούς κατ’ εντολή της τρόικας για να ελέγχονται πλειάδες κονδυλίων και ούτω καθεξής. Σαφέστατα είμαστε αρνητικοί, δεν τίθεται θέμα να ψηφίσουμε ποτέ κάτι που ουσιαστικά βάζει νάρκη στα θεμέλια της εθνικής ανεξαρτησίας.
Κύριε Υπουργέ, ερχόμαστε στην τροπολογία με γενικό αριθμό 889 και ειδικό αριθμό 38, στην οποία υπάρχουν δύο σοβαρά ζητήματα:
 Το πρώτο είναι ότι προκειμένου να διερευνηθούν σοβαρά ποινικά αδικήματα, δημοσιοποιούνται άμεσα δεδομένα προσωπικού χαρακτήρα του κατηγορημένου. Εδώ εκφράζεται σαφέστατα ένας προβληματισμός για αρκετές περιπτώσεις όπου έχουν δημοσιοποιηθεί δεδομένα με αποτέλεσμα να στοχοποιηθούν ή και να στιγματιστούν άνθρωποι χωρίς αιτία. Παραδείγματος χάριν, δημοσιοποιούνται κάποιες συνομιλίες μέσα από τις οποίες φαίνονται ποιες είναι οι ερωτικές προτιμήσεις του κατηγορουμένου κ.λπ., αυτά δεν νομίζω ότι έχουν σχέση με το αντικείμενο. 
Το δεύτερο ζήτημα, κύριε Υπουργέ, αφορά το άρθρο 458 Α’ του Ποινικού Κώδικα, στο οποίο αναφέρθηκαν και όλοι οι προλαλήσαντες, σχετικά με τις παραβάσεις αποφάσεων του Συμβουλίου Ασφαλείας του Οργανισμού Ηνωμένων Εθνών και κανονισμών της Ευρωπαϊκής Ένωσης, που έχει ως ακολούθως: «Όποιος με πρόθεση παραβιάζει κυρώσεις ή περιοριστικά μέτρα που έχουν επιβληθεί σε βάρος κρατών ή οντοτήτων ή οργανισμών ή φυσικών ή νομικών προσώπων με αποφάσεις του Συμβουλίου Ασφαλείας του Οργανισμού Ηνωμένων Εθνών ή με κανονισμούς της Ευρωπαϊκής Ένωσης, τιμωρείται με φυλάκιση τουλάχιστον έξι μηνών, εκτός αν από άλλη διάταξη προβλέπεται βαρύτερη ποινή. Οι διατάξεις του προηγούμενου εδαφίου εφαρμόζονται και όταν οι προβλεπόμενες σε αυτό πράξεις δεν είναι αξιόποινες κατά τους νόμους της χώρας στην οποία τελέστηκαν».
Κύριε Υπουργέ, εκτιμούμε ότι εδώ πρόκειται για μία προκλητική διάταξη που στην ουσία καταργεί κάθε έννοια εθνικής κυριαρχίας και εσωτερικού ποινικού δικαίου. Στην ουσία ποινικοποιεί απόψεις και αντιλήψεις, αφού κανείς δεν προεξοφλεί τι μπορεί το Συμβούλιο Ασφαλείας του ΟΗΕ ή ένας κανονισμός της Ευρωπαϊκής Ένωσης να εκφράσει για το οτιδήποτε. 
Θα κάνω και μία υπόθεση εργασίας. Εάν ληφθεί μία θέση, μια άποψη ανθελληνική, μία άποψη εναντίον κόμματος ή ιδεολογίας, με τη διάταξη αυτή τι γίνεται; Προφανώς ποινικοποιείται. 
Το αξιοπερίεργο είναι ότι επιβάλλεται ποινική αντιμετώπιση ακόμα και αν δεν υπάρχει αξιόποινο στη χώρα τέλεσης. Δηλαδή, αν στο ελληνικό κράτος, στην ελληνική δημοκρατία δεν υπάρχει κάτι αξιόποινο, λόγω των προηγουμένων αυτός θα καταδικαστεί. 
Είναι μία διάταξη που στην πράξη καταργεί την εθνική κυριαρχία και παρεμβαίνει και στην εσωτερική νομοθεσία. Για εμάς είναι μία διάταξη πραγματικά απαράδεκτη. Σαφέστατα την καταψηφίζουμε και είμαστε αρνητικοί.
Περνάμε τέλος στην τροπολογία με γενικό αριθμό 888 και ειδικό αριθμό37. Το ενδιαφέρον εδώ είναι ότι φαίνεται πως η Κυβέρνηση ασχολείται πολύ περισσότερο με τα παράβολα απ’ ότι με την ομαλή λειτουργία της δικαιοσύνης, γι’ αυτό και δείχνει ιδιαίτερη μνεία σε αυτά, όπως για παράδειγμα στο τρίτο εδάφιο της  παραγράφου 1 του άρθρου 5 του ν. 3886/2010. 
Αν ενδιέφερε την Κυβέρνηση η ομαλή λειτουργία των δικαστηρίων, αντί να θεσπίζει διατάξεις που μόνο στόχο έχουν να εξαθλιώσουν περαιτέρω τη δικηγορία και να καταστήσουν τους λειτουργούς της δικαιοσύνης ανειδίκευτους εργάτες, θα διόριζε δικαστικούς γραμματείς στα δικαστήρια και θα αποποινικοποιούσε τη μη καταβολή εισφορών στα ασφαλιστικά ταμεία όταν αυτή δεν μπορεί να δοθεί. Είναι αδίκημα η μη καταβολή εισφορών στα ασφαλιστικά ταμεία και είναι κάτι για το οποίο σέρνονται καθημερινά εκατοντάδες πολίτες στα δικαστήρια. Και για να μη γίνει και κάποια παρεξήγηση, αναφέρομαι για όταν δεν μπορούν να καταβληθούν οι ασφαλιστικές εισφορές. 
Αν ενδιέφερε τώρα η καθημερινότητα των δικηγόρων και των πολιτών που εκπροσωπούνται στα δικαστήρια, προφανώς η Κυβέρνηση θα διόριζε δικαστές ώστε να μη χρειάζεται να περιμένει κάποιος ενάμιση και δύο χρόνια για την έκδοση πρωτόδικης απόφασης -και μετά να υπάρχει δικάσιμος για το 2018, για το 2020 και ούτω καθεξής- και να μην υπήρχε εξαθλίωση στις ουρές των δικαστηρίων με την απλούστατη διαδικαστική ενέργεια που πλέον απαιτείται προείσπραξη.
Δυστυχώς αυτό το οποίο βλέπουμε είναι ότι η είσπραξη των παραβόλων μετακυλύεται στους πολίτες, για τους οποίους η δικαιοσύνη στο τέλος θα καταντήσει μία αφηρημένη έννοια χωρίς περιεχόμενο, αφού ελάχιστοι θα μπορούν πλέον να προσφύγουν σε αυτή.
Θα ήθελα, λοιπόν, να σας δώσω το εξής παράδειγμα. Ο οφειλέτης για μια απλή ρύθμιση οφειλόμενων -και υπερχρεωμένων νοικοκυριών- οφείλει να καταβάλλει απαραίτητα μαζί με το φόρο προστιθέμενης αξίας τουλάχιστον 250 ευρώ, ενώ υποτίθεται ότι πένεται, ενώ για μια κατάθεση μήνυσης που πρέπει να συντάξει δικηγόρος, θα πρέπει μαζί με τα παράβολα του δημοσίου να καταθέσει πάνω από 250 ευρώ. Είναι χαρακτηριστικό ότι για μια απλή αίτηση για οποιοδήποτε αντικείμενο σε οποιαδήποτε δικαστική υπηρεσία απαιτείται από τον πολίτη να πληρώσει 3 ευρώ, ενώ μέχρι πρότινος πλήρωνε 0,50 λεπτά. Αν τώρα η ίδια αίτηση υποβληθεί από δικηγόρο –γιατί είναι πολύ πιθανόν ο πολίτης να μη μπορεί να τη γράψει ή να την καταθέσει μόνος του- τότε αυτομάτως ο πολίτης θα πρέπει να καταβάλλει πάνω από 10 ευρώ. 
Και έρχομαι τώρα στην παράγραφο 4 του άρθρου 61, με βάση την οποία θεωρείται απαράδεκτη η διαδικαστική πράξη στην οποία δεν έχει καταβληθεί η οικεία προείσπραξη. Όσον αφορά τώρα τι ακριβώς σημαίνει αυτό, θα θέλαμε μια εξήγηση. Σημαίνει ότι κάποιος που έχει αθωωθεί στο ακροατήριο χωρίς γραμμάτιο θα καλείται να απολογηθεί ξανά ή αντίστοιχα κάποιος που έχει καταδικαστεί θα αφήνεται ελεύθερος μέχρι να προσκομιστεί το παράβολο; 
Στο σημείο αυτό, θα ήθελα να αναφερθώ στις διατάξεις που αφορούν τους δικηγορικούς συλλόγους. Οι διατάξεις αυτές, λοιπόν, εφαρμόζονται ήδη από τους δικηγορικούς συλλόγους και απαιτούν από τους δικηγόρους να πληρώνουν τις προσαυξήσεις και τις νέες τιμές, πριν αυτές ψηφιστούν από τη Βουλή, χωρίς να έχουν ενημερωθεί τα μηχανογραφικά των δικηγορικών συλλόγων και χωρίς να υπάρχει νομοθετική εξουσιοδότηση. 
Πραγματικά, κύριε Υπουργέ, βλέπω ότι εδώ υπάρχει μια σωρεία προβλημάτων και εκτιμώ ότι ένας πραγματικά έμπειρος και έντιμος δικαστικός, όπως εσείς, θα έπρεπε να έχετε δώσει τις ανάλογες λύσεις. 
Επίσης, κύριε Υπουργέ, από τον ελάχιστο χρόνο που σας γνωρίζω μέσα στο Κοινοβούλιο, θεωρώ ότι επειδή δεν πάσχετε ούτε από «βορίδεια», αλλά ούτε και από «δένδεια» συμπλέγματα κατωτερότητας και φασισμού, θα έπρεπε να πάρετε θέση για το ζήτημα που μόλις σας ανέφερα. 
Σας ευχαριστώ πολύ.","ΠΟΛΥΒΙΟΣ ΖΗΣΙΜΟΠΟΥΛΟΣ",155
"74711"," Και εμείς, κύριε Ζησιμόπουλε. 
Το λόγο έχει ο καθηγητής κ. Πανούσης, ο οποίος ήταν πρύτανης στην πατρίδα μου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74712"," Ευχαριστώ, κύριε Πρόεδρε. 
Άλλωστε, η Θράκη μας ενώνει όλους.","ΙΩΑΝΝΗΣ ΠΑΝΟΥΣΗΣ",391
"74713"," Κύριε Πρόεδρε, μου επιτρέπετε να κάνω μια νομοτεχνική βελτίωση;","ΧΑΡΑΛΑΜΠΟΣ ΑΘΑΝΑΣΙΟΥ",10
"74714"," Κύριε Πανούση, με συγχωρείτε, αλλά ο κύριος Υπουργός θέλει να κάνει μια παρέμβαση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74715"," Δεν με πειράζει, κύριε Πρόεδρε.","ΙΩΑΝΝΗΣ ΠΑΝΟΥΣΗΣ",391
"74716"," Με την άδεια, λοιπόν, και του κυρίου εισηγητού, το λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74717"," Κύριε Πρόεδρε, κυρίες και κύριοι συνάδελφοι, θα ήθελα να κάνω μια νομοτεχνική βελτίωση. Στο άρθρο 110 Β΄ που προστέθηκε στον Ποινικό Κώδικα με το άρθρο 1 του σχεδίου νόμου, στο τέταρτο εδάφιο που ακολουθεί μετά την περίπτωση β της παραγράφου 1, η φράση «του άρθρου 23» αντικαθίσταται με τη φράση «των άρθρων 22 και 23». Προσθέτουμε, δηλαδή, στο νόμο και το άρθρο για τα ναρκωτικά και το άρθρο 22, όπως προτάθηκε και από τον κ. Καπερνάρο, αλλά και από άλλους συναδέλφους. 
Βεβαίως το ίδιο γίνεται και στο άρθρο 2 για την ενότητα των διατάξεων του άρθρου 23. 
Και τώρα έρχομαι στην τροπολογία με γενικό αριθμό κατάθεσης 889, ειδικό αριθμό 38 και ημερομηνία κατάθεσης 18-10-2013. Πρόκειται για το άρθρο 458 Α΄ που μας απασχόλησε προχθές. Πράγματι, όπως είχε διατυπωθεί, θα μπορούσε να δημιουργηθεί σύγχυση. Μελετήσαμε, λοιπόν, επισταμένως το θέμα μέχρι αργά χθες, αλλά και σήμερα και για να μην υπάρχει οποιαδήποτε αμφιβολία σχετικά με το τι μπορεί να συμβεί από μια απόφαση του Συμβουλίου του ΟΗΕ, όπως είπατε, αλλά από την άλλη πλευρά δεδομένου ότι δεν μπορούμε να κάνουμε τίποτα άλλο -αφού οι κανονισμοί της Ευρωπαϊκής Ένωσης είναι υποχρεωτικοί- από τον τίτλο απαλείφεται η φράση «αποφάσεων του Συμβουλίου Ασφαλείας του ΟΗΕ». Στο κείμενο τώρα του νόμου απαλείφονται οι λέξεις «με αποφάσεις του Συμβουλίου Ασφαλείας του ΟΗΕ ή». 
Συνεπώς το άρθρο διατυπώνεται ως εξής: «Όποιος με πρόθεση παραβιάζει κυρώσεις που έχουν επιβληθεί σε βάρος κρατών, οντοτήτων ή οργανισμών ή φυσικών και νομικών προσώπων με κανονισμούς της Ευρωπαϊκής Επιτροπής, τιμωρείται με φυλάκιση. Η φράση «τουλάχιστον έξι μηνών» απαλείφεται και αντικαθίσταται με τη φράση «μέχρι δύο ετών». Δεν μπορεί να είναι, δηλαδή, μέχρι πέντε χρόνια. 
Σας ευχαριστώ. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά τις παρακάτω προσθήκες-νομοτεχνικές βελτιώσεις, οι οποίες έχουν ως εξής:
(Να μπει η σελ. 189)","ΧΑΡΑΛΑΜΠΟΣ ΑΘΑΝΑΣΙΟΥ",10
"74718"," Ευχαριστούμε, κύριε Υπουργέ. 
Ορίστε, κύριε Πανούση, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74719"," Κυρίες και κύριοι συνάδελφοι, στο άρθρο 1, το άρθρο 110Β παράγραφος 1 εγώ εμμένω σε αυτό που είχα πει και στην πρωτολογία μου: Όχι άλλες εξαιρέσεις εκτός από το άρθρο 187 και 187Α, αλλά ειδικότεροι όροι. 
Στην παράγραφο 3, λοιπόν, και σύμφωνα με το βούλευμα απόλυσης, το άρθρο 283Α του Κώδικά Ποινικής Δικονομίας, θα μπορούσαν σε ορισμένα εγκλήματα να μπαίνουν ειδικότεροι όροι. Παραδείγματος χάριν, να είναι μόνο στο σπίτι και να μην έχει τις διευκολύνσεις του, να πηγαίνει δηλαδή έξω κ.λπ.. Δεν θεωρώ ότι οι εξαιρέσεις βοηθούν σε τίποτα. Είναι δευτερογενής και τριτογενής ποινικοποίηση. 
Στην παράγραφο 4 του ιδίου άρθρου η έκφραση «δεν παρέχεται η προσδοκία» είναι μια αρνητική διατύπωση. Γενικά οι νόμοι δεν πρέπει να έχουν τέτοιες ασαφείς αρνητικές διατυπώσεις. Θα μπορούσε  να πει «γιατί είναι επικίνδυνος  για φυγή», που είναι κάτι πιο συγκεκριμένο από το «δεν παρέχεται η προσδοκία», που είναι τελείως αφηρημένο. 
Στο άρθρο 110Γ, στην παράγραφο 1 το ζήτημα είναι πιο όργανο αποφαίνεται για τη διαγωγή του. Έχουμε όργανα μέσα στη φυλακή. Είναι το Συμβούλιο της φυλακής και το Πειθαρχικό Συμβούλιο. Εσείς λέτε για σχετική αναφορά του κοινωνικού λειτουργού της διεύθυνσης, δηλαδή σπάτε την έννοια του οργάνου, που έχει την πλήρη εικόνα και την δίνετε σε δύο διαφορετικά πρόσωπα εν πάση περιπτώσει  ή δομές. 
Στην παράγραφο 2 η επείγουσα ανάγκη για πρόληψη κινδύνου δημόσιας τάξης πρέπει και αυτή να είναι λίγο σαφής. Επείγουσα ανάγκη για πρόληψη κινδύνου δημόσιας τάξης από ένα κακούργημα, παραδείγματος χάριν. 
Στο άρθρο 3 αναμένουμε τον Σωφρονιστικό Κώδικα. 
Στο άρθρο 4  αναμένουμε το προεδρικό διάταγμα. Κατά τη γνώμη μου, πρέπει να υπάρχει και η γνώμη του Πολυτεχνείου και όχι μόνον της Αρχής Διασφάλισης Προσωπικών Δεδομένων. Έχει τεχνικά ζητήματα. 
Στο άρθρο 129Α για τους ανήλικους αναμένουμε τις μονάδες μέριμνας. Εν προκειμένω θα χρειαστεί, κύριε Υπουργέ –και ευχαριστούμε που κάνατε δεκτή επί της ουσίας, τουλάχιστον, την πρότασή μας, που είναι και πρόταση των περισσοτέρων άλλων κομμάτων- ίσως μια εξουσιοδοτική διάταξη, για να προχωρήσει σε προεδρικό διάταγμα μαζί με το Υπουργείο Αλληλεγγύης. Δεν ξέρω αν υπάρχει. 
Πάλι στο άρθρο 129, που αναφέρεται στους ανήλικους, υπάρχει, όπως σας είπα, η έκφραση «παρέχει προσδοκία». Είναι ασαφής έκφραση. Πρέπει να διορθωθεί. 
Στο άρθρο 173Α σε συνδυασμό με το άρθρο 182 παράγραφος 3, όπως είχα πει και στην πρωτομιλία μου, όχι τιμωρία για τον ίδιο, αν τυχόν πάει να σπάσει το βραχιολάκι, αλλά απαγόρευση αίτησης  ή νέας αίτησης. Να περνάει ένας χρόνος αντί για τέσσερις μήνες ή διεύρυνση του χρόνου  και της απόλυσης στο άρθρο 105. Δεν έχει κανένα νόημα να βάζεις ποινή σε κάποιον ο οποίος έχει μια άλλη ποινή μεγαλύτερη. 
Στο άρθρο 2, στο άρθρο 282 του Κώδικα Ποινικής Δικονομίας, «ο κατ’ οίκον περιορισμός» μοιάζει σαν να είναι περιοριστικός όρος έτσι που θέλετε να το εντάξετε, ενώ θα έπρεπε να ενταχθεί όχι στο άρθρο 282.  Πιθανόν να είναι άρθρο 282 Α, γιατί δεν είναι περιοριστικός όρος.  Είναι κάτι άλλο. 
Πάλι στην παράγραφο Β για το θέμα της φράσης «παρέχει προσδοκία», επαναλαμβάνω πως άλλο «επικινδυνότητα» και άλλο να πεις «προσδοκία». Πάλι στο άρθρο 187 για τους ειδικούς όρους, όπως προτείνουμε. 
Το ζήτημα του εισαγγελέα εγκλημάτων διαφθοράς θέλει λίγη προσοχή. Καταλαβαίνω ότι οι τελευταίες  έρευνες έδωσαν υπερεξουσίες και ταχύτητα  διερεύνησης. Πρέπει, όμως, η δικαιολογητική βάση να μην αφήνει νομικά  παράθυρα, ώστε στο μέλλον να έχουμε διεύρυνση της παραβίασης των προσωπικών δεδομένων. Κυρίως πρέπει να διασαφηνιστεί αν πρόκειται για γενικούς ή ειδικούς προανακριτικούς υπαλλήλους –προτιμώ το «προανακριτικούς» από το «ανακριτικούς»- αν δηλαδή, έχουν περιορισμένη αρμοδιότητα  αυτοί που δύο φορές εμφανίζονται ότι ασκούν τέτοια χρέη.
Ένα ερώτημα που τίθεται είναι οι αποσπασμένοι που προβλέπεται να είναι σε αυτό το γραφείο του εισαγγελέως και δεν είναι μόνιμοι δημόσιοι υπάλληλοι πώς μπορούν να έχουν αυτήν την ιδιότητα του γενικού ή ειδικού προανακριτικού υπαλλήλου. Είναι λίγο παρακινδυνευμένο αν είναι έτσι τα πράγματα. 
Σε  σχέση με τον ΟΗΕ –χαίρομαι που κάνατε αυτήν τη διευκρίνιση- κάποιες σκέψεις θέλω να τις πω. Οι περισσότερες απ’ αυτές τις αποφάσεις είναι πολιτικού χαρακτήρα. Στην ουσία τι κάνουν; Υπέχουν αυτομάτως μια θέση νόμου-κράτους, χωρίς συνήθως άλλες διαδικασίες. Πού προσβλέπουν; Μπορούν να προσβλέπουν και σε άλλα πράγματα, αλλά κυρίως στις δράσεις πολιτικών ακτιβιστών, που διαφωνούν  με αυτά τα πράγματα. 
	Με αυτόν τον τρόπο, λοιπόν, καταστρατηγείται στην πράξη, το δικαίωμα αυτοδιαχείρισης της νομοθεσίας του ελληνικού κράτους, με την αυτόματη υιοθέτηση αποφάσεων και την περιβολή τους με ισχύ νόμου του κράτους από όργανα που έρχονται από το εξωτερικό.
	Οι κανόνες διεθνούς δικαίου δεσμεύουν έμμεσα την ποινική εξουσία, αφού δηλαδή, γίνουν αποδεκτοί στο εσωτερικό δίκαιο. Αυτός ο περιορισμός, όμως, της κρατικής ποινικής εξουσίας είναι θεμιτός, όταν μιλάει για την Ευρωπαϊκή Σύμβαση Δικαιωμάτων του Ανθρώπου και δεν δικαιολογείται όταν πρόκειται για αποφάσεις πολιτικού χαρακτήρα. Αυτή η νομοθέτηση έχει στοιχεία υπέρβασης απώτερων ορίων, άρα ώρες-ώρες είναι καταχρηστική και προσομοιάζει με ανάμειξη επέμβασης στις εσωτερικές υποθέσεις ενός ανεξάρτητου κράτους σαν να είναι περιορισμός εθνικής κυριαρχίας σε ορισμένα ζητήματα.
	Είναι ίσως μία εκδοχή του imperium της παγκοσμιοποίησης ή μιας ιδιόρρυθμης παγκόσμιας δικαιοσύνης. Ποια άραγε είναι η κοινωνική αναγκαιότητα αυτής της διάταξης, αν όχι η ικανοποίηση ενός υπερκρατικού ποινικού δικαίου που μετατρέπει τη διεθνή πολιτική σε προστασία όχι πανανθρώπινων αξιών, αλλά στην ουσία στην παραγωγή μη γνήσιων εγκλημάτων που δεν ανήκουν στη διεθνή έννομη τάξη –διεθνείς συμβάσεις κ.λπ.- αλλά σε ένα οργανωμένο σύστημα αντίδρασης, δηλαδή αυτό που ονομάζουμε μία πολιτικά πρόσφορη συμπεριφορά σε σχέση όχι με το Διεθνές Δίκαιο, αλλά τις διεθνείς σχέσεις της χώρας μας; 
Άρα, λοιπόν, μπαίνει πάλι το ζήτημα πως θα διασφαλιστεί η προστασία των ανθρωπίνων δικαιωμάτων, όταν λαμβάνονται μέτρα για την προστασία της ασφάλειας, για την αντιμετώπιση καταστάσεων εκτάκτου ανάγκης. 
Η λύση δεν βρίσκεται στον υπέρμετρο περιορισμό των δικαιωμάτων και ελευθεριών και στη συρρίκνωση του κράτους δικαίου. Μην σχετικοποιούμε την προστασία των ανθρωπίνων δικαιωμάτων. Τα ανθρώπινα δικαιώματα εργαλειοποιούνται στο βαθμό που ο σεβασμός και η προστασία τους προωθείται σε τέτοιο σημείο ώστε να μην αποτελεί εμπόδιο για τη μεγαλύτερη καταστολή. Η εγγυητική τους λειτουργία αξιολογείται συνεχώς με βάση το πρίσμα της αποτελεσματικότητας των ανταγωνιστικών πολιτικών της Ευρώπης ή των Ηνωμένων Πολιτειών Αμερικής.
	Άρα, αυτήν τη διάταξη όπως τροποποιήθηκε θα την μελετήσουμε τώρα. Δεν θα τη ψηφίζαμε –θα δούμε τη νέα εκδοχή- παρ’ όλο που υπάρχει και το ζήτημα των κανονισμών της Ευρωπαϊκής Ένωσης και προφανώς έχουμε τις δεσμεύσεις, αλλά προφανώς έχουμε και το κράτος δικαίου μας.
	Είπα ότι κρίνουμε θετική τη δέσμευση για τις μονάδες μέριμνας –εξουσιοδοτική διάταξη- και στηρίζουμε και μία τροπολογία που κατέθεσε ο συνάδελφος κ. Οικονόμου, σε σχέση με την κάθε μέρα στερητικής της ελευθερίας ποινής να υπολογίζεται σε πέντε ευρώ, που έχετε πει πως θα τη βάλετε σε προσεχές νομοσχέδιο. 
	Το νομοσχέδιο το στηρίζουμε. Για τις τροπολογίες θα μελετήσουμε το συγκεκριμένο θέμα.
	Ευχαριστώ.
(Χειροκροτήματα από την πτέρυγα της ΔΗΜΑΡ)","ΙΩΑΝΝΗΣ ΠΑΝΟΥΣΗΣ",391
"74720"," Ευχαριστούμε, κύριε Πανούση.
	Το λόγο έχει ο ειδικός αγορητής του Κομμουνιστικού Κόμματος Ελλάδος κ. Γκιόκας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74721"," Ευχαριστώ, κύριε Πρόεδρε.
	Κύριε Υπουργέ, κυρίες και κύριοι Βουλευτές, εμείς ζητάμε να αποσυρθεί συνολικά η τροπολογία με γενικό αριθμό 889 και δεν μας ικανοποιεί η συγκεκριμένη τροποποίηση που έγινε από τον Υπουργό, γιατί –κατά τη γνώμη μας- ο επικίνδυνος χαρακτήρας της συγκεκριμένης διάταξης παραμένει και με την τωρινή διατύπωση. 
Πρόκειται για μια τροπολογία που, κατά τη γνώμη μας, ανοίγει το δρόμο για την ποινικοποίηση της πολιτικής δράσης, της όποιας πολιτικής δράσης αντίκειται, αντιπαλεύει την κυρίαρχη πολιτική και αντίληψη και μάλιστα στην πιο βάρβαρη και πιο αντιδραστική εκδοχή της. Γιατί μόνο έτσι μπορούν να χαρακτηρισθούν οι αποφάσεις βέβαια του Συμβουλίου Ασφαλείας, οι οποίες απαλείφθηκαν αλλά και οι κανονισμοί της Ευρωπαϊκής Ένωσης που αφορούν κυρώσεις και περιοριστικά μέτρα σε βάρος κρατών, σε βάρος οντοτήτων –νεολογισμός του δικαίου η λέξη «οντότητα»- φυσικών και νομικών προσώπων.
Εδώ δεν μιλάμε αφηρημένα. Μιλάμε για εμπάργκο σε βάρος χωρών, μιλάμε  για επεμβάσεις εσωτερικά άλλων χωρών, μιλάμε για χαρακτηρισμό οργανώσεων –που αντιπαλεύουν μία κυρίαρχη πολιτική- ως τρομοκρατικών. Υπάρχει, παραδείγματος χάριν, στη Συνθήκη της Ευρωπαϊκής Ένωσης, τίτλος 4 και άρθρο 215 που αφορά τα περιοριστικά μέτρα, συγκεκριμένη αναφορά σε αυτά τα ζητήματα.	
Δηλαδή, γίνεται αναφορά σε περιοριστικά μέτρα σε βάρος φυσικών ή νομικών προσώπων, ομάδων κρατικών οντοτήτων, που μπορεί να ξεκινάει από την απαγόρευση εισαγωγών-εξαγωγών, περιουσιακών στοιχείων, περιορισμούς στην κυκλοφορία προσώπων κ.ο.κ. 
Κι εδώ η Ευρωπαϊκή Ένωση όλα τα προηγούμενα χρόνια έχει χαρακτηρίσει με μία σειρά λίστες ως τρομοκρατικές οργανώσεις και κόμματα που αμφισβητούν μία συγκεκριμένη κυρίαρχη πολιτική. Και μέσα από αυτές τις τρομολίστες μπαίνουν στο ίδιο τσουβάλι κόμματα και οργανώσεις με άλλες, όπως είναι παραδείγματος χάριν η Αλ Κάιντα, που βέβαια την ίδια στιγμή η Ευρωπαϊκή Ένωση δεν έχει κανένα πρόβλημα να στηρίζει –αν και τις θεωρεί τρομοκρατικές- στο πλαίσιο, παραδείγματος χάριν, των λεγόμενων αντικαθεστωτικών, αφού όπως είναι γνωστό και έχει αποδειχθεί στο πλαίσιο των λεγόμενων αντικαθεστωτικών της Συρίας δρουν και παρακλάδια της Αλ Κάιντα. 
Και επειδή δεν θέλουμε να μείνουμε –το είπαμε και χθες- μόνο στο επίπεδο των εκτιμήσεων και των υποθέσεων και των προβλέψεων και επειδή είπαμε ότι θα δώσουμε και συγκεκριμένα στοιχεία για το πώς έχουν αξιοποιηθεί στο παρελθόν τέτοιου είδους νομοθεσίες, αναφέρουμε τα εξής: 
Το 2008 το Δικαστήριο της Δανίας καταδίκασε Δανούς πολίτες, οι οποίοι συμμετείχαν σε κίνημα αλληλεγγύης και στήριξης έμπρακτης, οικονομικής και υλικής, σε οργανώσεις, όπως είναι παραδείγματος χάριν οι Ένοπλες Λαϊκές Επαναστατικές Ομάδες Κολομβίας ή το Λαϊκό Μέτωπο για την Απελευθέρωση της Παλαιστίνης. Αυτοί οι άνθρωποι σύρθηκαν στα δικαστήρια, καταδικάστηκαν γιατί θεωρήθηκε ότι ενισχύουν οικονομικά τρομοκρατικές οργανώσεις, με βάση την τρομολίστα που έχει συντάξει η Ευρωπαϊκή Ένωση.
Το 2011 επιβλήθηκε εξάμηνη φυλάκιση σε μέλος συνδικάτου, στέλεχος συνδικάτου και μέλος της Διεθνούς Ομοσπονδίας Αντιστασιακών Οργανώσεων με το ίδιο σκεπτικό, επειδή, δηλαδή, ενίσχυε οικονομικά οργανώσεις που η Ευρωπαϊκή Ένωση έχει επιβάλει περιοριστικά μέτρα και τις θεωρεί τρομοκρατικές.
Οπότε εμείς ρωτάμε το εξής, με βάση τη διάταξη αυτή, όπως έχει διαμορφωθεί σήμερα: Εμείς δεν έχουμε κρύψει ποτέ και σαν Κομμουνιστικό Κόμμα Ελλάδας και στο πλαίσιο του μαζικού κινήματος ότι στηρίζουμε και πολιτικά και υλικά τέτοιου είδους οργανώσεις, το Λαϊκό Μέτωπο για την Απελευθέρωση της Παλαιστίνης ή τους FARC της Κολομβίας. Είναι οντότητα με βάση τη συγκεκριμένη διάταξη; Είναι οντότητα. Έχουν επιβληθεί περιοριστικά μέτρα από την Ευρωπαϊκή Ένωση εις βάρος τους; Έχουν επιβληθεί. 
Εμείς την παραβιάζουμε, το ΚΚΕ, οι μαζικοί φορείς; Την παραβιάζουμε. Άρα, εμπίπτουμε ή δεν εμπίπτουμε στη συγκεκριμένη διάταξη 458Α του Ποινικού Κώδικα; Εμπίπτουμε. Εκεί πάει, εκεί κατευθύνεται όλη αυτή η αντιδραστική νομοθεσία της Ευρωπαϊκής Ένωσης, η οποία εισάγεται με τη συγκεκριμένη τροπολογία. 
Και δεν είναι μόνο τι λέμε εμείς. Χθες ο κ. Βορίδης αναφέρθηκε ξεκάθαρα και είπε συγκεκριμένα ότι η διεθνής έννομη τάξη πρέπει να εφαρμόζεται. Αυτή είναι η διεθνής έννομη τάξη: η ιμπεριαλιστική βαρβαρότητα.
Χθες, για παράδειγμα, η Εκπρόσωπος Τύπου της Νέας Δημοκρατίας η κ. Ασημακοπούλου, σε δηλώσεις της είπε ότι όσοι αντιπαλεύουν την Ευρωπαϊκή Ένωση και έχουν θέση ενάντια για έξοδο της Ελλάδος από την Ευρωπαϊκή Ένωση, είναι βίαιες και εξτρεμιστικές οργανώσεις, αναφερόμενη βέβαια στην περίπτωση της υποψηφιότητας από το Κόμμα της Ευρωπαϊκής Αριστεράς στον κ. Τσίπρα, ενώ γνωρίζει πολύ καλά ότι το Κόμμα της Ευρωπαϊκής Αριστεράς και όσα κόμματα συμμετέχουν στο πλαίσιο του Κόμματος της Ευρωπαϊκής Αριστεράς, όπως και κανένα ευρωκόμμα –γιατί είναι προϋπόθεση να αποδέχεσαι την Ευρωπαϊκή Ένωση- δεν έχουν θέση ενάντια στην Ευρωπαϊκή Ένωση. 
Και όμως η Νέα Δημοκρατία, η Κυβέρνηση επαναλαμβάνει αυτό το βρώμικο παιχνίδι ενοχοποίησης κομμάτων, οργανώσεων, κινημάτων που έχουν θέση ενάντια στην Ευρωπαϊκή Ένωση και μιλάνε για αποδέσμευση από την Ευρωπαϊκή Ένωση και ανατροπή αυτού του συστήματος. 
Αυτή η τροπολογία, λοιπόν, εντάσσεται σε αυτήν τη συνολικότερη πολιτική λογική που έχετε εγκαινιάσει και την επαναλαμβάνετε με κάθε ευκαιρία.
Τέλος, σε σχέση με την υπ’ αριθμόν 889 τροπολογία, είπαμε και χθες –το επαναλαμβάνουμε και σήμερα- ότι το πρόβλημα δεν είναι μόνο το άρθρο 458Α΄ του Ποινικού Κώδικα. Υπάρχουν και άλλα προβληματικά στοιχεία στη συγκεκριμένη τροπολογία όπως, παραδείγματος χάριν, ότι το προσωπικό, το επιτελείο το οποίο προσλαμβάνεται για να στηρίξει το έργο του εισαγγελέα διαφθοράς, έχει αρμοδιότητες και μπορεί να ασκεί ανακριτικά καθήκοντα. Επίσης, σε μια σειρά υποθέσεων διαφθοράς ή υποθέσεις που εμπίπτουν στις διατάξεις 187, 187Α του Ποινικού Κώδικα, πάλι περί τρομοκρατίας, μπορεί να αίρονται οι όποιοι περιορισμοί υπάρχουν σήμερα όσον αφορά τη δημοσιοποίηση προσωπικών δεδομένων, άρση απορρήτων κ.λπ.. Άρα δεν είναι το μόνο στοιχείο του Ποινικού Κώδικα η παραβίαση των κανονισμών της Ευρωπαϊκής Ένωσης. Εμείς λέμε ότι είναι μία απαράδεκτη τροπολογία, γι’ αυτό το λόγο ζητάμε να αποσυρθεί συνολικά και βέβαια δεν μας ικανοποιεί στο ελάχιστο η συγκεκριμένη αλλαγή που έγινε.
Σε σχέση με την υπ’ αριθμόν 888, που αφορά τον Κώδικα Δικηγόρων, η τροπολογία διατηρεί στο ακέραιο όλες τις ρυθμίσεις που έγιναν στο πλαίσιο του νέου Κώδικα και κατά τη γνώμη μας στρέφεται ενάντια στην πλειοψηφία των δικηγόρων, των μισθωτών δικηγόρων και των αυτοαπασχολουμένων. Υπάρχουν ορισμένες νομοθετικές παρεμβάσεις και ορισμένες αλλαγές λόγω παραδρομής. Συμφωνούμε στην πρόβλεψη της τροπολογίας για απαλλαγή των έμμισθων δικηγόρων από την υποχρέωση να προκαταβάλλουν οι ίδιοι τα ποσά που αφορούν εισφορές στους δικηγορικούς συλλόγους και τα ασφαλιστικά ταμεία, όμως διαφωνούμε με την ουσία της ρύθμισης που ψηφίστηκε με το νέο Κώδικα και η οποία παραμένει, σύμφωνα με την οποία προβλέπεται η απόρριψη ως απαράδεκτων των ένδικων μέσων και βοηθημάτων σε περίπτωση μη προκαταβολής από το δικηγόρο αυτών των εισφορών. Βέβαια παρουσιάστηκε η συγκεκριμένη ρύθμιση ότι μ’ αυτόν τον τρόπο εξασφαλίζονται οι αμοιβές των δικηγόρων και τα ασφαλιστικά ταμεία, όταν αυτήν τη στιγμή ένα μεγάλο μέρος των δικηγόρων, ιδιαίτερα δικηγόροι χαμηλών και μεσαίων εισοδημάτων, δεν μπορούν ούτε αυτές τις ασφαλιστικές εισφορές που υπάρχουν σήμερα να πληρώσουν και βέβαια στερούνται και ιατροφαρμακευτικής περίθαλψης.
Υπάρχει ρύθμιση σε σχέση με το χρόνο των επόμενων δικηγορικών εκλογών, όμως παραμένει το εκλογικό σύστημα που προβλέφθηκε στο νέο Κώδικα με την κατάργηση της απλής αναλογικής σε συλλόγους με μέλη λιγότερα από χίλια. Συνεπώς εμείς δεν μπορούμε να ψηφίσουμε τη συγκεκριμένη τροπολογία, αν και υπάρχουν ορισμένα σημεία που είναι σε θετική κατεύθυνση.
Συμφωνούμε με την υπ’ αριθμόν 887 τροπολογία. Βεβαίως πρέπει να πληρωθούν οι εργαζόμενοι για την υπερωριακή απασχόληση, όμως και εδώ υπάρχει η παράγραφος 4 της τροπολογίας όπου για τρίτη φορά έρχεται αναδρομική νομιμοποίηση συμβάσεων έργου. Δεν είναι η πρώτη φορά που έρχεται μία τέτοια αναδρομική νομιμοποίηση. Είναι η τρίτη ή η τέταρτη φορά που γίνεται κάτι τέτοιο.
Υπάρχει επίσης η τροπολογία με αριθμό 880 που αναφέρεται στην ενσωμάτωση στο ελληνικό δίκαιο οδηγίας, λόγω της προσχώρησης της Δημοκρατίας της Κροατίας στην Ευρωπαϊκή Ένωση. Εμείς έχουμε ξεκάθαρη θέση πάνω σ’ αυτό και σε σχέση με τη διεύρυνση της Ευρωπαϊκής Ένωσης με νέα κράτη-μέλη. Όσο πρόκοψε ο ελληνικός λαός στο πλαίσιο της Ευρωπαϊκής Ένωσης, άλλο τόσο θα προκόψουν και οι λαοί άλλων χωρών που εντάχθηκαν ή εντάσσονται στην Ευρωπαϊκή Ένωση, όπως ο κροατικός λαός.
Τέλος, διαφωνούμε με την τροπολογία με αριθμό 890 που αφορά στο Πρόγραμμα Δημοσίων Επενδύσεων.
Σας ευχαριστώ.","ΙΩΑΝΝΗΣ ΓΚΙΟΚΑΣ",110
"74722"," Ευχαριστούμε τον κ. Γκιόκα.
Κυρία Καραμανλή, με την άδειά σας να δώσω το λόγο στον Κοινοβουλευτικό Εκπρόσωπο του ΣΥΡΙΖΑ κ. Βούτση γιατί πρέπει να φύγει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74723"," Μάλιστα, κύριε Πρόεδρε.","ΑΝΝΑ ΚΑΡΑΜΑΝΛΗ",190
"74724"," Σας ευχαριστώ πολύ.
Ορίστε, κύριε Βούτση, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"74725"," Κυρίες και κύριοι συνάδελφοι, νομίζω ότι απολύτως σωστά η Βασιλική Κατριβάνου, η Ζωή Κωνσταντοπούλου και οι άλλοι ομιλητές εκ μέρους του κόμματός μας σάς ανέλυσαν τα ζητήματα και για τις τροπολογίες και για τα επιμέρους άρθρα. Επιτρέψτε μου να κάνω κάποιες γενικότερες επισημάνσεις.
Είχατε την ευκαιρία χθες –και γι’ αυτό ήθελα να μιλήσω επειδή θα ξαναμιλήσετε- από τη συζήτηση που γενικεύτηκε για το σωφρονιστικό σύστημα να τοποθετηθείτε για κάποια μεγάλα κορυφαία ζητήματα, τα οποία παραμένουν ως εκκρεμότητες. Δεν το κάνατε. Να δούμε και σήμερα σε ποιο βαθμό θα το κάνετε. Ίσως είναι από άποψη, ίσως είναι διότι έχετε άλλες προτεραιότητες ως Υπουργείο. 
(Στο σημείο αυτό την Προεδρική Έδρα καταλαμβάνει ο Δ' Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ ) 
Θέλω να είμαι πολύ συγκεκριμένος και να επαναφέρω αυτά τα ζητήματα. Δεν κάνατε καμμιά αναφορά στο πόσο επιτακτικό είναι να γίνει γενική συζήτηση -με την προετοιμασία που έχει γίνει- για το Σωφρονιστικό Κώδικα και για όλα τα ζητήματα που έχουν σχέση με αυτό που αναφέρεται ως απεγκληματοποίηση, την αποσυμφόρηση, το σωφρονισμό, τις εναλλακτικές μορφές έκτισης ποινής κ.λπ., τα οποία είναι κι ο πυρήνας του προβλήματος της κατάστασης στις φυλακές, η οποία είναι τραγική και τη διεκτραγωδούν και διεθνείς οργανισμοί αλλά και της οποίας εσείς έχετε πλήρη γνώση.
Αυτή η κατάσταση στις φυλακές, λοιπόν, δεν μπορεί με επί μέρους μέτρα να γίνεται καλύτερη στο βαθμό που θα πρέπει και εσείς να προσμετράτε πλέον τον πληθυσμό των κρατουμένων στα κρατητήρια των αστυνομικών τμημάτων –σας το είπαμε και χθες-, όπως επίσης και το απαράδεκτο καθεστώς των στρατοπέδων φύλαξης, κράτησης κ.λπ., που δεν είναι ούτε το ένα ούτε το άλλο. Έχει παρέλθει ενάμισης χρόνος και είναι στρατόπεδα συγκέντρωσης μεταναστών χωρίς χαρτιά, αυτών που εσείς επιμένετε να λέτε «λαθρομετανάστες». 
Άρα, για το συνολικό αυτό ζήτημα, με αφορμή τη συζήτηση που έγινε χθες και σήμερα, η Βουλή απαιτεί –και ενδεχομένως όλες οι πτέρυγες- να γίνει άμεσα συζήτηση και να ληφθούν συγκεκριμένα μέτρα στο πλαίσιο της συζήτησης για το Σωφρονιστικό Κώδικα. 
Δεν συμφωνούμε με μια θεωρητική παρουσίαση που μας κάνατε -ως έγκριτος, βέβαια, νομικός- για την ηθικοκοινωνική βαρύτητα του κάθε παραπτώματος και εγκλήματος. Υποτίθεται πως η ποινή είναι αυτή η οποία σε τελευταία ανάλυση δίνει αυτή τη βαρύτητα. Δεν μπορεί να υπάρχει ένα μέτρο. Αντιλαμβάνεστε ότι είναι απολύτως υποκειμενικό το πόσο ένα παράπτωμα ή ένα έγκλημα σε σχέση με ένα άλλο -ανεξαρτήτως της ποινής -έχει αυτό ή τον άλλο χαρακτήρα. Είναι απολύτως υποκειμενικό και καταλήγει σε αυθαίρετες καταστάσεις, για τις οποίες σας έχουμε προειδοποιήσει, γιατί όλοι μας έχουμε ζήσει και τις μεταπολιτευτικές δεκαετίες και το τι έχει συμβεί πέραν του νόμου ή στην περιγραφή του νόμου, δηλαδή στην πράξη. 
Για παράδειγμα, με το βραχιολάκι και το καθεστώς των αδειών: Ποιος μας λέει –και ποιος σας λέει κι εσάς - πως δεν θα γίνει μία εύκολη διαφυγή ή μία έμμεση εκβιαστική παρότρυνση να χρησιμοποιείται στις άδειες, που είναι απολύτως επιτυχημένος θεσμός; Πιστεύω ότι και εσείς θεωρείτε ότι είναι απολύτως επιτυχημένος θεσμός. Χθες ένας Βουλευτής της Νέας Δημοκρατίας ζήτησε να γενικευτεί στις άδειες στους υπόδικους εκτός προφυλάκισης, στους ανήλικους σε ειδικό καθεστώς δομών έρευνας. Από πού και ως πού; Τα είπαν αυτά αναλυτικά. 
Πάντοτε η δικαιοσύνη –και σωστά- είναι σε επαφή με το γίγνεσθαι, πέραν των νομικών κειμένων. Ποιος μας λέει, λοιπόν, ότι στο πλαίσιο της γενικής κοινωνικοπολιτικής κάθε φορά κατάστασης αυτή η υπόθεση αντί να οδηγήσει σε μία ελάφρυνση και σε μια διαφορετική αντιμετώπιση ενός μέρους για την έκτιση της ποινής, δεν θα είναι ένα δέλεαρ σε αυτούς που θα παίρνουν τις αποφάσεις, τον εισαγγελέα ή τους άλλους μέσα στις φυλακές που συγκροτούν τα συμβούλια για τις περιπτώσεις που ανέφερα, να επιβαρύνουν, δηλαδή, επιπλέον να θέτουν την ηλεκτρονική παρακολούθηση προς αυτές τις κατηγορίες; Ως προς αυτά τα ζητήματα πρέπει να υπάρξουν προφυλάξεις, πρέπει να υπάρχει μια ασπίδα και το γνωρίζετε καλύτερα από εμένα, είμαι σίγουρος. 
Θέλω να πω τα εξής στα τρία τελευταία λεπτά της ομιλίας μου.
Πρώτον, θεωρώ αδιανόητο -και το θέτω από το Βήμα της Βουλής- το γεγονός ότι από σήμερα το απόγευμα στις 18.00΄ θα σταματήσει η εκπομπή της ΕΡΤ -της κανονικής ΕΡΤ ή της άλλης ΕΡΤ, ας μην μπούμε σε αυτήν τη συζήτηση- μετά από παρέμβαση της Κυβέρνησης και του αρμόδιου Υπουργού και συμφωνία που έγινε με τον ιδιωτικό δορυφόρο με τον οποίο μέχρι τώρα εκατοντάδες χιλιάδες Έλληνες έβλεπαν, διαδικτυακά έστω, το πρόγραμμα το οποίο δίνουν οι εργαζόμενοι της ΕΡΤ. Θα σταματήσει, λοιπόν, με κατασταλτική παρέμβαση της Κυβέρνησης –επαναλαμβάνω σε ιδιωτικό μέσο- η μετάδοση του προγράμματος. Το λέω, το καταγγέλλω και το σημειώνω.
Δεύτερον, σε σχέση με την τροπολογία για την οποία –σωστά- έγινε πολλή συζήτηση και από την οποία βγάλατε από τη μέση τις «αποφάσεις του ΟΗΕ κ.λπ», απ’ ό,τι είδα: Κοιτάξτε, είναι μία άλλη συζήτηση που ξεκίνησε χθες -εσείς δεν πήρατε μέρος από την πλευρά σας κι έχετε κάθε δικαίωμα- η οποία είναι ζώσα και αναβιώνει. Αφορά αυτήν την τρομοϋστερία, η οποία –επαναλαμβάνω- εδώ και δώδεκα χρόνια έχει καταλάβει πέραν όλων των άλλων κι έχει καθυποτάξει σε μεγάλο βαθμό το διεθνές νομικό δίκαιο, το γενικότερο νομικό μας πολιτισμό θα έλεγα, με υπερβολές, με αναδίπλωση, με σειρά νομοθετημάτων τα οποία οδηγούν ευθέως και απλά στη σκέψη διάπραξης εγκλήματος ή οτιδήποτε άλλο, με τις αποκαλύψεις που έχουν γίνει σε σχέση με τα μυστικά στρατόπεδα που υπήρξαν μέσα στην Ευρωπαϊκή Ένωση όπου πηγαίνανε επί μήνες κρατούμενους πριν τους πάνε στο Γκουαντάναμο ή αλλού, με μυστικές πτήσεις οι οποίες έχουν γίνει και από το «Ελευθέριος Βενιζέλος». Και το γνωρίζετε πάρα πολύ καλά γιατί έχουν απασχολήσει εδώ και μία τετραετία- πενταετία τη διεθνή κοινή γνώμη. 
Αντί, λοιπόν, τώρα να αποκαταστήσουμε μέσα στη βαθύτατη κρίση μία άλλη επαφή με τις αρχές και με τις αξίες του νομικού πολιτισμού και σε ευρωπαϊκή κλίμακα, αυτά τα περνάμε σαν δεδομένα. Όπως λέμε για το «μονόδρομο» όσον αφορά την οικονομική πολιτική, έτσι θεωρούμε ότι αυτά είναι δεδομένα. Σε λίγο θα γίνουν απαξάπαντες τρομοκράτες ή οιονεί τρομοκράτες ή ύποπτοι τρομοκρατίας, αντιστεκόμενοι ή σκεπτόμενοι να αντισταθούν! Κι έρχονται αυτές οι τροπολογίες, οι κανονιστικές αποφάσεις της Ευρωπαϊκής Ένωσης, κ.λπ.. Δεν κοιτάει να κάνει τίποτα άλλο η Ευρωπαϊκή Ένωση, εμείς δηλαδή όλοι, προκειμένου να αντιστραφεί αυτή η αρχιτεκτονική, να ανατραπεί, να υπάρξει πραγματικά μία διέξοδος από την κρίση, αντί να θωρακίζουμε όλο και περισσότερο αυτήν την κατάσταση; Αυτό είναι εντελώς απαράδεκτο.
Η χθεσινή συμφωνία των δύο συγκυβερνώντων κομμάτων είναι ένα πλατύφυλλο φύλλο συκής -αδόκιμη έκφραση- στα απίστευτα που συμβαίνουν με το φορολογικό, με τις διαρροές για το ασφαλιστικό, με τη δέσμευση της χώρας. Χθες ακούσατε τον Όλι Ρεν να λέει ότι θα είμαστε «σε πολυετή επιτήρηση μέχρι να αποπληρώσουμε το 75% των δανείων στους δανειστές». Σοβαρά; Δηλαδή, τα παιδιά που μας ακούνε τώρα να είναι καλά να ζούνε και τα ίδια γιατί μέχρι τότε θα αποπληρώνουν τους δανειστές και θα είναι υπό συνεχή επιτήρηση η χώρα. 
Έρχονται, λοιπόν, σαράντα πέντε-πενήντα σημεία -δεν ξέρω πόσα είναι- που οι κύριοι Αρχηγοί προσυπέγραψαν –επαναλαμβάνω- ως φύλλο συκής μετά από πέντε μήνες που συνδιοικούν αυτήν τη χώρα, για να μας πουν περί διαγραμμάτου, τη στιγμή που συμβαίνουν αυτά τα τρομερά πράγματα για τα οποία θα πρέπει ο ελληνικός λαός να βοηθήσει με κάθε τρόπο, τα μαζικά κινήματα, αλλά και η ίδια η Βουλή να προβληματιστεί, για να ανατραπεί και να αλλάξει αυτή η πολιτική.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΝΙΚΟΛΑΟΣ ΒΟΥΤΣΗΣ",75
"74726"," Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα πέντε μαθητές και μαθήτριες και δύο εκπαιδευτικοί- συνοδοί τους από το 4ο Γενικό Λύκειο Καρδίτσας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74727"," Η κ. Άννα Καραμανλή έχει το λόγο για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74728"," Σας ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, το σχέδιο νόμου που συζητάμε σήμερα για την ηλεκτρονική επιτήρηση σε υπόδικους, κατάδικους και κρατούμενους σε άδεια, έχει ένα βασικό σκοπό: Να συμβάλει στην αποσυμφόρηση των καταστημάτων κράτησης από τους ήδη υπάρχοντες κρατούμενους καταδίκους, χωρίς κινδύνους για τη δημόσια ασφάλεια.
Το σχέδιο νόμου έχει δύο βασικά στοιχεία που το κάνουν επίκαιρο και δικαιολογούν την ύπαρξή του. Το ένα είναι πως οι συνέπειες της κρίσης υφίστανται σε πολλά επίπεδα και το δεύτερο είναι η εξέλιξη και η ενσωμάτωση της τεχνολογίας στην κοινωνία.
Σχετικά με το πρώτο, δυστυχώς, δεν πρόκειται για κάτι νέο. Η χώρα μας βιώνει μια από τις χειρότερες κρίσεις της νεώτερης ιστορίας της, μια κρίση που μας έχει υποχρεώσει όλους να έρθουμε αντιμέτωποι με απρόσμενες συνέπειες. Οι συνέπειες αυτές υφίστανται σε πολλαπλά επίπεδα και στην Αίθουσα αυτή έχουμε συζητήσει για την αντιμετώπιση πολλών από αυτές. 
Στην προκειμένη περίπτωση από τη μία η οικονομική κρίση έχει επιφέρει τη μείωση των πόρων του σωφρονιστικού συστήματος μέσα στο γενικότερο πλαίσιο των απαραίτητων περικοπών και από την άλλη έχει προκαλέσει αύξηση των εκτός νόμου δράσεων από ένα μέρος της κοινωνίας, που έχει οδηγήσει σε κράτηση στα σωφρονιστικά καταστήματα και ανθρώπους οι οποίοι παρανόμησαν χωρίς όμως να είναι εγκληματίες επικίνδυνοι για την ασφάλεια της κοινωνίας.
Στη γενικότερη έξαρση της εγκληματικότητας είναι δεδομένο πως όλες οι παράνομες πράξεις δεν έχουν την ίδια φύση. Κάποιες από αυτές βλάπτουν τη δημόσια ασφάλεια, την ασφάλεια των συμπολιτών μας, ενώ άλλες συνήθως αφορούν πράξεις οικονομικής φύσεως τελευταία που δεν αποτελούν κίνδυνο.
Αυτή η μεγάλη αύξηση του αριθμού των κρατουμένων κατά τα τελευταία χρόνια έχει αναπόφευκτα δημιουργήσει ασφυκτικές πιέσεις στο σωφρονιστικό σύστημα της χώρας. Παρά τα νέα καταστήματα κράτησης που έχουν ήδη εγκαινιαστεί, παρά τις αλλεπάλληλες νομοθετικές ρυθμίσεις για την αποσυμφόρηση των φυλακών και παρά τις λύσεις ανάγκης στις οποίες έχουν καταφύγει πολλά σωφρονιστικά καταστήματα, αυτήν τη στιγμή σύμφωνα με το αρμόδιο Υπουργείο υπάρχει άμεσο έλλειμμα, περίπου, δυόμισι χιλιάδων θέσεων κρατουμένων, το οποίο αναμένεται να αυξηθεί κατά πεντακόσιες θέσεις ακόμη την προσεχή τετραετία. Αυτή η εκτίμηση της ανάγκης για διαθέσιμο χώρο στις φυλακές ισχύει λαμβάνοντας υπ’ όψιν και την ολοκλήρωση των δύο υπό κατασκευή καταστημάτων κράτησης στη Δράμα και το Λασίθι.
Σχετικά με το δεύτερο βασικό στοιχείο του σχεδίου νόμου που το καθιστά επίκαιρο, την εξέλιξη της τεχνολογίας, δεν απαιτείται ιδιαίτερη ανάλυση. Η τεχνολογία έχει προχωρήσει τόσο που οφείλουμε να την ενσωματώσουμε στην κοινωνία με σκοπό την εξυπηρέτηση του δημοσίου συμφέροντος. Όπως όλοι γνωρίζουμε, ανακαλύφθηκε τη δεκαετία του ’60 και άρχισε να εφαρμόζεται ευρέως στις Ηνωμένες Πολιτείες τη δεκαετία του ’80 αλλά και στην Ευρώπη, όπως η Μεγάλη Βρετανία, η Ιταλία, το Βέλγιο και η Γαλλία, μεταξύ άλλων, την χρησιμοποιούν ήδη.
Η εφαρμογή του μέτρου, βέβαια, από χώρα σε χώρα ποικίλλει. Τα θετικά στοιχεία, όμως, παραμένουν σε όλους τους τόπους εφαρμογής. 
Πιο συγκεκριμένα: η κατ’ οίκον κράτηση με τη χρήση της εν λόγω συσκευής μπορεί να προσφέρει και ένα επιπρόσθετο όφελος, πέραν της επείγουσας αποσυμφόρησης των καταστημάτων κράτησης. 
Παρ’ όλο που η βασική αρχή της φυλάκισης των παρανομούντων είναι ο σωφρονισμός, είναι ευρέως αποδεκτό πως δεν επιτυγχάνεται πάντοτε αυτό όταν κάποιος που διέπραξε ένα ήσσονος ποινικής αξίας έγκλημα, όπως μια μικροκλοπή ή οικονομική παρανομία, με τον εγκλεισμό του έρχεται σε επαφή με σκληρούς εγκληματίες. Αυτή η συναναστροφή, ενδεχομένως, να επιφέρει τα αντίθετα αποτελέσματα αντί του σωφρονισμού. Σε μια τέτοια κατηγορία περιπτώσεων η εφαρμογή του μέτρου της ηλεκτρονικής επιτήρησης κατ’ οίκον μπορεί να αποδειχθεί ευεργετική.
Ακόμη, για τους κρατούμενους που εμπίπτουν στην κατηγορία αυτών που δικαιούνται της ευεργετικής ρύθμισης του κατ’ οίκον περιορισμού το μέτρο της ηλεκτρονικής επιτήρησης αποτελεί ένα ισχυρό κίνητρο βελτίωσης συμπεριφοράς. Προκειμένου να τύχουν της ευεργετικής ρύθμισης κατά τη διάρκεια εγκλεισμού στη φυλακή η διαγωγή τους θα είναι υποχρεωτικά υποδειγματική. 
Σωστά το σχέδιο νόμου προβλέπει κατ’ ελάχιστον παραμονή στο σωφρονιστικό κατάστημα ίση με το 1/5 της ποινής που του επιβλήθηκε ή δώδεκα χρόνια, στην περίπτωση που η ποινή είναι ισόβια. Σε κάθε περίπτωση ο κατάδικος θα μπορεί να κάνει χρήση της κατ’ οίκον κράτησης εάν έχει εκτίσει δεκατέσσερα χρόνια πραγματικής φυλάκισης.
Θα ήθελα να τονίσω ακόμη ένα σημαντικό στοιχείο του νομοσχεδίου που είναι το να μπορεί ο κρατούμενος να μετακινηθεί για να παρακολουθεί προγράμματα εκπαίδευσης ή να εργάζεται, όπως προβλέπεται στην τρίτη παράγραφο του πρώτου άρθρου. Στην ουσία επιτυγχάνεται στην πράξη ο σωφρονιστικός χαρακτήρας κατά την περίοδο κράτησης και ο εν δυνάμει πολίτης θα μπορεί να ενταχθεί στην κοινωνία ευκολότερα, μέσα από μια διαδικασία σταδιακής και ομαλής μετάβασης. Με τον τρόπο αυτό ελαττώνεται ο κίνδυνος υποτροπής του καταδίκου. 
Εκτός από τα αδιαμφισβήτητα θετικά στοιχεία του νομοσχεδίου υπάρχουν και κάποιες ρυθμίσεις που αξίζουν την περαιτέρω προσοχή μας. Οι αρχές πρέπει να είναι βέβαιες πως παραδείγματος χάριν δεν θα υπάρχουν στο σπίτι του κρατούμενου παράγοντες που μπορεί να επηρεάζουν τη συμπεριφορά του, όπως ναρκωτικές ουσίες ή αλκοόλ.
Κυρίες και κύριοι συνάδελφοι, κανείς δεν αμφισβητεί την ανάγκη να ζούμε σε ένα κράτος δικαίου και δικαιοσύνης και αυτό το νομοσχέδιο πρόκειται να συμβάλει σε αυτήν την κατεύθυνση. Όμως, αυτό πρέπει να γίνει με προσοχή, λαμβάνοντας υπ’ όψιν κάποιους παράγοντες. 
Πρέπει να ληφθεί υπ’ όψιν ο παράγοντας των προσωπικών δεδομένων. Είναι μια εξαιρετικά σημαντική παράμετρος της κοινωνικής υπόστασης του ανθρώπου. Η εφαρμογή του σχεδίου για την ηλεκτρονική επιτήρηση οφείλει να προστατεύει τα προσωπικά δεδομένα των κρατουμένων που κάνουν χρήση αυτού και πρέπει να επιτευχθεί η χρυσή τομή μεταξύ του ασφαλούς ελέγχου της κράτησης και της παρέμβασης σε ευαίσθητα προσωπικά δεδομένα. 
Κλείνοντας, θέλω να τονίσω πως η πραγματική πρόκληση είναι η προσεκτική και κατά γράμμα εφαρμογή αυτού του μέτρου. Δεν πρέπει δηλαδή σε καμμία περίπτωση να χρησιμοποιηθεί ως παραθυράκι για να κυκλοφορούν εκτός φυλακής άνθρωποι επικίνδυνοι. 
Τέλος, θεωρώ την εφαρμογή της ηλεκτρονικής επιτήρησης κρατουμένων ένα ιδιαίτερα θετικό βήμα για την κοινωνία μας και απαραίτητη διαρθρωτική προσθήκη στο σωφρονιστικό σύστημα.
Σας ευχαριστώ πολύ.","ΑΝΝΑ ΚΑΡΑΜΑΝΛΗ",190
"74729"," Σας ευχαριστούμε και εμείς. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 29 Οκτωβρίου 2013. 
Α. ΑΝΑΦΟΡΕΣ-ΕΡΩΤΗΣΕΙ Σ Πρώτου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 1076/29-8-2013 ερώτηση του Βουλευτή Ιωαννίνων της Νέας Δημοκρατίας κ. Σταύρου Καλογιάννη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την θεσμοθέτηση του Ρυθμιστικού Σχεδίου και του Προγράμματος προστασίας περιβάλλοντος Ιωαννίνων.       
 2. Η με αριθμό 1661/16-9-2013 ερώτηση του Βουλευτή Μεσσηνίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αθανασίου Πετράκου προς τον Υπουργό Αγροτικής Ανάπτυξης και Τροφίμων, σχετικά με τις αποφάσεις της Κυβέρνησης και του Κολεγίου των Επιτρόπων της ΕΕ για την ελληνική κτηνοτροφία και τις συνέπειές της στην οικονομία της χώρας.
 3. Η με αριθμό 1456/9-9-2013 ερώτηση της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την παροχή ιατροφαρμακευτικής περίθαλψης σε ανασφάλιστους οικοδόμους.
 4. Η με αριθμό 16/24-7-2013 ερώτηση του Βουλευτή Νομού Αττικής της Δημοκρατικής Αριστεράς κ. Βασίλειου Οικονόμου προς τον Υπουργό Υγείας, σχετικά με την ενίσχυση του Θριασίου Νοσοκομείου και των πρωτοβάθμιων δομών υγείας στην δυτική Αττική. 
Β. ΑΝΑΦΟΡΕΣ-ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 5 του Κανονισμού της Βουλής)
1. Η με αριθμό 1874/23-9-2013 ερώτηση του Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την άμεση κινητοποίηση του ΕΛΓΑ για την αποζημίωση των παραγωγών τομάτας στην Εύβοια.
Το λόγο έχει η κ. Μαρίνα Χρυσοβελώνη για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74730"," Κύριε Πρόεδρε, κυρίες και κύριοι συνάδελφοι, οι σοβαρές επιφυλάξεις των Ανεξάρτητων Ελλήνων για το συζητούμενο νομοσχέδιο εκφράστηκαν ξανά χθες από τους συναδέλφους μας προς τον Υπουργό κ. Αθανασίου. 
Δεν έχουν να κάνουν απλώς με το ποιος θα λειτουργεί το σύστημα γεωεντοπισμού των καταδίκων. Όπως γνωρίζετε, η εμπλοκή ιδιώτη σε μια καθαρά κρατική αρμοδιότητα, όπως είναι η επιτήρηση κρατουμένων, πάσχει σοβαρότατα από νομικής πλευράς. Το πρόβλημα αυτό το έχουμε αντιμετωπίσει ξανά με την εμπλοκή ιδιωτικών εταιρειών security στα κέντρα κράτησης. Υπενθυμίζω ότι θέματα στέρησης ή περιορισμού ελευθερίας πρέπει να ανήκουν στον σκληρό πυρήνα της κρατικής εξουσίας. Απ’ αυτήν την άποψη, θεωρώ ότι είναι άστοχη, κύριε Υπουργέ, η εμπλοκή ιδιωτικών εταιρειών στην επιτήρηση των κρατουμένων. 
Το πρόβλημα όμως με το νομοσχέδιο για τα λεγόμενα βραχιολάκια, δεν είναι μόνο αυτό. Υπάρχει το εγγενές ζήτημα της οικονομικής ανισότητας στην αντιμετώπιση ίδιων ακριβώς περιπτώσεων κρατουμένων, υποδίκων ή καταδίκων. Εκείνοι που έχουν χρήματα θα πηγαίνουν στο σπίτι τους, ενώ αυτοί που δεν έχουν την οικονομική δυνατότητα να πληρώσουν για το βραχιολάκι, μετατρέπονται υποχρεωτικά σε μόνιμους τροφίμους των φυλακών. 
Η παραπάνω πιθανότητα θα μετατραπεί σε βεβαιότητα από τη στιγμή που η ιδιωτική εταιρεία θα αναλάβει τη λειτουργία του συστήματος επιτήρησης και αυτό γιατί τότε το κράτος, προκειμένου να καλύψει όχι μόνο το κόστος αυτού αλλά και το κέρδος της εταιρείας, θα οδηγηθεί στην εφαρμογή του μέτρου αποκλειστικά για τους έχοντες και κατέχοντες κρατουμένους. 
Έτσι, όπως είπε χθες ο συνάδελφος κ. Μαριάς, θα δούμε να βγαίνουν από τη φυλακή τα γνωστά σε όλους λαμόγια. Οι άνθρωποι που έβγαλαν χρήματα από παράνομες πρακτικές θα τα χρησιμοποιούν ακριβώς για να αποφύγουν τις συνέπειες των ίδιων αυτών πράξεων. 
Νομίζω πως αυτό θα είναι το αποκορύφωμα της αδικίας στη σωφρονιστική αντιμετώπιση ομοίων νομικά περιπτώσεων. Θα δημιουργήσει δικαιολογημένα αντιδράσεις εντός των φυλακών και θα δώσει ένα εξαιρετικά αρνητικό μήνυμα έξω από τις φυλακές. Όλα αυτά σε μια εποχή που ολόκληρη η ελληνική κοινωνία διαμαρτύρεται για φαινόμενα ατιμωρησίας διαφόρων επιτήδειων, οι οποίοι, ακόμα και όταν καταδικαστούν από τη δικαιοσύνη σε βαριές ποινές φυλάκισης, βγαίνουν τελικά έξω με ένα σωρό αστείες δικαιολογίες. Αυτήν την αίσθηση γελοιοποίησης του κράτους πρέπει με κάθε τρόπο να την αναιρέσουμε.
Προχωρώ, τοποθετούμενη γύρω από δύο τροπολογίες. Στο επίκεντρο των επικρίσεων –και θεωρώ δικαίως- βρέθηκε η τροπολογία-προσθήκη στον Ποινικό Κώδικα, σύμφωνα με την οποία επιβάλλονται ποινές φυλάκισης σε εκείνους που παραβιάζουν κανονισμούς της Ευρωπαϊκής Ένωσης και περιορίζομαι εδώ καθώς γνωρίζω ότι απαλείψατε τις αποφάσεις του Συμβουλίου Ασφαλείας του ΟΗΕ. 
Είναι μια διάταξη τελείως αόριστη και ασαφής, που θα έχει πολύ δύσκολα εφαρμογή στη χώρα μας. Από τη μια πλευρά, υπάρχει το τεράστιο φάσμα περιπτώσεων που καλύπτουν τέτοιες αποφάσεις, από το λαθρεμπόριο όπλων μέχρι τον χαρακτηρισμό οργανώσεων ως τρομοκρατικών, από μεταφορά υψηλής τεχνογνωσίας σε συγκεκριμένα κράτη-παρίες, όπως λέγονται, μέχρι την πώληση διεθνώς ελεγχόμενων πρώτων υλών και βιομηχανικών προϊόντων, από οικονομικές τραπεζικές συναλλαγές μέχρι προμήθεια τροφίμων. 
Είναι δηλαδή πράξεις που από τη μια πλευρά είναι μη συγκρίσιμες και από την άλλη πλευρά αφορούν υποθέσεις όπου αποδεχόμαστε την κατ’ αρχήν ποινική αξιολόγησή τους από την Ευρωπαϊκή Ένωση. 
Το δεύτερο πρόβλημα όμως είναι ο εντοπισμός των υπευθύνων για αυτές τις πράξεις. Στις παραπάνω δραστηριότητες, όπως είναι εύκολα κατανοητό, συνήθως δεν εμπλέκονται μεμονωμένα άτομα, αλλά νομικά πρόσωπα, κυρίως ανώνυμες εταιρείες. 
Όπως, όμως, γνωρίζουμε, στην ελληνική έννομη τάξη δε νοείται εταιρική ποινική ευθύνη. Εδώ συχνά έχουμε πρόβλημα να εντοπίσουμε μέσα στην Αθήνα, ακόμα και κακοποιούς γνωστής διαμονής με διεθνή εντάλματα σύλληψης σε βάρος τους, κακοποιούς που τους γνωρίζουν οι αρχές, ανθρώπους που είναι γνωστοί στην ελληνική κοινωνία και ζουν ανενόχλητοι στα λεγόμενα βόρεια προάστια των Αθηνών, χωρίς κανείς να μπορεί να τους καταλογίσει το οτιδήποτε μεμπτό. 
Την ώρα, λοιπόν, που δεν μπορούμε ή -να το πω καλύτερα- την ώρα που δεν θέλουμε να κάνουμε κάτι με αυτούς τους επώνυμους -ξαναλέω- κακοποιούς, θα αρχίσουμε διώξεις κατά ανωνύμων εταιρειών; Δεν το βλέπω ούτε σοβαρό, αλλά ούτε και πιθανό να συμβεί κάτι τέτοιο. 
Κύριε Πρόεδρε, κλείνω με τις τροποποιήσεις του ν. 4194/2014, που φέρει ο κύριος Υπουργός για τον Κώδικα Δικηγόρων. Πρόκειται για μια τροπολογία, η οποία αποτελείται από εβδομήντα σελίδες και αφορά νόμο τον οποίο ψηφίσαμε πριν από λίγες ημέρες εδώ στη Βουλή. 
Δεν θα πω τίποτα για το περιεχόμενο των αλλαγών, τη στιγμή που τις εισηγείται ο ίδιος ο κύριος Υπουργός. Θεωρώ ότι η νομική του συγκρότηση και εμπειρία είναι αδιαμφισβήτητες και επομένως δεν επιθυμώ να εμφανιστώ σαν δασκάλα ενός δασκάλου. 
Όμως, κύριε Υπουργέ, σίγουρα υπάρχει ένα πρόβλημα στην ακολουθούμενη μέθοδο της νομοθέτησης ή, αν θέλετε καλύτερα στις εισηγήσεις που λαμβάνονται από το επιτελείο σας. 
Εγώ ασφαλώς και δεν είμαι σε θέση να γνωρίζω πού ακριβώς υπάρχει το πρόβλημα, οπότε και δεν μπορώ να επιρρίψω ευθύνη σε συγκεκριμένο πρόσωπο. Όταν βλέπουμε, όμως, τόσες πολλές αλλαγές σε ένα νόμο που η Βουλή ψήφισε ουσιαστικά χθες, αυτό σημαίνει πως υπήρχε πρόβλημα στην αρχική επεξεργασία του νομοσχεδίου μέσα στο Υπουργείο σας. Υπάρχει δηλαδή ένα ζήτημα επιμέλειας και κυρίως έγκαιρης κριτικής προσέγγισης των επιμέρους διατάξεων. 
Σε κάθε περίπτωση, θεωρώ ότι το ράβε-ξήλωνε δεν βοηθάει την αξιοπιστία της Βουλής ως νομοθετικού σώματος αλλά ούτε διαφυλάσσει το κύρος που πρέπει να χαρακτηρίζει τέτοιες μόνιμου χαρακτήρα παρεμβάσεις του Υπουργείου Δικαιοσύνης, όπως είναι ο Κώδικας περί Δικηγόρων. 
Σας ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"74731","  Ευχαριστούμε κι εμείς. 
Με την άδεια του Σώματος, έχουν ζητήσει δύο Κοινοβουλευτικοί Εκπρόσωποι να μιλήσουν μετά. Ο κ. Αναγνωστάκης και ο κ. Ματθαιόπουλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74732"," Μετά. Μετά.","ΑΝΔΡΕΑΣ ΛΟΒΕΡΔΟΣ",286
"74733"," Κύριε Λοβέρδο, αν θέλετε να προηγηθείτε, θα σας δώσω το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74734"," Ας προηγηθούν, κύριε Πρόεδρε. Εγώ θα μιλήσω μετά τους Κοινοβουλευτικούς Εκπροσώπους.","ΖΩΗ ΚΩΝΣΤΑΝΤΟΠΟΥΛΟΥ",272
"74735","  Τότε, προχωρούμε κανονικά. 
Το λόγο έχει ο κ. Νταβλούρος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74736"," Ευχαριστώ, κύριε Πρόεδρε. 
Κυρίες και κύριοι συνάδελφοι, η ελληνική κοινωνία, η ελληνική πολιτεία βρίσκεται μπροστά σε μια αδυσώπητη πραγματικότητα, αυτή που αφορά την κοινωνία των εγκλείστων. 
Γνωρίζουμε όλοι τις συνθήκες οι οποίες εφαρμόζονται και επικρατούν στα σωφρονιστικά μας καταστήματα και νομίζω ότι δεν έχει ανάγκη κανείς να υπερθεματίσει πάνω σε αυτή τη ζοφερή πραγματικότητα. 
Οι φυλακές μας, τα σωφρονιστικά μας καταστήματα, δεν τιμούν τον πολιτισμό μας, δεν ανταποκρίνονται στο σκοπό του σωφρονιστικού συστήματος και κυρίως δεν συνεργούν σε μια πάγια αρχή του σκοπού της ποινής που επιβάλλεται. 
Η πολιτεία δεν εκδικείται και δεν μπορεί να έχει χαρακτήρα εκδικητικό διά της επιβολής μίας ποινής σε έναν άνθρωπο που αδικοπραγεί. Σκοπό έχει την επανένταξή του στην κοινωνία και ο εγκλεισμός του στο σωφρονιστικό κατάστημα, πέραν του τιμωρητικού χαρακτήρα ο οποίος είναι επιβεβλημένος από το πνεύμα του νομοθέτη, στοχεύει περισσότερο στην ταχεία επανένταξή του στην ελληνική κοινωνία, στην κοινωνία των ανθρώπων γενικότερα. Αυτό με τον τρόπο που σήμερα εφαρμόζεται το σωφρονιστικό μας σύστημα δυστυχώς δεν εξασφαλίζεται. 
Σκοπός της ποινής δεν είναι η εξόντωση. Είναι η επανένταξη. Γνωρίζουμε όλοι ότι ο αριθμός των εγκλείστων στα σωφρονιστικά καταστήματα σήμερα έχει περάσει κάθε προηγούμενο και οι συνθήκες οι οποίες επικρατούν, με πολύ επιεική όρο, θα μπορούσαν να χαρακτηριστούν ανομολόγητες. Πέραν αυτού, η συντήρηση αυτού του πληθυσμού των εγκλείστων συνιστά για την εθνική οικονομία μία σοβαρή επιβάρυνση. Και σε μια κοινωνία η οποία επιδιώκει την προοπτική της, θα ήταν προκριτέα η διάθεση αυτών των ποσών που κατευθύνονται στη συντήρηση του πληθυσμού των εγκλείστων σε άλλες πλέον παραγωγικές δράσεις και σκοπούς. 
Υπάρχει μία διάχυτη αίσθηση και μία παραφιλολογία, η οποία εκφράζεται κυρίως από την πλευρά του γνωστού άκρου, ότι με το παρόν νομοσχέδιο περίπου ανοίγουν οι πόρτες των φυλακών και ότι η κοινωνική γαλήνη πλέον θα βρεθεί σε κίνδυνο. Αυτή η τρομολαγνία δεν είναι με κανέναν τρόπο παραδεκτή. 
Και εδώ πρέπει να πούμε ξεκάθαρα ότι το παρόν νομοσχέδιο θέτει όλες εκείνες τις ασφαλιστικές δικλίδες που εξασφαλίζουν την κοινωνική γαλήνη και την κοινωνική συνοχή, πρωτίστως όμως είναι το όχημα μέσα από το οποίο ο κάθε πολίτης που αδικοπράγησε πράγματι, δικαιούται μία δεύτερη ευκαιρία και μάλιστα με έναν τρόπο διακριτό. Δεν μπορούν όλοι οι έγκλειστοι να ενταχθούν σε μία συγκεκριμένη συμπεριφορά από άποψη αντιμετώπισής τους. Υπάρχουν άνθρωποι που βρίσκονται στις φυλακές για λόγους που δεν είναι άμεσα συναρτώμενοι με την παραβίαση του σκληρού πυρήνα του δικαίου μας. Γι’ αυτές τις περιπτώσεις το παρόν νομοσχέδιο έχει αποκλεισμό από αυτό το ευεργετικό μέτρο του με όρους κατ’ οίκον περιορισμού είτε κατάδικων είτε υπόδικων είτε σε άδεια τελούντων σε περιπτώσεις που η αιτία της κράτησής τους έχει να κάνει με αδικήματα που έχουν ιδιαίτερη κοινωνική και ποινική απαξία.
Ως εκ τούτου, με αυτόν τον τρόπο η πολιτεία πράγματι δίνει τα κίνητρα σε έναν άνθρωπο ο οποίος έχει αδικοπραγήσει να προσπαθήσει ο ίδιος να βελτιώσει τον εαυτό του, να βελτιώσει την κοινωνική του συμπεριφορά και να αποδείξει πράγματι στο δικαϊκό μας σύστημα αν έχει διάθεση να επανενταχθεί μέσα στην κοινωνία, δοκιμαζόμενος κατά το διάστημα που διαρκεί η επιβληθείσα σε αυτόν ποινή μέσα σε ένα καθεστώς ελευθερίας. Και έχει λόγους να αποδείξει τη διάθεσή του για αυτοπειθαρχία και ανάπτυξη της προσωπικότητάς του. Γνωρίζει πολύ καλά τι σημαίνει όποια τυχόν παραβίαση των όρων που του έδωσαν τη δυνατότητα της εξόδου από το σωφρονιστικό κατάστημα, αφού προηγουμένως έχει εκτίσει ένα μέτρο της ποινής, δηλαδή σε περιπτώσεις για τις οποίες οι κρατούμενοι έχουν καταδικαστεί ή κατηγορούνται για πράξεις κακουργηματικού χαρακτήρα, αφού έχουν εκτίσει τα 2/5 της ποινής τους και συνολικά, αν έχουν σωρευτικές ποινές, αφού έχουν εκτίσει ένα μέτρο ποινής που να μην υπερβαίνει τα δεκαεπτά συνολικά έτη. 
Αυτή η πρόνοια κατά μείζονα λόγο εκδηλώνεται και για τους ανήλικους κατάδικους ή υποδίκους. Εδώ θα έλεγα ότι το πλαίσιο εφαρμογής αυτής της επιδίωξης του παρόντος νομοσχεδίου θα μπορούσε να ήταν πιο ευνοϊκό. Παραβάτες των δεκαπέντε, δεκαεπτά ετών, έφηβοι θα έπρεπε να αντιμετωπίζονται με έναν πιο ελαστικό τρόπο απ’ ότι οι ενήλικοι δράστες αξιόποινων πράξεων, κύριε Υπουργέ.
Θα ήθελα ωστόσο να μου επιτρέψετε δύο παρατηρήσεις. Η πρώτη έχει να κάνει με το γεγονός ότι σε αυτούς που εφαρμόζεται το μέτρο του κατ’ οίκον περιορισμού με την ηλεκτρονική επιτήρηση και βρίσκονται σε καθεστώς υπόδικου, δεν εφαρμόζεται κατά αναλογία η δυνατότητα της εξόδου τους από την κατοικία για συμμετοχή είτε για εργασία είτε για εκπαίδευση είτε σε προγράμματα απεξάρτησης από ναρκωτικά, αλκοόλ κ.λπ.. Αυτό έρχεται σε αντιδιαστολή ακόμη και με την αρχή του τεκμηρίου της αθωότητας το οποίο συντρέχει στο πρόσωπο του υποδίκου. 
Άρα, λοιπόν, θα έπρεπε να υπάρξει ανάλογη μέριμνα, όπως για τους κατάδικους, και για τους υποδίκους, πόσω μάλλον σε μία λογική ότι το μέτρο της προσωρινής κράτησης τείνει προς κατάργηση. 
Τέλος, θα πρέπει να ληφθεί μία πρόνοια εφαρμογής του μέτρου της ηλεκτρονικής επιτήρησης, κύριε Υπουργέ, για τους υπερήλικες. Γιατί, εάν υποθέσουμε ότι κάποιος καταδικαστεί ή κατηγορηθεί σε μια ηλικία που αγγίζει το εβδομηκοστό έτος της ηλικίας του, δεν συντρέχουν όλοι αυτοί οι χρονικοί περιορισμοί για να κάνει χρήση του δικαιώματος.
Τέλος –και εδώ θέλω να επιστήσω την προσοχή σας, κύριε Υπουργέ- σας παρέχετε η δυνατότητα με προεδρικό διάταγμα να ορίσετε τους κανόνες και τον φορέα υλοποίησης αυτών των μέτρων. Νομίζω ότι με κανέναν απολύτως τρόπο, για ευνόητους λόγους, αυτή η διαδικασία δεν πρέπει να ανατεθεί σε πρόσωπα ή πόσω μάλλον σε επιχειρήσεις που είναι έξω από τον κεντρικό πυρήνα της κρατικής εξουσίας, όπως επίσης, ο φορέας που θα επιλεγεί για την εποπτεία και υλοποίηση των μέτρων της ηλεκτρονικής επιτήρησης θα πρέπει και αυτός να αντιστοιχεί σε ιδιότητες και δράσεις, κατά την άποψή μου, του Υπουργείου Δημοσίας Τάξης ή κατ’ ελάσσονα τρόπο σε αρμοδιότητες οργάνων του Υπουργείου Δικαιοσύνης.
Σας ευχαριστώ.","ΑΘΑΝΑΣΙΟΣ ΝΤΑΒΛΟΥΡΟΣ",366
"74737"," Ευχαριστούμε και εμείς.
Θα ήθελα να ενημερώσω το Σώμα ότι η Νέα Δημοκρατία ορίζει ως Κοινοβουλευτικό Εκπρόσωπο τον κ. Μπούρα.
Το λόγο έχει η κ. Φούντα, μετά είναι ο κ. Λοβέρδος και μετά θα έχουμε δύο Κοινοβουλευτικούς Εκπροσώπους. Η κ. Κωνσταντοπούλου είπε ότι θα μας διευκολύνει και θα μιλήσει μετά.
Ορίστε, κυρία Φούντα, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74738"," Ευχαριστώ πολύ, κύριε Πρόεδρε.
Κύριε Υπουργέ, ο εκσυγχρονισμός του σωφρονιστικού συστήματος της χώρας οφείλει να συντελεστεί με όσο το δυνατόν γρηγορότερα βήματα. Νομοθετικές πρωτοβουλίες όπως η σημερινή για την καθιέρωση του συστήματος γεωεντοπισμού των κρατουμένων είναι πάρα πολύ σημαντικές. Είναι σαφές άλλωστε, ότι η κατάσταση στις φυλακές της χώρας είναι εξαιρετικά άσχημη και χρήζει άμεσων παρεμβάσεων.
Η επαγγελλόμενη αναδιάρθρωση θα πρέπει να κινείται στη λογική ότι τα σωφρονιστικά καταστήματα οφείλουν και πρέπει να λειτουργούν όχι ως κέντρα τιμωρίας και εστίες διαφθοράς, αλλά ως ιδρύματα που παρέχουν μια δεύτερη ευκαιρία, μια ευκαιρία επανένταξης στον κοινωνικό ιστό.
Τι μας οδηγεί στο σημερινό σχέδιο νόμου; Προφανώς μια αδυσώπητη πραγματικότητα υπερπληθώρας κρατουμένων. Δεκατρείς χιλιάδες άτομα βρίσκονται υπό κράτηση στις φυλακές της χώρας, τη στιγμή που η χωρητικότητα αυτών είναι δέκα χιλιάδες. Ήταν πολύ κατατοπιστικός και σαφής ο πίνακας ο οποίος δόθηκε στους Βουλευτές στην Ολομέλεια.
Με αποφάσεις του, το Ευρωπαϊκό Δικαστήριο Ανθρωπίνων Δικαιωμάτων έχει κατ’ εξακολούθηση καταδικάσει την Ελλάδα για τις συνθήκες κράτησης που αγγίζουν τα όρια της απάνθρωπης και εξευτελιστικής μεταχείρισης. Αναγκαία, λοιπόν, η αποσυμφόρηση, η βελτίωση των συνθηκών κράτησης των φυλακισμένων ώστε τα στοιχειώδη ανθρώπινα δικαιώματα να είναι σεβαστά. Παραμένει ζητούμενο αναφορικά με τη βελτίωση των όρων διαβίωσης στα σωφρονιστικά καταστήματα η ενίσχυση των ελλιπών υποδομών, η εξασφάλιση στοιχειώδους ιατρικής περίθαλψης, η τήρηση των στοιχειωδών κανόνων υγιεινής. Αναμένουμε νομοθετικές πρωτοβουλίες από εσάς.
Λυσιτελεί τις επιπλέον ρυθμίσεις του σχεδίου νόμου καθώς αναμένεται να μειώσουν το χρόνο παραμονής των καταδίκων στα καταστήματα και να διαμορφώσουν τις συνθήκες για μια σταδιακή μετάβαση από το καθεστώς στέρησης της ελευθερίας στην ελεύθερη κοινωνική ζωή. 
Θετική και η πρόβλεψη ότι η ηλεκτρονική επιτήρηση θα γίνεται μόνο κατόπιν αιτήσεως του ίδιου του κρατουμένου είτε είναι υπόδικος, κατάδικος ή αδειούχος και άρα κατόπιν συναίνεσής του.
Επισημάνσεις αναφορικά με το υπό συζήτηση σχέδιο νόμου, εκφράστηκαν από τον εισηγητή μας τον κ. Πανούση, και αφορούν την προστασία των ατομικών ελευθεριών, το γεγονός ότι η ηλεκτρονική επιτήρηση βασίζεται στην αυτοχρηματοδότηση και ο προβληματισμός αναφορικά με την πιθανή κατάχρηση του μέτρου από τους δικαστικούς λειτουργούς. 
Αυτά, φαντάζομαι ότι είναι ζητήματα που ίσως τα βρούμε μπροστά μας και θα πρέπει να κάνουμε έναν πιο σαφή διαχωρισμό και να θέσουμε αυτούς τους όρους ώστε να λειτουργήσουν.
Θα μου επιτρέψετε, όμως, να μιλήσω –γι’ αυτό επέλεξα να κάνω αυτήν την εισήγηση- για έναν άλλο στόχο που αφορά τον προσδοκώμενο εκσυγχρονισμό του σωφρονιστικού συστήματος συνολικότερα, θεωρούμε εμείς. Αφορά στην αναγκαιότητα συνολικής επανεξέτασης του τρόπου λειτουργίας των αγροτικών φυλακών. Θεωρούμε ότι είναι ένα κοινωνικό και οικονομικό, παραγωγικό φαινόμενο, το οποίο πρέπει ουσιαστικά να ξαναβάλουμε στο παιχνίδι του σωφρονιστικού συστήματος.
Πρόκειται για έναν υποτιμημένο θεσμό που μπορεί να δώσει έμφαση στην προοπτική κοινωνικής και επαγγελματικής επανένταξης των κρατουμένων με όχημα την αγροτική παραγωγή και την επιχειρηματικότητα στον αγροτικό τομέα.
Είχαμε προτείνει στην προηγούμενη ηγεσία του Υπουργείου, είχαμε καταθέσει επίκαιρη ερώτηση, είχαμε κάνει συναντήσεις με μέλη και του Υπουργείου σας, ώστε να μπορούσαμε να φτάσουμε σε ένα μνημόνιο συνεργασίας μεταξύ των Υπουργείων Δικαιοσύνης, Εργασίας και Αγροτικής Ανάπτυξης. Να μπορέσουν να συμπορευθούν, ώστε να γίνει ένας επανασχεδιασμός του τρόπου λειτουργίας των φυλακών. Σε περίπτωση που δεν έχετε ενημερωθεί το μνημόνιο έχει υπογραφεί από τα δύο άλλα Υπουργεία και αναμένουμε τη δική σας συναίνεση για κάτι που θεωρούμε ότι αντικειμενικά θα μπορέσει να εκσυγχρονίσει τις αγροτικές φυλακές.
Η αναδιοργάνωση του παραγωγικού κομματιού των φυλακών με στοχευμένες δράσεις ώστε να αξιοποιηθούν οι αγροτικές εκτάσεις των φυλακών της χώρας αξιοποιώντας, λοιπόν, συνέργειες και πιλοτικά προγράμματα, για εμάς είναι μια καινοτομία, ένας νέος στόχος που θα πρέπει να υπάρχει πάνω στο τραπέζι. Υπάρχουν τέτοιες χρηματοδοτικές δυνατότητες από το Ευρωπαϊκό Κοινοτικό Ταμείο και πρέπει να τις αξιοποιήσουμε αυτές τις δυνατότητες.
Στο πλαίσιο αυτό αναπτύξαμε μια δέσμη προτάσεων για πιλοτική εφαρμογή ενός πρότυπου τέτοιου  προγράμματος στο σωφρονιστικό κατάστημα Κασσάνδρας Χαλκιδικής. 
Παράλληλα προτείναμε τη δημιουργία αγροτικών φυλακών για γυναίκες. Θεωρούμε ότι η έλλειψη αγροτικών φυλακών για γυναίκες στη χώρα, είναι μια έλλειψη η οποία διαμορφώνει άνισες προοπτικές μεταξύ των κρατουμένων οι οποίες θα μπορούν να επικεντρωθούν στο σκέλος των μεταποιητικών δραστηριοτήτων. Στις φυλακές Κασσάνδρας υπάρχει ξεχωριστός χωροταξικά χώρος, όπου θα μπορούσαν να στεγαστούν οι γυναίκες αυτές, να ενισχυθεί ο χώρος αυτός μόνο με τα μηχανήματα τα οποία απαιτούνται για τη μεταποιητική δραστηριότητα, ώστε να μπορέσει να υπάρξει μια συνολικότερη οπτική θέαση της παραγωγικής διαδικασίας και ουσιαστικά ενίσχυση της επανένταξης των κρατουμένων έπειτα στην κοινωνία.
 Οι αγροτικές φυλακές θα πρέπει αφ’ ενός να λειτουργήσουν τόσο ως παραγωγικές μονάδες αγροτικών προϊόντων, καλύπτοντας έτσι τις ανάγκες τροφοδοσίας με σημαντικό δημοσιονομικό όφελος –είναι γνωστό ότι όλες οι φυλακές, και της Αγιάς, έχουν θετικά πρόσημα στους προϋπολογισμούς τους- όσο και ως τόπος εκπαίδευσης προσφέροντας στους κρατούμενους επαγγελματική κατάρτιση και πιστοποίηση σε ειδικότητες που συνδέονται με τον αγροτικό τομέα και αφ’ ετέρου να συνεισφέρουν στην αναβάθμιση της ποιότητας της ελληνικής γεωργίας μέσω της ανάπτυξης πειραματικών καλλιεργειών σε συνεργασία με τις γεωπονικές σχολές και τα σχετικά ΤΕΙ.
Να πω μόνο προς πληροφόρησή σας ότι σε αυτό το μνημόνιο συνεργασίας ήδη συμμετέχει το Γεωπονικό Πανεπιστήμιο Θεσσαλονίκης και υπάρχει και σύμφωνη γνώμη του Δημάρχου Θεσσαλονίκης κάθε δεύτερη Κυριακή η κεντρική πλατεία να δίνεται για την παραχώρηση και την προώθηση των αγροτικών προϊόντων από τις Φυλακές Κασσάνδρας. 
Περιμένουμε, λοιπόν, η πρωτοβουλία μας αυτή να προχωρήσει, μαζί με την ενεργοποίηση άλλων τρόπων σωφρονισμού, που θα έχουν ως απώτερο στόχο την ομαλή επανένταξη των κρατουμένων και θα δημιουργήσουν κατά συνέπεια πραγματικά τέτοιες ευκαιρίες, που θεωρώ ότι για όλους μας είναι το ζητούμενο. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΝΙΚΗ ΦΟΥΝΤΑ",529
"74739"," Ευχαριστούμε κι εμείς.
Ο κ. Λοβέρδος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74740"," Κυρίες και κύριοι Βουλευτές, κύριε Υπουργέ, θα ψηφίσω το σχέδιο νόμου το οποίο έχετε καταθέσει στην Εθνική Αντιπροσωπεία. Έχει αρκετές θετικές ρυθμίσεις και νόημα έχει στην Αίθουσα αυτή να συμφωνούμε σε αρκετά πράγματα και να τα εγκρίνουμε, με σκοπό να διευκολύνουμε την καθημερινότητα και του κράτους αλλά και των ίδιων των ανθρώπων. 
Δεν παίρνω το λόγο για να φλυαρήσω -γιατί θα εξέφραζα τα όσα είπα με την ψήφο μου, το κάνω αρκετές φορές- παίρνω το λόγο για να κάνω μία παρέμβαση σε δύο τροπολογίες, μία υπουργική, που σχετίζεται με την «ΜΟΔ ΑΕ», και μία άλλη, την οποία υπογράφει ο κ. Αηδόνης κι εγώ. Αυτή η δεύτερη αφορά θέμα αποκλειστικά δικό σας και θα ήθελα να ακούσετε την άποψή μας. 
Κατ’ αρχάς, για τη «ΜΟΔ ΑΕ», μια μονάδα που ιδρύθηκε το 1996, μόνο καλά πράγματα μπορούμε να πούμε. Πολλές αδυναμίες και δυσκολίες έχει, αλλά εν πάση περιπτώσει, και οι άνθρωποι που δουλεύουν εκεί αλλά και το έργο της και στα τρία Κοινοτικά Πλαίσια Στήριξης, και στο ΕΣΠΑ, αλλά και στο ΣΕΣ, στο επόμενο πρόγραμμα, το Σύμφωνο Εταιρικής Σχέσης, από το 2014 και μετά, θα είναι πολύτιμοι.
Η «ΜΟΔ Α.Ε.» έχει υπαλλήλους που πληρώνονται από τα συγχρηματοδοτούμενα προγράμματα και δεν αφορούν τον κρατικό προϋπολογισμό. Οι άνθρωποι αυτοί που εργάζονται εκεί έχουν υποστεί, όπως οι υπόλοιποι, περικοπές των αποδοχών τους που αγγίζουν το 50%. Υπάρχει ένα πρόβλημα άνισης μεταχείρισης ανάμεσα σε αυτούς και στους υπόλοιπους υπαλλήλους του Υπουργείου Ανάπτυξης και Ανταγωνιστικότητας, που πρέπει να λυθεί. Εκτιμώ, λοιπόν, ότι η τροπολογία κινείται σε αυτήν την κατεύθυνση και θέλω να τη στηρίξω με τα λόγια που προανέφερα. 
Η δεύτερη τροπολογία -νομίζω είναι η 892- είναι η τροπολογία του κ. Αηδόνη και η δική μου. Κύριε Υπουργέ, το 2000-2001 ήμουν μέλος της Επιτροπής Αναθεώρησης του Συντάγματος. Στην επιτροπή αυτή αλλά και μετά, στην Ολομέλεια της Βουλής, είχαμε σκεφτεί πως είναι πρέπον να απαλειφθεί από το άρθρο 14 παράγραφος 7 του Συντάγματος η διάταξη εκείνη που έλεγε ότι τα αδικήματα που τελούνται δια του Τύπου είναι πάντοτε αυτόφωρα. Το «πάντοτε» είναι μια φράση του Κώδικα Ποινικής Δικονομίας. Το Σύνταγμα έλεγε ότι τα δια του Τύπου διαπραττόμενα είναι πάντοτε αυτόφωρα. 
Το απαλείψαμε και αφήσαμε το όλο θέμα στην ευχέρεια του κοινού νομοθέτη. Θα τα θεωρεί αυτόφωρα; Άλλα από αυτά τα θεωρεί αυτόφωρα και άλλα όχι; Κάποια ρύθμιση περιμέναμε ότι ο κοινός νομοθέτης θα κάνει, τότε που ως Αναθεωρητική Βουλή είχαμε προτείνει όσα προτείναμε και ως Ολομέλεια είχαμε ψηφίσει αυτήν την περίπτωση και την Αναθεώρηση του Συντάγματος στο σημείο αυτό. 
Πέρασαν δώδεκα χρόνια. Ο κοινός νομοθέτης, εμείς δηλαδή, δεν αντιδράσαμε. Αλλά ταυτοχρόνως, στην πραγματική ζωή και στη ζωή των δικαστηρίων, συγκεντρώνεται μία εμπειρία. Κυρίες και κύριοι Βουλευτές, θέλω να σας ενημερώσω πως, κατά την εμπειρία αυτή, επειδή ο νόμος ρυθμίζει σύντομη παραγραφή για τα αδικήματα που διαπράττονται δια του Τύπου, η δικαστηριακή πρακτική προσαρμόστηκε και οι υποθέσεις αυτές εκδικάζονται πάρα πολύ γρήγορα.  
Έχουμε συγκρούσεις δικαιωμάτων –ως νομικοί καταλαβαίνουμε τι εννοούμε- και επειδή το ένα δικαίωμα που υφίσταται βλάβη είναι η τιμή και η υπόληψη των ανθρώπων, η γρήγορη εκδίκαση σημαίνει άρση της σύγκρουσης υπέρ μίας εκδοχής, αυτή που θα κρίνει ο δικαστής. 
Κατά δεύτερο λόγο, κύριε Υπουργέ -το ξέρετε καλύτερα από εμένα διότι είστε δικαστής- στην περίπτωση των αδικημάτων που διαπράττονται διά του Τύπου και αφορούν την τιμή και την υπόληψη, που είναι η εξύβριση, η δυσφήμηση και η συκοφαντική δυσφήμηση -εγώ αναφέρομαι στην τελευταία- οι υποθέσεις όταν εκδικάζονται, δεν τελειώνουν σε μισή ώρα ή μέσα σε μία ώρα. Η εκδίκαση κρατά τέσσερις, πέντε ή και έξι ώρες ορισμένες φορές και κάποιες φορές πάει και σε επόμενη ημέρα. Αυτό έχει οδηγήσει τον αυτόφωρο δικαστή, τον δικαστή του δικαστηρίου του αυτοφώρου, να μην δικάζει τον επ’ αυτόφωρο συλληφθέντα και προσαχθέντα αλλά να προσδιορίζει δικάσιμο. Άρα,  προβλέπουμε μία διαδικασία γι’ αυτές τις περιπτώσεις των αδικημάτων που διαπράττονται δια του Τύπου και αφορούν την τιμή και την υπόληψη των ανθρώπων, που είναι απρόσφορη. 
Τι έχουμε σε ορισμένες περιπτώσεις -ευτυχώς όχι πολλές; Έχουμε συλλήψεις δημοσιογράφων και στη συνέχεια προσδιορισμού δικασίμου και όλα καλά, έναν εξευτελισμό ενός ανθρώπου, μία «χειραγώγηση» της δικαιοσύνης που έχει μονόδρομο, δεν έχει διακριτική ευχέρεια να αποφασίσει και στη συνέχεια, η κανονικότητα, δηλαδή η δίκη χωρίς την αυτόφωρη διαδικασία. 
Τι είναι αυτόφωρο, συνάδελφοι, κυρίες και κύριοι Βουλευτές; Το αδίκημα που μόλις τελέστηκε, που έχουμε απόλυτη βεβαιότητα για τον δράστη, όπου για την υποκειμενική και την αντικειμενική υπόσταση του αδικήματος τα πράγματα είναι σχεδόν καθαρά και το τελειώνουμε γρήγορα. , αυτή η διαδικασία είναι απρόσφορη για τα αδικήματα δια του Τύπου, όταν αυτά αφορούν την τιμή και την υπόληψη των ανθρώπων.
Συνεπώς, εμείς καταθέσαμε την τροπολογία μας, κύριε Υπουργέ, τη Δευτέρα το πρωί. Υπό την έννοια αυτή είναι εκπρόθεσμη -είναι αντιληπτό- αλλά έπρεπε να τη συνδέσουμε με το παρόν σχέδιο νόμου. Δεν είχαμε κανένα πρόβλημα να περιμένουμε, αλλά ήσασταν εσείς ως Υπουργός Δικαιοσύνης εδώ. Δεν ξέρω αν θα τη δεχθείτε ή εάν θα την απορρίψετε. Εγώ στη θέση σας μπορεί να επιφυλασσόμουν για λίγες ημέρες να για το δω μόνος μου. Θα το καταλάβαινα από την εμπειρία μου αν το κάνατε αυτό, αλλά θα ήθελα να το σκεφθείτε. Δεν χρειάζεται να ταλαιπωρούμε ανθρώπους χωρίς κανένα λόγο. Η δικαιοσύνη αποδίδεται γρήγορα –επαναλαμβάνω- και δεν υπάρχει καμμία προνομιακή μεταχείριση των ανθρώπων που εργάζονται στον Τύπο.
Θυμάμαι σαν τώρα τη συζήτηση για την αναθεώρηση του Συντάγματος ως μέλος –επαναλαμβάνω- της επιτροπής για την Αναθεώρηση το 2000. Θυμάμαι τη συζήτηση στην Ολομέλεια. Νομίζω ότι πρέπει να προχωρήσετε. Δεν είναι ούτε θέμα επιείκειας ούτε θέματα καλοσύνης προς κάποιους. Είναι θέματα ακριβοδίκαιης στάσης απέναντι στα όσα συμβαίνουν στην πραγματική ζωή της Βουλής και κατά συνέπεια του Υπουργού Δικαιοσύνης, αν αυτός ήθελε να αναλάβει σχετική πρωτοβουλία. Αν δεν το κάνετε θα επαναφέρω την τροπολογία αυτή στο επόμενο δικό σας σχέδιο νόμου.
Ευχαριστώ πολύ.","ΑΝΔΡΕΑΣ ΛΟΒΕΡΔΟΣ",286
"74741"," Ευχαριστούμε και εμείς.
Ο κ. Αναγνωστάκης έχει το λόγο για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74742"," Σας ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, ήταν όντως μία πολύ γόνιμη και εποικοδομητική διήμερη συζήτηση, για ένα θέμα το οποίο θα μπορούσε ίσως να ήταν ενότητα μιας συνολικότερης αναθεώρησης του σωφρονιστικού μας συστήματος.
Θα ήθελα να τονίσω με όση δύναμη έχει η φωνή μου ότι τέτοιου είδους θετικές πρωτοβουλίες ίσως θα έπρεπε να ήταν ενταγμένες σε μία συνολικότερη νομοθέτηση του σωφρονιστικού συστήματος. Αντ’ αυτού είχαμε και έχουμε μέχρι τώρα αποσπασματικότητα σε αυτήν την νομοθετική πρωτοβουλία.
Ένα δεύτερο σημείο, κυρίες και κύριοι συνάδελφοι, που πρέπει να στηλιτευτεί είναι αυτή η πλημμυρίδα, αυτός ο όγκος των τροπολογιών. Δυστυχώς, δεν είναι το πρώτο νομοσχέδιο που συνοδεύεται από ένα τεράστιο αριθμό τροπολογιών. Δεν θέλω να πιστέψω ότι αυτό οφείλεται στη κακή αρχική σύλληψη της όποιας νομοθετικής πρωτοβουλίας.
Και ίσως να αντιμετωπίζει ζητήματα που προέκυψαν κατά τη διάρκεια της συζήτησης, αν αυτές οι τροπολογίες ήταν στο συγκεκριμένο πεδίο που συζητάμε. Δυστυχώς, όμως, η διαφορετικότητα στη θεματολογία των τροπολογιών αποδεικνύει για άλλη μια φορά ότι μάλλον αντιμετωπίζονται αποσπασματικά και πρόχειρα πολλές φορές ζητήματα που αφορούν την ελληνική κοινωνία και την ελληνική οικονομία θα έλεγα. 
Η τοποθέτηση του εισηγητού κ. Πανούση έδωσε το στίγμα της Δημοκρατικής Αριστεράς. Θεωρώ ότι το θετικό πρόσημο που αναγνωρίσαμε σε αυτό το νομοσχέδιο θα πρέπει να ενσωματώσει όλες τις νομοτεχνικές παρατηρήσεις που έγιναν από πλευράς του εισηγητού μας. 
Θέλω να σταθώ σε τρία ζητήματα που είναι για εμάς ιδιαίτερα σημαντικά. Έγινε αναφορά σε αυτά και από την κ. Φούντα αλλά θα ήθελα και εγώ να τα τονίσω. 
Σε ό,τι αφορά την προσπάθεια εκσυγχρονισμού του σωφρονιστικού συστήματος της χώρας, ήδη, έχουμε αργήσει. Το είπα και προηγουμένως. Αυτή η σημερινή πρωτοβουλία του Υπουργείου Δικαιοσύνης είναι συνέχεια μιας εξαγγελίας του πρώην Υπουργού του Αντώνη Ρουπακιώτη. Στην πρώτη εξαγγελία αλλά και στο νομοθέτημα που σήμερα συζητάμε αυτή η επαγγελλόμενη αναδιάρθρωση κινείται όντως σε μία λογική τέτοια ώστε τα σωφρονιστικά καταστήματα να λειτουργούν ως ιδρύματα μιας δεύτερης ευκαιρίας, μιας ευκαιρίας για επανένταξη στον κοινωνικό ιστό. 
Εξάλλου, είναι γνωστές οι παθογένειες στη λειτουργία του σωφρονιστικού συστήματος, κάτι που αποδεικνύεται από τις τεράστιες ελλείψεις που έχουμε και σε υποδομές και σε προσωπικό και αποδεικνύεται και από τα πολλά και μεγάλα πρόστιμα που κλήθηκε να καταβάλει η χώρα μας με αποφάσεις του Ευρωπαϊκού Δικαστηρίου Ανθρωπίνων Δικαιωμάτων. 
Κύριε Υπουργέ,  έγινε ιδιαίτερη αναφορά από την εισηγητή μας στο ότι δεν θα πρέπει να εστιάσουμε στην επιμήκυνση μιας μεγάλης ποινής που έτσι και αλλιώς μπορεί να εκτίει κάποιος από εκείνους που κάνουν χρήση του προνομίου αλλά στη στέρηση αυτού του προνομίου. Όπως, επίσης, δεν θα πρέπει να γίνεται υποβάθμιση των συλλογικών οργάνων, όπως είναι τα Συμβούλια Φυλακής και οι αποφάσεις να παίρνονται από μονοπρόσωπα όργανα. 
Έγιναν δύο σημαντικές, σημαντικότατες κατά την εκτίμησή μου, προτάσεις από την πλευρά της Δημοκρατικής Αριστεράς. Πρώτη πρόταση, που έχει πάρει και τη μορφή τροπολογίας και σε ένα βαθμό την ενστερνιστήκατε και την υιοθετήσατε, είναι η τροπολογία για την ίδρυση Μονάδων Μέριμνας Νέων. Η αποδοχή και μόνο κύριε Υπουργέ,  δεν αρκεί. Θα πρέπει να υπάρχει εξουσιοδοτική διάταξη στο νόμο για έκδοση προεδρικού διατάγματος σχετικά με την ίδρυση αυτών των Μονάδων Μέριμνας Νέων. 
Επίσης, έγινε αναφορά στο ότι θα πρέπει να αναβαθμιστεί η λειτουργία αλλά και ο ρόλος των αγροτικών φυλακών. Θα πρέπει να αξιοποιηθούν δυνατότητες και εργαλεία που διαθέτουμε, έτσι ώστε πραγματικά να είναι σωφρονιστικό το σύστημα και όχι ένα σύστημα που θα τιμωρεί και στην ουσία θα περιθωριοποιεί όλους εκείνους τους συνανθρώπους μας που είχαν για κάποια στιγμή παραβατικές ή και εγκληματικές συμπεριφορές. 
Μια τρίτη τροπολογία, την οποία χαιρετίζουμε γιατί αποτελεί θετική ρύθμιση, είναι αυτή η τροπολογία του Υπουργείου Ανάπτυξης που αφορά θέματα πληρωμών, έργων από το Πρόγραμμα Δημοσίων Επενδύσεων, το ενιαίο μισθολόγιο και τους δημόσιους ηλεκτρονικούς διαγωνισμούς. 
Για εμάς αποτελεί μια θετική ρύθμιση, αφού πραγματικά διορθώνεται μια αδικία και μια στρέβλωση ιδιαίτερα στο μισθολόγιο αυτών των υπαλλήλων, όπως προανέφερα. Έχουμε κι εμείς τη συμμετοχή μας σε αυτήν τη διόρθωση της συγκεκριμένης αδικίας. 
Τέλος, κύριε Πρόεδρε, κύριε Υπουργέ, κυρίες και κύριοι συνάδελφοι, δεν θα αποφύγω τον πειρασμό να κάνω σχόλιο στη νέα προγραμματική συμφωνία των δύο κομμάτων που συγκυβερνούν και που βεβαίως χθες είδε το φως της δημοσιότητας. Μάλιστα, αυτή η διακήρυξη αποτελεί κατά την εκτίμησή τους συμπλήρωση αλλά και επικαιροποίηση αυτής της προηγούμενης που δημοσιεύθηκε τον Ιούλιο του 2012.
Κύριε Υπουργέ, όσο κι αν έψαξα –έψαξα επισταμένως και επιμελώς- στις έντεκα σελίδες υπάρχει μία μόνη αναφορά σε ό,τι έχει να κάνει με το Υπουργείο Δικαιοσύνης. Αυτό, θα έλεγα, γίνεται με έμμεσο τρόπο. Συγκεκριμένα, στη σελίδα 9, στη δεύτερη παράγραφο αναφέρει μεταξύ των άλλων ότι η επιτάχυνση απονομής της δικαιοσύνης υπό συνθήκες εξωτερικής αλλά και εσωτερικής ανεξαρτησίας και διαφάνειας είναι θεμελιώδεις προγραμματικές δεσμεύσεις της Κυβέρνησης και αξιώσεις της κοινωνίας.
Κύριε Υπουργέ, έχουμε μεγάλο πρόβλημα. Οι υποθέσεις στοιβάζονται. Είναι υποχρεωμένοι οι πολίτες να χάνουν εργατοώρες, να καταβάλλουν μεγάλο κόπο και χρόνο και χρήμα για μια υπόθεση που τους ταλανίζει πάνω από τέσσερα ή και πέντε χρόνια. Εάν πραγματικά έστω αυτή η δέσμευση που αφορά το δικό σας Υπουργείο, τη δική σας πολιτική ευθύνη είναι όντως δέσμευση ουσίας, προχωρήστε σε όλα εκείνα τα απαραίτητα μέτρα για να δώσετε λύση σε αυτό το οξυμμένο πρόβλημα.
Κύριε Πρόεδρε, σας ευχαριστώ. 
(Χειροκροτήματα από την πτέρυγα της ΔΗΜΑΡ)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"74743","  Ευχαριστούμε κι εμείς. 
Το λόγο έχει ο κ. Ματθαιόπουλος για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74744"," Ευχαριστώ, κύριε Πρόεδρε.
Κύριε Υπουργέ, κατά τη χθεσινή μου τοποθέτηση ως Κοινοβουλευτικός Εκπρόσωπος αναφέρθηκα στο μείζον ζήτημα της εγκληματικότητας, ένα θέμα που για εμάς στη Χρυσή Αυγή αποτελεί πλέον μια μεγάλη εθνική και κοινωνική πληγή. Ανέφερα συγκεκριμένα ότι η εγκληματικότητα, ιδιαίτερα αυτή της βαριάς μορφής, στη συντριπτική της πλειοψηφία είναι εισαγόμενη, αφού η αθρόα είσοδος των λαθρομεταναστών στη χώρα έχει εκτινάξει το έγκλημα στα ύψη. 
Αυτό αποδεικνύεται από τα στατιστικά δεδομένα. Αυτό αποδεικνύουν ανεξάρτητες αρχές, οι οποίες με νούμερα έχουν αποδείξει ότι εδώ και δεκαετίες όσοι πιο πολλοί έρχονται παράνομα στην Ελλάδα τόσο πιο πολλά κρούσματα εγκληματικότητας έχουμε. 
Η άποψη της Χρυσής Αυγής, η οποία εκφράστηκε επισήμως χθες από εμένα –την επαναλαμβάνω και σήμερα- είναι ότι εάν το ζητούμενο του νομοσχεδίου είναι η αποσυμφόρηση των φυλακών, τότε θα πρέπει να προβείτε άμεσα στην απέλαση των λαθρομεταναστών, οι οποίοι ναι μεν βρίσκονται παράνομα στη χώρα, επιπλέον διαπράττουν εγκλήματα, αλλά επιβαρύνετε τον Έλληνα φορολογούμενο να πληρώνει για τη σίτιση και τη στέγασή τους, ενώ θα μπορούσατε κάλλιστα να τους στείλετε στη χώρα προέλευσης τους και να εκτίσουν εκεί την ποινή για τα αδικήματα που έχουν διαπράξει.
Δεν πέρασε ούτε μια μέρα από αυτά που είπα μόλις χθες και σήμερα, δυστυχώς, επιβεβαιώθηκα με μια είδηση, η οποία έχει να κάνει με ένα περιστατικό στις μεγαλύτερες, ίσως, φυλακές της Ελλάδας, τις φυλακές Κορυδαλλού, όπου θα έπρεπε να έχουμε αυξημένα μέτρα ασφαλείας λόγω της συμφόρησης. Εκεί ένας Κούρδος κρατούμενος τραυμάτισε, μαχαίρωσε έναν αστυφύλακα στο λαιμό με ένα αυτοσχέδιο μαχαίρι που είχε φτιάξει ο ίδιος. Δεν ξέρω κάτω από ποιες συνθήκες και πώς έγινε το περιστατικό. Η είδηση λέει ότι τραυμάτισε έναν αστυφύλακα, ο οποίος θα μπορούσε κάλλιστα σήμερα να είναι νεκρός, ακριβώς επειδή η κατάσταση έχει φτάσει σε τέτοια τραγικά σημεία. 
Αντί, λοιπόν, να θρηνούμε μέρα με τη μέρα θύματα ή να είμαστε μάρτυρες τέτοιων δυσάρεστων φαινομένων, θα μπορούσαμε κάλλιστα να δώσουμε όλα τα απαιτούμενα μέτρα στους ανθρώπους αυτούς να κάνουν σωστά τη δουλειά τους ή –αυτό που είπα προηγουμένως- να φύγουν όλοι από τις φυλακές και να εκτίσουν τις ποινές στις χώρες προέλευσής τους. Αυτά τα φαινόμενα δεν είναι τωρινά αλλά τα συναντάμε όλο και πιο συχνά. 
Είναι απορίας άξιον τι κάνει το Υπουργείο Δημόσιας Τάξης, αλλά και τι κάνει το Υπουργείο Δικαιοσύνης, γιατί το δικό σας κομμάτι είναι αυτό το οποίο ευθύνεται για το νομικό πλαίσιο, το οποίο είναι παρά πολύ χαλαρό για περιπτώσεις σαν αυτές, όπου άνθρωποι, οι οποίοι διαπράττουν βαριά εγκλήματα, όχι μόνο παραμένουν ατιμώρητοι αλλά παίρνουν και άδειες, έτσι ώστε φεύγουν από τις φυλακές, βγαίνουν έξω στην ελληνική κοινωνία, διαπράττουν τα ίδια και χειρότερα εγκλήματα και είτε δεν συλλαμβάνονται είτε διαφεύγουν στο εξωτερικό.
Αυτά τα άτομα, λοιπόν, θέλετε να θέσετε υπό ηλεκτρονική επιτήρηση, αυτά τα άτομα που κάνουν τέτοιες πράξεις θέλετε να αφήσετε ελεύθερα έξω στην κοινωνία, τη στιγμή που δεν μπορείτε να ελέγξετε τις φυλακές σε ένα περιβάλλον, το οποίο υποτίθεται ότι είναι ελεγχόμενο.
Ευκαιρίας δοθείσης, θα ήθελα να απαντήσω στον κ. Βορίδη, ο οποίος κατά τη χθεσινή μου τοποθέτηση πήρε το λόγο ακριβώς μετά από εμένα, απαντώντας ουσιαστικά σε αυτά που είχα καταλογίσει σ’ αυτόν. Αυτά που του είχα καταλογίσει είναι ότι είναι ο άνθρωπος, ο οποίος είχε προαναγγείλει τις πολιτικές διώξεις εναντίον της Χρυσής Αυγής. Πήρε το λόγο, λοιπόν, μετά από εμένα. Δεν είχα τη δυνατότητα να του απαντήσω. Το κάνω σήμερα.
Είπε, λοιπόν, ότι κάτι τέτοιο δεν συνέβη ποτέ. Scripta manent, τα γραπτά μένουν. Έχω εδώ πέρα μία δήλωση που έκανε, η οποία είναι επίσημη, με ημερομηνία 16 Σεπτεμβρίου, στην οποία μεταξύ άλλων αναφέρει: «Βρισκόμαστε σε ένα σημείο που θα άξιζε κανείς να σκεφτεί, πέρα από την ανάγκη να ασκηθεί συγκεκριμένη δίωξη για το περιστατικό…» -αναφερόμενος στα όσα έγιναν στον Μελιγαλά- «…αλλά να δει κανένας μήπως συλλέγοντας μια σειρά περιστατικών, δηλαδή εγκληματικών ενεργειών, έχουμε μπροστά μας τη συστηματική δράση μιας εγκληματικής οργάνωσης». 
Δεν ξέρω αν ο κ. Βορίδης είναι ακόμα εν ενεργεία νομικός, αν είναι εισαγγελέας, αν είναι κριτής, αλλά εδώ πέρα έχουμε μία τοποθέτηση, μία επίσημη δήλωση, η οποία προσδίδει στη Χρυσή Αυγή τον τίτλο της εγκληματικής οργάνωσης. 
Μετά μία ημέρα ακριβώς αναφέρει έξι συγκεκριμένα βήματα, κατά δήλωση που έκανε στο κανάλι «STAR» στον κ. Κουβαρά και λέει: «Τα έξι βήματα που προτείνω εγώ είναι η εισαγγελική δίωξη, η διαβίβαση της δικογραφίας στη Βουλή, η άρση ασυλίας όλων των Βουλευτών της Χρυσής Αυγής, η έκδοση ενταλμάτων σύλληψης, η σύλληψη όλων των Βουλευτών της Χρυσής Αυγής και, τέλος, και η ομαδική προφυλάκισή τους.»
Αυτά, λοιπόν, έγιναν μία ακριβώς ημέρα πριν τη δολοφονία του Φύσσα και έχουν τηρηθεί κατά γράμμα μέχρι σήμερα.
Η Χρυσή Αυγή μετράει σήμερα τρεις απώλειες, αυτή του Γενικού Γραμματέα του Κινήματος, αυτή του Κοινοβουλευτικού Εκπροσώπου και αυτή του Βουλευτή από τον Πειραιά και είναι απορίας άξιον πώς ξέχασε ο κ. Βορίδης όλα αυτά που είχε δηλώσει προ ενός και πλέον μηνός στα κανάλια.
Εάν, λοιπόν, όλα αυτά είναι τυχαία, για εμάς δεν είναι καθόλου τυχαία, γιατί βλέπουμε ότι υπάρχει μια ενορχηστρωμένη πράξη, μία συνένωση όλων των δυνάμεων για να χτυπηθεί ύπουλα και άνανδρα ένα νόμιμο πολιτικό κόμμα.
Εάν εσείς, παρ’ όλα αυτά, θέλετε να λέτε ότι συμμετέχετε σε ένα κράτος δικαίου, όπου η δικαιοσύνη λειτουργεί ανεξάρτητα και δεν επηρεάζεται ούτε από τα Μέσα Μαζικής Ενημέρωσης, που έστησαν τηλεδίκες -αναφερθήκατε κι εσείς ο ίδιος προσωπικά και είπατε ότι υπάρχει και ένα όριο, ότι έχει καταντήσει σόου όλο αυτό που γίνεται, έτσι δεν είναι; Αναφέρομαι σε μία δήλωσή σας που κάνατε προ ημερών- θα πρέπει να αποκαταστήσετε αυτήν την κατάφωρη αδικία, θα πρέπει να δείτε όλα τα δεδομένα και όλες τις ενδείξεις, οι οποίες αποδεικνύουν ότι η Χρυσή Αυγή είναι άδικα κατηγορούμενη ως εγκληματική οργάνωση.
Επίσης, θα ήθελα, επιτέλους, μία απάντηση σε αυτό που είπα προηγουμένως, χθες από αυτό εδώ το Βήμα, στις διασυνδέσεις ψευδομαρτύρων με Υπουργούς της Νέας Δημοκρατίας, στον κ. Βαρβιτσιώτη, ο οποίος εναγκαλιζόταν με έναν ψευδομάρτυρα, ο οποίος φέρει τον τίτλο «Σ.Τ.», τον οποίο και κατονομάσαμε προχθές. Εάν θέλετε, λοιπόν, απαντήστε σε αυτό. Θα ήθελα να δω τη δικιά σας τοποθέτηση και του ιδίου γιατί ήταν σήμερα στη Βουλή, αλλά δεν αναφέρθηκε σ’ αυτό. Δεν νομίζω ότι είναι τυχαίο.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"74745"," Η κ. Κωνσταντοπούλου έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74746"," Ευχαριστώ πολύ, κύριε Πρόεδρε. 
Κύριε Υπουργέ, είστε Υπουργός Δικαιοσύνης, Διαφάνειας και Ανθρωπίνων Δικαιωμάτων. Σήμερα το πρωί -ακριβώς όχι το πρωί, μετά το μεσημέρι- έγινε στο σύνολο η ψήφιση του νομοσχεδίου, που περιέχει την απαράδεκτη τροπολογία για τη ΝΕΡΙΤ. Γνωρίζετε ότι αυτή η απαράδεκτη τροπολογία είναι νομικά ανυπόστατη, ακριβώς διότι ερείδεται και προσπαθεί να νομιμοποιήσει εκ των υστέρων και από το παράθυρο την επίσης ανυπόστατη πλέον πράξη νομοθετικού περιεχομένου, που δεν κυρώθηκε από τη Βουλή.
H Κυβέρνησή σας επέλεξε το δρόμο της εκπνοής της προθεσμίας, ακριβώς φοβούμενη ότι δεν θα κυρωθεί από τους Βουλευτές. 
Πριν, όμως, από την ψήφιση στο σύνολο έγινε νομοτεχνική βελτίωση από τον αρμόδιο Υπουργό. Δεν ξέρω αν αυτή είναι η καλή νομοθέτηση, για την οποία υπάρχουν εγχειρίδια, διατάξεις και δεσμευτικοί κανόνες.
 Το σίγουρο είναι ότι πριν γίνουν όλα αυτά η Κυβέρνησή σας εξέπεμψε το μήνυμα ότι θα πάψει να εκπέμπει η «ΕΡΤ Α.Ε.», που γνωρίζετε ότι είναι η μόνη νόμιμη χρήστης των συχνοτήτων, είναι η μόνη νόμιμα εκπέμπουσα και υλοποιούσα κατά το σκέλος αυτό την απόφαση του Συμβουλίου της Επικρατείας, την οποία η Κυβέρνησή σας παραβιάζει. 
Αυτό δε το οποίο επιχειρείτε, να παρέμβετε ξανά στο σήμα της, είναι μια ευθεία παραβίαση της νομιμότητας, είναι μια πράξη βίας και ανομίας που προστίθεται στο μακρύ κατάλογο των πράξεων βίας και ανομίας που συνοδεύουν τη διακυβέρνησή σας. 
Επειδή, δε, έχετε την ιδιότητα του νομικού και του πρώην δικαστικού, σας εφιστώ την προσοχή στο ότι ευθύνη γι’ αυτές τις πράξεις συνοδεύει όλους όσοι συμπράττουν στην υλοποίησή τους, αλλά και όλους όσοι ανέχονται και απέχουν από τις νόμιμες ενέργειες για την υλοποίηση της νομιμότητας. 
Είμαι, νομίζω, πολύ σαφής και από εκεί και πέρα θα περιμένω όταν τοποθετηθείτε να μας πείτε και ποια είναι η επίσημη θέση της Κυβέρνησης γι’ αυτό που σήμερα καταγράφεται και σας ανέφερε προηγουμένως και ο Κοινοβουλευτικός μας Εκπρόσωπος κ. Βούτσης. Σας λέω δε ότι κάθε απόπειρα νέων βίαιων και παρανόμων ενεργειών εις βάρος των εργαζομένων της ΕΡΤ θα σας βρει αντιμέτωπους και με τον ΣΥΡΙΖΑ και με την κοινωνία. 
Δεύτερον, έρχομαι στο νομοσχέδιο και στο γεγονός ότι επιμένετε στις εξαιρέσεις, επιμένετε δηλαδή να παρεμβαίνετε στη δικαστική κρίση. Με εντυπωσίασε και με κατέπληξε η χθεσινή σας τοποθέτηση. Είπατε «μου κάνει εμένα περισσότερο -αυτό είπατε, κύριε Υπουργέ- ένας που έχει καταδικαστεί σε κάθειρξη έξι χρόνων για το τάδε αδίκημα από έναν που έχει καταδικαστεί σε τρία χρόνια φυλάκισης –στην κατώτερη ποινή για την οποία δεν πηγαίνεις φυλακή- για το δείνα αδίκημα».
 Ποιος σας ρώτησε; Από πού και ως πού αναλαμβάνετε αυθαιρέτως την εξουσία να ανακατατάσσετε τους καταδικασθέντες από τα δικαστήρια; Ποιος σας έδωσε αυτό το δικαίωμα; Σίγουρα όχι το Σύνταγμα. Σίγουρα όχι ο λαός, από τον οποίο πηγάζουν και για τον οποίο προορίζονται όλες οι εξουσίες. Δεν έχετε το δικαίωμα να κάνετε ανακατανομή των αδικημάτων και δεν έχετε –πολύ περισσότερο- το δικαίωμα να παρεμβαίνετε σε αμετάκλητες ή τελεσίδικες ή πρωτοδίκως κριθείσες υποθέσεις. 
Πρέπει να σας πω ότι η ποινική αξίωση της πολιτείας πρέπει να αντανακλά και το κοινό αίσθημα χωρίς να δεσμεύεται από αυτό και κυρίως να ενσωματώνει την ηθική απαξία που έχει κάθε πράξη. Πρέπει να σας ενημερώσω επίσης –γιατί φαίνεται ότι δεν το έχετε καταλάβει καθόλου καλά οι κυβερνώντες- ότι τη σήμερον ημέρα η οικονομική εγκληματικότητα σε βάρος του δημοσίου, αυτή δηλαδή η συμπεριφορά και κυβερνώντων και συμπραττόντων στην άσκηση της εξουσίας, η οποία ζημιώνει το δημόσιο, έχει τεράστια ηθικοκοινωνική απαξία, διότι ακριβώς συνοδεύεται από το στίγμα ότι προκαλεί τα άχθη και τα δεινά που υφίσταται τα τελευταία τριάμισι χρόνια, τη μνημονιακή περίοδο. 
Αυτά, λοιπόν, συνοδεύονται από αυξημένη ηθικοκοινωνική απαξία. 
Εσείς μέσα στη Βουλή προσπαθείτε να τα αποφλοιώσετε ακόμη και από την ποινική τους απαξία, φέρνοντας τις τροπολογίες-«ντροπολογίες» για αμνήστευση των τραπεζιτών για τα δάνεια σε κόμματα -δηλαδή στα δικά σας κόμματα- και φέρνοντας τις τροπολογίες για αυτοαμνήστευση Υπουργών για μεταχείριση τραπεζών. Μιλώ για τον κ. Βενιζέλο και την υπόθεση της Proton Bank, αλλά και για νέες υποθέσεις που έρχονται κατά την πατέντα Βενιζέλου. Μιλώ για τη διάταξη ασυλίας στους νομικούς συμβούλους του κράτους που γνωματεύουν σε βάρος του δημοσίου συμφέροντος και της εθνικής κυριαρχίας. Μιλώ για την τροπολογία-«ντροπολογία» που φέρατε και αποσύρατε για το «πόθεν έσχες». Μιλώ επίσης για την ντροπιαστική συμπεριφορά της Κυβέρνησης και των αρμοδίων υπηρεσιών στην υπόθεση της λίστας Λαγκάρντ, που ακόμη δεν έχει εισπραχθεί 1 ευρώ και που τολμάτε να φέρνετε τροπολογίες παράτασης παραγραφής των φορολογικών αξιώσεων –χθες συζητήθηκαν και ψηφίστηκαν- όχι διότι δεν θέλετε να παραγραφούν, αλλά διότι θέλετε να παρατείνετε την περίοδο έρευνας, δηλαδή να μεταθέσετε τις αποκαλύψεις, οι οποίες γνωρίζετε ότι πρόκειται να επιβαρύνουν τη θέση συγκεκριμένων κυβερνητικών προσώπων, πρώην και νυν, και συγκεκριμένων ευνοουμένων συμφερόντων. Όλα αυτά δεν είναι συμπεριφορά σύστοιχη προς την εξυπηρέτηση του δημοσίου συμφέροντος. 
Στο νομοσχέδιο για το «βραχιολάκι» δεν εισάγετε καμμία επί της ουσίας βελτίωση. Το λέω «βραχιολάκι» κατ’ ευφημισμόν. Δεν είναι βραχιολάκι. Σας τα εξήγησε και η κ. Σταμπουλή και η εισηγήτριά μας η κ. Κατριβάνου. Είναι μία συσκευή η οποία δημιουργεί και σοβαρό πρόβλημα, ιδίως στις γυναίκες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μία μικρή ανοχή παρακαλώ, κύριε Πρόεδρε.
Ο ΣΥΡΙΖΑ κατέθεσε δύο αναλυτικές τροπολογίες, μία για το «βραχιολάκι», για την ηλεκτρονική επιτήρηση καθ’ εαυτή, με αναλυτική και διεξοδική έκθεση των θέσεών μας, και μία εν σχέσει με την εφαρμογή του νόμου περί εξαρτησιογόνων ουσιών. Δεν έχετε ακόμη τοποθετηθεί ως προς το εάν υιοθετείτε οτιδήποτε από όλα όσα σας εκθέσαμε. Θα αναμένω και την τοποθέτησή σας και θα επιφυλαχθώ για τη δευτερολογία μου ως προς αυτό.
Έρχομαι συντομότατα στις τροπολογίες, για να πω τηλεγραφικά τα εξής:
Πρώτον, ενσωμάτωση οδηγιών δεν μπορεί να γίνεται με τροπολογία. Με δεδομένη δε και τη θέση που έλαβε η κ. Τζάκρη εκ μέρους του ΠΑΣΟΚ, θεωρώ ότι δεν μπορείτε να ισχυριστείτε ούτε ότι ψηφίζεται, σε κενά έδρανα με εικαζόμενη δεδηλωμένη. Πρέπει να την αποσύρετε.
Δεύτερον, ως προς την καταβολή υπερωριών των σωφρονιστικών υπαλλήλων, βάλτε το σε ξεχωριστό άρθρο και μη μας αναγκάζετε να διαφοροποιηθούμε. Διότι ξέρετε ότι η παράγραφος 4 έχει πρόβλημα. Αφορά νομιμοποίηση συμβάσεων που έπρεπε να κριθούν από την Αρχή για τις Δημόσιες Συμβάσεις ή από το Ελεγκτικό Συνέδριο και δεν μπορεί η Βουλή αυτή να λειτουργεί ως νομιμοποιητής τέτοιου είδους πρακτικών από πλευράς του δημοσίου. 
Ως προς τον Κώδικα Δικηγόρων, μου έκανε εντύπωση η τοποθέτηση της κ. Τζάκρη που είπε «ο τρόπος με τον οποίο νομοθετούμε». Μα, η ίδια ήταν παρούσα και δεν έλεγε «ΝΑΙ» σε καμμία διάταξη του νόμου. Ο κ. Βιρβιδάκης με τη δική σας σιωπή έλεγε «εγκρίνεται κατά πλειοψηφία» και επιτρέψατε συμπράττοντες να θεωρηθεί δήθεν ψηφισθείς ένας κώδικας που δεν ψηφίστηκε και για τον οποίο τώρα φέρνετε με τροπολογία αλλαγές, γιατί καταλάβατε ότι έχετε κάνει πάρα πολλά λάθη. Και, βεβαίως, δεν είναι μόνο αυτά τα λάθη που έχετε κάνει. Και, βεβαίως, δράττεσθε και της ευκαιρίας για να φέρετε πονηρές διατυπώσεις. 
Εμείς εννοείται ότι δεν θα το ψηφίσουμε, διότι δεν νομιμοποιούμε από το «παράθυρο» έναν κώδικα που δεν έχει ψηφιστεί.","ΖΩΗ ΚΩΝΣΤΑΝΤΟΠΟΥΛΟΥ",272
"74747","  Παρακαλώ, ολοκληρώνετε, κυρία Κωνσταντοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74748"," Ολοκληρώνω με δύο φράσεις, κύριε Πρόεδρε, και σας ευχαριστώ για την ανοχή.
Ως προς τον εισαγγελέα διαφθοράς δεν απαντήσατε πώς δίνετε ανακριτικά καθήκοντα σε επιστημονικό προσωπικό που δεν πληροί τις προϋποθέσεις του νόμου.
Ως προς το άρθρο 458Α, δεν μας ικανοποιεί η τοποθέτησή σας. Ίσως έγινε με αυτόν τον τρόπο, διότι χθες επικεντρώσαμε στο Συμβούλιο Ασφαλείας του ΟΗΕ. Σήμερα σας εξέθεσε και ο κ. Βούτσης -και εγώ θα σας εκθέσω στη δευτερολογία μου- τους λόγους για τους οποίους οφείλετε να το αποσύρετε και λόγω Κανονισμών Ευρωπαϊκής Ένωσης. Σας υπενθυμίζω, όμως, ότι χθες αναφέρθηκα σε δύο αποφάσεις του Δικαστηρίου των Ευρωπαϊκών Κοινοτήτων που ακύρωσαν πρακτικές της εκτελεστικής αρμοδιότητας της Ευρωπαϊκής Επιτροπής.
Τελευταία φράση: Ρυμοτομικά σχέδια. Επιμένετε να καλέσετε αυτήν τη Βουλή να εγκρίνει ρυμοτομικά σχέδια της εταιρείας «ΘΕΜΙΣ ΚΑΤΑΣΚΕΥΑΣΤΙΚΗ»; Επιμένετε και λέτε ότι εσείς τα έχετε θεωρήσει και εγκρίνει και θέλετε η Βουλή να νομιμοποιήσει τους μηχανικούς, χωρίς να έχει γίνει καμμία ανάλυση, με τροπολογία και χωρίς έκθεση γεγονότων;
Ακροτελεύτια παρατήρηση: Προσωπικό ΜΟΔ και προσωπικό Ενιαίας Ανεξάρτητης Αρχής Δημοσίων Συμβάσεων. Δεν μπορείτε να φέρνετε φωτογραφικές ρυθμίσεις και πρέπει να εξηγήσετε γιατί το κάνετε αυτό.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΖΩΗ ΚΩΝΣΤΑΝΤΟΠΟΥΛΟΥ",272
"74749"," Παρακαλώ τον κ. Μαριά, με τον οποίο κλείνουμε τον κατάλογο των ομιλητών, να λάβει το λόγο. Μετά ακολουθεί ο κύριος Υπουργός, ο οποίος θα λάβει το λόγο.
Κύριε Μαριά, έχετε στη διάθεσή σας οκτώ λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κυρίες και κύριοι Βουλευτές, έχει γίνει εκτεταμένη συζήτηση για το νομοσχέδιο. Παρατηρήσεις έχουν τεθεί από πολλές πλευρές και βεβαίως από τον εισηγητή μας κ. Καπερνάρο.
Εγώ θέλω να επικεντρωθώ στην τροπολογία αυτή που έχει σχέση με ποινικές κυρώσεις για τη μη εφαρμογή Κανονισμού της Ευρωπαϊκής Ένωσης και να το συνδυάσω και με την άλλη τροπολογία που έχετε φέρει, με την οποία ενσωματώνετε οδηγία της Ευρωπαϊκής Ένωσης. Θα επιμείνω σ’ αυτό, γιατί το Υπουργείο Δικαιοσύνης έχει μεγάλη ευθύνη για τα ζητήματα αυτά.
Γνωρίζουμε, λοιπόν, πολύ καλά ότι στο βαθμό που εκδίδεται κανονισμός από πλευράς της Ευρωπαϊκής Ένωσης, αυτός εφαρμόζεται απευθείας στην έννομη τάξη των κρατών-μελών. Άρα, όσον αφορά τους Κανονισμούς, δεν υφίσταται θέμα. Εφόσον εκδοθούν νομίμως, έχουν τη δυνατότητα άμεσης εφαρμογής από την ημέρα που θα δημοσιευθούν στην επίσημη εφημερίδα της Ευρωπαϊκής Ένωσης.
Αν πρόκειται για οδηγία, θα πρέπει να υπάρξει η ενσωμάτωση με βάση είτε την έκδοση προεδρικού διατάγματος ή με νόμο. Όμως, αυτό σημαίνει ότι ακολουθούνται όλα τα στάδια, δηλαδή γίνεται κανονική εισαγωγή του νομοσχεδίου, υπάρχει η δυνατότητα να έρθουν και φορείς να τοποθετηθούν, έχουμε τη δυνατότητα ως Βουλευτές να τοποθετηθούμε αναλυτικά στα ζητήματα αυτά και κάποια στιγμή να έρθει η συγκεκριμένη οδηγία και να ενσωματωθεί με απόφαση της Ολομέλειας.
Εδώ τώρα, χωρίς να υπάρχουν αυτά τα στάδια, έρχεται μια τροπολογία -αν δεν κάνω λάθος, είναι η 880- και ουσιαστικά όλο αυτό το νομοθετικό κείμενο, κύριε Υπουργέ, που είναι αρκετά μεγάλο και έχει πολλά στοιχεία και περίπλοκα, θέλετε με μια τροπολογία να περάσει και να αποτελέσει πλέον και εσωτερικό δίκαιο. Είναι πάρα πολλά τα στοιχεία που έχετε εδώ.
Εμένα με προβληματίζει το εξής: Έστω ότι λέμε «ΝΑΙ» σήμερα εδώ. Όμως, αύριο-μεθαύριο με τροπολογίες θα φέρνετε συνεχώς να ενσωματώνετε τις οδηγίες της Ευρωπαϊκής Ένωσης; Είναι μια πολύ επικίνδυνη πρακτική. Άρα, από άποψη αρχής, δεν θα μπορούσαμε να συμφωνήσουμε σε διαδικασία ενσωμάτωσης οδηγίας της Ευρωπαϊκής Ένωσης μέσω τροπολογίας.
Όμως, εγώ βλέπω και κάτι άλλο πλέον. Βλέπω ότι πάμε να ποινικοποιήσουμε ή πάτε να ποινικοποιήσετε περιπτώσεις μη εφαρμογής νομοθεσίας της Ευρωπαϊκής Ένωσης. Κάναμε τις παρατηρήσεις για το Συμβούλιο Ασφαλείας και κάνατε την τροποποίησή σας. Κρατήσατε, όμως, τους κανονισμούς και λέτε στο συγκεκριμένο άρθρο πλέον το εξής: «Όποιος με πρόθεση παραβιάζει κυρώσεις ή περιοριστικά μέτρα που έχουν επιβληθεί σε βάρος κρατών ή οντοτήτων…». Αν θέλετε, αλλάξτε το, γιατί το πρωτότυπο στην Ευρωπαϊκή Ένωση, όπως παρατήρησε πολύ σωστά ο συνάδελφος κ. Γκιόκας, μιλάει για «κρατικές οντότητες» και προφανώς αναφέρεται στο Κόσοβο κ.λπ.. Όμως, εντάξει, δεν είναι εκεί το πρόβλημα. Έφυγε το «με αποφάσεις του Συμβουλίου» και λέει: «Ή με Κανονισμούς της Ευρωπαϊκής Ένωσης».
Δηλαδή, αν κάποιος κάνει αυτές τις πράξεις που προκύπτουν και που εμποδίζουν την εφαρμογή κανονισμών της Ευρωπαϊκής Ένωσης, τότε ποινικοποιείται αυτή η υπόθεση. 
Το βγάλατε αυτό που αφορά το Συμβούλιο Ασφαλείας, γιατί καταλαβαίνετε ότι υπάρχει θέμα, αλλά λέτε ότι δεν μπορείτε να κάνετε το ίδιο για τους κανονισμούς, διότι εδώ πρόκειται για κανονισμούς της Ευρωπαϊκής Ένωσης και υπάρχει υποχρέωση εφαρμογής, όπως είπατε. Όμως, προσέξτε κάτι. Αφού αυτοί είναι κανονισμοί και εφαρμόζονται αφ’ εαυτών μέσα στο νομικό σύστημα της χώρας, δεν χρειάζεται τίποτα. Αν δε αυτοί οι κανονισμοί προβλέπουν κυρώσεις, και αυτές οι κυρώσεις εφαρμόζονται διότι είναι μέσω του κανονισμού και έρχονται απευθείας. Όμως, οι κανονισμοί της Ευρωπαϊκής Ένωσης δεν μπορούν να προβλέψουν ποινικές κυρώσεις, διότι η Ευρωπαϊκή Ένωση δεν είναι κράτος για να προβλέπει ποινικές κυρώσεις. 
Επομένως τίθεται το ερώτημα αν υποχρεούται ένα κράτος να προβλέπει ποινικές κυρώσεις σε περίπτωση μη εφαρμογής ορισμένων κανονισμών της Ευρωπαϊκής Ένωσης. Αυτό είναι δική σας νομοθετική πρωτοβουλία. Είναι δική σας επιλογή. Διότι αν ήθελε η Ευρωπαϊκή Ένωση να προβλέψει κυρώσεις, θα πήγαινε μέχρι τα όρια που μπορεί να πάει. Και αν επέβαλλε και ποινικές κυρώσεις εντός του κανονισμού, τότε αυτές θα ήταν εκτός αρμοδιότητας και επομένως θα μπορούσαν να κριθούν παράνομες από το Δικαστήριο της Ευρωπαϊκής Ένωσης. 
Ποιος αποφασίζει πολιτικά ότι πρέπει να υπάρξει ποινική κύρωση λόγω μη εφαρμογής κανονισμού της Ευρωπαϊκής Ένωσης που εκδίδεται σύμφωνα με το άρθρο 215 της Συνθήκης Λειτουργίας της Ευρωπαϊκής Ένωσης, όπως παρατήρησε –επαναλαμβάνω- ο συνάδελφος κ. Γκιόκας; Ο συνάδελφος έθεσε το θέμα και πολύ σωστά έκανε. Ποιος, λοιπόν, αποφασίζει; Είναι πολιτική πρωτοβουλία σας. Άρα εσείς αποφασίζετε, διότι εάν δεν προβλέψετε ποινικές κυρώσεις, αυτό δεν αποτελεί παραβίαση της συνθήκης. 
Η συνθήκη είναι συγκεκριμένη και έχει δύο συνδυασμούς. Πρώτον, προκύπτει από τη Συνθήκη Λειτουργίας της Ευρωπαϊκής Ένωσης –την πρώτη συνθήκη- που λέει πώς θεσπίζονται διατάξεις εξωτερικής πολιτικής και ότι αν θεσπιστούν αυτές οι διατάξεις της εξωτερικής πολιτικής, τότε το Συμβούλιο μπορεί, αν θέλει, να εκδώσει και πράξη, η οποία θα επιβάλλει μέτρα. Στο άρθρο 215 λέει: «εφόσον προβλέπεται από την απόφαση, το Συμβούλιο μπορεί να λάβει, σύμφωνα με τη διαδικασία της παραγράφου 1, περιοριστικά μέτρα έναντι φυσικών ή νομικών προσώπων, ομάδων ή κρατικών οντοτήτων». 
Άρα, λοιπόν, αν θέλει, ας τα πάρει το Συμβούλιο, που λέει ότι δεν θα επιτρέπεται η χρηματοδότηση κ.λπ., ότι υπάρχουν αυτές οι τρομοκρατικές οργανώσεις, ότι δεν επιτρέπεται μεταφορά προϊόντων στο τάδε κράτος ή στην τάδε οντότητα. Πολύ ωραία! Όποιος το παραβιάσει αυτό, παραβιάζει το δίκαιο της Ευρωπαϊκής Ένωσης και υπάρχουν ευθύνες. Εν προκειμένω, αν το κράτος βοηθήσει, ευθύνεται το κράτος. Όμως, ακόμα και αν υπάρχει ανοχή από το κράτος και αφήνει πολίτες να βοηθούν, μπορεί σύμφωνα με το Δίκαιο της Ευρωπαϊκής Ένωσης να έρθει αυτό το κράτος ενώπιον του δικαστηρίου και να έχει ευθύνη. Αυτά λέει το Κοινοτικό Δίκαιο. 
Ωραία! Ό,τι είναι να γίνει, θα γίνει. Εδώ φθάνουμε στο σημείο να λέμε ότι αν δεν εφαρμοστεί ένας πολύ συγκεκριμένος κανονισμός της Ευρωπαϊκής Ένωσης –δηλαδή, μιλάμε για όποιον με πρόθεση παραβιάζει κυρώσεις ή περιοριστικά μέτρα ενός κανονισμού της Ευρωπαϊκής Ένωσης- σ’ αυτήν τη φάση αυτό ποινικοποιείται. Η δεύτερη φάση θα αφορά και όποιον παραβιάσει άλλον κανονισμό της Ευρωπαϊκής Ένωσης, που τότε και αυτό θα δημιουργεί ποινική ευθύνη. Άρα  ποινικοποιείτε τη μη εφαρμογή ή και την αντίθεση των πολιτών απέναντι σε αποφάσεις που λαμβάνουν τη μορφή κανονισμού. 
Εμένα πλέον αυτό με προβληματίζει, διότι έχω εδώ δημοσίευμα της εφημερίδας «ΕΛΕΥΘΕΡΟΤΥΠΙΑ» με ημερομηνία 2 Οκτωβρίου 2013 που ο κύριος Πρωθυπουργός, όταν ήταν στις Ηνωμένες Πολιτείες, είπε –δεν αφορά το κόμμα μας αυτή η δήλωση- ότι είναι εξτρεμιστές όσοι υποστηρίζουν την έξοδο από την Ευρωπαϊκή Ένωση και το ΝΑΤΟ. Αντιλαμβάνομαι ότι το δεύτερο βήμα είναι ότι όσοι θα διαφωνείτε και δεν θα θέλετε την εφαρμογή κανονισμών της Ευρωπαϊκής Ένωσης, θα έχετε και ποινική ευθύνη. 
Γι’ αυτό, λοιπόν, εδώ είναι ατελής και νομικά η διάταξή σας. Διότι ο κανονισμός, κύριε Υπουργέ, ως τέτοιος εφαρμόζεται. Δεν έχετε καμμία υποχρέωση ως κράτος να επιβάλετε ποινική απαξία σε αυτόν που δεν εφαρμόζει έναν κανονισμό της Ευρωπαϊκής Ένωσης. Εκτός και αν πολιτικά αποφασίσετε ότι θέλετε να το κάνετε, οπότε για εμένα «κουμπώνει» με την πολιτική επιλογή του Πρωθυπουργού που θεωρεί εξτρεμιστές –εξηγώ ότι αυτό δεν αφορά το κόμμα μας, γιατί δεν έχουμε θέση για έξοδο από την Ευρωπαϊκή Ένωση, αλλά αυτό δεν έχει καμμία σημασία- όσους υποστηρίζουν την έξοδο από την Ευρωπαϊκή Ένωση και το ΝΑΤΟ και θα αντιμετωπιστούν μετά όπως και η Χρυσή Αυγή. Αυτά είπε στην Αμερική.
Την επόμενη μέρα φέρατε μια διάταξη για την αναστολή χρηματοδότησης κομμάτων που ενδεχομένως παραβιάζουν το άρθρο 187Α΄περί τρομοκρατίας, μια διάταξη-«λάστιχο» για να βάλετε όποιον θέλετε. Τώρα φέρνετε αυτή τη διάταξη. Και έτσι για εμένα «κουμπώνει» ένα επικίνδυνο σύστημα, το οποίο θα πρέπει να το αντιμετωπίσουμε.
Γι’ αυτό εμείς θα καταψηφίσουμε και αυτήν την τροπολογία. Καταψηφίσαμε χθες και επί της αρχής, για να καταδείξουμε την αντίθεσή μας σε τέτοιες λογικές. Θα καταψηφίσουμε και επί του συνόλου. 
Όμως, κύριε Πρόεδρε, λέμε ότι είναι μια επικίνδυνη διαδρομή διότι η εξωτερική πολιτική της Ευρωπαϊκής Ένωσης δεν είναι καν στις αποκλειστικές αρμοδιότητές της, αλλά αποφασίζεται με συναίνεση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74750"," Παρακαλώ, κύριε συνάδελφε, ολοκληρώστε.
 ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Με αυτό τελειώνω, κύριε Πρόεδρε, σε μισό λεπτό. 
Υπάρχει η δυνατότητα έκδοσης μέτρων εναντίον κρατών με μποϊκοτάζ και ούτω καθεξής. Ούτως ή άλλως εφαρμόζονται οι κανονισμοί επειδή δεν χρειάζονται ενσωμάτωση. Άρα, γιατί βάζετε την ποινική απαξία, γιατί βάζετε την ποινική διάταξη, γιατί βάζετε την τιμωρία; Αυτά είναι επικίνδυνα. Σας εξηγήσαμε και παραδείγματα χθες για τέτοιες περιπτώσεις και το πού μπορούμε να φτάσουμε. 
Νομίζουμε ότι πρέπει να πάρετε πίσω αυτήν τη διάταξη γιατί ανοίγει έναν επικίνδυνο δρόμο, δηλαδή για την οποιαδήποτε μη συμμόρφωση με κανονισμούς της Ευρωπαϊκής Ένωσης να πηγαίνουμε σε ποινική απαξία και τιμωρία.
Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74751"," Ευχαριστούμε τον κ. Μαριά.
Το λόγο έχει ο κ. Τριαντάφυλλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74752"," Ευχαριστώ πολύ, κύριε Πρόεδρε.
Κύριε Υπουργέ και κυρίες και κύριοι συνάδελφοι, ξεκινώ από μία ανοίκεια απολίτικη και αντικοινοβουλευτική, συκοφαντική και εμπαθή επίθεση που εξαπέλυσε προηγουμένως η Βουλευτής του ΣΥΡΙΖΑ -του ΣΥΡΙΖΑ προς το παρόν ή μέχρι τώρα- η κ. Ζωή Κωνσταντοπούλου. 
Κυρία Κωνσταντοπούλου, πιστεύω ότι σ’ αυτήν την προσπάθεια συκοφάντησης, σε αυτήν την προσπάθεια ανοίκειων συνεχών επιθέσεων είσαστε τραγικά μόνη, όπως είσαστε τώρα στην πτέρυγα του ΣΥΡΙΖΑ. Είσαστε τραγικά μόνη όταν επιλέγετε να συκοφαντείτε ακραία πολιτικούς αντιπάλους σας, όταν επιλέγετε την ποινικοποίηση έναντι της πολιτικοποίησης της πολιτικής ζωής του τόπου και όταν επιλέγετε να σπιλώνετε συνειδήσεις και να καλλιεργείτε το μίσος. 
Πραγματικά, είναι άξιον απορίας τι κάνετε στα έδρανα του ΣΥΡΙΖΑ. Πραγματικά δεν μπορώ να καταλάβω, από τη στιγμή που συμφωνείτε σε περισσότερα με τους Ανεξάρτητους Έλληνες, γιατί δεν μετακομίζετε λίγο παραπάνω. 
Πραγματικά, κυρία Κωνσταντοπούλου, όταν ο λαϊκισμός αγγίζει τα ακραία όριά του, όπως αυτός που κάνετε εσείς εντός και εκτός της Αιθούσης, καταλήγει και πολύ επικίνδυνος για τη δημοκρατία μας. Και πραγματικά, κυρία Κωνσταντοπούλου, ούτε ολόκληρη η Κοινοβουλευτική Ομάδα των Ανεξάρτητων Ελλήνων θα μπορούσε να συμφωνήσει μαζί σας.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74753"," Πού το ξέρετε;","ΒΑΣΙΛΕΙΟΣ ΚΑΠΕΡΝΑΡΟΣ",185
"74754"," Γιατί, κυρίες και κύριοι συνάδελφοι, την επόμενη φορά προφανώς η Κοινοβουλευτική Ομάδα του ΠΑΣΟΚ πρέπει να ζητήσει την άδεια της κ. Κωνσταντοπούλου για να συνεδριάσει, προκειμένου να  μη γίνει η μνεία ότι απουσιάζει από τα έδρανά της, όπως έγινε σήμερα, την ίδια ώρα που επάνω εξελίσσεται ακόμα η διαδικασία της Κοινοβουλευτικής μας Ομάδας. Όμως, πρέπει να ζητήσει την άδεια της κ. Κωνσταντοπούλου, προκειμένου η ίδια να μη διατυπώσει τη μομφή ότι δεν μπορεί να περάσει το συγκεκριμένο νομοσχέδιο καθώς επάνω συνεδριάζει η Κοινοβουλευτική Ομάδα του ΠΑΣΟΚ.
Αυτή είναι η δημοκρατική της λογική, η δημοκρατική της συνείδηση, η κοινοβουλευτική της δεοντολογία. Γι’ αυτόν το λόγο σκευωρεί, συκοφαντεί και παρ’ ό,τι γνωρίζει την αλήθεια, δεν κάνει τίποτα άλλο από το να διαδίδει τα ψεύδη της και μ’ αυτόν τον τρόπο να δηλητηριάζει την ελληνική κοινή γνώμη. 
Και βεβαίως η κ. Κωνσταντοπούλου φέρεται έτσι σ’ αυτήν τη διαδικασία, σ’ αυτήν τη συζήτηση, διότι δεν έχει επιχείρημα για να στηρίξει το «ΠΑΡΩΝ» ή το «ΚΑΤΑ» ενός σχεδίου νόμου που πραγματικά αποτελεί προοδευτική τομή στα πράγματα του σωφρονιστικού συστήματος της χώρας. Πραγματικά δεν μπορεί να στηρίξει για ποιο λόγο υποχρεώνει ή σέρνει την Κοινοβουλευτική Ομάδα του ΣΥΡΙΖΑ σε ένα «ΠΑΡΩΝ», σε μια ουδέτερη στάση απέναντι σε ένα σχέδιο νόμου, το οποίο, αν αύριο το καταργούσε μια άλλη κυβέρνηση, ένας άλλος Υπουργός, αν αύριο επέλεγε ένας άλλος Υπουργός να καταργήσει την ηλεκτρονική επιτήρηση και να ξαναβάλει μέσα όλους όσους τυχόν έχουν βγει με «βραχιολάκι» έξω, θα ήταν η ίδια η Κοινοβουλευτική Ομάδα του ΣΥΡΙΖΑ που θα τον κατήγγειλε ως αντιδημοκράτη. 
Σήμερα, όμως, η Κοινοβουλευτική Ομάδα του ΣΥΡΙΖΑ σέρνεται, κυρία Κατριβάνου, πίσω από μία γραμμή, η οποία δυστυχώς μέσα στο Κοινοβούλιο εκφράζει μόνο την κ. Κωνσταντοπούλου. Διότι αν είναι πραγματικότητα ότι όλοι εδώ μέσα καταλαβαίνουμε ότι υπάρχει πραγματικός συνωστισμός και απάνθρωπες συνθήκες διαβίωσης για τους κρατουμένους μέσα στις φυλακές, θα περίμενα πρώτα από τους κατ’ όνομα αριστερούς να διατυπώσουν την άποψη ότι εδώ και τώρα θα πρέπει να πάρουμε μέτρα. Θα περίμενα από τους κατ’ όνομα αριστερούς να διατυπώσουν την άποψη ότι, εφόσον έχουμε τη δυνατότητα λόγω των τεχνολογικών εξελίξεων, θα πρέπει να τις αξιοποιήσουμε για όφελος όχι μόνο όσων θα υπαχθούν στο συγκεκριμένο πρόγραμμα ηλεκτρονικής επιτήρησης με κατ’ οίκον περιορισμό, με συνέχιση της εκπαιδευτικής τους δραστηριότητας, με συνέχιση της επαγγελματικής τους δραστηριότητας, με κατ’ οίκον, αλλά και με άλλους περιορισμούς, με περιοριστικά μέτρα στη διαβίωσή τους, αλλά έξω από τις φυλακές, αλλά ταυτόχρονα και για να βελτιώσουμε τις συνθήκες διαβίωσης εντός των σωφρονιστικών καταστημάτων.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74755"," Και τους υποδίκους και τους ανηλίκους.","ΒΑΣΙΛΙΚΗ ΚΑΤΡΙΒΑΝΟΥ",208
"74756"," Και απολύτως απαραίτητο είναι το να μπορέσουμε να αξιοποιήσουμε αυτήν την τεχνολογία προφανώς και για όσους υπάρχει η υποψία ή ο κίνδυνος ότι μπορεί να διατελέσουν, να επιτελέσουν ή να τελέσουν στο μέλλον -ή μέχρι να διεξαχθεί η δίκη τους- παρόμοια ή άλλα εγκλήματα. 
Αν υπάρχει, λοιπόν, αυτή η υποψία, προφανώς και μπορεί να αξιοποιηθεί η τεχνολογία. Όμως, σε καμμία περίπτωση εμείς δεν μπορούμε να δεχθούμε ότι αυτό θα αποτελέσει άλλοθι για να διευρυνθεί το δίχτυ ποινών. Αυτό είναι κάτι που είπαμε και στην πρωτολογία μας και το λέμε και τώρα. 
Επίσης, δεν δεχόμαστε να μην υπάρχει καμμία διάκριση στα αδικήματα. Αυτό είναι κάτι που προβλέπεται μέσα στο σχέδιο νόμου. Δεν δεχόμαστε να μη λαμβάνεται υπ’ όψιν ο λόγος για τον οποίο βρίσκεται κάποιος μέσα στη φυλακή, ο λόγος δηλαδή της εγκληματοποίησης της συγκεκριμένης πράξης. 
Επομένως, η Κοινοβουλευτική μας Ομάδα είναι σαφής. Είμαστε υπέρ τώρα και στο μέλλον. Δεν είμαστε τώρα «ΠΑΡΩΝ» και στο μέλλον υπέρ. 
Δεύτερον, επειδή η κ. Κωνσταντοπούλου στο πλαίσιο της συκοφάντησης της κοινοβουλευτικής δραστηριότητας είπε ότι η εισηγήτριά μας τοποθετήθηκε κατά της τροπολογίας που αφορά τη συγκεκριμένη ενσωμάτωση Οδηγίας, θα ήθελα να επαναλάβω αυτό που είπε και η εισηγήτριά μας, ότι δηλαδή αντιλαμβανόμαστε το επείγον. Θεωρούμε ότι θα έπρεπε να είχε έρθει με τη διαδικασία της ενσωμάτωσης στην έννομη τάξη, αλλά αντιλαμβανόμαστε το επείγον και γι’ αυτόν το λόγο την υπερψηφίζουμε.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74757"," Ποιο είναι επείγον; Δεν το έχω καταλάβει.","ΑΘΑΝΑΣΙΟΣ ΠΑΦΙΛΗΣ",425
"74758"," Το επείγον έχει να κάνει με τις προθεσμίες οι οποίες πρέπει να τηρούνται για την ενσωμάτωση. Αυτό είναι το επείγον.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74759"," Εξηγείστε λίγο. Πότε λήγει η προθεσμία;","ΖΩΗ ΚΩΝΣΤΑΝΤΟΠΟΥΛΟΥ",272
"74760"," Θα αναφερθώ και στην τροπολογία, η οποία αφορά την ποινικοποίηση όποιου παραβιάζει κυρώσεις ή περιοριστικά μέτρα τα οποία επιβάλλονται με κανονισμούς της Ευρωπαϊκής Ένωσης.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74761"," Του ΟΗΕ.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"74762"," Όσον αφορά τον ΟΗΕ, να σας ενημερώσω, κύριε συνάδελφε, ότι απαλείφθηκε με νομοτεχνική βελτίωση.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74763"," Γι’ αυτήν ρώτησα.","ΑΘΑΝΑΣΙΟΣ ΠΑΦΙΛΗΣ",425
"74764"," Ναι, κύριε Παφίλη, θα αναφερθώ σ’ αυτήν και θα πω το εξής. Εγώ γνωρίζω ότι ο κ. Παφίλης λέει ότι δεν θέλει ποινικοποίηση της πολιτικής δράσης. Το ίδιο λέω και εγώ και το ΠΑΣΟΚ και όλοι εδώ μέσα στην Αίθουσα. Δεν ξέρω ποιος θέλει την ποινικοποίηση της πολιτικής δράσης. 
Δεν θεωρώ, όμως, ότι δεν γνωρίζουν καλά τα ελληνικά. Πιστεύω ότι γνωρίζουν καλά τα ελληνικά. Δεν πιστεύω ότι προκύπτει απ’ αυτήν εδώ τη διάταξη ποινικοποίηση της πολιτικής δράσης. 
Ακούστηκε χθες ότι ποινικοποιείται η διαδήλωση ενάντια στη Σούδα. Κατ’ αρχάς πρέπει να διευκρινίσουμε κάτω από ποιο καθεστώς είναι η βάση της Σούδας. Είναι αμερικανική. Επομένως η ποινικοποίηση με βάση μια διάταξη η οποία προβλέπει κυρώσεις που έρχονται ως μέτρο περιοριστικό ή ως κυρωτικό εναντίον κρατών ή οντοτήτων ή οργανισμών ή φυσικών ή νομικών προσώπων κατόπιν κανονισμών της Ευρωπαϊκής Ένωσης δεν μπορώ να καταλάβω πώς μπορεί να ταιριάξει σε μία διαδήλωση εναντίον της βάσης της Σούδας. Δεν μπορώ να το καταλάβω.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74765"," Μας λέτε ένα παράδειγμα;","ΒΑΣΙΛΕΙΟΣ ΚΑΠΕΡΝΑΡΟΣ",185
"74766"," Θα φέρω το παράδειγμα και θα πω τι υποστηρίζει όχι η δική σας πλευρά, κύριε Καπερνάρο, αλλά τι υποστηρίζει μια άλλη πλευρά εδώ μέσα.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74767"," Όχι. Η πλευρά του νομοσχεδίου τι υποστηρίζει.","ΒΑΣΙΛΕΙΟΣ ΚΑΠΕΡΝΑΡΟΣ",185
"74768"," Τι υποστηρίζει η πλευρά του νομοσχεδίου και τι υποστηρίζει η άλλη πλευρά που λέει να μην έρθει. 
Εγώ, λοιπόν, αντιλαμβάνομαι ότι ο κ. Παφίλης λέει «παιδιά, να προστατέψουμε την πολιτική δράση» και θεωρώ ότι αυτό προστατεύεται απολύτως. Τι δεν προστατεύεται ή μάλλον τι τιμωρείται με βάση αυτήν την τροπολογία; 
Εάν κάποιος εισάγει ή εξάγει πετρέλαιο από χώρα η οποία έχει εμπάργκο, εάν κάποιος διευκολύνει τραπεζικά δικτάτορα, ο οποίος έχει περιοριστικά μέτρα κατόπιν κανονισμού της Ευρωπαϊκής Ένωσης και υπάρχουν πολλά τέτοια πρόσωπα στην Ευρωπαϊκή Ένωση...","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74769"," Όπως παραδείγματος χάριν η Σαουδική Αραβία.","ΑΘΑΝΑΣΙΟΣ ΠΑΦΙΛΗΣ",425
"74770"," ...αυτός, λοιπόν, ο οποίος το διαπράττει, δηλαδή ο εισαγωγέας-εξαγωγέας πετρελαιοειδών, ο τραπεζίτης που το διαπράττει αυτό τιμωρείται με μέχρι δύο χρόνια φυλάκιση, εκτός εάν τιμωρείται διαφορετικά εντός του νομικού πλαισίου της Ελλάδας. 
Αυτόν, λοιπόν, γνωρίζω ότι το ΚΚΕ και οι Ανεξάρτητοι Έλληνες  δεν θέλουν να τον καλύψουν. Δεν γνωρίζω ποιος θέλει να τον καλύψει. 
Ευχαριστώ πολύ, κύριε Πρόεδρε.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74771"," Ο κ. Παφίλης έχει ζητήσει το λόγο για μία παρέμβαση.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74772"," Θέλουμε να επαναλάβουμε κάτι που δεν απαντήθηκε. Θα μας πείτε γιατί την φέρνετε σήμερα αυτήν την τροπολογία άρον-άρον και μάλιστα μέσα στο νομοσχέδιο; Τι υπαγορεύει δηλαδή; Υπάρχει καμμία προθεσμία; Υπάρχει κάτι; Γιατί δεν το λέτε; 
Εμείς δεν μπορούμε να αντιληφθούμε, πέρα από το πολιτικό μέρος που το αναλύσαμε και που πάλι θα το ξαναπώ, ποιος λόγος υπάρχει σήμερα –θα κάνουμε τον αφελή- ξεκάρφωτα μέσα σε ένα νομοσχέδιο που έχει θετικά στοιχεία και που είπαμε ότι θα ψηφίζαμε «ΠΑΡΩΝ» να μας φέρνετε μία τροπολογία, η οποία είναι απαράδεκτη και με την υποχώρηση που κάνατε. Εμείς αναγνωρίζουμε ότι η υποχώρηση είναι θετική, αλλά όμως η ουσία της παραμένει. 
Ποιος είναι ο λόγος;  Μπορείτε να εξηγήσετε -όχι μόνο σε εμάς αλλά στον ελληνικό λαό- τι σας κόφτει σήμερα ξαφνικά να φέρνετε μια τέτοια τροπολογία,  που αν δεν την παίρναμε χαμπάρι εμείς ή και κάποιος άλλος –τέλος πάντων- θα περνούσε έτσι; Τι κάνετε δηλαδή; Ποινικοποιείτε –αυτό κάνετε- βάζετε ποινές γι’ αυτούς που παραβιάζουν κανονισμούς της Ευρωπαϊκής Ένωσης. 
Και επειδή γνωρίζουμε όλοι ελληνικά και μπορούμε να τις ξαναδιαβάσουμε πάλι…","ΑΘΑΝΑΣΙΟΣ ΠΑΦΙΛΗΣ",425
"74773"," Όχι κανονισμούς γενικά! Κυρώσεις και εμπάργκο.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74774"," Μη βιάζεστε! Στο χωριό μου λένε «άφησε να το σφάξω και μετά το γδέρνεις»!
Λέει, λοιπόν, ότι όποιος με πρόθεση παραβιάζει κυρώσεις ή περιοριστικά μέτρα -που έχουν επιβληθεί σε βάρος κρατών ή οντοτήτων ή οργανισμών ή φυσικών ή νομικών προσώπων- των κανονισμών της Ευρωπαϊκής Ένωσης τιμωρείται μέχρι δύο χρόνια φυλακή. Μάλιστα. 
Τι ακριβώς, λοιπόν, κάνουν οι κανονισμοί; Τι κυρώσεις και περιοριστικά μέτρα βάζουν; 
Σας διαβάζω: «απαγόρευση εξαγωγών, εισαγωγών» -εντάξει, αυτά δεν τα κάνουν τα κινήματα- «χρηματοοικονομικών ενισχύσεων». Χρηματοοικονομικές ενισχύσεις εννοεί από πολλές πλευρές.  
Για να δούμε, λοιπόν. Παίρνει απόφαση η Ευρωπαϊκή Ένωση αύριο και λέει «εμπάργκο στην τάδε χώρα», επειδή έτσι θέλει και επειδή έτσι το κάνει. Φαντάζομαι, επειδή μίλησε ο Κοινοβουλευτικός Εκπρόσωπος του ΠΑΣΟΚ για τους δικτάτορες…","ΑΘΑΝΑΣΙΟΣ ΠΑΦΙΛΗΣ",425
"74775"," Ομόφωνα.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74776"," Δεν υπάρχει ομόφωνα. Κάνετε λάθος. 
Ομόφωνη είναι η πολιτική απόφαση.","ΑΘΑΝΑΣΙΟΣ ΠΑΦΙΛΗΣ",425
"74777"," Αυτό λέω.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74778"," Όταν παίρνονται αποφάσεις για κυρώσεις, απαιτείται ειδική πλειοψηφία και δεν είναι ομοφώνως.","ΑΘΑΝΑΣΙΟΣ ΠΑΦΙΛΗΣ",425
"74779"," Στην πολιτική.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74780"," Μη μας κάνετε και μάθημα τώρα. Πηγαίνετε να διαβάσετε. Ομόφωνες είναι οι πολιτικές αποφάσεις.","ΑΘΑΝΑΣΙΟΣ ΠΑΦΙΛΗΣ",425
"74781"," Παρακαλώ, κύριε Τριαντάφυλλε, αφήστε να ολοκληρώσει ο ομιλητής.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74782"," Δεν πειράζει, κύριε Πρόεδρε.
Ομόφωνες είναι οι πολιτικές αποφάσεις. Όμως όταν παίρνονται αποφάσεις για κυρώσεις, χρειάζεται ειδική πλειοψηφία.
Λέω, λοιπόν, παίρνει αποφάσεις και φαντάζομαι…","ΑΘΑΝΑΣΙΟΣ ΠΑΦΙΛΗΣ",425
"74783"," Είναι της σχολής Χρυσοχοΐδη.","ΖΩΗ ΚΩΝΣΤΑΝΤΟΠΟΥΛΟΥ",272
"74784"," Και φαντάζομαι, κύριε Υπουργέ, -επειδή και ο κόσμος δεν ξέρει τι γίνεται ή μάλλον ξέρει πολύ καλά- ότι δεν παίρνει αποφάσεις για τη Σαουδική Αραβία. Είναι δικτατορία η Σαουδική Αραβία, ναι ή όχι εσείς που μιλάτε για δικτατορίες; Γιατί του Άσαντ είναι και της Σαουδικής Αραβίας δεν είναι; Είναι του Κατάρ η μοναρχία, την οποία έχετε στα ύψη με οικονομικές σχέσεις; Τι είναι εκεί; Δημοκρατία; Πήρε καμμία φορά κανένα μέτρο; Δεν μιλάμε για παραβιάσεις, μιλάμε για φρικτά πράγματα που γίνονται. Κουβέντα. Άρα είναι πολιτικό το ζήτημα.","ΑΘΑΝΑΣΙΟΣ ΠΑΦΙΛΗΣ",425
"74785"," ...πρόταση εκφέρουν και μετά σας το λένε.","ΒΑΣΙΛΕΙΟΣ ΚΑΠΕΡΝΑΡΟΣ",185
"74786"," Ναι.
Επομένως, λοιπόν, αν αύριο, παραδείγματος χάριν, ένα κίνημα στείλει τρόφιμα, είναι χρηματοοικονομική ενίσχυση.","ΑΘΑΝΑΣΙΟΣ ΠΑΦΙΛΗΣ",425
"74787"," Όχι.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74788"," Καλά τώρα. Είναι ανθρωπιστικό ίδρυμα.","ΑΘΑΝΑΣΙΟΣ ΠΑΦΙΛΗΣ",425
"74789"," Κύριοι συνάδελφοι, είναι δυνατόν τώρα να συνεχίσουμε έτσι;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74790"," Δεν πειράζει, κύριε Πρόεδρε.","ΑΘΑΝΑΣΙΟΣ ΠΑΦΙΛΗΣ",425
"74791"," Θα μιλήσει ο εισηγητής…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74792"," Δεν πειράζει. Είναι διαφωτιστικά αυτά τα πράγματα. Να διαβάσει κι ο κόσμος, να βλέπει πώς έχουν γίνει μέχρι τώρα.","ΑΘΑΝΑΣΙΟΣ ΠΑΦΙΛΗΣ",425
"74793"," Μα, δεν μπορεί να γίνουμε και δικαστήριο εδώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74794"," Θα επανέλθω με τις τρομοκρατικές οργανώσεις. 
Και ξαναλέω σε εσάς εδώ τους Ευρωπαίους -Ευρωπαίοι είμαστε κι εμείς, αλλά λέω εσείς που είστε με την Ευρωπαϊκή Ένωση- ότι στη Συρία όλες οι εγκληματικές, δολοφονικές -και ό,τι μπορεί να πει κανένας- ομάδες, συμμορίες της Αλ Κάιντα, άλλων παρακλαδιών, μισθοφόροι από είκοσι εννέα χώρες, αποδεδειγμένα που κατεβαίνουν κι έχουν ομάδες, σφάζουν και ρημάζουν και τώρα κάνουν και σκοποβολή σε εγκύους. Μην τα φορτώσετε στο καθεστώς και αυτά, έτσι όπως μεταδίδουν τα μέσα ενημέρωσης. 
Θέλω να πω γι’ αυτό κάτι, για να γνωρίζουν όσοι μπορεί να παρακολουθούν. Στον πόλεμο κατά της Γιουγκοσλαβίας υπήρχε γραφείο στην Ιταλία, το οποίο το καταγγείλαμε και το αποκαλύψαμε μέσω δημοσιευμάτων, το οποίο διοργάνωνε εκδρομές στο Σεράγεβο με τον εξής τίτλο: «Θέλεις να απολαύσεις τη χαρά του ελεύθερου σκοπευτή; Έλα στο γραφείο μας». Και πήγαιναν στο Σεράγεβο και έκαναν σκοποβολή στους ανθρώπους. Το έκλεισε η ιταλική κυβέρνηση, όταν το πήρε χαμπάρι. Αυτά γίνονται και στη Συρία.
Για πείτε μας, λοιπόν, αυτές οι ομάδες είναι στη λίστα των τρομοκρατικών οργανώσεων, κυρίες και κύριοι, που υποστηρίζετε την πολιτική της Ευρωπαϊκής Ένωσης; Όχι. Ποιοι είναι; Το Λαϊκό Μέτωπο για την Απελευθέρωση της Παλαιστίνης ή άλλα. Ακόμα και μέσα στην Ευρωπαϊκή Ένωση, όταν είναι διαφορετικά τα συμφέροντα, τους μουτζαχεντίν, για παράδειγμα, που υπάρχουν σήμερα στο Ιράν, γίνεται προσπάθεια να τους βγάλουν από τη λίστα των τρομοκρατικών οργανώσεων, γιατί τώρα δεν τους βολεύει να θεωρούνται τρομοκράτες, ενώ πριν τους βόλευε να θεωρούνται τρομοκράτες. Είναι πραγματικότητα αυτή ή όχι;
Και αν, λοιπόν, ένα κίνημα κάνει αλληλεγγύη σε ένα λαό και σε μία τέτοια οργάνωση, τι θα το κάνετε; Εμείς κάνουμε για ορισμένες και το λέμε ευθέως και στη Βουλή και δημόσια. Δεν το κάνουμε κρυφά. Δίνουμε ενισχύσεις σε λαούς και σε κινήματα που παλεύουν. Δύο χρόνια φυλακή; Κατέβηκε η ποινή. Να, λοιπόν, πώς μπορεί να χρησιμοποιηθεί.
Πάμε και παρακάτω. Δέσμευση περιουσιακών στοιχείων, κρατικών, φυσικών ή νομικών, περιορισμοί στο εμπόριο, στις μεταφορές, περιορισμοί στην εισδοχή και κυκλοφορία προσώπων στην Ευρωπαϊκή Ένωση. Δηλαδή, όταν θα αποφασίζει η Ευρωπαϊκή Ένωση για κάποιους ότι δεν τους θέλει να κυκλοφορούν, δεν θα μπορούμε να καλέσουμε έναν εκπρόσωπο απ’ αυτούς να παρευρεθεί σε μία εκδήλωση να πει κάτι; 
Και ξέρετε, τα όρια έχουν ξεπεραστεί πια. Αυτήν την υποκρισία τη ζήσαμε και την έχω ζήσει και προσωπικά. Δηλαδή η Ευρωπαϊκή Ένωση έχει δικαίωμα να καλεί τον εκπρόσωπο της μειοψηφίας που πήρε 5% στις εκλογές της Λευκορωσίας στο Ευρωκοινοβούλιο και να δηλώνει ανοιχτά ότι του χρηματοδοτεί όλη την προεκλογική εκστρατεία. Τα δήλωσε ο ίδιος ο Μπαρόζο και πολλοί άλλοι. Θα σας φέρω και τα πρακτικά. Αυτό τι είναι δηλαδή; Αυτοί έχουν δικαίωμα να ενισχύουν οικονομικά όπου θέλουν να ανατρέψουν καθεστώτα. Και το κάνουν και άμεσα και έμμεσα μέσα από «ΜΚΟ» όπως οι δεκαεπτά που πιάστηκαν για κατασκοπεία στη Γιουγκοσλαβία. Εκεί μπορεί να δίνει λεφτά και  να χρηματοδοτεί. Ενώ, αν κάποιος άλλος δίνει σε άλλον που είναι αντίθετος, τότε θεωρείται ότι παραβιάζει το δίκαιο και, επομένως, σύμφωνα με την ελληνική νομοθεσία, του επιβάλλονται δύο χρόνια φυλάκισης. Απαράδεκτο!
Κατά τη γνώμη μας, πρέπει να την αποσύρετε, έστω και τώρα. Δεν είναι αργά ούτε είναι ήττα της Κυβέρνησης.
Αν δεν την αποσύρετε, το πάτε αλλού. Είμαστε γι’ αυτό βέβαιοι και σας ξαναλέω ότι θα μπλέξετε πολύ άσχημα με τον ελληνικό λαό και μ’ εμάς βέβαια. Και επειδή αφορά τέτοια ζητήματα αντιιμπεριαλιστικής πάλης και αλληλεγγύης -που ο λαός μας είναι ευαίσθητος και καλά κάνει και αυτό δεν είναι ανεξάρτητο από την ιστορία του και από τη δράση που γίνεται- θα τα βρείτε μπροστά σας όλα αυτά. Για τελευταία φορά σας λέμε να το αποσύρετε.
	Ευχαριστώ.","ΑΘΑΝΑΣΙΟΣ ΠΑΦΙΛΗΣ",425
"74795"," Ευχαριστούμε πολύ, κύριε Παφίλη.
	Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας: «Ρυθμίσεις Υπουργείου Υγείας και άλλες διατάξεις». 
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση Προθεσμίας υποβολής δήλωσης περιουσιακής κατάστασης υποχρέων του ν.3213/2003» (Α 154)»».
	Η Ειδική Μόνιμη Επιτροπή Κοινοβουλευτικής Δεοντολογίας καταθέτει τις εκθέσεις της στις αιτήσεις της εισαγγελικής αρχής για τη χορήγηση άδειας άσκησης ποινικής δίωξης κατά Βουλευτών.
	Στο σημείο αυτό ολοκληρώθηκε ο κατάλογος των ομιλητών. 
Ο Υπουργός κ. Μηταράκης, απ’ ό,τι καταλαβαίνω, θέλει να κάνει μία παρέμβαση για μία τροπολογία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74796"," Τροπολογία;","ΖΩΗ ΚΩΝΣΤΑΝΤΟΠΟΥΛΟΥ",272
"74797"," Θα ακούσουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74798"," Κύριε Πρόεδρε, κυρίες και κύριοι συνάδελφοι, ζήτησα το λόγο σχετικά με την τροπολογία που έχει ήδη κατατεθεί και στην οποία αναφέρθηκε και η κ. Κωνσταντοπούλου πριν. Πρόκειται για την τροπολογία με γενικό άρθρο 890 και ειδικό αριθμό 39, αρμοδιότητας του Υπουργείου Ανάπτυξης και Ανταγωνιστικότητας. Η εν λόγω τροπολογία εισάγει τρία νέα άρθρα και θα αναφερθώ εν συντομία σε αυτά.","ΠΑΝΑΓΙΩΤΗΣ ΜΗΤΑΡΑΚΗΣ",318
"74799"," Κύριε Υπουργέ, ποιος είναι ο αριθμός της τροπολογίας;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74800"," Η 890/39.
Με το πρώτο άρθρο δίνεται η δυνατότητα «υπερδέσμευσης», όπως λέγεται, πιστώσεων του Προγράμματος Δημοσίων Επενδύσεων. Η προτεινόμενη ρύθμιση δίνει στον Υπουργό Ανάπτυξης τη δυνατότητα να διανέμει ελεγχόμενα στους φορείς χρηματοδότησης πιστώσεις, πέραν του εκάστοτε συνολικού ετησίου εγκεκριμένου ορίου πληρωμών του Προγράμματος Δημοσίων Επενδύσεων, προκειμένου οι φορείς εκτέλεσης των έργων να μπορούν να προσαρμόζονται στον απρόβλεπτο ρυθμό εξέλιξης των έργων τους, με ρητή βεβαίως πρόβλεψη ότι οι συνολικές ετήσιες δαπάνες του ΠΔΕ σε καμμία περίπτωση δεν θα υπερβαίνουν το ανώτερο όριο πληρωμών που έχει τεθεί από τη Βουλή στον προϋπολογισμό.
Πράγματι, εκ των προτέρων πρόβλεψη με ακρίβεια του ρυθμού εκτέλεσης κάθε επιμέρους έργου δεν είναι δυνατή, καθώς αυτός επηρεάζεται σε μεγάλο βαθμό από αστάθμητους παράγοντες, όπως δικαστικές διενέξεις, διοικητικές διαδικασίες, αρχαιολογία και ασυνήθιστες καιρικές συνθήκες, οι οποίοι μπορούν είτε να τον επιταχύνουν ή να τον επιβραδύνουν.
Με την προτεινόμενη ρύθμιση τα έργα θα προχωρούν με ταχύτητα μεγαλύτερη από αυτή που αρχικώς είχε εκτιμηθεί, θα μπορούν να συνεχιστούν και δεν θα οδηγούνται σε διακοπή εργασιών με όλες τις αρνητικές συνέπειες της τελευταίας στιγμής, όταν δεν υπάρχει δυνατότητα απορρόφησης κονδυλίων λόγω της έλλειψης επιπλέον πόρων.
Το δεύτερο άρθρο αναφέρεται στην εφαρμογή του ενιαίου μισθολογίου στη ΜΟΔ κατά τον ίδιο τρόπο που έχει εφαρμοστεί στα Υπουργεία και συγκεκριμένα στη Γενική Γραμματεία Δημοσίων Επενδύσεων.
Με άλλα λόγια, για τους δημόσιους υπαλλήλους, των οποίων οι αποδοχές μειώθηκαν με την υπαγωγή τους στο ενιαίο μισθολόγιο, προβλέφθηκε μεταβατική περίοδος κατά την οποία η μείωση αυτή επιβάλλεται σταδιακά με τη θέσπιση της διατήρησης υπερβάλλουσας μείωσης. Αντίστοιχη όμως πρόβλεψη δεν είχε τότε γίνει για τους εργαζόμενους της ΜΟΔ.
Με το δεύτερο άρθρο εξισώνουμε τους εργαζόμενους στη ΜΟΔ με τη Γενική Γραμματεία και να τονίσω ότι η μισθοδοσία αυτή καλύπτεται κατά 95% από το ΕΣΠΑ, γιατί είναι συγχρηματοδοτούμενη λειτουργία της ΜΟΔ. Άρα η επίπτωση στον κρατικό προϋπολογισμό είναι πάρα πολύ μικρή.
Ως προς το τρίτο άρθρο, κατ’ αρχάς καταθέτω μία νομοτεχνική βελτίωση στην παράγραφο 2, η οποία θα λέει ότι η έναρξη ισχύος του άρθρου 3 όσον αφορά την κεντρική διοίκηση, όπως αυτή ορίζεται στην παράγραφο 4 του άρθρου 1Β του ν.2362/1995, όπως ισχύει, είναι την 1-1-2014. Ειδικά για τη Γενική Γραμματεία Εμπορίου, ως προς τις προμήθειες που εντάσσονται στο νέο Πρόγραμμα Προμηθειών, η έναρξη ισχύος του ίδιου άρθρου θα είναι την 1-7-2013.
Στο εν λόγω άρθρο -και καταλήγω με αυτό- ρυθμίζονται δύο θέματα. 
Πρώτον, ορίζεται ότι ιδιότητα του προέδρου της Ενιαίας Ανεξάρτητης Αρχής Δημοσίων Συμβάσεων δεν αποκλείει την άσκηση από αυτόν διδακτικών καθηκόντων. 
Δεύτερον, ορίζεται ότι η λειτουργία του Εθνικού Συστήματος Ηλεκτρονικών Δημόσιων Συμβάσεων αρχίζει την 1η Ιανουαρίου του 2014 για την κεντρική διοίκηση, δηλαδή τα Υπουργεία, με την εξαίρεση των προμηθειών που διενεργούνται από τη Γενική Γραμματεία Εμπορίου για την οποία ήδη λειτουργεί το σύστημα. Με τον τρόπο αυτόν δίνεται περισσότερος χρόνος για την πιλοτική λειτουργία του συστήματος, ενώ η Γενική Γραμματεία Εμπορίου μέσω του ενιαίου προγράμματος προμηθειών -που ήδη εκτελείται ηλεκτρονικά- εξάγει τα συμπεράσματά της από την πράξη και προχωρά σε βελτιωτικές κινήσεις.
Καταθέτω τη νομοθετική βελτίωση για τα Πρακτικά.
(Στο σημείο αυτό ο Υφυπουργός Ανάπτυξης και Ανταγωνιστικότητας κ. Παναγιώτης Μηταράκης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 291)","ΠΑΝΑΓΙΩΤΗΣ ΜΗΤΑΡΑΚΗΣ",318
"74801"," Παρακαλώ να διανεμηθεί στους κύριους Βουλευτές.
Κύριε Υπουργέ, έχετε το λόγο για οκτώ λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74802"," Ευχαριστώ, κύριε Πρόεδρε.
Θα ήθελα να κάνω μία τελευταία νομοτεχνική βελτίωση εν όψει του ότι προέκυψε μετά από αιτήματα Βουλευτών. Στο άρθρο 1 να προστεθεί στα αδικήματα που εξαιρούνται και το «134» και βεβαίως στο άρθρο 2 που επαναλαμβάνεται. Στην παράγραφο 1 του άρθρου 3 υπάρχει ένα τυπογραφικό λάθος. Η λέξη «όπως» αντικαθίσταται από τη λέξη «της». 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 293)","ΧΑΡΑΛΑΜΠΟΣ ΑΘΑΝΑΣΙΟΥ",10
"74803"," Για το 22;","ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ",257
"74804"," Για το 22 τα είπα πριν. Μίλησε ο κ. Καπερνάρος και το βάλαμε το 22.
Το θέμα της ΕΡΤ που αναφέρθηκε, έχει τελειώσει από καιρό. Έχει καταργηθεί με νόμο. Ακολούθησε η πράξη νομοθετικού περιεχομένου. Έχουν λυθεί τα ζητήματα αυτά και η Βουλή χθες αποφάσισε. Δεν βλέπω το λόγο γιατί να επανερχόμεθα. Πολλές φορές μού δημιουργείται η εντύπωση από ορισμένους συναδέλφους της Αντιπολίτευσης ότι αλλάζουμε ρότα υπεράσπισης ενός ζητήματος μόνο και μόνο γιατί δεν έχουμε να πούμε κάτι ή δεν θέλουμε να παραδεχθούμε τα θετικά ενός νομοθετήματος. Χθες ειπώθηκε ότι οι πολλές τροπολογίες δημιουργούν ζητήματα εύνοιας προς κάποιες κατηγορίες πολιτών. Εγώ περίμενα να ακούσω γι’ αυτά τα θέματα σήμερα, αλλά δεν άκουσα τίποτα. 
Για το θέμα της ηθικής απαξίας των αδικημάτων είπα ότι θα προτιμούσα μία ποινή βαρύτερη σ’ ένα αδίκημα -παραδείγματος χάριν, μία βαριά ή μία επικίνδυνη σωματική βλάβη- από μία μικρότερη ποινή για κάποιον που έχει κάνει εγκλήματα κατά των ηθών, παραδείγματος χάριν, έναν παιδεραστή, δηλαδή αυτό να έχει μεγαλύτερη ηθική απαξία. Εξέφρασα προσωπική άποψη ότι τα αδικήματα αυτά έχουν μία μεγαλύτερη ηθική απαξία από ένα αδίκημα που μπορεί ενδεχομένως να γίνει εν βρασμώ ψυχικής ορμής ή σε μία διένεξη. Αυτή ήταν η έννοια στην οποία αναφέρθηκα.
Όσον αφορά τις τροπολογίες, θα ήθελα να πω ότι ο Κώδικας Δικηγόρων -για τον οποίον έγινε τόσος θόρυβος- πράγματι έχει λειτουργία μόνο ενός μήνα. Ανέκυψαν προβλήματα κατά τη διάρκεια του μηνός λειτουργίας, πράγματα τα οποία ούτε η επιτροπή, που αποτελείτο αποκλειστικά από δικηγόρους μπόρεσε να δει, ούτε στη συνέχεια και το Υπουργείο που επεξεργάστηκε το θέμα. Είναι ζητήματα που προέκυψαν από την πράξη. Δεν υπάρχει καμμία ουσιαστική διάταξη που να αλλάζει τη φιλοσοφία του νομοθετήματος. Όπως είδατε, ήταν κυρίως νομοθετικές βελτιώσεις. Η πράξη, λοιπόν, δημιούργησε τα ζητήματα αυτά και τα φέραμε. Δεν είναι εβδομήντα σελίδες, όπως λέτε. Είναι πολύ λιγότερες, όπως ξέρετε. Είναι πέντε-έξι σελίδες. Οι άλλες είναι τα παραρτήματα. Τα παραρτήματα επαναλήφθηκαν γιατί έτσι έπρεπε να γίνει. Αυτή όσον αφορά την τροπολογία 888.
Η δεύτερη τροπολογία, η 887, αφορά τα ζητήματα των υπερωριών και τα ζητήματα του πενθημέρου, όπως και τις αποζημιώσεις των υπαλλήλων κράτησης. Όπως είπα και προχθές, αυτά τα χρήματα τα πήρε το Υπουργείο και τα έχουμε σε κωδικό. Είναι αμαρτία να μην τα πάρουν οι άνθρωποι. 
Για το τελευταίο που αναφέρατε, αντιλαμβάνομαι τι θέλετε να πείτε, αλλά είναι μία νομιμοποίηση συμβάσεων μισθώσεως τις οποίες είχαν αιτηθεί μετά τις 2-2-2012 για το έργο καθαριότητος και συντήρησης δικαστικών καταστημάτων. Εάν δεν δώσουμε τα χρήματα αυτά, τι θα γίνει; Οι εργαζόμενοι θα κάνουν αγωγές και θα τους βάλουμε σε μία περιπέτεια. Οι αγωγές θα στηρίζονται είτε στον αδικαιολόγητο πλουτισμό επικουρικά είτε σε κάτι άλλο. Δεν ξέρω αν είναι άκυρη η σύμβαση. Ίσως δεν είναι. Δεν είμαι έτοιμος να απαντήσω.","ΧΑΡΑΛΑΜΠΟΣ ΑΘΑΝΑΣΙΟΥ",10
"74805"," Εμείς λέμε «ΝΑΙ».","ΒΑΣΙΛΕΙΟΣ ΚΑΠΕΡΝΑΡΟΣ",185
"74806"," Το βέβαιο είναι ότι θα κάνουν αγωγές. Γιατί να τους βάλουμε σε μια ταλαιπωρία ενώ έχουμε τα χρήματα; 
Για την τροπολογία 890 μίλησε ο κ. Μηταράκης, εκείνοι την εισήγαγαν και δεν θα αναφερθώ εγώ.
Η τροπολογία 889 για την οποία έγινε θόρυβος, όπως είπα και στον κ. Παφίλη χθες, πράγματι με προβλημάτισε και εμένα τι προεκτάσεις μπορεί να έχει αυτό. Γι’ αυτό χθες όλη νύχτα κάθισα και ασχολήθηκα με αυτό. Ήρθα σε επαφή με πρώην συναδέλφους που βρίσκονται στη ΜΕΑ, στη Μόνιμη Εθνική Αντιπροσωπεία στο εξωτερικό, αλλά και με συνάδελφο –με την παλιά ιδιότητα- που τον έχω στο Υπουργείο. Βρίσκεται στην αίθουσα τώρα και ασχολήθηκε με το θέμα αυτό. Γι’ αυτό αφαιρέσαμε -να μην υπάρχει καμμία αμφιβολία- τις αποφάσεις του Συμβουλίου. 
Οι κανονισμοί, όπως ξέρετε ως έμπειρος και παλιός Ευρωβουλευτής, είναι υποχρεωτικοί από τη στιγμή που θα ψηφιστούν.
Όμως, το ζήτημα εδώ είναι –και θα τα πούμε και στην εισηγητική έκθεση- να αποφύγουμε αυτές τις παράνομες εμπορικές συναλλαγές. Δεν υπάρχει κανένα ζήτημα με τα ευαίσθητα θέματα που είπατε ή όταν θέλουμε να υπερασπιστούμε κάποιον αγώνα που είναι σωστός, για τα δημοκρατικά ιδεώδη κ.λπ.. Και σας ανέφερα χθες το παράδειγμα της Σερβίας που είχα την τιμή να πάω τότε, όταν βομβαρδιζόταν το Βελιγράδι. Θα έπρεπε, δηλαδή, να είμαι κατηγορούμενος, ανεξαρτήτως του ότι η ανθρωπιστική βοήθεια σαφώς εξαιρείται. Και δεν τιμωρείται όποιος παραβιάζει τον κανονισμό, αλλά όποιος παραβιάζει κανονισμό που επιβάλλει κυρώσεις. Έχει διαφορά. Άρα, λοιπόν, εάν δεν τιμωρείται αυτός που παραβιάζει κανονισμό που επιβάλλει κυρώσεις, διερωτώμαι ποια είναι η αξία; Τι θα γίνει;","ΧΑΡΑΛΑΜΠΟΣ ΑΘΑΝΑΣΙΟΥ",10
"74807"," Κύριε Υπουργέ, μου επιτρέπεται μια διακοπή στο σημείο αυτό, επειδή το θέμα είναι σοβαρό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74808"," Παρακαλώ.","ΧΑΡΑΛΑΜΠΟΣ ΑΘΑΝΑΣΙΟΥ",10
"74809"," Το θέμα που συζητάμε αφορά και το ρόλο των εθνικών κοινοβουλίων στη διαδικασία έγκρισης και εκτέλεσης κανονισμών της Ευρωπαϊκής Ένωσης. 
Εάν και εσείς –από ό,τι διαπιστώνω- έχετε προβληματισμό, ας ερευνήσουμε αν μπορεί να γίνει παρέμβαση έστω και εκ των υστέρων. Παρεμπιπτόντως το λέω.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74810"," Λέτε για τον Κανονισμό; 
Μιλάμε για τις προσθήκες του 458.","ΧΑΡΑΛΑΜΠΟΣ ΑΘΑΝΑΣΙΟΥ",10
"74811"," Άκουσα αυτό που είπατε για τον κανονισμό, ότι πρέπει να εκτελεστεί, αλλά υπάρχουν σημεία που σας προβλημάτισαν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74812"," Τα έβγαλα αυτά.  Αφαιρέθηκαν.","ΧΑΡΑΛΑΜΠΟΣ ΑΘΑΝΑΣΙΟΥ",10
"74813"," Διορθώθηκαν δηλαδή;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74814"," Βεβαίως. Έφερα τροπολογία, κύριε Πρόεδρε. Δεν προεδρεύατε τότε.","ΧΑΡΑΛΑΜΠΟΣ ΑΘΑΝΑΣΙΟΥ",10
"74815"," Εν πάση περιπτώσει, μπορούμε να το δούμε και ως αυτοτελές θέμα μετά τη διαδικασία αυτή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74816"," Εάν δούμε ότι δημιουργούνται προβλήματα τα οποία θα βλάπτουν αξιακά θέματα, εδώ είμαστε, θα τα δούμε και θα τα διορθώσουμε με άλλη παρέμβαση. 
Όσον αφορά την «οντότητα» στην οποία αναφέρθηκε –νομίζω- ο κ. Γκιόκας αλλά κυρίως ο κ. Καπερνάρος, είναι μια έκφραση η οποία χρησιμοποιείται. «Κρατική οντότητα», «οντότητα» στην Ευρωπαϊκή Ένωση χρησιμοποιείται πάρα πολύ σε πολλά νομοθετήματα –θα σας τα πει και ο κ. Παφίλης που ήταν Ευρωβουλευτής.","ΧΑΡΑΛΑΜΠΟΣ ΑΘΑΝΑΣΙΟΥ",10
"74817"," Είναι μάστορες σε αυτά, κύριε Υπουργέ.","ΑΘΑΝΑΣΙΟΣ ΠΑΦΙΛΗΣ",425
"74818"," Τι σημαίνει; Βγαίνει από το «ον» , από το «υπάρχω», όταν δεν μπορώ, δηλαδή, να καλύψω με νομικό πρόσωπο δημοσίου ή ιδιωτικού δικαίου μια οργάνωση, μια ομάδα. 
Θα μπορούσε, για παράδειγμα, η οντότητα αυτή να ήταν δύο, τρία φυσικά πρόσωπα που έχουν πλοία, που δεν έχουν ενδεχομένως νομική προσωπικότητα, αλλά ούτε ως φυσικά πρόσωπα μπορούμε να τα πιάσουμε. Ως ομάδα να μπορεί να έρθει ενώπιων της δικαιοσύνης, διότι παραβιάζουν το εμπάργκο, δηλαδή κάνουν λαθρεμπόριο πετρελαίου ή λαθρεμπόριο όπλων. 
Εξάλλου, -και αναφέρομαι στους συναδέλφους του ΣΥΡΙΖΑ- από ό,τι ακούω -αν αληθεύει βέβαια- ο Αρχηγός σας θα είναι υποψήφιος για ένα κορυφαίο όργανο της Ευρωπαϊκής Ένωσης. Δεν θα εφαρμόσει τους κανονισμούς που είναι υποχρεωτικοί; Απλώς το θέτω ως προβληματισμό. 
Η τροπολογία για την οδηγία που αφορά την Κροατία, πραγματικά θα έπρεπε αυτή –το δέχομαι και εγώ- να είναι σε ξεχωριστό νομοθέτημα. Συνηθίζεται, βέβαια, σε εντελώς  οριακές περιπτώσεις όταν έχουμε μια πίεση. Γιατί το κάνουμε αυτό και τι λέει η τροπολογία αυτή;
Πρέπει να σας ενημερώσω ότι μετά την προσχώρηση στην Ευρωπαϊκή Ένωση της Κροατίας ήταν αναγκαίο να τροποποιηθεί η νομοθεσία περί δημοσίων συμβάσεων, ώστε να αναφερθούν ρητά, όπως γίνεται και με τα υπόλοιπα κράτη τα οποία έχουν ενταχθεί και με τα μέλη, ποιες είναι οι δημόσιες αρχές της χώρας αυτής που έχουν χαρακτήρα αναθέτουσας αρχής και δεσμεύονται από το Ευρωπαϊκό Δίκαιο, αλλά και ειδικά όσον αφορά αναγνώριση διάφορων άλλων θεμάτων όπως είναι τα πτυχία κ.λπ.. Αυτή, βεβαίως, είναι η ουσία. Ο τύπος ότι έρχεται έτσι, εντάξει, απλώς δείξτε λίγη κατανόηση δεν χάθηκε ο κόσμος, αλλά κατά τ’ άλλα είναι ίδιες οδηγίες οι οποίες έχουν περάσει σε όλες τις χώρες που έχουν ενσωματωθεί τώρα στην Ευρωπαϊκή Ένωση. 
	Τώρα, όσον αφορά την τροπολογία 886 την οποία φέρατε που αφορά το νόμο -δεν γίνονται δεκτές οι τροπολογίες των Βουλευτών, κύριε Πρόεδρε, όλες- ειδικά η 886 δεν γίνεται δεκτή, γιατί αλλάζει όλη τη δομή και τη φιλοσοφία του νομοθετήματος. Στην πράξη, είπα, αν δούμε ότι υπάρχουν ατέλειες, εάν υπάρχουν προβλήματα όταν αρχίσουμε κι εφαρμόζουμε το σύστημα της ηλεκτρονικής επιτήρησης, πράγμα που δεν βλέπω να γίνεται αύριο, μεθαύριο γιατί πρέπει να γίνουν οι διαγωνισμοί για να προμηθευτούμε το υλικό όλο και να γίνουν οι εγκαταστάσεις για την ηλεκτρονική επιτήρηση, έχουμε καιρό να δούμε ποιες θα είναι οι ατέλειες για να τις ενσωματώσουμε και να κάνουμε παρεμβάσεις. Είπα βεβαίως ότι κατά την επεξεργασία του προεδρικού διατάγματος θα μας δοθεί η ευκαιρία να συζητήσουμε. 
Το ίδιο ισχύει και για την πρόταση του κ. Καπερνάρου. Δεν εμμένω στο εκπρόθεσμο. Εμένα με ενδιαφέρει η ουσία, το εκπρόθεσμο είναι το δευτερεύον. Θα τα δούμε αυτά. Οι παρατηρήσεις έχουν μία βάση, αλλά πρέπει να τις δούμε κάποια στιγμή με προσοχή. 
	Σχετικά με την άλλη πρόταση που έφερε η ΔΗΜΑΡ και ο κ. Πανούσης, για τη Μονάδα Μέριμνας των Νέων, το είπα και χθες, είναι πράγματι ένα σωστό νομοθέτημα που πρέπει να γίνει, χρειάζεται όμως προεδρικό διάταγμα, που επισπεύδον Υπουργείο είναι το Υπουργείο Υγείας. Θα έρθουμε, επομένως, σε επαφή με τον Υπουργό Υγείας και νομίζω ότι είναι κάτι σωστό που πρέπει να γίνει.
	Στην άλλη παρατήρηση, που έφεραν ο κ. Σταμενίτης και ο κ. Γεωργαντάς, επιφυλάχθηκα γιατί έχει και ζητήματα άλλου Υπουργείου καθώς αφορά τους ενεργειακούς επιθεωρητές κ.λπ. και θα ήθελα να το συζητήσουμε πρώτα με τον αρμόδιο Υπουργό και μετά να το συζητήσουμε ξανά σε μία άλλη περίπτωση. 
Το ίδιο ισχύει όχι για το εκπρόθεσμο, αλλά για την τροπολογία που έφερε ο κ. Ταλιαδούρος για τα πτυχία νομικού τμήματος σχολής. Αυτό είναι ένα θέμα κι επειδή πρόσφατα ψηφίστηκε, θέλω να δούμε ποιες είναι οι διαφορές αναγνώρισης ΔΟΑΤΑΠ και ΣΑΕΠ. Είναι ένα ζήτημα που για να μη δημιουργήσουμε πρόβλημα θα το δούμε γιατί ήδη οι δικηγόροι εντοπίζουν στο δικηγορικό σύλλογο δυστυχώς κι άλλα προβλήματα και θα κάνουμε κι άλλες παρεμβάσεις, οπότε θα μας δοθεί η ευκαιρία να τα δούμε.
Βεβαίως, και για την τροπολογία με γενικό αριθμό 885 και ειδικό αριθμό 34, είναι ένα θέμα αυτό. Πράγματι, προβληματίζει. Την κατέθεσαν Βουλευτές του ΣΥΡΙΖΑ αυτή. Δεν μπορώ να πω ότι είμαι αρνητικός σε αυτήν την τροπολογία, αλλά θα μας δοθεί η ευκαιρία να τη συζητήσουμε σε ένα άλλο νομοθέτημα. Θέλει λίγο επεξεργασία.","ΧΑΡΑΛΑΜΠΟΣ ΑΘΑΝΑΣΙΟΥ",10
"74819"," Δηλαδή, είστε θετικός;","ΒΑΣΙΛΙΚΗ ΚΑΤΡΙΒΑΝΟΥ",208
"74820"," Βεβαίως είναι η τροπολογία του κ. Λοβέρδου με τον κ. Αηδόνη, που αφορά την περίπτωση αν πρέπει να διατηρείται η αυτόφωρος διαδικασία στα εγκλήματα Τύπου, κύριε Πρόεδρε, ειδικά όμως μόνο στα δύο αδικήματα, δηλαδή της εξύβρισης, 361 προφανώς εννοεί, και 363 επόμενα που είναι η απλή και η συκοφαντική δυσφήμιση. Είναι ένα ζήτημα το οποίο θα το θέσουμε στην Επιτροπή του Ποινικού Κώδικα όπου γίνονται τροποποιήσεις. Επειδή οργανικά πρέπει να ενταχθεί εκεί, θα τεθεί υπ’ όψιν της επιτροπής του Ποινικού Κώδικα.
Τώρα, όσον αφορά τα επιμέρους άρθρα του νομοσχεδίου, τα έχουμε αναπτύξει και στην επιτροπή και προχθές, οπότε δεν νομίζω ότι μπορώ να προσθέσω πολλά πράγματα, εν όψει του ότι αυτά που ζητήθηκαν με τροπολογίες, τα περισσότερα έγιναν δεκτά.
Ευχαριστώ πολύ.","ΧΑΡΑΛΑΜΠΟΣ ΑΘΑΝΑΣΙΟΥ",10
"74821"," Ευχαριστούμε κι εμείς.
Κύριοι συνάδελφοι, θέλω τη βοήθειά σας για να δούμε πώς θα δουλέψουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74822"," Μπορώ να έχω μισό λεπτό, κύριε Πρόεδρε;","ΒΑΣΙΛΕΙΟΣ ΚΑΠΕΡΝΑΡΟΣ",185
"74823"," Μισό λεπτό, κύριε συνάδελφε, να ακούσετε το θέμα που θέλω να θέσω.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74824"," Θέλετε να ακούσετε πρώτα το δικό μου θέμα;","ΒΑΣΙΛΕΙΟΣ ΚΑΠΕΡΝΑΡΟΣ",185
"74825"," Όχι. Πρώτα θα μιλήσει το Προεδρείο.
Ζήτησαν κι άλλοι συνάδελφοι δευτερολογίες και το Προεδρείο συνεννοήθηκε μαζί τους να αποφύγουν τις δευτερολογίες.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74826"," Όχι, δεν είναι δευτερολογία. Θέλω να πω κάτι για τον κύριο Υπουργό.","ΒΑΣΙΛΕΙΟΣ ΚΑΠΕΡΝΑΡΟΣ",185
"74827"," Μισό λεπτό, παρακαλώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74828"," Συμφωνούμε, κύριε Πρόεδρε. Παραιτηθήκαμε από τη δευτερολογία μας για να διευκολύνουμε.","ΑΘΑΝΑΣΙΟΣ ΜΠΟΥΡΑΣ",350
"74829"," Για το λόγο αυτόν δόθηκε και χρόνος με άνεση. 
Τώρα αν είναι κάτι, δεν θέλω να προκαλέσει, δηλαδή να μη χρειαστεί να απαντήσει κάποιος άλλος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74830"," Κύριε Πρόεδρε, θα ήθελα δεκαπέντε δευτερόλεπτα.","ΒΑΣΙΛΕΙΟΣ ΚΑΠΕΡΝΑΡΟΣ",185
"74831"," Ορίστε, κύριε Καπερνάρο, έχετε το λόγο εκτός Κανονισμού.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74832"," Κύριε Υπουργέ, η δική μου τροπολογία είναι εκπρόθεσμη, διότι ήδη η δική σας τροπολογία για τον Κώδικα περί Δικηγόρων ήρθε την Παρασκευή το βράδυ. Ήταν δεδομένο ότι ήταν γεννημένη εκπρόθεσμη, έτεκεν εκπρόθεσμη η τροπολογία, διότι όταν την πήραμε την Παρασκευή το βράδυ, γεννιέται εκπρόθεσμη. 
Αυτό και για τον κύριο Πρόεδρο. Χρειάστηκα δεκατριάμισι δευτερόλεπτα, κύριε Πρόεδρε
Ευχαριστώ.","ΒΑΣΙΛΕΙΟΣ ΚΑΠΕΡΝΑΡΟΣ",185
"74833"," Δεν είναι θέμα χρόνου. 
Μου επιτρέπετε μισό λεπτό; Δεν αφορούν τον ελληνικό λαό αυτά που θα πω τώρα.
Ξέρετε όλα τα Σώματα έχουν και ένα τεχνικό μέρος που αφορά τη λειτουργία τους. Είναι θέμα προγραμματισμού χρόνων. Είναι θέμα διευθέτησης διάφορων τεχνικών λεπτομερειών. Αλίμονο! Εγώ χαίρομαι να έχουμε τη δυνατότητα να συζητούμε. Θα παρακαλούσα για τη θετική συνεργασία σας για να προχωρήσουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74834"," Κύριε Πρόεδρε, εγώ δεν έθεσα θέμα εκπρόθεσμου των τροπολογιών.","ΧΑΡΑΛΑΜΠΟΣ ΑΘΑΝΑΣΙΟΥ",10
"74835"," Κύριε Πρόεδρε, εγώ έχω ζητήσει δευτερολογία.","ΖΩΗ ΚΩΝΣΤΑΝΤΟΠΟΥΛΟΥ",272
"74836"," Κυρία Κωνσταντοπούλου, το Προεδρείο παρακάλεσε …","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74837"," Εγώ δεν είπα ότι δεν θα δευτερολογήσω.","ΖΩΗ ΚΩΝΣΤΑΝΤΟΠΟΥΛΟΥ",272
"74838"," Ωραία, να το συζητήσουμε τότε. Με βάση τους χρόνους δεν δικαιούστε δευτερολογία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74839"," Δεν ξέρω πότε το είπε αυτό το Προεδρείο.","ΖΩΗ ΚΩΝΣΤΑΝΤΟΠΟΥΛΟΥ",272
"74840"," Τώρα εδώ είμαστε και το Σώμα αποφασίζει ό,τι θέλει. Ό,τι θέλετε μπορούμε να κάνουμε. Μισό λεπτό να συνεννοηθούμε όμως.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74841"," Κύριε Πρόεδρε…","ΑΘΑΝΑΣΙΟΣ ΜΠΟΥΡΑΣ",350
"74842"," Μισό λεπτό. Όταν είμαστε σε ένα Σώμα πρέπει να ακούμε όλες τις απόψεις. Με βάση τους χρόνους δεν υπάρχει δικαίωμα δευτερολογίας σε κανέναν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74843"," Κύριε Πρόεδρε, δεν μπορείτε να στερήσετε τις δευτερολογίες.","ΖΩΗ ΚΩΝΣΤΑΝΤΟΠΟΥΛΟΥ",272
"74844"," Μισό λεπτό, κυρία Κωνσταντοπούλου, θέλω να θέσω ένα πρακτικό θέμα. 
Εάν το Σώμα θέλει να συνεχίσουμε με δευτερολογίες, βεβαίως να συνεχίσουμε. Αυτό σημαίνει ότι δεν λαμβάνεται καθόλου υπ’ όψιν κάτι το οποίο λέει το Προεδρείο.
Ερωτάται το Σώμα: Θέλετε να συνεχίσουμε;
(Θόρυβος στην Αίθουσα)","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74845"," Κύριε Πρόεδρε, δώστε μου ένα λεπτό το λόγο, για να εξηγήσω.","ΖΩΗ ΚΩΝΣΤΑΝΤΟΠΟΥΛΟΥ",272
"74846"," Στηρίζουμε την πρόταση του Προεδρείου.","ΑΘΑΝΑΣΙΟΣ ΜΠΟΥΡΑΣ",350
"74847"," Μα, δεν υπάρχει ένας Βουλευτής…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74848"," Μίλησε ο Υπουργός τώρα, δεν θα απαντήσουμε σε αυτά που είπε ο Υπουργός;","ΖΩΗ ΚΩΝΣΤΑΝΤΟΠΟΥΛΟΥ",272
"74849"," Μπορεί να απαντήσουμε, μπορεί να μην απαντήσουμε, κυρία Κωνσταντοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74850"," Μα, εγώ ζητώ να μιλήσω. Ζητώ δευτερολογία και έχω επιφυλαχθεί για δευτερολογία.","ΖΩΗ ΚΩΝΣΤΑΝΤΟΠΟΥΛΟΥ",272
"74851"," Ωραία.
Ερωτάται το Σώμα αν θέλει να προχωρήσουμε…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74852"," Μα, πώς ερωτάται το Σώμα;","ΖΩΗ ΚΩΝΣΤΑΝΤΟΠΟΥΛΟΥ",272
"74853"," Μισό λεπτό, κυρία συνάδελφε. Έχουν πολλοί το δικαίωμα της δευτερολογίας. Τυπικά όλοι έχουν το δικαίωμα της δευτερολογίας. Εγώ δεν μπορώ να δώσω το λόγο σε έναν μόνο Βουλευτή ή σε μια Βουλευτή.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74854"," Σε όποιον θέλει θα δώσετε, σε όποιον ζητεί να ασκήσει το δικαίωμα της δευτερολογίας, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"74855"," Ναι, υπάρχουν και κάποια θέματα, όπως σας εξήγησα, τα οποία απαιτούν ένα επίπεδο συνεργασίας ανάμεσα στο Προεδρείο και τους Βουλευτές, κυρία Κωνσταντοπούλου. 
Στις 15:15΄ εδώ μέσα ήσασταν εσείς και ήταν ένας Κοινοβουλευτικός Εκπρόσωπος. Δεν είχαμε καμμία ένδειξη ότι υπήρξε ενδιαφέρον. Μην επεκταθώ περισσότερο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74856"," Με συγχωρείτε, εγώ είχα ζητήσει δευτερολογία.","ΖΩΗ ΚΩΝΣΤΑΝΤΟΠΟΥΛΟΥ",272
"74857"," Τα δικαιώματα υπάρχουν, αλλά ασκούνται εντός κάποιων πλαισίων αμοιβαίων υποχρεώσεων.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74858"," Εμείς συμφωνούμε με την πρόταση του Προεδρείου.","ΑΘΑΝΑΣΙΟΣ ΜΠΟΥΡΑΣ",350
"74859"," Εάν επιμείνει η κ. Κωνσταντοπούλου, εγώ θα της δώσω το λόγο. Δεν έχω άλλη δυνατότητα. Δεν μπορώ να κάνω ψηφοφορία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74860"," Κύριε Πρόεδρε, θα ήθελα το λόγο για μισό λεπτό.","ΒΑΣΙΛΙΚΗ ΚΑΤΡΙΒΑΝΟΥ",208
"74861"," Ορίστε, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74862"," Εγώ καταλαβαίνω την προσπάθειά σας να συνοψίσουμε, απλά επειδή ο Υπουργός…","ΒΑΣΙΛΙΚΗ ΚΑΤΡΙΒΑΝΟΥ",208
"74863"," Καμμία προσπάθεια σύνοψης δεν κάνει το Προεδρείο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74864"," Ωραία.","ΒΑΣΙΛΙΚΗ ΚΑΤΡΙΒΑΝΟΥ",208
"74865"," Το Προεδρείο προτείνει μια διαδικασία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74866"," Ναι. Προτείνει μια διαδικασία. Εγώ θα έλεγα ότι αν υπάρχει…","ΒΑΣΙΛΙΚΗ ΚΑΤΡΙΒΑΝΟΥ",208
"74867"," Βεβαίως. Ο χρόνος ομιλίας, κυρία Κατριβάνου, ήταν οκτώ λεπτά. Να σας διαβάσω πόση ώρα μίλησε ο καθένας;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74868"," Έχετε δίκιο.","ΒΑΣΙΛΙΚΗ ΚΑΤΡΙΒΑΝΟΥ",208
"74869"," Εδώ ανακαλύψαμε τη διαδικασία;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74870"," Έχετε δίκιο πάνω σ’ αυτό. Οι τροπολογίες ήταν άπειρες. Υπήρχε ένα νομοσχέδιο και άπειρες τροπολογίες. Με αυτήν τη λογική είπαμε…","ΒΑΣΙΛΙΚΗ ΚΑΤΡΙΒΑΝΟΥ",208
"74871"," Αν επιμείνετε ότι θέλετε να δευτερολογήσετε, το Προεδρείο θα σας δώσει το λόγο να δευτερολογήσετε. Δεν υπάρχει κανένα θέμα. 
Ποιος θέλει να δευτερολογήσει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74872"," Κύριε Πρόεδρε, θα ήθελα το λόγο.","ΖΩΗ ΚΩΝΣΤΑΝΤΟΠΟΥΛΟΥ",272
"74873"," Ορίστε, κυρία Κωνσταντοπούλου, έχετε το λόγο για δύο λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74874"," Κύριε Πρόεδρε, δεν ζήτησα καν το λόγο επί προσωπικού παρά την προσωπική επίθεση που έγινε, ακριβώς για να συντομεύουμε. Αποφασίσαμε το πρωί υπό την προεδρία του κ. Καλαντζή ότι θα πάμε μέχρι τις 18:00΄. Η ώρα είναι 16:20΄. Ίσως να μη σας ενημέρωσαν οι υπηρεσίες. Αυτή ήταν η πρωινή απόφαση, ότι η διαδικασία θα πάει μέχρι τις 18:00΄. Η ώρα είναι 16:20΄. Δεν αντιλαμβάνομαι γιατί πρέπει να γίνεται αυτή η συζήτηση και να χάνουμε ίσως και άστοχα χρόνο.
Στα τέσσερα λεπτά που δικαιούμαι για δευτερολογία θα ήθελα να πω τα εξής: Πρώτον, κύριε Υπουργέ, δεν κάνατε καμμία πρόοδο, θα μου επιτρέψετε να πω, σε σχέση με τις παρατηρήσεις που έγιναν από την Αξιωματική Αντιπολίτευση. 
Σας είπαμε, είμαστε κατά των εξαιρέσεων. Εξέφρασε την ίδια άποψη και η Ένωση Ελλήνων Ποινικολόγων. Εξέφρασε την ίδια άποψη ακόμα και ο κ. Κουτσούμπας, που είναι Πρόεδρος της Επιτροπής Σωφρονιστικού και ανήκει στο κόμμα της Νέας Δημοκρατίας, στο οποίο ανήκετε και εσείς και αντί να απαλείψετε τις εξαιρέσεις, τις ενισχύετε.
Δεύτερον, ο κ. Τριαντάφυλλος ήρθε σήμερα ως Κοινοβουλευτικός Εκπρόσωπος του ΠΑΣΟΚ και αναφέρθηκε σε πράγματα, τα οποία δεν ειπώθηκαν από εμένα, προφανώς κακώς ενημερωθείς από κακά φερέφωνα. 
Κύριε Κοινοβουλευτικέ Εκπρόσωπε του ΠΑΣΟΚ, εγώ δεν αναφέρθηκα καθόλου στη συνεδρίαση της Κοινοβουλευτικής σας Ομάδας.","ΖΩΗ ΚΩΝΣΤΑΝΤΟΠΟΥΛΟΥ",272
"74875"," Είπατε ότι λείπουμε όλοι.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74876"," Ίσως ως έχων τη μύγα μυγιαστήκατε!","ΖΩΗ ΚΩΝΣΤΑΝΤΟΠΟΥΛΟΥ",272
"74877"," Αναφερθήκατε στο ότι λείπουμε όλοι.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74878"," Παρακαλώ! Να ολοκληρώσει η κυρία συνάδελφος.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74879"," Διότι αναφέρθηκα σε πλήθος αξιόποινων συμπεριφορών που συνδέονται με στελέχη σας και οι οποίες αντιμετωπίζονται ευνοϊκά, αξιόποινων συμπεριφορών που αφορούν και τον Πρόεδρό σας και ίσως γι’ αυτό μυγιαστήκατε και σπεύσατε να μιλήσετε ως θιγείς.","ΖΩΗ ΚΩΝΣΤΑΝΤΟΠΟΥΛΟΥ",272
"74880"," Είστε πρωταθλήτρια στη συκοφαντία και το λαϊκισμό!","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74881"," Έχω να σας πω ότι είναι άλλο η ποινικοποίηση της πολιτικής ζωής και είναι άλλο η πολιτικοποίηση της αξιόποινης δράσης. Αυτό το δεύτερο είναι αυτό που κάνετε εσείς. Θέλετε τις ποινικές και αξιόποινες συμπεριφορές να τις αναγάγετε σε δήθεν πολιτική δράση.","ΖΩΗ ΚΩΝΣΤΑΝΤΟΠΟΥΛΟΥ",272
"74882"," Αυτό είναι λαϊκισμός!","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74883"," Έχει ένα ενδιαφέρον τι θα αποφασίσει η Κοινοβουλευτική σας Ομάδα και για το θέμα των ναυπηγείων Σκαραμαγκά και τι θα ψηφίσετε στην αίτηση εξεταστικής επιτροπής που θα κάνει ο ΣΥΡΙΖΑ. 
Κύριε Υπουργέ, σας είπαμε να μας δώσετε τη δυνατότητα καλές ρυθμίσεις, τις οποίες φέρνετε και αφορούν την καταβολή χρεωστουμένων, οφειλομένων υπερωριών στους σωφρονιστικούς υπαλλήλους, να τις ψηφίσουμε, γιατί θέλουμε να ψηφίσουμε «ΝΑΙ», αλλά δεν θέλουμε να ψηφίσουμε «ΝΑΙ» στην αναδρομική νομιμοποίηση συμβάσεων που δεν έχουν ελεγχθεί, θέλουμε να ψηφίσουμε «ΠΑΡΩΝ». 
Κάντε μία νομοτεχνική βελτίωση και πείτε ότι είναι δύο άρθρα. Διότι όταν το φέρνετε σαν τέσσερις διαφορετικές παραγράφους σε μία τροπολογία, μας υποχρεώνετε να πάμε στο «ΠΑΡΩΝ», σε κάτι για το οποίο εμείς είμαστε για τις τρεις από τις τέσσερις παραγράφους θετικοί. 
Γιατί δεν συμβάλλετε στο να επιτευχθεί μία ευρεία συναίνεση σε αυτό το κομμάτι; Για να πείτε μετά ότι ο ΣΥΡΙΖΑ δεν ψήφισε τις υπερωρίες; Μα, σας λέμε ότι θέλουμε να τις ψηφίσουμε. Όμως, μη μας υποχρεώνετε να νομιμοποιήσουμε διαδικασίες μέσα στο δημόσιο τομέα που δεν προάγουν τη διαφάνεια και είναι στοιχείο της αρμοδιότητάς σας η διαφάνεια. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Το πώς γίνονται οι δημόσιες συμβάσεις και οι αναθέσεις και στη δικαιοσύνη είναι στοιχείο που άπτεται διαφάνειας. Γιατί θέλετε να μας κάνετε ντε και καλά να παρασυρθούμε στο «ΝΑΙ» σε κάτι το οποίο θέλουμε να καταγράψουμε ως διαφοροποίηση. Άρα έχετε την ευχέρεια κι αυτό σας ζητώ να κάνετε.","ΖΩΗ ΚΩΝΣΤΑΝΤΟΠΟΥΛΟΥ",272
"74884"," Κύριε Πρόεδρε, εφαρμόστε τον Κανονισμό.","ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ",507
"74885"," Ολοκληρώθηκε ο χρόνος σας, κυρία Κωνσταντοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74886"," Ολοκληρώνω με μία φράση, κύριε Πρόεδρε.
Εν σχέσει με όσα είπατε για το ζήτημα των κανονισμών της Ευρωπαϊκής Ένωσης, οφείλω να σας πω ότι τα ίδια πεδία τα οποία ανέφερα χθες -δηλαδή απαγόρευση παρακολούθησης ακόμα και αθλητικών εκδηλώσεων- τα ίδια αυτά πεδία είναι αντικείμενα κανονισμών στον τομέα που αναφέρετε. 
Οφείλετε να αποσύρετε την τροπολογία. Εμείς θα την καταψηφίσουμε γι’ αυτόν το λόγο. Δεν έχω χρόνο γιατί δεν μου δίνει το Προεδρείο και δεν έχω διάθεση να γίνει οποιαδήποτε άλλη αντιπαράθεση. Δεν έχω χρόνο να αναφερθώ σε όλα τα άλλα, στα οποία εσείς αναφερθήκατε μόλις πριν από λίγο κι εμείς δεν μπορούμε δυστυχώς να σχολιάσουμε, γιατί εφαρμόζεται για πρώτη φορά έτσι ο Κανονισμός. 
Ευχαριστώ.","ΖΩΗ ΚΩΝΣΤΑΝΤΟΠΟΥΛΟΥ",272
"74887"," Το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου.
Παρακαλώ, κύριε Υπουργέ, όσο μπορείτε πιο σύντομα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74888"," Όπως είδατε και εχθές αλλά και σήμερα εγώ ήμουν πολύ πιο σύντομος από το χρόνο που πήραν όχι μόνο οι Κοινοβουλευτικοί Εκπρόσωποι αλλά και οι εισηγητές.
Για την καθαριότητα, αν δείτε την τροπολογία αυτή, όλα όσα δίνονται και οι υπερωρίες και τα δεδουλευμένα, είναι παρωχημένου χρόνου. Πήραμε τα χρήματα, υπήρχε μία δυσχέρεια από το Γενικό Λογιστήριο του Κράτους, τα πήραμε λίγο καθυστερημένα. Γιατί να μην τα πάρουν οι άνθρωποι;","ΧΑΡΑΛΑΜΠΟΣ ΑΘΑΝΑΣΙΟΥ",10
"74889"," Εμείς δεν είπαμε να μην τα πάρουν!","ΖΩΗ ΚΩΝΣΤΑΝΤΟΠΟΥΛΟΥ",272
"74890"," Κυρία Κωνσταντοπούλου, σας παρακαλώ, αφήστε να ακούσουμε τον Υπουργό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74891"," Το ξέρω ότι δεν είπατε αυτό. Θέλετε να τα πάρουν, δεν λέω όχι.","ΧΑΡΑΛΑΜΠΟΣ ΑΘΑΝΑΣΙΟΥ",10
"74892"," Γιατί δεν μας δίνετε τη δυνατότητα να διαφοροποιήσουμε την ψήφο μας;","ΖΩΗ ΚΩΝΣΤΑΝΤΟΠΟΥΛΟΥ",272
"74893"," Δεν υπάρχει η δυνατότητα αυτού του διαλόγου, κυρία Κωνσταντοπούλου.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74894"," Αν το επιτρέπει ο Υπουργός, υπάρχει.","ΖΩΗ ΚΩΝΣΤΑΝΤΟΠΟΥΛΟΥ",272
"74895"," Δεν υπάρχει αυτή η δυνατότητα. Πώς να το κάνουμε;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74896"," Κυρία Κωνσταντοπούλου, εγώ δεν είπα ότι δεν θέλετε, με την έννοια του ουσιαστικού λόγου, δηλαδή να μην πάρουν τα χρήματα οι καθαρίστριες. Γιατί να μην τα πάρουν, όμως, αφού τα δίνουμε στους φύλακες, που είναι παρωχημένος χρόνος; Έχουμε τα λεφτά. Γιατί να χαθούν ή να επιστραφούν πίσω και να κάνουν αγωγές οι καθαρίστριες;","ΧΑΡΑΛΑΜΠΟΣ ΑΘΑΝΑΣΙΟΥ",10
"74897"," Εμείς δεν λέμε να μην τα πάρουν. Λέμε να μπορούμε να ψηφίσουμε διαφορετικά στο ένα και διαφορετικά στο άλλο.","ΖΩΗ ΚΩΝΣΤΑΝΤΟΠΟΥΛΟΥ",272
"74898"," Κάνω, λοιπόν, το ρητορικό ερώτημα: Γιατί δεν θέλετε να ψηφίσετε να τα πάρουν και οι καθαρίστριες;","ΧΑΡΑΛΑΜΠΟΣ ΑΘΑΝΑΣΙΟΥ",10
"74899"," Σας εξήγησα! Γιατί άπτεται των συμβάσεων του δημοσίου.","ΖΩΗ ΚΩΝΣΤΑΝΤΟΠΟΥΛΟΥ",272
"74900"," Δεν προβλέπεται, δυστυχώς, από τον Κανονισμό αυτού του τύπου ο διάλογος. Δεν είναι δική μου ευθύνη αυτό. Δεν προβλέπεται. 
Παρακαλώ, λοιπόν, να ολοκληρώσετε για να προχωρήσουμε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74901"," Δεν φταίω εγώ, κύριε Πρόεδρε.","ΧΑΡΑΛΑΜΠΟΣ ΑΘΑΝΑΣΙΟΥ",10
"74902"," Προφανώς, δεν φταίτε. Κανείς δεν φταίει. Δεν έχουμε να λύσουμε κάποιο πρόβλημα δισεπίλυτο, αλλά πρέπει να διευκολύνουμε τη διαδικασία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74903"," Θέλω να κάνω μια τελευταία παρέμβαση και τελειώνω. 
Όσον αφορά τα αδικήματα που εξαιρούνται στο άρθρο 1, όλες οι πτέρυγες της Βουλής –όχι όλοι οι συνάδελφοι- είπαν να προστεθούν κάποια ή να παραμείνουν. Μόνο η δική σας τοποθέτηση ήταν να αφαιρεθούν όλα.","ΧΑΡΑΛΑΜΠΟΣ ΑΘΑΝΑΣΙΟΥ",10
"74904"," Και η Δημοκρατική Αριστερά!","ΒΑΣΙΛΙΚΗ ΚΑΤΡΙΒΑΝΟΥ",208
"74905"," Και ο κ. Κουτσούμπας!","ΖΩΗ ΚΩΝΣΤΑΝΤΟΠΟΥΛΟΥ",272
"74906"," Σας θυμίζω ότι στην επιτροπή Βουλευτές σας έλεγαν να προστεθούν και άλλα αδικήματα. Άρα δεν είχατε και εσείς μια ενιαία γραμμή στο θέμα αυτό. Βάλαμε, λοιπόν, αυτά τα οποία κρίναμε απαραίτητα.","ΧΑΡΑΛΑΜΠΟΣ ΑΘΑΝΑΣΙΟΥ",10
"74907"," Μα τι λέτε;","ΒΑΣΙΛΙΚΗ ΚΑΤΡΙΒΑΝΟΥ",208
"74908"," Κυρία Κατριβάνου, δεν έχετε το λόγο και ούτε τον δικαιούστε…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74909"," Κύριε Πρόεδρε, συγγνώμη, αλλά μας λέει πράγματα που δεν ισχύουν.","ΒΑΣΙΛΙΚΗ ΚΑΤΡΙΒΑΝΟΥ",208
"74910"," ...και φέρνετε σε δύσκολη θέση εμένα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74911"," Κύριε Πρόεδρε, θα ήθελα το λόγο. Δεν θα τον ζητούσα σε άλλη περίπτωση, αλλά επειδή είπε αυτά ο κύριος Υπουργός, θέλω να δευτερολογήσω. Αφορά πράγματα που είπε και θέλω να του απαντήσω.","ΒΑΣΙΛΙΚΗ ΚΑΤΡΙΒΑΝΟΥ",208
"74912"," Όχι. Τελειώσαμε. 
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ηλεκτρονική επιτήρηση υπόδικων, κατάδικων και κρατούμενων σε άδεια και άλλες διατάξεις» και θα γίνει η ψήφισή τους χωριστά. 
Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74913"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74914"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74915"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74916"," Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 2 όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74917"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74918"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74919"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74920"," Συνεπώς το άρθρο 2 έγινε δεκτό όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 3 όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74921"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74922"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74923"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74924"," Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 4 ως έχει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74925"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74926"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74927"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74928"," Συνεπώς το άρθρο 4 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 880 και ειδικό 32 ως έχει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74929"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"74930"," Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74931"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74932"," Συνεπώς η τροπολογία με γενικό αριθμό 880 και ειδικό 32 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 887 και ειδικό 36 ως έχει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74933"," Δεκτή, δεκτή.","ΟΛΟΙ ΟΙ ΒΟΥΛΕΥΤΕΣ",NA
"74934"," Συνεπώς η τροπολογία με γενικό αριθμό 887 και ειδικό 36 έγινε δεκτή ως έχει ομοφώνως και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 888 και ειδικό 37 όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74935"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"74936"," Παρών.  
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παρών.","ΒΑΣΙΛΙΚΗ ΚΑΤΡΙΒΑΝΟΥ",208
"74937"," Συνεπώς η τροπολογία με γενικό αριθμό 888 και ειδικό 37 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα: Γίνεται δεκτή η τροπολογία με γενικό αριθμό 889 και ειδικό 38 όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74938"," Δεκτή, δεκτή.","ΠΟΛΛΟΙ ΒΟΥΛΕΥΤΕΣ",NA
"74939"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74940"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74941"," Συνεπώς η τροπολογία με γενικό αριθμό 889 και ειδικό 38 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 890 και ειδικό 39 όπως τροποποιήθηκε από τον κύριο Υπουργό;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74942"," Δεκτή, δεκτή.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΠΟΛΛΟΙ ΒΟΥΛΕΥΤΕΣ",NA
"74943"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74944"," Συνεπώς η τροπολογία με γενικό αριθμό 890 και ειδικό 39 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο ως έχει;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74945"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"74946"," Κατά πλειοψηφία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.","ΒΑΣΙΛΙΚΗ ΚΑΤΡΙΒΑΝΟΥ",208
"74947"," Κατά πλειοψηφία.","ΙΩΑΝΝΗΣ ΓΚΙΟΚΑΣ",110
"74948"," Το ακροτελεύτιο άρθρο έγινε δεκτό ως έχει κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ηλεκτρονική επιτήρηση υπόδικων, κατάδικων και κρατούμενων σε άδεια και άλλες διατάξεις» έγινε δεκτό επί των άρθρων και τροπολογιών κατά πλειοψηφία.
Η ψήφισή του στο σύνολο αναβάλλεται γι’ άλλη συνεδρίαση.
Κυρίες και κύριοι συνάδελφοι, σας εύχομαι καλή εθνική εορτή!
Δέχεστε στο σημείο αυτό να λύσουμε τη συνεδρίαση;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"74949"," Μάλιστα, μάλιστα.
Με τη συναίνεση του Σώματος και ώρα 16.27΄ λύεται η συνεδρίαση για την προσεχή Τρίτη 29 Οκτωβρίου 2013 και ώρα 18.00’ με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο","ΟΛΟΙ ΟΙ ΒΟΥΛΕΥΤΕΣ",NA
