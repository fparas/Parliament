"","Content","name","ParlmemberID"
"37070","Date","17-1-2012",NA
"37071"," Κυρίες και κύριοι συνάδελφοι, εισερχόμεθα στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Η πρώτη με αριθμό 1529/14-11-2011 ερώτηση πρώτου κύκλου του Βουλευτή του Πανελλήνιου Σοσιαλιστικού Κινήματος κ. Εμμανουήλ Στρατάκη προς την Υπουργό Παιδείας, Διά Βίου Μάθησης και Θρησκευμάτων, σχετικά με καθυστερήσεις στην υλοποίηση του χρονοδιαγράμματος του ΟΣΚ για την κατασκευή του Ευρωπαϊκού Σχολείου Ηρακλείου, δεν συζητείται λόγω αναρμοδιότητας και διαγράφεται.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37072"," Κύριε Πρόεδρε, θα ήθελα το λόγο.","ΕΜΜΑΝΟΥΗΛ ΣΤΡΑΤΑΚΗΣ",484
"37073"," Θέλετε να διατυπώσετε κάτι επί της διαδικασίας;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37074"," Ναι, κύριε Πρόεδρε.","ΕΜΜΑΝΟΥΗΛ ΣΤΡΑΤΑΚΗΣ",484
"37075"," Παρακαλώ, κύριε Στρατάκη.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37076"," Σας ευχαριστώ πολύ.
Κύριε Πρόεδρε, μετά από τρεις μήνες που κατέθεσα την ερώτηση πληροφορήθηκα ότι το Υπουργείο Παιδείας είναι αναρμόδιο γι’ αυτό το θέμα. Είναι γνωστό ότι το χρονοδιάγραμμα, που εγώ επικαλούμαι, το συνέταξε, το υπέβαλε και το ενέκρινε το ίδιο το Υπουργείο Παιδείας. Εν πάση περιπτώσει, αυτό δεν μπορώ να το χαρακτηρίσω αυτήν τη στιγμή. 
Φοβάμαι, κύριε Πρόεδρε, ότι διαφαίνεται απ’ αυτήν την εξέλιξη ότι το ίδιο το Υπουργείο Παιδείας υπονομεύει την ίδρυση και κατασκευή του Σχολείου Ευρωπαϊκής Παιδείας στο Ηράκλειο της Κρήτης. 
Όμως δεν είναι η υπονόμευση της κατασκευής ενός σχολείου το μείζον. Το μείζον είναι ότι εξαιτίας αυτής της εξέλιξης υπονομεύεται στην πράξη μια κατάκτηση της χώρας που επετεύχθη κατά την περίοδο της ελληνικής προεδρίας του 2003 που ήταν η ίδρυση και η λειτουργία ενός ευρωπαϊκού οργανισμού στην Ελλάδα και συγκεκριμένα στο Ηράκλειο της Κρήτης, του Ευρωπαϊκού Οργανισμού Ασφάλειας Δικτύων και Πληροφοριών.
Θέλω να το καταθέσω αυτό, για να υπάρχει καταγεγραμμένο στα Πρακτικά.","ΕΜΜΑΝΟΥΗΛ ΣΤΡΑΤΑΚΗΣ",484
"37077"," Μην κάνετε ανάπτυξη, κύριε συνάδελφε. Να διατυπώσετε το αίτημά σας.
ΕΜΜΑΝΟΥΗΛ ΣΤΡΑΤΑΚΗΣ Το τελευταίο διάστημα είναι έντονες οι φήμες ότι υπάρχουν βλέψεις και από άλλες χώρες που έχουν συμφέροντα για να φύγει ο Οργανισμός. Αν το Υπουργείο Παιδείας της Ελλάδας και η Κυβέρνηση του κ. Παπαδήμου συμβάλλει σ’ αυτήν την εξέλιξη, θεωρώ ότι είναι κάτι που πρέπει πραγματικά να γνωρίζει ο ελληνικός λαός και γι’ αυτό το καταγγέλλω.
Ευχαριστώ πολύ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37078"," Φοβάστε ότι μπορεί να χαθεί η χρηματοδότηση του Ευρωπαϊκού Σχολείου; Αυτό είπατε;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37079"," Φοβάμαι ότι θα χαθεί η έδρα του Οργανισμού. Διότι το κύριο ζήτημα που μπαίνει από τους Ευρωπαίους και την Κομισιόν και από όσους θέλουν σε επίπεδο συμβουλίου Υπουργών να πάρουν για λογαριασμό τους την έδρα μεταφέροντάς την κατ’ αρχάς είτε στην Αθήνα πρώτα και μετά στις Βρυξέλλες ή οπουδήποτε αλλού, έχουν σαν στόχο τον Οργανισμό. Δεν έχουν σαν στόχο το σχολείο. 
Το σχολείο, σας πληροφορώ, κύριε Πρόεδρε, για να γνωρίζει ο ελληνικός λαός, θα κατασκευαστεί. Με απόφαση της Περιφέρειας θα ενταχθεί στο ΕΣΠΑ. Δεν είναι, όμως, εκεί το πρόβλημα. Το πρόβλημα είναι η μεθόδευση και η προσπάθεια που γίνεται από το Υπουργείο Παιδείας. Και αυτό εγώ θέλω να το καταγγείλω.","ΕΜΜΑΝΟΥΗΛ ΣΤΡΑΤΑΚΗΣ",484
"37080"," Δεν παρίσταται, όμως, κάποιος από το Υπουργείο Παιδείας για να απαντήσει, οπότε θα πρέπει να ενημερώσουμε αρμοδίως. Παρακαλώ κι εσείς να πράξετε τα δέοντα και να την επανακαταθέσετε προς το καθ’ ύλην αρμόδιο Υπουργείο, ώστε να μην…","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37081"," Θα την επανακαταθέσω, κύριε Πρόεδρε, όπως μου υποδεικνύετε, αλλά πρέπει και να εκφράσω τους προβληματισμούς μου.","ΕΜΜΑΝΟΥΗΛ ΣΤΡΑΤΑΚΗΣ",484
"37082"," Καλώς, κύριε Στρατάκη. Ευχαριστώ πολύ.
Επίσης, η δεύτερη με αριθμό 1683/248/18-11-2011 ερώτηση και αίτηση κατάθεσης εγγράφων του Βουλευτή της Νέας Δημοκρατίας κ. Σταύρου Καλογιάννη προς τον Υπουργό Οικονομικών, σχετικά με την πρόσληψη συμβούλων για τις συμβάσεις παραχώρησης, δεν συζητείται λόγω κωλύματος του Υπουργού και διαγράφεται.
Εισερχόμεθα τώρα στη μία και μοναδική αναφορά δευτέρου κύκλου, κατά το άρθρο 130, παράγραφο 5 του Κανονισμού της Βουλής, η οποία και θα συζητηθεί. Πρόκειται για την με αριθμό 631/8-11-2011 αναφορά του Βουλευτή της Νέας Δημοκρατίας κ. Σπυρίδωνος Γαληνού προς τον Υπουργό Πολιτισμού και Τουρισμού, σχετικά με την ένταξη σε ανάλογο πρόγραμμα και τη χρηματοδότηση για την αναστήλωση και αξιοποίηση του διδακτηρίου του Δημοτικού Σχολείου Βασιλικών Λέσβου.
Στην αναφορά του συναδέλφου κ. Γαληνού θα απαντήσει ο Υφυπουργός Πολιτισμού και Τουρισμού κ. Πέτρος – Παύλος Αλιβιζάτος.
Παρακαλείται ο Βουλευτής Λέσβου της Νέας Δημοκρατίας κ. Σπυρίδων Γαληνός να διατυπώσει την αναφορά του.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37083"," Ευχαριστώ, κύριε Πρόεδρε.
Κατ’ αρχάς, κύριε Υπουργέ, να σας ευχηθώ καλή επιτυχία στο έργο σας και βεβαίως και σε εσάς και σε όλους τους συναδέλφους καλή και παραγωγική χρονιά.
Κύριε Υπουργέ, το ζήτημα της διάσωσης και αξιοποίησης του Σχολείου Βασιλικών της Λέσβου δεν είναι ζήτημα που απασχολεί για πρώτη φορά το Υπουργείο σας. Και δεν είναι η πρώτη φορά που υποβάλλω σχετική ερώτηση για την τύχη που θα έχει τελικά αυτό το μνημείο. Δυστυχώς είναι η τρίτη φορά.
Όπως αναφέρεται σε σχετική απάντηση του Υπουργείου σας το Φεβρουάριο του 2010, οι Υπηρεσίες του Υπουργείου σας το 2005 διενήργησαν αυτοψία στο κτήριο και κατέγραψαν, εκτός των βλαβών της εγκατάλειψης, σοβαρές αστοχίες στον φέροντα οργανισμό, που έχουν ως αποτέλεσμα την απώλεια της φέρουσας ικανότητας με κίνδυνο κατάρρευσης εξαιτίας των εντόνων καθιζήσεων του εδάφους.
Παράλληλα, αναφέρεται ότι έχουν δοθεί σχετικές οδηγίες προς τις Υπηρεσίες για τη σύνταξη αρχιτεκτονικής και δομικής αποτύπωσης και στη συνέχεια ότι θα καταρτιστεί μελέτη αναστήλωσης και αποκατάστασης του κτηρίου, η οποία θα περιλαμβάνει αρχιτεκτονική μελέτη αποκατάστασης και ενίσχυσης του φέροντος οργανισμού.
Πέρασαν αρχικά έξι χρόνια, κύριε Υπουργέ, μέχρι το κτήριο αυτό να κριθεί ως μνημείο τον Ιούνιο του 2011 και παρ’ ότι, όπως με ενημερώνετε, έχει σχεδόν ολοκληρωθεί η σύνταξη της αρχιτεκτονικής μελέτης, ομολογεί το Υπουργείο ότι η Υπηρεσία σας δεν θα είναι σε θέση να εκπονήσει στατική μελέτη αποκατάστασης και ενίσχυσης του φέροντος οργανισμού, γιατί δεν μπορείτε να εκπονήσετε γεωτεχνική μελέτη λόγω έλλειψης χρηματοδότησης και των αναγκαίων πόρων. Δηλαδή, το Υπουργείο λέει ότι λεφτά δεν υπάρχουν.
Οπότε προφανώς και είναι φρούδες οι ελπίδες ότι οι απαραίτητες εργασίες υποστήριξης και αναστήλωσής του θα μπορούσαν να ενταχθούν σε κάποιο πρόγραμμα, ώστε το κτήριο αυτό να αποτελέσει κύτταρο πνευματικής, πολιτιστικής και οικονομικής αναγέννησης της περιοχής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Με συγχωρείτε, κύριε Πρόεδρε, θα ήθελα να έχω την ανοχή σας λόγω του ότι είμαι ο μόνος ομιλητής σήμερα.","ΣΠΥΡΙΔΩΝ ΓΑΛΗΝΟΣ",81
"37084"," Παρακαλώ, κύριε Γαληνέ, συνεχίστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37085"," Άρα καταλήγουμε στο συμπέρασμα ότι για το αρμόδιο Υπουργείο Πολιτισμού είναι προτιμότερο το κόσμημα-κτήριο του σχολείου των Βασιλικών Λέσβου να μετατραπεί σε σωρό ερειπίων αντί στη δύσκολη οικονομική αλλά και κοινωνική και πνευματική παράλληλα αρνητική συγκυρία που περνάει ο τόπος μας να μετριάσετε τις επιχορηγήσεις του Υπουργείου προς μη κερδοσκοπικές εταιρείες, προκειμένου να βοηθηθεί και να συντηρηθεί αυτό το κτήριο. 
Περιμένω, λοιπόν, σήμερα, κύριε Υπουργέ, στην πρώτη μας συνάντηση να έχω μια σαφή απάντηση στο ερώτημά μου, το οποίο επίσης είναι σαφές. Προτίθεται το Υπουργείο να συνδράμει στη διάσωση και αξιοποίηση αυτού του κτηρίου;
Σας ευχαριστώ πολύ.","ΣΠΥΡΙΔΩΝ ΓΑΛΗΝΟΣ",81
"37086"," Παρακαλείται ο Υφυπουργός Πολιτισμού και Τουρισμού κ. Πέτρος - Παύλος Αλιβιζάτος να λάβει το λόγο.
ΠΕΤΡΟΣ -","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37087"," Ευχαριστώ, κύριε Πρόεδρε.
Κύριε Βουλευτά, όπως θα δείτε, η απάντηση λίγο ή πολύ θα είναι θετική, αλλά με διαφορετικό τρόπο από αυτόν τον οποίον εσείς σκέφτεστε.
Κατ’ αρχάς, να μου επιτρέψετε να επαναλάβω ορισμένα από τα στοιχεία τα οποία καταθέσατε. Το Δημοτικό Σχολείο του οικισμού Βασιλικών, που ήταν ιδιοκτησία του πρώην Δήμου Πολιχνίτου, που τώρα είναι Δήμος Λέσβου, όπως ξέρετε με τις ανακατατάξεις σύμφωνα με τις διατάξεις του ν.3028/2002 για την προστασία αρχαιοτήτων κ.λπ., έχει χαρακτηριστεί ως διατηρητέο μνημείο. Όπως ξέρετε -και ξέρουν όλοι- αυτό είναι ένα κτήριο, το οποίο αποτελεί δείγμα από τα πολλά παρόμοια δείγματα των πετρόκτιστων διδακτηρίων, τα οποία ανεγέρθησαν την περίοδο 1931 - 1935 επί τότε υπουργίας Γεωργίου Παπανδρέου του πρώτου. Πρέπει να σας πω ότι και στη δική μου περιφέρεια, στην Κεφαλλονιά, έχουμε παρόμοια κτήρια. Είδα τη φωτογραφία εδώ σε ένα δημοσίευμα και πραγματικά θυμίζει πάρα πολλά. 
Σαφώς η επιθυμία και η βούληση της πολιτικής ηγεσίας του Υπουργείου είναι να βρεθεί ένας τρόπος και αυτό και άλλα παρόμοια κτήρια που είναι διατηρητέα όχι μόνο να σωθούν, αλλά και να αξιοποιηθούν από τις τοπικές αρχές. Όπως πολύ σωστά είπατε από την ενημέρωση που είχατε από τις υπηρεσίες μας η Υπηρεσία Νεωτέρων Μνημείων και Τεχνικών Έργων του βορείου Αιγαίου του Υπουργείου μας έχει ολοκληρώσει την αρχιτεκτονική αποτύπωση του κτηρίου και έχει ολοκληρώσει σχεδόν όλη -πολύ λίγο μένει- την αρχιτεκτονική μελέτη της πρότασης ανάδειξης της χρήσης του.
Πολύ σωστά είπατε ότι από αυτήν τη στιγμή πρέπει να συνταχθεί αυτή η μελέτη αποκατάστασης και ενίσχυσης του φέροντος οργανισμού. Για να γίνει όμως αυτό πρέπει να προηγηθεί η γεωτεχνική μελέτη, λόγω των εντόνων καθιζήσεων που εμφανίζει το σημείο αυτό που είναι κτισμένο και όπως καταλαβαίνετε οι κίνδυνοι είναι μεγάλοι. Δυστυχώς, η υπηρεσία μας δεν μπορεί να εκπονήσει αυτήν τη μελέτη, διότι χρειάζεται τη βοήθεια αντιστοίχων ειδικών μελετητών, το οποίο προϋποθέτει εξασφάλιση, όπως πολύ σωστά είπατε, ειδικών κονδυλίων, τα οποία δεν διαθέτει αυτή η υπηρεσία αυτήν τη στιγμή.
Δηλαδή η υπηρεσία αυτή ούτε ειδικούς διαθέτει γι’ αυτό το πράγμα -ενώ η αρχιτεκτονική μελέτη και η αποτύπωση γίνεται από τους δικούς μας τεχνικούς- ούτε χρήματα. 
Επομένως, εμείς κρίνουμε απαραίτητη και επείγουσα την άμεση υποστύλωση όλων των δομικών στοιχείων της αναδόμησης του κτηρίου, διότι, όπως σας είπα, έχουν παρουσιαστεί σοβαρότατες και εξελισσόμενες αστοχίες. Ως εκ τούτου, εμείς αυτήν τη στιγμή είμαστε διατεθειμένοι να κάνουμε τα εξής: Όπως γνωρίζετε, σύμφωνα με την κείμενη νομοθεσία, με το άρθρο 11 παράγραφος 2 του ν.3028/2002, την ευθύνη για την αποκατάσταση του μνημείου έχει αυτήν τη στιγμή πλέον ο Δήμος Λέσβου. Άρα η ευθύνη της χρηματοδότησης αυτήν τη στιγμή είναι στο Δήμο Λέσβου.
Η προηγούμενη δημοτική αρχή, όπως ξέρετε, ήταν πολύ μικρός δήμος -όπως και οι ίδιοι έχουν παραδεχθεί σε δημοσίευμα περσινό- και δεν είχε τις οικονομικές δυνατότητες να κάνει αυτό το πράγμα. Σήμερα, ο Δήμος Λέσβου είναι ένας πολύ μεγάλος δήμος που έχει δυνατότητες. Εμείς είμαστε διατεθειμένοι για τα εξής: Πρώτον, να βρει τον καταλληλότερο τρόπο αξιοποίησης του κτηρίου με βάση τις τοπικές ανάγκες στην κλίμακα ολόκληρου του νησιού πλέον και να μην περιορίζεται μόνο εκεί, εντός των περιορισμένων –αυτό που είπα πριν- ορίων του Δήμου Πολυχνίτου. Αυτό χρειάζεται, διότι το δεύτερο στάδιο είναι να εντάξει το σχέδιο αποκατάστασης και επανάχρησης και αξιοποίησης του κτηρίου σε χρηματοδοτικό πρόγραμμα σε συνεργασία με το Υπουργείο μας. Εμείς θα σας βοηθήσουμε να το εντάξουμε μαζί. Αυτό θα προχωρήσει και θα δοθεί η τεχνογνωσία, τόσο στα θέματα αποκατάστασης -διότι εκεί εμπλεκόμεθα άμεσα με τις υπηρεσίες που έχουμε- αλλά και στα θέματα της εντάξεως σε χρηματοδοτικά προγράμματα. 
Ευχαριστώ πολύ.","ΠΑΥΛΟΣ ΑΛΙΒΙΖΑΤΟΣ",17
"37088"," Και εμείς ευχαριστούμε.
Το λόγο έχει ο ερωτών Βουλευτής της Νέας Δημοκρατίας στο Νομό Λέσβου κ. Σπυρίδων Γαληνός.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37089"," Ευχαριστώ, κύριε Πρόεδρε.
Κύριε Υπουργέ, πρέπει να πω ότι η απάντησή σας με ικανοποίησε σχεδόν απόλυτα. Δίνει μια κάποια λύση. Απλά θα μου επιτρέψετε εισαγωγικά να πω ότι ο Δήμος Λέσβου, ο μεγαλύτερος δήμος σε έκταση της Ελλάδος που σχεδιάστηκε –θα έλεγα- στο πόδι όχι απλά δεν έχει δυνατότητες αντίστοιχες του μεγέθους του, αλλά έχει τρομερές ελλείψεις και οικονομικά προβλήματα, τα οποία είναι τεράστια και έχουν φέρει σε απόγνωση επανειλημμένως τη δημοτική αρχή. 
Θα έλεγα ότι η λύση που δώσατε ως προς τη συνεργασία δήμου και Υπουργείου Πολιτισμού για την αντιμετώπιση του προβλήματος μπορεί να υλοποιηθεί άμεσα. Πιστεύω, επίσης, ότι πέραν του θέματος της τεχνογνωσίας που λέτε ότι θα βοηθήσετε –ότι, δηλαδή, το Υπουργείο θα βοηθήσει από κοινού με το δήμο για την ένταξη του έργου αυτού σε κάποιο ευρωπαϊκό πρόγραμμα- θα συνεισφέρετε οικονομικά εν τω μέτρω των δυνατοτήτων σας. 
Θα έλεγα, όμως, κύριε Υπουργέ, φεύγοντας από αυτό το θέμα, μιας και δώσατε μια πλήρη απάντηση, ότι για να γίνει πραγματικά παραγωγική αυτή η συζήτηση οφείλουμε να αποδεσμευθούμε τελικά από την περιπτωσιολογία του συγκεκριμένου έργου, του τι δηλαδή έγινε και το τι θα έπρεπε να έχει γίνει και να περάσουμε στο γενικό θεσμικό πλαίσιο, στο τι προβλέπει και στο τι τελικά θα έπρεπε να προβλέπει η κείμενη νομοθεσία. 
Χαίρομαι που δεν μου αναφέρατε τη νομοθεσία αυτή ως μέσο υπεκφυγής και αποστασιοποίησης από αυτονόητες ευθύνες, αλλά ενεργήσατε ως υπεύθυνος πολιτικός που αναγνωρίζει τα προβλήματα και αναγνωρίζει τα λάθη στην υπάρχουσα νομοθεσία. Βεβαίως, θεωρώ ότι έχετε όλη τη διάθεση να δεσμευθείτε και να προσπαθήσετε, ώστε να ξεκινήσει η διαδικασία, προκειμένου αυτή η νομοθεσία να αλλάξει και να μην έχουμε προβλήματα σε αντίστοιχες περιπτώσεις άλλων κτηρίων στη Λέσβο –που υπάρχουν πάρα πολλά τέτοια κτήρια- αλλά και σε άλλες περιοχές.
Ας λειτουργήσουμε, λοιπόν, απαγωγικά, ας περάσουμε από το μερικό στο συνολικό. Η φύση του προβλήματος τόσο εδώ όσο και στο «SARLIZA» –είναι εγκαταλελειμμένο ξενοδοχείο της Θερμής, ένα θαυμάσιο αρχιτεκτονικό κτήριο, με εκπληκτική ιστορία από τις αρχές του αιώνα μέχρι σήμερα- έγκειται στο άρθρο 11 παράγραφος 2 του ν.3028/2002, τον οποίο και εσείς αναφέρατε. Σύμφωνα μ' αυτόν το νόμο, ο κύριος ή νομέας του μνημείου υποχρεούται να μεριμνά για την άμεση εκτέλεση εργασιών στερέωσης και συντήρησης των κτηρίων, χωρίς βέβαια να έχει εκ του νόμου υπαίτια καθυστέρηση. Με δική του δαπάνη θα πρέπει να προχωρά στις εργασίες αυτές και υπό την εποπτεία και τις υποδείξεις της αρμόδιας υπηρεσίας. 
Έτσι, όμως, κύριε Υπουργέ, τα αφήνουμε όλα στην τύχη τους, τα αφήνουμε στη διακριτική ευχέρεια του ιδιοκτήτη. Και αν ο ιδιοκτήτης δεν θέλει, όπως συμβαίνει με το «SARLIZA», τι γίνεται; Αν ο ιδιοκτήτης δεν μπορεί, όπως ο Δήμος Μυτιλήνης στη συγκεκριμένη περίπτωση, από οικονομικής απόψεως; Νομίζω ότι κατ’ αυτόν τον τρόπο, ακολουθώντας αυτήν τη νομοθεσία, μην τροποποιώντας αυτήν την νομοθεσία, αφήνουμε τα μνημεία στην τύχη τους. Και τα αφήνουμε σε πολλές περιπτώσεις, δυστυχώς, να γίνουν μπάζα. 
Θεωρώ ότι σήμερα το Υπουργείο αντιλαμβάνεται το ρόλο του. Θεωρώ ότι δεν θα λειτουργήσει πια δίκην θεατού, όπου ο εκάστοτε Υπουργός θα παριστάνει τον Πόντιο Πιλάτο. Είναι καιρός να ενσκήψουμε πάνω από τα προβλήματα και να δώσουμε λύσεις. Πιστεύω από την απάντηση που δώσατε –αναφερθήκατε και στην Κεφαλλονιά, σε ανάλογες περιπτώσεις και κτήρια που διαθέτετε στην περιοχή σας- μια και γνωρίζετε απόλυτα τα προβλήματα, ότι έχετε τη θέληση, την έχουμε όλοι, για να προσπαθήσουμε από κοινού να δώσουμε ουσιαστικές λύσεις που πραγματικά θα σώσουν τα μνημεία μας. 
Ευχαριστώ πολύ .","ΣΠΥΡΙΔΩΝ ΓΑΛΗΝΟΣ",81
"37090"," Ο κ. Πέτρος-Παύλος Αλιβιζάτος, Υφυπουργός Πολιτισμού και Τουρισμού, έχει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37091"," Ευχαριστώ, κύριε Πρόεδρε. 
Κύριε Βουλευτά, δεν είναι μόνον ο Δήμος Λέσβου που πάσχει από ψιλικόν οξύ. Νομίζω ότι όλοι οι δήμοι, και οι μεγάλοι και οι μικρότεροι, αντιμετωπίζουν αυτήν τη στιγμή κολοσσιαίο πρόβλημα και σας καταλαβαίνω απόλυτα, όταν ρωτάτε «πώς θα μπορέσει να προχωρήσει». Γι’ αυτόν το λόγο εμείς προτείναμε τη συνεργασία. Εκείνο για το οποίο μπορώ να σας διαβεβαιώσω είναι ότι, εφόσον και ο Δήμος Λέσβου συμφωνεί μ' αυτό το οποίο προτείνουμε, θα έλθουμε σε συνεννόηση για να προχωρήσει αυτή η ιστορία όσον το δυνατόν ταχύτερα. Γιατί, εάν δεν προχωρήσει σύμφωνα με τα στοιχεία τα οποία σας εξέθεσα προηγουμένως, κάποια στιγμή θα καταρρεύσει όλη η περιοχή εκεί που είναι το σχολείο και θα το χάσετε. Επομένως, περιμένω πρωτοβουλία από εσάς γι’ αυτήν την ιστορία. 
Όσον αφορά την άλλη πρότασή σας, εγώ συμφωνώ απόλυτα. Θλίβομαι, ειλικρινά, όταν γυρνώ την Ελλάδα και βλέπω κοσμήματα αρχιτεκτονικής του παρελθόντος να καταρρέουν είτε λόγω αδιαφορίας –πρέπει και αυτό να το λάβετε υπ' όψιν σας- είτε λόγω ελλείψεως πόρων από τους αρμόδιους φορείς. Συμφωνώ, λοιπόν, με την πρότασή σας και θα σας καλούσα κάποια στιγμή –δεύτερο μπαλάκι, κύριε Βουλευτά- να συναντηθούμε, να δούμε πώς μπορούμε να ξεκινήσουμε αυτήν την πρωτοβουλία και με άλλους συναδέλφους σας, οι οποίοι σαφώς θα ενδιαφέρονται να δουν αυτήν την αλλαγή. Αυτό, ίσως, σώσει μερικά από τα καταρρέοντα κοσμήματα που έχουμε. 
Σας ευχαριστώ.","ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ",17
"37092"," Κύριε Πρόεδρε, εάν μου επιτρέπετε, θέλω να πω κάτι.","ΣΠΥΡΙΔΩΝ ΓΑΛΗΝΟΣ",81
"37093"," Ορίστε, κύριε Γαληνέ, έχετε το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37094"," Κύριε Υπουργέ, ασφαλώς χαίρομαι για την απάντηση που μου δώσατε. Δράττομαι της ευκαιρίας, μια και μου προτείνατε να αναλάβω πρωτοβουλία, και αναλαμβάνω την πρωτοβουλία να σας προσκαλέσω στη Μυτιλήνη, να έχουμε μία συνάντηση με το Δήμαρχο Λέσβου και τους αρμόδιους αντιδημάρχους και να δούμε και κάποια μνημεία με την ευκαιρία, μια που έχετε και κάποιες αναμνήσεις από το όμορφο νησί μας.","ΣΠΥΡΙΔΩΝ ΓΑΛΗΝΟΣ",81
"37095"," Ευχαριστώ πολύ.","ΠΕΤΡΟΣ-ΠΑΥΛΟΣ ΑΛΙΒΙΖΑΤΟΣ",17
"37096"," Κυρίες και κύριοι συνάδελφοι, έχω μια ανακοίνωση ψηφίσματος προς την Ολομέλεια.
Το Εργατοϋπαλληλικό Κέντρο Αθήνας (ΕΚΑ) κατέθεσε ψήφισμα με το οποίο εκφράζει την αντίθεσή του στην πολιτική λιτότητας, στην περικοπή μισθών και συντάξεων, στη διάλυση των υπηρεσιών του κοινωνικού κράτους και στην κατάργηση της εθνικής συλλογικής σύμβασης εργασίας.
Επίσης, απαιτεί άμεσα μέτρα κατά της ανεργίας και των εργοδοτικών αυθαιρεσιών, την κατάργηση της εκ περιτροπής εργασίας, τη διεύρυνση και αύξηση των κοινωνικών και ασφαλιστικών παροχών για τους ανέργους, την κάλυψη όλων των εργαζομένων από τη συλλογική σύμβαση εργασίας, την προστασία των εργαζομένων του ιδιωτικού και του δημοσίου τομέα και την ύπαρξη ενός βιώσιμου ασφαλιστικού συστήματος.
Το ψήφισμα για την οικονομία του χρόνου κατατίθεται στα Πρακτικά της σημερινής συνεδρίασης.
(Το προαναφερθέν ψήφισμα κατατίθεται στα Πρακτικά και έχει ως εξής:
(να φωτογραφηθούν οι σελίδες 20-21)","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37097"," Oλοκληρώθηκε η συζήτηση αναφορών και ερωτήσεων.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37098"," Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Αγροτικής Ανάπτυξης και Τροφίμων «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις».
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37099"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37100"," Κατά πλειοψηφία.","ΓΕΩΡΓΙΟΣ ΒΛΑΧΟΣ",65
"37101"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Διάθεση γεωργικών φαρμάκων στην αγορά, ορθολογική χρήση αυτών και συναφείς διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 22β))","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37102"," Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37103"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"37104"," Το Σώμα παρέσχε τη ζητηθείσα εξουσιοδότηση.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37105"," Κύριε Πρόεδρε, θα μπορούσα να έχω το λόγο επ’ αυτού;","ΓΕΩΡΓΙΟΣ ΒΛΑΧΟΣ",65
"37106"," Επ’ αυτού δεν υπάρχει συζήτηση. Είμαστε στη φάση της ψηφίσεως στο σύνολο του νομοσχεδίου.
Εισερχόμεθα τώρα στο προς συζήτηση σχέδιο νόμου.
Μόνη συζήτηση επί της αρχής των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Για την προσαρμογή της ελληνικής νομοθεσίας προς τις διατάξεις της Οδηγίας 2005/35/ΕΚ του Ευρωπαϊκού Κοινοβουλίου και του Συμβουλίου της 7ης Σεπτεμβρίου 2005 σχετικά με τη ρύπανση από τα πλοία και τη θέσπιση κυρώσεων, περιλαμβανομένων των ποινικών κυρώσεων, για αδικήματα ρύπανσης (L255), η οποία τροποποιήθηκε με την Οδηγία 2009/123/ΕΚ του Ευρωπαϊκού Κοινοβουλίου και του Συμβουλίου της 21ης Οκτωβρίου 2009 (L280) και άλλες διατάξεις».
Κυρίες και κύριοι συνάδελφοι, το νομοσχέδιο θα συζητηθεί σε μία συνεδρίαση.
Πριν δώσω το λόγο στον εισηγητή της Πλειοψηφίας, το λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Μιλτιάδης Παπαϊωάννου.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37107"," Κύριε Πρόεδρε, πήρα το λόγο και ζητώ τη συγκατάθεση της Βουλής για μία διαδικασία που θα ήθελα να τηρηθεί σε σχέση με μια τροπολογία. 
Στις 30 Δεκεμβρίου κατέθεσα στην Εθνική Αντιπροσωπεία μια τροπολογία για την υφ’ όρον απόλυση κρατουμένων στις φυλακές της χώρας για το γνωστό σε όλους μας πρόβλημα του υπερπληθυσμού. Η τροπολογία είχε κατατεθεί για να συζητηθεί χθες στο νομοσχέδιο για το ρατσισμό και την ξενοφοβία που είχε γραφεί στην ημερήσια διάταξη της Βουλής. Η Κυβέρνηση παρακάλεσε τον Πρόεδρο της Βουλής να αλλάξει τη σειρά των νομοθετικών της πρωτοβουλιών. Εκτίμησε ότι το νομοσχέδιο που συζητάμε σήμερα είχε προτεραιότητα. Αύριο πρέπει να συζητηθεί το νομοσχέδιο για τα ζητήματα που έχουν να κάνουν με το Υπουργείο Οικονομικών, για τα γνωστά θέματα και θα παρακαλέσω τους συναδέλφους, αν όλοι συμφωνούν, να συζητήσουμε σήμερα και την τροπολογία, γιατί η κατάσταση στις φυλακές είναι αφόρητη.
Τώρα επί της ουσίας της τροπολογίας, υπάρχουν παρατηρήσεις. Έχω ακούσει τους συναδέλφους. Να τις ανακοινώσω, αλλά τουλάχιστον να υπάρξει συμφωνία να συζητηθεί σήμερα αυτή η τροπολογία.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37108"," Το λόγο έχει ο κ. Νικόλαος Δένδιας, Κοινοβουλευτικός Εκπρόσωπος της Νέας Δημοκρατίας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37109"," Κύριε Πρόεδρε, ας μιλήσει πρώτα ο κ. Πλεύρης, αν έχετε την καλοσύνη, και θα τοποθετηθούμε εμείς αμέσως μετά.","ΝΙΚΟΛΑΟΣ ΔΕΝΔΙΑΣ",122
"37110"," Το λόγο έχει ο κ. Αθανάσιος Πλεύρης, Κοινοβουλευτικός Εκπρόσωπος του Λαϊκού Ορθόδοξου Συναγερμού.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37111"," Στην ουσία της τροπολογίας εμείς διαφωνούμε και θα εκθέσουμε τις θέσεις μας, όταν γίνει συζήτηση. Οφείλω να επισημάνω ότι εγκαίρως ο Υπουργός ενημέρωσε εμάς τους εισηγητές μέσα στο Σαββατοκύριακο ότι πρόκειται να γίνει αυτή η αλλαγή στο κυβερνητικό έργο και ότι θα έρθει πρώτα ένα άλλο νομοσχέδιο στο οποίο θα φέρει την τροπολογία. 
Κατά την άποψή μας, υπάρχει ακόμα πρόβλημα Κανονισμού. Δεν το θέτουμε εμείς ως κόμμα, αλλά αν τεθεί, δηλαδή αν υπάρξουν κι άλλοι που διαφωνούν ως προς τη συζήτηση της τροπολογίας, θα διαφωνήσουμε κι εμείς.","ΑΘΑΝΑΣΙΟΣ ΠΛΕΥΡΗΣ",432
"37112"," Το λόγο έχει ο κ. Δένδιας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37113"," Κύριε Πρόεδρε, πράγματι ο κύριος Υπουργός Δικαιοσύνης με ευπρέπεια ενημέρωσε τους εισηγητές επί του θέματος αυτού που έθεσε τώρα. Όμως, οφείλω να πω ότι κύριε Υπουργέ, υπάρχει ρητό θέμα από το άρθρο 74 του Συντάγματος και όσο κι αν η προσωπική σας ευγένεια και η συμπεριφορά σας θα μας έκαναν να τείνουμε ευήκοον ους, στην πραγματικότητα το θέμα είναι τόσο σοβαρό που δεν μας το επιτρέπει. 
Κατά συνέπεια, κύριε Πρόεδρε, άποψή μας είναι ότι αυτή η τροπολογία δεν μπορεί να συζητηθεί.","ΝΙΚΟΛΑΟΣ ΔΕΝΔΙΑΣ",122
"37114"," Ως εκ τούτου, κύριε Υπουργέ, δεν μπορεί να συζητηθεί. Δεν υπάρχει συμφωνία των κομμάτων και ιδιαιτέρως της Αξιωματικής Αντιπολίτευσης. Αλλά και οποιοδήποτε κόμμα αν δεν συναινέσει …","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37115"," Κύριε Πρόεδρε, μπορώ να έχω το λόγο;","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37116"," Ορίστε, κύριε Υπουργέ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37117"," Θέλω όμως να καταθέσω στην Εθνική Αντιπροσωπεία ότι χθες το βράδυ συναντήθηκα με τον κ. Τζαβάρα ο οποίος είναι από ό,τι μου είπαν ο αρμόδιος για τα θέματα αυτά στο Υπουργείο μαζί με τον κ. Πλεύρη και η Νέα Δημοκρατία είχε συμφωνήσει κατ’ αρχήν. Εγώ λυπάμαι για την υπαναχώρηση και γιατί πολλοί δεν σκέπτονται ότι κάποιοι άνθρωποι αυτήν τη στιγμή στις φυλακές ζουν κάτω από απάνθρωπες συνθήκες και δεν ξέρω ποιες θα είναι οι εξελίξεις. Λυπάμαι ειλικρινά. Δεν θέλω να πω τίποτε άλλο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37118"," Κύριε Πρόεδρε, μπορώ να έχω το λόγο;","ΝΙΚΟΛΑΟΣ ΔΕΝΔΙΑΣ",122
"37119"," Ορίστε, κύριε Δένδια.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37120"," Κύριε Υπουργέ, είμαι υποχρεωμένος να ανακαλέσω τα περί ευπρεπείας σας, τα οποία είπα στην πρωτομιλία μου. Πράγματι, η συνάντηση εγένετο και πράγματι, ο αγαπητός συνάδελφος κ. Κώστας Τζαβάρας, Τομεάρχης της Νέας Δημοκρατίας και αρμόδιος για τα θέματα του Υπουργείου σας, σας είπε ότι αν το θέμα δεν τεθεί στην Αίθουσα, η Νέα Δημοκρατία πρώτη δεν θα το θέσει. 
Είμαι βέβαιος ότι ακούγοντας τον αγαπητό συνάδελφο, κ. Θανάση Πλεύρη αντελήφθητε ότι το θέμα ετέθη. Ετέθη θέμα παράβασης Κανονισμού και θέμα παράβασης Συντάγματος. Εκτός αυτού δε, θα μου επιτρέψετε να πω ότι είθισται –και είστε παλιός Κοινοβουλευτικός- αυτά τα οποία συζητούνται κατ’ ιδίαν να μη μεταφέρονται στην Αίθουσα. Και επειδή είστε και δικηγόρος, γνωρίζετε ότι ακριβώς το ίδιο πράγμα ισχύει και στη δικηγορία. Η προσπάθειά μας να σας διευκολύνουμε να φέρετε ένα κείμενο ευπρεπές και όχι το κείμενο αυτό που φέρατε ως τροπολογία, σας οδηγεί σε πράγματα που θα μου επιτρέψετε να σας πω ευθέως ότι δεν σας τιμούν. Και κακώς επικαλείστε το όνομα του απόντος συναδέλφου κ. Τζαβάρα.","ΝΙΚΟΛΑΟΣ ΔΕΝΔΙΑΣ",122
"37121"," Το λόγο έχει ο κύριος Υπουργός.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37122"," Εγώ δεν μπορώ να παρακολουθήσω εσάς, ιδιαίτερα εσάς, κύριε Δένδια, που στο παρελθόν έχετε βάλει την υπογραφή σας κάτω από τις ίδιες ακριβώς διατάξεις.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37123"," Ψεύδεστε ασυστόλως!","ΝΙΚΟΛΑΟΣ ΔΕΝΔΙΑΣ",122
"37124"," Σας παρακαλώ, κύριε Δένδια.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37125"," Δεν σας παρακολουθώ για τον εξής απλό λόγο. Αντίστοιχες ρυθμίσεις είχε φέρει ο αείμνηστος Θανάσης Κανελλόπουλος, ο Βαγγέλης Γιαννόπουλος, ο Αλέξανδρος Μαγκάκης, η κ. Μπενάκη, ο κ. Σταθόπουλος, ο κ. Πετσάλνικος, ο κ. Παπαληγούρας, ο κ. Χατζηγάκης, ο κ. Δένδιας, ο κ. Καστανίδης. Σε όλα συμφωνήσατε τότε εκτός από αυτά που φέρνει η σημερινή Κυβέρνηση.
Είναι φανερό και αυτονόητο ότι θέλετε να βάλετε εμπόδια. Δεν σας παρακολουθώ στις εκφράσεις σας, γιατί η δική μου κοινοβουλευτική πορεία και ιστορία δεν χρησιμοποιούν ούτε επίθετα ούτε κοσμητικά. Απλώς και μόνο προσπάθησα να δω πώς μπορώ με τη μεγαλύτερη δυνατή συνεννόηση να απαντήσουμε σε ένα υπαρκτό πρόβλημα κρατώντας ο καθένας τις επιμέρους επιφυλάξεις του και βλέποντας τη συνεχή άρνησή σας. Ας είναι. Οι πολίτες θα κρίνουν.
Από την άλλη μεριά, θέλω να σας πω το εξής: Λειτούργησα τελείως θεσμικά. Μου είπαν ότι πρέπει να έρθει ο κ. Τζαβάρας, γιατί πρέπει να ξέρετε ότι ήταν μια επιθυμία του Πρωθυπουργού να βρούμε την καλύτερη δυνατή λύση προς αυτήν την κατεύθυνση, γιατί υποτίθεται πως σε αυτήν εδώ τη χώρα υπάρχει συγκυβέρνηση. Εσείς προφανώς θέλετε να την τορπιλίσετε. Δικαίωμά σας.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37126"," Κύριε Πρόεδρε, θα παρακαλούσα να λάβω το λόγο.","ΝΙΚΟΛΑΟΣ ΔΕΝΔΙΑΣ",122
"37127"," Κύριε Δένδια, νομίζω ότι ολοκληρώθηκε η συζήτηση επί του θέματος. Δεν υπάρχει πλέον κάτι να συζητήσουμε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37128"," Δεν ολοκληρώθηκε, κύριε Πρόεδρε.","ΒΕΡΑ ΝΙΚΟΛΑΪΔΟΥ",362
"37129"," Ολοκληρώθηκε ως προς τον κ. Δένδια.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37130"," Δεν γνωρίζω ως προς τον κ. Δένδια, αν ολοκληρώθηκε, κύριε Πρόεδρε.","ΒΕΡΑ ΝΙΚΟΛΑΪΔΟΥ",362
"37131"," Όχι δεν ολοκληρώθηκε, κύριε Πρόεδρε. Αν μου επιτρέπετε, κύριε Πρόεδρε...","ΝΙΚΟΛΑΟΣ ΔΕΝΔΙΑΣ",122
"37132"," Ορίστε, κύριε Δένδια, έχετε το λόγο, για πολύ σύντομο χρόνο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37133"," Κατ’ αρχάς, κύριε Υπουργέ λυπούμαι πάντοτε όταν χρησιμοποιώ βαριές εκφράσεις. Θα μου επιτρέψετε, όμως, να σας πω ότι το «ψεύδεστε» είναι ρήμα, δεν είναι επίθετο και δεν είναι επίρρημα.
Ως προς την ουσία τώρα, διότι ο κύριος Υπουργός στην προσπάθειά του να δικαιολογήσει πράγματα που από τη δική μας κρίση είναι αδικαιολόγητα, προσπαθεί να εμφανίσει ότι αυτή η ρύθμιση είναι όμοια ρύθμιση προηγουμένων ρυθμίσεων πολλών άλλων Υπουργών. 
Στην πραγματικότητα αυτή η ρύθμιση είναι μία ρύθμιση πρωτοφανής, διότι περνάει από το φυσικό φραγμό των πέντε ετών, στα δέκα χρόνια. Αυτό αποτελεί διπλασιασμό της ευχέρειας της εξόδου από τις φυλακές και εισάγει στον κύκλο αυτόν, των δυναμένων να κάνουν χρήση της διατάξεως, βαρύτατα αδικήματα, αδικήματα που έχουν να κάνουν με την εμπορία ναρκωτικών και με την παιδική πορνογραφία και άλλα πολλά. 
Και, επίσης, εμείς ουδέν πρόβλημα προσπαθήσαμε να φέρουμε στην Κυβέρνηση, κύριε Υπουργέ. 
Σας ενημέρωσα προκαταβολικώς -εγώ προσωπικά στην επιτροπή με χαμηλότατους τόνους και σας παρακάλεσα, εάν θυμάμαι καλά το ρήμα ήταν «σας εκλιπάρησα»- να μη φέρετε τη διάταξη στην Ολομέλεια. Με αγνοήσατε και φέρατε τη διάταξη στην Ολομέλεια. Και μάλιστα μετά πάλι στην Ολομέλεια...","ΝΙΚΟΛΑΟΣ ΔΕΝΔΙΑΣ",122
"37134"," Κύριε Δένδια, αναπτύσσετε επί μακρόν τώρα το θέμα, για το οποίο θέσατε θέμα συνταγματικότητας. Τι έννοια έχουν τώρα όλα τα υπόλοιπα;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37135"," Θα το λύσουμε σε μισό λεπτό. 
Και πάλι στην Ολομέλεια σας το είπα. Προσπαθήσατε να υπερβείτε το θέμα του Συντάγματος εκ πλαγίων, προσπαθώντας μέσω συνεννοήσεων, στις οποίες και πάλι εμείς σας βοηθήσαμε, ελπίζοντας ότι θα φέρετε ένα κείμενο που θα μπορούσαμε να στηρίξουμε.","ΝΙΚΟΛΑΟΣ ΔΕΝΔΙΑΣ",122
"37136"," Κύριε Δένδια, παρακαλώ ολοκληρώστε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37137"," Διότι το πρόβλημα, κύριε Υπουργέ και το κατανοούμε και συμπαθούμε τις δυσκολίες που αντιμετωπίζετε. Ούτε αυτό το πράξατε, αλλά επιλέξατε να προσπαθήσετε να εκθέσετε και απόντα συνάδελφο. Δεν το κάνετε καλά.","ΝΙΚΟΛΑΟΣ ΔΕΝΔΙΑΣ",122
"37138"," Ευχαριστώ, κύριε Δένδια.
Θα έρθει, λοιπόν, σε άλλο νομοσχέδιο και θα τοποθετηθείτε επί της ουσίας.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37139"," Κύριε Πρόεδρε, επειδή πολλά λέγονται σε σχέση με το περιεχόμενο: Το περιεχόμενο της τροπολογίας και του νόμου, που θα γίνει στη συνέχεια, το αποφασίζει η Βουλή. Και επειδή έχω αποδείξει ότι είμαι ένας άνθρωπος του διαλόγου, αυτά τα οποία καταγράφει σήμερα ότι δεν περιλαμβάνονται στην τροπολογία και ποια είναι η τελική ρύθμιση, τα συζήτησα χθες. Και ήμουν σήμερα εδώ, για να τα συζητήσω.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37140"," Θα έχουμε το χρόνο, κύριε Υπουργέ.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37141"," Επικαλεστήκατε το Σύνταγμα σωστά, όμως δεν επικαλεστήκατε ότι αν υπήρχε ομοφωνία όλων, δεν θα υπήρχε κανένα ζήτημα.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37142"," Βεβαίως.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37143"," Δεν θέλησα να μπω στα συνταγματικά ζητήματα, τα άφησα σε εσάς, γιατί είναι το άλλοθί σας. Μην το χρησιμοποιείτε, λοιπόν, αυτό. 
Εάν όλοι συμφωνούσαμε, εντάξει. Εγώ ζήτησα τη συμφωνία όλων, δεν προχώρησα με καμμία πλειοψηφία, αυτό είναι ξεκάθαρο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37144"," Κύριε Πρόεδρε, θα ήθελα να λάβω το λόγο.","ΝΙΚΟΛΑΟΣ ΔΕΝΔΙΑΣ",122
"37145"," Κύριε Δένδια, σας παρακαλώ! 
Το λόγο έχει η κ. Βέρα Νικολαΐδου, ειδική αγορήτρια του Κομμουνιστικού Κόμματος Ελλάδας και Ε΄ Αντιπρόεδρος της Βουλής.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37146"," Ευχαριστώ, κύριε Πρόεδρε. 
Κατ’ αρχάς, κύριε Υπουργέ, δεν σας άκουσα τη στιγμή της εισήγησής σας. Όμως, θα επαναλάβω αυτά που σας είπα πριν τρία-τέσσερα λεπτά κατ’ ιδίαν, όταν με διαβεβαιώσατε ότι θέλετε να καταθέσετε δύο τροπολογίες, με τις οποίες συμφωνούν όλα τα κόμματα.","ΒΕΡΑ ΝΙΚΟΛΑΪΔΟΥ",362
"37147"," Ο κύριος Υπουργός ζητά συνενοχή, όχι συμφωνία.","ΝΙΚΟΛΑΟΣ ΔΕΝΔΙΑΣ",122
"37148"," Σας ενημέρωσα ότι πιστεύω ότι η διαδικασία δεν είναι σωστή, ότι θα ενημέρωναν τον εισηγητή του χθεσινού νομοσχεδίου, μήπως είχε υπ' όψιν του τι είχε μεσολαβήσει. 
Εμείς εμμένουμε ότι δεν πρέπει σήμερα να τεθεί το θέμα στο συγκεκριμένο νομοσχέδιο. Δεν μπαίνω επί της ουσίας. Αν επιμένετε εσείς να το βάλετε, θα ψηφίσουμε αποχή.","ΒΕΡΑ ΝΙΚΟΛΑΪΔΟΥ",362
"37149"," Κύριε Πρόεδρε, σας παρακαλώ το λόγο.","ΑΘΑΝΑΣΙΟΣ ΠΛΕΥΡΗΣ",432
"37150"," Ορίστε, κύριε Πλεύρη, έχετε το λόγο.
Παρακαλώ λίγο σύντομα, για να μπούμε στο νομοσχέδιο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37151"," Συντομότατα, κύριε Πρόεδρε, δεν θα κάνω κατάχρηση του χρόνου.
Χθες, ενημερώθηκα και εγώ με τον κ. Τζαβάρα από τον κύριο Υπουργό και επειδή πήρε μία έκταση η συζήτηση, να ξεκαθαρίσουμε ότι προφανέστατα οι ρυθμίσεις οι οποίες έρχονται εδώ πέρα -και μιλάει ουσιαστικά για αποφυλάκιση ακόμη και κακουργημάτων- είναι μακριά από τις ιδεολογικές θέσεις του Λαϊκού Ορθόδοξου Συναγερμού.","ΑΘΑΝΑΣΙΟΣ ΠΛΕΥΡΗΣ",432
"37152"," Μα, να μην συζητούμε επί της ουσίας, εκτός αν θέλετε να το συζητήσουμε.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37153"," Δεν πάω στην ουσία, θα πάω στον τύπο.","ΑΘΑΝΑΣΙΟΣ ΠΛΕΥΡΗΣ",432
"37154"," Αν θέλετε να συζητήσουμε την τροπολογία...","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37155"," Κύριε Πρόεδρε, θα με αφήσετε σας παρακαλώ να μιλήσω για δέκα δευτερόλεπτα;","ΑΘΑΝΑΣΙΟΣ ΠΛΕΥΡΗΣ",432
"37156"," Βεβαίως.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37157"," Επισημαίνω ότι προφανέστατα όταν διαφωνούμε και ιδεολογικά σε κάτι, προσπαθούμε να εξαντλήσουμε όλα τα μέσα προκειμένου να μην ψηφιστεί. Από λόγους κομψότητας είπαμε στον κύριο Υπουργό, ότι αν συμφωνήσουν άλλα κόμματα, δεν θα είχαμε πρόβλημα, αλλά επισημαίνουμε ότι και ο Κανονισμός έχει πρόβλημα και συνεννόηση τελικά δεν έχει γίνει, δεσμεύσεις δεν υπήρξαν και επομένως και εμείς δεν επιθυμούμε τη συζήτηση της τροπολογίας.","ΑΘΑΝΑΣΙΟΣ ΠΛΕΥΡΗΣ",432
"37158"," Συνεπώς η τροπολογία αυτή θα συζητηθεί κανονικά με το νομοσχέδιο περί ρατσισμού. 
Συμφωνείτε, κύριε Υπουργέ;","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37159"," Συμφωνώ στο εξής, ότι θα συζητηθεί την επόμενη εβδομάδα στο πρώτο νομοσχέδιο που θα έρθει.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37160"," Θα συνεννοηθείτε γι’ αυτό.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37161"," Δεν γνωρίζω ποιο νομοσχέδιο θα συζητηθεί την επόμενη βδομάδα. Η τροπολογία θα περάσει, γιατί υπάρχει μεγάλη ανάγκη. Κάποια στιγμή οι εκτός των τειχών ας σκεφτόμαστε και τους εντός των τειχών. Αυτό λέω μόνο.","ΜΙΛΤΙΑΔΗΣ ΠΑΠΑΪΩΑΝΝΟΥ",405
"37162"," Πολύ καλά. Συμφωνούμε, κύριε Υπουργέ.
Κυρίες και κύριοι συνάδελφοι, με επιστολή του προς τον Πρόεδρο της Βουλής, κ. Φίλιππο Πετσάλνικο, ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Σπύρος Χαλβατζής ενημερώνει ότι κατά τη συζήτηση του παρόντος νομοσχεδίου ορίζει ως ειδική αγορήτρια την κ. Βέρα Νικολαΐδου. 
Επίσης, με παρόμοια επιστολή του προς τον Πρόεδρο της Βουλής, κ. Φίλιππο Πετσάλνικο, ο Γραμματέας της Κοινοβουλευτικής Ομάδας του ΛΑΟΣ, κ. Ηλίας Πολατίδης, ενημερώνει ότι κατά τη συζήτηση του παρόντος νομοσχεδίου ορίζεται ως ειδικός αγορητής ο Βουλευτής κ. Αϊβαλιώτης Κωνσταντίνος και ως Κοινοβουλευτικός Εκπρόσωπος ο κ. Αθανάσιος Πλεύρης.
Τέλος, ο Πρόεδρος της Κοινοβουλευτικής Ομάδας του ΣΥΡΙΖΑ, κ. Αλέξης Τσίπρας, με επιστολή του προς τον Πρόεδρο της Βουλής, κ. Φίλιππο Πετσάλνικο, ενημερώνει ότι κατά τη συζήτηση του παρόντος νομοσχεδίου ορίζει ως ειδική αγορήτρια τη Βουλευτή Β΄ Θεσσαλονίκης, κ. Ευαγγελία Αμμανατίδου-Πασχαλίδου.
Το λόγο έχει ο εισηγητής της Πλειοψηφίας Βουλευτής Αχαΐας του ΠΑΣΟΚ, κ. Ανδρέας Τριανταφυλλόπουλος.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37163"," Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, συζητάμε σήμερα ένα νομοσχέδιο που αφορά την ενσωμάτωση στην ελληνική νομοθεσία της οδηγίας 35/2005 του Ευρωπαϊκού Κοινοβουλίου και του Ευρωπαϊκού Συμβουλίου με τίτλο: «Ρύπανση από πλοία και θέσπιση κυρώσεων για περίπτωση παραβάσεων». Αυτή η οδηγία τροποποιήθηκε με την αντίστοιχη οδηγία 123/2009 της Ευρωπαϊκής Ένωσης. 
Οι παραπάνω οδηγίες αποσκοπούν στη θέσπιση αποτελεσματικών, αναλογικών ποινικών και διοικητικών κυρώσεων στις περιπτώσεις που προκαλείται ή ενδέχεται να προκληθεί ρύπανση ή υποβάθμιση του θαλασσίου περιβάλλοντος, έτσι ώστε να διασφαλίζεται η αποτελεσματική προστασία του.
Το νομοσχέδιο αυτό ακολουθεί τον πρόσφατο νόμο που ψηφίσαμε στην Ολομέλεια της Βουλής για την προσαρμογή στις διατάξεις της οδηγίας 18/2009 για τον καθορισμό θεμελιακών αρχών που διέπουν τη διερεύνηση θαλασσίων ατυχημάτων. 
Με το παρόν, λοιπόν, νομοσχέδιο ολοκληρώνεται νομοθετικά η αντιμετώπιση των θαλασσίων ατυχημάτων με τον καθορισμό κυρώσεων για τους υπαίτιους.
Ωστόσο, κυρίες και κύριοι συνάδελφοι, όπως σε κάθε νομοθετική ρύθμιση το ζητούμενο είναι η ουσιαστική και αποτελεσματική εφαρμογή του. Διότι, όποιος ρυπαίνει, ασφαλώς και πρέπει να πληρώνει. Σε κάθε περίπτωση, όμως, η αρχή «ο ρυπαίνων πληρώνει», μπορεί να έχει και μια δεύτερη ανάγνωση με το εξής ερώτημα: Όποιος έχει χρήματα, μπορεί να ρυπαίνει; Άρα, λοιπόν, σ’ αυτήν την περίπτωση νομίζω ότι το ζητούμενο είναι πολιτικές πρόληψης, ενημέρωσης και ευαισθητοποίησης όλων των εμπλεκόμενων φορέων. 
Εδώ ο ρόλος του Λιμενικού Σώματος Εθνικής Ακτοφυλακής και της Εθελοντικής Ακτοφυλακής είναι πολύ σημαντικός. Επίσης, μεγάλη σημασία έχουν οι εξαντλητικοί έλεγχοι των πλοίων και η αξιοποίηση της τεχνολογίας για προειδοποιήσεις κινδύνων και τον έγκαιρο εντοπισμό των συμβάντων. Τέλος, στη διαχείριση των θαλασσίων ατυχημάτων η οργάνωση και η ετοιμότητα στην αντιμετώπισή τους είναι το ζητούμενο. 
Με το παρόν νομοσχέδιο οι πράξεις θαλάσσιας ρύπανσης χαρακτηρίζονται για την ελληνική έννομη τάξη ως γνήσια διεθνή εγκλήματα, δηλαδή εγκλήματα που προσβάλουν οικουμενικές αξίες της ανθρωπότητας. 
Κυρίες και κύριοι συνάδελφοι, αυτό δεν είναι καθόλου –μα, καθόλου- υπερβολικό! Ας σκεφτούμε μόνο το ενδεχόμενο να συμβεί ένα θαλάσσιο ατύχημα νότια της Κρήτης, προκαλώντας εκτεταμένη ρύπανση. Αυτοί οι ρύποι, μέσω της ταχύτητας των θαλασσίων ρευμάτων, μπορούν να προκαλέσουν σοβαρό περιβαλλοντικό πρόβλημα σε όλο το Αιγαίο, στις ακτές της Τουρκίας, της βόρειας Αφρικής και να φθάσει αυτή η ρύπανση στην Ισπανία, έτσι ώστε η Μεσόγειος Θάλασσα να μετατραπεί σε μία νεκρά θάλασσα. Οι επιπτώσεις, δηλαδή, απ’ αυτά τα ατυχήματα είναι σοβαρές, πολλές φορές μόνιμες και μη αντιστρέψιμες.
Οι περιβαλλοντικές επιπτώσεις, λοιπόν, που κατ’ αρχάς έχουμε είναι η καταστροφή της χλωρίδας και της πανίδας και ως εκ τούτου της αλιείας και της ιχθυοκαλλιέργειας. Η ρύπανση των ακτών τόσο σε νησιά, όσο και σε ηπειρωτικά μέρη, επιφέρει σοβαρές επιπτώσεις στο περιβάλλον, την τοπική ανάπτυξη, τον τουρισμό και, βεβαίως, υπάρχει σοβαρός κίνδυνος και για την ανθρώπινη υγεία.
Άρα, οι επιπτώσεις της θαλάσσιας ρύπανσης δεν είναι ούτε σημειακές ούτε τοπικές. Είναι υπερτοπικές, πανευρωπαϊκές και μπορεί να γίνουν και παγκόσμιες. Βεβαίως, μπορεί και να έχουν τόση σοβαρότητα, όπως είπα και προηγουμένως, ώστε να είναι μόνιμες και μη αντιστρέψιμες.
Με βάση, λοιπόν, αυτό το σκεπτικό, οι κυρώσεις πρέπει να είναι αποτελεσματικές, αποτρεπτικές και σύμφωνα με την αρχή της αναλογικότητας, διότι αν γίνει ένα ατύχημα, η περιβαλλοντική καταστροφή δύσκολα αποκαθίσταται. Αφ’ ετέρου, το κόστος των μέσων επέμβασης για την αποκατάσταση του θαλασσίου περιβάλλοντος και οι αποζημιώσεις των θιγομένων που δραστηριοποιούνται στον τουριστικό τομέα και στην αλιεία, είναι τεράστιο και πρέπει να το επωμιστούν ασφαλώς οι υπαίτιοι.
Κυρίες και κύριοι συνάδελφοι, το παρόν νομοσχέδιο δομείται βασικά σε τρία μέρη. Στο πρώτο μέρος περιλαμβάνεται η ενσωμάτωση στην εθνική νομοθεσία των δύο οδηγιών που προαναφέραμε στην αρχή, οι ορισμοί και το πεδίο εφαρμογής. Το έγκλημα της θαλάσσιας ρύπανσης υφίσταται αντικειμενικά, όταν γίνεται απόρριψη ρυπογόνων ουσιών από πλοίο και εξαιτίας αυτής της απόρριψης προκαλείται σοβαρή υποβάθμιση της ποιότητας του θαλασσίου περιβάλλοντος. Ειδικά η θάλασσα της Μεσογείου χαρακτηρίζεται ως ειδική περιοχή, στην οποία απαγορεύεται κάθε απόρριψη πετρελαίου ή πετρελαιοειδούς μείγματος από οποιοδήποτε πετρελαιοφόρο ή μη. Εξαιρούνται τα πολεμικά πλοία ή άλλα πλοία κρατικής ιδιοκτησίας ή κρατικής εκμετάλλευσης.
Στο άρθρο 3 καθορίζεται το πεδίο εφαρμογής του νομοσχεδίου, το οποίο καλύπτει απορρίψεις ρυπογόνων ουσιών στα εσωτερικά ύδατα, στα χωρικά ύδατα κράτους-μέλους, στα Στενά Διεθνούς Ναυσιπλοΐας, στην ΑΟΖ –ή αντίστοιχη ζώνη κρατών-μελών- και στην ανοιχτή θάλασσα.
Στο άρθρο 4 προσδιορίζονται οι εξαιρέσεις, για τις οποίες δεν αποτελεί παράβαση η απόρριψη ρυπογόνων ουσιών στις οριζόμενες από το παρόν νομοσχέδιο περιοχές, εφόσον τηρούνται οι παρακάτω όροι. Ειδικότερα, δεν αποτελούν παραβάσεις οι περιπτώσεις απόρριψης ρυπογόνων ουσιών, εφόσον γίνονται για την ασφάλεια του πλοίου ή τη διάσωση ανθρώπινης ζωής ή με την άδεια αρμόδιας αρχής για την καταπολέμηση συγκεκριμένου περιστατικού ρύπανσης ή ειδικά ως προς τον πλοιοκτήτη, τον πλοίαρχο και το πλήρωμα του πλοίου για απορρίψεις που προκαλούνται από βλάβες του πλοίου ή του εξοπλισμού του και οι οποίες αποκαθίστανται στη συνέχεια.
Στο δεύτερο μέρος που είναι και ο πυρήνας του νομοσχεδίου, τα μέτρα συμμόρφωσης, τα οποία περιλαμβάνονται στα άρθρα 5-8, αφορούν θέματα εθνικής εφαρμογής των παραπάνω οδηγιών και διατάξεις που αναφέρονται στη δικαιοδοσία των ελληνικών δικαστηρίων, στη θέσπιση ποινικών αδικημάτων και διοικητικών κυρώσεων και σε ζητήματα ευθύνης των νομικών προσώπων. 
Συγκεκριμένα, τα ελληνικά δικαστήρια, σύμφωνα με το άρθρο 5, έχουν δικαιοδοσία για εγκλήματα του νόμου αυτού που τελέστηκαν στα εσωτερικά ύδατα κράτους, στα χωρικά ύδατα κράτους-μέλους, στα στενά που χρησιμοποιούνται για τη διεθνή ναυσιπλοΐα, την ΑΟΖ και την ανοιχτή θάλασσα. 
Στο άρθρο 6 ορίζονται οι ποινικές κυρώσεις με τις οποίες τιμωρούνται τα ανωτέρω εγκλήματα ρύπανσης. 
Σε ό,τι αφορά τα ποινικά αδικήματα, εάν η απόρριψη των ρυπογόνων ουσιών από πλοίο -από οποιοδήποτε πρόσωπο κι αν προέρχεται, είτε τον πλοίαρχο είτε τον πλοιοκτήτη ή μέλος του πληρώματος ή ακόμα και τον πλοηγό- γίνεται με πρόθεση και λόγω της σοβαρότητας και της υποβάθμισης του θαλασσίου περιβάλλοντος δημιουργείται κίνδυνος θανάτου ή βαριάς σωματικής βλάβης ή ευρεία οικολογική διατάραξη ή καταστροφή, η πράξη αυτή απειλείται με ποινή κάθειρξης δέκα ετών και χρηματική ποινή από 3.000 ευρώ έως 300.000 ευρώ. Δηλαδή, αυτό το έγκλημα ανάγεται σε κακούργημα ως διακεκριμένη περίπτωση θαλάσσιας ρύπανσης από πλοίο, όπως επίσης προβλέπεται φυλάκιση ενός έτους και χρηματική ποινή από 1.500 ευρώ έως 5.000 ευρώ για τις υπόλοιπες περιπτώσεις. Αντίστοιχα, διαβαθμίζονται και οι λοιπές ποινές οι οποίες οφείλονται σε αμέλεια και σε κατ’ επανάληψη απορρίψεις. 
Στο άρθρο 7 προσδιορίζονται τα πρόσωπα, μέλη διοικητικών οργάνων που είναι υπεύθυνα για την αποφυγή της θαλάσσιας ρύπανσης. Αυτά τα φυσικά πρόσωπα ευθύνονται με το οικείο νομικό πρόσωπο για την καταβολή των επιβαλλόμενων χρηματικών ποινών. Αθροιστικά με τις ποινικές κυρώσεις επιβάλλονται και διοικητικές κυρώσεις στους υπαίτιους. 
Σύμφωνα με το άρθρο 8 του παρόντος νομοσχεδίου, αρμόδιες για την εφαρμογή των διοικητικών κυρώσεων ορίζονται οι λιμενικές αρχές της χώρας. Οι υπαίτιοι υποβάθμισης του θαλασσίου περιβάλλοντος τιμωρούνται με πρόστιμο μέχρι 60.000 ευρώ, ενώ εάν πρόκειται για σοβαρή περιβαλλοντική ρύπανση ή περιβαλλοντική υποβάθμιση, το πρόστιμο ξεκινάει από 60.000 ευρώ και καταλήγει στο 1.200.000 ευρώ με κοινή απόφαση του Υπουργού Ανάπτυξης και του Υπουργού Προστασίας του Πολίτη. Επίσης, με πρόστιμο μέχρι 500.000 ευρώ τιμωρούνται τα νομικά πρόσωπα, όταν το έγκλημα διαπράττεται προς όφελός του. 
Κυρίες και κύριοι συνάδελφοι, η επιτυχία και η αποτελεσματικότητα του κάθε νομοσχεδίου που ψηφίζουμε στην Ολομέλεια πρέπει να είναι το ζητούμενο. Στη συγκεκριμένη περίπτωση, ανέφερα για τις πολιτικές πρόληψης, οι οποίες θα πρέπει να εφαρμόζονται σε κάθε περίπτωση. Απαιτείται, επίσης, ταχύτητα και ευελιξία στην πιστοποίηση αυτών των παραβάσεων με εξειδικευμένο επιστημονικό προσωπικό και εργαστήρια, όπως επίσης και αποτελεσματικοί μηχανισμοί είσπραξης των προστίμων, διότι στη χώρα μας επιβάλλονται πρόστιμα που τις περισσότερες φορές δεν εισπράττονται. Αυτό δεν είναι αποτρεπτική πολιτική. Τέλος, αυτό που απαιτείται είναι η επιτάχυνση στην απονομή της δικαιοσύνης για περιβαλλοντικές παραβάσεις, οι οποίες προκαλούν σοβαρά περιβαλλοντικά και οικολογικά προβλήματα και υποβαθμίζουν την ποιότητα ζωής των πολιτών. 
Δεν είναι δυνατόν να χρειάζονται πέντε και δέκα χρόνια να εξελιχθούν αυτές οι υποθέσεις στα δικαστήρια και εμείς να περιμένουμε περιβαλλοντική προστασία. Αυτά τα πράγματα δεν γίνονται. 
Το τρίτο μέρος του νομοσχεδίου περιλαμβάνει τις άλλες διατάξεις, όπου προσδιορίζεται η δικαιοδοσία των ελληνικών δικαστηρίων για εγκλήματα σχετικά με τη θαλάσσια ρύπανση που προκαλείται σε εσωτερικά ύδατα τρίτης χώρας, περιλαμβανομένων και των λιμένων, εκτός εάν πρόκειται για πλοία με ξένη σημαία, οπότε περιλαμβάνονται μόνο οι ελληνικοί λιμένες όπου τα πλοία αυτά καταπλέουν.
Κλείνοντας, κυρίες και κύριοι συνάδελφοι, ζητώ την ψήφιση αυτού του νομοσχεδίου ως ουσιαστικό μέτρο προστασίας των θαλασσών μας και της χώρας μας από την περιβαλλοντική καταστροφή που προέρχεται από τη ναυσιπλοΐα, διότι ειδικά στη χώρα μας, μια κατ’ εξοχήν νησιωτική χώρα με γεωγραφική θέση τέτοια όπου τα θαλάσσια ύδατα αποτελούν χώρο διαύλου διεθνών θαλάσσιων μεταφορών και αυτό σε συνδυασμό με την έναρξη εξόρυξης υποθαλασσίων κοιτασμάτων πετρελαίου στο χώρο της Μεσογείου, η εν λόγω ενσωμάτωση καθίσταται εντελώς απαραίτητη και περισσότερο επίκαιρη παρά ποτέ. 
Ευχαριστώ.
(Χειροκροτήματα από την πτέρυγα του ΠΑΣΟΚ)","ΑΝΔΡΕΑΣ ΤΡΙΑΝΤΑΦΥΛΛΟΠΟΥΛΟΣ",506
"37164"," Ευχαριστούμε τον εισηγητή του ΠΑΣΟΚ, τον κ. Ανδρέα Τριανταφυλλόπουλο.
Παρακαλείται ο εισηγητής της Νέας Δημοκρατίας και Βουλευτής Λακωνίας κ. Αθανάσιος Δαβάκης να πάρει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37165"," Το περιεχόμενο αυτού του σχεδίου νόμου, κυρίες και κύριοι συνάδελφοι, που συζητούμε σήμερα, όπως προελέχθη και από το συνάδελφο, τον εισηγητή της Πλειοψηφίας, είναι η ενσωμάτωση της κοινοτικής οδηγίας και της τροποποίησης αυτής που αφορά τη ρύπανση από τα πλοία και τη θέσπιση αποτρεπτικών, αποτελεσματικών και αναλογικών ποινών, ποινικών και διοικητικών κυρώσεων, όταν προκαλείται ή ενδέχεται να προκληθεί ρύπανση ή υποβάθμιση του θαλασσίου περιβάλλοντος, προκειμένου να διασφαλιστεί η αποτελεσματική του προστασία, μία οδηγία που κατά την άποψή μας καθυστέρησε να έρθει στη Βουλή εξαιτίας πολλών αστοχιών αυτής της Κυβέρνησης στο θέμα της ύπαρξης αυτοτελούς Υπουργείου για τη ναυτιλία μας.
Είμαστε θετικοί προς αυτή την κατεύθυνση και σίγουρα είναι τεράστια ανάγκη να υπάρξει ένα σύγχρονο και ενιαίο νομοθετικό και ρυθμιστικό πλαίσιο σε επίπεδο Ευρωπαϊκής Ένωσης για την αντιμετώπιση του προβλήματος της ρύπανσης του θαλασσίου περιβάλλοντος από τα πλοία, αλλά και όχι μόνο από αυτά.
Το θέμα, λοιπόν, της ρύπανσης του θαλασσίου περιβάλλοντος αποτελεί ένα ιδιαίτερα σημαντικό ζήτημα και πρέπει να μας απασχολεί όλους, ακόμη δε περισσότερο όταν σκεφτούμε πως η πατρίδα μας είναι ένας χώρος με σημαντικότατο εμπορικό στόλο σε ολόκληρη την υφήλιο. Είμαστε κατ’ εξοχήν ένας ναυτικός λαός, ζούμε από τη θάλασσα και έχουμε χιλιάδες χιλιόμετρα ακτογραμμών. Αλλά και το φυσικό μας περιβάλλον είναι όχι το συγκριτικό, θα έλεγα, αλλά το ασύγκριτο πλεονέκτημα που διαθέτει αυτός ο τόπος για μια χώρα όπως είναι η Ελλάδα. Θεωρώ, όμως, ότι οι προσπάθειές μας πρέπει να επικεντρωθούν στην πρόληψη και όχι στην καταστολή.
Συνεπώς σημαντικός είναι ο ρόλος του Λιμενικού Σώματος της Ελληνικής Ακτοφυλακής στην πάταξη αυτών των φαινομένων, στον έλεγχο των υδάτων και γενικότερα στην προστασία του θαλασσίου περιβάλλοντος, ενός Λιμενικού Σώματος που το τελευταίο χρονικό διάστημα, κατά την άποψή μας, έχει υποστεί σημαντικές αρνητικές παρεμβάσεις τόσον όσον αφορά την αυτοτέλειά του, όσο και τη γενικότερη θέση του στο ευρύτερο πλαίσιο του νέου κυβερνητικού σχήματος σε σχέση με το προηγούμενο αυτό του Υπουργείου Ναυτιλίας, ενός Υπουργείου που η Νέα Δημοκρατία έχει δεσμευτεί ότι θα επαναφέρει στην αυτοτέλειά του.
Όλοι μας νομίζουμε ότι ο βασικός υπεύθυνος της θαλάσσιας ρύπανσης είναι ο ναυτικός στόλος. Όπως όμως φαίνεται από τα στατιστικά στοιχεία, θα έλεγα ότι πρωταθλητές για τη θαλάσσια ρύπανση, τουλάχιστον για το 2010, αποδεικνύονται οι εγκαταστάσεις στεριάς. Σύμφωνα άλλωστε και με στοιχεία που έδωσε το ίδιο το Λιμενικό Σώμα, διά της Διεύθυνσης Προστασίας Θαλασσίου Περιβάλλοντος, οι Λιμενικές Αρχές κλήθηκαν να αντιμετωπίσουν συνολικά ενενήντα τρία περιστατικά θαλάσσιας ρύπανσης, εκ των οποίων τα εξήντα πέντε αφορούσαν εγκαταστάσεις στεριάς και μόνο τριάντα τρία ήταν από πλοία.
Η μόλυνση του περιβάλλοντος από τα πλοία μπορεί να οφείλεται σε ηθελημένη απόρριψη διαφόρων λυμάτων, όπως τα σεντινόνερα, τα πετρελαιοειδή κατάλοιπα, η υπερχείλιση καυσίμων, λυμάτων και απορριμμάτων, αλλά την ίδια στιγμή τα αίτια της ρύπανσης από εγκαταστάσεις στεριάς οφείλονται στα διυλιστήρια πετρελαίου, στις εταιρείες αποθήκευσης διακίνησης και εμπορίας πετρελαίου, ναυπηγεία, επισκευαστικές βάσεις πλοίων, χερσαίες ευκολίες υποδοχής καταλοίπων, διαλυτήρια πλοίων, λιμενικές εγκαταστάσεις, εγκαταστάσεις ιχθυοκαλλιεργειών, ξενοδοχείων, εστιατορίων κ.λπ. Σαράντα περιστατικά αφορούσαν ρύπανση από λύματα, είκοσι τρία από απόβλητα, είκοσι εννέα από πετρελαιοειδή και ένα από απορρίμματα. 
Σε ένα νομοσχέδιο που αφορά τη θαλάσσια ρύπανση από πλοία, να μην εκφεύγει της προσοχής μας και το πρόβλημα των στερεών αποβλήτων, αλλά και των αιτίων για ζητήματα θαλάσσιας ρύπανσης από εγκαταστάσεις στεριάς. 
Επίσης, επιβλήθηκαν πρόστιμα σε εκατόν δέκα υποθέσεις από τα κεντρικά λιμεναρχεία της χώρας, σαράντα τρεις από τα λιμεναρχεία και είκοσι από τα υπολιμεναρχεία. Εξάλλου, οι διοικητικές κυρώσεις που επιβλήθηκαν και σε κτηριακές εγκαταστάσεις βάσει του π.δ. 55/98, που αφορά τη θαλάσσια ρύπανση, ήταν σε εκατόν δέκα εννέα περιστατικά, ενώ είχαμε σαράντα τρεις υποθέσεις παραβάσεων της Διεθνούς Συνθήκης MARPOL 7378 που αφορά τις διοικητικές κυρώσεις, σε πλοία για τον εξοπλισμό τους όσον αφορά την πρόληψη της ρύπανσης. 
Τέλος, σύμφωνα με τα στοιχεία, τα επιβληθέντα πρόστιμα σε πλοία και εγκαταστάσεις στεριάς για το 2010 ανέρχονται στο ποσό των 645.555 ευρώ, πολύ χαμηλότερο από το 2009.
Όσον αφορά τα πρόστιμα πρέπει να επισημάνουμε ότι κατά καιρούς έχουν επιβληθεί τέτοια μεγάλα πρόστιμα. Ενδεικτικά αναφέρω την υπόθεση του πλοίου “SEA DIAMOND”, στου οποίου την περίπτωση επεβλήθη πρόστιμο ενός και πλέον εκατομμυρίου ευρώ, το οποίο όμως ακόμη δεν έχει εισπραχθεί.
Καλό είναι, λοιπόν, να επιβάλουμε πρόστιμα και ποινές, αλλά το σημαντικότερο είναι να εισπράττονται. Και δεν απευθύνομαι στον παρόντα Υπουργό. Είναι ένα διαχρονικό πρόβλημα της γενικότερης, αν θέλετε, εισπρακτικής περί τούτων πολιτικής. 
Ερχόμενος στον πυρήνα του νομοσχεδίου θα ήθελα να παρατηρήσω ότι το συγκεκριμένο νομοθέτημα ορίζεται σε τρία μέρη. 
Το πρώτο μέρος αποτελείται από τα άρθρα 1 έως 4 που αφορούν στην ενσωμάτωση της οδηγίας και της τροποποιητικής αυτής οδηγίας στην εθνική μας νομοθεσία. Σ’ αυτό περιλαμβάνεται το αντικείμενο, οι ορισμοί, το πεδίο εφαρμογής και οι εξαιρέσεις. 
Το άρθρο 1 περιγράφει το αντικείμενο, δηλαδή τη συμμόρφωση του εθνικού δικαίου με βάση τις ανωτέρω οδηγίες για την προστασία του θαλασσίου περιβάλλοντος με τη θέσπιση αποτρεπτικών αναλογικών και αποτελεσματικών κυρώσεων μέσω του Ποινικού Δικαίου όταν προκαλείται ή ενδέχεται να προκληθεί ρύπανση ή υποβάθμιση του θαλασσίου περιβάλλοντος. 
Στο άρθρο 2 περιέχονται ορισμοί, δηλαδή προσδιορίζονται οι ρυπογόνες ουσίες, η έννοια της απόρριψης, του πλοίου και του νομικού προσώπου. 
Το άρθρο 3 αναφέρεται στο πεδίο εφαρμογής του νόμου δηλαδή ότι ο νόμος εφαρμόζεται σε απορρίψεις ρυπογόνων ουσιών: στα εσωτερικά ύδατα κράτους-μέλους, στα χωρικά ύδατα κράτους-μέλους, στα στενά που χρησιμοποιούνται για τη Διεθνή Ναυσιπλοΐα, στην ΑΟΖ και στην ανοικτή θάλασσα.
Εδώ θα μπορούσαμε να κάνουμε ένα σχολιασμό ή μία, αν θέλετε, νοερή σκέψη για τον καθορισμό της ΑΟΖ στην πατρίδα μας. Είναι μιας πρώτης τάξεως ευκαιρία -έστω και αν φαίνεται το νομοσχέδιο μιας χαμηλής αιχμής- να συζητηθεί και το ζήτημα της προσέγγισης της χώρας μας όσον αφορά την ανάληψη σημαντικών πρωτοβουλιών για τον καθορισμό αυτής της υπόθεσης που λέγεται «αποκλειστική οικονομική ζώνη» και έχει εισέλθει τον τελευταίο καιρό με έντονους ρυθμούς στην εσωτερική έννομη τάξη και στην εσωτερική πολιτική τάξη.
Στο άρθρο 4 διατυπώνονται, ως εξαιρέσεις, οι περιπτώσεις απόρριψης ρυπογόνων που κατά το άρθρο 5 της οδηγίας δεν πρέπει να αποτελούν παραβάσεις εφόσον καλύπτονται συγκεκριμένοι όροι των κανονισμών της MARPOL. Πρόκειται δηλαδή για ελεγχόμενες απορρίψεις που γίνονται για την ασφάλεια του πλοίου ή τη διάσωση ανθρώπινης ζωής ή με την άδεια της αρμόδιας αρχής για την καταπολέμηση συγκεκριμένου περιστατικού ρύπανσης ή ειδικά ως προς τον πλοιοκτήτη, τον πλοίαρχο και το πλήρωμα του πλοίου, για απορρίψεις που προκαλούνται από βλάβη του πλοίου ή του εξοπλισμού του και για τις οποίες λαμβάνονται μετά τη βλάβη, όλες οι εύλογες προφυλάξεις. 
Το δεύτερο μέρος αποτελείται από τα άρθρα 5 έως 8 που περιέχουν τα εθνικά μέτρα εφαρμογής των ανωτέρω οδηγιών και περιλαμβάνει διατάξεις που αναφέρονται στη δικαιοδοσία των ελληνικών δικαστηρίων, στη θέσπιση ποινικών αδικημάτων και διοικητικών κυρώσεων και σε ζητήματα ευθύνης των νομικών προσώπων. 
Το άρθρο 5 αναφέρεται στη δικαιοδοσία των ελληνικών δικαστηρίων, δηλαδή για τα εγκλήματα που τελούνται στα εσωτερικά ύδατα κράτους-μέλους, στα οποία περιλαμβάνονται και οι λιμένες, εκτός εάν πρόκειται για πλοία με ξένη σημαία, οπότε περιλαμβάνονται μόνο οι ελληνικοί λιμένες, στους οποίους τα πλοία αυτά έχουν καταπλεύσει, στα στενά που χρησιμοποιούνται για τη διεθνή ναυσιπλοΐα, στα χωρικά ύδατα κράτους-μέλους, στην ΑΟΖ και στην ανοικτή θάλασσα.
Επίσης, ορίζεται ότι τα δικαστήρια του Πειραιά έχουν τοπική αρμοδιότητα σε περίπτωση που δεν θεμελιώνεται άλλη αρμοδιότητα άλλου δικαστηρίου. Στο άρθρο αυτό θα αρκεστώ στην ξεκάθαρη από πλευράς του κυρίου Υπουργού τοποθέτηση στην επιτροπή ότι η παρούσα οδηγία αφορά τα κράτη-μέλη, αλλά εφαρμόζεται για κάθε πλοίο με ξένη σημαία.
Το άρθρο 6 θα έλεγα ότι είναι ο κορμός του όλου νομοσχεδίου. Περιγράφονται οι ποινικές προβλέψεις του νόμου, όταν προκαλείται η υποβάθμιση της ποιότητας του θαλασσίου ύδατος. Θα συμφωνήσω με τον κύριο Υπουργό ότι η ποινική αντιμετώπιση, αλλά και η αντιμετώπιση διά των κυρώσεων πραγματικά θέτουν έναν αποτελεσματικό αποτρεπτικό στόχο, ώστε να εφαρμόζεται η αρχή της αναλογικότητας, έτσι ώστε να υπάρχει μέτρο και να υπάρχει αντιστοιχία ανάμεσα στην άδικη συμπεριφορά -όπως περιγράφεται- και στην επιβαλλόμενη ποινική κύρωση.
Με το άρθρο 6, λοιπόν, ανάγονται σε ποινικά αδικήματα οι πράξεις ρύπανσης που οφείλονται σε δόλο ή αμέλεια του δράστη, εκτός αν πρόκειται για ελαφρά ασυνείδητη αμέλεια, δηλαδή, ανάγονται σε ποινικά αδικήματα οι πράξεις θαλάσσιας ρύπανσης που τελούνται με δόλο από βαριά ενσυνείδητη αμέλεια ή ελαφριά και βαριά ασυνείδητη αμέλεια.
Μικρότερες ποινές προβλέπονται για μικρής σημασίας απορρίψεις ρυπογόνων ουσιών όχι μεμονωμένα, αλλά σε συνδυασμό μεταξύ τους που επιφέρουν υποβάθμιση της ποιότητας του θαλασσίου νερού. Επίσης, όταν ο δράστης των παραβάσεων συντελέσει ουσιωδώς, με έγκαιρη αναγγελία του στην αρχή, στην ουσιώδη μείωση των αρνητικών επιπτώσεων της ρύπανσης, προβλέπεται η μειωμένη ποινή ή και η απαλλαγή. Ίσως θα έπρεπε εδώ να καθοριστεί κάπως καλύτερα ο όρος της υποβάθμισης του θαλασσίου ύδατος.
Στο άρθρο 7 επεκτείνεται η ευθύνη και σε βάρος νομικών προσώπων. Καθορίζονται τα φυσικά πρόσωπα που θεωρούνται υπεύθυνα, όταν τίθεται ζήτημα ευθύνης νομικού προσώπου για θαλάσσια ρύπανση, όπως είναι οι προσωπικές εταιρείες, οι εταιρείες περιορισμένης ευθύνης και οι συνεταιρισμοί.
Στο άρθρο 8 περιγράφονται οι διοικητικές κυρώσεις του νόμου που επιβάλλονται σε βάρος νομικών και φυσικών προσώπων από τις αρμόδιες αρχές που ορίζονται από τις λιμενικές αρχές της χώρας. Επίσης, προβλέπεται και η επιβολή πειθαρχικών κυρώσεων σε βάρος των Ελλήνων ναυτικών, όταν διαπιστώνεται η υπαιτιότητά τους. Είναι γεγονός ότι μπορεί με την υπάρχουσα νομοθεσία ίσως και να επιρρίπτεται δυσανάλογα μεγάλη ευθύνη στις πλάτες των ναυτικών μας, πράγμα που μπορεί να δρα και αποτρεπτικά για νέους που επιθυμούν να εργαστούν σε ένα σκληρό, αλλά και προσοδοφόρο επάγγελμα.
Το τρίτο μέρος αποτελείται από τα άρθρα 9 έως 11, που περιέχουν την εθνική ρύθμιση για τη δικαιοδοσία, το παράρτημα του νομοσχεδίου και την τελική διάταξη.
Στο άρθρο 9 χαρακτηρίζεται η ρύπανση ως γνήσιο διεθνές έγκλημα, οπότε επεκτείνεται η δικαιοδοσία των ελληνικών δικαστηρίων στα εσωτερικά ύδατα και στα χωρικά ύδατα τρίτης χώρας, στα οποία περιλαμβάνονται οι λιμένες, εκτός αν πρόκειται για πλοία με ξένη σημαία, οπότε περιλαμβάνονται μόνο οι ελληνικοί λιμένες.
Κλείνοντας, θα ήθελα να πω ότι υπάρχει κριτική σχετικά με τα πρόστιμα που θεωρούνται χαμηλά από τη μια πλευρά, αλλά εγώ προσωπικώς και νομίζω και άλλοι συνάδελφοι σε αυτή την Αίθουσα, δεν τα θεωρούμε χαμηλά. Νομίζω ότι εναρμονίζομαι με τη γενικότερη στάση πολλών. Όμως, όπως αναφέρεται στο άρθρο 8, τα πρόστιμα μπορούν να αναπροσαρμοστούν με προεδρικό διάταγμα, όταν χρειάζεται.
Επίσης, οφείλουμε να λάβουμε υπ’ όψιν και τις ενστάσεις που διατυπώνονται τόσο από την εφοπλιστική κοινότητα όσο και από τις ναυτιλιακές οργανώσεις, που θεωρούν ότι η εν λόγω αδυναμία ποινικοποιεί την ατυχηματική ρύπανση. Για το σκοπό αυτό, η εφοπλιστική κοινότητα προσέφυγε στο Ευρωπαϊκό Δικαστήριο. Όπως επισημαίνεται από το Πρόεδρο της Ελληνικής Επιτροπής Ναυτιλιακής Συνεργασίας, το Ευρωπαϊκό Δικαστήριο έβγαλε απόφαση στις 3 Ιουνίου του 2008 και σύμφωνα με αυτή, οι διατάξεις της οδηγίας θα πρέπει να ερμηνευτούν από τις δικαστικές αρχές των χωρών-μελών, λαμβάνοντας υπ’ όψιν τη MARPOL.
Εν πάση περιπτώσει, καλό θα είναι και η εφοπλιστική κοινότητα να ακούγεται -όπως πιστεύω ότι ακούγεται- σ’ αυτές τις περιπτώσεις. Όμως, θεωρώ ότι αυτός ο οποίος πλήττεται και δυσφημίζεται από τέτοια περιστατικά ατυχηματικών ρυπάνσεων και γενικότερων ρυπάνσεων του θαλασσίου ύδατος είναι η ίδια η εφοπλιστική κοινότητα, το όνομα που αυτή έχει, οι υπηρεσίες τις οποίες έχει και πιστεύω ότι και αυτή πρέπει να είναι συμμέτοχη στην όλη προσπάθεια που κάνουμε σήμερα με την ενσωμάτωση της οδηγίας αυτής.
Κύριε Υπουργέ, θα επαναλάβω αρκετές ενστάσεις οι οποίες συζητήθηκαν κατά την τελευταία ανάγνωση του νομοσχεδίου στην επιτροπή, ενστάσεις για το ποιος θα εφαρμόσει αυτή την ενσωμάτωση, αυτή την οδηγία, η οποία πλέον αποτελεί μετά την ψήφισή της -την οποία και εμείς ψηφίζουμε- νόμο του κράτους. Είναι βέβαιο ότι οι λιμενικές αρχές της χώρας, το Λιμενικό Σώμα, στου οποίου την πλάτη έχει επαφεθεί η φύλαξη των χιλιάδων χιλιομέτρων της ελληνικής ακτογραμμής, δεν είναι σε θέση, λόγω της ελλιπούς στελέχωσή της και των ελλιπών τεχνικών μέσων που διαθέτει, να αστυνομεύσει και να περιφρουρήσει επαρκώς όλα αυτά για τα οποία εμείς σήμερα σ’ αυτή την Αίθουσα νομοθετούμε.
Για να σας θέσω ένα παράδειγμα, προέρχομαι από ένα νομό ο οποίος έχει τετρακόσια χιλιόμετρα ακτογραμμής. Τα τρία λιμεναρχεία τα οποία έχει ο Νομός Λακωνίας, το Λιμεναρχείο Γυθείου και οι λιμενικοί σταθμοί της Μονεμβασιάς και της Νεαπόλεως Βoιών έχουν να ελέγξουν περιοχή από το Μυρτώο πέλαγος, το Λακωνικό και το Μεσσηνιακό κόλπο. Αντιλαμβάνεστε λοιπόν «στις πλάτες» ποιων ανθρώπων μ’ αυτά τα ελλιπή μέσα επαφίεται η αστυνόμευση και η γενικότερη φρούρηση και επίβλεψη για διάφορα γεγονότα όπως αυτά των ατυχηματικών ρυπάνσεων. Αντιλαμβάνεστε λοιπόν ότι όλες αυτές οι περιοχές πρέπει να επανδρωθούν, να στελεχωθούν. 
Θα μου πείτε: «Σε τέτοιους δυσχείμερους οικονομικά καιρούς μπορεί να γίνει κάτι τέτοιο;». Εν πάση περιπτώσει, αυτό πρέπει να το έχουμε υπ’ όψιν μας σε περαιτέρω νομοθετικές πρωτοβουλίες και ρυθμίσεις προκειμένου να μην «ανεμίζουμε» –δεν απευθύνομαι σε σας προσωπικά, είναι επιβεβλημένο να ενσωματωθεί η συγκεκριμένη κοινοτική οδηγία- νομοσχέδια πάνω στα προβλήματα. Πρέπει να υπάρξει και εφαρμογή. 
Όταν το Λιμεναρχείο της Νεάπολης Βοιών με πολλά σοβαρά ατυχήματα όσον αφορά τη ρύπανση του κόλπου των Βατίκων αλλά και το Λιμεναρχείο Γυθείου έχουν ελλιπή μέσα, σκάφη τα οποία δεν λειτουργούν όπως θα έπρεπε να λειτουργούν και λίγο προσωπικό, πώς θα μπορέσουν και να αποτυπώσουν τη παράβαση και να επιβάλουν τις επιβαλλόμενες ποινές όταν συμβεί ένα περιστατικό ατυχηματικής ρύπανσης; 
Αυτά είναι ζητήματα τα οποία, σε συνδυασμό με τις πρωτοβουλίες που παίρνουμε και ψηφίζουμε σ’ αυτή την Αίθουσα, πρέπει να τα δούμε. Πιστεύω ότι απηχώ την άποψη πολλών εκ των συναδέλφων του πλειοψηφούντος κόμματος διότι τα ζητήματα των ατυχών ανακατατάξεων στο πρώην Υπουργείο Ναυτιλίας και των ανακατατάξεων όπως αυτές έλαβαν χώρα στο Λιμενικό Σώμα δεν έχουν επιτύχει και η εφαρμογή τους έχει δημιουργήσει αλγεινές εντυπώσεις και σ’ αυτούς τους οποίους καλούνται να επιτηρήσουν και σ’ όλο τον ελληνικό λαό.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΑΘΑΝΑΣΙΟΣ ΔΑΒΑΚΗΣ",115
"37166"," Ευχαριστούμε τον κ. Αθανάσιο Δαβάκη, εισηγητή της Νέας Δημοκρατίας, ο οποίος κατήλθε καταχειροκροτούμενος. Μεγάλο ενθουσιασμό βλέπω.
Καλείται στο Βήμα η ειδική αγορήτρια του Κομμουνιστικού Κόμματος Ελλάδας κ. Βαρβάρα Νικολαϊδου, Βουλευτής Β΄ Πειραιά και Αντιπρόεδρος της Βουλής.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37167"," Ευχαριστώ, κύριε Πρόεδρε.
Κυρίες και κύριοι Βουλευτές, το νομοσχέδιο που συζητάμε, με βάση αυτά που λέει στην αιτιολογική έκθεση, είναι αφετηρία της προσπάθειας της Ευρωπαϊκής Ένωσης για τη συμμόρφωση της χώρας μας προς την οδηγία 35 του 2005 και του Συμβουλίου της Ευρωπαϊκής Ένωσης με τίτλο «Ρύπανση από πλοία και θέσπιση κυρώσεων για την περίπτωση παραβάσεων» η οποία στη συνέχεια τροποποιήθηκε με την οδηγία 123 του 2009 του ευρωπαϊκού Κοινοβουλίου.
Τι αποδείχθηκε μετά την ψήφιση της πρώτης οδηγίας του 2005; Φάνηκε ότι ο συμβιβασμός των πολιτικών δυνάμεων του ευρωμονόδρομου, συντηρητικών, σοσιαλδημοκρατών, φιλελεύθερων, οικολόγων και «πράσινων», μεταξύ αυτών και η τότε κυβέρνηση της Νέας Δημοκρατίας, ο συμβιβασμός με τις κυβερνήσεις του συμβουλίου και την επιτροπή για τη συγκεκριμένη οδηγία σχετικά με τη θέσπιση ποινικών κυρώσεων για τη ρύπανση της θάλασσας από τα πλοία, έδειξε ξεκάθαρα ποια συμφέροντα εξυπηρετούν η Ευρωπαϊκή Ένωση και τα κόμματα που τη στηρίζουν.
Η πρώτη περιβόητη οδηγία του 2005 διαφημίστηκε από διάφορες δυνάμεις, ιδιαίτερα από τους «πράσινους», ότι δήθεν θα τιμωρούσε με ποινικές κυρώσεις τις εφοπλιστικές επιχειρήσεις για τη θαλάσσια ρύπανση και θα προστάτευε το περιβάλλον, αλλά παρά τη μεγάλη διαφήμιση, κατέληξε ακριβώς στο αντίθετο. Προστάτευσε το εφοπλιστικό κεφάλαιο από την επιβολή κυρώσεων σε βάρος του. Ακόμη και αυτή η ανεπαρκής πρόταση της επιτροπής δεν είχε καμμία εφαρμογή και έμεινε στην κυριολεξία κενή περιεχομένου ύστερα από τη πρόταση του Ευρωπαϊκού Κοινοβουλίου να μην τιμωρούνται οι μικρότερης σημασίας απορρίψεις ουσιών στη θάλασσα.
Τώρα ποιος θα καθορίζει ποιες είναι αυτές οι μικρότερης σημασίας απορρίψεις και με τι κριτήρια θα κρίνει κάθε φορά το μέγεθός τους, το γνωρίζουν πολύ καλά οι λαοί, ιδιαίτερα ο λαός μας και οι κάτοικοι της Σαντορίνης. Αναφέρθηκε προηγούμενα και το παράδειγμα του «SEA DIAMOND» για τις διαμαρτυρίες των κατοίκων της περιοχής που ακόμα διαμαρτύρονται γιατί δεν έχει ανασυρθεί από το βυθό. Είπε προηγούμενα ο συνάδελφος ότι δεν εισπράχθηκε το πρόστιμο. Υπάρχουν κάποιες ευθύνες για το πρόστιμο, αλλά αυτό είναι το πρόβλημα, ή η οικολογική καταστροφή που προκάλεσε και γενικότερα το πρόβλημα που έχει δημιουργήσει στους κατοίκους και που ακόμα δεν έχει λυθεί; 
Φυσικά τα ίδια ισχυριζόταν και το ΠΑΣΟΚ για αντίστοιχες καταστάσεις όπως το «ΕΞΠΡΕΣ ΣΑΜΙΝΑ» κ.ά.: ότι δήθεν τα ναυάγια δεν προκαλούν καμμία ρύπανση. 
Αυτό το παραθυράκι της μειωμένης σημασίας απορρίψεων ουσιών της θάλασσας άφησε ανοιχτό το θέμα για πλοιοκτήτες, εφοπλιστές, διαχειριστές, πράκτορες, ασφαλιστές, ναυλωτές, ιδιοκτήτες φορτίων και πλοίων, που είναι οι υπαίτιοι των ναυτικών εγκλημάτων και περιβαλλοντικών καταστροφών, να παραμένουν ακόμα και σήμερα ατιμώρητοι. Σε αντίθεση βέβαια με αυτό, με μεγάλη αυστηρότητα, οι ναυτεργάτες είναι αυτοί που χρησιμοποιούνται ως εξιλαστήρια θύματα και όμηροι πολλές φορές για να καθησυχάσουν τις ανησυχίες των εργαζομένων και να ανακόψουν τους αγώνες του εργατικού μαζικού κινήματος για την προστασία του περιβάλλοντος. 
Με τη μορφή που προτείνετε και φέρνετε για ψήφιση στη Βουλή το σχετικό νομοσχέδιο περιορίζεται στο ζήτημα των κυρώσεων ποινικών και διοικητικών εξαιτίας περιστατικών θαλάσσιας ρύπανσης από έκκληση από πλοία πετρελαιοειδών, καθώς και χημικών ουσιών, που μεταφέρονται κυρίως χύμα. 
Εμείς έχουμε να κάνουμε τις εξής παρατηρήσεις.
Πρώτον αυτή η καθ’ εαυτή η απόρριψη των ρυπογόνων ουσιών στη θάλασσα δε θεωρείται αξιόποινη πράξη με βάση τα σχετικά άρθρα παρά μόνο αν αποδειχθεί ότι εξ αυτής προκλήθηκε υποβάθμιση της ποιότητας του θαλάσσιου ύδατος. Φυσικά το βάρος της απόδειξης είναι γνωστό ότι πέφτει στις καταγγέλλουσες δημόσιες αρχές οι οποίες δε φημίζονται και τόσο πολύ για την ευαισθησία τους απέναντι στην αντιπεριβαλλοντική δράση των εφοπλιστών. Και στα δικαστήρια παρομοίως. 
Εκτός απ’ αυτό σύμφωνα με τη λογική αυτή δεν συνιστούν αξιόποινη πράξη η βέβαιη πλην μελλοντική ρύπανση του θαλάσσιου ύδατος που θα επισυμβεί λόγω βύθισης πλοίου συνεπεία μεταχρονισμένης διαρροής των ως άνω ρυπογόνων ουσιών. Βέβαια μπορεί να περάσει και τόσος χρόνος που να έχει παραγραφεί στο μεταξύ το αδίκημα. 
Επίσης, δε συνιστά αξιόποινη πράξη η ευρείας έκτασης καταστροφή του βενθικού συστήματος συνεπεία καταπολέμησης πετρελαιοκηλίδων με τη χρήση ουσιών, οι οποίες αντιδρώντας με το πετρέλαιο δημιουργούν συσσωματώματα που καθιζάνουν στο βυθό. 
Ακόμα και αν διαπιστωθεί τελική ρύπανση των νερών ο ένοχος θα δικαστεί αρκετά ευνοϊκά. Θα πέσει στα «μαλακά κοινώς». Σύμφωνα με το άρθρο 6, παράγραφος 6 η προκληθείσα υποβάθμιση υπολογίζεται μόνο σε σχέση με το θαλάσσιο νερό και όχι με το βυθό.
Επίσης, σύμφωνα με το άρθρο 4, παράγραφος 2, που έχει σχέση με ζητήματα εξαιρέσεων, όπως διευκρινίζεται και πάλι στην αιτιολογική έκθεση, δεν αποτελούν αξιόποινη συμπεριφορά οι απορρίψεις ρυπογόνων ουσιών εφόσον προκαλούνται από βλάβη του πλοίου ή του εξοπλισμού του, λαμβάνονται μετά τη βλάβη όλες οι εύλογες προφυλάξεις και δεν οφείλονται σε δόλο ή ενσυνείδητη αμέλεια. Τώρα ποιος ελεγκτικός μηχανισμός θα πιστοποιήσει το θέμα αυτό κάθε φορά που γίνεται ζημιά, αυτό είναι άλλο ζήτημα, για το οποίο μπορείτε να μας απαντήσετε. 
Ακόμα, δεν υπόκεινται πρακτικά σε δίωξη, σύμφωνα με την παράγραφο 2 του άρθρου 6, οι πλέον συνήθεις ρυπαντές των ακτών, για παράδειγμα του Αργοσαρωνικού και όχι μόνο. 
Στην πρώτη ανάγνωση αναφέρθηκε και το παράδειγμα της Λακωνίας από το συνάδελφο, κ. Αποστολάκο. Είναι το γνωστό πρόβλημα της ρίψης πετρελαιοειδών απόνερων και οι γνωστές πίσσες κατά μήκος πολλών ακτών. Ακόμη κι αν κάποιοι συλληφθούν να αδειάζουν στη θάλασσα πετρελαιοειδή απόνερα, από τη στιγμή που είναι χαρακτηρισμένες, τις περισσότερες φορές, ως «μικρής σημασίας απορρίψεις», δεν πρόκειται να τιμωρηθούν. Κι άντε να αποδείξει το Λιμενικό, στην περίπτωση που θέλει να κάνει κάτι, ότι πρόκειται για επαναλαμβανόμενες παραβατικές πράξεις στα εκατοντάδες χιλιόμετρα παραλίας, που ανέφερε προχθές ο συνάδελφος κ. Δαβάκης.
Ο Υπουργός, βέβαια, στην πρώτη ανάγνωση μας διευκρίνισε ότι αυτή η οδηγία έχει συγκεκριμένο μόνο εύρος εφαρμογής που σχετίζεται μόνο με την απόρριψη ρυπογόνων ουσιών στη θάλασσα και ότι για τα αδικήματα αυτά –επαναλήφθηκε και σήμερα- υπάρχει το π.δ. 55/1998 και πιο συγκεκριμένα το άρθρο 3 του διατάγματος.
Τώρα, το πόσες φορές, κύριε Υπουργέ, επιβλήθηκαν τα μέτρα αυτά, τι έχει εισπραχθεί κι αν έχει εισπραχθεί κάποιο πρόστιμο, μπορείτε να μας το πείτε, αν θέλετε, στην τοποθέτησή σας.
Χαρακτηρίσαμε –και το πιστεύουμε- ως προκλητικά χαμηλό το πρόστιμο της ανώτατης χρηματικής ποινής των 300.000 ευρώ που με βάση το άρθρο 6 μπορεί να επιβληθεί παράλληλα με την ποινή κάθειρξης, που δεν μπορεί να ξεπεράσει τα δέκα χρόνια, από το δικαστήριο στους εφοπλιστές και τους ανθρώπους τους ακόμα και για τη χειρότερη μορφή θαλάσσιας ρύπανσης, ακόμη κι αν αποδειχθεί ότι αυτή έγινε με δόλο. 
Για το θέμα αυτό ο Υπουργός μας είπε ότι εξαρτάται πώς το βλέπει κανείς ή με ποια ιδεολογική φόρτιση υπάρχει η πρόβλεψη.
Κύριε Υπουργέ, ούτε θέμα ματιάς είναι -με τι είδους μάτι το βλέπει κανείς- ούτε θέμα ιδεολογικής φόρτισης. Ένα είναι σίγουρο και αυτό δεν κρύβεται: Ο στόχος που υπάρχει. Και αυτός είναι η προστασία του εφοπλιστικού κεφαλαίου. Και δεν είναι στόχος δικός σας, προσωπικός, αλλά όλου του πολιτικού προσωπικού του ευρωμονόδρομου απέναντι στη ρυπογόνα δράση του εφοπλιστικού κεφαλαίου. 
Εμάς δεν μας εκπλήσσει αυτή η συμπεριφορά, γιατί έχουμε υπ’ όψιν μας το τι γράφεται στην «πράσινη βίβλο» για μία μελλοντική ναυτιλιακή πολιτική της Ευρωπαϊκής Ένωσης, η οποία δημοσιεύτηκε τον Ιούνιο του 2006. Παραπέμπεται -και μάλιστα ως στόχος κλειδί για το 2011- η επίτευξη καλής κατάστασης του θαλάσσιου περιβάλλοντος της Ευρωπαϊκής Ένωσης. Το υγιές θαλάσσιο περιβάλλον αντιμετωπίζεται από την οπτική ότι αποτελεί τη βάση για τη βελτίωση της ανταγωνιστικότητας -είναι τα επιχειρήματα που χρησιμοποιείτε- της μακροπρόθεσμης –κι εδώ, βέβαια, δεν χρειάζεται κάποιο σχόλιο- ανάπτυξης, δηλαδή της διαχρονικής εξασφάλισης των κερδών των μονοπωλίων και της απασχόλησης. Εμείς λέμε, της άγριας εκμετάλλευσης της εργατικής τάξης και όλων των λαϊκών στρωμάτων.
Επίσης, η «πράσινη βίβλος» για τη μελλοντική ναυτιλιακή πολιτική αναφέρει ότι ως προκλήσεις που αντιμετωπίζουν οι απομονωμένες παραθαλάσσιες περιοχές της Ευρωπαϊκής Ένωσης, θεωρούνται από τη μια οι κυκλώνες και οι σεισμοί και από την άλλη η παράνομη μετανάστευση. 
Κάθε ένας μπορεί να καταλάβει τι ακριβώς εννοούν. 
Και, βεβαίως, ξεχωριστή ανησυχία εκδηλώνεται από την Ευρωπαϊκή Ένωση για την υγεία του θαλάσσιου τουρισμού, της μεγαλύτερης βιομηχανίας της Ευρώπης που σχετίζεται με τη θάλασσα, δηλαδή για την τσέπη των μεγαλοξενοδόχων των πέντε αστέρων.
Επίσης, η φαρσοτραγωδία, θα έλεγα, της σταδιακής απόσυρσης των πετρελαιοφόρων μονού κύτους, αφού είχαν προηγηθεί τα καταστροφικά ναυάγια του «ERIKA» το 1999 και του «PRESTIGE» το Νοέμβρη του 2002, κατατάσσεται μεταξύ των περιπτώσεων που αποτελούν παραδείγματα της τεράστιας προσπάθειας που έχει καταβληθεί για να βελτιωθεί η θαλάσσια ασφάλεια στην Ευρωπαϊκή Ένωση.
Πιστεύω ότι γι’ αυτά τα συμπεράσματα και τις διατυπώσεις, θα πρέπει κάποιοι να ντρέπονται όταν τα διατυπώνουν. 
Ύστερα από αυτά γίνεται φανερό, ότι όπως για το περιβάλλον γενικά, έτσι και για το θαλάσσιο περιβάλλον ειδικότερα, η Ευρωπαϊκή Ένωση ούτε μπορεί ούτε θέλει να το προστατεύσει. Οι πολιτικές που χαράσσονται σε διεθνικό, ευρωενωσιακό και κρατικό επίπεδο, τα μέτρα που εφαρμόζονται και κυρίως αυτά που δεν εφαρμόζονται, αποτελούν συνειδητές επιλογές του κεφαλαίου και των πολιτικών του εκπροσώπων, λειτουργούν στο πλαίσιο μιας συνολικότερης στρατηγικής του συστήματος, που βλέπει και το θαλάσσιο περιβάλλον, όπως άλλωστε και οι ίδιοι το ομολογούν με δικά τους λόγια, σαν στοιχείο εκμετάλλευσης για την παραπέρα ανάπτυξη της κερδοφορίας του εφοπλιστικού κεφαλαίου σε βάρος των λαϊκών αναγκών.
Οι εργαζόμενοι στο χώρο αυτό και γενικότερα, πρέπει να καταδικάσουν τις πολιτικές δυνάμεις που υπηρετούν και στηρίζουν την Ευρωπαϊκή Ένωση. Δυνάμεις, δηλαδή, που από την μια εμφανίζονται να ενδιαφέρονται για την προστασία του περιβάλλοντος και την οικολογία και να χύνουν κροκοδείλια δάκρυα και από την άλλη να διαφημίζουν την Ευρωπαϊκή Ένωση και την περιβαλλοντική πολιτική της, που διασφαλίζει την ατιμωρησία των μονοπωλίων που ρυπαίνουν και έχει καταντήσει ακόμα και η ρύπανση εμπόρευμα. Προστασία του περιβάλλοντος, μπορεί να υπάρξει μόνο μέσα από τη ρήξη από την Ευρωπαϊκή Ένωση και την πολιτική της και στον τομέα αυτό. 
Είναι αυτονόητο ότι εμείς καταψηφίζουμε το συγκεκριμένο νομοσχέδιο και επί της αρχής και στο σύνολο των άρθρων του.
Ευχαριστώ.","ΒΕΡΑ ΝΙΚΟΛΑΪΔΟΥ",362
"37168"," Ευχαριστούμε την κ. Βέρα Νικολαίδου, ειδική αγορήτρια του Κομμουνιστικού Κόμματος Ελλάδος.
Παρακαλούμε τον κ. Κωνσταντίνο Αϊβαλιώτη, ειδικό αγορητή του Λαϊκού Ορθόδοξου Συναγερμού, να λάβει το λόγο.","Î�Î¹Ï‰Ï„Î·Ï‚ Î“Ï�Î·Î³Î¿Ï�Î¹Î¿Ï‚",365
"37169"," Ευχαριστώ, κύριε Πρόεδρε.
Η συζήτηση του νομοσχεδίου, σχετικά με τη ρύπανση από τα πλοία, όπως κι εκείνη που έγινε για τα θαλάσσια ατυχήματα προ ημερών, αποδεικνύουν σε όλο της το μεγαλείο, την έλλειψη συντονισμού που συνεπάγεται η ακατανόητη, η ανεξήγητη κατάργηση του Υπουργείου Εμπορικής Ναυτιλίας από την απελθούσα μονοκομματική κυβέρνηση του ΠΑΣΟΚ.
Στη μεν συζήτηση για τα ατυχήματα απουσίαζε το Υπουργείο Ανάπτυξης, που έχει, όπως ξέρουμε όλοι, την αρμοδιότητα για τη ναυτιλία και παρευρισκόταν το Υπουργείο Προστασίας του Πολίτη, το οποίο και παρουσίασε το νομοσχέδιο.
 Στο σημερινό νομοσχέδιο για τη θαλάσσια ρύπανση, πάλι απουσιάζει εντελώς το Υπουργείο Ανάπτυξης και το νομοσχέδιο παρουσίασε το Υπουργείο Δικαιοσύνης. Φυσικά και ο κ. Παπουτσής και ο κ. Πεταλωτής είναι υπερεπαρκείς πολιτικοί και έκαναν τη δουλειά τους όσο καλύτερα μπορούσαν στα δύο νομοσχέδια και δεν έχουν και ευθύνη για την απόφαση κατάργησης του Υπουργείου Εμπορικής Ναυτιλίας, η οποία ήταν καταστροφική. 
Το θέμα είναι ότι η παγκόσμια ναυτιλιακή υπερδύναμη, που λέγεται Ελλάδα, δεν έχει Υπουργείο Εμπορικής Ναυτιλίας, το οποίο τι έπαθε; Κομματιάστηκε, διαλύθηκε από την απελθούσα μονοκομματική κυβέρνηση του ΠΑΣΟΚ. Γι’ αυτό σήμερα, ψάχνουμε να βρούμε πότε πρέπει να παρέμβει το Λιμενικό, πότε το Υπουργείο Δικαιοσύνης, πότε οι υπηρεσίες του Υπουργείου Ανάπτυξης, πότε το Υπουργείο Περιβάλλοντος, ενώ έφτανε απλώς να μην είχε υπάρξει αυτή η μαζοχιστική μανία αυτοκαταστροφής –θα έλεγα- που επεδείχθη το 2009 και στοίχισε τη διάλυση του Υπουργείου Εμπορικής Ναυτιλίας. 
Το ίδιο έγινε και με το Υπουργείο Μακεδονίας - Θράκης, το οποίο επίσης καταργήθηκε και η Γενική Γραμματεία Μακεδονίας - Θράκης καταργήθηκε. Δηλαδή, έσβησαν μέχρι εξαφανίσεως, όπως το είχαμε προβλέψει. Όπως καταργήθηκε το Υπουργείο Αιγαίου, όπως καταργήθηκε και το Υπουργείο Τουρισμού την ίδια ώρα που αποκτούσαμε με το ΠΑΣΟΚ δύο Υπουργεία Εσωτερικών, το Υπουργείο Εσωτερικών και ένα άλλο με το παράξενο όνομα Υπουργείο Διοικητικής Μεταρρύθμισης και Ηλεκτρονικής Διακυβέρνησης και ηλεκτρονικού πολέμου και πολέμου των άστρων και ρόμποκοπ και δεν ξέρω τι άλλο σκεφτήκατε να βάλετε σ’ αυτήν την επωνυμία αυτού του δεύτερου Υπουργείου Εσωτερικών, το οποίο μπλέκει με το πρώτο Υπουργείο Εσωτερικών. Δεν έχουμε Υπουργείο Εμπορικής Ναυτιλίας, αλλά έχουμε δύο Υπουργεία Εσωτερικών. 
Αυτά τα τρελά, λοιπόν, συμβαίνουν στη χώρα της σοσιαλιστικής φαιδράς πορτοκαλέας.
Έχουν ειπωθεί πολλά γι’ αυτήv την ενσωμάτωση της οδηγίας, την 123/2009. 
Στο σημείο αυτό, θα ήθελα να σημειώσω αυτό που είπα και στην επιτροπή -το είπα και όταν ήταν ο κ. Παπουτσής στο άλλο νομοσχέδιο για τα θαλάσσια ατυχήματα- ότι έπρεπε να έχει ενσωματωθεί το αργότερο το συγκεκριμένο νομοσχέδιο πριν από δεκατρείς μήνες, δηλαδή συγκεκριμένα το αργότερο μέχρι τις 16 Δεκεμβρίου 2010. Είναι πραγματικά δυσάρεστο –νομίζω το διαπιστώνουμε όλοι- να εγκαλούμαστε ως χώρα από την Κομισιόν για τη μη έγκυρη ενσωμάτωση της κοινοτικής νομοθεσίας για μία σειρά θεμάτων, αλλά θέματα που είμαστε στην πρωτοπορία παγκοσμίως, τα θέματα της ναυτιλίας.
Καθυστερούμε, λοιπόν, εδώ και σε αυτά τα θέματα που έχουν να κάνουν με τη ναυτιλία -έχουμε πολύ αργά αντανακλαστικά- ενώ θα έπρεπε να είμαστε πρωτοπόροι ως η πρώτη ναυτιλιακή δύναμη και της Ευρωπαϊκής Ένωσης και του κόσμου. Αυτή η κατάσταση, οφείλεται σε αυτό που εξήγησα πριν, ότι δεν έχουμε ένα αυτοτελές Υπουργείο Εμπορικής Ναυτιλίας.
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Τον περασμένο Ιούνιο, η Κομισιόν έστειλε αιτιολογημένη γνώμη προς την Ελλάδα, η οποία, όπως ξέρουμε, αποτελεί το τελευταίο στάδιο της προδικαστικής διαδικασίας και την έστειλε και σε άλλες δέκα χώρες, τις οποίες καλεί να ενσωματώσουν, να μεταφέρουν στο Εθνικό Δίκαιο την κοινοτική νομοθεσία για τη θαλάσσια ρύπανση. Το να στέλνει η Κομισιόν αιτιολογημένη γνώμη σε αμελητέες ναυτιλιακά χώρες, όπως είναι η Τσεχία και η Σλοβακία, δεν έγινε και τίποτα. Το να μπαίνει, όμως, στο ίδιο καλάθι και η Ελλάδα με αυτές τις χώρες -αλλά και με τη Λιθουανία, τη Ρουμανία, τη Φινλανδία- οι οποίες είναι χώρες που δεν έχουν σημαντικό μέγεθος ναυτιλίας, νομίζω ότι δεν είναι ούτε αντάξιο του μεγέθους μας ούτε του ρόλου μας παγκοσμίως αλλά ούτε και της ιστορίας μας.
Θα ήθελα να πω ότι και για το προηγούμενο νομοσχέδιο που αφορούσε τα θαλάσσια ατυχήματα, πάλι είχαμε προειδοποιητική διαδικασία από την Κομισιόν για καθιέρωση ενσωμάτωσης στο Εθνικό Δίκαιο.
Ειπώθηκε σωστά νομίζω από τον κ. Δαβάκη πριν ότι κάποιες ναυτιλιακές και ναυτεργατικές ενώσεις, έχουν χαρακτηρίσει ως αμφιλεγόμενη την υπό συζήτηση οδηγία, γιατί ενώ ο στόχος της είναι αυτονόητος -είναι η προστασία του περιβάλλοντος- καταλήγει -όπως λένε- να ποινικοποιεί τη ρύπανση και λόγω ατυχήματος. Εδώ, λοιπόν, μπερδεύουν την όλη κατάσταση οι όροι «αμέλεια» και «βαριά αμέλεια». Δεν νομίζω ότι υπάρχει λογικός άνθρωπος, ο οποίος να αμφισβητεί ότι χρειάζονται αυστηρότατες ποινές για την προστασία του περιβάλλοντος, διότι αλλιώς ο καθένας θα κάνει ό,τι θέλει και θα καταστρέφει το περιβάλλον χωρίς καμμία συνέπεια.
Θεωρώ ότι οι ποινές φυλάκισης που φτάνουν στην κάθειρξη έως δέκα χρόνια αποτελούν μία σημαντική ρύθμιση, ώστε να ωθήσει κάποιους επιτέλους να είναι πιο προσεκτικοί. Δεν μπορούν να κάνουν ό,τι θέλουν με το θαλάσσιο περιβάλλον. Δεν μπορούν να μολύνουν χωρίς καν καμμία κύρωση.
Η Ευρωπαϊκή Ένωση, λοιπόν, επιδιώκει την ενίσχυση της ασφάλειας στη θάλασσα, αναφορικά με τη ρύπανση που προκαλούν τα πλοία, καθώς όλοι έχουμε δει φρικτές οικολογικές τραγωδίες. Η οδηγία, όμως, αφορά τα κράτη-μέλη της Ευρωπαϊκής Ένωσης. Θα είχε ενδιαφέρον να δούμε κάποτε τι κάνουν άλλες χώρες. Εντάξει, εμείς είμαστε η μεγαλύτερη χώρα σε ναυτιλιακό μέγεθος, σε πλοία, είμαστε η χώρα με τα περισσότερα πλοία στον κόσμο και προξενούμε αναλογικά πολύ λιγότερα ατυχήματα από κάποιες άλλες παράξενες χώρες, όπως παραδείγματος χάριν, την Τουρκία. Δηλαδή θα ήθελα κάποια στιγμή, να μαθαίναμε πόσα ατυχήματα, σκόπιμες απορρίψεις, διαρροές, εκχύσεις, διασκορπίσεις, εκκενώσεις επικίνδυνων ρυπογόνων ουσιών σημειώθηκαν το 2010 στα χωρικά ύδατα της Ένωσης, από πλοία για παράδειγμα με σημαία Τουρκίας. Αυτό έχει σημασία. Γιατί η Ελλάδα είναι ναυτιλιακή υπερδύναμη και αλωνίζει όλο τον πλανήτη με τα καράβια της, ενώ η Τουρκία, είναι αμελητέα δύναμη. Θα είναι ενδιαφέρον να συγκρίνουμε, πώς συμπεριφέρονται οι Έλληνες καραβοκύρηδες, οι καπεταναίοι, οι πλοιοκτήτες, οι εργαζόμενοι σε σχέση με κάποιους άλλους, εν προκειμένω με τους Τούρκους.
Με την παρούσα οδηγία, οι απορρίψεις ρυπογόνων ουσιών θα θεωρούνται ποινικό αδίκημα στο βαθμό που διαπράττονται εκ προθέσεως, από αμέλεια, ή βαριά αμέλεια και καταλήγουν σε υποβάθμιση του ύδατος. Όμως και οι περιπτώσεις ήσσονος σημασίας απορρίψεων θεωρούνται παραβάσεις, εφόσον διαπράττονται εκ προθέσεως, από αμέλεια ή βαριά αμέλεια. Το ύψος των ποινών νομίζω ότι όλοι το θεωρούμε σε γενικές γραμμές λογικό, αν και οι όροι –το είπα και πριν- «αμέλεια» και «βαριά αμέλεια» δημιουργούν κάποια ζητήματα. Ο κ. Πεταλωτής, είναι εξαίρετος νομικός αλλά δεν με καθησύχασε τελείως, παρ’ότι εξήγησε ορισμένα πράγματα στην επιτροπή.
Η ατυχηματική, η εξ ατυχήματος δηλαδή και όχι εκ προθέσεως ρύπανση, επίσης ποινικοποιείται και επιβάλλονται εξοντωτικές ποινές. Το θέμα αυτό νομίζω ότι πρέπει να το ξαναδούμε. Δηλαδή, το ατύχημα είναι ατύχημα. Η εξοντωτική ποινή είναι εξοντωτική ποινή. Εμείς ασφαλώς θα υπερψηφίσουμε το νομοσχέδιο, γιατί αφορά την προστασία του περιβάλλοντος. 
Είπα στην επιτροπή -θα το πω και στην Ολομέλεια, γιατί μεταδίδεται η συζήτηση και από το Κανάλι της Βουλής απευθείας- ότι χαίρομαι πάρα πολύ που εμφανίστηκαν επιτέλους οι λεγόμενοι «Οικολόγοι-Πράσινοι». Τους είχαμε χάσει και δεν ξέραμε πού βρίσκονταν αυτοί οι άνθρωποι και με τι ασχολούνται. 
Έκαναν ένα μπαμ το καλοκαίρι του 2009 με τις ευρωεκλογές. Είχαν κατακλύσει όλα τα μέσα ενημέρωσης, βλέπαμε τις φυσιογνωμίες τους παντού, ακούγαμε όσα έλεγαν. Ξαφνικά, λοιπόν, μπήκαν στην Ευρωβουλή και σώπασαν, δεν υπάρχουν. 
Είδα, λοιπόν, ότι έκαναν κάποια σχόλια για το νομοσχέδιο στη δημόσια διαβούλευση. Θετικό είναι αυτό. Καιρό είχαμε να τους ακούσουμε. Γιατί, απ’ όσο θυμάμαι, δυόμισι χρόνια που είναι στην Ευρωβουλή, ένα ζήτημα έχουν εγείρει με πολύ μεγάλη ένταση, με πάθος, θα έλεγα, όταν καταράστηκαν τον αγωγό Μπουργκάς-Αλεξανδρούπολη. Έβγαλαν μάλιστα ένα οργισμένο δελτίο τύπου, για το μόνο έργο που μπορεί να απογειώσει και να θωρακίσει την ανάπτυξη της ελληνικής Θράκης. Αυτό το έργο βρήκαν οι Οικολόγοι - Πράσινοι να βάλουν στο στόχαστρό τους. Όλα τα άλλα προβλήματα τα είχαν λύσει. Τον αγωγό Μπουργκάς-Αλεξανδρούπολη ήξεραν να βάλουν στο στόχαστρο! 
Ούτε για την αναβάθμιση του αστικού περιβάλλοντος ακούμε τη φωνή τους. Βλέπουμε τα χάλια που έχει η Αθήνα. Δεν υπάρχει πράσινο, είναι γραμμένα όλα τα μνημεία, δεν υπάρχει τοίχος που να μην είναι βρωμισμένος. Είναι μία πόλη, η οποία είναι αποκρουστική για κάθε τουρίστα. Καίγονται, λοιπόν, οι Οικολόγοι Πράσινοι για τον Μπουργκάς-Αλεξανδρούπολη αλλά όχι για το αστικό περιβάλλον της Αθήνας. Το περιβάλλον έχει διττή έννοια. Είναι και φυσικό και αστικό. Δεν καίγονται οι Οικολόγοι γι’ αυτό ούτε αγανάκτησαν για το ότι έχει τα χάλια της η Πάρνηθα. Δεν τους είδαμε στη δεντροφύτευση της Πάρνηθας. Εγώ δεν τους είδα, όπως δεν τους είδα όταν καθαρίζαμε ακτές στο Σχοινιά. Δεν υπήρχαν οι Οικολόγοι. Οι Οικολόγοι –Πράσινοι, είναι ανύπαρκτοι παντελώς σε επίπεδα που έχουν να κάνουν με αυτόν το σκοπό για τον οποίο υποτίθεται ότι δημιουργήθηκαν, την προστασία του περιβάλλοντος. 
Φυσικά, εξακολουθούν οι αφισοκολλήσεις. Τώρα, πώς είναι κάποιος οικολόγος και κάνει αφισοκολλήσεις, δεν ξέρω! Καταβρωμίζουν με συνθήματα δημόσιους και μη χώρους και το τραγελαφικό είναι ότι αυτοπροσδιορίζονται και ως Οικολόγοι. Το ότι διατύπωσαν επιτέλους μετά από τόσα χρόνια μια άποψη για ένα περιβαλλοντικό ζήτημα, όπως είναι η θαλάσσια ρύπανση, είναι θετικό και αποδεικνύει ότι τελικά όλα γίνονται σε αυτόν τον κόσμο.
Στην περίπτωση του ατυχήματος, είναι σωστό αυτό που ειπώθηκε μέσα στην επιτροπή, ότι τη νύφη μπορεί να την πληρώσουν και οι απλοί ναυτικοί, οι οποίοι θαλασσοπνίγονται για να ζήσουν τις οικογένειές τους. Ακούω με προσοχή την κριτική. Νομίζω ότι εδώ είναι δυσανάλογη η ευθύνη που πέφτει στην πλάτη των ναυτικών. 
Είναι δε εντυπωσιακό και πρέπει να το πούμε, ότι σε περίοδο μιας μεγάλης οικονομικής κρίσης, οι νέοι Έλληνες, οι άνεργοι Έλληνες, τα νέα παιδιά, δεν επιλέγουν τη θάλασσα, το επάγγελμα του ναυτικού, το οποίο είναι εξαιρετικά σκληρό. Γι’ αυτό νομίζω ότι δεν έχει κανείς αμφιβολία. Δεν πάνε, λοιπόν, στη θάλασσα. Και πρέπει να πούμε ότι οι αμοιβές δεν είναι αμελητέες. Ακούω για αμοιβές 4.000 ευρώ ή 5.000 ευρώ το μήνα στην ακτοπλοΐα. Είναι συνήθεις αυτές οι αμοιβές. Όμως οι νέοι Έλληνες, δεν επιλέγουν τη θάλασσα. Όσο και εάν καταλαβαίνουμε ότι πρόκειται για ένα πολύ σκληρό επάγγελμα, με πολλές δουλείες, εδώ κάποιο λάθος υπάρχει. Όταν έχουμε ένα εκατομμύριο ανέργους και με τόσο υψηλές αμοιβές των 4.000 ή των 5.000 ή των 6.000 που υπάρχουν στη θάλασσα –και εννοώ για την ακτοπλοΐα, γιατί είναι πολύ μεγαλύτερες οι αμοιβές για την υπερπόντια ναυτιλία κ.ο.κ.- παρ’ όλα αυτά, δεν απορροφώνται άνεργοι Έλληνες από την ελληνική ναυτιλία, γιατί δεν την επιλέγουν. Εδώ υπάρχει κάποιο ζήτημα το οποίο πρέπει να δούμε, διότι θα ανακούφιζε πολύ στο πρόβλημα της ανεργίας το οποίο έχουμε.
Όσον αφορά στις ευθύνες -νομίζω ότι το ανέφερε ο κ. Δαβάκης και διευκρινίστηκε στη συνέχεια από τον κ. Πεταλωτή στην επιτροπή- θέλω να πω ότι διερευνώνται οι ευθύνες σε περίπτωση ρύπανσης και των νηογνωμόνων και άλλων φορέων. Άρα, καλυπτόμαστε απ’ αυτό. Δηλαδή, διερευνάται η ευθύνη και για τους νηογνώμονες και για τις ασφαλιστικές εταιρείες αλλά και για τους κυρίους των φορτίων, γι’ αυτούς δηλαδή που έχουν κάνει τη μίσθωση ενός πλοίου και μεταφέρουν φορτίο. Όλες οι ευθύνες διερευνώνται, γιατί δεν μπορεί να την πληρώνουν αποκλειστικά οι μεροκαματιάρηδες ναυτικοί και να μένουν έξω άλλοι φορείς, όπως είναι οι νηογνώμονες, ενώ είναι εύκολος στόχος ο ναυτικός. 
Θα ήθελα να πω ότι οι ενσωματώσεις κοινοτικών οδηγιών είναι μία μεγάλη ευκαιρία για την Ελλάδα, για να κατοχυρώσει επιτέλους το αδιαπραγμάτευτο δικαίωμα που έχει για τα δώδεκα μίλια με την κάλυψη της Ευρωπαϊκής Ένωσης. Γιατί μιλάμε για κοινοτική οδηγία. Αυτή εδώ η ενσωμάτωση που συζητούμε, όπως και όλες οι άλλες ενσωματώσεις οδηγιών που έχουν να κάνουν με τη ναυτιλία, δηλαδή με τη θάλασσα, δηλαδή με τα δώδεκα ναυτικά μίλια των χωρικών μας υδάτων, δηλαδή με την αποκλειστική οικονομική ζώνη, την ΑΟΖ, είναι μοναδικές ευκαιρίες, για να κατοχυρώσουμε τα συμφέροντά μας και δεν ξέρω, γιατί οι ελληνικές κυβερνήσεις δεν εκμεταλλεύονται αυτήν την ευκαιρία, ώστε να φέρουν επιτέλους σε δύσκολη θέση την Τουρκία και να κατοχυρωθεί ένα δικαίωμα, το οποίο αμφισβητεί η Τουρκία ακόμη και με απειλή πολέμου, με το περίφημο casus belli.
Χαίρομαι για τη σαφή δήλωση του κ. Πεταλωτή -το είπε και ο κ. Δαβάκης- ότι η ισχύς της οδηγίας, αφορά σε όλα τα πλοία με ξένη σημαία αλλά και με σημαία Τουρκίας. Θα το δούμε αυτό στην πράξη με την αυστηρή εφαρμογή της οδηγίας ελπίζω. 
Επιμένουμε ιδιαίτερα στο θέμα της ΑΟΖ. Στο άρθρο 3, είναι σωστό αυτό που ειπώθηκε ότι έχει θεωρητική αξία να το επικαλούμαστε, αφού δεν την ανακηρύσσουμε. Επιτέλους, ας την ανακηρύξουμε. Ας κάνουμε κάτι επιτέλους με την ΑΟΖ για να έχει και πρακτικό αποτέλεσμα και περιεχόμενο η κάθε μας διακήρυξη, γιατί αναφέρεται μεν μέσα στην οδηγία ότι αφορά η εφαρμογή της οδηγίας και της ΑΟΖ, την αποκλειστική οικονομική ζώνη μας, αλλά ποια ΑΟΖ αφού δεν την έχουμε ανακηρύξει; Άρα, παραμένουμε στο επίπεδο του ευχολογίου. 
Για μας, για το ΛΑΟΣ, είναι θέμα πρώτης προτεραιότητας να ανακηρυχθεί η ΑΟΖ και είμαστε η παράταξη που έβαλε στο καθημερινό και στο πολιτικό λεξιλόγιο το θέμα αυτό, όταν κάποιοι άλλοι ακόμα αναρωτιόνταν τι σημαίνει αυτός ο όρος. Δεν ήξεραν τι σημαίνει και εδώ σε κυβερνητικά έδρανα και θυμόμαστε το περιστατικό το 2008 με τον κ. Καραμανλή και τον κ. Βαληνάκη, που δεν καταλάβαιναν τι σημαίνει ΑΟΖ, όταν το ανέφερε από αυτό εδώ το Βήμα ο Πρόεδρος του ΛΑΟΣ. 
Όσα ειπώθηκαν για την προσωρινή στέρηση άσκησης του ναυτικού επαγγέλματος ήταν σωστά μέσα στην επιτροπή, όπως και η παρατήρηση του κ. Παυλόπουλου και του κ. Δαβάκη ότι δεν πρέπει να φτάνουμε στο ακραίο σημείο, αλλά υπάρχει μία άλλη γκάμα ποινών. Νομίζω έχει λυθεί αυτό το θέμα. 
Εμείς υπερψηφίζουμε αυτό το νομοσχέδιο. Ο στόχος της προστασίας του περιβάλλοντος είναι κρίσιμος, είναι πρωταρχικός. Τίθενται επιτέλους κανόνες, που άργησαν να τεθούν. Επαναλαμβάνω, όμως, ότι η ενσωμάτωση κοινοτικών οδηγιών, είναι χρυσή ευκαιρία για de facto και de jure αναγνώριση και κατοχύρωση των δώδεκα μιλίων των χωρικών υδάτων μας αλλά και της ΑΟΖ κι εμείς αυτές τις ευκαιρίες τις κλωτσάμε σαν χώρα. 
Η Τουρκία να μην το ξεχνάμε ότι είναι σε δύσκολη θέση, γιατί είναι σε ανοιχτή σύγκρουση με το Ισραήλ. Βρίσκεται, επίσης, σε ανοιχτή σύγκρουση με μια άλλη σημαντική κοινοτική χώρα, τη Γαλλία και μέσα στην καχεξία μας, μέσα σε αυτό το μαύρο χάλι που περνάμε, έχουμε την πιο μεγάλη ευκαιρία των τελευταίων δεκαετιών, για να κατοχυρώσουμε αδιαπραγμάτευτα εθνικά μας συμφέροντα και με την ευλογία της Ευρωπαϊκής Ένωσης, χωρίς να ανοίξει μύτη. 
Η υποχωρητικότητα δεκαετιών του δικομματισμού, μας έφερε στη σημερινή δύσκολη θέση αλλά μια αχτίδα φωτός μέσα στο μαύρο σκοτάδι που βιώνει η χώρα τα τελευταία χρόνια υπάρχει, φτάνει να μη συνεχίσουμε τις αναβολές και τη διαιώνιση μία ακατανόητης φοβίας, που τρέφει τον τουρκικό εθνικισμό και αποθρασύνει τους ξεσαλωμένους ακραίους της Άγκυρας.
Ευχαριστώ.","ΚΩΝΣΤΑΝΤΙΝΟΣ ΑΪΒΑΛΙΩΤΗΣ",11
"37170"," Ευχαριστούμε τον ειδικό αγορητή του Λαϊκού Ορθόδοξου Συναγερμού, κ. Κωνσταντίνο Αϊβαλιώτη.
Το λόγο έχει τώρα η ειδική αγορήτρια του ΣΥΡΙΖΑ, κ. Ευαγγελία Αμμανατίδου-Πασχαλίδου.
Παρακαλώ, κυρία Αμμανατίδου, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"37171"," Ευχαριστώ, κυρία Πρόεδρε. 
Συζητούμε μια προσαρμογή στην ελληνική νομοθεσία μιας κοινοτικής οδηγίας. Πρώτα θα ξεκινήσω και θα πω ότι είναι θεμιτό να έχουμε νέους κανόνες αντιμετώπισης περιστατικών θαλάσσιας ρύπανσης, για να μην υπάρχει νομική ασάφεια και να επιτρέπεται στα επιμέρους κράτη, να αντιμετωπίζουν αυτό το θέμα μόνο με το δικό τους πλαίσιο. Άλλωστε, τέτοιου είδους ρύπανση είναι διασυνοριακή. 
Πάνω σε αυτό, θα αναφέρω το παράδειγμα με τον πλοίαρχο του «PRESTIGE», που προκάλεσε το ατύχημα στην Ισπανία και έμεινε για έξι χρόνια στις ισπανικές φυλακές και αποφυλακίστηκε μετά από καταβολή 3.000.000 δολαρίων. Αυτή η ποινή τότε θεωρήθηκε υπερβολική αλλά ενέπιπτε στη δικαιοδοσία της Ισπανίας να αντιμετωπίσει το περιστατικό, εφόσον δεν υπήρχαν διεθνείς κανόνες.
Σε κάθε περίπτωση, με την παρούσα οδηγία εναρμονίζονται οι επιμέρους νομοθεσίες στο αστικό και στο ποινικό μέρος τους. Αν θεωρήσουμε ότι είναι θετική ως κατεύθυνση, υπάρχουν, όμως, και ορισμένες ατέλειες, αν θα μπορούσα έτσι να τις χαρακτηρίσω, και πολλά πράγματα που δεν εμπεριέχονται μέσα σε αυτές και δεν προκύπτουν ούτε από το γράμμα ούτε από το πνεύμα της ίδιας της οδηγίας. Για παράδειγμα, στις σοβαρές περιπτώσεις ή σε αποδεδειγμένα επαναλαμβανόμενες παραβάσεις, θα μπορούσε να προβλεφθεί παροπλισμός του πλοίου που ρυπαίνει. 
Στο άρθρο 2, του σχεδίου νόμου που περιγράφει τη δικαιοδοσία των ελληνικών δικαστηρίων, εξαιρούνται κατά τη γνώμη μας αδικαιολόγητα τα σκάφη με ξένη σημαία, που ρυπαίνουν στα εσωτερικά ύδατα κράτους-μέλους κι αυτό χωρίς να προκύπτει από τη σχετική οδηγία. Επίσης, δεν υπάρχει ρητή πρόβλεψη για επιβολή κυρώσεων για ηθική αυτουργία σε συνέργεια σε αδικήματα διαπραχθέντα από πρόθεση. 
Μεγάλο πρόβλημα σε σχέση με τη θαλάσσια ρύπανση, ήταν πάντοτε η ευθύνη που ενέπιπτε σχεδόν αποκλειστικά στον πλοίαρχο και γενικότερα στους ναυτικούς, ενώ από την άλλη πλευρά παράγοντες, όπως η πλοιοκτησία, δεν είχαν σχεδόν καμμία συνέπεια στην πράξη.
Μ’ αυτήν την οδηγία, θεσμοθετείται και συνυπευθυνότητα των νομικών προσώπων με διατυπώσεις, όμως, που εμπεριέχουν ασάφειες και τους δίνουν πιθανά τη δυνατότητα να αποφύγουν τις κυρώσεις. 
Επίσης, στα νομικά πρόσωπα που έχουν ευθύνη, θα πρέπει να περιλαμβάνονται ρητά και άλλοι παράγοντες πλην των πλοιοκτητών, όπως οι ναυλωτές, οι ασφαλιστικές εταιρείες, οι νηογνώμονες, το πλέγμα δηλαδή εκείνων των νομικών ή φυσικών προσώπων, που εμπλέκονται με τον έλεγχο και την κάλυψη των πλοιοκτητών στο ενδεχόμενο ατυχήματος. 
Η συγκεκριμένη οδηγία, εισάγει αυστηρές ποινές για την ακούσια ή την λόγω ατυχήματος ρύπανση. Οι διατυπώσεις που χρησιμοποιούνται, όμως, και σ’ αυτήν την περίπτωση για τα νομικά πρόσωπα, τους δίνουν τη δυνατότητα να αποφύγουν τις κυρώσεις, όπως η διατύπωση του άρθρου 8 παράγραφος 6, που αναφέρει «με πρόστιμο μέχρι και 500.000 ευρώ τιμωρούνται επίσης τα νομικά πρόσωπα όταν το έγκλημα διαπράττεται προς όφελός τους». Και σ’ αυτήν την περίπτωση, πώς αποδεικνύεται πως αυτά τα νομικά πρόσωπα είχαν όφελος από την ρύπανση και σε τι συνίσταται αυτό το όφελος; Στην κάλυψη πιθανόν από την ασφαλιστική εταιρεία; 
Συνοψίζοντας τα ανωτέρω αναφερόμενα, θα μπορούσαμε να διατυπώσουμε το συμπέρασμα ότι η οδηγία αυτή αποτελεί το τελευταίο βήμα ποινικοποίησης του ναυτικού επαγγέλματος, χωρίς με σαφήνεια να καθορίζονται οι ευθύνες των νομικών προσώπων, αν και αυτά περιγράφονται ως συνυπεύθυνα. Η παραπάνω διαπίστωση είναι μία από τις εύλογες ενστάσεις των ναυτεργατικών οργανώσεων. Αυτή είναι η πραγματικότητα και είναι άδικη εις βάρος των ναυτικών. Κάτω από συνθήκες πίεσης, ακούσια ή εκούσια, προβαίνουν σε πράξεις ρύπανσης και δεν θα είναι αποτελεσματική, από τη στιγμή που αυτοί που έχουν πραγματικό συμφέρον από τη ρυπογόνο δραστηριότητα, δεν θα έχουν πιστεύω κυρώσεις.
Με το προτεινόμενο σχέδιο νόμου μεταξύ άλλων ορίζεται ως απόρριψη η διαφυγή που προκλήθηκε από οποιαδήποτε αιτία σε κάποιο πλοίο στην έννοια της οποίας περιλαμβάνονται η διασκόρπιση, η διαρροή, η απάντληση, η έγχυση ή η εκκένωση.
Επίσης, η δυσανάλογα μεγάλη ευθύνη που πέφτει στις πλάτες των ναυτικών, συνιστά αντικίνητρο στην προσέλκυση νέων στο ναυτικό επάγγελμα, στοιχείο που κατά τα άλλα αποτελεί διακηρυγμένο στόχο της Κυβέρνησης. Εδώ βέβαια να αναφέρω ότι η προσέλκυση νέων στο ναυτικό επάγγελμα συνεχώς συρρικνώνεται και σε συνδυασμό με την πολιτική βούληση της Κυβέρνησης να κλείσει τη δημόσια Σχολή Εμποροπλοιάρχων Εμπορικού Ναυτικού της ΑΕΝ στη Νέα Μηχανιώνα Θεσσαλονίκης, βρίσκοντας διάφορα προσκόμματα στο κτηριακό πρόβλημα της σχολής, όλοι καταλαβαίνουμε σε τι αποσκοπεί αυτό. 
Τέλος, δεν θα πρέπει να παραγνωριστεί το γεγονός ότι κάθε νομοθεσία που κάνει πιο αυστηρό το πλαίσιο που αφορά στη ρύπανση, είναι κατ’ αρχάς θετική. Γι’ αυτό μπορώ να πω ότι αυτή η οδηγία, εμπεριέχει και κάποια θετικά στοιχεία.
Στη δημόσια διαβούλευση, υπήρξαν αρκετές αναφορές ότι θα πρέπει να μπουν πιο αυστηρές ποινές στους παραβάτες αλλά πρέπει να ξεκαθαριστεί εξαντλητικά τελικά ποιος θα είναι ο παραβάτης. Γιατί αν φορτωθούν για άλλη μια φορά σε ναυτικούς και όχι στις εταιρείες, αυτό θα είναι τραγικό. Ο φυσικός αυτουργός τελικά θα είναι αυτός που θα τιμωρείται ή ο ηθικός αυτουργός; Επειδή ωστόσο τέτοια ζητήματα περιέχονται και σε άλλα νομοθετήματα και κανονισμούς, εμείς θα μπορούσαμε να σταθούμε στη γενικότερη ανάγκη για καλύτερες προδιαγραφές κατασκευής και λειτουργίας των πλοίων, ώστε να αποφεύγεται οποιαδήποτε ρυπογόνος δραστηριότητα. Όλοι θυμόμαστε, την παράταση που είχε πάρει η ελληνική Κυβέρνηση από τη νομοθεσία, που έλεγε ότι θα έπρεπε τα διάφορα δεξαμενόπλοια να είναι διπύθμενα. Εμείς είχαμε πάρει μία παράταση, για να συνεχίσουμε να έχουμε μονοπύθμενα.
Επίσης, είμαστε στη Μεσόγειο, στο ανατολικά άκρο της Μεσογείου και είμαστε το πέρασμα προς τη Μεσόγειο από τα Στενά των Δαρδανελλίων διασχίζοντας το Αιγαίο, το οποίο είναι μία κλειστή θάλασσα. Αν, λοιπόν, γίνει ένα ναυτικό ατύχημα, θα έχουμε πιθανότατα αν είναι και μεγάλου μεγέθους μια ολική καταστροφή του Αιγαίου Πελάγους με ό,τι αυτό συνεπάγεται και για την Ποσειδωνία, για τα ψάρια, για τις ακτές, τον τουρισμό, για τα νησιά και για όλες τις επαγγελματικές δραστηριότητες είτε της θαλάσσης είτε τις παράκτιες.
Υπάρχει και μια άλλη ιδιαιτερότητα. Το διεθνές δίκαιο της θάλασσας, μιλάει για δώδεκα μίλια. Στη χώρα μας δεν ισχύει και τα διεθνή ύδατα ξεκινούν από τα έξι μίλια. Αυτό σημαίνει ότι τα ξένα πλοία πηγαίνουν πολύ κοντύτερα στις ακτές μας, άρα και το μικρότερο ατύχημα που θα συμβεί, θα επηρεάσει άμεσα και την παράκτια ζώνη. Δεν υπάρχουν επίσης, οι συγκεκριμένοι θαλάσσιοι διάδρομοι, όπως υπάρχουν στον υπόλοιπο κόσμο, ο καθένας μπορεί να περάσει από όπου θέλει. 
Θέλω να θίξω και ένα πολύ σοβαρό θέμα, για το οποίο είχε κάνει επίκαιρη ερώτηση στις 29 Σεπτεμβρίου, ο συνάδελφος μου, Βουλευτής του ΣΥΡΙΖΑ, ο κ. Μιχαήλ Κριτσωτάκης, σχετικά με τα ναυάγια με τοξικά και πυρηνικά στη Μεσόγειο.
Τότε τι είχε κάνει; Είχε αναφέρει μια καταγγελία, η οποία τι έλεγε; Βυθίζουν πλοία, για να ξεφορτωθούν επικίνδυνα απόβλητα των οποίων η διαχείριση κοστίζει πολύ, ενώ ταυτόχρονα, κερδίζουν από τις αποζημιώσεις που παίρνουν από τις ασφαλιστικές εταιρείες. Και έχουν καταγραφεί εβδομήντα περιπτώσεις ναυαγίων, που σε πολλές από αυτές, υπάρχουν ισχυρές ενδείξεις για μεταφορά τοξικών και πυρηνικών αποβλήτων. Και πίσω από αυτά τα ναυάγια υπάρχει ένα οργανωμένο κύκλωμα, στο οποίο εμπλέκεται το οργανωμένο έγκλημα, η μαφία, ακόμα και οι κυβερνήσεις. Και αυτά εδώ, είχαν αναφερθεί στο Τέταρτο Διεθνές Αντιπυρηνικό Φεστιβάλ Ρόδου, που διοργάνωσε το Αντιπυρηνικό Παρατηρητήριο της Μεσογείου και ο κ. Άντζελο Τζεντίλι, μέλος της εθνικής γραμματείας της μεγαλύτερης περιβαλλοντικής οργάνωσης της Ιταλίας, κατήγγειλε αυτά ακριβώς, που εγώ ανέφερα και αναφερόταν στην επίκαιρη ερώτηση του Μιχαήλ Κριτσωτάκη.
Σε αυτήν την επίκαιρη ερώτηση, που ήταν προς το ΥΠΕΚΑ και προς τους Υπουργούς Εξωτερικών και Προστασίας του Πολίτη, ήρθε να απαντήσει ο Υφυπουργός ο κ. Όθωνας. Πέραν του ότι δεν απήντησε όπως θα έπρεπε σε μια σοβαρότατη καταγγελία που γινόταν, δυστυχώς ήταν και εμπρηστικός και ήταν και απαξιωτικός. 
Αυτό γιατί το αναφέρω; Διότι όταν από την ίδια την Κυβέρνηση υπάρχουν Υπουργοί που σε μια τέτοια καταγγελία βγαίνουν και λένε ότι αυτά είναι διάφορες φήμες και ψίθυροι κάποιου περιβαλλοντολόγου, τότε καταλαβαίνετε ότι ενέχουν πάρα πολλοί κίνδυνοι ότι και αυτή η οδηγία, που έχει θετικές θα έλεγα διατάξεις τυπικά, ουσιαστικά δεν πρόκειται να εφαρμοστεί, διότι κανένας δεν έχει την πολιτική βούληση ούτε να ελέγχει ούτε να βάζει χέρι σε όλα αυτά που προηγουμένως ανέφερα και ίσως και σε άλλα, τα οποία τα αγνοώ αυτήν τη στιγμή και ίσως κάποιοι άλλοι τα γνωρίζουν πολύ καλύτερα και τα αποκρύπτουν.
Εμείς την έχουμε καταψηφίσει επί της αρχής και επί των άρθρων και δεν μπορούμε να τη στηρίζουμε, διότι θεωρούμε ότι θα έρθει μια άλλη κοινοτική οδηγία που θα ενταχθεί στο Κοινοτικό Δίκαιο και από τη στιγμή που δεν έχει ξεκαθαρίσει ο ελεγκτικός μηχανισμός, δεν έχει ξεκαθαρίσει ποιος είναι αυτός που τελικά θα πληρώνει τη νύφη, νομοθετήματα έτσι απλά, για να περνάν, δεν έχει κανένα νόημα.
Σας ευχαριστώ πολύ.","ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ",20
"37172"," Ευχαριστούμε την ειδική αγορήτρια του ΣΥΡΙΖΑ, την κ. Λίτσα Αμμανατίδου-Πασχαλίδου.
Το λόγο έχει τώρα ο Βουλευτής της Νέας Δημοκρατίας, ο κ. Κωνσταντίνος Μουσουρούλης.
Ορίστε, κύριε Μουσουρούλη, έχετε το λόγο, για επτά λεπτά.","Î–Î·ÏƒÎ· Î¡Î¿Î´Î¿Ï…Î»Î±",154
"37173"," Ευχαριστώ, κυρία Πρόεδρε.
Κυρίες και κύριοι συνάδελφοι, θα συνδέσω το θέμα με την κρίση, γιατί πραγματικά πιστεύω ότι η θάλασσα και ιδιαίτερα το θαλάσσιο περιβάλλον, αποτελεί μια από τις αποτελεσματικότερες μορφές εξόδου από την κρίση.
Μια κρίση που φαίνεται ότι δεν υποχωρεί. Και ειδικά στην Ευρωζώνη φαίνεται ότι δεν ελέγχεται πλέον. Όπως όλοι έχουμε αντιληφθεί, και η κοινωνία πρωτίστως αλλά και η οικονομία ότι με λιτότητα, επιτυγχάνεται μόνο αποσταθεροποίηση. 
Συζητάμε την, προστασία του θαλάσσιου οικοσύστηματος. Η ρύπανση, είναι κορυφαίο ζήτημα για εμάς -μία κατ’εξοχήν θαλασσινή χώρα με τεράστια ακτογραμμή, με πολύ μεγάλη κυκλοφορία πλοίων, με έντονη κίνηση στις θάλασσές μας. Χρειάζεται, λοιπόν, ένα σύγχρονο θεσμικό πλαίσιο που πάνω απ’ όλα να λειτουργεί αποτρεπτικά.
Στην κατεύθυνση αυτή η οδηγία 35/2005 για τη ρύπανση από τα πλοία, αποτελεί εργαλείο. Δεν ξέρω όμως πόσο αποτελεσματικό μπορεί να είναι. Με την τροποποίησή της οδηγίας αυτής από την πρόσφατη οδηγία 123/2009, προβλέπονται κυρώσεις. Αν έχω αντιληφθεί καλά, δεν είμαι νομικός- επειδή η ελληνική έννομη τάξη δεν επιτρέπει ποινικές κυρώσεις σε νομικά πρόσωπα, και προβλέπονται διοικητικά πρόστιμα.
Τα διοικητικά πρόστιμα, κύριε Υπουργέ, δεν ενισχύουν –τον κρατικό προϋπολογισμό- αλλά τους πόρους του Πράσινου Ταμείου, το οποίο συνδέεται με την προστασία του περιβάλλοντος. Ωστόσο, οι σχετικοί σε περιόδους δημοσιονομικής κρίσης ενδέχεται να μην οδηγηθούν σε δράσεις προστασίας του περιβάλλοντος και ειδικά του θαλάσσιου. Αυτή είναι μία πρώτη παρατήρηση.
Το Πράσινο Ταμείο, αποτελεί μία λύση ανάγκης. Εγώ θα σας πρότεινα να εξετάσετε τη δυνατότητα, τα πρόστιμα που καταλογίζονται για ρύπανση του θαλασσίου περιβάλλοντος, να αποδίδονται στο Λιμενικό Σώμα με σκοπό τον εκσυγχρονισμό του εξοπλισμού του αλλά ακόμα και τη συντήρησή του. Διότι το Λιμενικό Ταμείο, είναι το κατ’εξοχήν εργαλείο, εποπτείας του θαλασσίου περιβάλλοντος. 
Πριν περάσω στους μηχανισμούς εφαρμογής, θέλω να κάνω μία μικρή παρένθεση. Η αναστάτωση που έχει δημιουργηθεί, στην οποία αναφέρθηκαν σχεδόν όλοι οι εισηγητές, σε σχέση με το Υπουργείο Εμπορικής Ναυτιλίας, δημιουργεί παρενέργειες. Πρόσφατα δε το Υπουργείο Οικονομίας Ανταγωνιστικότητας και Ναυτιλίας, ανακοίνωσε αναδιοργάνωση των υπηρεσιών του, με συγχώνευση γραμματειών που έχουν τελείως ανόμοια αντικείμενα, με αποτέλεσμα να οδηγηθούμε σε επιπλέον δυσλειτουργία των υπηρεσιών.
Και κάτι ακόμα σχετικά με τη δικαιοδοσία των ελληνικών δικαστηρίων για εγκλήματα που αφορούν τη ρύπανση του θαλασσίου περιβάλλοντος. Το νομοσχέδιο αναφέρει ότι αφορά στα εσωτερικά χωρικά ύδατα, στα στενά Διεθνούς Ναυσιπλοΐας και στην ΑΟΖ. Θα σας πρότεινα, κύριε Υπουργέ, να χρησιμοποιήσετε πληθυντικό αριθμό, «στις ΑΟΖ». Καταλαβαίνετε το λόγο.
Έρχομαι τώρα, στα θέματα εφαρμογής του νομοσχεδίου. Θέλω να θέσω ένα ερώτημα αν και νομίζω ότι το νομοσχέδιο δεν δίνει απάντηση. Με ποιο τρόπο θα κινηθούν οι διαδικασίες, μέχρι να φθάσουμε στις κυρώσεις ή στα δικαστήρια; Πρότασή μου είναι, να επιφυλάξετε μία υπουργική απόφαση, με σκοπό να περιγράψετε αναλυτικά όλη τη διαδικασία που μεσολαβεί.
Σχετικά με το ύψος των προστίμων: Ακούστηκε, κυρίως στην επιτροπή, ότι το ύψος τους δεν είναι υψηλό και ως εκ τούτου δεν επιτυγχάνεται ο σκοπός του νομοσχεδίου, που είναι η αποτροπή. Έγινε κάποια έρευνα; Εξετάστηκαν πρακτικές άλλων χωρών; Ρωτήθηκαν εμπειρογνώμονες;
Κύριε Υπουργέ, γνωρίζετε ότι υπάρχει ο Ευρωπαϊκός Οργανισμός Ασφάλειας Ναυσιπλοΐας, ο EMSA. Θα καταθέσω εδώ σχετικό κείμενο από την ιστοσελίδα του, σχετικά με το αντικείμενο του οργανισμού. Στο σκέλος «καθαρές θάλασσες», περιλαμβάνονται και συστήματα παρακολούθησης των θαλασσών με δορυφόρους, τα οποία διατίθενται μάλιστα προς χρήση δωρεάν από τα κράτη-μέλη του EMSA.
(Στο σημείο αυτό ο Βουλευτής κ. Κωνσταντίνος Μουσουρούλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, διαθέτει και ένα ολοκληρωμένο πληροφοριακό σύστημα, το Clean- SEA NET, με το οποίο παρακολουθούνται οι πετρελαιοκηλίδες. Γιατί δε γίνεται κάποια αναφορά στο νομοσχέδιο, μια διασύνδεση έστω με αυτόν τον οργανισμό;
Έχω εντοπίσει ορισμένες ακόμα ελλείψεις. Η οδηγία αναφέρεται σε επιθεωρήσεις. Οι επιθεωρήσεις, είναι ένα εργαλείο το οποίο θα πρέπει να αξιοποιηθεί. Ως εκ τούτου θα έπρεπε να υπάρχει πρόβλεψη σχετικά με τον τρόπο με τον οποίο θα διενεργούνται.
Κλείνοντας, θέλω να καταδείξω με δυο συγκεκριμένα παραδείγματα, την απόλυτη σύγχυση που επικρατεί σε ό,τι αφορά στα θέματα της θάλασσας, στο εσωτερικό της Κυβέρνησης κυρίως, όμως, της προηγούμενης, γιατί εκείνη έλαβε τις πολιτικές αποφάσεις που όλοι γνωρίζουμε, σχετικά με το Υπουργείο Εμπορικής Ναυτιλίας. Πρώτον, το καλοκαίρι του 2011, ενσωματώσαμε την οδηγία 56/2008 με σκοπό τη θέσπιση μιας θαλάσσιας στρατηγικής για την προστασία του θαλασσίου περιβάλλοντος. Καμμία σχετική αναφορά δεν υπάρχει στο παρόν νομοσχέδιο, ούτε καν στην αιτιολογική του έκθεση.
Σας πληροφορώ, κύριε Υπουργέ, γιατί πιστεύω ότι δεν το γνωρίζετε, ότι την αρμοδιότητα για αυτήν τη θαλάσσια στρατηγική έχει η ειδική υπηρεσία υδάτων. Και εδώ δεν έγινε καμμία αναφορά. Μάλιστα, υπάρχει και μια ειδική υπηρεσία συντονισμού, στην οποία συμμετέχει και το Λιμενικό Σώμα. Προσέξτε, μιλάμε για θαλάσσια στρατηγική για την προστασία του περιβάλλοντος. Καταλαβαίνετε προφανώς ότι αυτό που συζητάμε τώρα, είναι υποσύνολο αυτής της στρατηγικής.
Δεύτερο παράδειγμα: Το Δεκέμβριο του 2011, ενσωματώσαμε την οδηγία 18/2009 για τον καθορισμό αρχών διερεύνησης ατυχημάτων στις θαλάσσιες μεταφορές. Πρόκειται για το περίφημο Γ΄ πακέτο για την ασφάλεια στη θάλασσα, το ERIKA ΙΙΙ, από το γνωστό ναυάγιο. Τα λέω αυτά, γιατί ειδικά στο νομοσχέδιο της θαλάσσιας στρατηγικής ήμουν ο εισηγητής.
Καλή η ενσωμάτωση, αλλά εδώ, είναι προφανές ότι δεν ξέρουμε ποιος κάνει τι, ποιος ασχολείται με τα θέματα της θάλασσας και την πτυχή του περιβάλλοντος. Η απουσία του Υπουργείου Εμπορικής Ναυτιλίας είναι εμφανέστατη, τα μπαλώματα που γίνονται είναι βέβαιο ότι κανείς δεν θα μπορέσει να τα διαχειριστεί σωστά στο μέλλον. Κατά τη γνώμη μου, κύριε Υπουργέ, τέτοια προχειρότητα για τη θάλασσα, πηγή ζωής για τη χώρα μας, δεν επιτρέπεται.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"37174"," Ευχαριστούμε τον κ. Μουσουρούλη.
Καλείται να λάβει το λόγο ο Ανεξάρτητος Βουλευτής Αχαΐας, κ. Νικόλαος Τσούκαλης.","Î–Î·ÏƒÎ· Î¡Î¿Î´Î¿Ï…Î»Î±",154
"37175"," Ευχαριστώ, κυρία Πρόεδρε.
Το νομοσχέδιο που συζητάμε, είναι προφανές -το είπαμε και στην Επιτροπή- ότι έχει καθυστερήσει χαρακτηριστικά. Και αν η καθυστέρηση θα ήταν άνευ αντικειμένου για την Αυστρία ή το Λουξεμβούργο, πώς μπορεί να χαρακτηριστεί η καθυστέρηση για τη μεγαλύτερη ναυτική χώρα του κόσμου, για τη χώρα με το μεγαλύτερο μήκος ακτογραμμών της Ευρώπης;
Σ’ αυτήν την περίπτωση, προβλέπω ότι δεν θα είχε ασχοληθεί η χώρα ποτέ ή με πολύ μεγάλη καθυστέρηση με την ενσωμάτωση. Αξίζει να τονιστεί ότι η Ελλάδα αποτελεί τη μοναδική χώρα της Ευρωπαϊκής Ένωσης που δεν είχε, τουλάχιστον μέχρι τώρα, αντίστοιχο θεσμικό πλαίσιο. Κάποια στιγμή επιτέλους, η χώρα θα πρέπει να νομοθετεί από μόνη της, όχι κάτω από την πίεση της Ευρωπαϊκής Ένωσης και των διεθνών φορέων αλλά επειδή η ίδια αποφασίζει ότι πρέπει να αποκτήσει επιτέλους συγκροτημένο θεσμικό πλαίσιο και ρυθμίσεις, ένα θεσμικό πλαίσιο, που να οχυρώνει την ίδια την ελληνική κοινωνία και τους ελληνικούς θεσμούς. Τέλος πάντων! Κάλιο αργά παρά αργότερα!
Κυρίες και κύριοι συνάδελφοι, η προστασία του θαλασσίου περιβάλλοντος έχει τεράστια περιβαλλοντική, κοινωνική και οικονομική σημασία, αφού η ναυτιλία και ο τουρισμός, συνιστούν δυο από τις λίγες ελπίδες μας για την αντιμετώπιση της κρίσης. Στο πλαίσιο αυτό, εκφράζουμε τις αντιρρήσεις μας σε ρυθμίσεις που το υποβαθμίζουν, αφού προηγουμένως πούμε σαφέστατα, ρητά και κατηγορηματικά ότι στηρίζουμε επί της αρχής το νομοσχέδιο και σε όλα του τα άρθρα.
Ξεκινώ από τα πρόστιμα. Τα προβλεπόμενα πρόστιμα από το νομοσχέδιο είναι ιδιαίτερα μικρά. Υπονομεύουν την ουσία του νόμου, καθώς είναι αμφίβολο το αν θα λειτουργήσουν αποτρεπτικά. Και ναι μεν ο σκοπός είναι να πληρώσουν οι ρυπαίνοντες αλλά να μην καταστραφεί το οικοσύστημα. Διότι, αν καταστραφεί, δυστυχώς δεν επανέρχεται. Ο αποτρεπτικός χαρακτήρας, θα έπρεπε να διαπνέει όλο το νομοσχέδιο, όπως εξάλλου είναι και το πνεύμα της οδηγίας που καλούμαστε να αντιμετωπίσουμε.
Η οδηγία στο προοίμιό της, αναφέρει ότι οι ποινές θα πρέπει να είναι αρκετά αυστηρές, ώστε να αποτρέπουν κάθε παράβαση εκ μέρους των πιθανών ρυπαινόντων. Ουσιαστικά, να υιοθετηθούν οι αρχές της αποτροπής, αναλογικότητας και αποτελεσματικότητας.
Επιπλέον, σύμφωνα με την οδηγία, προβλέπεται η επιβολή αποτελεσματικών και αποτρεπτικών κυρώσεων. Δυστυχώς, αυτό το στοιχείο το αποτρεπτικό, δεν αντανακλάται στο σχέδιο νόμου. Ούτε πρόστιμα προτείνονται, αλλά ούτε καν αναφορά γίνεται στο σκοπό του νομοσχεδίου. Σε σοβαρές περιπτώσεις ή σε αποδεδειγμένα επαναλαμβανόμενες παραβάσεις, θα μπορούσε να προβλεφθεί ο παροπλισμός του πλοίου που ρυπαίνει. Αξίζει να επαναληφθεί ότι τέτοιου είδους αδικήματα, μπορεί να οδηγήσουν σε πλήρη οικονομική και κοινωνική κατάρρευση ολόκληρες περιοχές.
Στο σημείο αυτό, κύριε Υφυπουργέ, θα ήθελα να αναφερθώ σε ένα σοβαρότερο θέμα, ένα θέμα μεθοδολογίας και θεσμικής ολοκλήρωσης. Πριν από λίγο, είχαμε τη συνεδρίαση στην Επιτροπή Παραγωγής και Εμπορίου για την προστασία του περιβάλλοντος μέσω του Ποινικού Δικαίου. Εκεί, λοιπόν, συζητήσαμε την ποινική προστασία του περιβάλλοντος, για την τροποποίηση του άρθρου 28 του ν. 1650. Μία αντίστοιχη περίπτωση είναι και αυτή, βεβαίως, με εξειδικευμένες περιπτώσεις, όσον αφορά τη θαλάσσια ρύπανση, κ.λπ..
Όμως, όσον αφορά γενικότερα την προστασία του περιβάλλοντος, αυτή θα έπρεπε να περιλαμβάνεται σε ένα ολοκληρωμένο θεσμικό πλαίσιο ολοκληρωμένης προστασίας του συστήματος του περιβάλλοντος, ανθρωπογενούς και φυσικού. 
Βεβαίως, θα ήθελα να αναφέρω και το παράταιρο ότι στο νομοσχέδιο το οποίο συζητάμε στην επιτροπή, αρμόδιος είναι ο Υπουργός Περιβάλλοντος, ενώ στο συγκεκριμένο νομοσχέδιο είναι αρμόδιο το Υπουργείο Δικαιοσύνης. 
Πρόκειται για ένα θεσμικό έλλειμμα, λοιπόν, το οποίο πρέπει να αντιμετωπιστεί, προκειμένου να έχουμε αποτελεσματική προστασία και, βεβαίως, με τις ανάλογες ποινές.
Θέλω να σταθώ, επίσης, στην αναφορά που γίνεται, δυστυχώς, στη διόρθωση της προηγούμενης οδηγίας, δηλαδή στην τροποποίηση του άρθρου 5 Α για τα ποινικά αδικήματα σε περιπτώσεις ρυπάνσεων ήσσονος σημασίας, για τις περιπτώσεις δηλαδή που η διαπραχθείσα πράξη, δεν συνεπάγεται υποβάθμιση της ποιότητας του ύδατος. Όμως, αυτό μπορεί να συμβεί, όταν είναι επαναλαμβανόμενο. Τι σημαίνει αυτή η πρόβλεψη; Πώς θα αντιμετωπιστούν οι επαναλαμβανόμενες ήσσονος σημασίας περιπτώσεις, τις οποίες δεν μπορούμε να ελέγξουμε και οι οποίες συμβαίνουν όχι μόνο μεμονωμένα, αλλά και σωρευτικά και κάποια στιγμή, θα οδηγήσουν στην υποβάθμιση της ποιότητας του νερού; Γιατί, δηλαδή, μία ήσσονος σημασίας ρύπανση, η οποία κατά περίπτωση ή κατά τη συνήθη πορεία των πραγμάτων μπορεί να οδηγήσει σ’ αυτό το σημείο, να μην τιμωρείται;
Δυστυχώς, εκτιμούμε ότι ακόμα και σε σοβαρές ρυπάνσεις, θα έχουμε απαλλακτικές αποφάσεις λόγω ακριβώς της εφαρμογής της συγκεκριμένης διάταξης, γνωρίζοντας βεβαίως και το σύστημα που επικρατεί στη χώρα, τις δημόσιες υπηρεσίες και τους φορείς, αλλά και τις διωκτικές αρχές που καλούνται να εφαρμόσουν συγκεκριμένες διατάξεις.
Για παράδειγμα, ποιος θα τεκμηριώνει αν η ρύπανση είναι ουσιώδης, σοβαρή, επικίνδυνη ή οτιδήποτε άλλο; Το ίδιο ερώτημα ετέθη από πολλούς και στη συζήτηση του άλλου νομοσχεδίου στην επιτροπή. Ξέρετε πάρα πολύ καλά ότι τα περιβαλλοντικά αδικήματα είναι αιφνίδια και βεβαίως οι επιπτώσεις σε πολλές περιπτώσεις διατηρούνται λίγο και απαιτείται άμεση παρέμβαση προκειμένου να βεβαιωθεί, να τεκμηριωθεί η ρύπανση, η παράβαση.
Γνωρίζουμε πάρα πολύ καλά ότι στη χώρα δεν υπάρχουν οι μηχανισμοί άμεσης παρέμβασης. Γνωρίζουμε, για παράδειγμα, ότι μπορεί η εξέταση ενός δείγματος να διαρκέσει μέρες ή και εβδομάδες, οπότε πλέον είναι και άνευ αντικειμένου η οποιαδήποτε προσπάθεια τιμωρίας ή αποκατάστασης μέσω του Ποινικού Δικαίου.
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Οι εμπειρίες από τη δικαστική διερεύνηση των περιβαλλοντικών αδικημάτων είναι άκρως οδυνηρές. Συνήθως, η διερεύνηση ξεκινά κατόπιν μηνυτήριων αναφορών πολιτών ή κοινωνικών οργανώσεων, οι οποίοι πρέπει να αποδείξουν και τη σοβαρότητα της ρύπανσης στις περισσότερες των περιπτώσεων. Σ’ αυτές δε τις περιπτώσεις, βεβαίως, τα δικαστήρια οδηγούνται σε απαλλακτικές αποφάσεις ελλείψει αποδεικτικών στοιχείων. Θα έπρεπε να προβλέπεται τιμωρία ακόμα και σ’ αυτές τις περιπτώσεις της ήσσονος σημασίας. 
Σε τελευταία ανάλυση πρέπει να βρεθεί ένας μηχανισμός ο οποίος να τεκμηριώνει υποχρεωτικά το βαθμό της ρύπανσης. Το γεγονός ότι το προβλέπει η οδηγία δεν σημαίνει ότι μας δεσμεύει. Κάθε κράτος-μέλος μπορεί να υιοθετεί πιο αυστηρές διατάξεις απ’ αυτές που προβλέπονται στην οδηγία.
Όσον αφορά δε την πρόληψη, θα μπορούσε να υπάρχει μια πιο ουσιαστική επέμβαση στο νομοσχέδιο. Δεν υπάρχει, όμως, καμμία μέριμνα και συνοδευτικά μέτρα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε. 
Πριν φτάσουμε στην αποτροπή, χρειάζεται να εστιάσουμε και στην πρόληψη. Βεβαίως απαιτείται ένα ολοκληρωμένο και αποτελεσματικό σχέδιο δράσης με αντίστοιχους μηχανισμούς. Είμαστε, όμως, στην περίοδο της κρίσης και υπάρχει δημοσιονομική στενότητα. Παρ’ όλα αυτά, πρέπει να συνειδητοποιήσουμε ότι η προστασία του ανθρωπογενούς και του φυσικού περιβάλλοντος της χώρας είναι η προστασία του μεγαλύτερου συγκριτικού πλεονεκτήματος, κάτι που μπορεί να μας οδηγήσει με ασφάλεια στην αντιμετώπιση της κρίσης και στη διέξοδο από αυτήν. 
Τελειώνω, επαναλαμβάνοντας για άλλη μια φορά ότι η Δημοκρατική Αριστερά τοποθετείται θετικά στο παρόν νομοσχέδιο.","ΝΙΚΟΛΑΟΣ ΤΣΟΥΚΑΛΗΣ",520
"37176"," Ευχαριστούμε τον κ. Νικόλαο Τσούκαλη. 
Το λόγο έχει για δεκαοκτώ λεπτά ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων, κ. Γεώργιος Πεταλωτής.","Î–Î·ÏƒÎ· Î¡Î¿Î´Î¿Ï…Î»Î±",154
"37177"," Ευχαριστώ, κυρία Πρόεδρε. 
Θα ήθελα να σας ενημερώσω ότι δεν θα εξαντλήσω το χρόνο μου. 
Με δεδομένο ότι σ’ αυτήν τη συζήτηση για την προσαρμογή της ελληνικής νομοθεσίας προς τις διατάξεις της οδηγίας 2005/35/ΕΚ του Ευρωπαϊκού Κοινοβουλίου και του Συμβουλίου, σχετικά με τη ρύπανση από τα πλοία και τη θέσπιση κυρώσεων, περιλαμβανομένων και των ποινικών κυρώσεων για αδικήματα ρύπανσης, όπως τροποποιήθηκε με την οδηγία 2009/123/ΕΚ έγινε εκτενής συζήτηση στην αρμόδια επιτροπή και μάλιστα σε δύο συνεδριάσεις, όπου υπήρξε μία πολύ σημαντική συμβολή όλων των συναδέλφων. Μάλιστα, υιοθετήθηκαν –βέβαια, στο πλαίσιο που υπήρχε η δυνατότητα- πολλές από τις παρατηρήσεις και σε νομοτεχνικό, αλλά και σε ουσιαστικό επίπεδο. 
Θα μου επιτρέψετε να κάνω μια γενική αναφορά. Ήδη και ο εισηγητής της Πλειοψηφίας, αλλά και οι ειδικοί αγορητές και οι συνάδελφοι οι οποίοι μίλησαν συνέβαλαν και συνεισέφεραν και στην επιτροπή, αλλά και σήμερα εδώ. 
Επιτρέψτε μου, λοιπόν, να απαντήσω σε πολύ συγκεκριμένα ζητήματα τα οποία τέθηκαν και σ’ αυτήν τη διαδικασία που διεξάγεται στην Αίθουσα της Ολομέλειας.
Πρώτα απ’ όλα, θα ήθελα να πω ότι έχει σημασία για μας ότι η θαλάσσια ρύπανση τα τελευταία χρόνια έχει λάβει ανεξέλεγκτες διαστάσεις. Οι περισσότερες θάλασσες παγκοσμίως, μεταξύ των οποίων μεγάλο μέρος και των ευρωπαϊκών και μεσογειακών θαλασσών, υποβαθμίζονται σημαντικά. Με τον τρόπο αυτό αναδεικνύεται η ανάγκη για ένα ολοκληρωμένο πλαίσιο προστασίας του θαλάσσιου περιβάλλοντος σε ευρωπαϊκό επίπεδο, γιατί όπως γνωρίζουμε, οι θάλασσες, αλλά και το περιβάλλον δεν γνωρίζουν σύνορα, τουλάχιστον έτσι όπως τα αντιλαμβανόμαστε εμείς σε διοικητικό και κρατικό επίπεδο. 
Υπό την έννοια αυτή, είναι σημαντικές οι παρατηρήσεις των συναδέλφων ότι χρειάζεται μια ομογενοποίηση της νομοθεσίας -κάτι που αναδείξαμε και στην επιτροπή- μια κωδικοποίηση θα μπορούσα να συμπληρώσω εγώ. Φυσικά όλα αυτά μπορούν να ενταχθούν στο πλαίσιο της καλής νομοθέτησης. 
Όμως, όπως γνωρίζουμε όσοι ασχολούμαστε με θέματα δικαιοσύνης ειδικότερα, υπάρχει ένα μείζον ζήτημα πολυνομίας και έλλειψης κωδικοποίησης και ομογενοποίησης της νομοθεσίας μας. Οι συνθήκες αλλάζουν μέρα με τη μέρα και συνεπώς οι νομοθετικές ρυθμίσεις πρέπει να ακολουθούν τις εξελίξεις, αν θέλουμε να έχουμε ένα αποτελεσματικό σύστημα απονομής δικαίου και σε επίπεδο προστασίας του περιβάλλοντος, σε ό,τι αφορά στη ρύπανση από τα πλοία. 
Τόσο, λοιπόν, με το νομοσχέδιο για την προσαρμογή της οδηγίας 2009 για τα θαλάσσια ατυχήματα όσο και με το σημερινό νομοσχέδιο για το πλαίσιο των ποινικών κυρώσεων στους υπαίτιους θαλάσσιας ρύπανσης, αλλά και σε συνδυασμό με το υφιστάμενο νομικό πλαίσιο και τις διεθνείς συμβάσεις τις οποίες έχει υπογράψει η χώρα μας, πιστεύουμε ότι γίνονται ουσιαστικά βήματα, έτσι ώστε να προσπαθούμε να αποτρέπουμε, αλλά και να προλαμβάνουμε, όπως είπαν και οι συνάδελφοι, τέτοιου είδους εγκλήματα. 
Το παρόν νομοσχέδιο ενσωματώνει μια οδηγία που έχει ένα συγκεκριμένο εύρος εφαρμογής που σχετίζεται μόνο με την απόρριψη ρυπογόνων ουσιών στη θάλασσα. Συνεπώς, θέματα γενικότερης προστασίας του περιβάλλοντος δεν έχουν άμεση εφαρμογή και δεν πραγματεύονται με το παρόν νομοσχέδιο.
Αυτό, όμως, δεν σημαίνει ότι οι παράνομες συμπεριφορές που έχουν ως αποτέλεσμα τη ρύπανση του βυθού ή των ακτών μένουν ατιμώρητες. Για τις πράξεις αυτές ισχύει η γενικότερη νομοθεσία, όπως το π.δ. 55/98 για τη θαλάσσια ρύπανση ή ο ν. 1650/86 για την προστασία του περιβάλλοντος που προβλέπει γενικότερες ρυθμίσεις. Να σημειωθεί, βέβαια, εδώ ότι οι ρυθμίσεις της οδηγίας ως ειδικές υπερισχύουν κάθε άλλης ρύθμισης και ότι οι νόμοι 743/77 και 1650/86 εφαρμόζονται μόνο όταν οι ρυθμίσεις της οδηγίας δεν έχουν εφαρμογή.
Ο σκοπός αυτής της οδηγίας είναι αφ’ ενός να εναρμονιστεί το δίκαιο των κρατών-μελών για τις ποινικές και διοικητικές κυρώσεις για τη ρύπανση από τα πλοία, έτσι ώστε να μην υπάρχουν μεγάλες αποκλίσεις στην απονομή της δικαιοσύνης. Να σημειώσω εδώ πέρα κάτι ότι η οδηγία αυτή προβλέπει πλαίσια στις ποινές και στα πρόστιμα και τα κράτη-μέλη, όπως είναι η χώρα μας εν προκειμένω, καλούμαστε να προσαρμόσουμε στην έννομη εσωτερική μας τάξη αυτές που επιλέγουμε.
Σε σχέση, λοιπόν, με την οδηγία –κι αυτό το λέω για τους συναδέλφους που άσκησαν κριτική ότι οι ποινές δεν είναι βαριές- να αναφέρω και να τονίσω ότι είμαστε στα ανώτερα δυνατά πλαίσια. Επίσης, οι ποινές είναι πολύ πιο αυστηρές από το υφιστάμενο νομικό καθεστώς κι αυτό δεν πρέπει να διαφεύγει της προσοχής μας.
Όπως αναφέρεται και στο άρθρο 1 του νομοσχεδίου, σκοπός μας δεν είναι να βάλουμε δυσθεώρητες ποινές έτσι ώστε πολλές απ’ αυτές να μείνουν στα χαρτιά και να μην είναι αποτελεσματικές απλώς για να τρομάξουμε υποτίθεται κάποιους έτσι ώστε στο τέλος να μείνουν ανεφάρμοστες, αλλά σκοπός μας είναι να εισάγουμε κυρώσεις οι οποίες είναι αποτρεπτικές, αποτελεσματικές και αναλογικές, σύμφωνες δηλαδή με την αρχή της αναλογικότητας. Οι όροι αυτοί δεν είναι αυθαίρετοι, αλλά είναι όροι που αφορούν στις ποινές που έχουν προκληθεί μετά από σημαντική μελέτη στην Ευρωπαϊκή Ένωση για το πώς μία ποινή μπορεί να είναι συγχρόνως αποτρεπτική αλλά και αποτελεσματική.
Σε κάθε περίπτωση και αυτό είναι το διακύβευμα κάθε νομοθετήματος, θα πρέπει προστατεύοντας το έννομο αγαθό να σταθμίζουμε όλες εκείνες τις παραμέτρους, έτσι ώστε να θεραπεύεται στο τέλος το δημόσιο συμφέρον, το οποίο δημόσιο συμφέρον συνίσταται σαφώς στην προστασία των θαλασσών μας αλλά και στο να μην εξοντώνουμε επιχειρήσεις μέσα από ποινές, τις οποίες κάποιοι ίσως τις θεωρούσαν λογικές, αλλά στο τέλος θα ήταν μη εφαρμόσιμες και μη εύλογες για την προκειμένη περίπτωση.
Όσον αφορά στις αιτιάσεις του ΣΥΡΙΖΑ έχω απαντήσει και στην επιτροπή. Προφανώς η συνάδελφος δεν τις είχε σημειώσει. Όμως, στην αιτίαση ότι η οδηγία αφορά τα κράτη-μέλη της Ευρωπαϊκής Ένωσης και όχι τρίτα κράτη, να τονίσω για άλλη μια φορά ότι η οδηγία σαφώς αφορά τα κράτη-μέλη, αλλά εφαρμόζεται για κάθε πλοίο με ξένη σημαία και δεν ισχύει ότι εξαιρούνται αδικαιολόγητα από την ελληνική δικαιοδοσία σκάφη με ξένη σημαία που ρυπαίνουν εσωτερικά ύδατα, γιατί υπάρχει σαφής αναφορά στο άρθρο 5 που απαντάει σ’ αυτήν την αιτίαση. 
Επίσης, θα ήθελα να πω, ότι σχετικά με την παρατήρηση του συναδέλφου ότι τα διοικητικά πρόστιμα αποδίδονται στο Πράσινο Ταμείο, το Πράσινο Ταμείο είναι ένα Νομικό Πρόσωπο Δημοσίου Δικαίου νεοσυσταθέν και μάλιστα, όσον αφορά στην προστασία της θάλασσας, με υπουργική απόφαση διατίθενται αποκλειστικά και μόνο αυτά τα πρόστιμα του Πράσινου Ταμείου για σκοπούς πρόληψης και εξουδετέρωσης της ρύπανσης της θάλασσας, όπως προμήθεια και επισκευή πλωτών σκαφών απορρύπανσης -εκεί πηγαίνουν τα χρήματα από τα διοικητικά πρόστιμα- την εκπόνηση μελετών για θέματα προστασίας θαλασσίου περιβάλλοντος, για κάλυψη εξόδων ανέλκυσης, απομάκρυνσης ή εξουδετέρωσης ναυαγίων από τις λιμενικές αρχές, κάτι που θεωρούμε ότι είναι πολύ πιο συγκεκριμένο και πολύ πιο ειδικό απ’ ότι γενικότερα στον κρατικό προϋπολογισμό.
Τέλος, θα ήθελα να κλείσω με μία αναφορά, γιατί άκουσα από πολλούς συναδέλφους -και μάλιστα το συνέδεσαν ακόμη και μ’ αυτήν τη νομοθετική πρωτοβουλία- ότι δεν υπάρχει προσέλκυση των νέων μας στη θάλασσα.
Καλό θα ήταν να λέγαμε ότι έχουν καλυφθεί όλα τα ζητήματα. Όσοι γνωρίζουν ξέρουν πολύ καλά ότι οι ναυτικοί μας παρακαλάνε για δουλειά στα ναυτιλιακά γραφεία. Άρα, κάτι τέτοιο δεν ισχύει. 
Εμείς αυτό που κάνουμε με τη συγκεκριμένη πρωτοβουλία, πέρα από την εναρμόνιση με την κοινοτική οδηγία, είναι να επιβάλουμε πολύ σταθμισμένα αυστηρές, αποτελεσματικές και αναλογικές κυρώσεις σε όλους όσους ρυπαίνουν τη θάλασσα με τον τρόπο που προβλέπεται και μάλιστα και στα νομικά πρόσωπα καθώς και σε ένα εύρος προσώπων και όχι απλώς σε Έλληνες ναυτικούς, όπως ειπώθηκε κατά κόρον. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΓΕΩΡΓΙΟΣ ΠΕΤΑΛΩΤΗΣ",427
"37178"," Ευχαριστούμε τον Υφυπουργό Δικαιοσύνης, Διαφάνειας και Ανθρωπίνων Δικαιωμάτων, κ. Πεταλωτή.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, έξι μαθητές και μαθήτριες και ένας εκπαιδευτικός από το Εσπερινό Γενικό Λύκειο Παλλήνης.
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Νικόλαος-Γεώργιος Δένδιας.","Î–Î·ÏƒÎ· Î¡Î¿Î´Î¿Ï…Î»Î±",154
"37179"," Σας ευχαριστώ.
Κυρίες και κύριοι συνάδελφοι, συζητάμε ένα θέμα στο οποίο λίγο-πολύ η Βουλή –τουλάχιστον στη μεγάλη της πλειοψηφία- έχει ενιαία αντίληψη. Θα μου επιτρέψετε να καταναλώσω ελάχιστο χρόνο -ούτως ή άλλως δεν πρόκειται να εκμεταλλευτώ ούτε το μισό από τα δώδεκα λεπτά που δικαιούμαι- για να παρακαλέσω και να επιστήσω την προσοχή σας στις παρατηρήσεις και του εισηγητή μας κ. Δαβάκη, αλλά και του συναδέλφου κ. Μουσουρούλη.
 Ο κ. Μουσουρούλης έκανε εξαιρετικά κρίσιμες παρατηρήσεις, ιδίως στα θέματα που αφορούν και άλλες οδηγίες που έχουν κυρωθεί. Η τοποθέτησή του ήταν αξιόλογη και κατά το εξής: Το ελληνικό δίκαιο πάσχει από την εισδοχή οδηγιών ως μετεωριτών μέσα στη συνολική έννομη τάξη, χωρίς να κωδικοποιούνται και χωρίς στην πραγματικότητα να αφομοιώνονται. Κινδυνεύουμε, μετά από ορισμένα χρόνια, το ελληνικό δίκαιο να είναι μία αέναη σειρά αποσπασματικών διατάξεων, οι οποίες να μην έχουν δυνατότητα κοινής προσέγγισης, κοινής ερμηνείας και κοινής αντιμετώπισης. 
Το ελληνικό δίκαιο έχει ένα βαθύτατο φιλοσοφικό υπόβαθρο. Μπορεί να είμαστε μία χώρα, όχι ιδιαίτερα αναπτυγμένη, να έχουμε προβλήματα στις υποδομές, αλλά η φιλοσοφία του δικαίου μας μπορεί να μας καθιστά περήφανους. 
Πολύ φοβούμαι ότι ο τρόπος εισαγωγής των οδηγιών –και το έχω αναφέρει επανειλημμένα- δημιουργεί πολύ μεγάλα προβλήματα και για την ενότητα του δικαίου και για τη φιλοσοφία του δικαίου και για την εφαρμογή του δικαίου. Δημιουργεί πολύ μεγάλα προβλήματα για τον νομικό του μέλλοντος.
Θα ήθελα, λοιπόν, κύριε Υπουργέ, να παρακαλέσω και για τη δική σας προσοχή σε αυτό. Υπάρχει ένα ειδικό πρόβλημα -το οποίο δεν ξέρω εάν το είδατε ή εάν τοποθετηθήκατε σε αυτό, παρακολουθώντας την ομιλία σας δεν το άκουσα, ίσως κάτι να μου διέφυγε- στο άρθρο 6 παράγραφος 5, το οποίο αφορά την έννοια του «συμβάλλοντος» στην τέλεση αδικημάτων των παραγράφων 1 και 3. Υπάρχει και μία εκτεταμένη παράγραφος στην έκθεση του Επιστημονικού Συμβουλίου της Βουλής. Νομίζω ότι δεν είναι δόκιμη η παράγραφος 5 και θα δημιουργήσει μεγάλα προβλήματα και στην εφαρμογή της στα δικαστήρια. Υπάρχει, επαναλαμβάνω και για εσάς και για τους νομοτεχνικούς του Υπουργείου και παρατήρηση στη σελίδα τέσσερα της έκθεσης επί του νομοσχεδίου του Επιστημονικού Συμβουλίου της Βουλής, η οποία αναφέρεται στη διεύρυνση της έννοιας του αυτουργού και στην εν πολλοίς ασυμβατότητα με την υπόλοιπη έννοια του δικαίου.
Θα ήθελα και πάλι από το Βήμα αυτό να επανέλθω και να σας παρακαλέσω, κύριε Υπουργέ, για το θέμα της τροπολογίας που επιχειρήσατε και σήμερα, πέραν των διατάξεων του Συντάγματος, να φέρετε στη Βουλή. 
Να ξεκαθαρίσω το εξής από την πλευρά της Νέας Δημοκρατίας: Ούτε άγνοια έχουμε των μεγάλων προβλημάτων του σωφρονιστικού συστήματος ούτε των αδιεξόδων τα οποία υπάρχουν στο σωφρονιστικό σύστημα.
Όταν ήμουν Υπουργός το 2009 είχα πει ότι το σωφρονιστικό σύστημα της χώρας, αν υποθέσουμε ότι καταβάλλεται μία επίπονη και επιμελής προσπάθεια, χρειάζεται το λιγότερο δέκα χρόνια για να φτάσει σ’ ένα ανεκτό επίπεδο και τα δέκα αυτά χρόνια έπρεπε να χρησιμοποιηθούν για ένα εκτεταμένο κατασκευαστικό έργο το οποίο δεν έχω δει να ολοκληρώνεται και για μία δημιουργία στελεχών του σωφρονιστικού συστήματος μέσα από μία σχολή η οποία είχε ξεκινήσει, αλλά η οποία δυστυχώς και αυτή δεν προχώρησε.
Παρά ταύτα, έχουμε γνώση των αδιεξόδων αλλά και επιμονή, διότι ειλικρινά σας λέω ότι πρόκειται για πραγματική εμμονή σ’ αυτήν την τροπολογία. Δεν μπορώ να το εξηγήσω αλλιώς. Αντιμετωπίζουμε μία Κυβέρνηση η οποία δεν είναι μία Κυβέρνηση που απολαμβάνει γενικά της λαϊκής εντολής. Είναι μία Κυβέρνηση ειδικού σκοπού η οποία στηρίζεται από τρία κόμματα εντός κυβέρνησης και από Βουλευτές εκτός αυτής για να μπορέσει να ολοκληρώσει ένα συγκεκριμένο έργο και από κει και πέρα να πάμε σε εκλογές. Στο πλαίσιο αυτής της Κυβέρνησης η οποία ούτως ή άλλως είναι θέμα εάν έχει εξήντα, εβδομήντα, ογδόντα μέρες ζωής, φέρνετε μία τέτοια τροπολογία και μάλιστα επικαλείσθε ανακριβώς ότι αυτή η τροπολογία είναι όμοια με προηγούμενες τροπολογίες και αναφέρετε δέκα, δεκαπέντε Υπουργούς Δικαιοσύνης, μεταξύ των οποίων κι εμένα, ενώ αυτό δεν είναι καθόλου αληθές και το γνωρίζετε. Πηγαίνετε σε καινούργια εδάφη, σε καινούργιους τόπους. Αναφέρεστε πλέον στη δεκαετία. Η ποινή δεκαετούς κάθειρξης είναι για περιπτώσεις στις οποίες προβλέπονται ισόβια και επετεύχθησαν ελαφρυντικό ή ελαφρυντικά. Μιλάμε για βαρύτατα αδικήματα. 
Εγώ δεν γνωρίζω στο δίκαιο να υπάρχει άλλη τέτοια προσέγγιση, άλλη τέτοια απόπειρα σαν τη δική σας. Σ’ αυτές τις βαρύτατες περιπτώσεις εισηγείσθε ότι θα πρέπει κάποιος να απολύεται από τις φυλακές με απλή αίτηση στον εισαγγελέα και με ελάχιστο χρονικό διάστημα παραμονής που μπορεί να μην υπερβαίνει σε ορισμένες περιπτώσεις τον ενάμιση χρόνο;","ΝΙΚΟΛΑΟΣ ΔΕΝΔΙΑΣ",122
"37180"," Τώρα συζητάμε για την τροπολογία; Πείτε μου για να το καταλάβω.","ΓΕΩΡΓΙΟΣ ΠΕΤΑΛΩΤΗΣ",427
"37181"," Κύριε Υπουργέ, προσπαθώ να προστατεύσω και εσάς και την Κυβέρνηση την οποία στηρίζουμε απ’ αυτό το οποίο εσείς –ως Υπουργείο, όχι προσωπικά- ανακοινώσατε ότι θα πράξετε, δηλαδή ότι θα ξαναφέρετε την ίδια τροπολογία μετά από έξι μέρες. Γιατί προσπαθώ να σας προστατεύσω; Διότι εμείς θέλουμε αυτή η Κυβέρνηση να πετύχει το σκοπό της. Θέλουμε να στηρίξουμε αυτήν την Κυβέρνηση και μας αναγκάζετε πραγματικά να βρεθούμε απέναντι σε σας ως πολιτική ηγεσία του Υπουργείου, οφείλω να πω όχι στην Κυβέρνηση συνολικά, διότι δεν έχω καμμία ένδειξη ότι το Υπουργικό Συμβούλιο και ο Πρωθυπουργός έχουν γνώση αυτής της τροπολογίας και ότι στηρίζουν αυτή την πολιτική. Σ’ αυτήν την Αίθουσα ήταν την Παρασκευή ο Υπουργός Προστασίας του Πολίτη κ. Παπουτσής τον οποίο, όταν έλαβε το λόγο, δεν τον άκουσα να πει μία κουβέντα για να στηρίξει τη δική σας προσέγγιση όταν επ’ αυτού ζήτησα τη δική του παρέμβαση για να μην περάσει αυτό το θέμα.
Σας παρακαλώ λοιπόν ειλικρινά: Μην επιμείνετε τουλάχιστον στο θέμα της δεκαετίας. Θα μας βρείτε απολύτως απέναντι και δεν θα βρείτε μόνο τη Νέα Δημοκρατία απολύτως απέναντι, αλλά θα βρείτε το σύνολο της ελληνικής κοινωνίας απέναντι.
Θα μου επιτρέψετε να σας παρακαλέσω και τούτο, κύριε Υπουργέ, διότι είμαστε υποχρεωμένοι να σκεφτόμαστε και ανάποδα: Θα σας παρακαλέσω να προσκομίσετε και να καταθέσετε στη Βουλή των Ελλήνων κατάλογο των περιπτώσεων που αφορά η διάταξη που φέρνετε, διότι αυτή η εμμονή, μετά από τέσσερις παρακλητικές παρεμβάσεις του ομιλούντος και της Νέας Δημοκρατίας και μετά από παρόμοιες τοποθετήσεις άλλων κομμάτων, να φέρνετε την ίδια τροπολογία, με τον ίδιο τρόπο, με σαφέστατη εμμονή, δεν μπορεί παρά να μας εμβάλλει σε δεύτερες σκέψεις.
Σας παρακαλώ, λοιπόν, από του Βήματος και θα σας παρακαλέσω και με τον κοινοβουλευτικά ορθό τρόπο να καταθέσετε κατάλογο των περιπτώσεων στις οποίες ισχύει η περίπτωση της δεκαετίας. Δεν αναφέρομαι στις παραγράφους 1 και 2 της τροπολογίας, δεν με ενδιαφέρουν και δεν με αφορούν. Αυτές πραγματικά έχουν προηγούμενα. Τις περιπτώσεις όμως της δεκαετίας, δηλαδή αυτές που αναφέρονται σε καθείρξεις μέχρι δεκαετίας, να κατατεθεί κατάλογος των περιπτώσεων στις οποίες αφορούν και να εξεταστεί αυτό για να δούμε, εν πάση περιπτώσει, προς τι η εμμονή.
Δύο παρατηρήσεις λοιπόν. Η μία είναι –επαναλαμβάνω- να κατατεθεί ο κατάλογος των περιπτώσεων, να δούμε και πόσο μεγάλος είναι αυτός ο κατάλογος, διότι για να υπάρχει…","ΝΙΚΟΛΑΟΣ ΔΕΝΔΙΑΣ",122
"37182"," Κύριε Δένδια, ακούστηκε αυτό.Μιλήστε επί του νομοσχεδίου.","Î–Î·ÏƒÎ· Î¡Î¿Î´Î¿Ï…Î»Î±",154
"37183"," Κυρία Πρόεδρε, έχω ακόμα πέντε λεπτά. 
Για να υπάρχει ακόμα η εμμονή, σημαίνει ότι κάτι υπάρχει και πρέπει να είναι και πάρα πολλές οι περιπτώσεις, να είναι και εκατό και διακόσιες και τριακόσιες. Δεν είναι αυτό το πρόβλημα των ελληνικών φυλακών.
Από την άλλη σας παρακαλώ θερμά και ειλικρινά, κύριε Υπουργέ, όπως σας έχω παρακαλέσει επανειλημμένα: Μη μας φέρνετε σε δύσκολη θέση. Μην ξαναφέρετε αυτήν την τροπολογία μ’ αυτόν τον τρόπο.
Ευχαριστώ πολύ για την ανοχή και για την ελαφρά παρέκβαση του θέματος, κυρία Πρόεδρε.","ΝΙΚΟΛΑΟΣ ΔΕΝΔΙΑΣ",122
"37184"," Ευχαριστούμε τον Κοινοβουλευτικό Εκπρόσωπο της Νέας Δημοκρατίας κ. Δένδια.
Πριν δώσω το λόγο στον κ. Πλεύρη, ορίστε, κύριε Υπουργέ, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"37185"," Κυρία Πρόεδρε, αναγκαζόμαστε και επανερχόμαστε σε ένα θέμα το οποίο ετέθη στην αρχή της συνεδρίασης και για το οποίο απάντησε ο κ. Παπαϊωάννου. Ο κ. Δένδιας προφανώς θεώρησε ότι έπρεπε να γίνει μεγαλύτερη κουβέντα. Μάλιστα είναι πραγματικά περίεργο γιατί ενώ υπήρξε πρόταση να νομιμοποιηθεί σήμερα η συζήτηση αυτής της τροπολογίας, τελικά δαπανήθηκε πολύς χρόνος από τον αξιότιμο συνάδελφο, κ. Δένδια, για να κάνει πολύτιμες παρατηρήσεις -είναι αλήθεια- τέτοιες που θα γίνονταν αν θα συζητιόταν αυτή η τροπολογία. 
Να τονίσω εδώ προς άρση αμφισβητήσεων ή αμφιβολιών γνωρίζει και ο Πρωθυπουργός την τροπολογία αυτή.
Να επαναλάβω, γιατί δεν ξέρω αν ακούστηκε όπως έπρεπε να ακουστεί ο κ. Τζαβάρας της Νέας Δημοκρατίας ήταν χθες στο Υπουργείο Δικαιοσύνης και έγινε μακρά συζήτηση επί της τροπολογίας, όπως και ο κ. Πλεύρης από το ΛΑΟΣ. 
Οι διαφορετικές προσεγγίσεις από τις πολιτικές δυνάμεις είναι και θεμιτές και φυσικά και επιβεβλημένες να υπάρχουν σε μια κοινοβουλευτική δημοκρατία. Επειδή εν τέλει αποφασίζει η Βουλή όμως για τη νομοθέτηση, θα είχαμε και θα έχουμε πιστεύω μετά από συμφωνία τη δυνατότητα να συζητήσουμε επί της τροπολογίας αυτής. 
Θα είναι μια τροπολογία που θα έχει να κάνει με μια άμεση και προσωρινή, βέβαια, αποσυμφόρηση των φυλακών. Όλοι γνωρίζουμε ότι όσο πηγαίνει πίσω δημιουργείται μεγάλο πρόβλημα χωρίς να ισχυρίζεται κανείς ότι με αυτήν την τροπολογία θα λυνόταν το μείζον ζήτημα των καταστημάτων κράτησης και των σωφρονιστικού συστήματος και θα καλύπτονταν όλα όσα δεν έγιναν τα προηγούμενα χρόνια. Από το να αναθεματίζουμε ότι δε θα γινόταν τίποτα, μέχρι το να φτάσουμε σήμερα να επιχειρηματολογούμε κατά της τροπολογίας, για την οποία δε δεχθήκατε, κύριε Δένδια, να συζητηθεί, απέχει πολύ. Εν πάση περιπτώσει, όλα γίνονται με συνεννόηση αρκεί να υπάρχει η κατακλείδα. Και αν πραγματικά συζητιόταν η τροπολογία θα φέρναμε στοιχεία. Και θα φέρουμε αν συζητηθεί η τροπολογία. 
Θα δείτε ότι στην τροπολογία αυτή υπάρχει μια πολύ μεγάλη ομάδα αδικημάτων τα οποία εξαιρούνται. Θα εξαιρούνταν και πολλά απ’ αυτά για τα οποία είπατε και την προηγούμενη φορά. Ουσιαστικά είπατε την άποψή σας και στη συζήτηση για το σωφρονιστικό σύστημα και σήμερα εδώ, χωρίς να δεχθείτε να γίνει συζήτηση.
Ευχαριστώ, κυρία Πρόεδρε.","ΓΕΩΡΓΙΟΣ ΠΕΤΑΛΩΤΗΣ",427
"37186"," Ευχαριστούμε τον κύριο Υπουργό.
Η αλήθεια είναι ότι δεν συζητούμε την τροπολογία τώρα. Πρόκειται για άλλο νομοσχέδιο. Επειδή έγινε η συζήτηση εδόθη ο λόγος και στον κύριο Υπουργό για την απάντηση. 
Παρακαλείται ο κ. Πλεύρης να πάρει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"37187"," Εγώ θέλω μόνο τρία λεπτά, κυρία Πρόεδρε. Δε θα κάνω χρήση του χρόνου μου. Πράγματι δεν ήθελα να το συζητήσω. Θα μου επιτρέψετε όμως -όπως επετράπη να γίνει μια τοποθέτηση- για την καταγραφή των Πρακτικών σε αυτό το τρίλεπτο να αναφερθώ στην τροπολογία που δε συζητείται. 
Η βασική μας διαφωνία σε όλες αυτές τις τροπολογίες, που ήρθαν και στο παρελθόν –αυτή έρχεται με την επιβαρυντική περίσταση ότι συμπεριλαμβάνει και αδικήματα κακουργηματικής φύσεως- είναι ότι δεν μπορεί σε μια ευνομούμενη πολιτεία, είτε επειδή στις φυλακές υπάρχει συμφόρηση, είτε επειδή φοβόμαστε τυχόν εξεγέρσεις μέσα στις φυλακές να υποχωρούμε απέναντι στη νομιμότητα και να μη γίνεται η έκτιση της ποινής κατά τους όρους που ορίζει ο Κώδικας Ποινικής Δικονομίας. Είναι μια θέση αρχής με την οποία διαφωνούμε πλήρως. 
Μετείχαμε στις συζητήσεις που έκανε και ακούστηκαν αρκετές προτάσεις από τον κύριο Υπουργό, τουλάχιστον να εξαιρεθεί μια κατηγορία αδικημάτων ιδιαιτέρως επικινδύνων. Δεν μας καλύπτει ακόμα αυτή η διόρθωση που είχε γίνει παρ’ όλο που απεδέχθη το Υπουργείο κάποιες από τις θέσεις μας. Θα την καταψηφίσουμε και πιστεύω ότι πρέπει να τη σκεφτεί το Υπουργείο για να μην την επαναφέρει.","ΑΘΑΝΑΣΙΟΣ ΠΛΕΥΡΗΣ",432
"37188"," Κυρία Πρόεδρε, θα ήθελα το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"37189"," Ο πρώην Πρόεδρος της Βουλής, κ. Κακλαμάνης έχει το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"37190"," Θέλω να επωφεληθώ του χρόνου αφού αρκετοί συνάδελφοι δεν έχουν ακόμα προσέλθει για την ψηφοφορία. Προφανώς έχουμε ολοκληρώσει τη συζήτηση του κορμού του νομοσχέδιου. Υπάρχει, όπως γνωρίζετε, εκεί μια δική μου τροπολογία, για την οποία ήθελα να πω δυο λόγια.
Προηγουμένως, όμως, θα ήθελα να αναφερθώ στο θέμα που ανέκυψε με τις δύο τροπολογίες που είχε καταθέσει ο Υπουργός για το νομοσχέδιο που επρόκειτο να συζητηθεί σήμερα. Αυτό, νομίζω, είναι κάτι το οποίο πρέπει να το λαμβάνουμε υπ’ όψιν, ότι, δηλαδή, εμπροθέσμως είχαν κατατεθεί οι τροπολογίες αυτές κι αν για τις ανάγκες του νομοθετικού έργου, όπως λέμε, δεν άλλαζε η ημερήσια διάταξη σήμερα, θα συζητούντο κανονικά. 
Με αυτό θέλω να πω πως όταν υπάρχει επί της ουσίας σεβασμός στον Κανονισμό, τότε πρέπει να υπάρχει και συναντίληψη. Και νομίζω ότι αυτό δεν υπήρξε σήμερα. Δηλαδή, πιστεύω ότι θα μπορούσε ο Υπουργός να καταθέσει ως εκπρόθεσμες αυτές τις τροπολογίες και επί μεν της διαδικασίας να συμφωνήσουμε όλοι, αλλά επί της ουσίας να τοποθετηθούμε, όπως έκανε ο Κοινοβουλευτικός Εκπρόσωπος της Νέας Δημοκρατίας, όπως έκανε ο Κοινοβουλευτικός Εκπρόσωπος του ΛΑΟΣ, όπως θα έκανα κι εγώ. Και νομίζω, κυρία Πρόεδρε, ότι ήσασταν στην Έδρα όταν αναφέρθηκα. 
Παρακαλώ τον παρευρισκόμενο εδώ Υφυπουργό να μεταφέρει στον Υπουργό ότι παρά τη διαβεβαίωση που μου έδωσε κατά τη συζήτηση επί της εκθέσεως της επιτροπής για τις φυλακές, βλέπω ότι υπάρχει άρθρο –και μου κάνει εντύπωση το ότι οι έχοντες αντιρρήσεις δεν το έχουν επισημάνει- το οποίο θεωρώ αντισυνταγματικό. Πέραν της ουσίας, είναι και αντισυνταγματικό. Δηλαδή, παραγράφονται αδικήματα και παύει η ποινική δίωξη εκκρεμών δικών για τους λόγους και για τα αδικήματα που αναφέρει το άρθρο αυτό. Είναι λάθος. Το έχω εξηγήσει στον Υπουργό και μεταγενεστέρως, εκτός από την ημέρα εκείνη που ήταν εδώ. Μου είπε ότι θεωρούσε πως αναφερόμουν σε αυτό το μεγάλο νομοσχέδιο που θα έρθει. Το καταλαβαίνω. Είναι πολύ χοντρό αυτό. Κάποιος που είναι αθώος θα του λέει ο κόσμος, παρεγράφη το αδίκημά σου; Πρέπει να το δείτε. Και όταν εκδικαστούν αυτές οι υποθέσεις, τότε φέρτε διάταξη για να πείτε αυτό που λέτε για τα άλλα αδικήματα.
Φοβούμαι ότι οι επιτροπές του Υπουργείου Δικαιοσύνης –το έχω ζήσει και ο ίδιος ως Υπουργός Δικαιοσύνης- δεν έχουν πάντοτε το κριτήριο της πολιτικότητας και αντιλαμβανόμενοι το πνεύμα της επιείκειας που διαπνέει τέτοιες διατάξεις, πολλές φορές, αν και ειδικοί, δικαστές οι περισσότεροι, νομίζω ότι οδηγούν το Υπουργείο, και τη Βουλή κατ’ επέκταση, σε αποφάσεις που τελικώς εκθέτουν και το Υπουργείο και τη Βουλή στην κοινή γνώμη.
Και ανέφερα τότε γιατί εγώ διαμαρτύρομαι. Διότι εκκρεμεί στα ποινικά δικαστήρια η υπόθεση των καρτέλ του καφέ και του ξενόγλωσσου βιβλίου. Να γίνουν οι δίκες και να κριθεί αν πρέπει να πάνε αυτοί οι κύριοι στις φυλακές. Δυστυχώς, μέχρι τα πέντε χρόνια εξαγοράζονται οι ποινές και όποιος έχει λεφτά μπορεί να κάνει ό,τι θέλει. Εκεί έχουμε καταντήσει!
Αυτά παρακαλώ να τα μεταφέρετε στον Υπουργό. Εγώ δεν ήμουν στην αρχή της συνεδριάσεως.","ΑΠΟΣΤΟΛΟΣ ΚΑΚΛΑΜΑΝΗΣ",172
"37191"," Τα είπατε και στον ίδιο.","ΓΕΩΡΓΙΟΣ ΠΕΤΑΛΩΤΗΣ",427
"37192"," Τα είπα χθες στον ίδιο. Να τα μεταφέρετε σας παρακαλώ. Ας μη συνεχίσω τώρα με αυτό που έγινε. Όταν, δηλαδή, έρχεται ο Υπουργός στην αρχή της συνεδριάσεως, αν δεν υπήρχαν οι αντιρρήσεις, θα μπορούσαν να είχαν περάσει και οι τροπολογίες αυτές έτσι, όταν οι άλλοι θα ερχόμασταν εδώ για τη διαδικασία της άρσεως ασυλιών; Σας παρακαλώ!
Έρχομαι και λέω όπως βλέπετε το σωστό και για εσάς, αλλά και για το Κοινοβούλιο. 
Κυρία Πρόεδρε, η τροπολογία η δική μου αφορά το γεγονός ότι πέντε χρόνια μετά την έκδοση της αποφάσεως της Ανεξάρτητης Αρχής Διασφάλισης του Απορρήτου των Επικοινωνιών, που επέβαλε πρόστιμο 75 εκατομμυρίων ευρώ στην εταιρεία «VODAFONE» για το μεγάλο σκάνδαλο των υποκλοπών, δεν έχει μέχρι σήμερα κανείς τιμωρηθεί ούτε ποινικώς, ούτε χρηματικώς. Αυτό το γεγονός εμένα μου επιτρέπει να λέω ότι αυτοί που υπήρξαν οι δράστες αυτών των εγκλημάτων, προφανώς, έχουν τη δυνατότητα εκβιάζοντας και θεσμούς και πρόσωπα να μένουν ατιμώρητοι. Είναι τρομερό. 
Έρχεται, λοιπόν, το Συμβούλιο της Επικρατείας και βγάζει μια απόφαση, της οποίας ο εισηγητής κατά την εκδίκαση της υποθέσεως στο ακροατήριο είναι απορριπτικός για τη «VODAFONE» και στη συνέχεια στη διάσκεψη μετατρέπεται σε εισηγητή μιας πλειοψηφίας με διαφορά μιας ψήφου -μάλιστα ο Πρόεδρος του δικαστηρίου καταψηφίζει- και ακυρώνει την απόφαση της ΑΔΑΕ, διότι δεν συνεδρίασε δημόσια όταν ο νόμος για όλες τις Ανεξάρτητες Αρχές λέει ότι συνεδριάζουν μυστικά, όχι δημόσια. Για πρώτη φορά το Συμβούλιο της Επικρατείας σε ένα τόσο σοβαρό ζήτημα με λεφτά πολλά και ενδιαφερόμενους εντός και εκτός της χώρας πολλούς έρχεται και αρχίζει μια νέα νομολογία στο θέμα αυτό. 
Ο κύριος Υπουργός, ο οποίος δεν είναι εδώ τώρα, το πρωί στην Επιτροπή Θεσμών και Διαφάνειας μας έφερε το σχέδιο ενός νομοσχεδίου για τις Ανεξάρτητες Αρχές. Τον παρακάλεσα το κομμάτι που αφορά τις συνεδριάσεις τους να το φέρει σε όποιο νομοσχέδιο όσο το δυνατόν συντομότερο, διότι δεν ξέρω στο λίγο χρόνο που έχει αυτή η Βουλή πόσα νομοσχέδια θα προφτάσουμε. Αν θέλουμε να σεβαστούμε ό,τι συμφωνήθηκε για το χρόνο ζωής αυτής της κυβερνήσεως πρέπει η χώρα να πάει σε εκλογές μόλις τελειώσει η δανειακή σύμβαση και ψηφιστούν και οι υποχρεώσεις που θα συνοδεύουν τη δανειακή σύμβαση. Την επομένη πρέπει να διαλυθεί η Βουλή. Τότε τι θα γίνει με αυτές τις εκκρεμότητες; 
Γι’ αυτό παρακαλώ πάρα πολύ, κύριε Υφυπουργέ, να το μεταφέρετε. Δεν θέλω να επιμένω και να δημιουργώ προβλήματα και μάλιστα εντυπώσεις που στην προκείμενη περίπτωση θα είναι και άδικες. Δεν μπορούμε, όμως, να ανεχόμαστε οποιεσδήποτε μη σκόπιμες πλημμέλειες. Είναι όμως δυνατόν πέντε χρόνια, τρία χρόνια η Νέα Δημοκρατία και δύο χρόνια και το ΠΑΣΟΚ και να αλωνίζουν και να βγαίνουν εφέτες και να βγάζουν πορίσματα ότι τάχα ο Πρωθυπουργός τότε, ο Υπουργός Άμυνας, ο Υπουργός Εξωτερικών, δεν έλεγαν τίποτε το εθνικώς κρίσιμο στα τηλέφωνα. Μύρισε τα νύχια του ο κύριος εφέτης και έμαθε. Και έρχεται και ο εισαγγελέας που τον στείλαμε πίσω από την Επιτροπή Θεσμών και λέει ότι υπήρξε όχι τετελεσμένη πράξη κατασκοπείας, αλλά απόπειρα με δεκατέσσερα κινητά που τάχα από την Πρεσβεία τα είχαν απέναντι λες και η Πρεσβεία των ΗΠΑ είναι η Πρεσβεία της να μην πω ποιας χώρας του τρίτου κόσμου που δεν έχει τη δυνατότητα «Έσελον» και όλα τα άλλα για να παρακολουθεί και θα στήσει απέναντι δεκατέσσερα κινητά. Είναι ντροπή η ελληνική δημοκρατία να δέχεται αυτά τα άχυρα και να τα τρώει και να κάνει ότι δεν βλέπει. Αυτά ήθελα να πω, κυρία Πρόεδρε.
Η τροπολογία εκ των πραγμάτων δεν θέλω να μπει σε ψηφοφορία. Ελπίζω όμως –και το τονίζω- ότι θα έρθει διάταξη για τις συνεδριάσεις των κατά το Σύνταγμα Ανεξάρτητων Αρχών, ώστε να δίδεται απάντηση σε όποιους οδήγησαν το Συμβούλιο της Επικρατείας σε αυτήν την απόφαση. Σημειωτέον ότι δεν υπεβλήθη ένσταση, αλλά όταν ένας Σπηλιωτόπουλος, γνωστότατος για τη δεινότητά του δεν προβάλλει τέτοια ένσταση, έρχεται το δικαστήριο και αυτεπαγγέλτως λέει – το αναφέρω για τους δικηγόρους της Αίθουσας- ότι θα έπρεπε η ΑΔΑΕ να συνεδριάσει δημόσια. Και αυτό το εμπνεύστηκε ο νεαρός Σύμβουλος Επικρατείας και όχι ο εκ των κορυφαίων καθηγητών διοικητικού δικαίου και δικηγόρων γνωστότατος Σπηλιωτόπουλος. Ε, βρωμάει το πράγμα! Πώς να το κάνουμε;","ΑΠΟΣΤΟΛΟΣ ΚΑΚΛΑΜΑΝΗΣ",172
"37193"," Ευχαριστούμε τον πρώην Πρόεδρο της Βουλής κ. Απόστολο Κακλαμάνη.
Ολοκληρώνουμε τις αγορεύσεις των Κοινοβουλευτικών Εκπροσώπων με τον Κοινοβουλευτικό Εκπρόσωπο του ΠΑΣΟΚ τον κ. Εμμανουήλ Μπεντενιώτη. 
Κύριε Μπεντενιώτη, έχετε το λόγο.","Î–Î·ÏƒÎ· Î¡Î¿Î´Î¿Ï…Î»Î±",154
"37194"," Ευχαριστώ, κυρία Πρόεδρε.
Κυρίες και κύριοι συνάδελφοι, το σχέδιο νόμου αφορά την ενσωμάτωση στην ελληνική νομοθεσία της οδηγίας 35/2005 του Ευρωπαϊκού Κοινοβουλίου και του Συμβουλίου σε σχέση με τη ρύπανση από πλοία, αλλά και με τη θέσπιση κυρώσεων για την περίπτωση παραβάσεων, η οποία έχει τροποποιηθεί με την οδηγία 123/2009 της Ευρωπαϊκής Ένωσης και του Συμβουλίου.
Πράγματι, προκύπτει η αναγκαιότητα θέσπισης αποτελεσματικών και αναλογικών κυρώσεων μέσω του ποινικού δικαίου, στις περιπτώσεις που προκαλείται ή ενδέχεται να προκληθεί ρύπανση ή υποβάθμιση του θαλάσσιου περιβάλλοντος, έτσι ώστε να διασφαλίζεται η αποτελεσματικότερη προστασία του.
Όντως για τη χώρα μας, το σχέδιο νόμου είναι ιδιαίτερα σημαντικό, ακριβώς γιατί έχουμε μεγάλες ακτογραμμές, αλλά και μεγάλο όγκο θαλασσίων μεταφορών. Για το λόγο αυτό, είναι μεγάλη η ανάγκη να υπάρξει ένα σύγχρονο και ενιαίο νομοθετικό πλαίσιο, αλλά και ρυθμιστικό κανονιστικό πλαίσιο, σε επίπεδο Ευρωπαϊκής Ένωσης, για την αντιμετώπιση όλων αυτών των προβλημάτων της ρύπανσης του θαλασσίου περιβάλλοντος.
Το σχέδιο νόμου αποτελείται από τρία μέρη, το πρώτο στο οποίο γίνεται η ενσωμάτωση της οδηγίας στην οποία περιλαμβάνεται το αντικείμενο, οι ορισμοί, το πεδίο εφαρμογής και οι εξαιρέσεις, το δεύτερο, στο οποίο περιέχονται τα θέματα της εθνικής εφαρμογής, η δικαιοδοσία των ελληνικών δικαστηρίων, τα ποινικά αδικήματα, οι διοικητικές κυρώσεις και το τρίτο μέρος, στο οποίο περιλαμβάνεται η εθνική ρύθμιση, η δικαιοδοσία και το παράρτημα του νομοσχεδίου. 
Με βάση δε, ακριβώς τις διατάξεις, η θαλάσσια ρύπανση είναι πλέον ένα διεθνές έγκλημα που προσβάλλει οικουμενικές αξίες της ανθρωπότητας, αφού προκαλείται υποβάθμιση της ποιότητας του θαλασσίου περιβάλλοντος, ενώ ειδική περιοχή χαρακτηρίζεται η θάλασσα της Μεσογείου, στην οποία απαγορεύεται κάθε απόρριψη πετρελαίου, οποιουδήποτε πετρελαιοειδούς μείγματος απ’ οπουδήποτε και αν προέρχεται από πετρελαιοφόρο ή οποιοδήποτε άλλο πλοίο με μόνη εξαίρεση τα πολεμικά πλοία και τα πλοία κρατικού ενδιαφέροντος. Βέβαια, δεν αποτελούν παραβιάσεις κανόνων δικαίου οι περιπτώσεις απορρίψεως ρυπογόνων ουσιών εφόσον γίνονται για την ασφάλεια του πλοίου, αλλά και για τη διάσωση ανθρώπινης ζωής. Ακόμη, δεν αποτελεί παραβίαση η περίπτωση απόρριψης, όταν γίνεται με άδεια της αρμόδιας αρχής, για να έχουμε καταπολέμηση περιπτώσεων ρύπανσης. 
Σε ό,τι αφορά τη δικαιοδοσία, τα ελληνικά δικαστήρια έχουν και την κατά τόπον αρμοδιότητα για τα εγκλήματα που τελέστηκαν στα εσωτερικά ύδατα του κράτους, στα χωρικά ύδατα του κράτους και στα στενά που χρησιμοποιούνται για τη διεθνή ναυσιπλοΐα.
Έτσι, στην περίπτωση που έχουμε αδικήματα που έχουν τελεστεί σε τόπους που δεν προσδιορίζεται η κατά τόπον δωσιδικία, αυτά υπάγονται στα δικαστήρια του Πειραιά. 
Σε ό,τι αφορά τα ποινικά αδικήματα, είναι σημαντικό το ότι η ευρεία οικολογική καταστροφή είναι κακούργημα και η ποινή που απειλείται είναι κάθειρξη δέκα ετών και χρηματική ποινή από 3.000 μέχρι 300.000 ευρώ, ενώ προβλέπεται –αυτό πρέπει ιδιαιτέρως να το επισημάνουμε- φυλάκιση ενός έτους και χρηματική ποινή από 1.500 μέχρι 5.000 ευρώ για τις υπόλοιπες περιπτώσεις. 
Σε ό,τι αφορά τις διοικητικές κυρώσεις, οι υπαίτιοι της ρύπανσης του θαλασσίου περιβάλλοντος τιμωρούνται με πρόστιμο από 60.000 μέχρι 1.200.000 ευρώ. Και αυτό είναι απαραίτητο να το επικροτήσουμε, ακριβώς γιατί η αυστηροποίηση των κανόνων αποτρέπει τις μεγάλες καταστροφές που έχουμε γνωρίσει ως παγκόσμια κοινότητα.
Όμως, πρέπει να επισημανθεί ότι σε κάποιες περιπτώσεις οι περιβαλλοντικές καταστροφές είναι μεγάλης έκτασης, όχι μόνο για τη θαλάσσια χλωρίδα και πανίδα, αλλά και για τις ιχθυοκαλλιέργειες και την αλιεία. Γι’ αυτό θα πρέπει η Δημόσια Διοίκηση να κρίνει αυστηρά, εξαντλώντας κάθε δυνατότητα στις όποιες αποφάσεις προστίμου, ενώ και οι ρυπάνσεις των νησιών και των ακτών, που επιφέρουν σοβαρές επιπτώσεις στην τοπική ανάπτυξη και στον τουρισμό, πρέπει να κρίνονται αυστηρότατα, έτσι ώστε να έχουμε δίκαιη κρίση, για να εκφράζεται απ’ αυτές τις αποφάσεις και τις διοικητικές πράξεις και το περί δικαίου αίσθημα. 
Κυρίες και κύριοι συνάδελφοι, πρέπει να επισημάνουμε εδώ ότι η πολιτεία πρέπει περαιτέρω, να προσθέσει και μια θεσμοθέτηση άλλων παρεμβάσεων, και να κάνει μια εκστρατεία ενημέρωσης, επικοινωνίας και πληροφόρησης, για να διαμορφωθεί μια ευαισθητοποίηση των φορέων των κοινωνικών εταίρων, αλλά και της κοινής γνώμης, γιατί έχει ιδιαίτερο ενδιαφέρον τόσο η πρόληψη όσο και η συμπεριφορά προστασίας του περιβάλλοντος, ώστε να μη φθάνουμε καταληκτικά στις βίαιες καταστροφές του θαλάσσιου περιβάλλοντος και τότε είναι αργά. 
Σας ευχαριστώ.","ΜΑΝΩΛΗΣ ΜΠΕΝΤΕΝΙΩΤΗΣ",346
"37195"," Ευχαριστούμε τον Κοινοβουλευτικό Εκπρόσωπο του ΠΑΣΟΚ, τον κ. Μπεντενιώτη.
Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Οικονομικών Υποθέσεων και η Διαρκής Επιτροπή Παραγωγής και Εμπορίου καταθέτουν την έκθεσή τους στο σχέδιο νόμου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012-2015». 
Το λόγο έχει ο Πρόεδρος της Κοινοβουλευτικής Ομάδας του Λαϊκού Ορθόδοξου Συναγερμού, κ. Γεώργιος Καρατζαφέρης.","Î–Î·ÏƒÎ· Î¡Î¿Î´Î¿Ï…Î»Î±",154
"37196"," Δεν ήταν στις προθέσεις μου να λάβω σήμερα το λόγο, αλλά αυτά που άκουσα από τον πρώην Πρόεδρο της Βουλής τα βρήκα εξαιρετικά ενδιαφέροντα. Άκουσα από υπεύθυνα χείλη, όπως είναι αυτά του Προέδρου Κακλαμάνη, να λέγεται ότι οι υποκλοπές είναι της αμερικανικής πρεσβείας, εννέα ή δεκατέσσερα κινητά κ.λπ....","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37197"," Το αντίθετο είπα.","ΑΠΟΣΤΟΛΟΣ ΚΑΚΛΑΜΑΝΗΣ",172
"37198"," Ή και το αντίθετο, εάν θέλετε. 
Άκουσα ότι το Συμβούλιο Επικρατείας από κάποιον παρεσύρθη προς μια κατεύθυνση. Αυτό το άκουσα σωστά. 
Το θέμα είναι, λοιπόν, τι έγινε τότε με τις υποκλοπές. Σας θυμίζω, κύριε Πρόεδρε, είχαμε και νεκρό απ’ αυτήν την υπόθεση και η άτεγκτη ελληνική δικαιοσύνη δεν μπόρεσε να βγάλει άκρη. Είναι μετέωρο. Κανείς δεν ξέρει τι συνέβη. Παρακολουθούσαν τον Πρωθυπουργό της χώρας, τον Υπουργό Εθνικής Άμυνας, το Διοικητή της ΕΥΠ, τον Υπουργό Εξωτερικών, τη δήμαρχο Αθηναίων και μια σειρά άλλους ανθρώπους, όπως αρχηγούς του στρατεύματος και δεν συνέβη τίποτα. Δεν μπήκαμε καν στον πειρασμό να ψάξουμε τι συνέβη.
Όταν το υπονόησε ο Υπουργός Δημοσίας Τάξεως της Νέας Δημοκρατίας τότε, ο Γιώργος Βουλγαράκης, σε εκείνη την press conference, διά μαγείας εξηφανίσθη από το πολιτικό σκηνικό. Μόλις υπονόησε ότι είναι οι Αμερικάνοι, την τύχη του την ξέρετε όλοι, δεν πέρασε ούτε χρόνος και εξηφανίσθη.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37199"," Άρα;","ΚΩΝΣΤΑΝΤΙΝΟΣ ΤΑΣΟΥΛΑΣ",493
"37200"," Άρα αυτό το οποίο λέει το άρα, ότι τρομάξαμε μπροστά στο φόβο των Αμερικανών και κιοτέψαμε όλοι, ένα ολόκληρο Κοινοβούλιο. Δεν προχωρήσαμε σε Εξεταστική των πραγμάτων Επιτροπή ούτε η μία κυβέρνηση για το «άρα», ούτε η άλλη κυβέρνηση για το ίδιο «άρα». Άρα τρομάρα! Αυτή είναι η πραγματικότητα. Kαι χαίρομαι που άκουσα το θέμα από τον κ. Κακλαμάνη.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37201"," Αλλά δεν με ακούσατε καλά, κύριε Πρόεδρε.","ΑΠΟΣΤΟΛΟΣ ΚΑΚΛΑΜΑΝΗΣ",172
"37202"," Εν πάση περιπτώσει το αναδείξατε, κύριε Πρόεδρε. 
Εσείς ισχυριστήκατε τώρα, ότι δεν είναι οι Αμερικάνοι. Μπράβο που το ακούω. Εγώ ισχυρίζομαι ότι ήταν οι Αμερικάνοι, γιατί άλλος δεν είχε την τεχνολογία αυτή, δεν είχε την τεχνογνωσία αυτή, δεν είχε τη δυνατότητα αυτή. Και γι’ αυτό κιοτέψαμε. Δηλαδή τι ήταν; Ήταν ο ερασιτέχνης ντετέκτιβ που παρακολουθούσε όλη την κυβέρνηση; Τότε, μπράβο στην κυβέρνηση που ένας ερασιτέχνης ντετέκτιβ μπορούσε και την παρακολουθούσε χωρίς να τον ελέγξουν. Μα κοροϊδευόμαστε; Φοβηθήκαμε. Μόλις κούνησε το χέρι του ο Αμερικάνος, κιότεψε ο πολιτικός κόσμος. Φοβόμαστε, γιατί έχουμε παραδώσει στον Αμερικανό την πατρίδα μας, την πολιτεία μας, την παρουσία μας εδώ, με το φόβο, «ο Αμερικάνος».
Αδικαιολογήτως; Όχι αδικαιολόγητα. Είδαμε τι έγινε στο Κάιρο, είδαμε τι γίνεται στη Δαμασκό, είδαμε τι γίνεται στην Τρίπολη, βλέπουμε τι γίνεται στη Μόσχα. Λες και δεν ξέρουμε τι συμβαίνει. Είδαμε τι έγινε επί Νέας Δημοκρατίας με το νεαρό τότε, με την υπόθεση Γρηγορόπουλου, που θυμάται καλά ο κύριος Υπουργός, που από την πρώτη μέρα τού τηλεφώνησα και του είπα: «Δες τις αφίξεις. Ποιοι ήρθαν το διήμερο.». Ήταν τυχαία γεγονότα; 
Φοβούμαι, λοιπόν, ότι αυτή η ανοχή σε αυτού του είδους τα θέματα βλάπτει σοβαρά τη Δημοκρατία. Έχουμε ομολογήσει ότι φοβούμαστε να αναμετρηθούμε. Μας παρακολούθησαν και καθίσαμε στα αυγά μας και είμαστε ευχαριστημένοι. Και ποιος άραγε σήμερα, μπορεί να επιβεβαιώσει όλους μας ότι δεν συμβαίνει και το ίδιο, ότι δεν γίνεται;
Πιστεύω, λοιπόν, ότι είναι ένα τεράστιο θέμα που δεν μπορεί να μείνει απλώς εις μίαν ανακοίνωση. Πρέπει να βρούμε τον τρόπο να το ψάξουμε. Είναι και πρόκληση για την τρικομματική, σήμερα, Κυβέρνηση να ασχοληθούμε με το θέμα, να βρούμε τρόπο ακόμα και να προσπεράσουμε τα κωλύματα τυχόν παραγραφής.
 Πώς, λοιπόν, θέλουμε να είμαστε αδέσμευτη και ελεύθερη χώρα, όταν η συμπεριφορά μας είναι, ως χώρα, τριτοκοσμική; Είναι τεράστιο το θέμα και πρέπει να το δούμε. Όπως πρέπει να δούμε επ’ ευκαιρία και κάποια άλλα θέματα. 
Καταργήσαμε από την Παιδεία το «εθνική», το καταργήσαμε απ’ όλα τα Υπουργεία. Τώρα καταργούμε και τις Γραμματείες Αιγαίου και Μακεδονίας και Θράκης. Αυτό ήταν το πρώτο θέμα που έπρεπε να κάνουμε σ’ αυτήν την Κυβέρνηση τη μεταβατική ή της συνευθύνης; Να καταργήσουμε τη Γραμματεία Αιγαίου και τη Γραμματεία Μακεδονίας και Θράκης, όταν ο Νίμιτς ετοιμάζεται την άλλη βδομάδα να έρθει εδώ; Μήπως κοιτάζοντας μόνο την οικονομική μας καχεξία, αφήνουμε κυρίαρχα θέματα και μας προσπερνούν; Σιγά που η Ελλάδα δεν μπορεί να αντιμετωπίσει το κόστος δύο ανενεργών, αν θέλετε, στο ποσοστό που πρέπει, Γραμματειών. Κάποια στιγμή αυτά πρέπει να μπουν στην ατζέντα και να τα δούμε.
Όπως και αυτό το θέμα το οποίο απαλείψατε τελικά σήμερα. Μα είναι θέμα τώρα στους τρεις μήνες αυτούς; Δηλαδή, άντεχαν οι φυλακές τόσο καιρό και πρέπει να βγάλουμε έξω εγκληματίες; 
( Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Δεν μας φτάνει η εγκληματικότητα που έχουμε; Υπάρχει μια ημέρα που δεν δολοφονείται ένας συμπατριώτης μας; Τα καλάσνικοφ κυκλοφορούν περισσότερο από τα ξυλάκια στο δρόμο. Δολοφονούν και εμείς θα βγάλουμε και άλλους εγκληματίες έξω; Αυτό θα κάνουμε τώρα; 
Γιατί βιάζεστε; Ποια είναι η πρεμούρα αυτή; Δεν χωράνε οι φυλακές. Και γιατί δεν χωράνε οι φυλακές; Γιατί ομολογεί το ίδιο Υπουργείο ότι από τους δώδεκα χιλιάδες φυλακισμένους, οι επτά και πλέον χιλιάδες είναι λαθρομετανάστες, κάτι που φοβόμαστε να το πούμε, μη μας πούνε και φοβικούς, μη μας πουν και ξενόφοβους. Για ποιο λόγο δηλαδή; Θα βγάλουμε έξω αυτούς που με δυσκολία το κράτος μάζεψε. Σε δέκα χρόνια ξέρετε ποιος καταδικάζεται, κύριε Υπουργέ. Θα τον βγάλουμε έξω. 
Επίσης η βιασύνη σας για ελάφρυνση των ποινών στους εμπόρους ναρκωτικών. Είναι θέματα αυτά να τα φέρουμε σήμερα; Κάθε μέρα έχουμε και ένα θάνατο από τα ναρκωτικά. Τώρα θα φέρουμε αυτό το θέμα; Είναι το πρώτο θέμα που μας απασχολεί σ’ αυτήν την κατάσταση που είμαστε να μειώσουμε τις ποινές των εμπόρων ναρκωτικών και να βγάλουμε έξω εγκληματίες; «Έπεσε η εγκληματικότητα» βλέπετε, «δεν έχουμε κανένα συμβάν», ας δώσουμε κάτι στην κοινωνία!!! 
Χθες δέσανε μια γιαγιά εβδομήντα πέντε ετών και τη βίασαν. Σκότωσαν τον άλλον στη μέση του δρόμου. Δολοφόνησαν τον άλλον μέσα στο πρακτορείο ΠΡΟΠΟ. Δεν ακούτε καθημερινά τα ραδιόφωνα και τις τηλεοράσεις; Σ’ αυτήν την ήδη καλπάζουσα εγκληματικότητα από ανικανότητα να το ελέγξουμε, εμείς πάμε να προσθέσουμε και άλλες δύο-τρείς χιλιάδες εγκληματίες. Αυτή είναι η πραγματικότητα. Αυτό είναι το σωστό, αυτό θα νομοθετήσουμε αύριο και μας προκαλεί το Υπουργείο Δικαιοσύνης; Αυτά είναι τα ζητούμενα; 
Και ποιος είναι ο λόγος; Απειλούν λέει ότι θα κάνουν μέσα στις φυλακές επεισόδια. Τότε όποιος απειλεί, εμείς θα νομοθετούμε για να τον καλμάρουμε!; Μπράβο λοιπόν στην τρικομματική Κυβέρνηση!
Όχι, δεν είναι έτσι. Δεν είναι το πρώτο ζητούμενο αυτό. Έχουμε μια σειρά από άλλα θέματα να προσπεράσουμε. Και είναι θέματα που πρέπει να τα δούμε για το αύριο της Ελλάδας. Και χαίρομαι έστω και την υστάτη στιγμή που αποφασίστηκε η σύσκεψη των πολιτικών Αρχηγών, για να αντιμετωπίσουμε αυτά που είναι ουσιώδη θέματα, αυτά τα οποία έρχεται αύριο να μας πει η τρόικα στο αυτί και δεν οδηγούμαστε στην αντιμετώπιση ο καθένας μόνος του. Χαίρομαι, λοιπόν, που εντέλει, την τελευταία στιγμή, θα υπάρξει μια εθνική συνεννόηση σ’ αυτό το κυρίαρχο θέμα, πράγμα που σημαίνει ότι, όταν φτάνουμε στη άκρη του κόμπου, μπορούμε να συνεννοηθούμε. Μακάρι να το κάναμε σε μια σειρά πραγμάτων εδώ που είμαστε. 
Γιατί ίσως κάποιοι από εμάς, μέσα στον σκουπιδοφάγο της καθημερινότητας, δεν έχουμε αντιληφθεί το παιχνίδι που παίζεται. Κάποιοι που μπορούν και ελέγχουν την αναρχική Αριστερά, έχουν βάλει σκοπό να είναι οι εκτελεστές και οι δήμιοι του πολιτικού κόσμου. Εκφοβίζουν το πολιτικό προσωπικό. Ποιος από εσάς με άνεση μπορεί να οργανώσει μια ανοιχτή συγκέντρωση; Προχθές πήγαν και προπηλάκισαν την κ. Μπακογιάννη μέσα σε ένα κέντρο εν ψυχρώ. 
Θα πάμε λοιπόν σε εκλογές με τους «Ιαβέρηδες» κατά πόδας; Δεν θα δημιουργήσουν συνθήκες που είχαμε ξεχάσει εδώ και εξήντα χρόνια; Βλέπετε να είναι ομαλή η πορεία προς τις εκλογές με αυτά τα δείγματα; Πρέπει λοιπόν το πολιτικό προσωπικό της χώρας να λάβει μια ύψιστη αποστολή, αφ’ ενός μεν να σώσει την πατρίδα, αφ’ ετέρου δε να υπερασπιστεί τη Δημοκρατία η οποία κλονίζεται και θα κλονιστεί μέχρι τις εκλογές. 
Και άκουσα με σεβασμό τον κύριο Πρόεδρο να λέει να τελειώσουμε με το PSI, με το μνημόνιο και την επόμενη μέρα να χαλάσουμε τη Βουλή.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37203"," Και τα μέτρα.","ΑΠΟΣΤΟΛΟΣ ΚΑΚΛΑΜΑΝΗΣ",172
"37204"," Τα μέτρα και την επόμενη μέρα, να χαλάσουμε τη Βουλή. Και θα πάμε λοιπόν να πάρουμε σκληρά μέτρα που δεν τα θέλουμε αλλά μας αναγκάζουν, προκειμένου να πάρουμε τα χρήματα για να σώσουμε την Ελλάδα. Αυτή είναι η σκέψη. Δεν είναι ελευθέρα η βούληση. 
Είναι αναγκαστική η βούληση, ή θα πάρετε τα λεφτά ή θα πτωχεύσει η Ελλάδα. Και λέμε, προκειμένου να πτωχεύσει η Ελλάδα, να κάνουμε κάποιες υποχωρήσεις στη συνείδησή μας, περί αυτού πρόκειται, διαφορετικά θα σβήσει η Ελλάδα. Και αφού πάρουμε τα σκληρά μέτρα, την άλλη μέρα θα πάμε στον ελληνικό λαό; Θα το βρούμε στην κάλπη!
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37205"," Κύριε Πρόεδρε, θα παρακαλούσα να λάβω το λόγο.","ΑΠΟΣΤΟΛΟΣ ΚΑΚΛΑΜΑΝΗΣ",172
"37206"," Το λόγο έχει ζητήσει ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων.
Κύριε Υφυπουργέ, έχει ζητήσει το λόγο και ο κ. Απόστολος Κακλαμάνης. Θέλετε να προηγηθεί;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37207"," Ναι, κύριε Πρόεδρε.","ΓΙΩΡΓΟΣ ΠΕΤΑΛΩΤΗΣ",427
"37208"," Ορίστε, κύριε Κακλαμάνη, έχετε το λόγο για τρία λεπτά.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37209"," Ο κύριος Πρόεδρος του ΛΑΟΣ προφανώς δεν παρακολούθησε την ομιλία μου με την ίδια προσοχή που παρακολούθησα εγώ τον ίδιο. Δεν τα είπα εγώ αυτά, τα οποία μου απέδωσε ο κ. Καρατζαφέρης ότι ανέφερα.
Εγώ πιστεύω –και με έχετε ακούσει πολλές φορές εδώ μέσα να το λέω- ότι σύμφωνα με τα στοιχεία της ΑΔΑΕ, το σύστημα παρακολούθησης, το σύστημα υποκλοπών ήταν σε θέση να παρακολουθεί ημερησίως, τέσσερις με έξι χιλιάδες τηλεφωνικές συνδέσεις. Οι τρεις Υπουργοί τότε, όχι μόνο ο κ. Βουλγαράκης, που μας είπε ο κ. Καρατζαφέρης, αλλά και ο κ. Ρουσόπουλος και ο κ. Παπαληγούρας, ανέφεραν εκατόν έξι ονόματα και τα ονόματα αυτά ήταν του Πρωθυπουργού, του Υπουργού Εθνικής Αμύνης, του Υπουργού Εξωτερικών, του Αρχηγού της ΚΥΠ, της Αντιτρομοκρατικής κ.λπ.. 
Προφανώς δεν ανακοινώθησαν οι χιλιάδες των ονομάτων που πράγματι παρακολουθούντο. Διότι εγώ δεν είμαι βέβαιος ότι όντως παρακολουθούντο τα τηλέφωνα των αναφερθέντων αξιωματούχων της πολιτείας. Διότι αν πράγματι συνέβαινε αυτό, λόγοι εθνικής και προσωπικής ευθιξίας θα επέβαλαν να υποβάλουν τις παραιτήσεις τους. Διότι όταν κάποιου παρακολουθούνται τα τηλέφωνα και είναι χειριστής εθνικών απορρήτων, έκτοτε μπορεί να είναι δέσμιος εκείνων που έχουν μεθοδεύσει την παρακολούθησή του.
Εδώ, λοιπόν, κύριε Πρόεδρε, σας θυμίζω, ότι η ΑΔΑΕ παρέμεινε ένα χρόνο στο σκοτάδι. Ανέλαβε την προκαταρκτική εξέταση ο τότε προϊστάμενος της Εισαγγελίας Αθηνών, ο μετέπειτα Αρχηγός της ΚΥΠ. Και έπειτα από ένα χρόνο, όταν πια η εφημερίδα «ΤΑ ΝΕΑ» απεκάλυψε ότι υπάρχει θέμα, είδαμε τους τρεις Υπουργούς και είδαμε και αυτήν την –κατά τη γνώμη μου- φωτοβολίδα του κ. Βουλγαράκη για το τρίγωνο περί την οδό Μαβίλη. 
Ο κ. Καρατζαφέρης ξέρει ότι δεν είμαι λάτρης του αμερικανικού συστήματος –όχι του λαού, τον αγαπώ- αλλά της αμερικάνικης διοίκησης του, αλλά δεν θέλω να είμαι αφελής να πιστέψω ότι οι Ηνωμένες Πολιτείες της Αμερικής που μπορούν να παρακολουθούν ολόκληρο τον κόσμο με τα «Echelon», με όλα τα συστήματα που διαθέτουν, έκαναν δουλειές ενός τυχαίου ανθρωπάκου, που στήνει απέναντι κάποια καρτοκινητά και παρακολουθεί μέσα από την πρεσβεία του.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτά είναι αστεία πράγματα. Και προέκυψαν, κύριε Πρόεδρε, από το πόρισμα ενός αντιεισαγγελέως, στον οποίο εστάλη από την επιτροπή μας ξανά η υπόθεση, διότι ο εφέτης ανακριτής, αγαπητός κ. Πετρόπουλος, δεν έβγαλε τίποτε. Κι εκείνος πιο καλά τι έκανε; Είπε ότι ρώτησε τον κ. Αγγέλου, του είπε ότι δεν μιλάει ο Καραμανλής από το τριψήφιο, από τα τηλέφωνά του, για απόρρητα. Το ίδιο του είπε ο κ. Μολυβιάτης, ο κ. Πολιτόπουλος, όλοι οι Αρχηγοί. Άρα, λέει, δεν υπήρξε κατασκοπεία.
Μα, φυσικά, δεν υπήρχε κατασκοπεία. Υπήρχε παραβίαση ανθρωπίνων πολιτικών δικαιωμάτων των Ελλήνων πολιτών από ένα σύστημα, το οποίο και μετά το τέλος των Παραολυμπιακών Αγώνων, συνέχισε να λειτουργεί μέχρι τις αρχές του Φλεβάρη του 2005, οπότε απεκαλύφθη. 
Όταν απεκαλύφθη, τότε ζήτησε ο ένοχος, ο υπεύθυνος της «ODAFONE», ο γενικός διευθυντής, να δει τον κ. Καραμανλή. Και μας έδωσαν να καταπιούμε ότι ταυτόχρονα κατέβασε και το λεβιέ και κατέστρεψε όλα τα στοιχεία. Δεν είμαστε αφελείς σ' αυτήν την Αίθουσα, για να πιστεύουμε αυτά τα πράγματα.
Θέλω να πω κάτι σε ό,τι αφορά τα άλλα που είπε ο κ. Καρατζαφέρης. Εγώ, κύριε Πρόεδρε, σε ό,τι αφορά το σύστημα και τις προτάσεις του Υπουργού Δικαιοσύνης, για την αποσυμφόρηση των φυλακών, δεν έχω κανένα απολύτως πρόβλημα. Δεν νομίζω ότι τρομοκρατείται η Κυβέρνηση όταν προχωρεί σε αυτό.
Όταν, όμως, την ίδια ώρα λέει ο κ. Καρατζαφέρης ότι τρομοκρατούμεθα από τους τραμπούκους που εμφανίζονται ως δήθεν αγανακτισμένοι, νομίζω ότι αντιφάσκει. Δεν τρομοκρατούμεθα, αρκεί να κάνουμε ο καθένας μας το καθήκον του, να πηγαίνει στο λαό και να του εξηγεί ότι εδώ, η χώρα εσώθη και πρέπει να σωθεί ολοκληρωτικώς. Τα άλλα δεινά στο λαό εναπόκεινται και σε μας για να τα διορθώσουμε, όχι όμως να βουλιάξει η χώρα.
Εγώ δεν λέω να κάνουν εκλογές την επομένη της ψηφίσεως της δανειακής σύμβασης. Είπα ότι οι τρεις αρχηγοί αυτό είπαν. Εάν θέλουν να συνεχίσουν, να κάτσουν να συμφωνήσουν και να συνεχίσουν. Εγώ δεν έχω πρόβλημα γι’ αυτό.","ΑΠΟΣΤΟΛΟΣ ΚΑΚΛΑΜΑΝΗΣ",172
"37210"," Κύριε Πρόεδρε, ζητώ το λόγο.","ΓΕΩΡΓΙΟΣ ΠΕΤΑΛΩΤΗΣ",427
"37211"," Κύριε Υφυπουργέ, το λόγο ζητά τώρα ο Αρχηγός του ΛΑΟΣ, κ. Καρατζαφέρης.
(Θόρυβος στην Αίθουσα)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37212"," Μισό λεπτό, μη βιάζεστε! Θα ήθελα να σας θυμίσω ότι έχει ζητήσει το λόγο πριν έρθω εγώ στην Έδρα, για προτασσόμενη δευτερολογία, δηλαδή για τρία λεπτά, και ο κ. Προκόπης Παυλόπουλος.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37213"," Κύριε Πρόεδρε, πρώτα η ψηφοφορία.","ΙΩΑΝΝΗΣ ΠΑΠΑΘΑΝΑΣΙΟΥ",403
"37214"," Θα τελειώσουμε αυτήν τη συζήτηση, για να ψηφιστεί το νομοσχέδιο και θα προβούμε στην άλλη διαδικασία. Επομένως παρακαλώ όλους για αυτοσυγκράτηση.
Κύριε Καρατζαφέρη, θα σας δώσω το λόγο αλλά σας παρακαλώ για ένα λεπτό, γιατί το νομοσχέδιο για τη θαλάσσια ρύπανση δεν έχει να κάνει με όλα αυτά που συζητάμε εδώ αυτήν τη στιγμή.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37215"," Δεν θα το χρειαστώ ολόκληρο.","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37216"," Ορίστε, κύριε Καρατζαφέρη, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37217"," Εγώ, δεν θα βγάλω απαλλακτικό πόρισμα προς τους Αμερικανούς γι’ αυτό το γεγονός. 
Διερωτώμαι, όμως, γιατί δεν κάναμε Εξεταστική των Πραγμάτων Επιτροπή, όταν ο Αρχηγός του ΠΑΣΟΚ και Πρωθυπουργός είπε τρεις τουλάχιστον φορές –υπάρχει στα Πρακτικά της Βουλής- ότι θα γίνει Εξεταστική των Πραγμάτων Επιτροπή. Τι είναι εκείνο που μας ανάγκασε να το πάρουμε πίσω και δεν κάναμε Εξεταστική των Πραγμάτων Επιτροπή; Νομίζω ότι αυτό είναι ένα τεράστιο θέμα που πρέπει να μας απασχολήσει.
Εάν θα πρέπει να δούμε το θέμα αυτών οι οποίοι εκβιάζουν και φοβίζουν το πολιτικό προσωπικό ή όχι, αυτό είναι μίας άλλης τάξεως θέμα. Εμένα τουλάχιστον δεν με έχουν προπηλακίσει… 
(Χειροκροτήματα από την πτέρυγα του ΛΑΟΣ)","ΓΕΩΡΓΙΟΣ ΚΑΡΑΤΖΑΦΕΡΗΣ",197
"37218"," Το λόγο έχει ο κ. Προκόπης Παυλόπουλος για τρία λεπτά, για να κλείσει ο κ. Πεταλωτής.
Ορίστε, κύριε Παυλόπουλε, έχετε το λόγο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37219"," Ευχαριστώ, κύριε Πρόεδρε, και ευχαριστώ και τους συναδέλφους.
Μένω στο νομοσχέδιο. Θα ήθελα να κάνω τρεις παρατηρήσεις σε ένα νομοσχέδιο το οποίο, εάν το δει κανείς, είναι πολύ περισσότερο σημαντικό, απ’ όσο φανταζόμαστε.
Πρώτη παρατήρηση. Μιλάμε για ένα νομοσχέδιο το οποίο σχετίζεται με την προσαρμογή της ελληνικής νομοθεσίας στην Κοινοτική Οδηγία 35/2005 για τη ρύπανση από πλοία. Υπάρχει μια σειρά αναφορών σε κρίσιμες έννοιες σχετικά με την ανοιχτή θάλασσα, τα χωρικά μας ύδατα την αιγιαλίτιδα ζώνη. Η παραπομπή που κάνει η Κοινοτική Οδηγία είναι στην MARPOL 73/78.
Επισημαίνω, όπως το είπα στην επιτροπή και θέλω να μείνει στα Πρακτικά, ότι το δίκαιο το οποίο διέπει για εμάς, για το ελληνικό Κοινοβούλιο, αυτές τις έννοιες, είναι το Δίκαιο της Θάλασσας. Επαναλαμβάνω ότι το Δίκαιο της Θάλασσας του 1982 είναι ένα δίκαιο, το οποίο δεσμεύει όχι μόνο τις χώρες που έχουν προσχωρήσει, αλλά και χώρες που δεν έχουν προσχωρήσει, όπως είναι η Τουρκία. Όπως έχει δεχθεί το Δικαστήριο της Χάγης, οι διατάξεις του Δικαίου της Θάλασσας είναι διατάξεις που συνιστούν γενικώς, παραδεδεγμένους κανόνες Διεθνούς Δικαίου, όπως ορίζει και το άρθρο 28 του ελληνικού Συντάγματος, και άρα δεσμεύονται και χώρες που δεν έχουν κυρώσει αυτήν τη σύμβαση. 
Για εμάς, λοιπόν, η ερμηνεία της Κοινοτικής Οδηγίας, επειδή είναι μέρος του κοινοτικού δικαίου, καταλαμβάνει ως κοινοτικό κεκτημένο και το δίκαιο της θάλασσας, ανεξάρτητα -το τονίζω- από τις χώρες εκείνες, είτε της Ευρωπαϊκής Ένωσης -που δεν υπάρχουν- είτε άλλες, που θέλουν να γίνουν μέλη της Ευρωπαϊκής Ένωσης, όπως η Τουρκία, οι οποίες καίτοι δεν έχουν προσχωρήσει επίσης δεσμεύονται.
Δεύτερη παρατήρηση είναι εκείνη η οποία σχετίζεται με την παραπομπή στο άρθρο 8 στην ΑΟΖ, την Αποκλειστική Οικονομική Ζώνη. Είναι ανάγκη τώρα, χθες, να ξεκινήσει το θέμα της οριοθέτησης της Αποκλειστικής Οικονομικής Ζώνης. Και το λέω αυτό, γιατί τώρα είναι οι γεωπολιτικές, γεωστρατηγικές συνθήκες κατάλληλες για να το κάνουμε αυτό, με την πλήρη άνεση που πρέπει να έχουμε για να οριοθετήσουμε τη ζώνη αυτή, όπως ταιριάζει στα εθνικά μας συμφέροντα.
Και μόνο το ξεκίνημα -επειδή ξέρετε ότι η οικονομία είναι και ψυχολογία, ιδίως αυτές τις κρίσιμες στιγμές- και η δήλωση της έναρξης οριοθέτησης θα μπορούσε να συμβάλει καθοριστικά στην αλλαγή του οικονομικού κλίματος το οποίο επικρατεί στην Ελλάδα. Είναι εθνική ανάγκη και πρέπει να γίνει τώρα. Θα έπρεπε να είχε γίνει από χθες. Τώρα, όμως, είναι ανάγκη και πρέπει να δεσμευθεί η Κυβέρνηση ότι αυτό ξεκινάει.
Η τρίτη και τελευταία παρατήρηση, κύριε Υπουργέ, αφορά την κατάργηση του Υπουργείου Εμπορικής Ναυτιλίας.
Κύριε Πρόεδρε, κύριοι συνάδελφοι, η Κοινοτική Οδηγία είναι από το 2005. Δείτε ποιοι διαπραγματεύτηκαν την Κοινοτική Οδηγία και την προσαρμογή της μέχρι τώρα. Ήταν πάντοτε Υπουργοί Εμπορικής Ναυτιλίας, γιατί είναι αρμοδιότητα του Υπουργείου Εμπορικής Ναυτιλίας. Καταργήθηκε το Υπουργείο Εμπορικής Ναυτιλίας και τώρα έρχεται και το εισηγείται το Υπουργείο Δικαιοσύνης. Αυτό για να καταλάβετε σε τι πραγματική ανωμαλία βρισκόμαστε σε ό,τι αφορά τη δομή της κεντρικής Κυβέρνησης. Ένα τέτοιο θέμα που δεν έχει καμμία σχέση με Υπουργείο Δικαιοσύνης -γιατί οι κυρώσεις αυτές θα συνυπογράφονταν απλώς από το Υπουργείο Δικαιοσύνης- το εισηγείται το Υπουργείο Δικαιοσύνης, όταν όλη η πορεία διαμόρφωσης και προσαρμογής της Κοινοτικής Οδηγίας ανήκε στο Υπουργείο Εμπορικής Ναυτιλίας.
Άλλη μία εθνική ανάγκη: Άμεση επανασύσταση του Υπουργείου αυτού. Διαφορετικά θα βλέπουμε και σε επίπεδο νομοθέτησης και εφαρμογής της νομοθεσίας, για χρόνια αυτές τις ανωμαλίες τις οποίες σήμερα παρατηρούμε.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΠΡΟΚΟΠΗΣ ΠΑΥΛΟΠΟΥΛΟΣ",424
"37220"," Ο Υφυπουργός Δικαιοσύνης, Διαφάνειας και Ανθρωπίνων Δικαιωμάτων κ. Πεταλωτής έχει το λόγο για ένα τρίλεπτο.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37221"," Χαίρομαι πρώτα απ’ όλα που ο κ. Παυλόπουλος εδώ και πολλή ώρα, μιας και ξεφύγαμε από το θέμα, μίλησε, έστω και μερικώς, για ζητήματα που ήταν στην ημερήσια διάταξη, αν και τα είπαμε και στην επιτροπή και τα είπαμε πολλές φορές.
Τα είπαμε και σήμερα εδώ και υπήρχαν και απαντήσεις πιο μπροστά, κύριε Παυλόπουλε. Είναι, όμως, σημαντικά ζητήματα. Τουλάχιστον αφορούν το συγκεκριμένο θέμα.
Όσον αφορά όλα τα υπόλοιπα, πραγματικά το να ερχόμαστε εδώ και να ρίχνουμε βολή κατά ριπάς και όποιον πάρει ο χάρος, είναι πάρα πολύ εύκολο και είναι και πολύ ωραίο και χαϊδευτικό στα αφτιά. Ο κ. Καρατζαφέρης, μεταξύ ενός πνεύματος συνομωσίας και ενός πνεύματος πανικού, ήρθε να συζητήσει επί της ουσίας -όπως έκανε δυστυχώς και η Νέα Δημοκρατία σήμερα εδώ πέρα- μία τροπολογία στην οποία αρνήθηκε και η Νέα Δημοκρατία και το κόμμα του κ. Καρατζαφέρη να συζητήσουμε επί της ουσίας.
Και βεβαίως, επειδή ακούστηκε περί πρεμούρας, εάν γινόταν δεκτό να συζητηθεί η τροπολογία, θα αντιλαμβανόμασταν ότι επρόκειτο και για μία άλλη τροπολογία, για δύο τροπολογίες, όπως είχαμε συνεννοηθεί με τα δύο κόμματα και με τη Νέα Δημοκρατία και με το ΛΑΟΣ, να γίνει χθες.
Δυστυχώς, χάσαμε την ευκαιρία σήμερα τουλάχιστον, να συζητήσουμε για την τροπολογία σχετικά με τη διεύρυνση του σκοπού του ΤΑΧΔΙΚ, έτσι, ώστε πραγματικά μέσα στους σκοπούς αυτού του Ταμείου, που έχει τη δυνατότητα της χρηματοδότησης, να βάλουμε και την ενίσχυση των καταστημάτων κράτησης, συγκεκριμένα ζητήματα, όπου ο κρατικός προϋπολογισμός αδυνατεί για τους γνωστούς λόγους, να ενισχύσει.
Ας μην εκμεταλλευόμαστε, λοιπόν, πραγματικά το σημαντικό ζήτημα της εγκληματικότητας που υπάρχει, ας μην παραποιούμε την αλήθεια για το τι θα γίνει, εάν εφαρμοστεί αυτή η τροπολογία για την οποία, κατά τα άλλα, υπήρχε άρνηση να συζητηθεί. Δεν βγάζουμε εγκληματίες στο δρόμο, έτσι όπως είπε ο κ. Καρατζαφέρης και ας τα αφήσουμε αυτά που λέγονται εκ του πονηρού και από μία δεύτερη σκέψη, μόνο και μόνο για να ακουστούν προς τα έξω.
Με πολύ μεγάλη σοβαρότητα και με πολύ μεγάλη περίσκεψη και νομική προσέγγιση, εμείς φέραμε σήμερα, τροπολογίες τις οποίες δεν δέχτηκε η Νέα Δημοκρατία να συζητήσει. Υπάρχει θέμα και εύρος προς συζήτηση. Δεν υπάρχει τίποτε ύποπτο και καμμία πρεμούρα να συζητηθούν αυτές οι τροπολογίες για κανέναν άλλο λόγο παρά για το δημόσιο συμφέρον, που είναι η ασφάλεια στα καταστήματα κράτησης, μία μερική και βραχυπρόθεσμη αποσυμφόρηση και μάλιστα, συμπληρώνοντας με συγκεκριμένες αποφάσεις και συγκεκριμένα μέτρα.
Αυτό το λέω, για να μη βρισκόμαστε εδώ πέρα, μόνο με εντυπώσεις και για να μη φθάνουμε να αφήνουμε τη συζήτηση ενός νομοσχεδίου, προκειμένου να συζητήσουμε τροπολογίες, οι οποίες δεν ήταν μέρος της συζήτησης.
Ευχαριστώ, κύριε Πρόεδρε.","ΓΕΩΡΓΙΟΣ ΠΕΤΑΛΩΤΗΣ",427
"37222"," Κυρίες και κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Για την προσαρμογή της ελληνικής νομοθεσίας προς τις διατάξεις της Οδηγίας 2005/35/ΕΚ του Ευρωπαϊκού Κοινοβουλίου και του Συμβουλίου της 7ης Σεπτεμβρίου 2005 σχετικά με τη ρύπανση από τα πλοία και τη θέσπιση κυρώσεων, περιλαμβανομένων των ποινικών κυρώσεων, για αδικήματα ρύπανσης (L255), η οποία τροποποιήθηκε με την Οδηγία 2009/123/ΕΚ του Ευρωπαϊκού Κοινοβουλίου και του Συμβουλίου της 21ης Οκτωβρίου 2009 (L280) και άλλες διατάξεις».
Ερωτάται το Σώμα: Γίνεται δεκτό το νομοσχέδιο επί της αρχής;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37223"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37224"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37225"," Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Για την προσαρμογή της ελληνικής νομοθεσίας προς τις διατάξεις της Οδηγίας 2005/35/ΕΚ του Ευρωπαϊκού Κοινοβουλίου και του Συμβουλίου της 7ης Σεπτεμβρίου 2005 σχετικά με τη ρύπανση από τα πλοία και τη θέσπιση κυρώσεων, περιλαμβανομένων των ποινικών κυρώσεων, για αδικήματα ρύπανσης (L255), η οποία τροποποιήθηκε με την Οδηγία 2009/123/ΕΚ του Ευρωπαϊκού Κοινοβουλίου και του Συμβουλίου της 21ης Οκτωβρίου 2009 (L280) και άλλες διατάξεις» έγινε δεκτό επί της αρχής κατά πλειοψηφία.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων του νομοσχεδίου και η ψήφισή τους θα γίνει χωριστά.
Ερωτάται το Σώμα: Γίνεται δεκτό το άρθρο 1 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37226"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37227"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37228"," Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37229"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37230"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37231"," Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37232"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37233"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37234"," Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37235"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37236"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37237"," Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37238"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37239"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37240"," Συνεπώς, το άρθρο 5 έγινε δεκτό ως έχει κατά πλειοψηφία.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37241"," Κύριε Πρόεδρε, θα ήθελα, αν μου επιτρέπετε, να κάνω μία νομοτεχνική βελτίωση, όσον αφορά στο άρθρο 6.","ΓΕΩΡΓΙΟΣ ΠΕΤΑΛΩΤΗΣ",427
"37242"," Βεβαίως, κύριε Πεταλωτή. 
Ορίστε, έχετε το λόγο, για να κάνετε αυτή τη νομοτεχνική επεξήγηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37243"," Κύριε Πρόεδρε, θα ήθελα να κάνω μία νομοτεχνική βελτίωση στην πρώτη παράγραφο, στο δεύτερο στίχο, απαλείφοντας τις λέξεις «της παραγράφου» και ο αριθμός «1».
Το καταθέτω στα Πρακτικά για το τυπικό της διαδικασίας.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Γεώργιος Πεταλωτής καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
( Να φωτογραφηθεί η σελ. 157 )","ΓΕΩΡΓΙΟΣ ΠΕΤΑΛΩΤΗΣ",427
"37244"," Ευχαριστούμε, κύριε Υπουργέ.
Επομένως, κυρίες και κύριοι συνάδελφοι, συνεχίζουμε τη διαδικασία της ψηφοφορίας.
Ερωτάται το Σώμα: Γίνεται δεκτό το άρθρο 6, όπως τροποποιήθηκε από τον κύριο Υπουργό;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37245"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37246"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37247"," Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37248"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37249"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37250"," Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37251"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37252"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37253"," Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37254"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37255"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37256"," Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37257"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37258"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37259"," Συνεπώς το άρθρο 10 έγινε δεκτό ως έχει κατά πλειοψηφία.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37260"," Δεκτό, δεκτό.","ΟΛΟΙ ΟΙ ΒΟΥΛΕΥΤΕΣ",NA
"37261"," Το ακροτελεύτιο άρθρο έγινε δεκτό.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Για την προσαρμογή της ελληνικής νομοθεσίας προς τις διατάξεις της Οδηγίας 2005/35/ΕΚ του Ευρωπαϊκού Κοινοβουλίου και του Συμβουλίου της 7ης Σεπτεμβρίου 2005 σχετικά με τη ρύπανση από τα πλοία και τη θέσπιση κυρώσεων, περιλαμβανομένων των ποινικών κυρώσεων, για αδικήματα ρύπανσης (L255), η οποία τροποποιήθηκε με την Οδηγία 2009/123/ΕΚ του Ευρωπαϊκού Κοινοβουλίου και του Συμβουλίου της 21ης Οκτωβρίου 2009 (L280) και άλλες διατάξεις» έγινε δεκτό επί της αρχής και επί των άρθρων κατά πλειοψηφία.
Κυρίες και κύριοι συνάδελφοι, στο σημείο αυτό εισερχόμαστε στην ψήφιση του νομοσχεδίου και στο σύνολό του;
Ερωτάται το Σώμα: Γίνεται δεκτό το νομοσχέδιο και στο σύνολο;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37262"," Δεκτό, δεκτό.","ΠΟΛΛΟΙ ΒΟΥΛΕΥΤΕΣ",NA
"37263"," Κατά πλειοψηφία.","ΒΕΡΑ ΝΙΚΟΛΑΪΔΟΥ",362
"37264"," Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Για την προσαρμογή της ελληνικής νομοθεσίας προς τις διατάξεις της Οδηγίας 2005/35/ΕΚ του Ευρωπαϊκού Κοινοβουλίου και του Συμβουλίου της 7ης Σεπτεμβρίου 2005 σχετικά με τη ρύπανση από τα πλοία και τη θέσπιση κυρώσεων, περιλαμβανομένων των ποινικών κυρώσεων, για αδικήματα ρύπανσης (L255), η οποία τροποποιήθηκε με την Οδηγία 2009/123/ΕΚ του Ευρωπαϊκού Κοινοβουλίου και του Συμβουλίου της 21ης Οκτωβρίου 2009 (L280) και άλλες διατάξεις» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να μπει το νομοσχέδιο σελ. 160α)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37265"," Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37266"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"37267"," Το Σώμα παρέσχε τη ζητηθείσα εξουσιοδότηση.","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37268"," Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43Α και 83 του Κανονισμού της Βουλής, για τις αιτήσεις άρσης ασυλίας των Βουλευτών κυρίων Λάμπρου Μίχου, Νικολάου Μωραΐτη, Νικολάου Νικολόπουλου, Θεόδωρου Καράογλου, Ανδρέα Καριπίδη.
Η συζήτηση διεξάγεται με τη διαδικασία του άρθρου 108, παράγραφος 1 εδάφιο β΄ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. 
Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές κάθε υπόθεσης. 
Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας, συνδέεται με την πολιτική ή κοινοβουλευτική δραστηριότητα του Βουλευτή ή εάν η δίωξή του, η μήνυση ή η έγκριση υποκρύπτει πολιτική σκοπιμότητα.
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας, η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο, στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία.
Αφού, λοιπόν, ολοκληρωθεί η συζήτηση επί των τριών περιπτώσεων της σημερινής Ειδικής Ημερήσιας Διάταξης, θα προχωρήσουμε σε ονομαστική ψηφοφορία, όπως σας περιέγραψα.
Η πρώτη υπόθεση, όπως είπα, αφορά στο συνάδελφο κ. Λάμπρο Μίχο. 
Η δεύτερη υπόθεση αφορά στο συνάδελφο κ. Νικόλαο Μωραΐτη. 
Η τρίτη υπόθεση αφορά στους συναδέλφους κυρίους: Νικόλαο Νικολόπουλο, Θεόδωρο Καράογλου και Ανδρέα Καριπίδη. 
Οι λεπτομέρειες και των τριών υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ειδική ημερήσια διάταξη. 
Επί της αιτήσεως που αφορά στον κ. Λάμπρο Μίχο υπάρχει συνάδελφος που ζητά το λόγο κατά το άρθρο 108 του Κανονισμού; Ουδείς. 
Επί της αιτήσεως που αφορά στον κυρίους Νικόλαο Μωραΐτη υπάρχει συνάδελφος που ζητά το λόγο κατά το άρθρο 108 του Κανονισμού; Ουδείς. 
Επί των αιτήσεων που αφορούν στους κ. Νικόλαο Νικολόπουλο, Θεόδωρο Καράογλου, Αναστάσιο Καριπίδη, υπάρχει συνάδελφος που ζητά το λόγο κατά το άρθρο 108 του Κανονισμού; Ουδείς. 
Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία. 
Έχει καταρτισθεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. 
Εκείνος που ψηφίζει υπέρ της άρσης της ασυλίας σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή λέει «ΝΑΙ» στην αίτηση του εισαγγελέως που ζητεί την άρση της ασυλίας.
Εκείνος που ψηφίζει κατά της άρσης της ασυλίας σημειώνει δίπλα στο όνομα του Βουλευτή και στη στήλη «ΟΧΙ», αντιστοίχως «ΟΧΙ». 
Εκείνος που ψηφίζει «ΠΑΡΩΝ», θα το σημειώσει στην αντίστοιχη στήλη του ψηφοδελτίου. 
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους, που είναι η κ. Μαρία Θεοχάρη από το ΠΑΣΟΚ και ο κ. Νικόλαος Παναγιωτόπουλος από τη Νέα Δημοκρατία. 
Μετά το τέλος της ψηφοφορίας θα γίνει η καταμέτρηση των ψήφων, από τους συναδέλφους που προανέφερα, όπως θα προκύψουν από τα ψηφοδέλτια τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης. 
Το Σώμα συμφωνεί;","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37269"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"37270"," Συνεπώς το Σώμα συνεφώνησε ομοφώνως. 
Καλούνται επί του καταλόγου οι Βουλευτές κ.κ. Ιωάννης Βλατής από το ΠΑΣΟΚ και η κ. Μαρία Κόλλια-Τσαρουχά από τη Νέα Δημοκρατία. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(Στο σημείο αυτό την Προεδρική Έδρα καταλαμβάνει ο Ζ΄ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)","Î ÎµÏ„ÏƒÎ±Î»Î½Î¹ÎºÎ¿Ï‚ Î¦Î¹Î»Î¹Ï€Ï€Î¿Ï‚",429
"37271"," Υπάρχει κάποιος κύριος συνάδελφος ο οποίος δεν άκουσε το όνομά του; Κανείς.
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΜΕΤΑ ΤΗΝ ΚΑΤΑΜΕΤΡΗΣΗ)","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"37272"," Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της ονομαστικής ψηφοφορίας που διεξήχθη για τις αιτήσεις άρσεις ασυλιών Βουλευτών.
Ψήφισαν συνολικά 140 Βουλευτές.
Υπέρ της άρσης ασυλίας του κ. Λάμπρου Μίχου δηλαδή «ΝΑΙ», ψήφισαν 4 Βουλευτές.
Κατά της άρσης της ασυλίας του δηλαδή «ΟΧΙ», ψήφισαν 130 Βουλευτές.
«Παρών» ψήφισαν 6 Βουλευτές.
Άκυρα κανένα.
Συνεπώς, η αίτηση άρσης ασυλίας του κ. Λάμπρου Μίχου απορρίπτεται.
Υπέρ της άρσης ασυλίας του κ. Νικόλαου Μωραΐτη δηλαδή «ΝΑΙ» ψήφισαν 3 Βουλευτές.
Κατά της άρσης της ασυλίας του δηλαδή «ΟΧΙ» ψήφισαν 130 Βουλευτές.
«Παρών» ψήφισαν 7 Βουλευτές.
Άκυρα κανένα.
Συνεπώς, η αίτηση άρσης ασυλίας του κ. Νικόλαου Μωραΐτη απορρίπτεται.
Υπέρ της άρσης ασυλίας των κυρίων Νικόλαου Νικολόπουλου, Θεόδωρου Καράογλου και Ανδρέα Καριπίδη ψήφισε 1 Βουλευτής.
Κατά της άρσης της ασυλίας τους ψήφισαν 133 Βουλευτές.
«ΠΑΡΩΝ» ψήφισαν 6 Βουλευτές.
Άκυρα κανένα.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"37273"," Συνεπώς η αίτηση άρσης ασυλίας των κυρίων Νικόλαου Νικολόπουλου, Θεόδωρου Καράογλου και Ανδρέα Καριπίδη απορρίπτεται.
Κυρίες και κύριοι συνάδελφοι, έχουν διανεμηθεί τα Πρακτικά της Πέμπτης 24ης Νοεμβρίου 2011 και ερωτάται το Σώμα αν τα επικυρώνει.","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"37274"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"37275"," Συνεπώς, τα Πρακτικά της Πέμπτης 24ης Νοεμβρίου 2011 επικυρώθηκαν.
Κυρίες και κύριοι συνάδελφοι, δέχεσθε στο σημείο αυτό να λύσουμε τη συνεδρίαση;","ÎšÎ¿Ï…Ï�Î±ÎºÎ·Ï‚ Î‘Î½Î±ÏƒÏ„Î±ÏƒÎ¹Î¿Ï‚",249
"37276"," Μάλιστα, μάλιστα.
Με τη συναίνεση του Σώματος και ώρα 22.14΄, λύεται η συνεδρίαση για αύριο ημέρα Τετάρτη 18 Ιανουαρίου 2012 και ώρα 10.00΄, με αντικείμενο εργασιών του Σώματος νομοθετική εργασία: μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Επείγουσες ρυθμίσεις που αφορούν την εφαρμογή του μεσοπρόθεσμου πλαισίου δημοσιονομικής στρατηγικής 2012 – 2015». 
Ο","ΟΛΟΙ ΟΙ ΒΟΥΛΕΥΤΕΣ",NA
