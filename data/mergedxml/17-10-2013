"","Content","name","ParlmemberID"
"38238","Date","17-10-2013",NA
"38239"," Ευχαριστώ, κύριε Πρόεδρε. 
Μετά τη δολοφονία στο Κερατσίνι και ενώ ο δράστης είχε ομολογήσει ότι αυτοβούλως προέβη σε αυτήν την ειδεχθή πράξη του, χωρίς να κατονομάσει ούτε ηθικό αυτουργό ούτε συνεργό, προσήλθον στην Αίθουσα της Βουλής τινές των Κοινοβουλευτικών Εκπροσώπων, μεταξύ των οποίων ο Κοινοβουλευτικός Εκπρόσωπος του ΚΚΕ, του ΣΥΡΙΖΑ, της ΔΗΜΑΡ και της Νέας Δημοκρατίας με έναν κενό φάκελο δικογραφίας υπό μάλης –κενό, επαναλαμβάνω- όπου απ’ έξω έγραφε «Κατηγορουμένη η Χρυσή Αυγή». Μόνο «ένοχος» δεν έγραφε αυτός ο φάκελος της δικογραφίας. 
Εξαπέλυσαν, λοιπόν, δημηγορίας κατά της Χρυσής Αυγής με τους γνωστούς δεκάρικους συκοφαντικούς λόγους και ιδίως οι δύο, οι οποίοι ήσαν και νομικοί, κατηγόρησαν, συκοφάντησαν, εδίκασαν και καταδίκασαν εδώ μέσα σε αυτήν την Αίθουσα τη Χρυσή Αυγή! Τους έψεξα. 
Ο κ. Τσούκαλης, είχε την αξιοπρέπεια να μη δευτερολογήσει και να απαντήσει στο κατηγορώ μου το δίκαιο αλλά ο λαλίστατος κ. Βορίδης επεχείρησε να δικαιολογήσει τα αδικαιολόγητα, ενώ ως λειτουργός της Θέμιδος όφειλε να είναι επιφυλακτικός και να μην καταδικάσει τη Χρυσή Αυγή, γιατί ο στόχος των πάντων ήταν η Χρυσή Αυγή!
Αμέσως μετά –για να χρησιμοποιήσω την επιτυχή φράση κάποιου- με ταχύτητα φωτός ο Υπουργός Δημοσίας Τάξεως διέταξε την εισαγγελέα του Αρείου Πάγου να εκδώσει πόρισμα. Η κυρία εισαγγελεύς ανέθεσε εις τον συντοπίτη της, τον εκ της Λαγκάδας Μυτιλήνης ορμώμενον -και οι γνώστες αντιλαμβάνονται τον υπαινιγμό μου- να συντάξει ένα πόρισμα, το οποίο εγώ τουλάχιστον και ίσως και κάποιοι φοιτηταί της Νομικής δεν θεωρούν πόρισμα –αλλά θα είναι μάλλον παράδειγμα προς αποφυγή, αξιότιμε κύριε Πρόεδρε- και μεταξύ των άλλων σε αυτό το πόρισμα λέγει…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38240"," Ολοκληρώνετε σας παρακαλώ σιγά-σιγά. Θα επανέλθετε στη δευτερολογία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38241"," Τελειώνω, κύριε Πρόεδρε.
Λέγει ότι μεταξύ των άλλων αποδείξεων είχε δημοσιεύματα του Τύπου. Ήδη την ιδίαν ημέρα ο άθλιος αυτός τύπος εξήμεσε τις χίλιες όσες συκοφαντίες κατά της Χρυσής Αυγής. Όταν τελείωσε το πόρισμα και ουσιαστικά πριν καν αρχίσει η διαδικασία, ο κύριος Υπουργός της Δικαιοσύνης έσπευσε να δηλώσει ότι θα έχουν μία δίκαιη δίκη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και ερωτάται ο κύριος Υπουργός Δικαιοσύνης: Υπάρχουν και άδικες δίκες; Και πώς γνωρίζει ο κύριος Υπουργός Δικαιοσύνης ότι θα είναι δίκαιη δίκη, αφού υπάρχουν και άδικες δίκες και μπορεί να είναι άδικες δίκες; Γνωρίζει τη σύνθεση του δικαστηρίου;
Αλλά πέραν αυτών, διά της δηλώσεως αυτής παρέκαμψε το Συμβούλιο των Εφετών και προεδίκασε ότι το βούλευμα θα είναι παραπεμπτικό. Αλλά επειδή εγώ πιστεύω ότι υπάρχουν εφέτες ευσυνείδητοι, σεβόμενοι εαυτόν, τον νόμο και το δίκαιον –γιατί το δίκαιο είναι πάνω απ’ όλα- και την αξιοπρέπειά τους, έχω ακράδαντη πεποίθηση ότι το βούλευμα θα είναι απαλλακτικό, γιατί δεν υπάρχουν στοιχεία παρά μόνο συκοφαντίες και κατασκευάσματα κατά της Χρυσής Αυγής.
Τελειώνω, κύριε Πρόεδρε –και ευχαριστώ για την ανοχή σας- κάνοντας την εξής επισήμανση. Επειδή παρά τον Κανονισμό της Βουλής, παρά το Σύνταγμα και παραβιάσας τας οικείας διατάξεις που θα αναφέρω του Ποινικού Κώδικος, ο κύριος Υπουργός Δημοσίας Τάξεως εδήλωσεν ότι δεν θα δέχεται κοινοβουλευτικό έλεγχο από τη Χρυσή Αυγή, παρακαλώ πολύ εις την δευτερολογία μου να μου επιτρέψετε να αναφερθώ σε αυτήν την ανομία, την απαράδεκτον ενέργεια και δήλωση του Υπουργού της Δημοσίας Τάξεως!
Σας ευχαριστώ.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38242"," Ευχαριστώ. 
Απλώς θέλω να σημειώσω ότι έχουμε δέκα ερωτήσεις σήμερα –και αυτό είναι πολύ θετικό- οπότε με το χρόνο να προσπαθήσουμε να είμαστε όσο γίνεται πιο συνεπείς.
Ορίστε, κύριε Υπουργέ, έχετε το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38243"," Κύριε Πρόεδρε, θέλω κατ’ αρχάς να ευχαριστήσω εσάς και τους συναδέλφους που δεχτήκατε να προταχθούν οι ερωτήσεις που αφορούν το Υπουργείο και αυτό, διότι όπως γνωρίζετε, μερικά παιδιά, ανήλικοι κρατούμενοι σε φυλακές, πέρασαν φέτος στα πανεπιστήμια και το Υπουργείο θα επισκεφθεί τις φυλακές διά του Υπουργού και άλλων υπηρεσιακών παραγόντων για να συγχαρεί τα παιδιά αυτά που παρ’ όλες τις δυσμενείς συνθήκες που ήταν μέσα στη φυλακή ως ποινικά κρατούμενοι, πέρασαν στα πανεπιστήμια. 
Έχουμε, λοιπόν, χρέος να τα συγχαρούμε για την επιτυχία τους αυτή. Έτσι μου δίνεται η ευκαιρία να ανταποκριθώ και στα δύο καθήκοντα, αφ’ ενός να βρίσκομαι εδώ για να ανταποκριθώ στον κοινοβουλευτικό έλεγχο και αφ’ ετέρου να επαινέσουμε αυτήν την προσπάθεια των παιδιών. Και πάλι σας ευχαριστώ.
Τώρα όσον αφορά την ερώτηση, κύριε συνάδελφε, μου προκάλεσε έκπληξη η ερώτησή σας αναφορικά με το ζήτημα της ποινικής αντιμετώπισης των μελών της Χρυσής Αυγής. Από κάποιους –θα τα είδατε- κατηγορήθηκα ότι δεν είμαι αρκετά ενθουσιώδης επειδή δεν εξέφρασα δημοσίως τη βεβαιότητα για την καταδίκη των μελών της. Αντιθέτως, μίλησα από την πρώτη στιγμή για την αρχή της δίκαιας δίκης. Τούτο, δεν το έπραξα βέβαια επειδή συμπαθώ τον πολιτικό χώρο από τον οποίο προέρχεστε αλλά επειδή δεν δικαιούμαι και δεν διανοούμαι να πράξω αλλιώς ως Υπουργός Δικαιοσύνης, ως πρώην δικαστής και ως νομικός. 
Από την πρώτη στιγμή εξέφρασα την πεποίθησή μου ότι η δικαιοσύνη στην οποία έχω απόλυτη εμπιστοσύνη θα κάνει τη δουλειά της με ευθύνη, ακεραιότητα, χωρίς καθυστερήσεις και χωρίς προκαταλήψεις, με τα όπλα που το δημοκρατικό καθεστώς και το κράτος δικαίου έχει και όχι με όπλα που προέρχονται από οπουδήποτε και που ενέχουν βίαιες ενέργειες.
Πολλοί ακόμη –και συνάδελφοι στο Κοινοβούλιο αυτό- δεν είδαν με καλό μάτι τη στάση αυτή. Είναι, όμως, η στάση που οφείλω στον εαυτό μου, τον χαρακτήρα και την επιστήμη μου και από αυτήν δεν υποχωρώ ούτε βήμα.
Με έκπληξη, λοιπόν, διάβασα την ερώτησή σας που μου αποδίδετε σκοπιμότητα και διάθεση να προδικάσω το έργο της δικαιοσύνης. Ως νομικός, που είστε, γνωρίζετε καλά την αρχή της δίκαιης δίκης που καθιερώνει το Σύνταγμά μας, αλλά και η ΕΣΔΑ, στο άρθρο 6 σε συνδυασμό με το άρθρο 5 της ΕΣΔΑ. Οι εγγυήσεις της, συμπληρούμενες και από άλλες διατάξεις της ΕΣΔΑ, του Συντάγματος και των νόμων, ισχύουν σε μεγάλο βαθμό και στην προδικασία. Το ξέρετε πολύ καλά. 
Η δίκαιη δίκη δεν είναι μόνο όταν κάποιος πάει στο ακροατήριο να δικαστεί. Δίκαιη δίκη είναι ότι πρέπει να έχει όλα τα συνταγματικά δικαιώματα και κατά το στάδιο της προδικασίας, δηλαδή να έχει δημόσια δικαστική ακρόαση, να παρίσταται με δικηγόρο, να λαμβάνει τα έγγραφα της δικογραφίας. Αυτή είναι η δίκαια δίκη. Δεν το λέω εγώ. Το έχει πει το Δικαστήριο των Ανθρωπίνων Δικαιωμάτων. Δίκαια δίκη, λοιπόν, είναι όλη η διαδικασία από τη σύλληψη μέχρι την απόφαση.
Αυτή ήταν η έννοια και αυτό είναι μία παραδεδομένη ευρωπαϊκή αρχή, και αυτό ισχύει σε όλες τις ευνομούμενες με νομικό καθεστώς προηγμένες χώρες του κόσμου. 
Εκεί και μόνο αποσκοπούσε η δήλωσή μου. Επειδή, όμως, με την ερώτησή σας φαίνεται να αμφιβάλλετε για τα λεγόμενά μου, επαναλαμβάνω για μία ακόμη φορά τη θέση μου και δεν θα κουραστώ να την επαναλαμβάνω. Έχω πλήρη εμπιστοσύνη στη δικαιοσύνη, στο έργο της. Δεν δικαιούμαι ούτε επιθυμώ να παρέμβω και είμαι βέβαιος ότι και στην προκειμένη περίπτωση θα επιτελέσει πλήρως το έργο της.
Πέραν τούτου, δεν έχω να προσθέσω τίποτε άλλο και επαναλαμβάνω αυτά τα οποία έχω και δημοσίως πει.","ΧΑΡΑΛΑΜΠΟΣ ΑΘΑΝΑΣΙΟΥ",10
"38244"," Ο κύριος συνάδελφος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38245"," Ευχαριστώ, κύριε Πρόεδρε.
Και εσείς ως νομικός, κύριε Υπουργέ, γνωρίζετε άριστα την ελληνική γλώσσα και οπωσδήποτε με τη δικαστική εμπειρία, την οποία έχετε, ακριβολογείτε. Δεν μπορώ να δεχθώ αυτούς τους ισχυρισμούς σας, διότι, ακριβολογούντες εμείς οι νομικοί, όταν λέμε προδικασία, εννοούμε προδικασία, όταν λέμε κυρία ανάκριση, εννοούμε κυρία ανάκριση και όταν λέμε δίκη, εννοούμε ακροατήριο.
Πώς παρακάμπτετε το βούλευμα του Συμβουλίου Εφετών; Πώς το προδικάζετε ότι θα οδηγήσει σε ακροατήριο τους κατηγορουμένους; 
Νομίζω ότι όταν ακριβολογούμε, ακριβολογούμε. Δεν μιλήσατε για δικαιοσύνη, ότι η δικαιοσύνη θα κάνει το καθήκον της, μιλήσατε για δίκαιη δίκη. Και επειδή μου αρέσει και μένα μια ολόκληρη ζωή να ακριβολογώ, επιμένω στη δήλωσή σας, την οποία θεωρώ ατυχή.
Περαιτέρω, όμως, θέλω να μου πείτε, κύριε Υπουργέ, το εξής: Ο Πρωθυπουργός πήγε στις Ηνωμένες Πολιτείες –ξέρουμε πού πήγε- εν συνεχεία στο Ισραήλ και εκεί εδεσμεύθη και είπε «θα εξαφανίσω τη Χρυσή Αυγή, θα τη διαλύσω»! Ο Πρωθυπουργός σας, ο Αρχηγός της Κυβερνήσεώς σας! Αυτό τι σημαίνει; Ότι θα λάβει κάθε μέτρο για να διαλυθεί η Χρυσή Αυγή!
Και αυτό το μέτρο θα είναι θεμιτό, κύριε Υπουργέ; Αυτό το μέτρο θα είναι θεμιτό, όταν τολμά εις βάρος της εθνικής αξιοπρεπείας να δίνει υπόσχεση σε ξένη κυβέρνηση ότι θα διαλύσει τη Χρυσή Αυγή; Για φανταστείτε τον Νετανιάχου να ερχόταν εδώ και να ήγειρε την αξίωση ο κ. Σαμαράς να διαλυθεί ένα κόμμα στο Ισραήλ! Πριν καν εισέλθει στο αεροπλάνο, θα είχε πέσει η κυβέρνησή του!
Όμως, πλειάς συνταγματολόγων, πλειάς ποινικολόγων, είπαν ότι δεν υφίστανται στοιχεία και ότι είναι άδικη, παράνομη η παραπομπή. Όμως, εδώ δικάζουν τα μέσα ενημερώσεως –τα λεγόμενα, αυτά τα τρισάθλια μέσα, που λειτουργούν μέσω συκοφαντικών μηχανισμών.
Θέλω να αναφερθώ στη δήλωση του πρώην Υπουργού Δικαιοσύνης εν τάχει, την οποία θα καταθέσω στα Πρακτικά: «Αμερικανοεβραϊκές και ελληνοαμερικανικές οργανώσεις έρχονταν στην Ελλάδα και πίεζαν για τη Χρυσή Αυγή. Σαφώς έπαιξε ρόλο αυτό στις εξελίξεις. Ο Αντώνης Σαμαράς έπρεπε να πει κάτι στην Αμερική και οι διώξεις κατά της Χρυσής Αυγής έγιναν λόγω αυτού του ταξιδίου»! Και μου μιλάτε για δίκαιη δίκη –δίκη, το τονίζω!
«Από την 1η Ιανουαρίου του 2014 αναλαμβάνουμε και την Προεδρία…» -λέει ο κύριος Υπουργός- «…και υπάρχουν πιέσεις και από την Κομισιόν για τη Χρυσή Αυγή. Οι Επίτροποι Μούιζνιεκς και Μάλστρομ έλεγαν: «Ούτε ένα νομοσχέδιο δεν θα καταθέσετε για τη Χρυσή Αυγή;» Αυτό θα κατατεθεί στα Πρακτικά. 
(Στο σημείο αυτό ο Βουλευτής κ. Μιχαήλ Αρβανίτης-Αβράμης καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, θα μου επιτρέψετε να διαβάσω δύο φράσεις του εγκρίτου, πράγματι, δημοσιογράφου, αριστερού ιδεολόγου Δελαστίκ, όσον αφορά το θέμα. Και αυτό θα μπορούσε να είναι πόρισμα και όχι το πόρισμα του κ. Βουρλιώτη.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38246"," Ο χρόνος, πάντως, έχει ολοκληρωθεί, κύριε Βουλευτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38247"," Θα παρακαλούσα να δείξετε την ανοχή σας για ένα λεπτό ακόμα, διότι ξέρετε ότι είναι κρίσιμο το θέμα. Εδώ διακυβεύεται κυριολεκτικά η δημοκρατία, όταν στερείται το δικαίωμα να ασκήσει κοινοβουλευτικό ελεγχο…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38248"," Το τι είναι κρίσιμο θέμα, κύριε Βουλευτά…","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38249"," Ποίος είναι ο κ. Δένδιας; Είναι δικτάτωρ ο κ. Δένδιας; Ποίος είναι;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38250"," Ολοκληρώθηκε ο χρόνος σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38251"," Παρακαλώ δείξτε την ανοχή σας, κύριε Πρόεδρε. Πολλάκις την έχετε επιδείξει και σας τιμώ για αυτό.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38252"," Το τι είναι κρίσιμο θέμα δεν θα το κρίνετε εσείς, κύριε Βουλευτά. Μη με προκαλείτε!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38253"," Δεν έχω το δικαίωμα, δυστυχώς, να κάνω ερώτηση στον κ. Δένδια. Δυστυχώς!","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38254"," Ολοκληρώστε, λοιπόν.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38255"," Ολοκληρώνω, λοιπόν.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38256"," Θέλετε και ειδικά προνόμια;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38257"," Λέει ο κ. Δελαστίκ: «Η μόνη που ωφελείται πολιτικά από τη δολοφονία, είναι η Κυβέρνηση Σαμαρά-Βενιζέλου. Θείο δώρο ο τρόπος που κινήθηκε ο δολοφόνος με δεκάδες αυτόπτες μάρτυρες να καλύψει κάπως το πρόσωπό του, χωρίς να το καλύψει! Δεν προσπάθησε καν να διαφύγει. Άφησε επί τόπου το μαχαίρι. Και όλα αυτά, ενώ ήταν πασίγνωστος στην Αμφιάλη. Αυτή η συμπεριφορά υποδηλώνει άνθρωπο που δολοφονεί για να συλληφθεί, να καταδικαστεί σε ισόβια και να μπει στη φυλακή. Έχει πλήρη επίγνωση ότι η δολοφονία…»","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38258"," Ολοκληρώνετε, κύριε συνάδελφε.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38259"," «…θα αποδοθεί στον πολιτικό χώρο της Χρυσής Αυγής που είχε παρεισφρήσει.»","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38260"," Ολοκληρώνετε, παρακαλώ. 
Κύριε Υπουργέ, θέλετε να προσθέσετε κάτι;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38261"," Τι να κάνουμε; Τι άλλο μπορούσα να πω; Όμως, δεν σεβάστηκε τουλάχιστον μισό εκατομμύριο Έλληνες.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38262"," Κύριε Βουλευτά, μιλάτε σε μία κοινωνία που έχει και ένα νεκρό. Συγκρατηθείτε! Ασκήστε το δικαίωμά σας, όσο επιτρέπεται να το ασκείτε. Ο Υπουργός μπορεί να προσθέσει κάτι, αν θέλει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38263"," Κύριε Πρόεδρε, έχετε τη διακριτικήν ευχέρειαν, όταν βλέπετε ότι παραβιάζεται ο Κανονισμός της Βουλής, να παρακάμπτετε το χρόνο, γιατί το θέμα είναι κεφαλαιώδες για το Κοινοβούλιο.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38264"," Μας κάνετε μαθήματα εδώ μέσα; Δεν κατάλαβα. 
Κύριε Υπουργέ, έχετε το λόγο, αν θέλετε να προσθέσετε κάτι. 
Ο κύριος Βουλευτής μίλησε τέσσερα λεπτά στην πρωτολογία του και θέλει περισσότερο από πέντε λεπτά για τη δευτερολογία. Δεν κατάλαβα στο όνομα ποίου δικαιώματος ζητάτε αυτά τα προνόμια.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38265"," Αυτό είναι το θέμα ή το ότι διακυβεύονται τα πάντα στην πατρίδα μας; Δεν πειράζει…","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38266"," Ορίστε, κύριε Υπουργέ, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38267"," Όσον αφορά τις δηλώσεις του κ. Ρουπακιώτη, δεν ξέρω αν αποδόθηκαν σωστά, αλλά ήταν Υπουργός της Κυβέρνησης τότε και θα μπορούσε να εκφράσει τις αντιρρήσεις του ή τις επιφυλάξεις του στον Πρωθυπουργό ή δημόσια τότε. Δεν μπορώ να γνωρίζω αν έχουν αποδοθεί σωστά οι δηλώσεις του κ. Ρουπακιώτη, ο οποίος κρίνω ότι είναι ένας καλός νομικός και σεμνός άνθρωπος. 
Η προδικασία, όπως ξέρετε, αρχίζει από την άσκηση της ποινικής δίωξης μέχρι την επ’ ακροατηρίου συζήτηση. Και η κυρία ανάκριση είναι μέρος της προδικασίας. Άλλο είναι η προκαταρκτική εξέταση και άλλο η προδικασία. Στο στάδιο της προδικασίας είναι η προανάκριση και η κυρία ανάκριση.","ΧΑΡΑΛΑΜΠΟΣ ΑΘΑΝΑΣΙΟΥ",10
"38268"," Και άλλο η δίκη.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38269"," Όταν, λοιπόν, ομιλεί η Σύμβαση των Ανθρωπίνων Δικαιωμάτων για δίκαια δίκη, ομιλεί και για την προδικασία. Αυτή είναι η έννοια και αυτό που σας είπα πριν. 
Σας θυμίζω το άρθρο 6, το οποίο λέει ότι κάθε πρόσωπο έχει δικαίωμα σε δίκη και δημόσια δικαστική ακρόαση γενικώς σε όλα τα στάδια. Κάθε πρόσωπο, που κατηγορείται για ένα ποινικό αδίκημα, έχει τα παρακάτω ελάχιστα δικαιώματα. Πρώτον, να πληροφορείται εγκαίρως σε γλώσσα που κατανοεί και λεπτομερώς για τη φύση και την αιτία της κατηγορίας εναντίον του. Δεύτερον, να έχει επαρκή χρόνο για την προστασία του σε όλα τα στάδια. Αυτή είναι η έννοια της δίκαιης δίκης, για να μη σας κουράζω περισσότερο.","ΧΑΡΑΛΑΜΠΟΣ ΑΘΑΝΑΣΙΟΥ",10
"38270"," Μας κάνετε μάθημα Ποινικής Δικονομίας, κύριε Υπουργέ;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38271"," Όσον αφορά, τώρα, την προστασία του καθεστώτος, σας θυμίζω ότι ο Τσόρτσιλ έλεγε ότι η δημοκρατία είναι το χειρότερο πολίτευμα, με εξαίρεση όλα τα άλλα που έχουν κατά καιρούς δοκιμαστεί. 
Ως το καλύτερο πολίτευμα, λοιπόν, στη διάρκεια της ανθρώπινης ιστορίας, η δημοκρατία χρειάζεται να αποδεικνύει κάθε μέρα στην πράξη την ανωτερότητά της. Πώς αποδεικνύεται αυτό στις μέρες μας; Αποδεικνύεται όταν εγγυάται τα ίδια δικαιώματα, την ίση μεταχείριση και τη δίκαιη δίκη σε ανθρώπους που ιδεολογικά τάσσονται αναφανδόν εναντίον της δημοκρατίας και των αρχών που προανέφερα.","ΧΑΡΑΛΑΜΠΟΣ ΑΘΑΝΑΣΙΟΥ",10
"38272"," Πού το είδατε αυτό;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38273"," Εσείς στην κοινωνία και στο πολιτικό σύστημα που ονειρεύεστε να οικοδομήσετε, είναι βέβαιο ότι αυτές τις αρχές θα τις πετούσατε στο καλάθι των αχρήστων.","ΧΑΡΑΛΑΜΠΟΣ ΑΘΑΝΑΣΙΟΥ",10
"38274"," Αυτά τα φαντάζεστε!","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38275"," Τώρα, όμως, τι επικαλείστε;","ΧΑΡΑΛΑΜΠΟΣ ΑΘΑΝΑΣΙΟΥ",10
"38276"," Εμείς θέλουμε εθνικό κράτος.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38277"," Παρακαλώ να ολοκληρώσει, ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38278"," Εμείς ως δημοκρατική χώρα, ως κράτος δικαίου, θα υπερασπιστούμε το δημοκρατικό καθεστώς και θα αποκρούουμε κάθε μορφή βίας. 
Όσον αφορά, δε, τους τυχόν κατηγορουμένους οι οποίοι θα παραπεμφθούν σε δίκη, η ελληνική πολιτεία, το καθεστώς τούς εξασφαλίζει δίκαιη δίκη. 
Την έννοια της δίκαιης δίκης την ανέλυσα, κύριε Πρόεδρε, και δεν νομίζω ότι χρειάζεται να πω τίποτα περισσότερο.","ΧΑΡΑΛΑΜΠΟΣ ΑΘΑΝΑΣΙΟΥ",10
"38279"," Θα πάμε, λοιπόν, σε δίκη.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38280"," Εγώ θα ήθελα να διευκρινίσω στον κύριο Βουλευτή ότι η Ολομέλεια αυτή θα αποφασίσει για το εάν, πότε και με ποιους όρους θα είναι η παρουσία σας εδώ η κοινοβουλευτική. Επομένως, παρακαλώ δείξτε κι εσείς στην πράξη, εάν θέλετε να τηρείται ή όχι ο Κανονισμός. Υπάρχει Ολομέλεια εδώ. Δεν υπάρχει μόνο Προεδρείο. Διαπιστώνω σήμερα εδώ μία παρουσία εριστική.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38281"," Ξέρετε, είμαι ευγενής. Όμως δεν κάνατε σύσταση στον Υπουργό να μην παραβιάζει τον Κανονισμό.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38282"," Ζητάτε ειδικά προνόμια από τους Βουλευτές που περιμένουν να ακολουθήσουν οι δικές τους ερωτήσεις.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38283"," Ζητώ συγγνώμη από τους κυρίους Βουλευτές, αλλά είναι μείζον το θέμα.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38284"," Σας επισημαίνω, λοιπόν, ότι είναι σε εκκρεμότητα οι ρυθμίσεις σύμφωνα με τις οποίες θα λειτουργήσει το Σώμα. Διότι ως Βουλευτές, αισθανόμαστε έως και προσβεβλημένοι από την παρουσία σας. Και ο ελληνικός λαός επίσης.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38285"," Προσβεβλημένοι από την παρουσία μας; Τι λέτε;","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"38286"," Αποφασίστε και εσείς ψύχραιμα πώς ακριβώς θέλετε να είστε εδώ μέσα.
Προχωρούμε στην έκτη με αριθμό 116/14-10-2013 επίκαιρη ερώτηση δευτέρου κύκλου του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Δημόσιας Τάξης και Προστασίας του Πολίτη, σχετικά με τη δίωξη μαθητών του 1ου ΕΠΑΛ Λαμίας.
Θα απαντήσει ο Υπουργός κ. Αθανασίου.
Κύριε συνάδελφε, έχετε το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38287"," Ευχαριστώ, κύριε Πρόεδρε.
Κύριε Υπουργέ, η συγκεκριμένη ερώτηση, αφορά ένα πολύ σοβαρό γεγονός και μία επικίνδυνη πρακτική που κατά τη γνώμη μας έχει εγκαινιαστεί το τελευταίο διάστημα και έχει να κάνει με ένα μπαράζ διώξεων και καταδικών –όχι μόνο διώξεων- σε βάρος μαθητών που κινητοποιούνται, που αγωνίζονται, που διεκδικούν συνολικότερα το δικαίωμά τους στη μόρφωση.
 Η επίκαιρη ερώτηση, αφορά ίσως την πιο χαρακτηριστική –όχι τη μοναδική- περίπτωση της σύλληψης μαθητών του 1ου ΕΠΑΛ Λαμίας, με πρόσχημα τη διατάραξη κοινής ησυχίας, οι οποίοι κρατήθηκαν λες και ήταν κοινοί εγκληματίες, οδηγήθηκαν στο αυτόφωρο και οι έξι από αυτούς, καταδικάστηκαν από είκοσι ημέρες έως τέσσερις μήνες χωρίς καν την παρουσία δικηγόρου. 
Και όλα αυτά, χωρίς να υπάρχει τίποτε το επιλήψιμο, πέρα από το γεγονός ότι οι συγκεκριμένοι μαθητές ήταν σε κινητοποίηση, ανεξάρτητα από το τι γνώμη έχει ο καθένας για τη μορφή κινητοποίησης που επέλεξαν. Δεν υπήρχε, όμως, τίποτε άλλο επιλήψιμο. Δεν υπήρχαν ζημιές στο κτήριο. Δεν υπήρχε οτιδήποτε το οποίο να δικαιολογούσε τέτοιου είδους δίωξη.
Μιλάμε, βέβαια, για επαγγελματικό λύκειο. Και γνωρίζετε ότι το τελευταίο διάστημα με τις διαθεσιμότητες των εκπαιδευτικών, με την κατάργηση των ειδικοτήτων πολλά παιδιά από αυτά τα σχολεία έχουν μείνει στον αέρα, πολλά παιδιά που είχαν επιλέξει μία ειδικότητα, χάνουν τη δυνατότητα να συνεχίσουν σε αυτήν. 
Επομένως, τα προβλήματα είναι υπαρκτά –και αυτά, αλλά και πολλά άλλα- και άρα τα αιτήματά τους είναι δίκαια, ανεξάρτητα –επαναλαμβάνω- από τη γνώμη που έχει ο καθένας για τη μορφή πάλης, τη μορφή κινητοποίησης που έχουν επιλέξει.
 Δεν είναι το μοναδικό φαινόμενο αυτό στο 1ο ΕΠΑΛ Λαμίας. Υπάρχουν και άλλα τέτοια κρούσματα. Χθες πληροφορηθήκαμε κάτι αντίστοιχο για ένα σχολείο στην Ηγουμενίτσα. Υπάρχουν κρούσματα εισβολής αστυνομικών δυνάμεων μέχρι και μονάδων ΟΠΚΕ στα σχολεία, οι οποίοι προβαίνουν σε σωματικούς ελέγχους.
 Επομένως, κατά τη γνώμη μας είναι ένα πολύ σοβαρό γεγονός. Και συνδέεται με την όλη προσπάθεια που κάνει η Κυβέρνηση, στο όνομα της αντιμετώπισης των άκρων, να ενοχοποιήσει την πάλη του λαού και της νεολαίας. 
Συνεπώς, ρωτάμε τι μέτρα θα πάρει το Υπουργείο Δικαιοσύνης, το Υπουργείο Δημόσιας Τάξης, η Κυβέρνηση συνολικά, προκειμένου να σταματήσει αυτό το μπαράζ διώξεων και καταδικών σε βάρος νέων ανθρώπων, μαθητών και συνολικότερα εργαζομένων που παλεύουν και διεκδικούν.","ΙΩΑΝΝΗΣ ΓΚΙΟΚΑΣ",110
"38288"," Το λόγο έχει ο κύριος Υπουργός.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38289"," Ευχαριστώ τον κύριο συνάδελφο για την ερώτηση. Ας δούμε, όμως, το ιστορικό της υπόθεσης, ώστε και οι συνάδελφοι που παρακολουθούν, να καταλάβουν πώς έχει το θέμα.
Η κατάληψη, λοιπόν, στο 1ο ΕΠΑΛ Λαμίας έγινε στις 30 Σεπτεμβρίου. Στις 2 Οκτωβρίου ο κ. Θεολογίτης, ο Εισαγγελέας επισκέφθηκε το σχολείο και ενημέρωσε τα παιδιά, που είχαν κάνει την κατάληψη, για το νομικό πλαίσιο και το παράνομο της πράξης τους. Τους συνέστησε δε, να αποχωρήσουν. Δεν προέβη σε καμμία ενέργεια. 
Στις 7 Οκτωβρίου, δηλαδή πέντε ημέρες αργότερα, η διεύθυνση του σχολείου ενημέρωσε την εισαγγελία ότι η κατάληψη συνεχίζεται και δεν μπορεί η πλειοψηφία των παιδιών να μπει μέσα στο σχολείο για να συνεχίσει τα μαθήματά της όπως το επιθυμεί. Το ίδιο βράδυ, ο εισαγγελέας διέταξε την εκκένωση και συνελήφθησαν είκοσι άτομα, δώδεκα ανήλικοι και οκτώ ενήλικες. 
Οι δώδεκα ανήλικοι αφέθηκαν ελεύθεροι, κάτι το οποίο δεν αναφέρεται στην ερώτησή σας. Αναφέρατε μόνο τον αριθμό αλλά δεν αναφέρατε ότι ήταν δώδεκα ανήλικοι και αφέθηκαν αμέσως ελεύθεροι. Από τους οκτώ ενήλικες, οι τέσσερις δεν είχαν καμμία σχέση με το σχολείο. Δεν ήταν ούτε βεβαίως μαθητές ούτε κηδεμόνες ούτε γονείς από το σχολείο αλλά ήταν εξωσχολικοί παράγοντες. 
Στις 8-10-2013 εκδικάστηκε στο Α΄ Αυτόφωρο Μονομελές Πλημμελειοδικείο η υπόθεση για την κατηγορία της παράβασης του άρθρου 334.του Ποινικού Κώδικα. Θυμίζω ότι το 334 είναι η διατάραξη της οικιακής ειρήνης. Στην παράγραφο 3 -που είναι πιο «ελαφριά»- αναφέρεται ότι όταν καταλαμβάνει κάποιος δημόσιο χώρο, δημόσιο κατάστημα ή επιχείρηση, χωρίς την άδεια της αρχής που το εποπτεύει, αυτό είναι μία παράνομη πράξη. Τιμωρείται, βέβαια, ελαφρά. 
Οι κατηγορούμενοι στο δικαστήριο, λοιπόν, ρωτήθηκαν από την πρόεδρο εάν θέλουν να ζητήσουν αναβολή. Θυμίζω ότι στην αυτόφωρη διαδικασία κάθε κατηγορούμενος έχει συνταγματικό δικαίωμα να ζητήσει τριήμερη αναβολή για να ετοιμάσει την υπεράσπισή του και να βάλει δικηγόρο.
Δηλώνουν κατηγορηματικά, όπως προκύπτει από τα πρακτικά της δίκης, ότι δεν θέλουν αναβολή και θέλουν να γίνει η δίκη τώρα. Τους ρώτησαν εάν θέλουν να βάλουν δικηγόρους και είπαν όχι. Άρα, δεν αποστερήθηκαν το δικαίωμα της ακρόασης αλλά και το δικαίωμα τους να ορίσουν υπερασπιστή. Οι ποινές ήταν είκοσι ημέρες για τρεις από αυτούς και τέσσερις μήνες για άλλους τρεις, ενώ όλοι οι άλλοι αφέθηκαν ελεύθεροι.
Υπήρχαν πληροφορίες για το ποινικό αδίκημα, βάσει των οποίων νομίμως κινήθηκε η εισαγγελική αρχή. Αυτό είναι το συμπέρασμα. Ο εισαγγελέας ενδεχομένως σεβόμενος την νεανική ορμή των καταληψιών, δεν παρενέβη άμεσα ούτε απροειδοποίητα αλλά προσπάθησε να νουθετήσει. Και αυτό δεν έγινε αντιληπτό. 
Παρέρχονται άπρακτες πέντε ημέρες και στη συνέχεια ήταν υποχρεωμένος, μετά την αναφορά της διοίκησης, να κάνει αυτό που επιτάσσει ο νόμος. Παραπέμφθηκαν μόνο οι ενήλικες. Δεν μπορούμε δηλαδή να ομιλούμε για παιδιά που δεν ήξεραν τι κάνουν, γιατί παραπέμφθηκαν μόνο ενήλικες. Στην εκδίκαση, ο πρόεδρος τους ρώτησε αν θέλουν δικηγόρο και αναβολή και είπαν ότι θέλουν να γίνει αμέσως η δίκη. 
Από τα στοιχεία προκύπτει ότι όλοι έκαναν, νομίζω, σύννομα τη δουλειά τους. Αν τα στοιχεία αυτά δεν είναι σωστά και ο δικαστικός λειτουργός ή οποιοσδήποτε άλλος ενήργησε παράτυπα, παρακαλώ, αν έχετε στοιχεία, να τα δώσετε για να τα στείλω στον προϊστάμενο επιθεώρησης να τα ελέγξει.","ΧΑΡΑΛΑΜΠΟΣ ΑΘΑΝΑΣΙΟΥ",10
"38290"," Το λόγο έχει ο κ. Γκιόκας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38291"," Κύριε Υπουργέ, μάλλον δεν διαβάσατε καλά την ερώτησή μας. Στην ερώτηση αναφέρουμε το γεγονός ότι οι δώδεκα από τους συλληφθέντες και αφού βεβαίως πρώτα είχαν κρατηθεί, αφέθησαν ελεύθεροι μετά από παρέμβαση των γονιών τους.","ΙΩΑΝΝΗΣ ΓΚΙΟΚΑΣ",110
"38292"," Δεν λέτε, όμως, ότι ήταν ανήλικοι.","ΧΑΡΑΛΑΜΠΟΣ ΑΘΑΝΑΣΙΟΥ",10
"38293"," Αναφέρουμε ότι οι δώδεκα, μετά από παρέμβαση των γονιών, αφέθηκαν ελεύθεροι. Αυτό δεν σημαίνει τίποτε. Δεν σημαίνει ότι δεν υπήρχε μία διαδικασία για τους υπόλοιπους. Υπήρξε παρέμβαση εισαγγελέα που, όπως λέτε, έδωσε προθεσμία πέντε ημερών. Αναφερόμαστε στον αγώνα των μαθητών. Αυτό κατά τη γνώμη σας, δεν συνιστά κλιμάκωση ενός αυταρχισμού και μιας πολιτικής καταστολής σε βάρος μιας κινητοποίησης.
Kαι λέω πως ανεξάρτητα του τι γνώμη μπορεί να έχει ο καθένας για την κινητοποίηση αυτών των μαθητών -εσείς μπορεί να έχετε αυτήν τη γνώμη, άλλος μπορεί να έχει μία άλλη γνώμη- τα προβλήματα ήταν υπαρκτά. 
Σας λέω ξανά ότι αναφερόμαστε σε ένα επαγγελματικό λύκειο. Και γνωρίζετε ότι, με βάση την πολιτική της Κυβέρνησης, υπάρχουν παιδιά που είναι στον «αέρα» στα συγκεκριμένα σχολεία. Επέλεξαν μία ειδικότητα στην αρχή της χρονιάς, με βάση και νόμο της Κυβέρνησης, ο οποίος άλλαξε με εγκύκλιο στην πορεία και αυτά τα παιδιά βρέθηκαν στον «αέρα». Δεν μπορούσαν να συνεχίσουν στην ειδικότητα την οποία είχαν επιλέξει. Επομένως, είχαν κάθε δικαίωμα να αγωνιστούν, να διεκδικήσουν και να παλέψουν γι’ αυτό τους το δικαίωμα. 
Και μου περιγράφετε εσείς τώρα μία νομική διαδικασία, αν έδωσε ή δεν έδωσε προθεσμία ο εισαγγελέας, αν έλαβε υπ’όψιν του τη νεανική ορμή, κρύβοντας την ουσία, ότι, δηλαδή, εδώ υπήρχε προσπάθεια ποινικοποίησης μιας κινητοποίησης, μιας δίκαιης διεκδίκησης μαθητών, χωρίς να υπάρχει τίποτε άλλο το επιλήψιμο.
 Αυτή είναι κατά τη γνώμη μας η ουσία. Μην προσπαθείτε μέσα από –ας το πούμε έτσι- νομικά τερτίπια να ξεφύγετε από την ουσία, που είναι η εξής. Είναι η προσπάθεια ενοχοποίησης, ποινικοποίησης αγώνων και διεκδικήσεων και δεν είναι το μοναδικό κρούσμα, δεν είναι το μοναδικό φαινόμενο. Είναι το πιο χαρακτηριστικό αλλά δεν είναι το μοναδικό. 
Και λέω ξανά ότι δεν είναι ανεξάρτητη αυτή η πρακτική από την προσπάθεια που γίνεται από την Κυβέρνηση το τελευταίο διάστημα, από όλη αυτήν την προπαγανδιστική επιχείρηση περί άκρων, περί ανωμαλίας, περί βίας κ.λπ., που, όπως αποδεικνύεται από την ίδια την πράξη, στους παράγοντες της βίας και της αποσταθεροποίησης εντάσσετε και την πάλη κάποιων μαθητών. Αυτό προκύπτει από την πρακτική της Κυβέρνησης. 
Και λάβετε υπ’όψιν σας, κύριε Υπουργέ, και το εξής: Πέρυσι, υπήρχε συγκεκριμένη εγκύκλιος του Εισαγγελέα του Αρείου Πάγου, του κ. Τέντε, που αναφερόταν στις κινητοποιήσεις και τις καταλήψεις μαθητών. Εμείς την είχαμε καταγγείλει κιόλας, την είχαμε καταδικάσει ως απαράδεκτη εγκύκλιο. Ακόμη και σε αυτήν την αντιδραστική και απαράδεκτη εγκύκλιο, όμως, έμπαιναν ορισμένες αυστηρές προϋποθέσεις, προκειμένου να μην κρατούνται μαθητές, να μην ακολουθείται η αυτόφωρος διαδικασία, πέρα από εξαιρετικές περιπτώσεις. Τώρα ξεπερνάτε κάθε προηγούμενο. 
Σε αυτό, λοιπόν, πρέπει να απαντήσετε. Πρέπει να απαντήσετε στο αν η Κυβέρνηση έχει στόχο να αντιμετωπίζει κάθε αγώνα, ιδιαίτερα της νεολαίας, με αυτόν τον τρόπο κι όχι αν έδωσε ή δεν έδωσε προθεσμία τριήμερη, τετραήμερη ο εισαγγελέας. Η ουσία είναι αυτή. Είναι η προσπάθεια ποινικοποίησης των αγώνων.
Ευχαριστώ.","ΙΩΑΝΝΗΣ ΓΚΙΟΚΑΣ",110
"38294"," Ευχαριστούμε κι εμείς.
Ο κύριος Υπουργός έχει το λόγο, για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38295"," Κύριε συνάδελφε, προσπαθώ να καταλάβω το περιεχόμενο της ερώτησής σας και ομολογώ ότι δυσκολεύομαι. 
Εγκαλούμαι, γιατί το αδίκημα 334 όπως ανέφερα πριν, οφείλει να καταργηθεί; Αν το πιστεύετε αυτό, σας καλώ να καταθέσετε μία πρόταση να το καταργήσουμε.","ΧΑΡΑΛΑΜΠΟΣ ΑΘΑΝΑΣΙΟΥ",10
"38296"," Όχι, κύριε Υπουργέ. Εγκαλείστε, γιατί εφαρμόζετε αυτό το άρθρο σε μαθητές.","ΙΩΑΝΝΗΣ ΓΚΙΟΚΑΣ",110
"38297"," Αν νομίζετε, όμως, ότι είκοσι άτομα μπορούν να κλείσουν ένα σχολείο και δεκάδες παιδιά –νομίζω είναι πάνω από εκατό, ίσως και περισσότερα- να μην πηγαίνουν στο σχολείο, να κάνετε μία πρόταση να δούμε τη διάταξη 334 από την αρχή. Είναι μία διάταξη και εφαρμόστηκε. Ο εισαγγελέας φέρθηκε με μεγάλη κατανόηση. 
Μήπως ρωτάτε αν οι δικαστές και οι εισαγγελείς δεν έκαναν καλά τη δουλειά τους; Σας εξήγησα.
 Μου ζητάτε να διαβιβάσω στους δικαστές την επιθυμία μου να μην ασκούν διώξεις για αυτά τα αδικήματα, ενώ γνωρίζετε καλά ότι κάτι τέτοιο ούτε εκ του Συντάγματος το δικαιούμαι αλλά ούτε και από πεποίθηση θα το έκανα; Μήπως θεωρείτε ότι προσωπικά ζήτησα την παρέμβαση στο σχολείο αυτό, κάτι το οποίο και δεν δικαιούμαι και δεν θα το έπραττα ποτέ;","ΧΑΡΑΛΑΜΠΟΣ ΑΘΑΝΑΣΙΟΥ",10
"38298"," Δεν είπα αυτό.","ΙΩΑΝΝΗΣ ΓΚΙΟΚΑΣ",110
"38299"," Σας ξαναλέω, λοιπόν, αν κάτι από αυτά που είπα δεν είναι αληθή, να μου το πείτε. Το ζήτημα είναι και τι θέλουμε από τους λειτουργούς της δικαιοσύνης.
Σας είπα, λοιπόν, ότι αν νομίζετε ότι δεν έκαναν καλά τη δουλειά τους ή ότι έγινε κάποια παράβαση, να μου το πείτε, να ζητήσω κι εγώ τον αρμόδιο έλεγχο από την Επιθεώρηση.
Εδώ, όμως, νομίζω ότι όλα έγιναν σύννομα και ίσως με μεγάλη ανοχή από τον εισαγγελέα. Και, βεβαίως, το δικαστήριο που δίκασε, εξήντλησε όλες τις προϋποθέσεις και τις δυνατότητες που είχε, με μεγάλη ανοχή, για να δοθεί το δικαίωμα της ακρόασης των παιδιών, τα οποία πήγαν στη δίκη. 
Όπως είδατε, όλοι οι ανήλικοι δεν παραπέμφθηκαν και δυστυχώς υπήρχαν μέσα στο σχολείο και άνθρωποι, οι οποίοι δεν είχαν καμμία σχέση με αυτό. Δεν ήταν ούτε γονείς ούτε κηδεμόνες.","ΧΑΡΑΛΑΜΠΟΣ ΑΘΑΝΑΣΙΟΥ",10
"38300"," Ευχαριστούμε, κύριε Υπουργέ.
Η πρώτη με αριθμό 106/14-10-2013 επίκαιρη ερώτηση πρώτου κύκλου του Βουλευτή Καρδίτσας της Νέας Δημοκρατίας κ. Παύλου Σιούφα προς τον Υπουργό Οικονομικών, σχετικά με την θέσπιση νέων προϋποθέσεων για τη χορήγηση σύνταξης ανασφάλιστου υπερήλικα δεν συζητείται λόγω αναρμοδιότητας και διαγράφεται.
 Η έκτη με αριθμό 111/14-10-2013 επίκαιρη ερώτηση πρώτου κύκλου του Βουλευτή Αχαΐας της Δημοκρατικής Αριστεράς κ.Νικολάου Τσούκαλη προς τους Υπουργούς Οικονομικών και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αξιοποίηση των «παγωμένων» καταθέσεων για όσους εμπλέκονται σε εκκρεμείς υποθέσεις οικονομικού εγκλήματος, δεν συζητείται κατόπιν συνεννόησης του Υπουργού με τον Βουλευτή και διαγράφεται. 
Η έβδομη με αριθμό 115/14-10-2013 επίκαιρη ερώτηση πρώτου κύκλου της Βουλευτού Β΄ Πειραιώς του Κομμουνιστικού Κόμματος Ελλάδας κ.Διαμάντως Μανωλάκου προς τους Υπουργούς Εθνικής Άμυνας και Εργασίας, Κοινωνικής Ασφάλισης και Πρόνοιας, σχετικά με τα Ναυπηγεία Σκαραμαγκά, δεν συζητείται κατόπιν συνεννόησης του Υπουργού με τη Βουλευτή και διαγράφεται. 
Θα συζητηθεί τώρα η τέταρτη με αριθμό 109/14-10-2013 επίκαιρη ερώτηση πρώτου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με την ανάγκη εξίσωσης προς τα κάτω της τιμής του φόρου πετρελαίου θέρμανσης με αυτόν του πετρελαίου κίνησης, προκειμένου να μπορούν τα νοικοκυριά να προμηθευτούν φθηνό πετρέλαιο θέρμανσης.
Θα απαντήσει ο Υπουργός κ. Μαυραγάνης. 
Κύριε Μαριά, έχετε το λόγο για δύο λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, το θέμα της επίκαιρης ερώτησής μου νομίζω ότι, πραγματικά, απασχολεί αυτήν τη στιγμή όλη την Ελλάδα, διότι γνωρίζετε ότι με τις μνημονιακές πολιτικές, τις οποίες εφαρμόζετε και εσείς αλλά και παλαιότερα από την ημέρα του μνημονίου, ουσιαστικά έχει φτωχοποιηθεί πλέον ο ελληνικός λαός. 
Έχουμε πάνω από ενάμισι εκατομμύριο ανέργους και τα στοιχεία για τα επίπεδα της φτώχειας του 2011 δείχνουν ότι πάνω από το 1/3 του ελληνικού πληθυσμού ζει κάτω από το όριο της φτώχειας. Τα εισοδήματα έχουν μειωθεί δραματικά και βεβαίως αυτό οδηγεί σε μία οικονομική κατάσταση, όπου οι πολίτες, πραγματικά, υποφέρουν. 
Εσείς, λοιπόν, πέρυσι, αντί να διαθέσετε φθηνό πετρέλαιο θέρμανσης, ουσιαστικά προχωρήσατε στις μνημονιακές πολιτικές και αυξήσατε δραματικά προς τα πάνω την εξίσωση του φόρου πετρελαίου θέρμανσης και κίνησης, ο οποίος από 60 ευρώ πήγε στα 330 ευρώ. Είναι μια τεράστια αύξηση!
Σας είχαμε πει πέρυσι και καταθέσαμε και τροπολογία να μειωθεί αυτό και να πάει στα επίπεδα του 2011, για να μπορεί, πραγματικά, ο λαός μας να μην παγώσει. Αντίθετα ούτε έσοδα αυξημένα είχατε -και σας εξηγήσαμε ότι δεν πρόκειται να υπάρξουν αυξημένα έσοδα, διότι στο τέλος θα οδηγηθούμε σε μείωση των εσόδων και αυτό πραγματικά έγινε- ούτε ο ελληνικός λαός είχε την ευκαιρία να θερμανθεί. Είχαμε όμως και άλλες επιπτώσεις, όπως η παράνομη υλοτομία και η φοροδιαφυγή, γιατί κανένας δεν έκοβε αποδείξεις για τα ξύλα. Είχαμε αιθαλομίχλη στις μεγάλες πόλεις και κυρίως στην Αθήνα, διότι χρησιμοποιήθηκαν τα τζάκια και ο καθένας έκαιγε εκεί ό,τι έβρισκε και τελικά η πολιτική σας δεν είχε κανένα αποτέλεσμα, μια πολιτική, που αντί να οδηγήσει σε φθηνό πετρέλαιο, ήταν πολιτική επιδοματική, η οποία όμως επίσης δεν απέδωσε. Διότι, ενώ είχατε στη διάθεσή σας να δοθούν περίπου διακόσια εβδομήντα εννέα εκατομμύρια περίπου, αξιοποιήθηκαν μόνο ογδόντα εκατομμύρια.
Αυτό σημαίνει ότι και το σύστημα επιδότησης το οποίο είχατε διαμορφώσει δεν απέδωσε. Όπως, βεβαίως, δεν απέδωσε και η υπόθεση αύξησης των εσόδων, διότι υπήρξε 70% χαμηλότερη κατανάλωση στο πετρέλαιο θέρμανσης και επομένως μείωση των δημοσίων εσόδων κατά 230 εκατομμύρια ευρώ. Όμως από την άλλη, δεν είχατε ούτε αύξηση στα έσοδα λόγω του πετρελαίου κίνησης. Εκεί είχατε μια μικρή αύξηση ύψους 4%. 
Άρα, η πολιτική σας έχει αποτύχει. Και αντί να προχωρήσετε και να βγάλετε τα απαραίτητα συμπεράσματα από τις παρατηρήσεις που σας έκαναν όλες οι πλευρές της Αίθουσας, προχωρήσατε πάλι σε ένα σύστημα το οποίο δεν προχωρά και το οποίο δεν μπορεί να εφαρμοστεί ακόμη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κλείνω, κύριε Πρόεδρε.
Θέλουμε, λοιπόν, κύριε Υπουργέ, να το δείτε. Έχετε τη δυνατότητα πραγματικά, να προχωρήσετε στη δραματική μείωση της τιμής του πετρελαίου θέρμανσης και στην εξίσωσή της με αυτό της κίνησης προς τα κάτω. Φθηνό πετρέλαιο, λοιπόν, το πολύ 1 ευρώ το λίτρο, για να μπορέσει να θερμανθεί η Ελλάδα, να μην παγώσει ο λαός μας και να μην κάνουν πάρτι οι λαθρέμποροι.
Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38301"," Ευχαριστούμε και εμείς.
Ο Υφυπουργός κ. Μαυραγάνης έχει το λόγο για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38302"," Κύριε Πρόεδρε και κύριε Βουλευτά, κατ’ αρχάς πρέπει να κάνουμε μία διευκρίνιση σε αυτό το οποίο έχετε ρωτήσει.
Ο ειδικός φόρος κατανάλωσης στο πετρέλαιο κίνησης, είναι ο χαμηλότερος στην Ευρώπη. Είναι το κατώτατο όριο, κάτω από το οποίο απαγορεύεται από την Ευρωπαϊκή Ένωση να πέσει αυτός ο φόρος στο πετρέλαιο κίνησης. Συνεπώς, η πρότασή σας είναι εκτός του κοινοτικού πλαισίου και των κανόνων που διέπουν την Ευρωπαϊκή Ένωση. Άρα, η περαιτέρω μείωση του ειδικού φόρου κατανάλωσης στο πετρέλαιο κίνησης δεν είναι νόμιμη.
Θα ήθελα να παρατηρήσω, ότι όταν κάνετε μία τέτοια πρόταση, θα πρέπει να έχετε και εσείς υπ’ όψιν τις δυνατότητες που υπάρχουν από το Κοινοτικό Δίκαιο, δεδομένου ότι η χώρα μας είναι μέλος της Ευρωπαϊκής Ένωσης και σέβεται αυτούς τους κανόνες.
Όσον αφορά το επίδομα θέρμανσης, επειδή ακριβώς η Κυβέρνηση επιθυμεί και το έχει κάνει πράξη πλέον, να το διευρύνει για να μπορέσουν να το πάρουν όσο το δυνατόν περισσότεροι πολίτες, αποφασίστηκε και ανακοινώθηκε η χορήγησή του για την περίοδο 2013-2014, με στόχο την ελάφρυνση των χαμηλότερων εισοδηματικών στρωμάτων του πληθυσμού μας και την αύξηση της κατανάλωσης του πετρελαίου θέρμανσης. 
Στο πλαίσιο αυτό, τα εισοδηματικά κριτήρια αλλάζουν. Οι άγαμοι από 25.000 ευρώ εισόδημα πηγαίνουν στις 30.000, οι έγγαμοι από 35.000 ευρώ εισόδημα πηγαίνουν στις 40.000 και 3.000 ευρώ επιπλέον για κάθε τέκνο και η μονογονεϊκή οικογένεια με ένα τέκνο στις 43.000 ευρώ εισόδημα και προσαύξηση στις 3.000 για κάθε επιπλέον τέκνο.
Επίσης, διευρύνονται τα περιουσιακά κριτήρια. Οι άγαμοι υπόχρεοι πηγαίνουν στις 200.000 ευρώ ακίνητης περιουσίας από 150.000 ευρώ. Αυτό να θυμίσω ότι είναι το όριο του ΦΑΠ, το οποίο πληρώνει το 10% περίπου του ελληνικού πληθυσμού. Άρα, μιλάμε ότι αυτό το κριτήριο έχει διερευνηθεί πάρα πολύ. Οι έγγαμοι, πηγαίνουν στις 300.000 ευρώ από 200.000. Επίσης, το κριτήριο της κατοχής αυτοκινήτων διευρύνεται, έτσι ώστε να το δικαιούνται ακόμα περισσότεροι. Ήταν 2.000 ευρώ και ανεβαίνει στις 3.000.
Επίσης, κάτι πολύ σημαντικό είναι ότι αυξάνεται το ποσό της επιδότησης από 0,28 λεπτά το λίτρο στα 0,35. Επιπλέον η Κυβέρνηση, γνωρίζοντας τα προβλήματα ρευστότητας των ελληνικών νοικοκυριών, έχει ανακοινώσει τη θέσπιση άμεσης προκαταβολής ύψους 25% επί του συνολικού ποσού που αντιστοιχεί στα λίτρα που δικαιούται κάθε νοικοκυριό. Και με βάση την αίτηση που θα κάνουν όσοι δικαιούνται, η πληρωμή του υπολοίπου ποσού θα διενεργείται τμηματικά με την υποβολή των δικαιολογητικών.
Θέλω να τονίσω, επίσης, ότι με την αύξηση του ποσού ανά λίτρο η τιμή έρχεται κάτω ή περίπου στα επίπεδα που είχε ο φόρος κατανάλωσης το 2012, δηλαδή, ο μέσος όρος τιμής ήταν τον Απρίλιο του 2012 1,02-1,04 ευρώ και με την επιδότηση 35 λεπτά έρχεται σ’ αυτό το επίπεδο και ακόμα παρακάτω.
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"38303"," Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, χαίρομαι που θυμηθήκατε το ευρωπαϊκό κοινοτικό δίκαιο, αν και το θυμηθήκατε λίγο αργά, διότι η πλειοψηφία των ρυθμίσεων του μνημονίου είναι αντίθετες απέναντι στο Κοινοτικό Δίκαιο. Οι ρυθμίσεις που κάνετε για να μειώσετε μισθούς, συντάξεις, για να βάλετε διαφορετική ρύθμιση αμοιβών για αυτούς που είναι κάτω των είκοσι πέντε ετών είναι κόντρα στο Κοινοτικό Δίκαιο, που απαγορεύει τις διακρίσεις λόγω ηλικίας. Άρα, λοιπόν, αυτό θα πρέπει πρώτα να το απευθύνετε στην Κυβέρνησή σας και δεύτερον στην τρόικα.
Πάμε, όμως, να δούμε αν το Κοινοτικό Δίκαιο επιτρέπει και αν έχετε τη δυνατότητα και θα σας πω πώς μπορείτε. Γνωρίζετε πολύ καλά ότι το μνημόνιο κάθε φορά ανανεώνεται με τρίμηνες αποφάσεις. Οι αποφάσεις αυτές -παρανόμως, κατά την άποψή μας αλλά γίνεται -παίρνουν την απόφαση εγκρίσεως από το ECOFIN και αποκτούν κανονιστική αξία και δύναμη. Η απόφαση αυτή του ECOFIN περνά στην επίσημη Εφημερίδα της Ευρωπαϊκής Ένωσης. Εκεί, λοιπόν, όπως περνούν όλες οι ρυθμίσεις αναλυτικά περί μνημονίου, θα μπορούσατε να έχετε πετύχει να περάσει η ειδική αυτή ρύθμιση, η οποία, εφόσον θα λάμβανε και λαμβάνει την απόφαση ECOFIN, είναι Κοινοτικό Δίκαιο, αποτελεί εξαίρεση της περιπτώσεως που αναφέρετε και άρα εφαρμόζεται.
Σας δίνω έναν τρόπο, λοιπόν, να πάτε να το κάνετε, γιατί θα πρέπει να βάλετε τις υπηρεσίες σας να δουλέψουν. Έχετε, λοιπόν, τη δυνατότητα, αλλά δεν θέλετε. Αυτή είναι η πραγματικότητα. Μέσω του Κοινοτικού Δικαίου, μέσω της απόφασης ECOFIN που εγκρίνει την τρίμηνη αναθεώρηση του μνημονίου, περάστε τη διάταξη και αποδείξτε ότι γίνεται.
Δεύτερον, στην επιχειρηματολογία σας παλαιότερα εξισώσατε προς τα πάνω τη ρύθμιση αυτή. Άρα, σήμαινε ότι το προς τα κάτω που το είχατε ήταν παράνομο; Δηλαδή, όσο καιρό μέχρι το 2011 είχατε αυτήν τη ρύθμιση σε σχέση με τον ειδικό φόρο κατανάλωσης ήταν παράνομο; Θα απαντήσετε εσείς. Όμως, ακόμη και αν είναι έτσι, είχατε πει τότε ως αιτιολογία όχι το Κοινοτικό Δίκαιο αλλά ότι θα πατάξετε τη λαθρεμπορία. Αυτή ήταν η αιτιολογία που δώσατε εδώ. Τώρα βλέπω ότι αλλάζετε αιτιολογία, διότι αποδείχθηκε ότι η λαθρεμπορία δουλεύει και λειτουργεί όσον αφορά το ναυτιλιακό πετρέλαιο και άλλες πλευρές.
Τρίτον, είχατε πει εδώ ότι θα αυξήσετε δήθεν τα έσοδα και μειώθηκαν τα έσοδα.
Τέταρτον, το πρόγραμμά σας ήταν αναποτελεσματικό, γιατί αυτοί που υποτίθεται ότι θα έπαιρναν το επίδομα δεν πήγαν καν να το πάρουν, γιατί ήταν επίδομα-κοροϊδία, με πολλές διαδικασίες. Επιπλέον στοιχείο, είναι ότι βάζετε μια ρύθμιση σε ένα επίδομα το οποίο έχει τεράστιο κόστος. Το TAXIS, σύμφωνα με χθεσινά δημοσιεύματα, ακόμη δεν λειτουργεί για να πάρει τις προτάσεις και τις αιτήσεις που υπάρχουν. Ως προς αυτά που μας είπατε, δείχνει η διαδικασία από παραδείγματα που έχουν αναφερθεί ότι για ογδόντα τετραγωνικά μέτρα, δηλαδή ένα διαμέρισμα για να θερμανθεί, αν χρησιμοποιήσει χίλια πεντακόσια λίτρα πετρέλαιο, θα πληρώσει 1.950 ευρώ και η προκαταβολή που θα του δώσετε είναι 56 ευρώ για να πάει να αγοράσει πετρέλαιο. Βάλτε και τα προβλήματα που έχετε στις πολυκατοικίες για το πως θα λειτουργήσει.
Επομένως και το σύστημά σας είναι αναποτελεσματικό και η αιτιολογία που δώσατε παλαιότερα περί λαθρεμπορίας δεν ισχύει και αποτυχημένο είναι ως προς τα έσοδα. Όμως, σας κάναμε πλέον και μια ρητή πρόταση πως στο πλαίσιο του Κοινοτικού Δικαίου μπορείτε να κάνετε και τη ρύθμιση αυτή. Δεν θέλετε, διότι η πολιτική της Κυβέρνησή σας είναι αντίθετη προς τα συμφέροντα του ελληνικού λαού.
Ευχαριστώ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38304"," Ευχαριστούμε και εμείς.
Ο κύριος Υπουργός έχει το λόγο για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38305"," Κύριε Πρόεδρε, κύριε Βουλευτά, όσον αφορά στο θέμα του Κοινοτικού Δικαίου, οι κοινοτικές οδηγίες για τον ειδικό φόρο κατανάλωσης είναι σαφείς. Και όσον αφορά στον ειδικό φόρο κατανάλωσης στο diesel κίνησης, δεν επιτρέπεται περαιτέρω μείωση. Αυτό είναι σαφές. Μπορείτε να τις διαβάσετε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας έκανα πρόταση για το πώς θα το περάσετε.","ΓΕΩΡΓΙΟΣ ΜΑΥΡΑΓΑΝΗΣ",312
"38306"," Σας είπα ότι είναι σαφείς. Διαβάστε τις καλύτερα. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σας έκανα πρόταση να το περάσετε…","ΓΕΩΡΓΙΟΣ ΜΑΥΡΑΓΑΝΗΣ",312
"38307"," Κύριε Πρόεδρε, δεν διέκοψα κανέναν.","ΓΕΩΡΓΙΟΣ ΜΑΥΡΑΓΑΝΗΣ",312
"38308"," Κύριε Μαριά, ας ακούσουμε τον κύριο Υπουργό, σας παρακαλώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Καλά, θα τα ακούσετε μετά στην Ολομέλεια.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38309"," Δεύτερον, όσον αφορά αυτό το οποίο είπατε για χαμηλότερη φορολογία η οποία υπήρχε κάποτε, αυτή ήταν στο diesel θέρμανσης. Εκεί ήταν η χαμηλότερη φορολογία και όχι στο diesel κίνησης. Άρα, λοιπόν, δεν υπάρχει καμμία αντίφαση. 
Επίσης, αναφερθήκατε στα μέτρα τα οποία έχουν δρομολογηθεί και έχουν ήδη εφαρμοστεί για την καταπολέμηση της λαθρεμπορίας πετρελαίου. Θα ήθελα, λοιπόν, να σας αναφέρω τα εξής. Όσον αφορά τα GPS, έχει συνταχθεί το προσχέδιο της ΚΥΑ για τον καθορισμό των προδιαγραφών της διαδικασίας και κάθε αναγκαίας λεπτομέρειας για την υλοποίηση του συστήματος με το οποίο θα αντλούνται και θα αξιοποιούνται οι πληροφορίες από το ηλεκτρονικό σύστημα γεωγραφικού προσδιορισμού GPS των μεταφορικών μέσων, το οποίο βρίσκεται στο στάδιο σχολιασμού από τα συναρμόδια Υπουργεία, σε συνδυασμό με την προαπαιτούμενη ολοκλήρωση της υποδομής της Γενικής Γραμματείας Πληροφοριακών Συστημάτων. 
Επίσης, έγινε ανάθεση του έργου της δημιουργίας βάσης δεδομένων της επεξεργασίας των σημάτων που θα αποστέλλονται από τα συστήματα GPS των βυτιοφόρων στη ΓΓΠΣ. Εδόθη παράταση στην καταληκτική ημερομηνία εγκατάστασης των συστημάτων GPS στα βυτιοφόρα, η οποία προσδιορίστηκε σε έξι μήνες μετά τη θέση σε λειτουργία του κέντρου λήψης σημάτων στη ΓΓΠΣ. 
Ακόμη βρίσκονται σε διαδικασία ολοκλήρωσης, τα επιμέρους απαραίτητα μητρώα βυτιοφόρων πλωτών μέσων εγκεκριμένων συστημάτων εξοπλισμού. 
Όσον αφορά τα συστήματα εισροών-εκροών και τις φορολογικές αποθήκες, βρίσκεται στο στάδιο των υπογραφών από τα συναρμόδια Υπουργεία η ΚΥΑ για τις διαδικασίες και προδιαγραφές εγκατάστασης και ελέγχου ολοκληρωμένων συστημάτων παρακολούθησης εισροών-εκροών στις φορολογικές αποθήκες ενεργειακών προϊόντων. 
Έχει ετοιμαστεί και θα κατατεθεί άμεσα για να ψηφιστεί τροπολογία, για την ένταξη και των αποθηκών αποταμίευσης. 
Έχει εκδοθεί υπουργική απόφαση για την ογκομέτρηση των δεξαμενών. Επιπλέον, βρίσκονται στη διαδικασία ολοκλήρωσης τα επιμέρους μητρώα. Ολοκληρώθηκε η εγκατάσταση των συστημάτων στα πρατήρια Αθήνας-Θεσσαλονίκης. Σε εξέλιξη είναι η εγκατάσταση των συστημάτων στα πρατήρια Αχαΐας, Λάρισας, Μαγνησίας, Ιωαννίνων, Ηρακλείου, ενώ δόθηκε η δυνατότητα χρηματοδότησης από το Πρόγραμμα Δημοσίων Επενδύσεων. 
Όσον αφορά τους μεταπωλητές καυσίμων, εκδόθηκε η ΚΥΑ για την εγκατάσταση ολοκληρωμένων συστημάτων ελέγχου και ηλεκτρονικής μετάδοσης δεδομένων εισροών-εκροών στις εγκαταστάσεις πωλητών πετρελαίου θέρμανσης και διασφάλισης συναλλαγών μέσω αυτών. 
Όσον αφορά τους ιχνηθέτες, ολοκληρώθηκε η διαδικασία παράτασης της ημερομηνίας υποβολής υποψηφιοτήτων, με στόχο τη διεύρυνση της συμμετοχής στο ελληνικό πρόγραμμα «Διενέργεια Διεργαστηριακών Δοκιμών και άλλων Εταιρειών». Με την παράδοση των μορίων των ιχνηθετών από τις εταιρείες στο Γενικό Χημείο του Κράτους θα ξεκινήσουν οι δοκιμές. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πείτε μας, πως θα επιβιώσει ο ελληνικός λαός το χειμώνα!","ΓΕΩΡΓΙΟΣ ΜΑΥΡΑΓΑΝΗΣ",312
"38310"," Θα με αφήσετε να μιλήσω;","ΓΕΩΡΓΙΟΣ ΜΑΥΡΑΓΑΝΗΣ",312
"38311"," Κύριε Μαριά, αφήστε τον κύριο Υπουργό να ολοκληρώσει. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Απαντήστε στην ερώτηση, κύριε Υπουργέ!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38312"," Συγγνώμη, αλλά η κοινοβουλευτική διαδικασία επιβάλλει να μιλάτε, να σας ακούω, να απαντάω και να με ακούτε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν απαντάτε, κύριε Υπουργέ, αλλά διαβάζετε ένα ποίημα που γράψατε πριν έρθετε εδώ!","ΓΕΩΡΓΙΟΣ ΜΑΥΡΑΓΑΝΗΣ",312
"38313"," Κύριε Μαριά, εσείς τώρα δεν βοηθάτε τη διαδικασία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Είναι ζωντανή η συζήτηση! Διαβάζετε ένα ποίημα που γράψατε πριν έρθετε!","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38314"," Κύριε Μαριά, γνωρίζετε τον Κανονισμό. Αφήστε, σας παρακαλώ, τον κύριο Υπουργό να ολοκληρώσει.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38315"," Επίσης, έχουμε προχωρήσει και όσον αφορά τη σφράγιση βυτιοφόρων, την εμπορική σήμανση και τις κυρώσεις. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εγώ άλλα ρώτησα!","ΓΕΩΡΓΙΟΣ ΜΑΥΡΑΓΑΝΗΣ",312
"38316"," Κύριε Μαριά, ο Υπουργός θα απαντήσει με δική του ευθύνη και εσείς με δική σας ευθύνη θα τα σχολιάσετε μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38317"," Αυτά τα μέτρα στεγανοποιούν πλέον το σύστημα διακίνησης του πετρελαίου και δίνουν τη δυνατότητα στην Κυβέρνηση να διευρύνει τις επιλογές της στην αντιμετώπιση των φαινομένων που έχουν σχέση με το πετρέλαιο θέρμανσης και γενικότερα με τη διακίνηση. Αυτά δεν τα είχαν κάνει άλλοι. Αυτά τα ξεκινήσαμε και τα εφαρμόζουμε εμείς. 
Στο σημείο αυτό θα ήθελα να προσθέσω και κάτι τελευταίο. Συμφωνείτε με τη διεύρυνση του επιδόματος θέρμανσης ή όχι; Διότι εγώ δεν κατάλαβα ότι εσείς συμφωνείτε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Να απαντήσω;","ΓΕΩΡΓΙΟΣ ΜΑΥΡΑΓΑΝΗΣ",312
"38318"," Όχι, κύριε Μαριά. 
Ευχαριστούμε τον κύριο Υπουργό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα απαντήσω στην Ολομέλεια μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38319"," Βεβαίως, μπορείτε να επανέλθετε μετά στην Ολομέλεια. Αλίμονο! 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία τριάντα επτά μαθητές και μαθήτριες και δύο εκπαιδευτικοί από το 88ο Δημοτικό Σχολείο Αθηνών. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επόμενη είναι η δεύτερη με αριθμό 113/14-10-2013 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αλέξη Τσίπρα προς τον Υπουργό Εθνικής Άμυνας, σχετικά με τα Ναυπηγεία Σκαραμαγκά. 
Στην επίκαιρη ερώτηση θα απαντήσει ο Υπουργός Εθνικής Άμυνας κ. Αβραμόπουλος. 
Κύριε Πρόεδρε, έχετε το λόγο. 
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38320"," Ο Υπουργός κ. Αβραμόπουλος έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38321"," Ευχαριστώ, κύριε Πρόεδρε. 
Κύριε Πρόεδρε της Αξιωματικής Αντιπολίτευσης, κυρίες και κύριοι συνάδελφοι, πρώτα απ’ όλα θα σας πω ότι, πράγματι, το θέμα το οποίο συζητούμε σήμερα είναι μείζονος εθνικής σημασίας. Πριν από λίγες ημέρες επισκεφτήκατε κι εσείς τον χώρο των ναυπηγείων και είχατε μία άμεση επαφή με τους εργαζόμενους αλλά και μία άμεση –θέλω να πιστεύω- πληροφόρηση για το πώς έχουν εξελιχθεί τα πράγματα.
Θα ήθελα να σας ευχαριστήσω, κύριε Πρόεδρε, για την κατανόηση που δείξατε την προηγούμενη εβδομάδα, όταν υποβάλατε αυτήν την επίκαιρη ερώτηση που επρόκειτο να συζητηθεί την Παρασκευή αλλά λόγω της επίσκεψης Ασμούσεν που ήταν για εκείνη την ώρα, δεν ήταν δυνατόν να βρίσκομαι εδώ και σας ευχαριστώ για τη μετάθεση αυτής της συζήτησης για σήμερα.
Επί της ουσίας, λοιπόν, σας θυμίζω ότι με την εκτελεστική συμφωνία για τα ναυπηγεία που κυρώθηκε, πράγματι, με το ν.3385/2010, πρώτα απ’ όλα ρυθμίστηκαν οι δικαστικές διαφορές που προϋπήρχαν, η μεταβίβαση των μετοχών, η επίλυση του ζητήματος των κρατικών ενισχύσεων των ΕΝΑΕ, τα αναθεωρημένα προγράμματα ναυπήγησης των υποβρυχίων στα ναυπηγεία, καθώς και οι πληρωμές και το χρονοδιάγραμμα για την παράδοση.
Σκοπός τότε. ήταν να δοθεί τέλος στις αρχικές -ναι κύριε Πρόεδρε- «αμαρτωλές» συμβάσεις για τα υποβρύχια, συμπεριλαμβανομένων και των αντισταθμιστικών ωφελημάτων, που λειτούργησαν ως «αγωγός» ύποπτων πληρωμών.
Η εκτελεστική συμφωνία με τα ΕΝΑΕ περιλαμβάνει έξι τμήματα, ανάμεσα στα οποία είναι οι συμβάσεις ναυπήγησης των υποβρυχίων των προγραμμάτων «Αρχιμήδης» και «Ποσειδών 2» αντίστοιχα. Το Υπουργείο Εθνικής Αμύνης, διά των αρμοδίων βέβαια οργάνων για τη ναυπήγηση και παραλαβή των υποβρυχίων που βρίσκονται στα ναυπηγεία, έχει ως προτεραιότητά του την ολοκλήρωση της ναυπήγησης και της παραλαβής των υποβρυχίων.
Το σκοπό αυτό επιδιώκει το Υπουργείο μας, πάντα μέσα σε αυστηρά πλαίσια νομιμότητας και εξυπηρέτησης του εθνικού και δημοσίου συμφέροντος τόσο από σκοπιά δημοσιονομικής όσο και αμυντικής πολιτικής της χώρας. Στόχος ήταν και παραμένει να διαφυλαχτεί και να ενισχυθεί η ναυπηγική υποδομή της χώρας όσο και η περιουσία του ελληνικού κράτους και πιο συγκεκριμένα του Πολεμικού Ναυτικού που έχει καταβάλει τεράστια ποσά, χωρίς να έχει παραλάβει τίποτα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38322"," Κύριε Πρόεδρε, μου επιτρέπετε να συνεχίσω;","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38323"," Ναι, παρακαλώ, κύριε Υπουργέ.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38324"," Η λειτουργία των ναυπηγείων και τα προβλήματα ιδιοκτησίας, ανήκουν στην αρμοδιότητα των Υπουργείων Οικονομίας και Ανάπτυξης. Από τον Ιούνιο του 2011 και μετά εμφανίστηκε, πράγματι, μία νέα «γενεά» -θα έλεγα- εμπλοκών στις σχέσεις μεταξύ Ναυπηγείων υπό τη νέα διοίκησή τους και των Γερμανών υποκατασκευαστών, καθώς και στις σχέσεις αυτών των δύο με το ελληνικό δημόσιο.
Παρά τις προσπάθειες που έχουν γίνει μέχρι τώρα, η κατάσταση δεν έχει απεμπλακεί, κάτι που για εμάς είναι το ζητούμενο. Τα ΕΝΑΕ και ο μέτοχός τους, όπως γνωρίζετε, έχουν προσφύγει σήμερα στη διαιτησία, απαιτώντας αποζημίωση ενός δισεκατομμυρίου ευρώ, η οποία εκκρεμεί ενώπιον του Διεθνούς Διαιτητικού Δικαστηρίου. 
Επιδίωξη του Υπουργείου μας, είναι η απεμπλοκή των συμβάσεων ναυπήγησης από τα προβλήματα που έχουν προκύψει με την ιδιοκτησία των ναυπηγείων και βέβαια η συνέχιση της λειτουργίας τους. 
Κύριε Πρόεδρε, το Υπουργείο Εθνικής Αμύνης είναι -επιτρέψτε μου να το πω- «πελάτης» των ναυπηγείων. Η θέση μας, λοιπόν, είναι η εξής: Άλλο διαιτησία, άλλο παράδοση των υποβρυχίων στο Πολεμικό μας Ναυτικό. Βέβαια ο ίδιος ο νόμος -μην το ξεχνάμε αυτό- ξεχωρίζει τη διαδικασία προσφυγής στη διαιτησία ως προς τα υποβρύχια.
Στην περίπτωση των υποβρυχίων, οι ρήτρες διαιτησίας είναι διαφορετικές σε κάθε επίπεδο με ρητή πρόβλεψη στις διαφορές που προκύπτουν από τις συμβάσεις ναυπήγησης των υποβρυχίων να εφαρμόζονται οι ρήτρες που προβλέπονται γι’ αυτό.
Το ζήτημα της καταγγελίας των ναυπηγικών συμβάσεων είναι – και φαντάζομαι ότι συμφωνείτε με αυτό- ένα περίπλοκο νομικό ζήτημα από μόνο του λόγω της σύνδεσής τους με το σύνολο των συμφωνιών για την πώληση των ναυπηγείων. 
Όπως είναι γνωστό, το Υπουργείο Εθνικής Αμύνης είχε αποφασίσει τη μη συνέχιση των καταβολών των προβλεπόμενων δόσεων από τον Αύγουστο του 2011. Σας θυμίζω ότι και πάλι τότε ήμουν σε αυτήν τη θέση και είχα πάρει αυτήν την απόφαση. Έκτοτε, δεν έχει καταβληθεί κανένα ποσόν και θα ήθελα σήμερα να κάνω μία δημόσια δήλωση ότι ούτε πρόκειται να γίνει εάν δεν επιλυθούν οι διαφορές. Κι όλα αυτά μετά από ενημέρωση των ναυπηγείων τότε ότι είχαν διακόψει τη συμφωνία τους με τη HDW, τη γερμανική δηλαδή εταιρεία, η οποία είχε και την αποκλειστική ευθύνη της εκτέλεσης των εργασιών στα υποβρύχια.
Επαναλαμβάνω, λοιπόν, ότι η μη καταβολή των δόσεων, συνεχίζεται μέχρι και σήμερα, με μία μοναδική εξαίρεση την καταβολή μίας δόσης το Μάιο του 2011. Έτσι είχε κρίνει τότε το Υπουργείο Άμυνας ότι έπρεπε να πράξει.","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38325"," Κύριε Υπουργέ, συγγνώμη που σας διακόπτω. Επειδή έχουμε τη διαδικασία δεδομένη, θέλετε να ολοκληρώσετε στη δευτερολογία σας;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38326"," Κύριε Πρόεδρε, αν αξιολογείτε και κρίνετε ότι το θέμα αξίζει για λίγο παραπάνω χρόνο, τότε θα ήθελα να ακολουθηθεί η διαδικασία…","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38327"," Δεν είναι θέμα αξιολόγησης, δυστυχώς. Είναι κατά τον Κανονισμό.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38328"," Δηλαδή μου προτείνετε να δευτερολογήσω και να μην ολοκληρώσω; Να ζητήσουμε και τη γνώμη και του κ. Τσίπρα;","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38329"," Να αποφασίσει η Ολομέλεια, το Σώμα.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38330"," Να ολοκληρώσει, κύριε Πρόεδρε.","ΖΩΗ ΚΩΝΣΤΑΝΤΟΠΟΥΛΟΥ",272
"38331"," Κύριε Πρόεδρε, δώστε του το λόγο.","ΘΕΟΔΩΡΟΣ ΔΡΙΤΣΑΣ",139
"38332"," Κύριε Υπουργέ, με την άδεια του Σώματος μπορείτε να συνεχίσετε για τρία λεπτά ακόμα. Μετά θα έχετε πάλι χρόνο στη δευτερολογία.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38333"," Ευχαριστώ, κύριε Πρόεδρε. Δεν θα κάνω κατάχρηση αυτού που μου δίνετε, γιατί είναι σημαντικό, πράγματι, το θέμα και αφορά σε όλους μας. Ευχαριστώ κι εσάς και τους συναδέλφους για την άδεια που μου δίνουν.
Τελικά, για να επανέλθω σε αυτό που σας έλεγα, έτσι είχε κρίνει το Υπουργείο Εθνικής Άμυνας το Μάιο του 2011, σας θυμίζω, ώστε να μη δοθεί στα ΕΝΑΕ η δυνατότητα να εφαρμόσουν σχετική διάταξη συμφωνίας, που προέβλεπε καταγγελία σε περίπτωση μη καταβολής τριών συνεχών δόσεων. Και βέβαια το επαναλαμβάνω, ουδεμία μεταβολή πρόκειται να γίνει στο θέμα των πληρωμών, εάν όλα τα εκκρεμή ζητήματα δεν επιλυθούν.
Ως Υπουργός Εθνικής Άμυνας τότε, όπως έπραξα δηλαδή και την εποχή εκείνη, δεσμεύομαι ότι καμμία συμφωνία και καμμία λύση του υπάρχοντος σήμερα σοβαρού προβλήματος για την άρση της εμπλοκής δεν πρόκειται να υπάρξει χωρίς ενημέρωση, κύριε Πρόεδρε και έγκριση της Βουλής τόσο στο επίπεδο της αρμόδιας κοινοβουλευτικής επιτροπής όσο και της Ολομέλειας, η οποία θα κληθεί να κυρώσει τυχόν τροποποίηση της σύμβασης του 2010. Εκτιμώ ότι εάν και παλαιότερα είχε περισσότερο ενεργοποιηθεί και η κοινοβουλευτική διαδικασία, πολλά από εκείνα που μας συνοδεύουν σήμερα σε αυτήν την περιπέτεια θα είχαν αποφευχθεί.
Εάν δεν επανέλθει, τώρα, η λειτουργία στα ναυπηγεία στο άμεσο διάστημα, θα λάβουμε –ναι, κύριε Πρόεδρε- μέτρα για να προστατεύσουμε όλα τα δίκαια του ελληνικού δημοσίου, προβαίνοντας σε όλες τις νόμιμες ενέργειες. Τα χρονικά περιθώρια, πράγματι, έχουν στενέψει κι αυτό πρέπει να το γνωρίζουν όλοι οι ενδιαφερόμενοι.
Πρέπει να υπενθυμίσω πως η σημερινή ηγεσία του Υπουργείου Εθνικής Αμύνης έχει σταθερά κρατήσει αποστάσεις απέναντι στη στάση της ιδιοκτησίας των ναυπηγείων κι έχει δηλώσει ότι δεν πρόκειται να εκταμιευθεί οποιοδήποτε ποσό χωρίς προηγούμενη έγκριση της Βουλής, τη στιγμή μάλιστα που η πλευρά των ναυπηγείων δεν έχει εκπληρώσει βασικές συμβατικές υποχρεώσεις.
Εξυπακούεται ότι το Υπουργείο Εθνικής Αμύνης ως συναρμόδιο με το Υπουργείο Οικονομικών, ανεξαρτήτως του θέματος της ναυπήγησης των υποβρυχίων, συνεργάζεται με το Υπουργείο Οικονομικών και το Υπουργείο Ανάπτυξης στη μελέτη και στην πρόταση συνολικής λύσης για την τύχη των ναυπηγείων αλλά και των εργαζομένων στα ΕΝΑΕ, καθώς και της σοβαρής εκκρεμότητας με την Ευρωπαϊκή Επιτροπή.
Το Γενικό Επιτελείο Ναυτικού και η Γενική Διεύθυνση Εξοπλισμών τηρούν πλήρες αρχείο του θέματος, το οποίο, κύριε Πρόεδρε, είναι στη διάθεσή σας.
 Θα ήθελα στο σημείο αυτό, να καταθέσω πλήρες ιστορικό της όλης εξέλιξης του ζητήματος κατασκευής των υποβρυχίων, με πλήρη επίσης και λεπτομερή οικονομικά στοιχεία της αρμόδιας Γενικής Διεύθυνσης Εξοπλισμών του Υπουργείου.
(Στο σημείο αυτό ο Υπουργός Εθνικής Άμυνας κ. Δημήτριος Αβραμόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Το Υπουργείο Ανάπτυξης από την άλλη μεριά, συνεχίζει τις εντατικές προσπάθειες, ενώ υπάρχουν σαφέστατες οδηγίες του Πρωθυπουργού από την πρώτη κιόλας στιγμή να ληφθούν πρωτοβουλίες για την επίλυση του θέματος.
Εφόσον προηγηθεί πλήρης απεμπλοκή της ναυπήγησης των υποβρυχίων από τα ναυπηγεία, θα μπορούσε να διερευνηθεί για τα ναυπηγεία Σκαραμαγκά να ενταχθούν σε ένα πλαίσιο αναδιάρθρωσης.
Με δεδομένο, όμως, ότι οι διαδικασίες αυτές είναι ιδιαίτερα χρονοβόρες, προέχει σήμερα για το Υπουργείο Άμυνας η άμεση επίλυση του ζητήματος των υποβρυχίων με κάθε νόμιμο τρόπο.
Προτεραιότητα, λοιπόν, για μας είναι να ολοκληρωθούν άμεσα τα δύο τελικά τεστ -ενημερωθήκατε περί αυτών κατά τη διάρκεια της επίσκεψής σας στα ναυπηγεία- στην ξηρά και στη θάλασσα που προβλέπονται πριν από την έναρξη λειτουργίας των υποβρυχίων. 
Το Υπουργείο μας, έχει την υποχρέωση να διαφυλάξει τη στιγμή αυτή την ασφάλεια των υποβρυχίων, λόγω της απουσίας και της αδιαφορίας του αναδόχου και της διοίκησης των ΕΝΑΕ, προς όφελος της προστασίας των εργαζόμενων στα ναυπηγεία αλλά και της θωράκισης του εθνικού αμυντικού μας συστήματος.
Σας ευχαριστώ.","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38334"," Ευχαριστούμε κι εμείς τον Υπουργό για την αναλυτική και πολύ χρήσιμη –πιστεύω- ενημέρωση.
Το λόγο έχει τώρα ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ για τη δευτερολογία του. 
","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38335"," Θα περιμένετε πολύ ακόμα. Θα αργήσουν.","ΗΛΙΑΣ ΒΛΑΧΟΓΙΑΝΝΗΣ",64
"38336"," Τα έχετε στο μυαλό σας.
","ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ",408
"38337"," Κύριε Υπουργέ, έχετε το λόγο για τη δευτερολογία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38338"," Ευχαριστώ, κύριε Πρόεδρε. 
Παρακολούθησα με ιδιαίτερη προσοχή όσα είπε ο κ. Τσίπρας, ο κύριος Πρόεδρος, και καταλήγω σε ένα κατ’ αρχήν συμπέρασμα: ότι όλοι νοιαζόμαστε το ίδιο και έχουμε την ίδια ευαισθησία για ένα μείζον εθνικό θέμα. Ναι, θέλουμε τα υποβρύχια. Πρέπει να θωρακιστεί η άμυνα της χώρας και, βεβαίως, να λήξει αυτή η περιπέτεια που μας έχει εκθέσει, και το κυριότερο, στην πράξη αποδεικνύει την ανεπάρκεια και την ανικανότητα του ίδιου του συστήματός μας να λύνει προβλήματα. 
Το ζήτημα των υποβρυχίων, όπως είχα την ευκαιρία να πω και πρωτύτερα, κύριε Πρόεδρε, συμφωνούμε ότι παρουσιάζει σημαντικότατο –θα έλεγα- δημοσιονομικό θέμα αλλά και αμυντικό και εθνικό διακύβευμα. Να είστε βέβαιος ότι αποτελεί κεντρικό ζήτημα για εμάς –είμαι βέβαιος και για εσάς- και θα ήθελα εδώ να σας διαβεβαιώσω ότι πολύ σύντομα θα επιτευχθεί ο στόχος, δηλαδή η παραλαβή των υποβρυχίων και η προστασία του δημοσίου συμφέροντος. 
Δεν απέφυγα προ ολίγου να σας δώσω τα νούμερα. Απλώς ζήτησα να μου τα υπενθυμίσουν. Πράγματι μέχρι την ψήφιση του νόμου του 2010, είχαν γίνει πληρωμές της τάξεως των 2,33 δισεκατομμυρίων ευρώ. Όμως, και μετά την ψήφιση αυτού του νόμου, ναι, πράγματι είχε καταβληθεί το ποσό των 362 εκατομμυρίων ευρώ. 
Σας θύμισα, όμως, πάλι αυτό που είπα πρωτύτερα ότι αφότου αναλάβαμε το 2011, στην κυβέρνηση Παπαδήμου, που πάλι ήμουν σ’ αυτήν τη θέση, σταμάτησαν οι πληρωμές και δεν επρόκειτο να καταβληθεί ούτε 1 ευρώ εάν δεν παραδοθούν τα υποβρύχια.
Στο Υπουργείο σήμερα βρισκόμαστε αντιμέτωποι με μια κατάσταση που, όπως βγαίνει και σαν συμπέρασμα από τη συζήτηση που κάναμε, μας κληροδοτήθηκε από το παρελθόν και που εύλογο είναι να συνεχίζει να προκαλεί αντιθέσεις και αντιπαραθέσεις. 
Είπατε πρωτύτερα ότι το κράτος έχει συνέχεια και συμφωνώ μαζί σας. Οι κυβερνήσεις δεν έχουν συνέχεια, γι’ αυτό και κάθε τόσο και λιγάκι αλλάζουν. Και αλλάζουν γιατί η ίδια η κοινωνία κρίνει ότι πρέπει να βελτιωθεί η λειτουργία και του πολιτικού συστήματος και το κυριότερο να υπάρξουν λύσεις.
Σε ό,τι αφορά το lapsus linguae θα ήθελα να πω, κύριε Πρόεδρε, ότι ναι, αν δεν είχαν λειτουργήσει κάποιοι κάποτε «υποβρυχίως» δεν θα είχε προκύψει το πρόβλημα και βελτιώνω τη διατύπωσή σας, για να μη θεωρήσετε ότι κάνατε λάθος. Σωστά τα είπατε, μόνο που πρέπει να αναφερθείτε στο τότε. 
Το Υπουργείο μας προσπαθεί, στο μέτρο των δυνατοτήτων του, να δώσει τέλος σε αυτήν την, πράγματι, απαράδεκτη κατάσταση και εμπλοκή για το σκέλος που αφορά κυρίως στα τέσσερα υποβρύχια, τα οποία θα μπορούν μέσα σε σύντομο χρονικό διάστημα να ενταχθούν στο δυναμικό των Ενόπλων Δυνάμεων του Πολεμικού μας Ναυτικού. Να είστε βέβαιος, όμως, πως και τα άλλα αρμόδια Υπουργεία για τη λειτουργία των ΕΝΑΕ και τη διατήρηση των θέσεων εργασίας πράγματι εργάζονται επίπονα, σκληρά για τη συνολική υπέρβαση της σημερινής προβληματικής κατάστασης, που είναι αλήθεια ότι βλάπτει το συμφέρον της χώρας.
Γι’ αυτόν το λόγο, κύριε Πρόεδρε, τόσο το Υπουργείο μας όσο και εγώ προσωπικά χαιρετίζουμε την εκδήλωση του ζωηρού και ειλικρινούς, πράγματι, ενδιαφέροντός σας για τα θέματα της εθνικής άμυνας και προαγωγής της αμυντικής θωράκισης της χώρας, σημαντικός παράγοντας για την οποία είναι τα τέσσερα υποβρύχια που βρίσκονται στον Σκαραμαγκά.
Τώρα είναι κοινός ο στόχος, το είπα και στην αρχή. Συμφωνούμε, λοιπόν, κατ’αρχήν σε μια κοινή πορεία για την αντιμετώπιση του προβλήματος, δηλαδή να πάρουμε τα υποβρύχια το συντομότερο δυνατόν, κάτω βέβαια από όρους νομιμότητας, διαφάνειας και διασφάλισης του δημοσίου συμφέροντος. Αυτό είναι το χρέος μας, αυτή είναι η δέσμευσή μας, δέσμευση επένδυση στον ελληνικό λαό αλλά και στις ελληνικές Ένοπλες Δυνάμεις, που είναι εγγυητές της ανεξαρτησίας μας και της ακεραιότητάς μας.
Θα ήθελα να πω και κάτι τελευταίο. Πριν από λίγο ανακοινώσατε ότι έχετε την πρόθεση να προχωρήσετε στην πρόταση για τη συγκρότηση εξεταστικής επιτροπής. Είναι αναφαίρετο δικαίωμα κάθε κόμματος να το κάνει αυτό, πολλώ δε μάλλον της Αξιωματικής Αντιπολίτευσης. Εκείνο που θα ήθελα, όμως, να σας πω, γιατί αφήσατε κάποιους υπαινιγμούς, είναι ότι αυτή η Κυβέρνηση δεν φοβάται καμμία εξεταστική επιτροπή, διότι είναι τόσο καθαρή η σχέση της με αυτήν την υπόθεση, που κάθε άλλο παρά την φοβίζει. Ελπίζω το μήνυμά σας αυτό να μην έχει αποδέκτη αυτήν την Κυβέρνηση.
(Χειροκροτήματα από την πτέρυγα της Νέας Δημοκρατίας)
Από τα όσα σας είπα πρωτύτερα, κύριε Πρόεδρε, γίνεται αντιληπτό ως προς τη βασική αντίληψη το πώς έχουν τα πράγματα και την ευαισθησία για την επίλυση του προβλήματος που έχει να κάνει με ένα εθνικό σκοπό, με την προστασία δημοσίου συμφέροντος, αλλά να μη λησμονούμε και τους εργαζόμενους στα ναυπηγεία. Έχουμε ένα πολύ σημαντικό εργατικό δυναμικό, επιστημονικό δυναμικό που αυτόν τον καιρό είναι σε αδράνεια, που οι οικογένειες τους υποφέρουν και που, όπως ξέρετε, το Υπουργείο μας είναι κοντά τους όλο αυτό τον καιρό σε μια συλλογική και συνολική προσπάθεια να λυθεί αυτό το πρόβλημα.
 Θέλω, λοιπόν, να σας διαβεβαιώσω πως σε ό,τι αφορά την Κυβέρνηση και το Υπουργείο Εθνικής Αμύνης θα κινηθούμε με γρήγορους ρυθμούς για να επιλυθεί το πρόβλημα. Σε αυτήν την προσπάθεια, κύριε Πρόεδρε, δεν μπορώ εγώ να δω κανένα από τα κόμματα μέσα σ’ αυτόν τον ιερό χώρο της Βουλής να μη συμφωνεί για το στόχο. Νομίζω ότι τελικά δεν θα αργήσει η μέρα που θα έχουμε λύσει αυτό το πρόβλημα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΔΗΜΗΤΡΙΟΣ ΑΒΡΑΜΟΠΟΥΛΟΣ",3
"38339"," Ευχαριστούμε και εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρακολουθούν τη συνεδρίασή μας από τα άνω δυτικά θεωρεία δεκατρείς μαθητές και μαθήτριες και ένας εκπαιδευτικός από το 23ο Δημοτικό Σχολείο Κερατσινίου, καθώς και τριάντα έξι μαθητές και μαθήτριες και δύο εκπαιδευτικοί από το 9ο Δημοτικό Σχολείο Ασπροπύργου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Προχωρούμε στη δεύτερη με αριθμό 107/14-10-2013 επίκαιρη ερώτηση δεύτερου κύκλου της Βουλευτού Κερκύρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Οικονομικών, σχετικά με τη νέα εκκαθάριση του Έκτακτου Ειδικού Τέλους Ακινήτων για περιοχές του Δήμου Κέρκυρας.
Στην ερώτηση της κ. Γκερέκου θα απαντήσει ο Υφυπουργός Οικονομικών κ. Γεώργιος Μαυραγάνης. 
Κυρία συνάδελφε, έχετε το λόγο για να αναπτύξετε την ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38340"," Κύριε Υπουργέ, η ερώτησή μου εστιάζει μεν στην Κέρκυρα, αλλά αφορά και χιλιάδες ιδιοκτήτες ακινήτων σε όλα τα Ιόνια Νησιά, αλλά και σε πολλά μέρη της Ελλάδας. Η θέσπιση του ειδικού τέλους ακινήτων δημιούργησε προσδοκίες για ελάφρυνση της φορολόγησης της ακίνητης περιουσίας, σε σχέση με το περίφημο χαράτσι. Ενώ οι εκτιμήσεις μιλούσαν για μία μεσοσταθμική μείωση του τέλους ακινήτων κατά 15%, πολλοί ιδιοκτήτες –κυρίως αυτοί που έχουν ακίνητα σε αγροτικές και ημιαστικές περιοχές- καλούνται να καταβάλουν έως και υπερδιπλάσιο τέλος σε σχέση με το ΕΕΤΗΔΕ. Έτσι, η όποια πρόθεση της Κυβέρνησης για ελάφρυνση μιας σημαντικής μερίδας ιδιοκτητών, έχει μείνει μέχρι στιγμής στα λόγια. 
Το πρόβλημα, λοιπόν, στην Κέρκυρα προέκυψε –αν είναι δυνατόν!- από τη μη έγκαιρη αποστολή των σωστών στοιχείων από το δήμο στο Διαχειριστή Ελληνικού Δικτύου Διανομής Ηλεκτρικής Ενέργειας. Αυτό τουλάχιστον δείχνει η σχετική αλληλογραφία που έχουμε στα χέρια μας. 
Όταν ο Δήμος της Κέρκυρας απέστειλε τα στοιχεία αυτά στο σωστό παραλήπτη αυτή τη φορά, δηλαδή στο ΔΕΔΔΗΕ και όχι στη ΔΕΗ, όπως είχε κάνει αρχικά, ο ΔΕΔΔΗΕ αρνήθηκε να τα παραλάβει. Υποθέτω ότι αυτό έγινε γιατί είχε περάσει πια η καταληκτική ημερομηνία η 31η Μαΐου του 2013, όπως μου είχατε απαντήσει εξάλλου και στη γραπτή ερώτηση που σας έκανα. 
Το ερώτημα, επομένως, είναι πώς σκοπεύετε να διαχειριστείτε περιπτώσεις, όπως αυτή της Κέρκυρας, όπου το τέλος είναι πολύ μεγαλύτερο από αυτό που πρέπει να πληρωθεί, φυσικά όχι εξαιτίας της παράλειψης ή ευθύνης των πολιτών της Κέρκυρας ή των άλλων νησιών. Θα υπάρξει, λοιπόν, νέα εκκαθάριση του ειδικού τέλους ακινήτων με βάση πια τα ορθά στοιχεία που έχει ετοιμάσει ο δήμος; Αν ναι, πότε κύριε Υπουργέ;","ΑΓΓΕΛΙΚΗ ΓΚΕΡΕΚΟΥ",109
"38341"," Ευχαριστούμε. 
Το λόγο έχει ο Υφυπουργός Οικονομικών για τρία λεπτά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38342"," Κύριε Πρόεδρε, κυρία Βουλευτά, σύμφωνα με την παράγραφο με την περίπτωση 5 της υποπαραγράφου α7 του πρώτου εδαφίου του ν. 4152/2013 για τον υπολογισμό του ΕΕΤΑ λαμβάνονται υπ’ όψιν, το εμβαδόν της δομημένης επιφάνειας στο ύψος της τιμής ζώνης και η παλαιότητα του ακινήτου, όπως αυτά αναγράφονται στη βάση δεδομένων του ΔΕΔΔΗΕ, σύμφωνα με τα οποία υπολογίζεται κατά την 1η Μαΐου του 2013 το τέλος ακίνητης περιουσίας του ν.2130/1993. 
Με την ίδια διάταξη προβλεπόταν η υποχρέωση των δήμων όλης της χώρας να ελέγξουν αν στις καταστάσεις που αποστέλλονται στο ΔΕΔΔΗΕ περιλαμβάνονται τα τετραγωνικά μέτρα κάθε ακινήτου και αν αποτυπώνονται οι ορθές τιμές ζώνης, όπως ισχύουν για τον υπολογισμό της αντικειμενικής αξίας των ακινήτων και σε περίπτωση λάθους να προβούν σε διόρθωσή τους με την αποστολή νέων στοιχείων στο ΔΕΔΔΗΕ μέχρι την 31η Μαΐου του 2013. 
Συνεπώς, στις περιπτώσεις κατά τις οποίες οι δήμοι δεν απέστειλαν, ως όφειλαν, μέχρι την πιο πάνω ημερομηνία διορθώσεις ως προς την τιμή ζώνης, ώστε να αναγραφεί η ορθή τιμή ζώνης στη βάση του ΔΕΔΔΗΕ, τότε ο ΕΕΤΑ υπολογίστηκε σύμφωνα με τα οριζόμενα στις προαναφερθείσες διατάξεις του νόμου. 
Επίσης, με τις ίδιες διατάξεις προβλέπεται ότι αν διαπιστωθεί με οποιοδήποτε τρόπο ότι με υπαιτιότητα των δήμων έχουν αποσταλεί στο ΔΕΔΔΗΕ ανακριβώς τα στοιχεία, τα οποία λαμβάνονται για τον υπολογισμό του ΕΕΤΑ, με αποτέλεσμα την επιβολή μεγαλύτερου ποσού ΕΕΤΑ από το πραγματικό οφειλόμενο, διενεργείται νέα εκκαθάριση. Με απόφαση του Γενικού Γραμματέα Δημοσίων Εσόδων καθορίζονται ο τρόπος και η διαδικασία επανεκκαθάρισης του τέλους και έχουμε ζητήσει από τον γενικό γραμματέα, του οποίου αυτή η αρμοδιότητα είναι αποκλειστική, να προχωρήσει στην έκδοση αυτής της απόφασης. 
Σημειώνεται ιδιαιτέρως ότι η διόρθωση στην τιμή ζώνης πραγματοποιείται μόνο εφόσον αυτή έχει αναγραφεί λανθασμένα στον οικείο λογαριασμό ηλεκτρικού ρεύματος και με τις ίδιες προαναφερόμενες διατάξεις ορίζεται ότι για τα ακίνητα για τα οποία δεν αναγράφεται η τιμή ζώνης στη βάση πληροφοριών του ΔΕΔΔΗΕ, ως τιμή ζώνης λαμβάνεται ο μέσος όρος τιμών δημοτικής ενότητας, όπως αυτές ισχύουν για τον υπολογισμό της αντικειμενικής αξίας των ακινήτων. Σε περίπτωση δε που δεν υπάρχουν τιμές στη δημοτική ενότητα λαμβάνεται υπ’ όψιν ο μέσος όρος τιμών του δήμου και σε περίπτωση που δεν υπάρχουν τιμές στο δήμο λαμβάνεται υπ’ όψιν όπως προβλέπει ο νόμος, ο μέσος όρος τιμών του νομού. 
Σε σχέση με το Δήμο Κέρκυρας – είχα επαφή και με τις τοπικές αρχές που με είχαν επισκεφτεί στο γραφείο μου- το πρώτο πράγμα που είπαμε είναι να εξεταστεί εάν έχει ληφθεί -σε περιπτώσεις όπου υπάρχει ο μέσος όρος- ο μέσος όρος της δημοτικής ενότητας. Διότι υπάρχει ένα θέμα εκεί. Άλλο είναι ολόκληρος ο δήμος, άλλο η δημοτική ενότητα. 
Επίσης, για το θέμα των δεδομένων στο οποίο αναφερθήκατε, μίλησα στο δήμο και φρόντισα να υπάρχει μια επικοινωνία μεταξύ του δήμου, της αρμόδιας Υπηρεσίας Γενικής Γραμματείας Δημοσίων Εσόδων και της ΔΕΗ, έτσι ώστε να εξεταστεί το ζήτημα, προκειμένου να υπάρξει μια τελική θέση. 
Σας ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"38343"," Κι εμείς ευχαριστούμε. 
Κυρία συνάδελφε, έχετε το λόγο για τη δευτερολογία σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38344"," Ευχαριστώ, κύριε Πρόεδρε. 
Κύριε Υπουργέ, στην ουσία μού περιγράψατε και εσείς το πρόβλημα, αποδεχόμενος ότι όντως από λάθος του Δήμου Κέρκυρας, αλλά και σε άλλες περιπτώσεις όπως στα Ιόνια Νησιά, αυτή τη στιγμή οι πολίτες καλούνται να πληρώσουν κάτι το οποίο δεν αντιστοιχεί στις δικές τους περιοχές, υπερδιπλάσιο δε στις περιπτώσεις πολλών αγροτικών περιοχών. 
Δεν έχει νόημα πλέον να συνεχίζουμε να προσπαθούμε να ρίχνουμε ευθύνες ή να κάνουμε διάγνωση στο πρόβλημα. Αυτό το έχουμε κάνει και το είπατε και εσείς προηγουμένως. Αυτό που μας ενδιαφέρει αυτή τη στιγμή είναι πότε ακριβώς θα μπορεί να λυθεί αυτό το συγκεκριμένο πρόβλημα που δημιουργήθηκε με ευθύνη άλλων δημοσίων φορέων και όχι των πολιτών, γιατί τον επόμενο μήνα θα αποσταλεί η τρίτη δόση του ειδικού τέλους, που για πολλούς θα συνεχίσει να είναι δυσβάσταχτο και ασφαλώς δυσανάλογο της αντικειμενικής αξίας της περιουσίας τους. 
Είπατε ότι επειδή ακριβώς καθυστέρησε ο δήμος πέρα από την καταληκτική ημερομηνία για τη διόρθωση, οφείλατε σαν υπηρεσία να πάρετε το μέσο όρο του Νομού Κέρκυρας. Εν πάση περιπτώσει, αυτό συνέβη στην ουσία, δηλαδή από 3 ευρώ το τετραγωνικό μέτρο σε κάποιες αγροτικές περιοχές της Κέρκυρας έγινε 6 ευρώ, γιατί ακριβώς υπολογίστηκε από την τιμή του ιστορικού κέντρου της Κέρκυρας –που, όπως καταλαβαίνετε, είναι μια πάρα πολύ ακριβή περιοχή- έως άλλες τουριστικές περιοχές –που είναι επίσης ακριβές- μέχρι και το πιο απόμακρο αγροτικό χωριό της Κέρκυρας. 
Άρα, κύριε Πρόεδρε, το ζήτημα είναι για να υπάρχει μια αξιοπιστία από την πλευρά της Κυβέρνησης γιατί αυτή τη στιγμή συζητείται επίσης και το θέμα του ενιαίου φόρου ακίνητης περιουσίας. Πώς, αφού δεν έχουμε λύσει ακόμα το θέμα του ειδικού τέλους, θα μπορέσουμε αυτήν τη στιγμή να πιστέψουμε ότι όντως θα υπάρχει μια δίκαιη, σωστή και ορθολογική μεταχείριση και για τα άλλα μέτρα που θα πρέπει να πάρετε; 
Άρα, για εμάς πολύ σημαντικό είναι να μας πείτε πότε θα γίνει αυτό. Μας μιλήσατε για μια συνεργασία. Ο χρόνος τρέχει. Οι πολίτες δεν μπορούν να ανταποκριθούν σε αυτή την αδικία που δημιουργήθηκε, όχι επειδή εκείνοι έφταιγαν. Σας παρακαλούμε πολύ, λοιπόν, να είστε πολύ πιο ακριβής σε σχέση με το πότε θα υπάρξει αυτή η διόρθωση, για να μην επιβαρύνονται οι πολίτες με κάτι για το οποίο, όπως είπαμε, δεν ευθύνονται εκείνοι. 
Ευχαριστώ πολύ.","ΑΓΓΕΛΙΚΗ ΓΚΕΡΕΚΟΥ",109
"38345"," Κι εμείς ευχαριστούμε. 
Ο κύριος Υφυπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38346"," Ευχαριστώ, κύριε Πρόεδρε. 
Κατ’ αρχήν, θα ήθελα να διευκρινίσω ότι το θέμα του μέσου όρου είναι ένα ζήτημα, γιατί, απ’ ό,τι μου έχει αναφερθεί, στην περιοχή μπορεί –αφήνω έξω το αν υπάρχει το γενικότερο ζήτημα με τα στοιχεία- ενδεχομένως να υπάρχει και λάθος, διότι ίσως να μην έχουν ληφθεί τα στοιχεία του μέσου όρου της δημοτικής ενότητας. 
Σας το λέω αυτό, διότι όταν υπάρχει ένας δήμος –και στην περίπτωση της Κέρκυρας ένας μεγάλος δήμος που καλύπτει όλο το νησί- ακόμα και αν είχε υπολογιστεί κάτι με βάση το μέσο όρο, δεν μπορείς να πας στο μέσο όρο του δήμου, αλλά πρέπει να πας στο μέσο όρο της δημοτικής ενότητας. Αυτό είναι το ένα θέμα. 
Σας είπα ότι επειδή αυτή η περίπτωση προβλέπεται στο νόμο, ζήτησα και από το γενικό γραμματέα να προχωρήσει άμεσα, λόγω της αρμοδιότητας, στην έκδοση της σχετικής απόφασης που αφορά αυτό το θέμα. 
Για το άλλο θέμα το οποίο είπατε, για τα στοιχεία, σας απάντησα ότι επειδή δεν είμαι ειδικός για το αν αυτό έγινε, πότε έγινε και πώς έγινε, δέχτηκα τη δημοτική αρχή της Κέρκυρας και φρόντισα για να υπάρξει επικοινωνία, έτσι ώστε αν τα στοιχεία έχουν διαβιβαστεί στην αρχή της ΔΕΗ εγκαίρως ή μη, να υπάρξει η έγκαιρη συνεννόηση μεταξύ της αρμόδιας υπηρεσίας της Γενικής Γραμματείας Δημοσίων Εσόδων του δήμου και της ΔΕΗ, προκειμένου να προβούν στις απαραίτητες ενέργειες, εφόσον αυτές προβλέπονται από την κείμενη νομοθεσία. 
Νομίζω ότι σας έχω δώσει όλο το περίγραμμα. Αυτές οι ενέργειες έχουν γίνει και είναι σε εξέλιξη. 
Ευχαριστώ πολύ.","ΓΕΩΡΓΙΟΣ ΜΑΥΡΑΓΑΝΗΣ",312
"38347"," Κι εμείς ευχαριστούμε. 
Προχωρούμε στην τρίτη με αριθμό 117/14-10-2013 επίκαιρη ερώτηση πρώτου κύκλου της Βουλευτού Πέλλας του ΠΑΣΟΚ κ. Θεοδώρας Τζάκρη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις των οφειλών των ασφαλισμένων στο ΙΚΑ και στον ΟΑΕΕ. 
Στην ερώτηση της κυρίας συναδέλφου θα απαντήσει ο κ. Κεγκέρογλου. 
Ορίστε, κυρία Τζάκρη, έχετε το λόγο για να αναπτύξετε την επίκαιρη ερώτησή σας.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38348"," Ευχαριστώ πολύ, κύριε Πρόεδρε. 
Κύριε Υπουργέ, όπως γνωρίζετε, από τον Ιούλιο βρίσκεται σε εφαρμογή η ρύθμιση της νέας αρχής για τα χρέη στο ΙΚΑ και στον ΟΑΕΕ. Μάλιστα, απομένουν άλλες σαράντα πέντε δόσεις μέχρι την εκπνοή της τελικής προθεσμίας. 
Παρά το γεγονός όμως αυτό, σύμφωνα με εκτιμήσεις τεχνικών κλιμακίων, τόσο στο ΙΚΑ, όσο και στον ΟΑΕΕ, η συγκεκριμένη ρύθμιση, έτσι όπως έχει νομοθετηθεί δεν αποδίδει, δεν «περπατά» -κατά το κοινώς λεγόμενο- κύριε Υπουργέ. 
Τα επίσημα στοιχεία για το ΙΚΑ μάς δείχνουν ότι έχουν υπαχθεί στη ρύθμιση μόλις έντεκα χιλιάδες διακόσιοι οφειλέτες, επί συνόλου τριακοσίων πενήντα δύο χιλιάδων οφειλετών. Θα ήθελα να πω ότι το προς ρύθμιση ποσό είναι μόλις 260 εκατομμύρια έναντι συνολικών οφειλών και χρεών προς το ΙΚΑ της τάξεως των 12,5 δισεκατομμυρίων. 
Μάλιστα, το πιο τραγικό και το πιο απογοητευτικό σε ό,τι αφορά τις ρυθμίσεις οφειλών προς το ΙΚΑ, κύριε Υπουργέ, είναι ότι τρεις μόλις μήνες μετά την εφαρμογή της συγκεκριμένης ρύθμισης, στις αρχές του Σεπτέμβρη, υπάρχουν έξι οφειλέτες που υπήχθησαν σε αυτήν, οι οποίοι έχουν βρεθεί εκτός ρύθμισης, ακριβώς επειδή παραβίασαν τους όρους.
Αυτήν τη στιγμή τα έσοδα προς το ΙΚΑ είναι μόλις 490 εκατομμύρια. Τα τρέχοντα έσοδα από τις τρέχουσες εισφορές μετά των φόρων, αφαιρουμένων βεβαίως των ποσών που καταβάλλει το ΙΚΑ προς τον ΟΑΕΔ και τον ΕΟΠΥΥ και τα έσοδα των μηνών Ιουλίου και Αυγούστου από τις πράξεις παλιότερων ρυθμίσεων είναι μειωμένα. Θα ήθελα να πω επίσης, ότι τον Ιούνιο το ΙΚΑ εισέπραξε 94 δισεκατομμύρια, 74 δισεκατομμύρια τον Ιούλιο και μόλις 58 δισεκατομμύρια τον Αύγουστο. 
Δεν είναι βέβαια καλύτερη η κατάσταση στον ΟΑΕΕ, καθώς επί συνόλου επτακοσίων ογδόντα χιλιάδων ασφαλισμένων οι τριακόσιοι τριάντα πέντε, σχεδόν δηλαδή το 50%, έχουν ληξιπρόθεσμες εισφορές προς τον συγκεκριμένο οργανισμό και στη ρύθμιση έχουν υπαχθεί μόλις δεκαπέντε χιλιάδες επαγγελματίες. Να πω εδώ ότι το προς ρύθμιση ποσό είναι μόνο της τάξεως των 100 εκατομμυρίων έναντι συνολικών οφειλών προς το συγκεκριμένο ταμείο της τάξεως των 7,5 δισεκατομμυρίων ευρώ. 
Θα σας πω ένα χαρακτηριστικό νούμερο, κύριε Υπουργέ, για το γραφείο ΟΑΕΕ στα Γιαννιτσά. Υπάρχουν τρεις χιλιάδες επτακόσιοι ασφαλισμένοι και από αυτούς οι μισοί έχουν ληξιπρόθεσμες οφειλές και μόλις δεκαέξι έχουν υπαχθεί στη συγκεκριμένη ρύθμιση. 
Η κατάσταση δεν είναι καλύτερη ούτε στον ΟΓΑ, καθώς το πρώτο εξάμηνο του 2013 η εισπραξιμότητα των ασφαλιστικών εισφορών έχει πέσει κάτω από το 50%. Ο συγκεκριμένος οργανισμός περίμενε να πάρει 212 εκατομμύρια το πρώτο εξάμηνο του 2013 και μπήκαν στο ταμείο μόλις 112 εκατομμύρια. 
Οι ρυθμίσεις στον κλάδο της κύριας ασφάλισης προς τον ΟΓΑ είναι της τάξεως των 700 εκατομμυρίων και βεβαίως, έχουν αρχίσει να λαμβάνονται αναγκαστικά μέτρα κατά των οφειλετών. Το ΙΚΑ έχει στείλει κατασχετήρια σε περίπου δωδεκάμισι χιλιάδες οφειλέτες. Έχουν προχωρήσει σε κατασχετήρια της ακίνητης περιουσίας σε περίπου εκατόν δώδεκα περιπτώσεις και σε κατασχετήρια της κινητής περιουσίας σε χίλιες εκατόν εβδομήντα δύο περιπτώσεις. 
Να πω βεβαίως ότι εδώ υπάρχει ένα δίχτυ προστασίας των ασφαλισμένων του ΟΑΕΕ. Αφορά εκατόν είκοσι χιλιάδες περίπου οφειλέτες, οι οποίοι έχουν οφειλές λιγότερες από 5.000 και οι οποίοι βεβαίως προστατεύονται από τα μέτρα της αναγκαστικής είσπραξης, με την έννοια ότι ο ΟΑΕΕ προς αυτή την κατεύθυνση δεν έχει προτεραιότητα την είσπραξη των οφειλών, αλλά πιστεύει ότι θα τους τα πάρει όταν θα ζητήσουν να πάρουν σύνταξη.","ΘΕΟΔΩΡΑ ΤΖΑΚΡΗ",497
"38349"," Να ακούσουμε τον Υπουργό, κυρία Τζάκρη και θα συνεχίσετε μετά.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38350"," Να πω μόνο το αίτημά μου, κύριε Πρόεδρε. 
Είναι αναγκαιότητα να προβούμε στην αύξηση των δόσεων στις ρυθμίσεις αυτές -γιατί όπως είπα προηγουμένως δεν αποδίδει- σε διπλασιασμό τους, αν χρειαστεί δηλαδή στις εβδομήντα έξι ή ακόμα και στις εκατό δόσεις. Εναλλακτικά, μπορείτε να εξετάσετε και την πρόταση που σας έκανε το ΠΑΣΟΚ, δηλαδή να παγώσει η καταβολή των εισφορών για το 2013 και το 2014, αυτών που έχουν δημιουργηθεί μέχρι 31-12-2012, εφόσον οι οφειλέτες εξακολουθούν να καταβάλουν τις τρέχουσες οφειλές τους. 
Με αυτόν τον τρόπο νομίζω ότι θα ενταχθούν περισσότεροι στη ρύθμιση, θα αποκτήσουν μια ανάσα ρευστότητας οι επαγγελματίες στον ΟΑΕΕ, θα απαλλαγούν από ένα μέρος των βαρών τους και βεβαίως τα ασφαλιστικά ταμεία που αντιμετωπίζουν το φάσμα της χρεοκοπίας θα αποκτήσουν τα απαραίτητα έσοδα γιατί ετοιμάζονται πλέον να κόψουν καινούργιες συντάξεις. 
Ευχαριστώ πολύ, κύριε Πρόεδρε.","ΘΕΟΔΩΡΑ ΤΖΑΚΡΗ",497
"38351"," Ο κύριος Υπουργός έχει το λόγο.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38352"," Ευχαριστώ, κύριε Πρόεδρε.
Κυρία συνάδελφε, η ερώτηση είχε υποβληθεί την προηγούμενη εβδομάδα. Πρέπει να πούμε ότι αναβλήθηκε, λόγω του γεγονότος ότι ουσιαστικά δεν έχει ολοκληρωθεί η εγκατάσταση στο νέο κτήριο των υπηρεσιών του Υπουργείου. Δεν λειτουργεί ακόμα και σήμερα πλήρως και γι’ αυτό το λόγο είχε αναβληθεί η προηγούμενη συζήτηση.
Ήρθα σήμερα, για να μην υπάρξει νέα αναβολή, χωρίς να έχω όμως τα στοιχεία και τη γνώμη της υπηρεσίας κοινοβουλευτικού ελέγχου.
Ήρθα, όμως, για να κάνουμε τη συζήτηση, γιατί πραγματικά το θέμα είναι πάρα πολύ σοβαρό και αφορά δεκάδες χιλιάδες συμπολίτες μας.
Θα ήθελα, όμως, ξεκινώντας να πω, ότι από τα στοιχεία τα οποία έχω στη διάθεσή μου, υπάρχει μία πρόοδος, σε σχέση με τα στοιχεία που μας παρουσιάσατε. Παραδείγματος χάριν, τη δεδομένη στιγμή που είχατε τα στοιχεία υπήρχαν εντάξεις ληξιπρόθεσμων οφειλών δεκαπέντε χιλιάδων ασφαλισμένων στον ΟΑΕΕ και αυτήν τη στιγμή είναι είκοσι πέντε χιλιάδες. Και αντί του ποσού των 100 εκατομμυρίων που αναφέρετε, το νούμερο είναι πάνω από 150 εκατομμύρια. Το ίδιο και για το ΙΚΑ. 
Υπάρχει μία πρόοδος. Αντί των δέκα χιλιάδων περίπου που αναφέρατε, έχουμε σήμερα περίπου δεκαέξι χιλιάδες με πάνω από 360 εκατομμύρια αντί των 260 εκατομμυρίων.
Τι θέλω να πω; Η αρχική ρύθμιση η οποία καθυστέρησε και δεν προέβλεπε τι γίνεται με τις ληξιπρόθεσμες οφειλές του 2013, δυσκόλεψε παραπάνω, πέρα από τον περιορισμένο αριθμό των σαράντα οχτώ δόσεων, την ένταξη οφειλετών. Με την προσαρμογή της ρύθμισης που έγινε και εντάχθηκαν έστω στη δωδεκάμηνη ρύθμιση και οι οφειλές του 2013, είχαμε μία πρόοδο και μία αύξηση της ένταξης ασφαλισμένων με ληξιπρόθεσμες οφειλές και αντίστοιχα επιχειρήσεων στο ΙΚΑ.
Αυτό λύνει το πρόβλημα; Όχι. Παραμένει μεγάλος ο αριθμός των επιχειρήσεων που είναι έξω. 
Για τον ΟΑΕΕ, όμως, θέλω να δείτε λίγο τα στοιχεία. Και νομίζω ότι θα έχουμε τη δυνατότητα το επόμενο διάστημα, λόγω και των προτάσεων που έχουν κατατεθεί, όπως αναφέρατε, να τα δούμε. Αυτοί οι οποίοι δεν εντάσσονται και δυσκολεύονται είναι εκείνοι οι οποίοι οφείλουν 40.000 και 50.000 στον ΟΑΕΕ. Αυτό σημαίνει τι; Ότι δεν είναι οφειλές της κρίσης, όπως την έχουμε οριοθετήσει από το 2009 και μετά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Είναι οφειλές και πριν το 2009. Είναι της περιόδου εκείνης που θεωρούνταν ότι υπήρχε ευημερία με την έννοια ότι δεν υπήρχαν τα οξυμένα προβλήματα από την ύφεση. Άρα, δεν έχουμε να κάνουμε μόνο με ασφαλισμένους που έχουν επιβάρυνση λόγω της παρατεταμένης ύφεσης του τελευταίου διαστήματος, αλλά και προβλημάτων που ξεκινούσαν από προηγούμενη περίοδο. Και είναι ένα μεγάλο θέμα αυτό. Οι οφειλέτες που έχουν 50.000 στο ΤΕΒΕ δεν είναι μετά το 2009, είναι πολύ πριν. Έτσι, λοιπόν, χρειάζεται πράγματι πιο εξειδικευμένη παρέμβαση και αντιμετώπιση του προβλήματος. 
Έχουν κατατεθεί οι προτάσεις στις οποίες αναφερθήκατε. Υπάρχουν σκέψεις, υπάρχουν επεξεργασίες, θα πρέπει, όμως, να δούμε πώς αντιμετωπίζουμε δίκαια το θέμα. 
Υπάρχει το ζήτημα της ασφάλισης, της υγειονομικής περίθαλψης το οποίο θέτετε. Και ειδικά για τον ΟΑΕΕ θα πρέπει να αντιμετωπιστεί η αντινομία που υπάρχει, να μην έχει περίθαλψη, όταν γίνεται η ρύθμιση, να την εισπράττουμε αναδρομικά, να την εντάσσουμε στη ρύθμιση χωρίς αυτός να έχει αυτήν την παροχή το συγκεκριμένο διάστημα. Αυτή είναι μια αντινομία. Από την άλλη μεριά, υπάρχει και η ανάγκη για τη διατήρηση της βιωσιμότητας του ασφαλιστικού ζητήματος, που δεν μπορεί να γίνει με καμμιά συνολική διαγραφή.
Είναι ένα θέμα, όμως, που πρέπει να το λύσουμε. Γιατί ενώ οι εργαζόμενοι, οι άνεργοι και οι άλλες κατηγορίες προστατεύονται από διατάξεις που έχουμε για την υγειονομική τους περίθαλψη με τους μακροχρόνια άνεργους ή με μείωση τον αριθμό των ενσήμων κ.λπ., στη συγκεκριμένη περίπτωση έχει υπάρξει μόνο η ρύθμιση που αφορά αυτούς που εντάσσονται στο ταμείο ανεργίας, μια διαδικασία που δεν μπορούν να την ακολουθήσουν όλοι. Άρα, είναι ένα θέμα προς αντιμετώπιση.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38353"," Να επανέλθετε στη δευτερολογία, κύριε Υπουργέ;","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38354"," Ναι, κύριε Πρόεδρε.
Και βεβαίως, υπάρχει το δεύτερο ερώτημα, που χρειάζεται πράγματι περαιτέρω επεξεργασία. Θα μιλήσω στη δευτερολογία μου.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38355"," Το λόγο έχει η κ. Τζάκρη.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38356"," Ευχαριστώ πολύ, κύριε Πρόεδρε.
Κύριε Υπουργέ, αναλωθήκατε να μου πείτε ότι τα στοιχεία προϊόντος του χρόνου έχουν βελτιωθεί. Είναι λογικό αυτό. Εγώ χρησιμοποίησα τα στοιχεία που η ίδια η υπηρεσία, τα ασφαλιστικά ταμεία εξέδωσαν στα μέσα του Σεπτεμβρίου και ενδεχομένως τώρα που έχουμε μέσα Οκτωβρίου, πριν καταθέσω την ερώτησή μου, αυτά να έχουν βελτιωθεί κατά τι. 
Στο σύνολο όμως των οφειλετών και των προς ρύθμιση ποσών, όπως αντιλαμβάνεστε η συγκεκριμένη ρύθμιση –ακριβώς όπως σας είπα- δεν αποδίδει.
Πολύ σωστά θέσατε και το θέμα των ανασφαλίστων, ιδιαίτερα των ασφαλισμένων του ΟΑΕΕ. Διότι μπορεί στα άλλα ταμεία, όπως για παράδειγμα το ΙΚΑ, η υγειονομική τους περίθαλψη και η ασφαλιστική τους κάλυψη να εξαρτάται από την πραγματοποίηση ελαχίστων ενσήμων κατά τη χρονιά που πέρασε, στον ΟΑΕΕ, όμως, δεν υπάρχει κάτι αντίστοιχο, με αποτέλεσμα αυτοί οι άνθρωποι να παραμένουν και ανασφάλιστοι. Και να μην μπορούν να αντιμετωπίσουν τα έξοδα της ιατροφαρμακευτικής τους περίθαλψης. 
Θέλω, όμως, πραγματικά να σας πω ότι η συγκεκριμένη ρύθμιση αποτελεί μνημείο οικονομικού ανορθολογισμού. Έχω στη διάθεσή μου δημοσιεύματα της εφημερίδας «ΜΑΚΕΔΟΝΙΑ», που βγήκε χθες, όπου πραγματικά οφειλέτης –επαγγελματίας- πήγε στο ταμείο, στον ΟΑΕΕ, να καταθέσει 30.000 ευρώ, που αντιστοιχούσε σε περισσότερο από το 50% των οφειλών του προς το συγκεκριμένο ταμείο, και αντιμετώπισε την άρνηση του ταμείου, επειδή ακριβώς το ταμείο προβλέπει σαράντα οκτώ δόσεις, οι οποίες πρέπει να καταβάλλονται με ένα συγκεκριμένο τρόπο. 
Έλεος! Θα πρέπει να υπάρξει μια ευελιξία, πολλώ δε μάλλον όταν τα ασφαλιστικά ταμεία έχουν πιάσει τα όριά τους. Εσείς το λέτε καθημερινά με τα στοιχεία που βγάζετε, ότι ο ΟΑΕΕ είναι πλέον αντιμέτωπος με το φάσμα της χρεοκοπίας. Το ίδιο συμβαίνει και με το ΙΚΑ. Τα ταμεία αυτά ετοιμάζονται να κόψουν ξανά συντάξεις.
Εγώ, περίμενα από εσάς να μου πείτε ότι το Υπουργείο σας επεξεργάζεται αυτήν τη στιγμή μια καινούργια νομοθετική ρύθμιση, για να προβείτε σε αύξηση των οφειλομένων δόσεων και να διευκολύνετε –αυτό είπα προηγουμένως- και τα φυσικά πρόσωπα και τους επιχειρηματίες, που είναι ασφαλισμένοι είτε στο ΙΚΑ είτε στον ΟΑΕΕ. 
Βεβαίως, το ίδιο περίμενα να κάνετε –και σας παρουσίασα τα στοιχεία- και με τον ΟΓΑ. Δυστυχώς, όμως, εσείς αναλωθήκατε να μου περιγράψετε σήμερα ότι τα στοιχεία, προϊόντος του χρόνου, έχουν βελτιωθεί. 
Περιμένω, κύριε Υπουργέ, ότι στη δευτερολογία σας θα έχετε να μου πείτε κάτι στην κατεύθυνση αυτήν. Διότι πραγματικά, σας το ξαναλέω, πρόκειται για την αποθέωση του οικονομικού ανορθολογισμού. Μιλάμε πλέον για το αυτονόητο, δηλαδή να μην μπορεί ο αρμόδιος Υπουργός Εργασίας, Κοινωνικής Ασφάλισης και Πρόνοιας να λάβει μία απόφαση η οποία θα οδηγήσει σε αύξηση των εσόδων στα ασφαλιστικά ταμεία και ενδεχομένως στη σωτηρία των ίδιων των ασφαλιστικών ταμείων, αλλά και στη διευκόλυνση των οφειλετών, που όπως σας είπα προηγουμένως, είναι και φυσικά πρόσωπα, αλλά και ελεύθεροι επαγγελματίες. 
Υπάρχουν προτάσεις. Πολύ σωστά το είπατε. Νομίζω, όμως, ότι θα έχετε τουλάχιστον μια ωρίμανση αυτών των προτάσεων, διότι και οι ίδιοι έχετε διαπιστώσει ότι η συγκεκριμένη νομοθετική ρύθμιση των οφειλών, έτσι όπως έχει στοιχειοθετηθεί, δεν προχωρά. Περιμένω να μου δώσετε τουλάχιστον ένα φως, διότι όπως και ο ίδιος αντιλαμβάνεστε, τα στοιχεία δείχνουν ότι δεν προχωρούν.
Εγώ, κύριε Υπουργέ, δεν συμμερίζομαι την άποψή σας ότι οφειλές 40.000 και 50.000 ευρώ δεν αντιστοιχούν στο χρόνο της ρύθμισης. Η χώρα μας διανύει τον έκτο χρόνο της ύφεσης, η οποία, όπως αντιλαμβάνεστε, δεν ξεκίνησε το 2009, αλλά πολύ νωρίτερα. Και οι πρώτοι οι οποίοι επλήγησαν ήταν οι ελεύθεροι επαγγελματίες και οι ασφαλισμένοι του ΙΚΑ. Το ξέρετε πάρα πολύ καλά αυτό. 
Επομένως, περιμένω από εσάς να μου πείτε κάτι προς αυτήν την κατεύθυνση.
Ευχαριστώ πολύ, κύριε Πρόεδρε.","ΘΕΟΔΩΡΑ ΤΖΑΚΡΗ",497
"38357"," Το λόγο έχει ο κύριος Υπουργός για τη δευτερολογία του.","Î”Ï�Î±Î³Î±ÏƒÎ±ÎºÎ·Ï‚ Î™Ï‰Î±Î½Î½Î·Ï‚",137
"38358"," Εγώ, κυρία συνάδελφε, δεν ακολουθώ την τακτική επί υπουργίας μου και επί περιόδου αυτής της Κυβέρνησης. Τοποθετούμαι για όλες τις περιόδους. Και το λέω αυτό διότι πολλές φορές στο δημόσιο διάλογο γίνεται αυτό το παιχνιδάκι. 
Οι οφειλές ύψους 50.000 –πάμε στη μια άκρη- έχουν τη ρίζα τους πολύ μακρύτερα από ότι είναι το 2010, το 2011, έστω και το 2009. Πολύ μακρύτερα! Με αυτήν την έννοια λέω ότι χρειάζεται και διαφορετικός τρόπος αντιμετώπισης. Όταν η βιωσιμότητα μιας μικρής επιχείρησης έχει παρέλθει εδώ και δεκαετία, μιλάμε για βιώσιμη λύση με τη συγκεκριμένη επιχείρηση; Ερώτημα θέτω. Όποιος το υποστηρίζει, να μπορέσει να μας το τεκμηριώσει κιόλας. Όταν δεν μπορεί επί δέκα χρόνια να καταβάλει τις ασφαλιστικές εισφορές, δεν έχει βιωσιμότητα. Να το πούμε καθαρά, με αλήθεια και όχι λαϊκίζοντας και χαϊδεύοντας αυτιά.
Έρχομαι σε αυτούς που έπεσαν μέσα στη δίνη της κρίσης, που σωστά είπατε ότι δεν ξεκίνησε το 2009 ασφαλώς, και τα τελευταία χρόνια αντιμετωπίζουν πρόβλημα. Γι’ αυτούς πραγματικά είναι ευκολότερη η πρόσβαση, έστω και με τις σαράντα οκτώ δόσεις. Και συμφωνούμε -νομίζω ότι κανείς δεν διαφωνεί- ότι πρέπει να αυξηθούν και να γίνουν όσο το δυνατό περισσότερες. Θα έπρεπε να είναι περισσότερες. Όταν έχεις 5.000 και 10.000 με μία ρύθμιση των σαράντα οκτώ δόσεων, έχεις πράγματι μεγαλύτερη δυνατότητα. Και γι’ αυτό θα δούμε ότι αυτοί που εντάσσονται, είναι αυτοί του τελευταίου διαστήματος που δεν οφείλουν τα 40 και 50 χιλιάρικα. Αυτό θέλω να πω και γι’ αυτό κάνω το διαχωρισμό. 
Δεν μπορώ να ικανοποιήσω εγώ όλες σας τις ανησυχίες στο θέμα, γιατί ως Υφυπουργός που απαντάω στην ερώτησή σας, πρέπει να έχω τα πλήρη στοιχεία από τις υπηρεσίες, τα οποία δεν είχα στη διάθεσή μου κατά τη σημερινή διαδικασία. Ενώ εγώ απέστειλα από το γραφείο μου το έγγραφο σε όλα τα ταμεία, λέτε ότι εσείς τα έχετε από τις υπηρεσίες, ενώ εγώ δεν τα έχω. Είναι πολύ καλό αυτό. 
Για την εξέλιξη των στοιχείων, δεν είναι αμελητέο ότι το Σεπτέμβριο, που αναφέρουν τα στοιχεία τα δικά σας, να είναι δεκαπέντε χιλιάδες ενταγμένοι και τώρα, μέσα σε έναν μήνα, να είναι είκοσι πέντε χιλιάδες. Δεν είναι αμελητέο. Σχεδόν φτάνουμε σε ένα διπλασιασμό. Παρ’ όλα αυτά, όμως, παρά την όποια ένταξη, κανείς δεν ισχυρίζεται ότι δεν υπάρχει πρόβλημα κι ότι δεν πρέπει να λυθεί. 
Πραγματικά, χρειάζεται -και θα σας πω την προσωπική μου άποψη- εξέταση όλων των ιδεών και των προτάσεων που έχουν κατατεθεί, ούτως ώστε να βρεθεί η χρυσή τομή, ώστε και να εισπραχθούν οι ληξιπρόθεσμες οφειλές και να διατηρηθεί η βιωσιμότητα των ταμείων. 
Ειδικά για τον ΟΑΕΕ πρέπει να υπάρξουν παρεμβάσεις σε πολλά θέματα. Η Βουλή των Ελλήνων είχε ψηφίσει μία διάταξη για τη μεγαλύτερη συμμετοχή των μεγάλων επιχειρήσεων στο πρόβλημα του ΟΑΕΕ, με το 2‰. Δεν είδα καμμία ερώτηση. Εγώ έχω θέσει το θέμα της μη εφαρμογής της. Υπάρχει θέμα. Δεν εφαρμόστηκε για κάποιους λόγους. Θα πρέπει να το δούμε. Ο ΟΑΕΕ, είναι ένα ταμείο με σημαντικότατα προβλήματα. Δεν έχει άμεσο πρόβλημα -όπως πολλές φορές αναφέρεται στα δημοσιεύματα και για το ΙΚΑ και για τα άλλα- το οποίο να έχει να κάνει με την ανάγκη, όπως είπατε, για περικοπές. Αυτό δεν συνδυάζεται και δεν έχει καμμία σχέση.
Εμείς, όμως, θέλουμε ασφαλιστικό σύστημα με διάρκεια. Δεν είναι για δύο, τρία ή τέσσερα χρόνια. Μελετάμε τι γίνεται τα επόμενα χρόνια. 
Άρα, λοιπόν, πρέπει να ληφθούν αποφάσεις για σημαντικά θέματα. Ήδη έχει ξεκινήσει επεξεργασία, με ποιον τρόπο θα μπορέσουμε να το αντιμετωπίσουμε. Και χρειάζεται και μια ιδιαίτερη συζήτηση, πέρα από το θέμα των ρυθμίσεων και των ληξιπρόθεσμων οφειλών, και για το θέμα της ασφάλισης για τον ΟΑΕΕ. Εκεί υπάρχει το μεγάλο θέμα, στο οποίο εγώ πραγματικά δεν μπορώ να δώσω μια άμεση απάντηση για το τι πρέπει να γίνει. Πρέπει, όμως, να αντιμετωπιστεί άμεσα.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Είμαστε σε μια διαδικασία επεξεργασίας προτάσεων. Και εφόσον υπάρξει αποδοχή από την πολιτική ηγεσία και, βέβαια, η ανάλογη τεκμηρίωση και αποδοχή από τις αρμόδιες αρχές -γιατί ξέρετε ότι για τα ασφαλιστικά θέματα όλες οι ασφαλιστικές ρυθμίσεις περνάνε κι από γνωμοδότηση άλλων φορέων- θα πρέπει να έρθουμε και να δώσουμε τη βέλτιστη λύση. 
Κλείνοντας, θέλω να πω ότι και μετά από επιστολές που έχουν στείλει συνάδελφοι οι οποίοι ζητούν σύγκληση της επιτροπής, εκτιμώ πως μία συζήτηση στην Επιτροπή Κοινωνικών Υποθέσεων ακριβώς γι’ αυτό το θέμα, θα ήταν πάρα πολύ χρήσιμη και θα μας έδινε τη δυνατότητα των προτάσεων, της τεκμηρίωσης των θέσεων για να δώσουμε εφικτές και βιώσιμες λύσεις.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38359"," Κι εμείς ευχαριστούμε, κύριε Υπουργέ. 
Συνεχίζουμε με την τρίτη με αριθμό 110/14-10-2013 επίκαιρη ερώτηση δευτέρου κύκλου του Βουλευτή Α΄ Πειραιώς των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με την αντιμετώπιση των προβλημάτων του Νοσοκομείου «Μεταξά», λόγω έλλειψης προσωπικού.
Τον λόγο έχει ο κ. Μελάς για δύο λεπτά.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38360"," Κύριε Πρόεδρε. Το Αντικαρκινικό Νοσοκομείο Πειραιά είναι ένα από τα μεγαλύτερα Ογκολογικά Νοσοκομεία της χώρας και προσφέρει τις υπηρεσίες του, όχι μόνο στην περιοχή του Πειραιά ή της Αττικής, αλλά σε ασθενείς όλης της Ελλάδας. Το Νοσοκομείο αυτό επιβάλλεται να λειτουργεί κατά τον καλύτερο δυνατό τρόπο για τη θεραπεία των ασθενών, που πάσχουν κυρίως από την επάρατη νόσο. 
Δυστυχώς, όμως, η πραγματικότητα είναι ότι αντιμετωπίζει πολλά προβλήματα λόγω της μεγάλης έλλειψης νοσηλευτικού προσωπικού και όχι μόνο, δηλαδή υπάρχει έλλειψη και άλλου προσωπικού. 
Τα ίδια προβλήματα, όπως αυτά που θα σας αναφέρω, περισσότερο ή λιγότερο αντιμετωπίζουν και τα άλλα νοσοκομεία της χώρας. Γι’ αυτό, τόσο η πρωτοβάθμια περίθαλψη όσο και η δευτεροβάθμια έχει υποβαθμιστεί πάρα πολύ. Και αυτό αποβαίνει εις βάρος της υγείας και της ζωής των πολιτών της χώρας μας. 
Τον τελευταίο καιρό το Νοσοκομείο «Μεταξά» λειτουργεί σχεδόν με το μισό νοσηλευτικό προσωπικό, αφού από τα τριακόσια είκοσι οκτώ άτομα που έπρεπε να έχει, υπηρετούν μόνο εκατόν ογδόντα δύο. Ακόμη, από τα εκατό άτομα βοηθητικού νοσηλευτικού προσωπικού, υπηρετούν μόνο σαράντα επτά. 
Μεγάλη έλλειψη υπάρχει και στην τεχνική υπηρεσία, όπου από τα τριακόσια άτομα υπηρετούν δεκατρία. Επίσης, υπάρχει μεγάλη έλλειψη προσωπικού και στις διοικητικές υπηρεσίες, αλλά και σε άλλες υπηρεσίες. 
Λόγω της μεγάλης έλλειψης νοσηλευτικού προσωπικού, από τα έξι χειρουργικά κρεβάτια λειτουργούν μόνο τα τέσσερα -και όχι πάντοτε- με αποτέλεσμα να υπάρχει μεγάλη αναμονή για τις χειρουργικές επεμβάσεις, με σοβαρές επιπτώσεις στην υγεία των ασθενών, που, όπως σας είπα, πάσχουν από την επάρατο νόσο, τον καρκίνο. 
Ακόμη, από τα έξι κρεβάτια μονάδων εντατικής θεραπείας λειτουργούν μόνο τα τέσσερα ή πέντε, ενώ από τα πέντε κρεβάτια μονάδων αυξημένης φροντίδας δεν λειτουργεί κανένα. 
Η μεγάλη αυτή έλλειψη προσωπικού θέτει σε κίνδυνο, όχι μόνο την ασφάλεια των ασθενών, αλλά και των ίδιων των εργαζομένων. 
Γι’ αυτό, κύριε Υπουργέ, επιβάλλεται το ταχύτερο δυνατόν να γίνει πρόσληψη νοσηλευτικού προσωπικού -και όχι μόνο- στο Νοσοκομείο «Μεταξά», αλλά και σε άλλα νοσοκομεία, ώστε να λειτουργεί το συγκεκριμένο νοσοκομείο που σας ανέφερα κατά τον καλύτερο δυνατό τρόπο, για το καλό των ασθενών, αλλά και των εργαζομένων.
Ευχαριστώ.","ΠΑΝΑΓΙΩΤΗΣ ΜΕΛΑΣ",316
"38361"," Ευχαριστούμε, κύριε συνάδελφε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38362"," Ευχαριστώ πολύ, κύριε Πρόεδρε.
Ευχαριστώ πολύ, κύριε συνάδελφε, για την ερώτηση.
Θα είμαι λίγο σύντομος, γιατί πρέπει να πάω στο δικαστήριο. Έχω την αγωγή με τον Πρόεδρο του κόμματός σας. Μου έχει κάνει αγωγή και πρέπει να πάω να υπερασπίσω τον εαυτό μου. Ελπίζω να είναι και αυτός εκεί και να μην είναι απών από το δικαστήριο.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"38363"," Δεν το ξέρω αυτό.","ΠΑΝΑΓΙΩΤΗΣ ΜΕΛΑΣ",316
"38364"," Γιατί μόλις με βλέπει, εξαφανίζεται. 
Έρχομαι τώρα στο προκείμενο. Ακούστε, κύριε συνάδελφε, δεν μπορείτε να «πατάτε σε δύο βάρκες». Αυτή είναι η απάντηση.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"38365"," Για πείτε την.","ΠΑΝΑΓΙΩΤΗΣ ΜΕΛΑΣ",316
"38366"," Δεν μπορείτε να «πατάτε σε δύο βάρκες» και θα σας πω το γιατί. Από τη μία λέτε ότι έχει ελλείψεις το νοσοκομείο. Μάλιστα, έχει ελλείψεις το νοσοκομείο. Αληθές εστί. Από την άλλη, όταν κάναμε τώρα την κινητικότητα, όπου πηγαίνουμε πενήντα άτομα στο «Μεταξά», είκοσι δύο εξ αυτών νοσηλευτές -γιατί ένας από τους λόγους που κάνουμε την κινητικότητα ήταν για να πάρει και το «Μεταξά» νοσηλευτές- εσείς προσωπικά την πολεμήσατε. 
Από τη μία λοιπόν λέτε «Μην κάνετε την κινητικότητα» που αν δεν την κάναμε δεν θα έπαιρνε το «Μεταξά» νοσηλευτές και από την άλλη λέτε «Μα έχει ελλείψεις στο «Μεταξά». Γιατί δεν πάτε στο «Μεταξά» νοσηλευτές;». 
Άρα, τι κάνετε; Κοροϊδεύετε τον κόσμο. Αυτή είναι η διαφορά μας. Εγώ τον κόσμο δεν τον κοροϊδεύω. Ο μόνος τρόπος για να έχει το «Μεταξά» νοσηλευτές είναι αυτός που κάνουμε εμείς. Εμείς ενδιαφερόμαστε για να έχει στ’ αλήθεια. Όχι εσείς. Εσείς λαϊκίζετε. Εμείς πηγαίνουμε τώρα είκοσι δύο νοσηλευτές στο «Μεταξά». Εμείς θα πάμε άλλους τριάντα στο τέλος Νοεμβρίου, που θα κάνουμε την κινητικότητα του Υπουργείου Παιδείας. Εμείς θα πάμε και όσους άλλους χρειάζονται μέχρι το τέλος του χρόνου, γιατί θα προσλάβουμε και διακόσιους πενήντα μόνιμους νοσηλευτές. 
Εμείς θα το κάνουμε στ’ αλήθεια, στον πραγματικό κόσμο. Εσείς γκρινιάζετε και ζητάτε απλώς πράγματα που δεν μπορούν να γίνουν, γιατί αυτό σας συμφέρει για την εκλογική και πολιτική σας επιβίωση. 
Ευχαριστώ πολύ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"38367"," Και εμείς, κύριε Υπουργέ.
Παρακαλώ, κύριε Μελά, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38368"," Κύριε Υπουργέ, πρέπει να λέτε την αλήθεια στον ελληνικό λαό και εδώ στη Βουλή και παντού και όχι να χρησιμοποιείτε εκφράσεις για επικοινωνιακούς λόγους. Το «κοροϊδεύετε» ή το «λαϊκίζετε» δεν ανήκει σε εμάς. Ανήκει σε εσάς. Εσείς κοροϊδεύετε τον ελληνικό λαό, διότι με την κινητικότητα που λέτε ότι θα κάνετε, θα πάρετε εργαζόμενους από μία άλλη υπηρεσία και θα τους πάτε στο «Μεταξά», με αποτέλεσμα οι άλλες υπηρεσίες θα υποβαθμιστούν ακόμη περισσότερο από ό,τι είναι ήδη υποβαθμισμένες. 
Έχω την εντύπωση ότι δεν έχετε επαφή ούτε με το Νοσοκομείο «Μεταξά» και τα προβλήματα που έχει, αλλά ακόμη περισσότερο δεν έχετε επαφή και με τα άλλα προβλήματα που έχει η υγεία. 
Εγώ δεν σας κατηγορώ. Και δεν σας κατηγορώ για δύο λόγους: Πρώτον, διότι δεν είστε γιατρός και δεύτερον διότι αναλάβατε τώρα το Υπουργείο. Όμως, λειτουργήστε με σοβαρότητα, με υπευθυνότητα και με αποτελεσματικότητα για την υγεία του ελληνικού λαού. Διότι η υγεία του ελληνικού λαού, είναι το βασικότερο από όλα. Είναι το πολυτιμότερο αγαθό και δεν μπορείτε να παίζετε τόσο πολύ με την υγεία του λαού, λέγοντας ότι λόγω της κινητικότητας εσείς θα βοηθήσετε το Νοσοκομείο «Μεταξά» ή άλλα νοσοκομεία. 
Ξέρετε ότι λόγω της ελάττωσης του νοσηλευτικού προσωπικού τώρα στο Νοσοκομείο «Μεταξά» λειτουργούν από τα έξι χειρουργικά κρεβάτια -και όσοι είναι γιατροί εδώ μέσα το καταλαβαίνουν- μόνο τα τέσσερα ή τα πέντε; Αυτό έχει ως αποτέλεσμα σαράντα άτομα το μήνα να μην χειρουργούνται, δηλαδή πεντακόσια άτομα το χρόνο. 
Και όπως σας είπα, δεν πάσχουν από μία απλή ασθένεια, πάσχουν από τη νόσο του καρκίνου που όσο καθυστερεί ο ασθενής να χειρουργηθεί, αυτό είναι εις βάρος της υγείας του.
Επίσης, από τα έξι κρεβάτια μονάδων εντατικής θεραπείας λειτουργούν μόνο τα τέσσερα ή πέντε. Και αυτό φυσικά δεν ισχύει μόνο στον Πειραιά, ισχύει σε όλα τα νοσοκομεία της Ελλάδος, με αποτέλεσμα εκατόν πενήντα τέσσερις κλίνες -αν το ξέρετε, διότι είμαι βέβαιος ότι δεν το ξέρετε- μονάδων εντατικής θεραπείας δεν λειτουργούν μόνο στην Αττική. Δεν λέω για όλη την Ελλάδα, αλλά μόνο για την Αττική. Το αποτέλεσμα είναι από τους τριάντα ασθενείς που ζητούν καθημερινά μονάδα εντατικής θεραπείας να βρίσκουν μόνο οι δεκαπέντε, πράγμα που σημαίνει ότι, από τα στοιχεία που μου έχουν δώσει, γύρω στα χίλια άτομα το χρόνο να χάνουν τη ζωή τους. Αυτό, λοιπόν, πρέπει να το δείτε άμεσα και να λυθεί. Δεν επιτρέπεται λόγω έλλειψης κλινών μονάδων εντατικής θεραπείας να χάνονται ανθρώπινες ζωές. 
Οι εργαζόμενοι του Νοσοκομείου «Μεταξά» δηλώνουν ότι δεν μπορούν και η κατάσταση που επικρατεί είναι πολύ κάτω από τα όρια της ασφάλειας. Γι’ αυτό επιβάλλεται να κοιτάξετε όχι με λόγια, αλλά με πράξεις και το Νοσοκομείο «Μεταξά» και τα άλλα νοσοκομεία, για να βελτιωθεί η υγεία του ελληνικού λαού, διότι –και κλείνω με αυτό- ξέρετε πόσοι άνθρωποι το χρόνο χάνονται, χάνουν τη ζωή τους λόγω έλλειψης υπηρεσιών υγείας; Πάρα πολλοί.
Δεν νομίζω ότι θέλετε να ελαττώθει ο ελληνικός πληθυσμός, διότι είναι γεγονός ότι φεύγουν εκατοντάδες χιλιάδες παιδιά στο εξωτερικό για να βρουν εργασία και ακόμη οι γεννήσεις έχουν ελαττωθεί κατά πολύ. Να μην χάνουν και τη ζωή τους άνθρωποι που ζουν στην Ελλάδα, ώστε να ελαττώσουμε τον ελληνικό πληθυσμό και να κάνουμε την Ελλάδα μια χώρα των λαθρομεταναστών και των μεταναστών.
Ευχαριστώ.","ΠΑΝΑΓΙΩΤΗΣ ΜΕΛΑΣ",316
"38369"," Ευχαριστούμε, κύριε Μελά.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38370"," Ίσως δεν έγινα εγώ αντιληπτός. Μπορεί τα ελληνικά μου να μην είναι καλά! Ήδη είκοσι δύο νοσηλευτές με ονοματεπώνυμο από τη Δευτέρα που ανακοινώθηκαν οι λίστες τοποθετήθηκαν στο Νοσοκομείο «Μεταξά» διά της κινητικότητας. Εσείς λέτε «Γιατί δεν πάτε νοσηλευτές στο «Μεταξά»», εγώ σας λέω ότι πάμε νοσηλευτές στο «Μεταξά». Εσείς λέτε «Μα, να μην κάνετε την κινητικότητα», μα η κινητικότητα είναι το εργαλείο που τους πάμε στο «Μεταξά». Σας το είπα και πριν. Σας ζητώ συγγνώμη γιατί ήταν δυσνόητο αυτό που είπα, το παραδέχομαι. Διαλέξτε σε ποια βάρκα θέλετε να είστε. Δεν μπορείτε να τα έχετε όλα σε αυτή τη ζωή. 
Όσον αφορά τα χειρουργικά κρεβάτια, μάλλον δεν είστε καλά ενημερωμένος. Πράγματι, έχουν μειωθεί από έξι σε τέσσερα. Θέλετε να ακούσετε τώρα πώς πήγαν τα χειρουργεία; Το 2010 με τα έξι κρεβάτια ήταν τρεις χιλιάδες εννιακόσια δεκατρία, το 2011 ήταν τρεις χιλιάδες επτακόσια εξήντα τέσσερα, το 2012 ήταν τρεις χιλιάδες διακόσια. Αυτή είναι η διαφορά. Το «Μεταξά» λειτουργεί μια χαρά, αγαπητέ. Υπό τις παρούσες συνθήκες μπορώ να σας πω ότι είναι και από τα καλύτερα νοσοκομεία της χώρας. Και μάλιστα, σας καλώ την Τετάρτη 23 του μηνός που θα έχουμε και τα εγκαίνια εκεί του μηχανήματος που έκανε δωρεά το Ίδρυμα Σταύρος Νιάρχος και τους ευχαριστούμε θα αποκτήσει το Μεταξά και ένα μηχάνημα που το ζηλεύουν πολλά άλλα νοσοκομεία.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"38371"," …(Δεν ακούστηκε)","ΠΑΝΑΓΙΩΤΗΣ ΜΕΛΑΣ",316
"38372"," Όσο εσείς γκρινιάζετε, εμείς προχωράμε. Η ιστορία σάς αφήνει πίσω, κύριε Μελά, και είναι κρίμα, γιατί είστε σοβαρός άνθρωπος. Τι δουλειά έχετε εκεί;
Ευχαριστώ πολύ.","ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ",96
"38373"," Κι εμείς ευχαριστούμε, κύριε Υπουργέ.
Συνεχίζουμε με την πέμπτη με αριθμό 112/14-10-2013 επίκαιρη ερώτηση δευτέρου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Κατερίνας Μάρκου προς τους Υπουργούς Αγροτικής Ανάπτυξης και Τροφίμων και Υγείας, σχετικά με τον κίνδυνο στοχοποίησης των αδέσποτων ζώων στο πλαίσιο αντιμετώπισης των κρουσμάτων λύσσας στη βόρεια Ελλάδα.
Παρακαλώ τη συνάδελφο κ. Μάρκου να λάβει το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38374"," Ευχαριστώ πολύ, κύριε Πρόεδρε.
Κύριε Υπουργέ, θέλω να σας μεταφέρω την τεράστια ανησυχία φιλόζωων και φιλοζωικών οργανώσεων, αλλά και απλών πολιτών από την περιφέρειά μου, αλλά και από όλη την Ελλάδα για τις φήμες ότι υπάρχουν εισηγήσεις από τα αρμόδια Υπουργεία, οι οποίες προτείνουν μαζική εξόντωση των αδέσποτων ζώων, με πρόσχημα την αντιμετώπιση της λύσσας που εμφανίστηκε στη Ελλάδα από τον Οκτώβριο του 2012.
Συγκεκριμένα, από τότε μέχρι σήμερα έχουν εντοπιστεί συνολικά με βάση στοιχεία της περασμένης Τρίτης τριάντα ένα κρούσματα λύσσας -η συντριπτική πλειοψηφία εντοπίστηκε στη Μακεδονία- εκ των οποίων τα είκοσι επτά αφορούν κόκκινες αλεπούδες –το τονίζω αυτό- τα τρία δεσποζόμενους ποιμενικούς σκύλους και το ένα μία αδέσποτη γάτα. 
Παρ’ όλα αυτά, η πρόσφατη εγκύκλιος του Υπουργείου σας, η οποία διαβιβάστηκε από το Υπουργείο Παιδείας σε όλα τα σχολεία με σκοπό την ενημέρωση των μαθητών για τη λύσσα, είναι διατυπωμένη με τρόπο που στοχοποιεί τα αδέσποτα ζώα ως φορείς λύσσας και ενδέχεται να προκαλέσει πανικό και φοβία απέναντι στα ζώα αυτά σε γονείς και μαθητές ή και να πυροδοτήσει συμπεριφορές από ασυνείδητους και ακαλλιέργητους ανθρώπους κακοποίησης και θανάτωσης ανυπεράσπιστων ζώων. Ακόμη και το σποτάκι του Υπουργείου σας μιλάει για ζώα με ύποπτη συμπεριφορά, ό,τι κι αν σημαίνει αυτό. Σας αδικεί αυτή η φρασεολογία και περιμένω να τη διορθώσετε για τους ατυχείς συνειρμούς που προκαλεί.
Μέσα σε αυτό το κλίμα, εύλογα έχει γιγαντωθεί η φημολογία για επεξεργασία σχεδίου μαζικής θανάτωσης αδέσποτων ζώων κατά το πρόσφατο θλιβερό πρότυπο της Ρουμανίας. Θέλω να τονίσω ότι μικρή σημασία πλέον έχει αν πράγματι αληθεύουν όλα αυτά, καθώς ήδη έχει δημιουργηθεί ένα κλίμα που οδηγεί σε δυσάρεστες καταστάσεις. Αυτές οι φήμες, αν αληθεύουν –και σας καλώ ρητά και κατηγορηματικά να τις διαψεύσετε- σε καμμία περίπτωση δεν αρμόζουν σε ένα κράτος που θέλει να θεωρείται πολιτισμένο. Έρχονται δε σε πλήρη αντίθεση με την ισχύουσα νομοθεσία για την προστασία των ζώων.
Ερωτάσθε, λοιπόν: Αληθεύει πως υπάρχουν εισηγήσεις μαζικής εξόντωσης των αδέσποτων ζώων από υπηρεσιακούς παράγοντες του Υπουργείου σας; 
Από την επανεμφάνιση της λύσσας μέχρι και σήμερα, πόσους εμβολιασμούς αδέσποτων ζώων έχετε πραγματοποιήσει, ως οφείλουν οι αρμόδιες υπηρεσίες των Υπουργείων και των Οργανισμών Τοπικής Αυτοδιοίκησης και γενικότερα έχουν τηρηθεί όλα όσα προβλέπει η νομοθεσία για τη διαχείριση των αδέσποτων;
Σας ευχαριστώ πολύ.","ΑΙΚΑΤΕΡΙΝΗ ΜΑΡΚΟΥ",309
"38375"," Ευχαριστώ πολύ, κυρία συνάδελφε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38376"," Ευχαριστώ, κύριε Πρόεδρε.
Κυρία συνάδελφε, συμμερίζομαι απόλυτα την ευαισθησία σας για τα αδέσποτα ζώα και θέλω εκ προοιμίου να διαψεύσω κατηγορηματικά ότι στο Υπουργείο Αγροτικής Ανάπτυξης και Τροφίμων υπάρχει σκέψη, πόσο δε μάλλον σχέδιο ή εντολή για ευθανασία ή μαζική εξόντωση των αδέσποτων ζώων.
Οφείλουμε να παραδεχθούμε ότι υπάρχει στη χώρα μετά από πολλά χρόνια πρόβλημα με κρούσματα λύσσας. Η νόσος είναι θανατηφόρος και για τα ζώα και για τον άνθρωπο. Οφείλουμε, λοιπόν, να πάρουμε όλα εκείνα τα μέτρα για την ενημέρωση του κοινού, την πρόληψη και την αντιμετώπισή της.
Όπως είπατε κι εσείς νωρίτερα, το πρώτο κρούσμα εμφανίστηκε στις 19 Οκτωβρίου στην περιοχή της Κοζάνης. Από τότε έχουμε τριάντα ένα κρούσματα. Τα περισσότερα, τα είκοσι επτά, αφορούν αλεπούδες, τρία σκύλους και ένα γάτα.
Στον τομέα, λοιπόν, της ενημέρωσης, το Υπουργείο Αγροτικής Ανάπτυξης και Τροφίμων, ως όφειλε, έχει εκδώσει και έχει προχωρήσει στη διανομή δύο ενημερωτικών φυλλαδίων -ένα αποκλειστικά για παιδιά- και δύο αφισών: η μία αποκλειστικά για τους κυνηγούς και η άλλη για την ενημέρωση του κοινού. Τα φυλλάδια και οι αφίσες έχουν ήδη διανεμηθεί στις περιφερειακές ενότητες, προκειμένου να τις αναπαράγουν και να τις μοιράσουν στο κοινό. 
Επιπλέον, για την ενημέρωση των μαθητών, το Υπουργείο Αγροτικής Ανάπτυξης και Τροφίμων έχει ήδη αποστείλει αντίστοιχα έντυπα με τον τίτλο «Αγάπη για τα ζώα- Προστασία από τη λύσσα» στη Γενική Διοίκηση Πρωτοβάθμιας και Δευτεροβάθμιας Εκπαίδευσης του Υπουργείου Παιδείας για τη διανομή τους στα σχολεία. 
Στην ίδια διεύθυνση απέστειλε και σχετική εγκύκλιο, στην οποία αναφερθήκατε νωρίτερα, για την ενημέρωση των μαθητών από τους δασκάλους. Η συγκεκριμένη εγκύκλιος είναι ένα εργαλείο ενημέρωσης, που ο εκπαιδευτικός μπορεί να το χρησιμοποιήσει, προκειμένου να συζητήσει και να αναπτύξει το θέμα της λύσσας, με τη συνδρομή και ειδικών επιστημόνων. Δεν διανέμεται η εγκύκλιος στους μαθητές. Εάν δείτε το υλικό της πληροφόρησης που στάλθηκε στο Υπουργείο Παιδείας, δεν νομίζω ότι θα διαφωνήσετε πως η πρόθεσή μας ήταν η ενημέρωση των παιδιών, η πρόληψη από τη λύσσα και όχι να σπείρουμε πανικό ή να απομακρύνουμε τα παιδιά από τα ζώα.
Για την αποτελεσματικότερη ενημέρωση του κοινού και για τους τρόπους πρόληψης από τη λύσσα, με αφορμή και την έναρξη της πρώτης εμβολιακής εκστρατείας από αέρος, μεταδίδεται ήδη κοινωνικό ενημερωτικό μήνυμα από τους ραδιοτηλεοπτικούς σταθμούς της χώρας. 
Προκειμένου να μη δημιουργούνται λανθασμένες εντυπώσεις, κύριε Πρόεδρε, θα ήθελα να καταθέσω στα Πρακτικά τα ενημερωτικά έντυπα που έχουμε βγάλει και την επίμαχη εγκύκλιο που έχει σταλεί στο Υπουργείο Παιδείας για την ενημέρωση των μαθητών. 
(Στο σημείο αυτό ο Αναπληρωτής Υπουργός Αγροτικής Ανάπτυξης και Τροφίμων κ. Μάξιμος Χαρακόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όπως γνωρίζετε, την Παρασκευή στις 11 Οκτωβρίου ξεκίνησε η πρώτη εκστρατεία εμβολιασμού κατά της λύσσας, με ρίψη από αέρος εμβολιακών δολωμάτων για τις κόκκινες αλεπούδες, που αποτελούν την κύρια δεξαμενή του ιού της λύσσας στη χώρα μας. Η επιχείρηση ξεκίνησε από το Πολύκαστρο του Κιλκίς και συνεχίζεται σε είκοσι τέσσερις περιφερειακές ενότητες της χώρας. Η όλη επιχείρηση αναμένεται να ολοκληρωθεί στα τέλη του Νοεμβρίου και στη συνέχεια, για όσο διάστημα εμφανίζεται η νόσος θα γίνονται δύο τουλάχιστον εμβολιακές εκστρατείες το χρόνο, την άνοιξη και το φθινόπωρο. 
Ο εμβολιασμός των αλεπούδων κατά της λύσσας εφαρμόζεται σε όλες τις χώρες της Ευρώπης που έχουν κρούσματα λύσσας και θεωρείται αποδεδειγμένα η πιο αποτελεσματική μέθοδος αντιμετώπισης της λύσσας. 
Στη δευτερολογία μου θα έχω τη δυνατότητα να αναφερθώ στο ζήτημα των αδέσποτων ζώων και των μέτρων που παίρνουμε.
Ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"38377"," Και εμείς ευχαριστούμε. 
Παρακαλώ την κυρία συνάδελφο να λάβει το λόγο. 
Ορίστε, κυρία Μάρκου, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38378"," Ευχαριστώ πολύ, κύριε Πρόεδρε. 
Κύριε Υπουργέ, ξέρετε τι φοβάται ο κόσμος; Φοβάται πως η λύσσα τελικά είναι το πρόσχημα και πως επειδή το κράτος δεν θέλει ή δεν μπορεί να διαχειριστεί τα αδέσποτα, πηγαίνει στην εύκολη λύση. Ειλικρινά, δεν θέλω να το πιστέψω αυτό, αλλά καθημερινά παρακολουθούμε απίθανα περιστατικά κακοποίησης ζώων χωρίς καμμία αντίδραση από τις αρμόδιες αρχές. 
Τι να σας πρωτοαναφέρω; Τα τραγικά συμβάντα στην Κοζάνη; Το πρόσφατο περιστατικό στο Ηράκλειο; Τη θανάτωση των αδέσποτων στο Νοσοκομείο «Γ. Παπανικολάου» στη Θεσσαλονίκη; Πόσες από αυτές τις υποθέσεις έχουν φθάσει στη δικαιοσύνη; 
Πολλές φορές, υπάρχουν υπόνοιες ότι η κακοποίηση προέρχεται από τις ίδιες τις υπηρεσίες που υποτίθεται ότι θα προστάτευαν τα ζώα. 
Δεν ξέρω αν έχετε δει εικόνες από το Κυνοκομείο της Φλώρινας και των Σερρών. Είναι πραγματικά εικόνες φρίκης. Αυτή η κατάσταση υπάρχει εδώ και χρόνια. 
Θέλω να μου πείτε τι γίνεται και αν έχει αλλάξει κάτι. Έχετε κάνει ενημερώσεις σε φιλοζωικές οργανώσεις, σε δήμους, σε πολίτες, σε σχολεία σχετικά με τη λύσσα και τη φιλοζωία, όπως ζητά ο ν. 4039; Μιλάω, βέβαια, για ενημερώσεις από ειδικούς και όχι για ενημερώσεις που θα κάνουν οι δάσκαλοι μέσα σε ένα τέταρτο για ένα θέμα, που λογικά και αυτοί οι άνθρωποι δεν το γνωρίζουν. Εφαρμόστηκε κανένα προληπτικό μέτρο για την επανεμφάνιση της λύσσας; 
Το Υπουργείο έχει «τρέξει» δύο προγράμματα για τη λύσσα πέρυσι και φέτος. Με ποιον τρόπο ελέγχετε αν αυτά τα προγράμματα όντως έχουν εφαρμοστεί; 
Έχετε ελέγξει αν οι δήμοι προχώρησαν σε προγράμματα προληπτικών εμβολιασμών για τα αδέσποτα; Έχουν γίνει έλεγχοι για τον εμβολιασμό των ποιμενικών σκύλων; Έχουν επιβληθεί πρόστιμα; 
Θα ήθελα κάποιες απαντήσεις. 
Μαθαίνουμε, ακόμα, από φιλοζωικές οργανώσεις ότι σας έχουν ζητήσει επανειλημμένα, σε περίπτωση που δεν φτάνουν οι δικοί μας κτηνίατροι, να έρθουν κτηνίατροι από άλλες χώρες για να βοηθήσουν σε ό,τι έχει να κάνει με τον εμβολιασμό και τις στειρώσεις, όπως προβλέπεται από το άρθρο 9 του ν. 4039. Είναι αλήθεια ότι δεν το έχουν επιτρέψει οι υπηρεσίες του Υπουργείου; 
Θα ήθελα, επίσης, να πω και μια κουβέντα για τις κόκκινες αλεπούδες, που και αυτές είναι θύματα καθυστερήσεων. Υπάρχουν καταγγελίες από οργανώσεις για την προστασία της άγριας ζωής για χρήση δηλητηριασμένων δολωμάτων, επειδή κάτοικοι λόγω της αβελτηρίας της κυβερνητικής πολιτικής –κακίζω, βέβαια και τις δικές τους προθέσεις- έχουν προχωρήσει σε απαράδεκτη δηλητηρίαση όχι μόνο των αλεπούδων, αλλά και όλων των άλλων ζώων που έχουν πρόσβαση στα δολώματα. 
Επί ένα χρόνο ακούμε ότι ξεκινούν οι εναέριοι εμβολιασμοί των άγριων ζώων κατά της λύσσας και μόλις την προηγούμενη βδομάδα έγιναν τελικά οι πρώτες ρίψεις. Όμως, το πρόγραμμα αυτό χρηματοδοτείται από την Ευρωπαϊκή Ένωση. Τι ποσά έχετε λάβει από τα ευρωπαϊκά κονδύλια; 
Σε όλα αυτά τα θέματα περιμένουμε πειστικές απαντήσεις, κύριε Υπουργέ, γιατί πολύ φοβάμαι ότι δημιουργείται ένα κλίμα από την αδράνεια και τις καθυστερήσεις, κλίμα που είναι γόνιμο για ειδεχθείς πολιτικές, λύσεις και συμπεριφορές. 
Αυτό πρέπει να προσεχθεί και ζητάω τις δικές σας διαβεβαιώσεις. Γνωρίζω ότι έχετε ευαισθητοποιηθεί για το θέμα και θα ήθελα να το προσέξετε λίγο παραπάνω.
Σας ευχαριστώ πολύ.","ΑΙΚΑΤΕΡΙΝΗ ΜΑΡΚΟΥ",309
"38379"," Ευχαριστούμε και εμείς.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38380"," Ευχαριστώ, κύριε Πρόεδρε.
Όπως σας είπα, κυρία συνάδελφε, η εγκύκλιος που εστάλη στα σχολεία ουσιαστικά είναι μία προτροπή να γίνει μία οργανωμένη συζήτηση και ενημέρωση των μαθητών στις τάξεις με τη συμμετοχή ειδικών επιστημόνων. Η ενημέρωση δεν θα περιοριστεί μόνο στη διανομή των ενημερωτικών φυλλαδίων ή στα όσα θα πουν οι δάσκαλοι.
Όπως γνωρίζετε, στη χώρα μας έχει θεσπιστεί ο ν. 4039/2012 για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρήση με κερδοσκοπικό σκοπό. Ο νόμος αυτός θεσπίζει, μεταξύ άλλων, την άσκηση ανθρωπιστικής πολιτικής για την αντιμετώπιση των αδέσποτων ζώων συντροφιάς και την αποφυγή της ευθανασίας, την οικονομική ενίσχυση των δήμων προκειμένου να προχωρήσουν στη στείρωση των αδέσποτων, την προώθηση των αδέσποτων ζώων για υιοθεσία και την ενημέρωση και ευαισθητοποίηση των πολιτών προκειμένου να μην τα εγκαταλείπουν στο περιβάλλον.
Στο πλαίσιο αυτού του νόμου αντιμετωπίστηκαν τα αδέσποτα ζώα συντροφιάς, σκύλοι και γάτες, κατά την εφαρμογή του προγράμματος επιτήρησης για την αντιμετώπιση της λύσσας. Η αρμόδια Διεύθυνση Κτηνιατρικής του Υπουργείου Αγροτικής Ανάπτυξης και Τροφίμων το Δεκέμβριο του 2012 ζήτησε από τους δήμους να προβούν άμεσα και κατά προτεραιότητα στη χορήγηση του αντιλυσσικού εμβολίου σε όλα τα αδέσποτα. Αν και ο ν. 4039 προβλέπει δυνητική και όχι υποχρεωτική παροχή οικονομικής ενίσχυσης των δήμων από το δημόσιο, εν τούτοις τον Ιανουάριο του 2013 η Γενική Διεύθυνση Κτηνιατρικής ενημέρωσε τους δήμους ότι έχουν ήδη δεσμευτεί οι ανάλογες πιστώσεις για την οικονομική ενίσχυσή τους, τόσο για την αγορά του αντιλυσσικού εμβολίου, όσο και για την αγορά του ηλεκτρονικού μέσου σήμανσης.
Ωστόσο, ο ν. 4039 προβλέπει ότι για να αποδοθούν στους δήμους αυτές οι πιστώσεις χρειάζεται η έκδοση προεδρικού διατάγματος και ξέρετε ότι αυτή είναι μία χρονοβόρα διαδικασία. Γι’ αυτό, λοιπόν, τροποποιούμε το νόμο με το κυρωτικό νομοσχέδιο του ΥΠΑΑΤ, το οποίο σύντομα θα κατατεθεί στη Βουλή και αντί για προεδρικό διάταγμα οι σχετικές πιστώσεις θα αποδίδονται στους δήμους με κοινή υπουργική απόφαση των Υπουργών Οικονομικών, Εσωτερικών και Αγροτικής Ανάπτυξης και Τροφίμων. 
Επιπλέον, θα ήθελα να επισημάνω ότι αυτής της οικονομικής ενίσχυσης τυγχάνουν όλοι οι δήμοι που πραγματοποιούν αντιλυσσικούς εμβολιασμούς, ανεξαρτήτως εάν στην περιοχή τους εφαρμόζεται το πρόγραμμα επιτήρησης για την αντιμετώπιση της λύσσας. Όπως ίσως γνωρίζετε, μετά την έκδοση της σχετικής κοινής υπουργικής απόφασης για την υλοποίηση του προγράμματος αντιμετώπισης της λύσσας, οι δήμοι υποχρεούνται να αποστέλλουν στη Γενική Διεύθυνση Κτηνιατρικής του Υπουργείου μας τον αριθμό των εμβολιασμών που έχουν πραγματοποιηθεί σε αδέσποτα ζώα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)","ΜΑΞΙΜΟΣ ΧΑΡΑΚΟΠΟΥΛΟΣ",537
"38381"," Ολοκληρώνω, κύριε Πρόεδρε.
Δυστυχώς, δεν ανταποκρίνονται όλοι οι δήμοι με την αμεσότητα που θα θέλαμε. Ενδεικτικά, λοιπόν, σας αναφέρω ότι από τον Απρίλιο του 2012 μέχρι σήμερα ο Σύνδεσμος Δήμων Ανατολικής Θεσσαλονίκης έχει εμβολιάσει χίλιους επτακόσιους ογδόντα τρεις σκύλους και εκατόν δέκα γάτες, ο Δήμος Δράμας τετρακόσιους ογδόντα εννέα σκύλους και είκοσι γάτες, ο Δήμος Σερρών διακόσιους είκοσι σκύλους, ενώ στο Δήμο Νεστορίου έχει εμβολιαστεί το 90% με 95% του συνόλου των αδέσποτων.
Σε κάθε περίπτωση, θέλω να σας διαβεβαιώσω ότι στόχος του Υπουργείου Αγροτικής Ανάπτυξης και Τροφίμων είναι η ορθή ενημέρωση του κοινού, προκειμένου αφενός να προστατέψουμε τη δημόσια υγεία και αφετέρου να προστατεύσουμε την υγεία και την ευζωία των ζώων.
Σας ευχαριστώ.","ΜΑΞΙΜΟΣ ΧΑΡΑΚΟΠΟΥΛΟΣ",537
"38382"," Ευχαριστούμε και εμείς.
Συνεχίζουμε με την πρώτη με αριθμό 114/14-10-2013 επίκαιρη ερώτηση δευτέρου κύκλου του Βουλευτή Ζακύνθου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Σταύρου Κοντονή προς τον Υπουργό Περιβάλλοντος, Ενέργειας και Κλιματικής Αλλαγής σχετικά με την ανάγκη οριστικού κλεισίματος της χωματερής στη θέση «Νταμάρι Κόκκινου» της τοπικής Κοινότητας Αγαλά Ζακύνθου και πλήρους αποκατάστασης του χώρου.
Κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38383"," Ευχαριστώ, κύριε Πρόεδρε.
Κύριε Υπουργέ, είναι η δεύτερη φορά που φέρνω στην Ολομέλεια επίκαιρη ερώτηση για συζήτηση, ζητώντας απαντήσεις για το μέγα ζήτημα που αντιμετωπίζει ο τόπος μου, το Νησί μου, η Ζάκυνθος, αυτό της διαχείρισης των απορριμμάτων. 
Είχε συζητηθεί πριν μερικούς μήνες και ο Υπουργός κ. Καλαφάτης απήντησε σχετικά με το μέγα ζήτημα της λειτουργίας του ΧΥΤΑ στο Σκοπό, ο οποίος έπρεπε να είχε κλείσει και ήδη έπρεπε να γίνονται εργασίες αποκατάστασης από το 2008. 
Το συγκεκριμένο πρόβλημα που σας φέρνω σήμερα και για το οποίο ζητώ απαντήσεις από την ηγεσία του Υπουργείου Περιβάλλοντος, έχει να κάνει με κάτι που ξεπερνά κάθε λογική. Στην Κοινότητα Αγαλά Νομού Ζακύνθου υπάρχει μια ανεξέλεγκτη χωματερή. Λειτουργεί από το 2003. Μέχρι το 2008 λειτουργούσε εντελώς παράνομα. 
Σήμερα τι συμβαίνει; Συνεχίζει να υπάρχει αυτή η χωματερή, καίγεται το υλικό που είχαν εναποθέσει και υπάρχει σοβαρός κίνδυνος για τη δημόσια υγεία. Υπάρχουν έγγραφα του Ιατρικού Συλλόγου που εντοπίζουν το πρόβλημα, όχι μόνο στους ρύπους που είναι μόνιμοι και καθιστούν την κατάσταση αφόρητη, αλλά σας ενημερώνω ότι υπάρχουν και έγγραφα της Κοινότητας Αγαλά με τα οποία οι άνθρωποι αυτοί –οι οποίοι φοβούνται- ζητούν ελέγχους για τη μόλυνση του υδροφόρου ορίζοντα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Καταλαβαίνετε, κύριε Υπουργέ, ότι εδώ έχει συμβεί κάτι εντελώς παράλογο, στο οποίο εφιστώ την προσοχή σας. Υπάρχει μια κατάσταση όπου επεμβαίνουν οι διάφοροι φωστήρες –για να μην τους κατονομάσω διαφορετικά- του Συνδέσμου Καθαριότητας και του ΦΟΣΔΑ, οι οποίοι κάνουν και ψώνια, αγοράζουν φίλτρα κ.λπ., δηλαδή γίνονται κοστοβόρες αγορές με αδιαφανείς διαδικασίες, τις οποίες επωμίζεται ο φορολογούμενος πολίτης.","ΣΤΑΥΡΟΣ ΚΟΝΤΟΝΗΣ",236
"38384"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38385"," Τελειώνω, κύριε Πρόεδρε.
Θέλω να τονίσω, κύριε Υπουργέ, ότι το ΚΕΠΠΕ, που ήλεγξε αυτές τις ενέργειες των κυρίων του ΦΟΣΔΑ, τονίζει ότι αυτές είναι αλυσιτελείς πράξεις, δεν οδηγούν σε αποτέλεσμα. Εντοπίζει το πρόβλημα στο υπερβολικό κόστος που έχει καταβληθεί για την αγορά τέτοιων πραγμάτων που έχουν γίνει, κύριε Υπουργέ –προσέξτε- χωρίς μελέτες, χωρίς την υπόδειξη κάποιου ειδικού. 
Κύριε Υπουργέ, καταλαβαίνω –και το λέω εκ των προτέρων- ότι το πρόβλημα που σας αναφέρω είναι κυρίως πρόβλημα διαχείρισης από τους κυρίους του δήμου. Το γνωρίζω αυτό, αλλά επειδή βλέπουμε ότι η κατάσταση αυτή δεν πάει άλλο και οι κάτοικοι έχουν έρθει σε απόγνωση, φέρνουμε αυτό το ερώτημα και ζητούμε επιτέλους από το Υπουργείο Περιβάλλοντος να επέμβει για να δοθεί μια λύση διότι, σας επαναλαμβάνω, ότι η κατάσταση είναι αφόρητη στη συγκεκριμένη Κοινότητα του Αγαλά.
Ευχαριστώ, κύριε Πρόεδρε.","ΣΤΑΥΡΟΣ ΚΟΝΤΟΝΗΣ",236
"38386"," Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38387"," Κύριε συνάδελφε, ξέρετε ότι δυστυχώς για τη χώρα μας ο τρόπος με τον οποίο χειριστήκαμε τα προηγούμενα χρόνια το ζήτημα της διαχείρισης απορριμμάτων είναι ακριβώς το κλασικό παράδειγμα της Ελλάδας που πρέπει να αφήσουμε πίσω. 
Νομίζω ότι δεν μπορεί να υπάρχει κανείς σε αυτήν τη χώρα που να μην ομολογεί ότι το ζήτημα της διαχείρισης απορριμμάτων, εκτός από το ότι είναι ένα ζήτημα στοιχειώδους πολιτισμού, έχει να κάνει και με τον τρόπο με τον οποίο η κεντρική διοίκηση, η περιφερειακή και αποκεντρωμένη αυτοδιοίκηση, αλλά και οι τοπικές κοινωνίες εκφράζονται με οργανωμένο τρόπο. Πρέπει να ενώσουμε δυνάμεις, διαφορετικά αν ο καθένας «τραβάει το σχοινί» προς εκεί που ο ίδιος νομίζει ότι είναι το σωστό, απλώς θα βρισκόμαστε στην κατάσταση που είμαστε τώρα. 
Θέλω να αναφέρω σε όσους βρίσκονται στην Αίθουσα και το πού είμαστε τώρα. Στο πρώτο εξάμηνο του 2014 θα παραπεμφθούμε στο Δικαστήριο των Ευρωπαϊκών Κοινοτήτων και επιδιώκουμε να το αποφύγουμε. 
Πριν από λίγα χρόνια, υπήρχαν τριακόσιοι χώροι ανεξέλεγκτης απόθεσης απορριμμάτων στη χώρα. Σήμερα, μετά από σημαντικές προσπάθειες, υπάρχουν εβδομήντα ένας χώροι. Αυτοί πρέπει να εξαφανιστούν τους επόμενους μήνες, διαφορετικά η χώρα θα πληρώσει ένα εφάπαξ πρόστιμο 23 εκατομμυρίων ευρώ και κάθε μέρα 71.000 ευρώ πρόστιμο. Και αυτό το πρόστιμο δεν μπορεί να ανεχτεί κανένας Έλληνας πολίτης να επιβληθεί στη χώρα του, επειδή κάποιοι δεν κάνουν καλά τη δουλειά τους. 
Δεύτερη παρατήρηση: Γνωρίζετε πολύ καλά ότι το ζήτημα της διαχείρισης απορριμμάτων είναι ένα ζήτημα των τοπικών κοινωνιών και των τοπικών αρχόντων κάθε φορά, τοπικών και περιφερειακών.","ΙΩΑΝΝΗΣ ΜΑΝΙΑΤΗΣ",297
"38388"," Το είπα, κύριε Υπουργέ.","ΣΤΑΥΡΟΣ ΚΟΝΤΟΝΗΣ",236
"38389"," Είναι σαφές ότι είναι επιτελικός ο ρόλος της κεντρικής διοίκησης των Υπουργείων, κυρίως του Υπουργείου Περιβάλλοντος, αλλά και του Υπουργείου Εσωτερικών, σε μία προσπάθεια πάντα να βρίσκουν χρήματα, προκειμένου να χρηματοδοτούν δράσεις και ασφαλώς, να ελέγχουν στοιχειώδεις προδιαγραφές για το περιβάλλον.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού) 
Τώρα, να έρθω στο συγκεκριμένο. Το Κέντρο Ελέγχου Ποιότητας Περιβάλλοντος της περιφέρειας στα τέλη Αυγούστου έβγαλε ένα πόρισμα και είπε ότι ο χώρος έχει καλυφθεί με στεγανό υλικό και έχει δημιουργηθεί σύστημα συλλογής και καθαρισμού των παραγόμενων αερίων. 
Επίσης, σύμφωνα με την ενημέρωση που μας έστειλε ο Σύνδεσμος Διαχείρισης Αποβλήτων Ζακύνθου, ο αρμόδιος φορέας, ισχύουν τα εξής: Πρώτον, ο χώρος ήταν πρώην λατομείο και λειτουργούσε ως χώρος εναπόθεσης αδρανών υλικών και όχι ως παράνομη χωματερή, διότι στη Ζάκυνθο λειτουργούσε αδειοδοτημένος ΧΥΤΑ από το 1996. Δεύτερον, τα τελευταία πέντε χρόνια, από το 2008, δεν δέχεται πλέον αδρανή απόβλητα και το 2008 αποκαταστάθηκε.
Η φωτιά του 2011, σύμφωνα με το έγγραφο του συνδέσμου, δεν είναι αποτέλεσμα της συνέχισης απόθεσης αποβλήτων. 
Κι εδώ να σημειώσω ότι η αρμόδια επιτροπή της Πυροσβεστικής, η Επιτροπή Ελέγχου Χώρων Εναπόθεσης Στερεών Αποβλήτων, έκανε αυτοψία τον Απρίλιο του 2013 και δεν διαπίστωσε νέα εναπόθεση απορριμμάτων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ολοκληρώνω, κύριε Πρόεδρε.
Τέλος, με εντολή του ΦΟΔΣΑ, πάλι τον Απρίλιο του 2013, έγιναν αναλύσεις ποιότητας των υπογείων υδάτων και διαπιστώθηκε ότι δεν υπάρχει ρύπανση. 
Ολοκληρώνω, λέγοντας ότι οι αρμόδιες υπηρεσίες της περιφέρειας, η Υπηρεσία Ελέγχου Περιβάλλοντος, έχει αναλάβει την ευθύνη και το παρακολουθεί από κοντά, πάντα με τη συνεργασία των υπηρεσιών του κεντρικού Υπουργείου.","ΙΩΑΝΝΗΣ ΜΑΝΙΑΤΗΣ",297
"38390"," Ευχαριστούμε, κύριε Υπουργέ.
Κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38391"," Ευχαριστώ, κύριε Πρόεδρε.
Κύριε Υπουργέ, θα συμφωνήσω μαζί σας για τον τρόπο που έγινε η διαχείριση του προβλήματος των απορριμμάτων -αυτό που είπατε πολύ σωστά- και αυτή είναι η Ελλάδα που πρέπει να αφήσουμε πίσω.
Πράγματι έτσι είναι, κύριε Υπουργέ. Πίσω όμως πρέπει να αφήσουμε και την Ελλάδα της διαπλοκής, κύριε Υπουργέ. Πίσω πρέπει να αφήσουμε και την Ελλάδα των σκανδάλων, διότι αυτά κατατρώγουν τις «σάρκες» της ελληνικής οικονομίας και της ελληνικής κοινωνίας. 
Και σας ερωτώ, κύριε Υπουργέ, για το μέγα θέμα του κλεισίματος του ΧΥΤΑ στο Σκοπό. Σας είπα ότι έπρεπε να είχε κλείσει από το 2008. Ρωτήσατε αυτούς τους κυρίους του δήμου τι έχουν κάνει από πέρυσι τον Ιούνιο; Τι έχουν κάνει όταν έγινε σύσκεψη στο Υπουργείο και αποφασίστηκε να μπει σε λειτουργία το εργοστάσιο μηχανικής ανακύκλωσης, η διαδικασία της δεματοποίησης;
Με το να έρχεται κάθε φορά το Υπουργείο είτε στη Βουλή είτε στους τοπικούς παράγοντες και να αναφέρει τους κινδύνους που υπάρχουν από την Ευρωπαϊκή Ένωση, σας πληροφορώ, κύριε Υπουργέ, ότι είναι μία διαδικασία που δεν οδηγεί πουθενά. Το θέμα είναι τι κάνουμε, πώς περνά ο χρόνος και γιατί περνά ο χρόνος άσκοπα.
Σας πληροφορώ λοιπόν, κύριε Υπουργέ, ότι δεν έχει γίνει απολύτως τίποτα γι’ αυτά που ήδη έχουν αποφασιστεί σε σύσκεψη στο Υπουργείο Περιβάλλοντος. 
Και μάλιστα, σας τονίζω ότι αυτή η σύσκεψη, με απαίτηση του κυρίου Δημάρχου Ζακύνθου, έγινε με αποκλεισμό μου, δηλαδή με αποκλεισμό του μοναδικού Βουλευτή της Ζακύνθου, διότι τους ενοχλούν ορισμένα πράγματα που λέμε και αυτά είναι οι αγορές των οικοπέδων στο Λίβα, εκεί που θέλουν να φτιάξουν, υποτίθεται, τον νέο ΧΥΤΥ. Διότι τονίζουμε ότι αυτά τα οικόπεδα έχουν να κάνουν με προαγορές συγγενικών προσώπων μελών του δημοτικού συμβουλίου. 
Γι’ αυτά, λοιπόν, κύριε Υπουργέ, για να αφήσουμε πίσω την Ελλάδα που μας εκθέτει και μας πληγώνει, θα πρέπει να δούμε τι κάνουμε. Σας πληροφορώ για άλλη μια φορά ότι δεν κάνουν απολύτως τίποτα. Γι’ αυτό το θέμα θέλω να σας τονίσω ότι το Σεπτέμβριο είχα πάει στο χωριό Αγαλά. Εκείνο δε το απόγευμα υπήρχε ένα ελαφρό αεράκι που καθιστούσε την ατμόσφαιρα αφόρητη. Σας το τονίζω αυτό το πράγμα και σας το λέω με πάσα υπευθυνότητα.
Εσείς παίρνετε αυτήν την πληροφόρηση και αντιλαμβάνομαι ότι από την πληροφόρηση που αντλείτε ενημερώνετε την Εθνική Αντιπροσωπεία. Σας λέω, όμως, ότι το Σεπτέμβριο συνεχιζόταν το πρόβλημα. Πήγα εκεί για το θέμα του φόρου ακίνητης περιουσίας και οι κάτοικοι μού έθεσαν αυτό το ζήτημα και το έφερα αμέσως στη Βουλή.
Επομένως, αυτά που σας λένε, κύριε Υπουργέ, είναι παντελώς αβάσιμα για να μην τα χαρακτηρίσω διαφορετικά.
Για να βεβαιωθείτε ότι σας μεταφέρω την πραγματικότητα, ελάτε, κύριε Υπουργέ, να πάμε μαζί στον Αγαλά, να δείτε ποια κατάσταση επικρατεί. Είναι αφόρητη πλέον η ζωή των κατοίκων το καλοκαίρι σε ένα ορεινό χωριό που είναι ευλογία από το Θεό μέσα στα πεύκα, όσα έχουν απομείνει από τους εμπρησμούς. Σας λέω ότι οι άνθρωποι αυτοί βρίσκονται σε απόγνωση και περιμένουμε επιτέλους από την Κυβέρνηση και από το Υπουργείο να δώσει οδηγίες. Διότι και πρόστιμα έχουν επιβληθεί και σε ποινή φυλάκισης ενός έτους έχει τιμωρηθεί πρωτοδίκως ο Πρόεδρος του ΦΟΔΣΑ, ο κ. Ξένος, ο οποίος, κατά τα άλλα, είναι ο τιμητής των πάντων στη Ζάκυνθο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΣΤΑΥΡΟΣ ΚΟΝΤΟΝΗΣ",236
"38392"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38393"," Ολοκληρώνω, κύριε Πρόεδρε.
Κύριε Υπουργέ, το πρόβλημα είναι σοβαρό. Αντιλαμβάνομαι ότι το Υπουργείο έχει μια ενημέρωση και διαγράφει στρατηγικές επιλογές. Το δέχομαι. Αντιλαμβάνομαι την απάντησή σας και τη δέχομαι όπως τη λέτε.
Όμως, εδώ, κύριε Υπουργέ, πρέπει να ληφθούν μέτρα. Δεν μπορείτε να αφήσετε το συγκεκριμένο πρόβλημα να υφίσταται. Τα πρόστιμα που μπαίνουν από την περιφέρεια είναι πράγματι αυτά που σας λέω, η ποινή φυλάκισης και αυτή, αλλά φαίνεται ότι δεν καταλαβαίνουν. Ορισμένοι στην Ελλάδα έχουν μάθει να μην ντρέπονται!","ΣΤΑΥΡΟΣ ΚΟΝΤΟΝΗΣ",236
"38394"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38395"," Περί αυτού πρόκειται, κύριε Υπουργέ. Έχουν μάθει να φορτώνουν τα βάρη και να τα πληρώνει η κάθε κοινωνία.","ΣΤΑΥΡΟΣ ΚΟΝΤΟΝΗΣ",236
"38396"," Ευχαριστούμε πολύ, κύριε συνάδελφε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38397"," Κύριε συνάδελφε, όπως αντιλαμβάνεστε, εγώ στα τοπικά χαρακτηριστικά δεν μπορώ να υπεισέρθω, διότι δεν έχω την αντίστοιχη πληροφόρηση, άρα δεν μπορώ να κάνω κανένα σχολιασμό. Αυτό που μπορώ να σας πω είναι ότι από την πλευρά του Υπουργείου έχουμε τη διάθεση και τώρα και είχαμε στο πρόσφατο παρελθόν να διασφαλίσουμε την οποιαδήποτε χρηματοδότηση, προκειμένου να παρθούν πρωτοβουλίες από τις αρμόδιες τοπικές και περιφερειακές αρχές για να επουλωθούν αυτές οι πληγές που υπάρχουν στο κορμί ολόκληρης της ελληνικής περιφέρειας. Διότι δεν είναι μόνο το πρόβλημα της Ζακύνθου, που εγώ αντιλαμβάνομαι ότι είναι οξυμένο, αλλά έχουμε και σε άλλες περιοχές αντίστοιχα προβλήματα.
Άρα, το πρώτο που μπορώ να πω, είναι ότι έχουμε διασφαλίσει και μπορούμε να διασφαλίσουμε χρηματοδοτήσεις, προκειμένου να υπάρξουν οι δράσεις από τους αρμόδιους φορείς, για να αποκατασταθεί η ζημιά στο περιβάλλον και ασφαλώς στη δημόσια υγεία των κατοίκων.
Το δεύτερο για το οποίο με ενημερώνουν, είναι ότι έχει ανατεθεί και εκπονείται μελέτη για το νέο ΧΥΤΑ από την περιφέρεια τον Ιούνιο του 2013. Άρα, ελπίζω ότι πολύ σύντομα θα υπάρξει μια δράση.
Το τρίτο -θα κλείσω με αυτό- είναι ότι, όπως καταλαβαίνετε, στα ζητήματα της παρακολούθησης της ποιότητας του περιβάλλοντος και της προστασίας της δημόσιας υγείας πρωτεύοντα ρόλο έχουν οι αρμόδιες περιβαλλοντικές υπηρεσίες της περιφέρειας και πολύ πιο συντονιστικό ρόλο οι υπηρεσίες του Υπουργείου. Κατά συνέπεια, εάν υπάρχει μια επιπλέον δραστηριότητα την οποία μπορεί να αναλάβει το κεντρικό Υπουργείο, εμείς με χαρά θα την ακούσουμε.
Όμως, θέλω να σας πω ότι σεβόμαστε απολύτως το νέο αναβαθμισμένο θεσμικό ρόλο των εκλεγμένων Περιφερειακών Αυτοδιοικήσεων και των καλλικρατικών ενισχυμένων τοπικών αυτοδιοικήσεων και ασφαλώς και των Φορέων Διαχείρισης Στερεών Αποβλήτων, προκειμένου η κεντρική διοίκηση να μην κάνει αυτό που πολλές φορές δημιούργησε προβλήματα κατά το παρελθόν, να μην παρεμβαίνει σε τοπικά ζητήματα, εκεί όπου στην πραγματικότητα και η βούληση του λαού έχει καταγραφεί με την εκλογή οργάνων, αλλά και πολύ περισσότερο υπάρχει ο αυστηρός έλεγχος από την ίδια την κοινωνία, όταν οι τοπικοί άρχοντες δεν κάνουν καλά τη δουλειά τους.
Εάν υπάρχει κάτι επιπλέον, εγώ με χαρά να συνεννοηθώ με τις αρμόδιες υπηρεσίες του Υπουργείου, εάν μπορούν να κάνουν κάτι παραπάνω. Κρατήστε πάντως, ότι αυτό για το οποίο δεν θα διστάσουμε να πάρουμε πρωτοβουλία είναι να διασφαλίσουμε χρηματοδότηση. Άρα, οι τοπικοί φορείς θα πρέπει, σε συνεννόηση μεταξύ τους, να αναλάβουν πρωτοβουλίες και να επισπεύσουν τις διαδικασίες που έχουν ήδη προχωρήσει.
Ευχαριστώ, κύριε Πρόεδρε.","ΙΩΑΝΝΗΣ ΜΑΝΙΑΤΗΣ",297
"38398"," Και εμείς ευχαριστούμε, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί- συνοδοί τους από το 1ο Δημοτικό Σχολείο Κορίνθου.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Βέβαια, κοντά μας είναι και ο συνάδελφος Βουλευτής Κορίνθου, κ. Κόλλιας.
Ολοκληρώνουμε τη συζήτηση των επικαίρων ερωτήσεων με την τέταρτη με αριθμό 119/14-10-2013 επίκαιρη ερώτηση δευτέρου κύκλου του Βουλευτή Α΄ Θεσσαλονίκης του Λαϊκού Συνδέσμου - Χρυσή Αυγή, κ. Αντωνίου Γρέγου προς τους Υπουργούς Εσωτερικών και Εξωτερικών, σχετικά με τη μετονομασία της πλατείας Καραϊσκάκη σε πάρκο Δυρραχίου.
Το λόγο έχει ο κύριος συνάδελφος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38399"," Το θέμα είναι περισσότερο εθνικό θα έλεγα, παρά τοπικού ενδιαφέροντος. 
Όπως ξέρετε σίγουρα, την Παρασκευή 14 Οκτωβρίου 2013 ο Δήμαρχος Θεσσαλονίκης μετέβη στην πλατεία Καραϊσκάκη, μια πλατεία που βρίσκεται απέναντι από τον σιδηροδρομικό σταθμό της πόλης. Είναι ένα κεντρικό σημείο, από όπου διέρχονται εκατοντάδες χιλιάδες πολίτες και τουρίστες. Μετέβη, λοιπόν, εκεί ο κύριος Δήμαρχος και βάσει της απόφασης 1336/19-9-2013 της Οικονομικής Επιτροπής του Δήμου Θεσσαλονίκης, με την οποία αποδέχθηκε τη δωρεά από το Προξενείο Αλβανίας της δημιουργίας ενός «πάρκου Δυρραχίου», τοποθετήθηκε μια μαρμάρινη πλάκα και δύο ιστοί με δύο σημαίες, μια του Δυρραχίου και μια του Δήμου Θεσσαλονίκης. 
Μετά από έντονες διαμαρτυρίες των κατοίκων, ο δήμαρχος φυγαδεύτηκε άρον-άρον και παραλίγο να προκληθεί και τροχαίο ατύχημα κατά την αποχώρησή του. 
Το ίδιο βράδυ, κάποιοι κάτοικοι της περιοχής προφανώς μουτζούρωσαν αυτή την μαρμάρινη πλάκα και ο Δήμαρχος Θεσσαλονίκης δεσμεύτηκε ότι, όσο κάποιοι θα μουτζουρώνουν αυτήν την πλάκα που τοποθετήθηκε εκεί, αυτός θα την καθαρίζει, μέχρι κάποιος να κουραστεί. Την ίδια σπουδή φυσικά ο κύριος Δήμαρχος δεν την έχει δείξει για κάποια μνημεία της πόλης, που γνωστοί αναρχικοί αμαυρώνουν συνέχεια, όπως είναι το μνημείο των Ποντίων μαρτύρων. 
Θα κάνουμε κάποιες ερωτήσεις, δικαιούμαστε μέχρι δύο, αλλά θα επεκταθούμε παραπάνω. Σας ρωτάμε, για ποιο λόγο επετράπη στο δήμο η μετονομασία της πλατείας Καραϊσκάκη σε πλατεία Δυρραχίου και το κυριότερο, γιατί έγινε έπαρση της αλβανικής σημαίας μέσα σε ελληνικό έδαφος, αν θα αποδοθούν κάποιες ευθύνες σχετικά με αυτό, αν θα διαταχθεί η υποστολή της αλβανικής σημαίας. 
Αναρωτιόμαστε δε αν θα μπορούσε να γίνει κάτι αντίστοιχο σε κάποια πόλη της Βορείου Ηπείρου ή στην Κωνσταντινούπολη. Φανταστείτε κάτι αντίστοιχο να γίνει σε κάποια πόλη της Θράκης, όπου ξέρετε τι συμβαίνει στη Θράκη, σύμφωνα με απαίτηση του τουρκικού Προξενείου.
Δεν ξέρουμε αν του έρθει του δημάρχου να ονομάσει κάποια πλατεία ή κάποιο δρόμο σε «Εμβέρ Χότζα» ή σε «Τσε Γκεβάρα» ή σε «Μουσταφά Κεμάλ», αν θα μπορέσετε να αποτρέψετε κάτι τέτοιο. 
Ευχαριστώ.","ΑΝΤΩΝΙΟΣ ΓΡΕΓΟΣ",113
"38400"," Και εμείς ευχαριστούμε. 
Παρακαλώ το λόγο έχει ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38401"," Θα ήθελα να αναφερθώ στο θεσμικό πλαίσιο, το οποίο διέπει τη διαδικασία ονομασίας οδών και πλατειών. Αυτή γίνεται με απόφαση του δημοτικού συμβουλίου, η οποία λαμβάνεται μετά από σχετική εισήγηση του οικείου συμβουλίου δημοτικής ή τοπικής κοινότητας και με την ομόφωνη γνώμη της αρμόδιας γι’ αυτόν το σκοπό επιτροπής. 
Η μετονομασία πραγματοποιείται με την ίδια ακριβώς διαδικασία. Όπως είναι γνωστό, σύμφωνα με το άρθρο 102 του Συντάγματος, η διοίκηση των τοπικών υποθέσεων ανήκει στους Οργανισμούς Τοπικής Αυτοδιοίκησης πρώτου και δεύτερου βαθμού, οι οποίοι απολαμβάνουν πλήρους διοικητικής αυτοτέλειας. 
Το κράτος ασκεί εποπτεία στους Οργανισμούς Τοπικής Αυτοδιοίκησης, η οποία συνίσταται αποκλειστικά στον έλεγχο νομιμότητας και δεν επιτρέπεται να εμποδίζει την ελεύθερη δράση τους.
Από την παραπάνω ρητή συνταγματική επιταγή καθίσταται σαφές ότι το Υπουργείο Εσωτερικών δεν έχει θεσμική αρμοδιότητα να παρέμβει καθ’ οποιονδήποτε τρόπο στη διοίκηση των τοπικών υποθέσεων των δήμων της χώρας, όπως και στην περίπτωση της ερώτησής σας για το Δήμο Θεσσαλονίκης. 
Παρ’ όλα αυτά ζητήσαμε στοιχεία από τις αρμόδιες υπηρεσίες, προκειμένου να ενημερώσω το Σώμα, για τα θέματα τα οποία βάζετε στην ερώτησή σας. Σύμφωνα, λοιπόν, με το αρχείο ονοματοθεσίας και αρίθμησης που τηρείται στο Τμήμα Αστικού Σχεδιασμού και της Διεύθυνσης Αστικού Σχεδιασμού και Αρχιτεκτονικών Μελετών του Δήμου Θεσσαλονίκης, δεν υφίσταται στο Δήμο Θεσσαλονίκης πλατεία με την ονομασία «Καραϊσκάκη». Κατά συνέπεια, δεν υφίσταται ζήτημα μετονομασίας. 
Περαιτέρω ο Δήμος Θεσσαλονίκης μας ενημέρωσε ότι από το Δεκέμβριο του 2011 εγκρίθηκε από το δημοτικό συμβούλιο της πόλης η αδελφοποίηση του Δήμου Θεσσαλονίκης με την πόλη του Δυρραχίου. 
Επιπρόσθετα ο χαρακτηρισμός «Πάρκο Δυρραχίου» δεν συνιστά ονοματοθεσία, αλλά άτυπο χαρακτηρισμό στο πλαίσιο των εθιμοτυπικών σχέσεων των δύο μετά την αδελφοποίησή τους.","ΙΩΑΝΝΗΣ ΜΙΧΕΛΑΚΗΣ",323
"38402"," Ευχαριστούμε πολύ, κύριε Υπουργέ.
Ορίστε, κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38403"," Εδώ μιλάμε για μία αντεθνική ενέργεια, γιατί όπως ξέρετε, η Αλβανία είναι εχθρικό κράτος. Με το άνοιγμα των συνόρων που κάνατε έχουν μπει εκατοντάδες χιλιάδες Αλβανοί εγκληματίες και έχουν σκοτώσει Έλληνες πολίτες. Ειδικά η πόλη της Θεσσαλονίκης αλλά και η Μακεδονία γενικότερα υποφέρει από τους Αλβανούς. 
Ο Δήμαρχος Θεσσαλονίκης –που του αρέσει να προκαλεί, όπως ξέρετε- έχει κάνει διάφορες προκλητικές δηλώσεις για διάφορα θέματα, έχει απαγορεύσει εκδήλωση τιμής των Ποντίων. Αντιθέτως, έχει δώσει άδεια σε κάποιους περίεργους τύπους με φτερά και πούπουλα να παρελάσουν στο κέντρο της πόλης και γενικώς πολύ συχνά προβαίνει σε αντεθνικές ενέργειες και δηλώσεις. Μπορεί να είναι ακόμα για λίγους μήνες δήμαρχος της πόλης και πολύ πιθανό να το έκανε αυτό το πράγμα προκειμένου να αντλήσει ψήφους, αν σκέφτεται να κατέβει για Δήμαρχος Δυρραχίου, και πολύ καλά θα κάνει, μακάρι και να βγει. 
Ωστόσο, η Θεσσαλονίκη έχει τρομερά προβλήματα. Έχει προβλήματα εγκληματικότητας, παρεμπορίου, ανεργίας. Ο κύριος δήμαρχος δεν μπορεί να περιφέρεται και να προβαίνει σε τέτοιες ενέργειες, πολλές φορές βάζει κάποιες περούκες, κάποιες στολές καρναβαλίστικες και διάφορα τέτοια. Έχει θεσμικό ρόλο και πρέπει έτσι να συμπεριφέρεται. 
Εμείς οι Βουλευτές της Χρυσής Αυγής –θα το καταθέσουμε και στα Πρακτικά- έχουμε προτείνει προς τον Πρόεδρο του Δημοτικού Συμβουλίου τον κ. Αβραμόπουλο, να μετονομαστεί μία οδός της πόλης ή μία πλατεία σε «Ποντίων μαρτύρων». Αυτό το καταθέσαμε στις 15-5-2013. Ενόψει της 28ης Οκτωβρίου θα μπορούσε να ονομαστεί και μια πλατεία –το προτείνουμε στον κύριο δήμαρχο- «Ιωάννη Μεταξά». Πολύ καλό θα ήταν να γίνει κάτι τέτοιο.
(Στο σημείο αυτό ο Βουλευτής κ. Αντώνιος Γρέγος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, όσον αφορά το θέμα της περιοχής εκείνης, θα πρέπει να γίνει μία επιχείρηση-σκούπα από τις Ειδικές Δυνάμεις, να υποσταλεί η αλβανική σημαία, αν υπάρχει ακόμα και να τοποθετηθεί μια ελληνική και μάλιστα –θα έλεγα- και παρουσία αγήματος. 
Ακόμη, εμείς οφείλω να σας πω ότι έχουμε στραφεί νομικά εναντίον του δημάρχου. Τον έχουμε κατηγορήσει για τέσσερα πλημμελήματα. Συνεχίζει, όμως, να συμπεριφέρεται έτσι. Θα κινηθούμε και εμείς πάλι νομικά. Έχουμε κάνει ένα κοινό μέτωπο με συλλόγους και με φορείς της πόλης. Θα μας βρει απέναντί του σε κάθε τέτοια ενέργεια. Απλά θα έπρεπε και εσείς σαν Υπουργός Εσωτερικών να δώσετε μεγαλύτερη σημασία σε τέτοιες πράξεις που αποτελούν προσβολή.
Ευχαριστώ.","ΑΝΤΩΝΙΟΣ ΓΡΕΓΟΣ",113
"38404"," Παρακαλώ, κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38405"," Όσον αφορά το κομμάτι των σημαιών, θα ήθελα να πω ότι στον συγκεκριμένο χώρο τοποθετήθηκε μια πλάκα με την επιγραφή «Πάρκο Δυρραχίου». Υπάρχουν δύο ιστοί με σημαίες των δύο πόλεων, δηλαδή του Δυρραχίου και της Θεσσαλονίκης –και όχι της αλβανικής σημαίας.
Όσον αφορά το βασικό σκέλος της ερώτησής σας, ίσως να μην έγινα κατανοητός και ήθελα να το επαναλάβω ότι σύμφωνα με το άρθρο 102 του Συντάγματος η διοίκηση των τοπικών υποθέσεων ανήκει αποκλειστικά στους Οργανισμούς Τοπικής Αυτοδιοίκησης Α΄ και Β΄ βαθμού, οι οποίοι απολαμβάνουν πλήρως διοικητικής αυτοτέλειας. Το κράτος ασκεί εποπτεία στους ΟΤΑ, η οποία συνίσταται αποκλειστικά στον έλεγχο νομιμότητας.
Ευχαριστώ πολύ.","ΙΩΑΝΝΗΣ ΜΙΧΕΛΑΚΗΣ",323
"38406"," Και εμείς ευχαριστούμε, κύριε Υπουργέ.
Ολοκληρώθηκε η συζήτηση των επίκαιρων ερωτήσεων.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38407"," Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και των τροπολογιών του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις».
Στην συνεδρίαση της Τρίτης 15 Οκτωβρίου 2013 συζητήθηκε και ψηφίστηκε το νομοσχέδιο επί της αρχής. 
Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου σε μια ενότητα. Η διαδικασία έχει ως εξής: Θα μιλήσουν οι εισηγητές και ειδικοί αγορητές των κομμάτων επί των άρθρων και των τροπολογιών. Θα ακολουθήσουν οι εναπομείναντες ομιλητές επί της αρχής, επί των άρθρων και επί των τροπολογιών. Τέλος, θα ομιλήσουν όσοι τυχόν Βουλευτές εγγραφούν σήμερα. 
(Θόρυβος στην Αίθουσα)
Έχουν μείνει πάρα πολλοί συνάδελφοι που δεν μίλησαν.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38408"," Κύριε Πρόεδρε, επιτρέψτε μου.","ΕΥΑΓΓΕΛΟΣ ΑΠΟΣΤΟΛΟΥ",35
"38409"," Όχι, δεν σας επιτρέπω. Θα σας επιτρέψω σε λίγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38410"," Μα, δεν είναι δυνατόν. Η λειτουργία της Βουλής…","ΕΥΑΓΓΕΛΟΣ ΑΠΟΣΤΟΛΟΥ",35
"38411"," Δεν είναι δυνατόν, όμως, και εσείς να παίρνετε το λόγο έτσι. Πια έχετε παλιώσει, είστε ένα χρόνο εδώ. Θα πάρετε το λόγο, εάν έχετε οποιαδήποτε ένσταση. Γιατί να διαφωνήσουμε σε κάτι που θα συμφωνήσουμε;
(Θόρυβος στην Αίθουσα)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38412"," Κύριε Πρόεδρε…","ΕΥΑΓΓΕΛΟΣ ΑΠΟΣΤΟΛΟΥ",35
"38413"," Προτού δώσω το λόγο στον εισηγητή της Νέας Δημοκρατίας, να το διευκρινίσουμε. 
Λέω, λοιπόν, ότι αφού ολοκληρωθούν οι τοποθετήσεις από τους εισηγητές και τους ειδικούς αγορητές των κομμάτων, θα συνεχίσουμε με την κατάσταση των συναδέλφων που έχουν μείνει από χθες και μετά θα εγγραφούν κάποιοι που θέλουν να μιλήσουν σήμερα. Δεν πιστεύω να διαφωνούμε σε αυτό;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38414"," Μπερδεύετε τη διαδικασία και βάζετε…","ΕΥΑΓΓΕΛΟΣ ΑΠΟΣΤΟΛΟΥ",35
"38415"," Δεν την μπερδεύουμε, γιατί έτσι είναι η διαδικασία. Σας είπα. Δεν την μπερδεύουμε, γιατί έτσι γίνεται. Μην γίνεστε «κακός». Έτσι γίνεται πάντα. Κάποια φορά θα τύχει και σε εσάς, θα τύχει σε εμένα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38416"," Δεν είναι σωστό για τη δουλειά που κάνουμε. Βάζετε πρώτα τους εισηγητές στην κατ’ άρθρον συζήτηση!","ΕΥΑΓΓΕΛΟΣ ΑΠΟΣΤΟΛΟΥ",35
"38417"," Η διαδικασία είναι συγκεκριμένη. Μόλις πάρει το λόγο ο εισηγητής της Πλειοψηφίας και ο εισηγητής της Αξιωματικής Αντιπολίτευσης έχετε τη δυνατότητα να εγγραφείτε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38418"," Κύριε Πρόεδρε, θα ήθελα το λόγο επί της διαδικασίας.","ΦΕΒΡΩΝΙΑ ΠΑΤΡΙΑΝΑΚΟΥ",422
"38419"," Δεν προβλέπεται επί της διαδικασίας, αλλά έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38420"," Ευχαριστώ πάρα πολύ, κύριε Πρόεδρε. 
Πενήντα δύο Βουλευτές της Νέας Δημοκρατίας έχουμε καταθέσει μία τροπολογία που αφορά τον Υπουργό Αγροτικής Ανάπτυξης. Θα ήθελα να γνωρίζω αν θα παρίσταται κατά τη διάρκεια της συζήτησης.","ΦΕΒΡΩΝΙΑ ΠΑΤΡΙΑΝΑΚΟΥ",422
"38421"," Όπως και εσείς γνωρίζετε και σωστά το θέτετε, θα μας ενημερώσει ο αρμόδιος Υπουργός. Είναι εδώ και πιστεύω θα μας ενημερώσει.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μία παράκληση να κάνω.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38422"," Όχι. Το λόγο έχει ο εισηγητής της Πλειοψηφίας ... 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, είναι ουσιαστική.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38423"," Αν είναι παράκληση, εντάξει. Μην πείτε, όμως, τίποτε άλλο. Σας ακούμε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επειδή είναι εδώ ο Υπουργός κ. Μιχελάκης και επειδή υπάρχει το ζήτημα της τροπολογίας…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38424"," Όχι, δεν είναι ο κ. Μιχελάκης εδώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Αφήστε να ακούσετε τι λέω. Δεν είναι εις βάρος. Είναι υπέρ της διαδικασίας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38425"," Όχι, δεν θα σας αφήσω. Γιατί ο κ. Μιχελάκης είναι εδώ για κάποιον τυπικό λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, σας λέω ότι επειδή υπάρχει η σημαντικότατη τροπολογία για την αναστολή χρηματοδότησης κομμάτων και ο Υπουργός κ. Μιχελάκης είναι εδώ, θα ήθελα να κάνω την παράκληση αν είναι έτοιμος σε σχέση με την τροπολογία του, αν έχει κάνει κάποιες αλλαγές, να μας ανακοίνωνε αυτήν τη στιγμή -αν είναι έτοιμος- τις όποιες αλλαγές, ούτως ώστε να έχουμε το χρόνο και εμείς ως Κοινοβουλευτικοί Εκπρόσωποι, τα κόμματά μας και οι εισηγητές μας να λάβουν υπ’ όψιν τις παρατηρήσεις του κυρίου Υπουργού, για να μπορούν να τοποθετηθούν και οι εισηγητές.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38426"," Έχει ζητήσει το λόγο ο κύριος Υπουργός.
Ορίστε, κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38427"," Ευχαριστώ, κύριε Πρόεδρε.
Όπως γνωρίζετε, έχουμε κάνει επαφές με όλους τους εκπροσώπους των κομμάτων. Σε λίγη ώρα θα είμαι σε θέση να τις ανακοινώσω. Ούτως ή άλλως θα έχουμε τη δυνατότητα πάλι να πούμε κάποια πράγματα.","ΙΩΑΝΝΗΣ ΜΙΧΕΛΑΚΗΣ",323
"38428"," Είδατε πάντα πώς μπορούμε να συνεννοούμαστε, όταν έχουμε όλοι την καλή διάθεση –και την έχουμε;
Ευχαριστώ πάρα πολύ.
Το λόγο έχει ο εισηγητής της Νέας Δημοκρατίας και συντοπίτη μου Βουλευτή Καβάλας κ. Κωνσταντίνο Κλειτσιώτη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38429"," Ευχαριστώ, κύριε Πρόεδρε.","ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ",227
"38430"," Προτού ξεκινήσετε, κύριε συνάδελφε, με την άδειά σας, ο κύριος Υπουργός θέλει να κάνει μία νομοτεχνική βελτίωση. Νομίζω είναι καλό για όλους. 
Ορίστε, κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38431"," Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, θα ήθελα να πω δυο πράγματα για λίγα λεπτά πριν ξεκινήσουμε την κατ’ άρθρον συζήτηση του συγκεκριμένου σχεδίου νόμου. 
Άκουσα με πολύ ενδιαφέρον όλες τις απόψεις που αντηλλάγησαν και εκφράστηκαν επί της αρχής του σχεδίου νόμου. Βέβαια, οι περισσότερες από αυτές δεν αφορούσαν άμεσα τον κλάδο των ανανεώσιμων πηγών.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"38432"," Με συγχωρείτε, κύριε Υπουργέ, για ένα λεπτό. 
Κυρίες και κύριοι συνάδελφοι, επειδή όλοι θα χρειαστούμε τις τροποποιήσεις και αλλαγές που κάνει ο κύριος Υπουργός, καλό θα ήταν να τον ακούσουμε. 
Συνεχίστε, κύριε Υπουργέ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38433"," Αυτό που έλεγα, λοιπόν, είναι ότι οι απόψεις που εκφράστηκαν δεν αφορούσαν μόνο τον κλάδο των ΑΠΕ και του ορυκτού πλούτου, αλλά το σύνολο των δυνατοτήτων της χώρας μας στον τομέα της ενέργειας. 
Οφείλω να πω ότι αναγνωρίστηκε από τους περισσότερους για άλλη μια φορά ο κυρίαρχος ρόλος που διαδραματίζει ο κλάδος της ενέργειας στην παραγωγική διαδικασία και στις προσπάθειες της χώρας μας για την ανάπτυξη. 
Ως εκ τούτου, μπορώ να πω ότι τέθηκε σε μια πραγματικά ρεαλιστική βάση συζήτησης το πραγματικό διακύβευμα ολόκληρης της προσπάθειας που καταβάλουμε για την εξυγίανση και αναδιάρθρωση της αγοράς ενέργειας. Αυτό είναι –και πρέπει να το πούμε πλέον ξεκάθαρα- το πού βρισκόμαστε σήμερα, πού θέλουμε να φτάσουμε και κυρίως πώς θα το πετύχουμε αυτό και μάλιστα με όσο το δυνατόν πιο ομαλό τρόπο. Αυτό γίνεται ακόμα σημαντικότερο τη στιγμή που μιλούμε για τις ΑΠΕ. 
Από ορισμένους ομιλητές άκουσα διαπιστώσεις, χωρίς όμως αυτές να συνοδεύονται από προτάσεις. Από ορισμένους άλλους, επίσης, άκουσα κάποιες προσδοκίες για το αύριο, αλλά χωρίς να συνοδεύονται από τις αντίστοιχες λύσεις για το σήμερα. Και το επισημαίνω αυτό, γιατί το πρόβλημα υπάρχει σήμερα.
Εδώ ακριβώς…
(Θόρυβος - Διαμαρτυρίες στην Αίθουσα)","ΑΣΗΜΑΚΗΣ ΠΑΠΑΓΕΩΡΓΙΟΥ",395
"38434"," Κύριε Πρόεδρε, δεν δώσατε το λόγο στον κύριο Υπουργό για να απαντήσει γενικά. Θα έχει το λόγο για να απαντήσει.","ΧΡΗΣΤΟΣ ΑΗΔΟΝΗΣ",7
"38435"," Κύριε συνάδελφε, είδατε ότι έβαλα χρόνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38436"," Κύριε Πρόεδρε, θα έχει το χρόνο να απαντήσει ο κύριος Υπουργός.","ΧΡΗΣΤΟΣ ΑΗΔΟΝΗΣ",7
"38437"," Κύριε συνάδελφε, όπως ξέρετε, ο κύριος Υπουργός έχει το δικαίωμα να πάρει το λόγο. Επειδή, όμως, πολύ σωστά είπατε ότι ο κύριος Υπουργός ζήτησε το λόγο για να καταθέσει κάποιες βελτιώσεις, μπορείτε να μου επιτρέψετε…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38438"," Να μας πει για τις βελτιώσεις, κύριε Πρόεδρε!","ΧΡΗΣΤΟΣ ΑΗΔΟΝΗΣ",7
"38439"," Κύριε Πρόεδρε, ο κύριος Υπουργός θα χειριστεί το χρόνο, όπως εκείνος νομίζει.","ΔΗΜΗΤΡΙΟΣ ΚΥΡΙΑΖΙΔΗΣ",263
"38440"," Γιατί πρέπει να διαφωνούμε σε κάτι που συμφωνούμε; Άρα, λοιπόν, σας λέω ότι γι’ αυτό έβαλα και το χρόνο των τριών λεπτών, μέσα στον οποίο θα πρέπει ο κύριος Υπουργός…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38441"," Με τον Κανονισμό λειτουργούμε, κύριε Πρόεδρε.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"38442"," Ναι, κύριε Ψυχάρη, έτσι μάθαμε εμείς να λειτουργούμε. Προσπαθούμε μέσα από την κατανόηση να τα βρούμε όλα. Αυτό εννοώ. 
Σας ευχαριστώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38443"," Να το δούμε με τον Κανονισμό.","Î¨Î¥Î§Î‘Î¡Î—Î£ Î‘Î�Î”Î¡Î•Î‘Î£ ",560
"38444"," Όσον αφορά τον Κανονισμό, είμαστε εντάξει. Αυτά δεν είναι εκτός Κανονισμού. 
Κύριε Υπουργέ, αν έχετε την καλοσύνη, ολοκληρώστε με τις προτάσεις τις οποίες έχετε να καταθέσετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38445"," Επειδή σήμερα θα μπούμε στη συζήτηση κατ’ άρθρο, θέλω να πω ουσιαστικά κάποια πράγματα τα οποία πιθανόν θα βοηθήσουν τη συζήτηση στις λεπτομέρειές της. Διότι ουσιαστικά αυτό που είναι σημαντικό να καταλάβουμε είναι ότι αυτό το σχέδιο νόμου ρυθμίζει ζητήματα που εκκρεμούν. Μ’ αυτόν τον τρόπο, βοηθούμε την ομαλή ανάπτυξη των ΑΠΕ. Από την άλλη μεριά, αυτό το σχέδιο νόμου απλοποιεί και αποσαφηνίζει διατάξεις και διαδικασίες, όσον αφορά τους υπόλοιπους τομείς της ενέργειας και του ορυκτού πλούτου. 
Δύο πράγματα είναι τα πιο σημαντικά σ’ αυτό το σχέδιο νόμου. Το ένα αναφέρθηκε και είναι ότι για πρώτη φορά θεσπίζεται η διακοψιμότητα στον τομέα της ενέργειας για τις ενεργοβόρες βιομηχανίες υψηλής τάσης. 
Επίσης, το δεύτερο που επίσης θεσπίζεται για πρώτη φορά και δεν αναφέρθηκε στη συζήτηση της Τρίτης, είναι ότι επιβάλλονται τέλη –και επαναλαμβάνω για πρώτη φορά- στα μεταλλεία, ώστε το κράτος όχι μόνο να έχει έσοδα από ασφαλιστικές-φορολογικές πηγές, αλλά ταυτόχρονα να εισπράττει και βάσει της λειτουργίας αυτών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Αυτά ελπίζω να βοηθήσουν στη συζήτηση κατ’ άρθρον.","ΑΣΗΜΑΚΗΣ ΠΑΠΑΓΕΩΡΓΙΟΥ",395
"38446"," Κύριε Υπουργέ, θα σας παρακαλούσα, όμως, να καταθέσετε και τις αλλαγές που έχετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38447"," Τις αλλαγές, κύριε Πρόεδρε, θα τις συμπληρώσει αυτήν τη στιγμή ο κύριος Υπουργός. 
(Θόρυβος - Διαμαρτυρίες στην Αίθουσα)","ΑΣΗΜΑΚΗΣ ΠΑΠΑΓΕΩΡΓΙΟΥ",395
"38448"," Κύριοι συνάδελφοι, για να το διευκρινίσουμε, θα ήθελα να σας πω ότι εκ του Κανονισμού ο κύριος Υπουργός μπορεί να πάρει το λόγο όποτε θέλει για να μιλήσει επί του σχεδίου νόμου. Όμως, επειδή ζήτησε -και γι’ αυτό συμφώνησα μαζί σας- να κάνει νομοτεχνικές βελτιώσεις, γι’ αυτό και έβαλα το χρόνο των τριών λεπτών. 
Κύριε Υπουργέ, αν έχετε να κάνετε κάποιες βελτιώσεις….","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38449"," Δεν τις ακούσαμε, όμως, κύριε Πρόεδρε.","ΕΛΕΥΘΕΡΙΟΣ ΑΥΓΕΝΑΚΗΣ",43
"38450"," Είπα ότι γι’ αυτό και συμφώνησα μαζί σας. Όμως, ο κύριος Υπουργός μπορούσε να ζητήσει το λόγο και να μιλήσει επί του σχεδίου νόμου. Και όλα αυτά τα λέω για να τα διευκρινίζουμε και να μη δημιουργούνται άδικα παρεξηγήσεις. 
Το λόγο έχει τώρα ο κύριος Υπουργός.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38451"," Κατ’ αρχάς, να ζητήσω συγγνώμη από το συνάδελφο για το ότι είναι ήδη στο Βήμα, έχουν περάσει τέσσερα λεπτά και είναι όρθιος. Αυτό δεν έπρεπε να έχει συμβεί. Ζητώ συγγνώμη εκ μέρους όλων.","ΙΩΑΝΝΗΣ ΜΑΝΙΑΤΗΣ",297
"38452"," Σας συγχωρώ, γιατί είστε και συντοπίτης μου.","ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ",227
"38453"," Θέλω να πω μόνο ότι θα καταθέσουμε, με συνυπογραφή του κ. Στουρνάρα και δική μου, κάποιες νομοτεχνικές βελτιώσεις οι οποίες σχετίζονται με ζητήματα αρμοδιότητας του Υπουργείου Οικονομικών, καθώς, επίσης, και τη διατύπωση για το ραδιοτηλεοπτικό τοπίο. 
Παρακαλώ να διανεμηθούν στους συναδέλφους.
(Στο σημείο αυτό o Υπουργός Περιβάλλοντος, Ενέργειας και Κλιματικής Αλλαγής κ. Ιωάννης Μανιάτης καταθέτει για τα Πρακτικά τις προαναφερθείσες νομοτεχνικές βελτιώσεις οι οποίες έχουν ως εξής: 
(να μπουν οι νομοτεχνικές βελτιώσεις σελ.149-150)","ΙΩΑΝΝΗΣ ΜΑΝΙΑΤΗΣ",297
"38454"," Ωραία, παρακαλώ να διανεμηθούν.
Κύριε συνάδελφε, μπορεί να με κατανοείτε, αλλά εγώ κατανοώ πρώτα τον Κανονισμό και βάσει του Κανονισμού λειτουργώ. Και σας εξήγησα τον εξήγησα. Δεν πειράζει, σιγά-σιγά τα μαθαίνουμε όλοι μας, με πρώτο εμένα. 
Ορίστε, κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38455"," Κύριε Πρόεδρε, σας ευχαριστώ. 
Πρώτα απ’ όλα θα ήθελα να αναφερθώ και εγώ στην τροπολογία που έχουμε υπογράψει πενήντα δύο Βουλευτές της Νέας Δημοκρατίας, όσον αφορά το θεσμικό πλαίσιο για τον ΕΛΓΑ. Είχαμε πει να παρευρίσκεται ο Υπουργός Αγροτικής Ανάπτυξης και Τροφίμων, αλλά δυστυχώς δεν τον βλέπουμε. Δεν ξέρω εάν έχετε κάποια άλλη πληροφόρηση εσείς, κύριε Πρόεδρε. Θα ήταν πάρα πολύ θετικό να παρευρίσκεται εδώ και να συζητηθεί αυτή η τροπολογία, γιατί είναι ένα θέμα το οποίο απασχολεί μια μεγάλη μερίδα του κόσμου και του πρωτογενή τομέα, ο οποίος είναι ο βασικός άξονας για να βγάλουμε τη χώρα από τη κρίση. Ίσως στη συνέχεια έρθει. 
Αξιότιμε, κύριε Πρόεδρε, κυρίες και κύριοι συνάδελφοι, μετά από τις μέχρι σήμερα συζητήσεις μας, προβληματισμούς και επισημάνσεις που εκτέθηκαν ενώπιον μας, δεν χωρά αμφιβολία για τη σπουδαιότητα των ανανεώσιμων πηγών Ενέργειας τόσο από την άποψη εξασφάλισης και σταθεροποίησης των επενδύσεων που βασίζονται σε αυτές όσο και για την ανάπτυξη της οικονομίας της χώρας μας. 
Η οικονομική κρίση, που αντιμετωπίζουμε, επέβαλε και εμβάθυνε τα ήδη υφιστάμενα προβλήματα που είχαν προκύψει από την εφαρμογή του υπάρχοντος θεσμικού πλαισίου που διέπει τις ανανεώσιμες πηγές ενέργειας, καθιστώντας την ανάγκη αναπροσαρμογής αυτού ανάλογα με τις επικρατούσες και διαρκώς μεταβαλλόμενες συνθήκες. 
Η Ελλάδα ως κράτος-μέλος τη Ευρωπαϊκής Ένωσης σέβεται και όφειλε να τηρήσει τις υποχρεώσεις της στον ενεργειακό τομέα, μια εκ των οποίων είναι και η κάλυψη κατά 20% των ενεργειακών αναγκών της από ανανεώσιμες πηγές ενέργειας έως το 2020. Στόχος είναι η εκμετάλλευση των γεωπεριβαλλοντικών συνθηκών της χώρας μας για την αυτάρκεια των ενεργειακών μας αναγκών, ενώ ταυτόχρονα, με το παρόν νομοσχέδιο, γίνεται προσπάθεια επίλυσης αναγκών και προβλημάτων που προέκυψαν στην πορεία εφαρμογής του προηγούμενου νομικού πλαισίου. 
Με το άρθρο 1 του νομοσχεδίου, ρυθμίζονται θέματα χορήγησης αδειών εγκατάστασης σταθμών παραγωγής ηλεκτρικής ενέργειας από ανανεώσιμες πηγές ενέργειας ή ΣΗΘΥΑ. Κυριότερη προσθήκη του άρθρου αυτού αποτελεί παράταση στο χρόνο αποπεράτωσής τους κατά ενάμιση χρόνο, δηλαδή συνολικά πεντέμισι χρόνια. 
Με το άρθρο 2 του νομοσχεδίου, παρέχονται διευκολύνσεις στις εγκαταστάσεις μεγάλων υδροηλεκτρικών σταθμών, ενώ συγχρόνως εξασφαλίζεται και η μη αλλοίωση του περιβάλλοντος χώρου ανεξαρτήτως του φορέα υλοποίησης επένδυσης, δημόσιος ή ιδιωτικός φορέας. 
Με το άρθρο 3 του νομοσχεδίου, αναγνωρίζεται το δικαίωμα μεταφοράς μια φορά της θέσης εγκατάστασης σταθμού ηλεκτρικής ενέργειας κατά πέντε χιλιόμετρα. 
Εδώ, κύριε Υπουργέ -σας το είχα πει και στην επιτροπή- κατά την άποψή μου το δικαίωμα μεταφοράς της έδρας μια φορά -φυσικά με δικά τους έξοδα- θα μπορούσαν να το έχουν και οι με ήδη εγκαταστημένα φωτοβολταϊκά, γιατί όπως καταλαβαίνετε έχουν προκύψει προβλήματα με το κόστος ενοικίασης αγροτεμαχίων. 
Με το άρθρο 4, επιχειρείται η εξοικείωση των μικροεπενδυτών στην εφαρμογή νέας τεχνολογίας για την εγκατάσταση μικρών ανεμογεννητριών, καθορίζοντας τις εξής βασικές προϋποθέσεις: Πρώτον, η μέγιστη ισχύ να είναι 50 KW. Δεύτερον, δύο αιτήματα για εγκατάσταση ανά φυσικό ή νομικό πρόσωπο. Και, τρίτον, προσδιορισμό ακριβούς θέσης τοποθέτησής τους. 
Εισάγεται σωστά, κατά την άποψή μου, για πρώτη φορά η έννοια του ενεργειακού συμψηφισμού, που ήδη εφαρμόζεται σε πολλές ευρωπαϊκές χώρες. Ωστόσο, θα πρέπει να υπάρξει συζήτηση για τους όρους και οι προϋποθέσεις για το πώς αυτός θα διενεργείται.
Στο άρθρο 5, αναπροσαρμόζονται ευνοϊκά για τους καταναλωτές ζητήματα που αφορούν την απόδοση στους δικαιούχους των ποσών που αντιστοιχούν στην εισφορά του 1% από την τιμή πώλησης ενέργειας που παράγεται από ανανεώσιμες πηγές ενέργειας.
Με το άρθρο 6 παράγραφος 1, επιδιώκεται -μετά από σχετική πρόταση της ΡΑΕ- η προώθηση αιολικών πάρκων σε περιοχές κορεσμένες λόγω αδυναμίας του συστήματος να απορροφήσει την πρόσθετη ηλεκτρική ισχύ από φωτοβολταϊκά. Αυτό γίνεται διότι η παραγωγή ηλεκτρικής ενέργειας από αιολική ενέργεια είναι πολύ μακριά από το στόχο που μας έχει τεθεί από την Ευρωπαϊκή Ένωση. 
Επίσης, ρυθμίζονται και θέματα δικαιωμάτων παραγωγών, για τους οποίους έχει εκδοθεί οριστική προσφορά σύνδεσης πριν την κήρυξη της περιοχής ως κορεσμένης.
Με τη ρύθμιση του άρθρου 7 παράγραφος 1, αυξάνονται ενιαία, σε ποσοστό 25% επί του δείκτη τιμών καταναλωτή του προηγουμένου έτους, οι τιμές του πίνακα της παραγράφου 1. Αυτό γίνεται ως ένα από τα μέτρα για την εξασφάλιση της βιωσιμότητας του Ειδικού Διαχειριστικού Λογαριασμού, του ΛΑΓΗΕ.
Εδώ στο άρθρο 7, κύριε Υπουργέ, έχετε πει ότι θα φέρετε νομοτεχνική βελτίωση που θα αναφέρει ότι οι τιμές θα αυξομειώνονται με απόφαση του Υπουργού και με τη σύμφωνη γνώμη της ΡΑΕ για τα φωτοβολταϊκά, τα οποία θα εγκατασταθούν μετά την ψήφιση του νομοσχεδίου. Νομίζω ότι θα το φέρετε ως νομοτεχνική βελτίωση, όπως είπατε.
Με το άρθρο 8, προωθείται ο απεγκλωβισμός μερίδας επενδυτών μεταξύ δύο προηγουμένων αποφάσεων με έργα σε γεωργική γη υψηλής παραγωγικότητας. Εδώ, επειδή και στις συνεδριάσεις των επιτροπών δεν έγινε κατανοητό, δεν δίνουμε άδειες σε γεωργική γη υψηλής παραγωγικότητας. Απλά αυτούς οι οποίοι είχαν υποβάλλει μέχρι τώρα τους φακέλους τους και είχαν εγκριθεί, τους διευκολύνουμε να αποπερατώσουν τα έργα τους.
Το άρθρο 9, έρχεται να τροποποιήσει τους όρους δόμησης σε αγροτικές εγκαταστάσεις με την καθ’ ύψος υπέρβαση της εγκατάστασης ανεμογεννητριών για αιολικούς σταθμούς, όπου υπάρχει έγκριση περιβαλλοντολογικών όρων.
Το άρθρο 10, αλλάζει την προηγούμενη συγκρότηση επιτροπών καθορισμού λατομικών περιοχών, που προβλεπόταν στο ν. 4000∕2011, λόγω προβλημάτων στη συγκρότησή της. Παρέχει στον περιφερειάρχη τη δυνατότητα να στελεχώσει την επιτροπή από υπάλληλο τεχνικής υπηρεσίας των δήμων του νομού στον οποίο υπάγονται.
Στο άρθρο 11, δίνεται η δυνατότητα καθορισμού λατομικών περιοχών στα νησιά και τις παραμεθόριες περιοχές σε απόσταση μικρότερη των χιλίων μέτρων από πόλεις και οικισμούς. 
Κύριε Υπουργέ, συμφωνώ απόλυτα με τις παραμεθόριες περιοχές. Έχω, όμως, κάποιους ενδοιασμούς ειδικά για τα νησιά, στα οποία ο τουρισμός είναι πολύ ανεπτυγμένος. Θα πρέπει να δούμε το αν τα χίλια μέτρα θα τα κάνουμε πεντακόσια, όπως είναι η πρόταση. Δεν συμφωνώ απόλυτα. Για τις παραμεθόριες περιοχές, ναι, συμφωνώ, διότι απ’ ό,τι μας έχουν αναφέρει και Βουλευτές παραμεθορίων περιοχών, ενδεχομένως αν δεν γίνει κάτι τέτοιο, να πάρουμε από άλλη χώρα και να χάσουμε συνάλλαγμα, να χάσουμε έσοδα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, θα μου επιτρέψετε να μιλήσω για λίγο ακόμη.
Στο άρθρο 12, δίνεται η αρμοδιότητα για την εκμίσθωση λατομείων σε ακίνητα που ανήκουν στο Υπουργείο Αγροτικής Ανάπτυξης και Τροφίμων στον γραμματέα της περιφέρειας. Επίσης, με το δεύτερο εδάφιο εξασφαλίζεται ικανοποιητικό αντισταθμιστικό όφελος στην τοπική κοινωνία από 20% έως 40%. Είναι κάτι το οποίο δυναμώνει και ενισχύει τα οικονομικά των δήμων και είναι προς τη σωστή κατεύθυνση.
Τα χρήματα αυτά πρέπει, όμως, να διοχετεύονται σε συγκεκριμένες δράσεις, ώστε να αντισταθμίζονται οι ζημιές από την περιβαλλοντική υποβάθμιση που γίνεται στην περιοχή. Στόχος, λοιπόν, είναι να τρέψουμε το μειονέκτημα κατ’ άλλους, σε οικονομικό πλεονέκτημα για τις περιοχές αυτές.
Στο άρθρο 13, επανακαθορίζεται το θεσμικό πλαίσιο εξόρυξης και πώλησης των αποθεμάτων της εξορυγμένης και ευρισκόμενης στις αποθήκες της Νάξου ναξίας σμύριδας. Ήταν μια απαίτηση. Και διευρύνεται το εύρος των αγοραστών, με δεδομένο το εύρος της ζήτησής της.
Λόγω της οικονομικής κατάστασης της χώρας οι δήμοι αντιμετώπιζαν προβλήματα ρευστότητας. Με το άρθρο 14 τους δίνεται η δυνατότητα να συμμετέχουν στο πρόγραμμα «εξοικονομώ», εφόσον, φυσικά, θεωρηθούν αυτά τα έργα επιλέξιμα για τον σκοπό αυτό.
Στο άρθρο 15, ρυθμίζονται θέματα σχετικά με τις άδειες κατασκευής και συντήρησης υποδομών φυσικού αερίου, καθώς και υπογείων δικτύων διανομής θερμότητας. Οι ρυθμίσεις αυτές περιορίζουν τη γραφειοκρατία και μειώνουν το κόστος εργασιών. Θα πρέπει να καθοριστεί ικανό χρονικό διάστημα για εκτέλεση των έργων, ώστε να αποπερατώνεται γρήγορα το έργο και να απελευθερώνονται οι δημόσιοι χώροι.
Με το άρθρο 16, δίνεται η εξουσιοδότηση στους Υπουργούς Ανάπτυξης και ΥΠΕΚΑ για τον προσδιορισμό των περιοχών εντός των οποίων είναι υποχρεωτική η εγκατάσταση δικτύων αερίων καυσίμων για κάθε νέα οικοδομή.
Στο άρθρο 17, τροποποιούνται διατάξεις που αφορούν θέματα των μελών της ΡΑΕ, καθώς και του προσωπικού της. Για πρώτη φορά, όμως, στο άρθρο αυτό καθορίζεται η υπηρεσία του διακοπτόμενου φορτίου. Εισάγεται ρύθμιση ειδικού τιμολογίου για όλους τους παραγωγούς ηλεκτρικής ενέργειας, για υπηρεσίες κοινωφελούς χαρακτήρα σε νομικά πρόσωπα ιδιωτικού και δημοσίου δικαίου μη κερδοσκοπικού χαρακτήρα. Λόγω των ραγδαίων διεισδύσεων των ανανεώσιμων πηγών ενέργειας, της μεγάλης εξάρτησης του τομέα ηλεκτροπαραγωγής από το φυσικό αέριο και την ανάπτυξη του διασυνοριακού εμπορίου, κρίνεται άκρως απαραίτητη η δημιουργία της υπηρεσίας διακοπτόμενου φορτίου. Είναι ένα εργαλείο, το οποίο διαχειρίζεται για λόγους ασφαλείας την αυξημένη ζήτηση ή τις διακοπές παραγωγής από ορισμένους σταθμούς παραγωγής ενέργειας και συνάπτει συμβάσεις με καταναλωτές που εθελοντικά διακόπτουν την κατανάλωσή τους για ορισμένο εκ των προτέρων χρονικό διάστημα. Το τέλος αυτό το πληρώνουν όλοι οι παραγωγοί ηλεκτρικής ενέργειας. 
Εδώ, κύριε Υπουργέ, το επισημαίνω: Όλοι οι παραγωγοί ηλεκτρικής ενέργειας πληρώνουν το τέλος διακοψιμότητος.","ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ",227
"38456"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38457"," Σε δύο λεπτά, κύριε Πρόεδρε. 
Το άρθρο 18, αφορά θέματα προσωπικού της ΔΕΗ, δηλαδή θέματα μετακινήσεων από διάφορες υπηρεσίες προς άλλες και προς τα ταμεία ασφάλισής τους. 
Το άρθρο 19, τροποποιεί διατάξεις του ν. 3054/2002 και του ν. 4123/2013 που αφορούν τήρηση ελάχιστων αποθεμάτων έκτακτης ανάγκης και ευελιξία στην πώληση πετρελαίου θέρμανσης, μη κατόχων αποθηκευτικών χώρων, εξασφαλίζοντας ανταγωνιστικότητα τιμών στην αγορά. 
Το άρθρο 20, διορθώνει λάθη του ν. 4152/2013. Αποσαφηνίζει διατάξεις για κάποια έργα που είχαν ολοκληρωθεί κατασκευαστικά και είχε καθυστερήσει η ενεργοποίηση της σύνδεσής τους στο δίκτυο και παρέχεται δυνατότητα αναβίωσης αδειών έργων ανανεώσιμων πηγών ενέργειας. 
Το άρθρο 21, περιέχει καταργούμενες διατάξεις. 
Ανακεφαλαιώνοντας, νομίζω ότι όλοι αντιλαμβανόμαστε την αναγκαιότητα και κρισιμότητα αυτού του σχεδίου νόμου. Η πληθώρα των φορέων που ενώπιόν μας κατέθεσαν τους προβληματισμούς και τις απόψεις τους, με γνώμονα, βέβαια, την προάσπιση πρωτίστως των δικών τους συμφερόντων, ήταν ιδιαιτέρως ενδιαφέρουσες και διευκρινιστικές. 
Σε αυτό το σημείο οφείλω να πω ότι είναι πρώτη φορά που είμαι εισηγητής και ότι ως οικονομολόγος μπορώ επισταμένως να γνωρίζω μόνο τα οικονομικά στοιχεία που ανακύπτουν σε αυτό το σχέδιο νόμου. Προσπάθησα, όμως, όσο το δυνατόν περισσότερο να το συλλάβω και να το κατανοήσω ολοκληρωτικά. Ομολογώ ότι η πληθώρα των ζητημάτων στα οποία αναφέρεται, διαπραγματεύεται, ρυθμίζει, συμπληρώνει ή καταργεί, είναι προς τη σωστή κατεύθυνση και προς όφελος της εθνικής οικονομίας, των πολιτών, των καταναλωτών και των παραγωγών επενδυτών. 
Πιστεύω πως κατά τη συζήτηση σήμερα στην Ολομέλεια θα δοθεί η ευκαιρία σε συναδέλφους που είναι επαγγελματικά, επιστημονικά και εμπειρικά καλύτεροι γνώστες των συγκεκριμένων ζητημάτων, για περαιτέρω βελτιώσεις και παρεμβάσεις.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ",227
"38458"," Κι εμείς ευχαριστούμε, κύριε συνάδελφε.
Παρακαλώ να πάρει το λόγο ο εισηγητής του Συνασπισμού Ριζοσπαστικής Αριστεράς ο κ. Αθανάσιος Πετράκος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38459"," Ευχαριστώ πολύ, κύριε Πρόεδρε. Θα ήθελα την ανοχή σας, γιατί είναι πολλά τα ζητήματα.
Στη συζήτηση επί της αρχής με σαφήνεια εξηγήσαμε γιατί καταψηφίζουμε το παρόν νομοσχέδιο. 
Πρώτον, γιατί υπάρχει τεράστια διαφορά μεταξύ της νεοφιλελεύθερης πολιτικής της συγκυβέρνησης και του ΣΥΡΙΖΑ στον τομέα της ενέργειας.
Δεύτερον, γιατί το νομοσχέδιο δεν αντιμετωπίζει τις αιτίες και τα προβλήματα που υπάρχουν στις ΑΠΕ.
Τρίτον, γιατί με το νομοσχέδιο η Κυβέρνηση επιδιώκει να πάρει γενική εξουσιοδότηση, ώστε αυθαίρετα ο εκάστοτε Υπουργός να νομοθετεί επί των ΑΠΕ.
Και τέταρτον, γιατί οι ρυθμίσεις είναι αναποτελεσματικές και αποσπασματικές.
Το μέγα θέμα είναι ότι η πολιτεία μέχρι τώρα έσπρωξε κυριολεκτικά χιλιάδες συμπολίτες να επενδύσουν στις ΑΠΕ. Σήμερα οι περισσότεροι απ’ αυτούς αντιμετωπίζουν τρομακτικά προβλήματα και το έλλειμμα του ΛΑΓΗΕ δεν μαζεύεται. Η μέγιστη παραγόμενη ισχύς, το λιγότερο, δηλαδή, που μπορεί να παραχθεί είναι 360.000 MW την ημέρα -το ξέρετε, κύριε Υπουργέ- κι αυτό που μας χρειάζεται είναι 180.000 MW. Βρισκόμαστε σε κατάσταση τραγική.
Μετά την ομιλία, όμως, του κυρίου Υπουργού του κ. Μανιάτη και του Κοινοβουλευτικού Εκπροσώπου του ΠΑΣΟΚ του κ. Κουκουλόπουλου, οι οποίοι είπαν απεταξάμην το νεοφιλελευθερισμό -ο δε κ. Κουκουλόπουλος προχώρησε και παραπέρα και είπε ότι η απελευθέρωση της ενέργειας αύξησε την τιμή του ρεύματος και συνεπώς πρέπει να ανακληθεί- προκύπτουν ουσιώδη θέματα για την Κυβέρνηση αν αυτές οι ομιλίες είναι ειλικρινείς.
Αν είναι συνεπείς με αυτά που είπαν, δεν υπάρχει πλέον δεδηλωμένη για την πολιτική της Κυβέρνησης μέχρι τώρα. Άρα, πρέπει πρώτον, να σταματήσει η προωθούμενη ιδιωτικοποίηση του ΑΔΜΗΕ, δεύτερον, να ανακληθεί η πράξη Υπουργικού Συμβουλίου για την περαιτέρω ιδιωτικοποίηση, διάσπαση, διάλυση της ΔΕΗ, τρίτον, να σταματήσει η περαιτέρω ιδιωτικοποίηση της ΔΕΠΑ και να ανακληθούν οι αποφάσεις για την περαιτέρω ιδιωτικοποίηση των ΕΛΠΕ.
Όσον αφορά τη θέση του κυρίου Υπουργού για την ενεργειακή δημοκρατία, απαντούμε: Πάρα πολύ καλή η ενεργειακή δημοκρατία. Για να είμαστε, όμως, πρακτικοί και αποτελεσματικοί πρέπει στη θέση του άρθρου 6 του νομοσχεδίου να υιοθετήσει η Κυβέρνηση την τροπολογία που καταθέσαμε, με γενικό αριθμό 863, για την προώθηση της αυτοπαραγωγής. Διότι όπως τονίσαμε και την Τρίτη, η αυτοπαραγωγή αποτελεί την πεμπτουσία της ενεργειακής δημοκρατίας. Άρα, πρέπει ο συμψηφισμός να γίνεται σε ετήσια βάση, πόσω μάλλον που η επιπλέον ποσότητα οι ίδιοι προτείνουν να δίνεται στο κοινωνικό τιμολόγιο, η χρέωση του καταναλωτή να γίνεται επί της καθαρής κατανάλωσης και να μειωθεί το κόστος σύνδεσης.
Πριν, όμως, από την προώθηση της ενεργειακής δημοκρατίας, κύριε Υπουργέ, πρέπει να αντιμετωπιστεί η ενεργειακή παγωνιά. Προχωρήστε, λοιπόν, στην υιοθέτηση της τροπολογίας μας, ώστε το πετρέλαιο να πέσει τουλάχιστον στο 0,90 το λίτρο, το επίδομα στους δικαιούχους να αυξηθεί και η προκαταβολή να είναι τουλάχιστον στο 50%. Επίσης, υιοθετήστε την πρότασή μας για παροχή δωρεάν ρεύματος 300 KW το μήνα σε τριακόσιες χιλιάδες οικογένειες που δεν έχουν στον ήλιο μοίρα.
Σε σχέση με τα άλλα άρθρα, όπου αναγκαστικά θα αναφερθούμε σε ορισμένα απ’ αυτά, θα ήθελα να πω τα εξής:
Για το άρθρο 2, το οποίο το θεωρούμε ιδιαίτερα σημαντικό -αναφέρθηκα και επί της αρχής- είναι ριζική η αντίθεσή μας. Ζητούμε να αποσυρθεί αυτό το άρθρο, το οποίο διευκολύνει να κατασκευαστούν μεγάλοι υδροηλεκτρικοί σταθμοί από ιδιώτες ακόμα και σε δάση, διότι έχει ενστάσεις και η Επιστημονική Επιτροπή της Βουλής. Επίσης, τα μεγάλα υδροηλεκτρικά φράγματα είναι πολύ σημαντικά για τη λειτουργία του συστήματος. Επομένως, μόνο στη δημόσια ΔΕΗ πρέπει να ανήκουν κι όχι σε ιδιώτες.
Σε σχέση με το άρθρο 4 που αφορά την εγκατάσταση μικρών ανεμογεννητριών: Δυστυχώς, αντί να διευκολυνθούν, παγώνουν αδικαιολόγητα όλες οι διαδικασίες εγκατάστασης. Δεν υπάρχει καμμία δικαιολογία επ’ αυτού.
Σε σχέση με τα άρθρα 8 και 9, δεν συμφωνούμε ούτε η γη υψηλής παραγωγικότητας να χρησιμοποιείται για ΑΠΕ ούτε να μην περνούν από το Συμβούλιο Χωροταξίας Οικισμού και Περιβάλλοντος οι κατασκευές ύψους 29 μέτρων για αιολικές εγκαταστάσεις.
Σε σχέση με το Κεφάλαιο Β’: Συνολικά και εισαγωγικά θέλουμε να τονίσουμε ότι αντί για αποσπασματικές ρυθμίσεις, είναι επείγουσα ανάγκη να προχωρήσει συνολικά ένα νέο λατομικό νομοσχέδιο και να διαμορφωθεί ένας σύγχρονος και ολοκληρωμένος Μεταλλευτικός Κώδικας και να ενισχυθούν οι επιθεωρήσεις μεταλλίων.
Δεύτερον, να σταματήσει η εγκληματική πορεία διάλυσης του ΙΓΜΕ. Κάντε επιτέλους δεκτή την τροπολογία για το ΙΓΜΕ ή τουλάχιστον φέρτε τροπολογία με την οποία να εναρμονίσετε αυτό που έχει γίνει στο ΙΓΜΕ με τον πρόσφατο νόμο που ψηφίστηκε για τη συγχώνευση ΔΕΠΑΝΟΜ, ΟΣΚ κ.λπ. Πρέπει να ισχύουν τα ίδια μέτρα και σταθμά για όλους τους φορείς που συγχωνεύονται.
Ως προς το άρθρο 11, αναγνωρίζουμε ότι υπάρχουν προβλήματα σε ορισμένους νομούς, αλλά για να μην καταστρατηγηθεί αυτό, θα έπρεπε το νομοσχέδιο να έθετε ως βασική προϋπόθεση να υπάρχουν συγκεκριμένες μελέτες από δημόσιο φορέα οι οποίες θα καθορίζουν σαφή κριτήρια για τα όρια προστασίας των οικισμών και την υποχρέωση μετρήσεων με λειτουργία βασικών παραμέτρων με ποινή το κλείσιμο αν δεν τηρούνται.
Στο άρθρο 12, είναι θετικό ότι μετακινήθηκε το Υπουργείο εν μέρει να δοθεί στους δήμους 40%. Σας καλούμε όμως να κάνετε δεκτή την τροπολογία μας η οποία, πέρα από το ότι λέει 50%, το κύριο που λέει είναι να καθοριστεί ότι τα χρήματα θα δίνονται μόνο για συγκεκριμένα έργα-παρεμβάσεις για την αποκατάσταση του περιβάλλοντος, για επιδημιολογικές έρευνες, μονάδες και υπηρεσίες υγείας κ.λπ..
Για την Νάξια Σμύριδα τα είπαμε και στην επιτροπή. Στηρίζουμε τις θέσεις των εργαζομένων, ζητάμε να αναμορφωθεί το συγκεκριμένο άρθρο και να έρθει ένα νέο άρθρο στη θέση του στη λογική της συνέλευσης των εργαζομένων γιατί τα δώδεκα έως δεκαέξι ευρώ που προτείνονται δεν καλύπτουν ούτε την ασφάλιση των εργαζομένων.
Σε σχέση με το άρθρο 17 το οποίο περιλαμβάνει πολλά, θα σταθώ στη βασική ρύθμιση του άρθρου που είναι το τέλος της διακοψιμότητας. Εξηγήσαμε αναλυτικά και την Τρίτη το γιατί είμαστε αντίθετοι. Αντί γι’ αυτήν την αποσπασματική ρύθμιση, επιμένουμε ότι πρέπει να συζητήσουμε και μετά να καταλήξουμε σε μία συνολική ρύθμιση για τη μείωση του ενεργειακού κόστους. Είπα και στην αρχή ότι τριακόσιες εξήντα χιλιάδες MWh μπορούμε να παράγουμε και χρειαζόμαστε εκατόν ογδόντα. Τη θέση αυτή επιβεβαίωσε και η «αμαρτωλή» ΡΑΕ με την έκθεσή της απ’ όπου φαίνεται σαφώς ότι αδικαιολόγητα αυξήθηκε η παραγωγή από τις ιδιωτικές μονάδες φυσικού αερίου εις βάρος της λιγνιτικής παραγωγής, με ό,τι αυτό συνεπάγεται για το κόστος. Δεύτερον, προκύπτει σημαντική απόκλιση μεταξύ του κόστους παραγωγής και του κόστους που αποτυπώνει οριακή τιμή συστήματος. Η στρέβλωση αυτή συν οι προκλητικές επιδοτήσεις στους ιδιώτες παραγωγούς,
 έχουν σαν αποτέλεσμα, κύριε Υπουργέ, την επιβάρυνση του καταναλωτή, της ΔΕΗ και της εθνικής οικονομίας.
Με δεδομένο ότι ο κ. Κουκουλόπουλος είπε ότι πρέπει να επαναλειτουργήσει η Εθνική Επιτροπή Ενεργειακού Σχεδιασμού, προκύπτει εμμέσως πλην σαφώς ότι πρέπει να καταργηθεί άμεσα η ΡΑΕ, διότι μέχρι τώρα έχει εξυπηρετήσει τους ιδιώτες μεγαλοπαραγωγούς ρεύματος από το φυσικό αέριο, κυρίως Μυτιληναίο και Κοπελούζο, εις βάρος των καταναλωτών και της εθνικής οικονομίας. 
Επιπλέον, κύριε Υπουργέ, δεν καθορίζεται ούτε το ποσοστό επιβάρυνσης των παραγωγών ούτε ο τρόπος που θα αποζημιώνονται όσοι συμφωνήσουν να τους διακόπτεται το ρεύμα, καθότι τεχνικές λεπτομέρειες κ.λπ., θα εξειδικευτούν και εδώ με υπουργική απόφαση. Αντί της διακοψιμότητας εμείς λέμε να καταργηθούν τώρα τα ΑΔΙ, τα οποία διπλασιάζετε, άμεσο μέτρο, δηλαδή να σταματήσει να επιδοτείται η ιδιωτική ηλεκτροπαραγωγή από το φυσικό αέριο, να αλλαχτεί ο τρόπος που εισέρχονται στο σύστημα οι μονάδες, δίνοντας προτεραιότητα στις ΑΠΕ και στις οικονομικότερες και μετά, αν δεν λειτουργήσουν αυτά, να συζητήσουμε για οποιοδήποτε τέλος διακοψιμότητας.
Τέλος, για να λύσουμε και την απορία της Επιστημονικής Επιτροπής γιατί δεν πληρώνουν οι μονάδες ΑΠΕ που είναι στα μη διασυνδεμένα νησιά, είναι προφανώς «φωτογραφική» διάταξη. Το λέω αυτό για να ηρεμήσουν κάποιοι Βουλευτές της Νέας Δημοκρατίας οι οποίοι είχαν ενστάσεις.
	Σε σχέση με τα θέματα προσωπικού στο άρθρο 18, κάνατε μισό βήμα, κύριε Υπουργέ. Ολοκληρώστε το, δεχτείτε την τροπολογία. Δεν είναι ο χρόνος επαρκής. Να πάει στους έξι μήνες. 
	Πριν αναφερθούμε στο άρθρο 19, θέλουμε να αναφερθούμε στα αγροτικά φωτοβολταϊκά. Είναι θετικό το ότι έκανε μισό βήμα το Υπουργείο. Επιβάλλεται να το ολοκληρώσετε σε συνεργασία με τα Υπουργεία Οικονομικών και Αγροτικής Ανάπτυξης γιατί με βάση την νέα ΚΑΠ οι αγρότες κινδυνεύουν να μην μπορούν να πάρουν επιδοτήσεις. Σας καλούμε να κάνετε αποδεκτή και την τροπολογία μας για τα αγροτικά φωτοβολταϊκά αυτοπαραγωγής.
	Στο άρθρο 19, επειδή οι παραβάσεις είναι όλες σοβαρές, δεν γίνεται κατανοητό γιατί γίνεται πρόταση για αφαίρεση άδειας μόνο για έξι μήνες σε αυτόν που θα κάνει νοθεία και λαθρεμπόριο. Προτείνουμε η αφαίρεση της άδειας να είναι εσαεί, γιατί αλλιώς η πολιτεία δεν δίνει το σωστό μήνυμα ότι επιδιώκει την πάταξη της νοθείας και του λαθρεμπορίου με τέτοια ρύθμιση.
	Στο άρθρο 20, είμαστε αντίθετοι με την ρύθμιση της παραγράφου 3 όσον αφορά στα φωτοβολταϊκά με ισχύ μεγαλύτερη του ενός MW, πρώτον γιατί είναι μεγάλα και δεύτερον επειδή, για να μαζευτεί η «φούσκα», πρέπει να υπάρξει μία ολοκληρωμένη δίκαιη λύση της παραγόμενης ενέργειας, γιατί σήμερα αυτά που έχουν γίνει και άδικα είναι για τους παραγωγούς αλλά και για τους καταναλωτές.
	Για το άρθρο 21, είναι «φωτογραφική» η διάταξη για τον Πρόεδρο της ΡΑΕ καθώς και για άλλα πρόσωπα της ΡΑΕ να μην είναι πλήρους και αποκλειστικής απασχόλησης. Τη διοίκηση της ΡΑΕ πρέπει να την υποχρεώσετε να έρθει στο Κοινοβούλιο –κάτι που το ζητάμε εδώ και έξι μήνες- να λογοδοτήσει για τις πράξεις και τις παραλείψεις της και για τις προκλητικές αναθέσεις σε «ημετέρους» συγγενείς και κουμπάρους. Είμαστε ριζικά αντίθετοι με τα στρατηγικά αποθέματα πετρελαίου που ψηφίστηκε να είναι εκτός χώρας και επιπλέον, όπως σας είπαμε, δίνετε καινούργιο «δώρο» στους μεγαλοεπιχειρηματίες διύλισης που ελέγχουν τα διυλιστήρια με την κατάργηση της διάταξης για τα αποθέματα των Ενόπλων Δυνάμεων.
Σε ό,τι αφορά τώρα το άρθρο 6 της τροπολογίας με αριθμό 837, γνωρίζετε, το συζητήσαμε, κύριε Υπουργέ. Επειδή υπάρχει υπόμνημα του κ. Σαράντη Δημητριάδη, ομότιμου καθηγητή Γεωλογίας του Αριστοτελείου Πανεπιστημίου Θεσσαλονίκης, επειδή η κοινωνία του Κιλκίς είναι ανάστατη και έχει κινηθεί δικαστικά για την αίτηση ακύρωσης του διαγωνισμού που κατέληξε στην ανάθεση της εξόρυξης χρυσού στην εταιρεία «ΑΚΤΩΡ» και επιπλέον επειδή αποκρύφθηκε ότι στα εδάφη αυτά υπάρχει ουράνιο το οποίο είναι οικονομικά εκμεταλλεύσιμο και γνωρίζετε πολύ καλύτερα από εμένα, κύριε Υπουργέ, ότι απαγορεύεται να γίνεται έρευνα και εκμετάλλευση για το ουράνιο από ιδιωτική εταιρεία, όταν αυτό βρίσκεται σε εκμεταλλεύσιμες ποσότητες, πρέπει να συνεννοηθούμε ώστε να αποκλειστεί οποιαδήποτε δυνατότητα και οποιοδήποτε «παράθυρο» υπάρχει να εκμεταλλευτεί το ουράνιο ιδιωτική εταιρεία με βάση τις ρυθμίσεις που υπάρχουν στο άρθρο 6 και κυρίως στην παράγραφο 3 αυτού. Θα θέλαμε τη δέσμευσή σας πάνω σε αυτό. Το έχουμε συζητήσει, υπάρχει αυτό το ζήτημα και νομίζω ότι πρέπει να λυθεί.
Θα αναφερθώ τώρα επί της τροπολογίας με αριθμό 874 για τη ΝΕΡΙΤ και τη Δημόσια Τηλεόραση. Η Κυβέρνηση παρακάμπτει τις συνταγματικά κατοχυρωμένες διαδικασίες για την απαράδεκτη πράξη νομοθετικού περιεχομένου που πραξικοπηματικά κατήργησε την ΕΡΤ και επιχειρεί να δώσει παράταση ζωής στη λεγόμενη Δημόσια Τηλεόραση. Επιχειρεί να εξασφαλίσει το θεσμικό επίχρισμα του πραξικοπηματικού λουκέτου της 11ης Ιουνίου και σε όλες τις παρανομίες που ακολούθησαν εδώ και τέσσερις μήνες. Να επισημάνουμε εδώ ότι θεωρούμε απαράδεκτο να υπάρχουν Βουλευτές που επί της ουσίας καλούν τα ΜΑΤ να μπουν στην ΕΡΤ.
Επίσης, η αποκάλυψη της επιβάρυνσης του ελληνικού δημοσίου από τη λειτουργία της Δημόσιας Τηλεόρασης με 125 εκατομμύρια ευρώ λίγες μέρες μετά τη συζήτηση προσφυγής της ΠΟΣΠΕΡΤ στην ολομέλεια αλλάζει τα δεδομένα. Αποκαλύφθηκε το ψεύδος, ότι δηλαδή η ΕΡΤ δεν επιβάρυνε τον προϋπολογισμό, ενώ σήμερα η Δημόσια Τηλεόραση τον επιβαρύνει. Όχι μόνο το καταψηφίζουμε αυτό, αλλά θα καταθέσουμε και αίτηση ονομαστικής ψηφοφορίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όσον αφορά τώρα την τροπολογία του Υπουργείου Παιδείας: 
Πρώτον, είναι ντροπή για τον Υπουργό Παιδείας, ο οποίος είναι καθηγητής, να προσβάλλει με αυτόν τον τρόπο τους εκπαιδευτικούς. Δεν ξέρει ότι οι καθηγητές υπογράφουν τα βιβλία απουσιών των μαθητών; Τι –επιτρέψτε μου να πω- γελοιότητες είναι αυτά που βάζει μέσα; Καλύτερα να μη χρησιμοποιήσω αυτήν την έκφραση. 
Δεύτερον, μετατρέπει τον εκπαιδευτικό σε εργαζόμενο-delivery υποχρεώνοντάς τον να διδάσκει ακόμα και σε πέντε σχολεία κατά τη διάρκεια της εβδομάδος. 
Τρίτον, διαλύει περαιτέρω τις εργασιακές σχέσεις των αναπληρωτών και ωρομισθίων και προάγει την αδιαφάνεια και τις πελατειακές σχέσεις. 
Τέταρτον, συμπληρώνει το αντεργατικό πλαίσιο της κινητικότητας, αφού θα υπάρχει η δυνατότητα να μετατάσσεται ο εκπαιδευτικός σε όλο το δημόσιο, ακόμα και σε κατώτερες θέσεις.
Πέμπτον και κυριότερο, καθιστά πειθαρχικό αδίκημα και επιβάλλει την ποινή της αργίας για να χτυπήσει την απεργία των διοικητικών στα ΑΕΙ -θέμα για το οποίο έγκριτοι νομικοί λένε ότι είναι αντισυνταγματικό- οι οποίοι υποχρεούνται να απογραφούν ενώ κάνουν απεργία. Μέχρι την Πέμπτη 17 Οκτωβρίου –όπως σας είπα και προχθές- οι χίλιοι τριακόσιοι σαράντα εννέα απάντησαν με πέντε μέρες απεργία. Όχι μόνο το καταψηφίζουμε, αλλά και γι’ αυτό θα καταθέσουμε αίτηση ονομαστικής ψηφοφορίας.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Όσον αφορά την αναστολή χρηματοδότησης των κομμάτων, είναι θετικό ότι υπήρξε σύγκλιση. Επιμένουμε και καλούμε την Κυβέρνηση ακόμη και τώρα να σκεφθεί ότι είναι καλύτερα να συμφωνήσουμε με την πρόταση που έχουμε καταθέσει να υπάρχει αυξημένη πλειοψηφία από τη Βουλή, γιατί ζούμε πρωτόγνωρες καταστάσεις και συνεπώς θα πρέπει οι αποφάσεις που λαμβάνονται να αντέχουν στο χρόνο και να είναι με αυξημένη πλειοψηφία. Είναι θετικό και καλό αυτό για τη διασφάλιση, την εμπέδωση και τη διεύρυνση της δημοκρατίας.","ΑΘΑΝΑΣΙΟΣ ΠΕΤΡΑΚΟΣ",428
"38460"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38461"," Τελειώνω, κύριε Πρόεδρε.
Για την τροπολογία κατά την οποία παρατείνονται κατά δύο έτη οι προθεσμίες παραγραφής του δικαιώματος του δημοσίου για κοινοποίηση φύλλων ελέγχων, πρόστιμα, λόγου χάριν, για τη λίστα Λαγκάρντ, το είπα και στην Ολομέλεια επί της αρχής: Η φοροδιαφυγή εκ του αποτελέσματος φαίνεται ότι δεν είναι έγκλημα που σας ενδιαφέρει να το κυνηγήσετε. Μηδέν ευρώ έχουν εισπραχθεί από τη λίστα Λαγκάρντ, μηδέν ευρώ έχουν εισπραχθεί ουσιαστικά από τις offshore, μηδέν ευρώ από τις είκοσι χιλιάδες οι οποίοι έχουν βγάλει πάνω από 100.000 ευρώ στο εξωτερικό από την ώρα της κρίσης και μετά. Θα ζητήσετε όμως –τώρα θα φέρετε στον προϋπολογισμό- επιπλέον 2 δισεκατομμύρια ευρώ από τον άγρια φορολογημένο ελληνικό λαό ο οποίος υποφέρει. 
Θα φορολογήσετε ακόμα και τα χωράφια. Παγκόσμια πρωτοτυπία σε όλες τις οικονομικές θεωρίες να φορολογείται ο συντελεστής παραγωγής.","ΑΘΑΝΑΣΙΟΣ ΠΕΤΡΑΚΟΣ",428
"38462"," Ολοκληρώστε, κύριε συνάδελφε, σας παρακαλώ. Έχετε και δευτερολογία.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38463"," Κυρίες και κύριοι συνάδελφοι, στη δευτερολογία θα πούμε για τα υπόλοιπα άρθρα.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ - ΕΚΜ)","ΑΘΑΝΑΣΙΟΣ ΠΕΤΡΑΚΟΣ",428
"38464"," Ευχαριστούμε, κύριε συνάδελφε.
Κύριε Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38465"," Ευχαριστώ, κύριε Πρόεδρε.
Λόγω του ενδιαφέροντος για τη συγκεκριμένη τροπολογία για την αναστολή χρηματοδότησης κομμάτων οι οποίοι κατηγορούνται ως εγκληματικές ή τρομοκρατικές οργανώσεις, θα καταθέσω τώρα νομοτεχνικές βελτιώσεις πάνω στο θέμα και λόγω του ενδιαφέροντος θα ήθελα, σας παρακαλώ, να ενημερωθούν τα κόμματα για να μπορέσουν να τοποθετηθούν.
Ευχαριστώ πολύ.
(Στο σημείο αυτό ο Υπουργός Εσωτερικών κ. Ιωάννης Μιχελάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(να μπει η σελ. 179)","ΙΩΑΝΝΗΣ ΜΙΧΕΛΑΚΗΣ",323
"38466"," Βάσει του Κανονισμού αυτό γίνεται αμέσως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38467"," Κύριε Πρόεδρε, θα ήθελα το λόγο για ένα λεπτό.","ΠΑΡΙΣ ΚΟΥΚΟΥΛΟΠΟΥΛΟΣ",245
"38468","  Ορίστε, κύριε Κουκουλόπουλε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38469"," Ευχαριστώ, κύριε Πρόεδρε.
Ο εισηγητής της Αξιωματικής Αντιπολίτευσης πριν από λίγο αναφερόμενος στην τοποθέτησή μου προχθές το βράδυ διαπίστωσε ότι, εάν ισχύει, η Κυβέρνηση έχει απολέσει τη δεδηλωμένη.","ΠΑΡΙΣ ΚΟΥΚΟΥΛΟΠΟΥΛΟΣ",245
"38470"," Επί του συγκεκριμένου.","ΑΘΑΝΑΣΙΟΣ ΠΕΤΡΑΚΟΣ",428
"38471"," Βεβαίως.","ΠΑΡΙΣ ΚΟΥΚΟΥΛΟΠΟΥΛΟΣ",245
"38472"," Επί της συγκεκριμένης πολιτικής για την ενέργεια.","ΑΘΑΝΑΣΙΟΣ ΠΕΤΡΑΚΟΣ",428
"38473"," Θέλω, λοιπόν, να πω, κυρίες και κύριοι συνάδελφοι, όπως έχει πει επανειλημμένα ο Πρόεδρος του ΠΑΣΟΚ Ευάγγελος Βενιζέλος, ότι ποτέ άλλοτε στη Νεώτερη Ιστορία, στη μεταπολεμική ιστορία της χώρας δεν ισχύει τόσο απόλυτα η ιστορική ρήση ότι εθνικό είναι το αληθές. Ακριβώς αυτό μας προσανατολίζει σε θέση ευθύνης.
Ποια είναι, λοιπόν, η αλήθεια; Και μόνο η αλήθεια μπορεί να δώσει τη λύτρωση και να βγούμε από την κρίση. Η αλήθεια, λοιπόν, είναι ότι από τότε που ξεκίνησε η διαδικασία της απελευθέρωσης της ενέργειας πανευρωπαϊκά η τιμή της ηλεκτρικής ενέργειας ανεβαίνει αντί να κατεβαίνει. Είπα ότι αυτό δεν είναι βάρος της ελληνικής Κυβέρνησης, απλά η ελληνική Κυβέρνηση μπορεί και πρέπει να πάρει πρωτοβουλίες για να μετακινηθεί ο άξονας της ευρωπαϊκής ενεργειακής πολιτικής. Αν είμαστε ειλικρινείς απέναντι στους Έλληνες πολίτες, λέμε το πρώτο. Αν είμαστε και υπεύθυνοι, κάνουμε και το δεύτερο. 
Ο ΣΥΡΙΖΑ, βέβαια, θέλει και την πίτα σωστή και το σκύλο χορτάτο. Δεν απώλεσε καμμία κυβέρνηση τη δεδηλωμένη, αλλά νομίζω ότι κατά τη φοβερή φράση του αείμνηστου Goscinny ο ΣΥΡΙΖΑ «απώλεσε την ημέρα», κοινώς τη σχέση του με την ευρωπαϊκή πραγματικότητα.","ΠΑΡΙΣ ΚΟΥΚΟΥΛΟΠΟΥΛΟΣ",245
"38474","  Ευχαριστούμε.
Το λόγο έχει ο συνάδελφος Βουλευτής, ειδικός αγορητής του ΠΑΣΟΚ ο κ. Αθανάσιος Μωραΐτης.
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, θα ξεκινήσω με κάποιες αναφορές στις τροπολογίες οι οποίες έχουν κατατεθεί και είναι αρκετά σημαντικές. 
Βέβαια, πριν μπω στις τροπολογίες, θα ήθελα και εγώ όπως και οι περισσότεροι από εσάς στα υπουργικά έδρανα σήμερα να είναι και οι Υπουργοί, οι οποίοι εισηγούνται αυτές τις τροπολογίες. Βλέπω τον κ. Μιχελάκη. Το ξέρω ότι θα έρθετε και θα μιλήσετε. Έπρεπε, όμως, όλοι οι Υπουργοί σήμερα να είναι εδώ, γιατί αυτές οι τροπολογίες δεν είναι απλές τροπολογίες οι οποίες περνάνε σήμερα. Αν θέλει το Υπουργικό Συμβούλιο και οι Υπουργοί να σέβονται το Κοινοβούλιο, θα πρέπει να σκέφτονται σοβαρά αυτές τις κρίσιμες ώρες και τη στάση τους. 
Θα αναφερθώ στη τροπολογία για την αναστολή της κρατικής χρηματοδότησης σε περίπτωση άσκησης δίωξης κατά πολιτικού κόμματος. Ξεκινώ με μια παρατήρηση που έχει σχέση με όσα έχουμε ακούσει και έχουμε δει μέσα σε αυτήν την Αίθουσα. Προσωπική μου άποψη είναι ότι ήδη, έπρεπε να έχουμε μια αυστηρή εφαρμογή και του Κανονισμού τη στιγμή που οι Βουλευτές της Χρυσής Αυγής εδώ και μήνες είχαν κυριολεκτικά εξευτελίσει το χώρο του Κοινοβουλίου, τη στιγμή που βλέπουμε το πώς αντιδρούν άλλα Κοινοβούλια σε άλλες ευρωπαϊκές χώρες. Πρόσφατο είναι το παράδειγμα που Γάλλος βουλευτής χάνει το ένα τέταρτο της βουλευτικής του αποζημίωσης για ένα μήνα επειδή κρίθηκε ότι προσέβαλε με άκομψο τρόπο γυναίκα συνάδελφό του την ώρα που μιλούσε. 
Άρα, έχουμε καθυστερήσει και είναι ξεκάθαρο ότι υπήρξε μια απαράδεκτη ανοχή, όταν βλέπαμε καθημερινά φαινόμενα που αμαύρωναν σε αυτήν την Αίθουσα το θεσμό του Κοινοβουλίου.
Όλο αυτό το διάστημα έχουν ακουστεί πολλά. Πραγματικά βλέπω ότι ακόμα και σε αυτές τις οριακές συνθήκες για το πολιτικό σύστημα υπάρχει μία αδυναμία συνεννόησης. Βλέπω ότι στο δημόσιο διάλογο υπάρχει από τη μία μεριά, μία παλαιοδεξιά, κουτοπόνηρη διάθεση να τσουβαλιαστούν τα δύο άκρα. Αυτή η πρακτική, βεβαίως, τροφοδοτεί από την άλλη μεριά μία παραδοσιακή καχυποψία και άρνηση εξ αριστερών.
Καταλαβαίνω ότι κάποιοι αυτήν την εποχή κάνουν όνειρα για μία ανασύσταση του χώρου της δεξιάς με ενσωμάτωση της ακροδεξιάς ή μια νέα πιο σοβαρή Χρυσή Αυγή, που ίσως στο μέλλον τους χρειαστεί. Κάποιοι άλλοι επίσης αυτήν την εποχή, το μόνο που τους νοιάζει και καθαρά για ψηφοθηρικούς λόγους είναι μη και βρεθούμε όλοι μαζί στο ίδιο κάδρο. 
Κυρίες και κύριοι συνάδελφοι, αυτές οι ώρες είναι πάρα πολύ κρίσιμες και αυτές οι ώρες είναι κρίσιμες για τη δημοκρατία μας. Η ουσία, όμως, είναι ότι οι πολίτες πραγματικά παρακολουθούν με απορία, αγωνία αλλά και οργή αυτήν την αδυναμία συνεννόησης, ακόμα και αυτές τις κρίσιμες ιστορικές ώρες για την πατρίδα και τη δημοκρατία μας. 
Εγώ θέλω, πιστεύω και ελπίζω ότι, όπως εμείς θα υπερψηφίσουμε αυτήν την τροπολογία, το ίδιο θα πράξουν και τα άλλα κόμματα του συνταγματικού και δημοκρατικού τόξου. Πρέπει να στείλουμε ένα μήνυμα και να δείξουμε στην ελληνική κοινωνία ότι το πολιτικό σύστημα δεν έχει χάσει εντελώς την αξιοπιστία του, ότι δεν έχει απολέσει έστω μία δυνατότητα συνεννόησης μπροστά σε αυτά τα πολύ κρίσιμα φαινόμενα.
Έρχομαι στη δεύτερη τροπολογία για τη ΝΕΡΙΤ. Αγαπητοί συνάδελφοι, έχουν περάσει τρεις-τέσσερις μήνες από εκείνη την πρωτοφανή κυβερνητική αυθαιρεσία. Εγώ θέλω να θέσω ένα ερώτημα. Είναι κάποιος που δηλώνει ικανοποιημένος από το τι έχει ακολουθήσει μέχρι σήμερα για την περίπτωση της ΕΡΤ; Όχι. Βλέπουμε ακόμη ένα υποτυπώδες πρόγραμμα που δεν τιμά ούτε την ιστορία της ΕΡΤ ούτε τις ανάγκες και τις προσδοκίες των πολιτών. Και βέβαια ακόμη και σήμερα δεν υπάρχει ένα χρονοδιάγραμμα συγκεκριμένο, πάνω στο οποίο θα στηριχτεί η επαναλειτουργία του καναλιού. Αντί να συμβούν όλα αυτά, έρχεται μία τροπολογία η οποία φοβάμαι ότι μπορεί να δημιουργήσει ξανά τα προβλήματα και τις παθογένειες που οδήγησαν την ΕΡΤ σε αυτό το αδιέξοδο. Δεν μπορώ να κατανοήσω για ποιο λόγο δίνονται αυτές οι υπεραρμοδιότητες για την πρόσληψη προσωπικού. 
Πιστεύω, λοιπόν, ότι θα πρέπει ο αρμόδιος Υπουργός να έρθει σήμερα στην Ολομέλεια, κύριε Πρόεδρε, και να εξηγήσει και να δώσει τα στοιχεία για ποιο λόγο κατατέθηκε αυτή η τροπολογία. 
Όσον αφορά την τροπολογία του Υπουργείου Παιδείας, στην οποία εισάγεται το παρουσιολόγιο, δεν υπάρχει αμφιβολία ότι πρέπει γενικώς στο δημόσιο να υπάρχει ένα αξιόπιστο σύστημα ελέγχου της παρουσίας των υπαλλήλων. 
Στη συγκεκριμένη περίπτωση, όμως, εκφράζω επιφυλάξεις για τη χρησιμότητά του. Ο δάσκαλος ξέρουμε όλοι ότι είναι στην τάξη του. Ξέρουμε ότι δεν έχουμε παρόμοιες καταστάσεις απουσιών, όπως για παράδειγμα στα Υπουργεία. Συνεπώς, θέτω ένα θέμα ότι μπορεί αυτό να λειτουργήσει ως καψόνι, σε μία εποχή που οι εκπαιδευτικοί έχουν υποστεί πάρα πολλά. Πρέπει να το δούμε. Βέβαια προσθέτει στο διευθυντή μία ακόμη επουσιώδη γραφειοκρατική λειτουργία. 
Στην ίδια τροπολογία υπάρχει και η δυνατότητα που δίνεται για μετάθεση των διοικητικών υπαλλήλων. Και αυτό θα πρέπει να το δει το Υπουργείο, να μπει πιθανότατα ένα χιλιομετρικό όριο, γιατί δεν μπορούμε να ισοπεδώνουμε εντελώς τις ζωές των ανθρώπων. Βεβαίως, πρέπει να εξυπηρετούν πάνω απ’ όλα τις ανάγκες της υπηρεσίας, αλλά εκτιμώ ότι το Υπουργείο ακόμη και τώρα, την τελευταία στιγμή, μπορεί να δει μία διορθωτική κίνηση, όπου δεν θα πηγαίνουμε στο άλλο άκρο. 
Έρχομαι στο θέμα των διοικητικών υπαλλήλων και της διαθεσιμότητας αυτών και θέλω ξεκάθαρα να καταθέσω στο ελληνικό Κοινοβούλιο και να πω ότι η επιλογή αλλά και ο τρόπος και η διαδικασία που ακολουθεί ο Υπουργός -και μιλώ για τα πανεπιστήμια- είναι η επιτομή του πελατειακού κράτους. Και ο συγκεκριμένος Υπουργός δεν είναι πρώτη φορά που στο πλαίσιο του να υπηρετήσει αυτό το πελατειακό κράτος που έχει στο κεφάλι του φέρνει τέτοιες ρυθμίσεις. 
Κύριε Πρόεδρε, εκτιμώ και πιστεύω ότι πρέπει να κληθεί εδώ και να δώσει εξηγήσεις βάσει ποιας μελέτης και ποιων στοιχείων προχώρησε σε αυτό τον τρόπο της διαθεσιμότητας. 
Για τις τροπολογίες του Υπουργείου Οικονομικών, όπως και του Υπουργείου Περιβάλλοντος, δεν έχω κάποιες ιδιαίτερες παρατηρήσεις. 
Όσον αφορά τα επιμέρους άρθρα του παρόντος νομοσχεδίου, ολοκληρώνοντας τη συζήτηση, πιστεύω ότι αποτυπώθηκε όλο το πλέγμα των προβλημάτων και των παθογενειών στον χώρο των ΑΠΕ, αλλά παράλληλα αναδείχθηκε και η σημασία της αξιοποίησής τους για την εθνική μας οικονομία. 
Είναι ξεκάθαρο ότι και στον χώρο τον ΑΠΕ και ως οικονομία, αλλά και ως πολιτικό σύστημα, δεν αποφύγαμε όλα αυτά τα χρόνια ένα κλασικό ατόπημα που μας χαρακτηρίζει ως λαό διαχρονικά. Είναι αλήθεια ότι καλλιεργήθηκαν πράγματι υπέρμετρες προσδοκίες και αυτές οδήγησαν σε παθογένειες που σήμερα καλείται μέσα και σε δύσκολο περιβάλλον η πολιτεία να αντιμετωπίσει. 
Οι ΑΠΕ είναι μια σημαντική λύση, αλλά δεν είναι μια λύση για τα πάντα. Είναι ξεκάθαρο ότι οι κατευθύνσεις που δόθηκαν σε γενικές γραμμές ήταν ορθές, όμως, αναμφίβολα στη σκιά της κρίσης δεν επιδείχτηκαν αντανακλαστικά για να αποφευχθεί η διόγκωση προβλημάτων και βεβαίως η δημιουργία νέων. 
Ωστόσο, πραγματικά πιστεύω ότι ακόμα και με λάθη, τα τρία τελευταία χρόνια τα πράγματα στις ανανεώσιμες πηγές ενέργειας τράβηξαν μπροστά. Έγινε μια σημαντική προσπάθεια, ώστε να αναπληρωθεί το χαμένο έδαφος και να είμαστε στο κάδρο μιας Ευρώπης η οποία προχωρά με γοργούς ρυθμούς πλέον στον εξορθολογισμό και τον μετασχηματισμό του ενεργειακού μείγματος για τη χώρα. 
Είναι ξεκάθαρο, λοιπόν, ότι από εδώ και πέρα τα περιθώρια για λάθη είναι μηδαμινά. Χρειάζεται εξορθολογισμός του συστήματος και μπροστά μας υπάρχει η εξυγίανση και η ισορρόπηση του ΛΑΓΗΕ. Με το έλλειμμά του ΛΑΓΗΕ σε αυτά τα επίπεδα δεν μπορούμε να μιλάμε σήμερα για ανάπτυξη και βιωσιμότητα του συστήματος. 
Πιστεύω ότι διανύσαμε μια μεγάλη διαδρομή, αλλά, όπως είπα και χθες, υπάρχει ακόμα πολύς δρόμος και αναμένουμε το επόμενο νομοσχέδιο στο οποίο το Υπουργείο, όπως είπε και ο Υπουργός, θα έχει την ευκαιρία να παρουσιάσει ένα επικαιροποιημένο, ολοκληρωμένο σχέδιο για τις ανανεώσιμες πηγές ενέργειας στη χώρα μας.
Η πολιτεία πρέπει να έρθει και να στείλει ένα ξεκάθαρο μήνυμα στους μικρούς, τους μεσαίους και τους μεγάλους επενδυτές, στους ξένους επενδυτές, που θέλουν να έρθουν και να επενδύσουν στις ΑΠΕ για το τι θα γίνει και πού θα πάμε τα επόμενα χρόνια. Το τοπίο σήμερα είναι γκρίζο, είναι θολό και, κύριε Υπουργέ, συμφωνώ απόλυτα με την πρόθεσή σας αυτό να γίνει όσο πιο σύντομα γίνεται.
Πιστεύω ότι με το παρόν νομοσχέδιο επιλύονται μια σειρά από ζητήματα και θέματα -και καλώς επιλύονται- τα οποία για πάρα πολύ καιρό ήταν κάτω από το χαλί και ίσως πολλά απ’ αυτά δεν τα ακουμπάγαμε. 
Σεβόμενος το χρόνο δεν θέλω να αναφέρω μια σειρά από ζητήματα, όπως είναι το άρθρο 3 σχετικά με τη δυνατότητα μεταφοράς, που είναι πάγιο αίτημα των επενδυτών. 
Στο άρθρο 4, αναφέρεται η κατάρτιση ενός ειδικού προγράμματος μικρών ανεμογεννητριών, που είναι ένα θετικό βήμα. 
Στο ίδιο άρθρο, για πρώτη φορά στο νομοσχέδιο, δίνεται η δυνατότητα του ενεργειακού συμψηφισμού που εφαρμόζεται ήδη σε πολλές άλλες χώρες, όπως η Δανία, το Βέλγιο, η Ιταλία. Πιστεύω ότι έχει ιδιαίτερο ενδιαφέρον η συγκεκριμένη ρύθμιση. Αποτελεί ουσιαστικά το επόμενο βήμα για τις ΑΠΕ, ώστε πρέπει να δούμε εδώ κάποια θέματα. 
Ο ενεργειακός συμψηφισμός είναι πάρα πολύ σημαντικό θέμα. Είναι όμως οικονομικά βιώσιμος κυρίως όταν αναφερόμαστε σε επιχειρήσεις με μεγάλη κατανάλωση ρεύματος. Εκεί οι μικροί επιχειρηματίες έχουν πρόβλημα και εκεί ακριβώς θα πρέπει το Υπουργείο να σκύψει και να δει το πώς θα μπορέσουμε να βάλουμε και τους μικρούς επιχειρηματίες σε αυτό το παιχνίδι. Δεν μπορούμε να τους έχουμε απ’ έξω. Επίσης, πρέπει να υπάρξει κατά τη γνώμη μας σε αυτό μια χρονική δέσμευση για την ενεργοποίηση του συμψηφισμού. 
Επιπλέον, μια ενδιαφέρουσα πρόταση που ήλθε στην επιτροπή είναι να γίνεται διάθεση της περίσσειας ενέργειας υπέρ των δικαιούχων του κοινωνικού τιμολογίου, κάτι που θα ωφελούσε σε αυτή τη συγκυρία συμπολίτες μας που έχουν πραγματική ανάγκη. 
Στο άρθρο 5 είναι το 1% που πράγματι, σωστά, γίνεται και προχωρά. 
Στο άρθρο 6, ρυθμίζεται η χορήγηση προσφορών σύνδεσης σε κορεσμένα δίκτυα και είναι μια απόφαση που ίσως αργήσαμε να πάρουμε και ορθώς αυτήν τη στιγμή την εισηγηθήκατε και την ψηφίζουμε. 
Με το άρθρο 7, προβλέπονται μια σειρά από τροποποιήσεις στην τιμολόγηση της ηλεκτρικής ενέργειας. Πιστεύω ότι το Υπουργείο επέδειξε αντανακλαστικά μπροστά σε μια πιθανή αναστάτωση της αγοράς με τη βελτίωση που έγινε, σύμφωνα με την οποία τροποποιήσεις στην τιμολόγηση θα αφορούν στις νέες συμβάσεις. 
Με το άρθρο 8, πολύ ορθά δίνεται μια λύση για όσους είχαν ξεκινήσει έργα σε γη υψηλής παραγωγικότητας.
Ανέφερα το θέμα των λατομείων και του ποσοστού επί των κερδών που θα πάει στους δήμους. Δεν έχω δει μια βελτίωση πάνω σε αυτό αλλά θα πρέπει ως πολιτεία να καθίσουμε και να το δούμε σοβαρά και υπεύθυνα αν θα έρθει να υπηρετήσει το περιβαλλοντικό ισοζύγιο αυτή η αύξηση προς τον προϋπολογισμό στους δήμους.
Με το άρθρο 15, ρυθμίζονται θέματα σχετικά με τις απαιτούμενες άδειες για έργα κατασκευής και συντήρησης υποδομών φυσικού αερίου καθώς και υπόγειων δικτύων διανομής θερμότητας. Ωστόσο, θα πρέπει να διασφαλιστεί ότι δεν θα γίνει κατάχρηση της ρύθμισης από τις επιχειρήσεις του κλάδου δημιουργώντας συνεχείς και μεγάλης διάρκειας καταλήψεις του δημοσίου χώρου και αυτό θέλω να το προσέξετε, κύριε Υπουργέ. 
Στο άρθρο 16, έχουμε μια ρύθμιση που στοχεύει στη μεγαλύτερη διείσδυση των αερίων καυσίμων στο ενεργειακό μας μείγμα. Ωστόσο, εκφράζω το φόβο ότι μπορεί να προκαλέσει μια αύξηση στο κόστος κατασκευής των οικοδομών σε μια δύσκολη περίοδο για τη χώρα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38475"," Ολοκληρώστε, κύριε συνάδελφε. 
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ολοκληρώνω, κύριε Πρόεδρε. Άλλωστε έχω να αναφερθώ και σε άλλες τροπολογίες, θα το κάνω στη δευτερολογία μου, γιατί είναι πάρα πολύ σημαντικές.
Θέλω να κλείσω με το άρθρο 17 και τη διακοψιμότητα. Τη διαδικασία την αναλύσαμε, μας την είπατε και εσείς, κύριε Υπουργέ. Ήμουν αυτός ο οποίος ζήτησα στις επιτροπές –όλες αυτές οι οποίες έγιναν- ότι πρέπει να δούμε σε αυτή τη φάση κάποια ανταποδοτικά τα οποία θα πρέπει να δώσουν αυτές οι βιομηχανίες που θα στηριχθούν σε αυτήν τη δύσκολη οικονομική συγκυρία. Δεν είδα καμμία από εσάς βελτίωση πάνω σε αυτό. 
Θα ήθελα, όμως, να θέσω και ένα άλλο θέμα, το οποίο το ζήτησα στην επιτροπή και το ζητώ επίσημα τώρα για να προχωρήσει αυτή η διάταξη. Εξήντα πέντε, 70 ή 80 εκατομμύρια θα πάνε σε ένα συγκεκριμένο κλάδο και φεύγουν από έναν άλλο. Και φεύγουν μάλιστα από ένα δυναμικό κλάδο της οικονομίας. Το ζήτησα και στην επιτροπή και το ζητώ και τώρα για να ψηφιστεί. Θέλουμε να ξέρουμε ποιες είναι αυτές οι βιομηχανίες. Υπάρχουν διάφορες λίστες που είναι στα χέρια μας αυτήν τη στιγμή, αλλά θέλουμε να γνωρίζουμε αν μιλάμε για δεκαπέντε, για είκοσι βιομηχανίες, ποιες είναι. 
Κύριε Πρόεδρε, με αναγκάζετε να κλείσω καθώς έχω υπερβεί το χρόνο και σας ευχαριστώ. Έχω σοβαρές παρατηρήσεις και για άλλες τροπολογίες, θα το κάνω στη δευτερολογία μου.
Ευχαριστώ.
(Χειροκροτήματα από την πτέρυγα του ΠΑΣΟΚ)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38476"," Κι εμείς σας ευχαριστούμε, κύριε συνάδελφε. 
Παρακαλώ να πάρει το λόγο η ειδική αγορήτρια των Ανεξαρτήτων Ελλήνων κυρία Ιατρίδη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38477"," Κυρίες και κύριοι συνάδελφοι, κατά τη διάρκεια της προχθεσινής συζήτησης επί της αρχής του νομοσχεδίου, οι Ανεξάρτητοι Έλληνες εξηγήσαμε με πληρότητα και σαφήνεια γιατί δεν ψηφίζουμε το παρόν νομοσχέδιο. 
Ακούσαμε και τον κύριο Υπουργό να περιγράφει μια συνολική πολιτική για τον τομέα της ενέργειας στη χώρα μας, να παρουσιάζει ένα όραμα, αν θέλετε, για το πώς μπορεί η χώρα μας να αξιοποιήσει τόσο τον ορυκτό της πλούτο αλλά και τις δυνατότητες που έχει για την εκμετάλλευση των ανανεώσιμων πηγών ενέργειας. 
Βέβαια ενώ περιγράφει μία συνολική προσέγγιση στο καίριο αυτό ζήτημα για την επιβίωση της χώρας μας, έρχεται τώρα η ηγεσία του Υπουργείου και καταθέτει ένα αποσπασματικό νομοσχέδιο, του οποίου η ουσία έγκειται στην εξουσιοδότηση που δίνει στον εκάστοτε Υπουργό Περιβάλλοντος να ρυθμίζει με αποφάσεις του σημαντικά ζητήματα. 
Δεν θα επεκταθώ άλλο σε αυτά τα θέματα, τα είπαμε άλλωστε και προχθές.
Σε ό,τι αφορά τα άρθρα, το άρθρο 1 αναφέρεται στις προϋποθέσεις οι οποίες πρέπει να ισχύουν ώστε να ζητούνται παρατάσεις για τις άδειες εγκατάστασης που έχουν δοθεί. Είναι προφανές ότι εδώ ο νομοθέτης περιλαμβάνει και τις περιπτώσεις κατά τις οποίες υπάρχει δυστοκία από τη δικαιοσύνη και το θεσμικό πλαίσιο, αλλά η λογική λέει ότι η παράταση θα πρέπει να δοθεί μέχρι να καθαρογραφεί η απόφαση. 
Παράλληλα, προβλέπει και μείωση των εγγυητικών επιστολών. Υπάρχουν εδώ ερωτηματικά για τις ρυθμίσεις αυτές, ειδικά στα ζητήματα μεγάλων συγκροτημάτων αιολικών πάρκων και μεγάλων υδροηλεκτρικών έργων, κυρίως όταν αυτά γίνονται ή θα γίνουν από μεγάλους ομίλους.  
Με το άρθρο 2 δεν συμφωνούμε, γιατί βάζετε αυθαίρετα το όριο των 15 MW για τους υδροηλεκτρικούς σταθμούς και δεν αφήνετε περιθώρια για ενιαίο σχεδιασμό, ο οποίος είναι απαραίτητος, αφού όλοι γνωρίζουμε ότι η κατασκευή ενός μεγάλου υδροηλεκτρικού έργου έχει σημαντικές επιπτώσεις και στο περιβάλλον και στη διαχείριση των υδάτων, επιπτώσεις πολύ σημαντικές για να τις αφήσουμε στις διαθέσεις του κάθε ιδιώτη.
Για το άρθρο 3, μπορούμε με ασφάλεια να πούμε ότι έχουμε την παραδοχή του κράτους ότι δεν μπορεί να προσφέρει συγκεκριμένο και σταθερό επενδυτικό περιβάλλον στον οποιονδήποτε επενδυτή όταν δεν υπάρχει σαφές νομικό και κανονιστικό πλαίσιο χωροθέτησης, πολύ περισσότερο όταν πάλι έχουμε απόφαση του Υπουργού Περιβάλλοντος που θα καθορίζει τα κριτήρια για τη μεταφορά του. Εμείς δεν συμφωνούμε. 
Το άρθρο 4, είναι μία ρύθμιση η οποία κατά την άποψή μας δημιουργεί προσκόμματα στην εγκατάσταση μικρών ανεμογεννητριών και ουσιαστικά παγώνει τις διαδικασίες. Δεν συμφωνούμε με την παρούσα διατύπωση. 
Για το άρθρο 5, δεν έχουμε κάποιο σχόλιο. 
Για το άρθρο 6, συμφωνούμε με την άποψη ότι πρέπει το όριο να διπλασιαστεί και να πάει από το 20% στο 40%, γιατί έτσι μπορεί να υπάρξει ουσιαστική ανάπτυξη. Για το άρθρο 7, πήραμε ξεκάθαρη θέση στην επιτροπή. Είναι απαράδεκτο το άρθρο αυτό και πρέπει να αποσυρθεί.
Στο άρθρο 8 είμαστε αντίθετοι. Πρέπει να προστατευθεί η γεωργική γη υψηλής παραγωγικότητας, γιατί το πλαίσιο για τις ΑΠΕ αλλάζει συνεχώς -όπως έχουμε δει- και οι αγρότες κινδυνεύουν να εγκαταστήσουν ανανεώσιμες πηγές ενέργειας και μετά να εγκλωβιστούν σε έκτακτες εισφορές και να μην μπορούν να αντεπεξέλθουν. Έτσι θα χαθούν χρήσιμες καλλιεργήσιμες εκτάσεις, εκτός εάν τις εγκατεστημένες υποδομές, τις καλλιέργειες αγοράσουν ξένοι επενδυτές και τις λειτουργήσουν προς όφελός τους και προς όφελος των κρατών στα οποία έχουν την έδρα τους. 
Το άρθρο 9, έχει όλα τα χαρακτηριστικά μίας ρύθμισης που θα δημιουργήσει πολλά προβλήματα, περιβαλλοντικά, χωροταξικά και οικιστικά. Πάλι λείπει ο σχεδιασμός που θα μπορούσε να γίνει ώστε να μην καταλήξουμε σε αυτήν την επιλογή.
Για το Κεφάλαιο Β΄ που περιλαμβάνει ρυθμίσεις για τα λατομεία και τα μεταλλεία θα πω μόνο ότι πάλι είναι πρόχειρη και αποσπασματική προσέγγιση, γεγονός που εξηγείται από τη σκόπιμη απαξίωση που έχετε επιφυλάξει για το επιστημονικό προσωπικό της χώρας, όπως είναι το ΙΓΜΕ για το οποίο οφείλετε να δώσετε λύση.
Το άρθρο 11, περιλαμβάνει ρυθμίσεις για τα λατομεία σε νησιά και τη μείωση του ορίου σε κάτω από τα χίλια μέτρα. Θα συμφωνούσαμε, αλλά η διάταξη αυτή δείχνει να είναι εξαιρετικά ασαφής. Σκόπιμη ή μη, δεν το γνωρίζω, αλλά πιστεύω ότι η εν λόγω διάταξη θέλει καλύτερη τεκμηρίωση, πολύ περισσότερο όταν πολλά νησιά είναι και τουριστικά. 
Θα ήθελα στο σημείο αυτό να δείτε και την τροπολογία 866/119 που έχουμε καταθέσει με τον συνάδελφό μου κ. Ουζουνίδη, η οποία αφορά την περιοχή Κουφόβουνο στο Διδυμότειχο.
Με το άρθρο 12, αναγκαζόμαστε να διαφωνήσουμε ειδικά μετά την ενσωμάτωση σε αυτή μέρος της απαράδεκτης κατ’ εμάς τροπολογίας 837/98, για την οποία σας είχαμε θέσει συγκεκριμένα ερωτήματα και δεν είχαμε πάρει απάντηση. Η διάταξη είναι φωτογραφική, αφορά στο Κιλκίς, πιθανότατα και σε άλλα μέρη και πρέπει να αποσυρθεί.
Για το ζήτημα της Ναξίας Σμύριδας στο άρθρο 13, πιστεύουμε ότι η τιμή είναι χαμηλή. Και είναι ανησυχητικό να λέει ο πρόεδρος των εργαζομένων του ΙΓΜΕ ότι έχει γίνει μελέτη-πρόγραμμα για την καλύτερη αξιοποίησή της και έχουμε τώρα το φαινόμενο να πωλείται η ποσότητα σε πολύ χαμηλή τιμή σε ιδιωτική εταιρεία. 
Πιστεύω ότι το άρθρο θα πρέπει να αποσυρθεί και να έρθει σε επόμενο νομοσχέδιο με μία λύση που να εξυπηρετεί και τους εργαζόμενους, γιατί δεν τους εξυπηρετεί και εξυπηρετεί την οποιαδήποτε ιδιωτική εταιρεία.
Για το άρθρο 14, δεν έχουμε κάποιο σχόλιο. 
Για το άρθρο 15, δεν καταλαβαίνουμε γιατί γίνεται αυτή η εξαίρεση. Εμείς πιστεύουμε ότι η άδεια χρειάζεται για όλα τα έργα που δημιουργούν αντικειμενικά αναστάτωση στις οδούς των πόλεων, των χωριών κ.λπ..
Για το άρθρο 16, δεν έχουμε κάποιο σχόλιο. Η υποχρεωτικότητα, όμως, της διάταξης αυτής θα μπορούσε να αντικατασταθεί με την παροχή κινήτρων ή διευκολύνσεων. Επιπλέον, πάλι έχουμε κοινή υπουργική απόφαση για τον καθορισμό των εκάστοτε περιοχών. 
Με το άρθρο 17, διαφωνούμε. Το εξηγήσαμε και στην επιτροπή. Τολμώ να πω ότι πρόκειται για πολυάρθρο το οποίο περιλαμβάνει διατάξεις για τα μέλη της ΡΑΕ με τις οποίες δεν συμφωνούμε, ενώ και η Επιστημονική Υπηρεσία της Βουλής έχει εκφράσει τον προβληματισμό της.
Δεν συμφωνούμε με την υπηρεσία διακοπτόμενου φορτίου, ούτε με το μεταβατικό τέλος ασφαλείας εφοδιασμού. 
Είναι κρίμα που μέσα σε όλες αυτές τις διατάξεις βάζετε και τη διάταξη –και μπράβο σας που το κάνετε- για την παροχή ηλεκτρικής ενέργειας με ειδικό τιμολόγιο σε φορείς κοινωφελούς χαρακτήρα.
Κυρίες και κύριοι συνάδελφοι, επειδή πιέζει ο χρόνος, θα ήθελα να πω και λίγα λόγια για τις τροπολογίες που κατατέθηκαν από τους Υπουργούς. Όπως είπα και στη συζήτηση επί της αρχής, αυτή η τακτική είναι απαράδεκτη και κάποια στιγμή πρέπει να σταματήσει. Πάλι έχουμε τροπολογίες οι οποίες είναι άσχετες με το νομοσχέδιο.
Θέλω να κάνω και ορισμένες παρατηρήσεις σχετικά με την τροπολογία της Κυβέρνησης για την αναστολή της χρηματοδότησης προς τα κόμματα.
Κατ’ αρχάς εμείς επιμένουμε ότι το συγκεκριμένο ζήτημα θα πρέπει να λυθεί συνολικά στο πλαίσιο ενός νομοσχεδίου για τη χρηματοδότηση των κομμάτων. Να υπάρχει ένα ενιαίο κείμενο για τη χρηματοδότηση και τη λειτουργία των κομμάτων. Θέλω να εκφράσω εδώ τον προβληματισμό μας για το αν είναι επαρκής ο λόγος για την αναστολή, για την άσκηση δίωξης. Πιστεύω ότι πρέπει να προσεχθεί το σημείο αυτό, διότι έχουμε εμπειρίες από ασκήσεις δίωξης, οι οποίες μετά δεν στάθηκαν σε κανένα δικαστήριο. Όμως πιστεύουμε ότι θα πρέπει να υπάρχει καταδικαστική απόφαση και ίσως θα ήταν καλό στις περιπτώσεις αυτές να λαμβάνεται η απαραίτητη πρόνοια ώστε η δικαστική εξουσία να προχωρά τάχιστα στο έργο της.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, χρειάζομαι ακόμη δύο λεπτά. Σας ευχαριστώ.
Ακόμα πιστεύουμε ότι στην απόφαση για την αναστολή της χρηματοδότησης θα πρέπει να συμμετάσχει η Βουλή με διευρυμένη Πλειοψηφία και όχι με την απόλυτη Πλειοψηφία, δηλαδή του όλου αριθμού των Βουλευτών.
Ακόμη θα πρέπει να διευκρινιστεί ότι μιλάμε για καταδικαστική απόφαση στο πλαίσιο της λειτουργίας του κόμματος, ενώ η διάταξη περί τρομοκρατίας πιστεύω ότι δίνει τεράστια περιθώρια ερμηνειών, γι’ αυτό και κρίνουμε απαραίτητο ότι θα πρέπει να γίνει αναφορά αποκλειστικά για την περίπτωση εγκληματικής οργάνωσης.
Τέλος, αναστολή της χρηματοδότησης για δίωξη ενός ή λίγων ανθρώπων σε ένα κόμμα εμπεριέχει και τη λογική της συλλογικής ευθύνης και είναι ένας παράγοντας που θα πρέπει να προσέξουμε. Σε κάθε περίπτωση πιστεύω ότι συμφωνούμε όλοι ότι για το συγκεκριμένο ζήτημα θα πρέπει να βρεθεί μία αποδεκτή λύση από όλους μας. 
Εμείς θα παρακολουθήσουμε τη συζήτηση και αργότερα θα τοποθετηθεί πιο συγκεκριμένα και ο Κοινοβουλευτικός μας Εκπρόσωπος ο κ. Μαριάς.
Όσον αφορά την τροπολογία που έχει κατατεθεί για θέματα του Υπουργείου Παιδείας, σας τα είπε χθες αναλυτικά και η συνάδελφός μου η κ. Ξουλίδου. Συνεχίζετε ακάθεκτοι την επίθεση στη δημόσια παιδεία και τους λειτουργούς της. Δεν την ψηφίζουμε.
Για την τροπολογία του Υπουργείου Οικονομικών -θα αναφερθεί ο Κοινοβουλευτικός μας Εκπρόσωπος ο κ. Μαριάς- ουσιαστικά έχουμε την παραδοχή ότι δεν γίνεται σωστή δουλειά. Και πώς να γίνει, όταν εσείς οι ίδιοι έχετε διαλύσει τον ελεγκτικό μηχανισμό του Υπουργείου και τώρα φοβάστε τις παραγραφές για φορολογικές υποθέσεις; 
Τέλος, φέρατε μία ακόμη τροπολογία στην οποία περιλαμβάνονται διατάξεις, μεταξύ άλλων, για τη ΝΕΡΙΤ. Εμείς δεν θα ψηφίσουμε και αυτήν την τροπολογία η οποία αποτελεί μνημόνιο αποτυχίας όλων των χειρισμών σας για την ΕΡΤ.
Κυρίες και κύριοι συνάδελφοι, ολοκληρώνοντας την εισήγησή μου και λαμβάνοντας υπ’ όψιν όσα έχει αναφέρει η ηγεσία του Υπουργείου μέχρι στιγμής, είμαι βέβαιη ότι σε σύντομο χρονικό διάστημα θα είμαστε πάλι εδώ και θα συζητάμε ένα νέο νομοσχέδιο, το οποίο θα προσπαθήσει να λύσει τα προβλήματα που θα δημιουργήσει η εφαρμογή του παρόντος νομοσχεδίου.
Σας ευχαριστώ.
(Χειροκροτήματα από την πτέρυγα των ΑΝΕΛ)","ΤΣΑΜΠΙΚΑ ΙΑΤΡΙΔΗ",165
"38478"," Και εμείς ευχαριστούμε, κυρία Ιατρίδη.
Το λόγο έχει ο ειδικός αγορητής της Χρυσής Αυγής κ. Ματθαιόπουλος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38479"," Ευχαριστώ, κύριε Πρόεδρε.
Κατά την προχθεσινή πρωτολογία μου εξήγησα του λόγους για τους οποίους ο Λαϊκός Σύνδεσμος-Χρυσή Αυγή καταψηφίζει το σχέδιο νόμου και ο κύριος άξονας διαφωνίας –τον επαναλαμβάνω- έγκειται στο γεγονός ότι θεωρούμε πως το Υπουργείο εστιάζει σε ζητήματα ήσσονος σημασίας, σαν αυτά που περιγράφονται στα είκοσι και πλέον άρθρα του νομοσχεδίου που αφορούν τις ανανεώσιμες πηγές ενέργειας, ενώ άλλα ζητήματα που άπτονται της ίδιας της εθνικής κυριαρχίας και επιβίωσης δεν έχουν λάβει την απαιτούμενη προσοχή και ωριμότητα, προβαίνοντας μάλιστα σε αδικαιολόγητες καθυστερήσεις. 
Όλες μα όλες οι ερωτήσεις των Βουλευτών της Χρυσής Αυγής που αφορούν το ζήτημα της ενέργειας, είτε αυτές έγιναν με αναφορές είτε με γραπτές ερωτήσεις ή επίκαιρες ερωτήσεις ή ακόμη και με σχέδιο νόμου που κατατέθηκε από τη Χρυσή Αυγή, εις ό,τι αφορά το θέμα της αποκλειστικής οικονομικής ζώνης απαντήθηκαν από το αρμόδιο Υπουργείο και από τον Υπουργό πάνω σε δύο άξονες. Ο ένας αφορά την οικονομία της χώρας και ο δεύτερος αφορά τις μνημονιακές δεσμεύσεις και απαιτήσεις. 
Πράγματι η οικονομία της χώρας είναι σε δυσχέρεια, αντιμετωπίζουμε μεγάλες ανέχειες και πράγματι, όπως έχετε την ευθιξία να επικαλείστε συχνά, τα ξένα κέντρα εξουσίας είναι αυτά τα οποία υποδεικνύουν ποια θα είναι η πολιτική μας στο ζήτημα της ενέργειας.
Δεν είναι τυχαίο το γεγονός ότι για παράδειγμα, ο αγωγός Πύργου-Αλεξανδρούπολης, που ήταν ένα μεγάλο ενεργειακό ζήτημα της χώρας, δεν είδε ποτέ το φως της πραγματικότητας. Επίσης σύμφωνα με τις τελευταίες -όπως παραδεχθήκατε- μελέτες και έρευνες, ο αγωγός ΤΑΠ, που ξεκινάει από το Αζερμπαϊτζάν, χώρα εχθρική προς την Ελλάδα, και καταλήγει στην Ιταλία, η Ελλάδα δεν αποκομίζει ούτε 1 ευρώ ως έσοδο για τα τέλη, επειδή ο αγωγός περνάει μέσα από τα σύνορά της. Άρα λοιπόν είναι φανερό ότι δεν υπάρχει καμμία διάθεση πολιτικής βούλησης για να θεσπίσετε τα εθνικά συμφέροντα και ασχολείστε με θέματα ήσσονος σημασίας. 
Για τη Χρυσή Αυγή το ζήτημα της ενέργειας είναι ένα πάρα πολύ σημαντικό ζήτημα, γιατί όπως είπα προηγουμένως, άπτεται της εθνικής επιβίωσης της χώρας. Τα ενεργειακά αποθέματα της Ελλάδας, σύμφωνα με μελέτες πανεπιστημιακών, είναι πλούσια και μπορούν να εντοπιστούν σε μεγάλο γεωγραφικό πλάτος. Αυτά τα ενεργειακά αποθέματα μπορούν δυνητικά, μετά από εκμετάλλευση και ορθολογική διαχείριση, να καταστήσουν την Ελλάδα ενεργειακή υπερδύναμη, εξάγοντας δυνητικά στο μέλλον ένα ποσό της ενέργειας αυτής στο εξωτερικό.
Αντ’ αυτού, η Ελλάδα έχει καταντήσει ένα θλιβερό προτεκτοράτο, έρμαιο στις αποφάσεις ξένων κέντρων εξουσίας, τα οποία καθορίζουν την πολιτική που θα ακολουθεί στον τομέα της ενέργειας. Δεν είναι τυχαίο ότι πουθενά δεν γίνεται αναφορά για το μεγάλο σκάνδαλο της μη οριοθέτησης και ανακήρυξης της αποκλειστικής οικονομικής ζώνης, γεγονός που είχε προαναγγείλει προσωπικά ο ίδιος ο Πρωθυπουργός προ μηνών, ήταν πάγια προεκλογική δέσμευση της Νέας Δημοκρατίας, η οποία δεν πραγματοποιήθηκε ποτέ. Δεν είναι τυχαίο επίσης ότι μέχρι σήμερα, που η Ελλάδα έχει όλα τα εχέγγυα αλλά και το δικαίωμα να κάνει κάτι τέτοιο, δεν λέει καμμία λέξη γι’ αυτό. Η Χρυσή Αυγή έχει φέρει το θέμα αυτό πολλές φορές μέσα στη Βουλή, έχει καταθέσει σχέδιο νόμου, αλλά δεν απαντήθηκε ποτέ επί της ουσίας.
Το θέμα για εμάς, πάνω απ’ όλα, έχει να κάνει με τη, με κάθε κόστος, εξασφάλιση της ενεργειακής αυτάρκειας, κάτι το οποίο υπενθυμίζω ότι μπορεί να επιτευχθεί μόνο μέσω της οριοθέτησης και ανακήρυξης της αποκλειστικής οικονομικής ζώνης, εντός της οποίας θα γίνουν εξορύξεις, θα γίνει εκμετάλλευση του ενεργειακού πλούτου και θα γίνει αργότερα εξαγωγή ενέργειας σε χώρες του εξωτερικού, αφού πρωτίστως καλυφθούν οι ενεργειακές ανάγκες του ελληνικού λαού. Τις ανάγκες αυτές τις χρυσοπληρώνουμε σήμερα, ακριβώς επειδή δεν εκμεταλλευόμαστε το δικό μας πλούτο, αλλά και επειδή εισάγουμε μαζικά πετρέλαιο και φυσικό αέριο από τρίτες χώρες. 
Επομένως θα ήθελα μία συγκεκριμένη απάντηση και όχι αοριστίες. Να μας απαντήσετε επιτέλους για ποιον λόγο δεν έχει γίνει πράξη η οριοθέτηση της αποκλειστικής οικονομικής ζώνης και για ποιον λόγο θα κληθεί -αφού βρισκόμαστε στο χειμώνα- να πληρώσει ο ελληνικός λαός πανάκριβα, για παράδειγμα, το πετρέλαιο θέρμανσης. 
Σε ό,τι αφορά τα άρθρα, θα εστιάσω σε ένα μόνο εξ αυτών, το άρθρο 8, το οποίο μεταξύ άλλων, προβλέπει την πραγματοποίηση έργων υποδομής σε γεωργική γη υψηλής παραγωγικότητας. Εδώ έχουμε μία κατάφωρη παράβαση του κανόνα, που θέλει μία οικονομία να είναι υγιεστάτη, εφόσον και μόνο, όταν υπάρχει πρωτογενής παραγωγή. 
Θέση της Χρυσής Αυγής είναι, ότι πρέπει η Ελλάδα να δώσει έμφαση και να κάνει ό,τι περνάει από το χέρι της, για να τονώσει την πρωτογενή παραγωγή και να σταματήσει να είναι μία χώρα που βασίζεται στον τριτογενή τομέα παραγωγής, έχοντας καταντήσει στην ουσία, την Ελλάδα χώρα παροχής υπηρεσιών. Αυτό έχει αποδειχθεί από την ίδια την πραγματικότητα και την πράξη ότι μας έχει φέρει στο οικονομικό τέλμα. Πρέπει ο Έλληνας αγρότης να στραφεί στην αγροτική παραγωγή, πρέπει τα εργοστάσια να δουλέψουν, πρέπει ο Έλληνας να παράγει, εάν θέλουμε επιτέλους να βγούμε από το οικονομικό τέλμα. 
Αντ’ αυτού, κάνετε ό,τι περνάει από το χέρι σας, μέσα και από τέτοιες διατάξεις, έτσι ώστε να χτυπήσετε την πρωτογενή παραγωγή, επιτρέποντας έργα υποδομής, τα οποία δεν λέτε με ποιον τρόπο και με ποιες προβλέψεις θα γίνουν, και χτυπώντας γαίες υψηλής παραγωγικότητας. 
Σε ό,τι αφορά την τροπολογία την οποία εισάγετε σήμερα, σχετικά με την αναστολή χρηματοδότησης των κομμάτων, έχω να κάνω τις εξής παρατηρήσεις: Πρώτον, θέτουμε ζήτημα αντισυνταγματικότητας, επειδή πρώτον, είναι φωτογραφική, αφορά στην ουσία αποκλειστικά και μόνο τη Χρυσή Αυγή και δεύτερον και πολύ βασικό, επειδή αναιρεί το τεκμήριο της αθωότητας. Προδικάζετε ένα αποτέλεσμα για το οποίο θα αποφανθεί η δικαιοσύνη, για ένα περιστατικό στο οποίο δεν τηρήθηκε κανένας θεσμικός κανόνας, δεν τηρήθηκε κανένα προαπαιτούμενο πλαίσιο, όπως θα έπρεπε να κάνετε σε άλλες περιπτώσεις, γιατί στόχος αυτήν τη φορά ήταν η Χρυσή Αυγή.
Είδαμε προφυλακίσεις του Αρχηγού της Κοινοβουλευτικής μας Ομάδας, του Κοινοβουλευτικού Εκπροσώπου και ενός Βουλευτή να στηρίζονται σε ψευδομαρτυρίες και σήμερα στην τοποθέτηση του Υπουργού Δικαιοσύνης ειπώθηκε επανειλημμένως, ότι θα διασφαλιστεί μία δίκαιη δίκη, τη στιγμή που δεν έχει αποφανθεί η δικαιοσύνη αν το βούλευμα θα είναι απαλλακτικό ή όχι. 
Έχουμε καταθέσει τροπολογία για ένσταση αντισυνταγματικότητας.
Σε ό,τι αφορά όμως γενικότερα τη χρηματοδότηση των κομμάτων, εμείς οι ίδιοι είχαμε φέρει αυτό το θέμα στη Βουλή. Είχαμε καταθέσει σχέδιο νόμου, με το οποίο ζητήσαμε την κατάργηση της χρηματοδότησης όλων των κομμάτων, ιδιαίτερα σε στιγμές σαν τις σημερινές, που ο ελληνικός λαός κυριολεκτικά πεθαίνει της πείνας. 
Προχθές μάλιστα, επαναφέραμε με τροπολογία το ζήτημα αυτό. Την καταθέτω για τα Πρακτικά.
(Στο σημείο αυτό ο Βουλευτής κ. Αρτέμιος Ματθαιόπουλος καταθέτει για τα Πρακτικά την προαναφερθείσα τροπολογία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Καταθέσαμε την τροπολογία, ζητώντας το αυτονόητο, ότι δεν μπορεί εν μέσω μνημονίου, κόμματα, τα οποία είναι χρεοκοπημένα και χρωστάνε εκατομμύρια ευρώ σε τράπεζες και μεγαλοεπιχειρηματίες, να χρηματοδοτούνται εκ νέου από τους φόρους των Ελλήνων πολιτών και να φέρνει η ίδια η συγκυβέρνηση τροπολογία για αναστολή χρηματοδότησης της Χρυσής Αυγής. Δεν έχετε αντιληφθεί -το επαναλαμβάνω και θα το πω πολλές φορές- ότι ο νόμιμος πολιτικός αγώνας του κινήματος δεν βασίζεται σε κρατικό χρήμα. 
Πρώτον, προ δύο ημερών είπα ότι ο έλεγχος του Σώματος Δίωξης Οικονομικού Εγκλήματος απέδειξε αυτό που φωνάζαμε το τελευταίο διάστημα: Ότι τα οικονομικά του κόμματος είναι πεντακάθαρα. Αν έχετε την ευθιξία, να ζητήσετε να γίνουν έλεγχοι στα δικά σας ταμεία, γιατί υπάρχουν κάποιοι εδώ μέσα που λένε ότι δεν θα επιτρέψουν στις αρχές να περάσουν το κατώφλι του κόμματος. Γνωρίζετε πολύ καλά σε ποιους αναφερόμαστε. Αν έχετε λοιπόν την ευθιξία, να κάνετε έλεγχο στα δικά σας ταμεία, για να δείτε τις μαύρες τρύπες που έχουν απορροφήσει εκατομμύρια ευρώ. 
Δεύτερον, δεν μας πτοεί καθόλου το γεγονός -γιατί σίγουρα θα ψηφιστεί η τροπολογία αυτή- ότι θα αναστείλετε την κρατική επιχορήγηση. Δεν στηριζόμαστε στο κρατικό χρήμα. Διαπράξαμε το έγκλημα το χρήμα αυτό να το επιστρέψουμε με συσσίτια και άλλες κοινωνικές παροχές στον ελληνικό λαό και σήμερα γι’ αυτό το έγκλημα μας κατηγορείτε. 
Είτε με χρηματοδότηση είτε χωρίς, είτε προφυλακισμένοι οι τρεις Βουλευτές είτε και οι δεκαοκτώ Βουλευτές του κινήματος, να ξέρετε ότι το όραμα για μία ελεύθερη Ελλάδα, για μία ανεξάρτητη Ελλάδα δεν πρόκειται να πεθάνει ποτέ.","ΑΡΤΕΜΙΟΣ ΜΑΤΘΑΙΟΠΟΥΛΟΣ",311
"38480"," Παρακαλώ να πάρει το λόγο η ειδική αγορήτρια της Δημοκρατικής Αριστεράς, η συνάδελφος κ. Νίκη Φούντα.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38481"," Κύριε Υφυπουργέ, κύριε Πρόεδρε, ξεκινάω την ομιλία μου, κάνοντας έκκληση για τελευταία φορά, στον Υφυπουργό να κάνει δεκτή την τροπολογία μας για το πετρέλαιο θέρμανσης. Πρόκειται για ένα μέτρο που η ζωή η ίδια έκρινε αποτυχημένο -να το πω έτσι. 
Ουσιαστικά πρέπει να υπερβούμε τις επιταγές της τρόικας αυτήν τη στιγμή, αγνοώντας αυτό που μας λένε, ότι δεν μπορούμε να κάνουμε κάτι αυτονόητο, να δώσουμε ουσιαστικά τη δυνατότητα στους Έλληνες πολίτες να έχουν φέτος πετρέλαιο θέρμανσης για να μην επαναληφθούν τα περσινά φαινόμενα. Πρέπει λοιπόν, αγνοώντας την τρόικα, χωρίς να αγνοήσουμε την παραδοχή των λαθών της, αυτά στα οποία η ίδια προχώρησε τον προηγούμενο Ιούνιο, να προσπαθήσουμε να δώσουμε ένα στίγμα αισιοδοξίας στον ελληνικό λαό. 
Θα συνεχίσω με την τροπολογία για την χρηματοδότηση των κομμάτων. Πρέπει να επικρατήσει επιτέλους στην Αίθουσα αυτή η δημοκρατική νηφαλιότητα που όλοι θέλουμε να επικρατήσει. Πρέπει να συνεννοηθούμε. Ο κόσμος εκεί έξω θεωρεί ότι αυτή η Βουλή είναι κατώτερη των περιστάσεων. Πρέπει επιτέλους να υπάρχει συμπόρευση, να υπάρχει σύμπνοια και να διαψεύσουμε όλες αυτές τις διαμαρτυρίες απέναντι στο πολιτικό σύστημα που υπάρχουν αυτήν τη στιγμή.
Καλούμε, λοιπόν, να βρεθεί μία κοινή συνισταμένη, ένας κοινός πολιτικός τόπος, για να μπορέσουμε σήμερα να κάνουμε το αυτονόητο, να θέσουμε όλους εκείνους τους όρους, για να μπορέσει να λειτουργήσει δημοκρατικά το Κοινοβούλιο. 
Πηγαίνοντας στο νομοσχέδιο, εμείς είπαμε και στη συζήτηση επί της αρχής, ότι είναι ένα νομοσχέδιο, το οποίο δυστυχώς δεν περιλαμβάνει τις δύο συζητήσεις που για εμάς είναι αυτονόητες και θα έπρεπε να γίνονται κατά προτεραιότητα, αυτή της εξοικονόμησης της ενέργειας και αυτή της ενεργειακής πολιτικής, που πρέπει να προκαλεί ένα καθορισμένο ενεργειακό μείγμα. 
Με χαρά ακούσαμε τον Υπουργό βεβαία, στην τοποθέτησή του να μιλάει για εξοικονόμηση ενέργειας και να λέει ουσιαστικά ότι θα αποτελέσει προτεραιότητα για την Κυβέρνηση. Να πούμε ότι οι παρεμβάσεις, που έχουμε κάνει στα νομοσχέδια και των αυθαιρέτων αλλά και της ενεργειακής αναβάθμισης των κτηρίων, ήταν προς αυτήν την κατεύθυνση. 
Ο ν.4122 για την αναβάθμιση των κτηρίων ουσιαστικά, θα ήταν ένα εργαλείο για το Υπουργείο, ώστε να μπορέσει να τονωθεί η αγορά, να αλλάξει η ψυχολογία των πολιτών και επιτέλους να φτάσουμε στο πολυπόθητο, να μην έχουμε φαινόμενα όπως είναι τα κτήριά μας, που είναι τριπλάσια ενεργοβόρα από ό,τι τα κτήρια της Στοκχόλμης, παραδείγματος χάριν. 
Διαφωνήσαμε λοιπόν και καταψηφίσαμε αυτό το σχέδιο νόμου, γιατί αντιμετωπίζει τις ανανεώσιμες πηγές ενέργειας ως πρόβλημα και όχι ως μοχλό ανάπτυξης και διέξοδο από την κρίση. Καταψηφίσαμε αυτό το νομοσχέδιο, γιατί, κατά τη γνώμη μας, είναι αποσπασματικό και άτολμο και κατά περιπτώσεις, δεν ακολουθεί τα ευρωπαϊκά ενεργειακά πρότυπα. Είναι ένα νομοσχέδιο που αρκείται στις παραδοχές κάλυψης του ελαχίστου στόχου, μέσω των παθογενειών, δυστυχώς, που δημιούργησε για τα φωτοβολταϊκά. Καταψηφίσαμε αυτό το νομοσχέδιο ελλείψει οράματος, ενός οράματος που, όσον αφορά την πράσινη ανάπτυξη, θα έπρεπε να είναι υπαρκτό.
Επί των άρθρων, θα θέλαμε να πούμε ότι για τις άδειες εγκατάστασης συμφωνούμε, θέτοντας, όμως, έναν όρο στον κύριο Υπουργό, να προσπαθήσουμε οι παρατάσεις που δίνουμε να είναι οριστικές. Δεν γίνεται οι παρατάσεις να δίνονται κάθε δεκαοχτάμηνο. Αν μπορέσει με νομοτεχνική βελτίωση να προστεθεί η λέξη «μοναδική» ή «οριστική» παράταση, εμάς θα μας ικανοποιούσε πλήρως αυτό το άρθρο.
Στο δεύτερο άρθρο για τους υδροηλεκτρικούς σταθμούς είμαστε σίγουρα κάθετα αντίθετοι στο να υπάρχουν μεγάλα υδροηλεκτρικά εργοστάσια και σταθμοί σε δασικές περιοχές. Τα δάση πρέπει να έχουν τη φυσιογνωμία που έχουν και σε καμμία περίπτωση δεν μπορούμε να μετατρέψουμε το δάσος σε εγκατάσταση. Χωρίς να παραβλέπουμε τη σημαντική συμβολή των υδροηλεκτρικών σταθμών στην παραγωγή καθαρής ανανεώσιμης ενέργειας, θα πρέπει να διασφαλιστεί η ήπια προσαρμογή τους στο φυσικό τοπίο και να εξασφαλιστούν όλες αυτές οι προϋποθέσεις, ώστε να λειτουργεί συνολικά και να είναι βιώσιμο το σύστημα των υδάτινων πόρων. 
Έφερα και στην επιτροπή το παράδειγμα της περιφέρειάς μου, της Αιτωλοακαρνανίας, που υπάρχουν πολύ μεγάλοι υδροηλεκτρικοί σταθμοί και εργοστάσια της ΔΕΗ, αλλά παρ’ όλα αυτά είναι ένας νομός που δεν έχει πόσιμο νερό σε περιοχές, ύδρευση, δηλαδή, που είναι βασικό, πόσω μάλλον άρδευση. 
Διαφωνούμε επίσης και με την αναδρομικότητα της ισχύος του άρθρου που προβλέπει ότι από τις αρχές του 2012, θα τεθεί σε ισχύ.
Η μεταφορά των θέσεων εγκατάστασης των επενδύσεων σαφώς μας βρίσκει κάθετα αντίθετους. Δεν μπορεί να μεταφέρεται μια εγκατάσταση και μια επένδυση πέραν της περιοχής για την οποία έχει πάρει αδειοδοτήσεις. Οι εγκρίσεις είναι για συγκεκριμένο τόπο και δεν μπορούμε να μεταφέρουμε μια επένδυση χωρίς να θέτουμε νέους όρους και κανόνες για τη μετεγκατάστασή της.
Σχετικά με τις ανεμογεννήτριες, στο άρθρο 4, θα το καταψηφίσουμε, θεωρώντας ότι το υπάρχον νομικό πλαίσιο, που περιγράφεται στο ν. 3851/2010, το οποίο δεν εφαρμόστηκε ποτέ, είναι επαρκές και δεν δημιουργεί ίσως τα προβλήματα που θα δημιουργήσει αυτό το άρθρο. Ουσιαστικά δεν θα υπάρχει δυνατότητα επένδυσης γύρω από τις ανεμογεννήτριες. 
Συμφωνούμε με το άρθρο 5, για τον επιμερισμό του ειδικού τέλους στους οικιακούς καταναλωτές περιοχών όπου εγκαθίστανται ΑΠΕ. Και θέλουμε να πούμε ότι η ρύθμιση αυτή έχει καθυστερήσει ήδη δύο χρόνια. Θα περιμέναμε ουσιαστικά αντίστοιχες τέτοιες θετικές ρυθμίσεις, για να μην επαναληφθεί η αδράνεια του παρελθόντος. 
Για το άρθρο 6 για την αυτοπαραγωγή, ουσιαστικά είπαμε και στην επιτροπή ότι είναι σε πολύ θετική κατεύθυνση, θα θέλαμε όμως ο συμψηφισμός για την ιδιοκατανάλωση και τους αυτοπαραγωγούς να γίνεται στο τέλος του ενεργειακού έτους, για να μπορούμε ουσιαστικά να έχουμε μια συνολική εικόνα της αυτοπαραγωγής και να μπορεί να είναι αυτή οικονομικά συμφέρουσα.
Το άρθρο 7 το καταψηφίζουμε και δεν συμφωνούμε με τη δυνατότητα που δίνεται με υπουργική απόφαση ουσιαστικά, να ορίζονται τόσο σημαντικά θέματα που αφορούν τις ΑΠΕ.
Όπως καταψηφίζουμε και το άρθρο 8, όσον αφορά στις γαίες υψηλής παραγωγικότητας. Είπε μια πολύ σωστή πρόταση ο Νίκος Τσούκαλης, ότι τα αγροτικά φωτοβολταϊκά έχουν βγάλει Βουλευτές στις περιφέρειές τους. Αυτήν τη στιγμή πρέπει να πατάξουμε το φαινόμενο, να προσπαθήσουμε να ενισχύσουμε τον πρωτογενή τομέα, να εξαλείψουμε όλες εκείνες τις ρυθμίσεις που έγιναν για πελατειακές σχέσεις και ουσιαστικά, να δώσουμε ρήτρες διασφάλισης των αγροτών, ότι μπορούν να στραφούν στα φωτοβολταϊκά υπό όρους. Ο κανόνας ότι επρόκειτο για ένα συμπληρωματικό έσοδο θα πρέπει να γίνει προτεραιότητα πάλι.
Το άρθρο 9 που αφορά τις ανεμογεννήτριες, θα το υπερψηφίσουμε σε περίπτωση που όντως -όπως ειπώθηκε ότι θα δεσμευτεί μάλλον και επίσημα ο Υφυπουργός- πρόκειται ουσιαστικά, για το ύψος των ανεμογεννητριών και θα αφορά την κορυφογραμμή της περιοχής εγκατάστασης. 
Στο Κεφάλαιο Β΄ του νομοσχεδίου ουσιαστικά τα τρία πρώτα άρθρα αφορούν το Μεταλλευτικό Κώδικα. Συμφωνούμε με αυτά, γιατί πρόκειται για ρυθμίσεις ενός κώδικα, ο οποίος –κατά τη γνώμη μας- είναι απαρχαιωμένος. Μένουμε στο ότι ο Υπουργός είπε ότι το επόμενο διάστημα –ίσως και εντός του επόμενου μήνα- θα φέρει ολοκληρωμένο νομοσχέδιο που θα αφορά αυτές τις διατάξεις. 
Καταψηφίζουμε το άρθρο που ρυθμίζει τα θέματα περί «Ναξίας Σμύριδος». Θεωρούμε ότι είναι σωστότερο, σε ένα αναπτυξιακό πλαίσιο, να υπάρχει μία επεξεργασμένη κατεύθυνση από την Κυβέρνηση, αναφορικά με την αναπτυξιακή προοπτική της περιοχής. 
Όσον αφορά το άρθρο 14, δεν νομίζω ότι υπάρχει κάποιος σε αυτήν την Αίθουσα που θα μπορούσε να διαφωνήσει. Το πρόγραμμα «Εξοικονομώ κατ’ οίκον» είναι πάρα πολύ σημαντικό. Λυπούμαστε που μόλις το 10% των αιτήσεων έχει γίνει αποδεκτό από το Υπουργείο, έχουν εγκριθεί οι αιτήσεις και έχουν προχωρήσει μέσα σε δυόμισι ολόκληρα χρόνια. Κρατάμε τη δέσμευση του Υπουργού ότι θα προσπαθήσει περισσότερα κονδύλια να ενταχθούν στο πρόγραμμα και να προχωρήσουν οι αιτήσεις πολιτών, οι οποίοι αναμένουν να αναβαθμίσουν ενεργειακά τα σπίτια τους. 
Σε αυτό το άρθρο το δίπολο της ιδιοκατανάλωσης και της αυτοπαραγωγής -που για εμάς είναι πάρα πολύ σημαντικά για τον εκδημοκρατισμό, όπως είπαμε, της ενέργειας- θα θέλαμε να προωθηθεί περαιτέρω. 
Για το άρθρο 15, θα θέλαμε να αναφέρουμε τις πολύ μεγάλες μας ενστάσεις για τα έργα κατασκευής και συντήρησης υποδομών φυσικού αερίου. Ήδη στη χώρα μας η τιμή του φυσικού αερίου που φθάνει στον καταναλωτή, είναι 30% υψηλότερη της τιμής που φθάνει στις υπόλοιπες χώρες των Βαλκανίων. Πρέπει να ληφθούν άμεσα μέτρα γι’ αυτό. 
Υπάρχει πρόσφατα μια απόφαση για χρηματοδότηση 134 εκατομμυρίων ευρώ από την Ευρωπαϊκή Ένωση για έργα υποδομών φυσικού αερίου, την οποία θα θέλαμε να λάβει υπ’ όψιν του το Υπουργείο, για να μπορέσουμε να προχωρήσουμε. 
Θα θέλαμε να πούμε ότι η περαιτέρω μείωση των εσόδων στους δήμους, η οποία προβλέπεται από αυτό το άρθρο, είναι καταστροφική. Οι δήμοι δεν μπορούν να διασφαλίσουν ούτε τα διαχειριστικά τους έξοδα, πόσω μάλλον με μια περαιτέρω μείωση εσόδων. 
Για τη διακοψιμότητα και το άρθρο 17 έχουμε πολύ μεγάλες επιφυλάξεις, γιατί διαφωνούμε με μία λογική που θέλει να ρυθμίσει θέματα ενεργειακής επάρκειας με μία μόνο παράγραφο. Θέλουμε να υποστηρίξουμε την ελληνική βιομηχανία. Είναι πάρα πολύ σημαντική και για τις θέσεις εργασίας που προσφέρει. Πρέπει να είναι ανταγωνιστική. Πρέπει όμως, να διασφαλιστούν όλοι εκείνοι οι όροι και οι προϋποθέσεις, να δημιουργηθούν και να γίνουν σαφείς, ώστε να μη μετακυλίεται το κόστος στον καταναλωτή από τον επενδυτή. Ενστάσεις εξέφρασε και παρατήρησε και ο εισηγητής του ΠΑΣΟΚ. Αναμένουμε τις διορθώσεις που θα κάνετε. 
Στο ίδιο άρθρο υπάρχει μεγάλο πρόβλημα με τις ρυθμίσεις που γίνονται για τη ΡΑΕ. Δεν καταλαβαίνουμε για ποιο λόγο θα πρέπει σε θέματα ειδικού ενδιαφέροντος να συμμετέχουν και μέλη που δεν ανήκουν στη γραμματεία, όπως επίσης και στις παραγράφους 8 και 9 για το εποπτικό συμβούλιο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα κλείσω με τις άλλες τροπολογίες, γιατί για τη ΝΕΡΙΤ, τη χρηματοδότηση των κομμάτων, για το πετρέλαιο και για τους αγρότες θα μιλήσουν επιμέρους και ενδελεχώς οι υπόλοιποι Βουλευτές της Δημοκρατικής Αριστεράς. 
Όσον αφορά το άρθρο 6 της τροπολογίας για τα μεταλλεία, που προτείνει το ΥΠΕΚΑ, επειδή υπάρχουν εύλογοι ισχυρισμοί, κύριε Υφυπουργέ, ότι το άρθρο φωτογραφικά αναφέρεται στην περίπτωση του Κιλκίς, για το οποίο έχει υπάρξει ήδη διαγωνισμός για μεταλλευτική εκμετάλλευση και επίσης, επειδή υπάρχουν εύλογες εικασίες ότι το μετάλλευμα περιέχει και ουράνιο, θα θέλαμε τη ρητή δέσμευσή σας ότι σε περίπτωση που όντως, υπάρχει ουράνιο σε αυτό το μεταλλείο, μοναδικός δικαιούχος και μοναδικός διαχειριστής αυτής της επένδυσης θα είναι το ελληνικό δημόσιο. 
Ολοκληρώνω, αναφερομένη στην τροπολογία μας για τις επενδύσεις fast track φωτοβολταϊκών. Οι θέσεις εργασίας είναι προτεραιότητα σε καιρούς κρίσης. Όμως αυτό είναι θέμα του Υπουργείου Ανάπτυξης. Εδώ ήρθαμε, για να καθορίσουμε τις τιμές ενέργειας και να προσπαθήσουμε να αμβλύνουμε τις στρεβλώσεις. 
Όχι άλλες στρεβλώσεις λοιπόν, όχι άλλες φωνές Βουλευτών μέσα σε αυτήν την Αίθουσα, που προσπαθούν να δικαιολογήσουν τα αδικαιολόγητα! Δεν γίνεται να ανεβαίνουμε εδώ πάνω και να δικαιολογούμε περαιτέρω έλλειμμα του ΛΑΓΗΕ κατά 80 ή 100 εκατομμύρια το χρόνο. Αυτό θα πρέπει να υπάρξει με όρους κοινωνικής δικαιοσύνης. Θα πρέπει λοιπόν, να αρχίσουμε να νομοθετούμε.
Σας ευχαριστώ πολύ.
(Χειροκροτήματα από την πτέρυγα της ΔΗΜΑΡ)","ΝΙΚΗ ΦΟΥΝΤΑ",529
"38482"," Και εμείς ευχαριστούμε.
Πριν δώσω το λόγο στην ειδική αγορήτρια του Κομμουνιστικού Κόμματος Ελλάδας, στην κ. Μανωλάκου, θέλω να σας ενημερώσω ότι η Διάσκεψη των Προέδρων αποφάσισε σήμερα να ολοκληρωθεί η συζήτηση στις 6.00΄ το απόγευμα και να συνεχιστεί την επόμενη Τρίτη, οπότε θα διεξαχθούν και οι ψηφοφορίες επί των προτάσεων που έχουν κατατεθεί.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38483"," Αποφάσισε και προτείνει.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"38484"," Μάλιστα, κύριε Παπαδημούλη.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38485"," Θα υπάρξει νέα εγγραφή ομιλητών;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"38486"," Όχι θα συνεχιστεί ο κατάλογος, ο οποίος δεν έχει ολοκληρωθεί, κύριοι συνάδελφοι. Είναι εγγεγραμμένοι πενήντα τρεις ομιλητές.
Κυρία Μανωλάκου, συγγνώμη. Έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38487"," Με θλίψη θα ήθελα να ενημερώσουμε το Σώμα για το θάνατο του συντρόφου μας Γιώργου Χουρμουζιάδη. Υπήρξε μέλος της Κεντρικής Επιτροπής και Βουλευτής του κόμματος. Διακρίθηκε για το πλούσιο ακαδημαϊκό και επιστημονικό έργο του. Πάλεψε για μορφωτικά δικαιώματα στη νεολαία και πάντα ήταν με τη μεριά αυτών που αγωνίζονται για λαϊκή ευημερία και κατάργηση της εκμετάλλευσης ανθρώπου από άνθρωπο. 
Εμείς θα τον θυμόμαστε για τη ζωή και το έργο του.
Έρχομαι τώρα στο νομοσχέδιο.
Παρακολουθήσαμε με προσοχή την τοποθέτηση του κυρίου Υπουργού. Δεν έχουμε αυταπάτες ότι θα έπαιρνε κάτι υπόψιν του, γιατί σκληρή και άγρια είναι η πολιτική της Κυβέρνησης και της Ευρωπαϊκής Ένωσης. Όμως ήταν πρόκληση και ταυτόχρονα κοροϊδία να μιλάει για ενεργειακή αυτονομία, τη στιγμή που η ενεργειακή πολιτική είναι ενταγμένη στον ενεργειακό χάρτη πορείας της Ευρωπαϊκής Ένωσης για το 2050 και ο σχεδιασμός του ενεργειακού τομέα δεν αξιοποιεί τα διάφορα ενεργειακά πλεονεκτήματα έτσι, όπως συμφέρει τη χώρα και το λαό, αλλά τη μεγαλύτερη κερδοφορία των μονοπωλιακών επιχειρήσεων. Γι’ αυτό δεν συμφωνούμε και με τους συναδέλφους του ΣΥΡΙΖΑ και της ΔΗΜΑΡ που λένε ότι το νομοσχέδιο έχει αποσπασματικό χαρακτήρα και δεν έχει στόχους. Το αντίθετο! 
Εξάλλου στην Αίθουσα αυτή αναφέρθηκαν και ονόματα μεγάλων επιχειρηματιών και φωτογραφικές διατάξεις για νέα κερδοφορία τους. Συνεπώς και ταξικό είναι και βάρβαρο.
Ακόμα είναι φαρισαϊσμός και υποτίμηση προς το κοινό αίσθημα να μιλάτε για ενεργειακή δημοκρατία, φθηνή ενέργεια και ενεργειακή ισότητα, τη στιγμή που η πλειοψηφία του λαού για ακόμη μία χρονιά θα ξεπαγιάσει και ευχόμαστε να μην καούν άνθρωποι και παιδιά, όπως συνέβη τον περασμένο χειμώνα, στην προσπάθειά τους να ζεσταθούν με μέσα περασμένων αιώνων. 
Για ποια ενεργειακή ισότητα μιλάτε, όταν στο εφοπλιστικό κεφάλαιο δίνετε αφορολόγητο πετρέλαιο και σε αυτό το νομοσχέδιο σοβαρή μείωση κάνετε για το βιομηχανικό κεφάλαιο; Είναι λοιπόν και ταξική και απάνθρωπη και η ενεργειακή πολιτική σας. 
Μιλήσατε για αξιοποίηση μυαλών και ειδικά της νεολαίας, σε συνδυασμό με την αξιοποίηση του ορυκτού πλούτου που μας χάρισε η φύση. Υποκρίνεστε και κοροϊδεύετε! Απόδειξη το Ινστιτούτο Γεωλογικών Μεταλλευτικών Ερευνών. Το διαλύετε. Χρειάζεται προσωπικό, αφού ο μέσος όρος ηλικίας των υπαλλήλων είναι πενήντα εννέα χρόνια. Και όμως απολύετε έμπειρους τεχνικούς και φυσικά το επιστημονικό δυναμικό δεν μπορεί να λειτουργήσει εργαστήρια χωρίς τεχνικό δυναμικό και πολύ περισσότερο, χωρίς διάδοχη κατάσταση, για να εκπαιδεύσει νεότερους, αφού μεταναστεύουν. Τουλάχιστον δεχθείτε την τροπολογία για το ΙΓΜΕ, αφού και η Πλειοψηφία την υποστηρίζει. 
Έρχομαι στα άρθρα. Σχεδόν όλα τα καταψηφίζουμε.
Άρθρο 1: Παράταση αδειών εγκατάστασης σταθμών παραγωγής ΑΠΕ. Δεν έχουν προχωρήσει αρκετές λόγω κρίσης, λόγω πιστωτικής δυσχέρειας, ίσως περιμένουν και τελικές διατάξεις. Η παράταση τους διευκολύνει τα μονοπώλια, να μη χάσουν τις άδειες που έχουν.
Η ουσία είναι, ότι το εμπόρευμα της ενέργειας που θα παράγουν θα είναι πανάκριβο, επιδοτούμενο από τη λαϊκή οικογένεια, γι’ αυτό και νησιά, όπως από τη Σκύρο μέχρι την Κίμωλο, τα γεμίζετε πιεστικά αιολικά πάρκα, αποχαρακτηρίζοντας μάλιστα τους βοσκοτόπους για να μην έχουν και προβλήματα.
Άρθρο 2: Εξυπηρετείτε επενδυτές, αφού συμπεριλαμβάνονται υδροηλεκτρικοί σταθμοί με ευνοϊκές διατάξεις για να απαλλάσσονται από φόρους, να μην περιμένουν στην ουρά ένταξης το σύστημα για την εξασφάλιση εγγυημένης τιμής πώλησης της παραγόμενης ενέργειας και μάλιστα καταπατώντας δάση.
Άρθρο 3: Μεταφορά εγκατάστασης. Όταν αλλάζουν οι σχεδιασμοί, αλλάζουν θέσεις εγκατάστασης και οι επιχειρηματίες, κορόιδα είναι; 
Άρθρο 4: Το ειδικό πρόγραμμα για μικρές ανεμογεννήτριες. Θα έχουν να πουλάνε οι κατασκευαστικοί όμιλοι για παραγωγή ακριβής ενέργειας, όταν λιγνιτικά πεδία παραμένουν ανεκμετάλλευτα. 
Άρθρο 5: Θεσπίζεται και δίνεται το 1% των εσόδων από την πώληση ηλεκτρικής ενέργειας στους οικιακούς καταναλωτές των περιοχών που έχουν εγκατασταθεί αυτοί οι σταθμοί. Είναι «τυράκι» για να πιαστούν στη φάκα, για να μην υπάρχουν αντιδράσεις από κατοίκους που αγωνίζονται να μην καταστραφεί η περιοχή τους για να κερδίσει ένας επιχειρηματίας. 
Άρθρο 6: Ρυθμίσεις υπέρ μονοπωλιακών ομίλων στον τομέα των ανεμογεννητριών. Προβλέπει μάλιστα και αυξημένη δυνατότητα κατασκευής αιολικών πάρκων, ακόμη και σε κορεσμένο δίκτυο. 
Άρθρο 7: Η τιμολόγηση της παραγόμενης ενέργειας από ΑΠΕ γίνεται με γνώμονα την κερδοφορία των μεγάλων επενδυτών και την ταχεία απόσβεση. 
Διαφωνούμε επίσης με το άρθρο 8. Έχει αποχαρακτηριστεί το 1% της γης υψηλής παραγωγικότητας. Το επεκτείνετε για υποσταθμούς και δεν ξέρω και για τι άλλο.
Άρθρα 10 και 11: Θεωρούμε απαράδεκτο το γεγονός ότι δίνετε άδεια λατομείων κοντά σε οικισμούς. Μπροστά στο κέρδος δεν υπολογίζονται οι επιπτώσεις στους κατοίκους.
Με το άρθρο 12, προωθείτε την ιδιωτικοποίηση του ορυκτού πλούτου της χώρας προς όφελος των μονοπωλίων. Δίνετε ωστόσο τη δυνατότητα στους Υπουργούς Οικονομικών και ΥΠΕΚΑ να μεταβάλουν τον τρόπο αλλαγής των μισθωμάτων στα ορυχεία. Πρόκειται για ρύθμιση που θα ελαχιστοποιεί τα μισθώματα των ομίλων που έχουν πάρει τα ορυχεία. Τα πάντα σύμφωνα με αυτά που εξυπηρετούν τους καπιταλιστές!
Στο άρθρο 13, αντί για την αξιοποίηση της σμύριδας σε όφελος της τοπικής κοινωνίας, την απαξιώνετε σε εξευτελιστική τιμή.
Άρθρο 17, παράγραφος 11: Υπηρεσία διακοπτόμενου φορτίου. Είναι η καρδιά του νομοσχεδίου. Εξυπηρετείτε τη μείωση της τιμής της ενέργειας στους βιομήχανους.
Άρθρο 18: Θέλω να πω ότι δεχόμαστε αυτά που προτείνει το Σωματείο της ΔΕΗ, ωστόσο διαφωνούμε με την παράγραφο 16, όπου διαιωνίζεται το καθεστώς εργασίας ιδιωτικού δικαίου για εργαζομένους που καλύπτουν πάγιες θέσεις.
Και έρχομαι στις τροπολογίες: Καταψηφίζουμε την τροπολογία ως προς την ΝΕΡΙΤ, αφού η πλειοψηφία του προσωπικού θα είναι χωρίς μόνιμη και σταθερή δουλειά. Θα προσλαμβάνεται με όλων των τύπων τις εργασιακές σχέσεις, με μπλοκάκι και η διοίκηση της κρατικής ραδιοτηλεόρασης θα μπορεί να αναθέτει συμβάσεις έργου σε ιδιώτες, φωτογραφίζοντας εξωτερικές παραγωγές που αποτελούν και ένα μεγάλο μέρος της σπατάλης στην πρώην ΕΡΤ και της διαπλοκής με επιχειρηματίες.
Είναι επίσης προκλητική η τροπολογία που ταυτίζει το εκπαιδευτικό ωράριο με τη σχολική παρουσία. Είναι συκοφαντικό για τους καθηγητές. Προωθεί την κινητικότητα ως μόνιμο εργαλείο, ενώ θεωρεί πειθαρχικό παράπτωμα τη μη απογραφή του υπαλλήλου για απόλυση. Ο εκβιασμός και η τρομοκρατία για τους υπαλλήλους των πανεπιστημίων δεν έχει όρια. Τελικά αυτή είναι η κρατική βία που ο λαός πρέπει με την πάλη του να ανατρέψει.
Έρχομαι στην τροπολογία για τη χρηματοδότηση των κομμάτων. Το πολιτικό σκεπτικό το είπε ο Κοινοβουλευτικός μας Εκπρόσωπος προχθές. Η Χρυσή Αυγή είναι ναζιστική οργάνωση με εγκληματική δράση, γέννημα- θρέμμα του καπιταλιστικού συστήματος.
Επιβάλλεται να διωχθεί, να καταδικαστεί και να διακοπεί η κρατική χρηματοδότηση.
Θα αναφερθούμε όμως και αναλυτικότερα και πιο ειδικά στην τροπολογία. Σημειώνουμε για τα άρθρα 187 και 187Α του Ποινικού Κώδικα ότι βεβαίως εμείς τα είχαμε καταψηφίσει και τα δύο. Ωστόσο, η τροπολογία της Κυβέρνησης δεν κάνει καμμία αναφορά στη Χρυσή Αυγή ούτε καν στην εισηγητική έκθεση. Αυτή η προσπάθεια γενίκευσης και μη συγκεκριμένης αναφοράς στη ναζιστική εγκληματική οργάνωση προκαλεί ερωτηματικά και θέτει κινδύνους «τσουβαλιάσματος».
Επιμένουμε ότι από τη στιγμή που το πρόβλημα είναι συγκεκριμένο και συνδέεται με την εγκληματική δράση αυτής της οργάνωσης, δεν μπορεί να αποσιωπάται ο ρόλος της τουλάχιστον στην εισηγητική έκθεση. 
Επίσης γεννά πολλά ερωτηματικά η χρησιμοποίηση του επικίνδυνου για τη δράση του κινήματος άρθρου 187Α «Περί τρομοκρατίας», αφού τα ίδια ή συναφή αδικήματα εντάσσονται στο άρθρο 187.
Εμείς λέμε καθαρά ότι θα έπρεπε κανονικά να καταψηφίσουμε την τροπολογία της Κυβέρνησης. Προκειμένου όμως να αποφευχθεί κάθε λογής σπέκουλα και παρερμηνεία της θέσης του ΚΚΕ, το οποίο είναι αποφασιστικά υπέρ της δίωξης και της διακοπής της χρηματοδότησης της Χρυσής Αυγής, θα ψηφίσουμε στην τροπολογία αυτή της Κυβέρνησης, «ΠΑΡΩΝ».
Ταυτόχρονα όμως θέλουμε να προειδοποιήσουμε και να πούμε στο λαό τα εξής: Να μην τολμήσει κανείς να χρησιμοποιήσει τον τρομονόμο ή άλλες επικίνδυνες διατάξεις του Ποινικού Κώδικα κατά του εργατικού λαϊκού κινήματος και του ΚΚΕ. Θα μας βρει απέναντι! Θα πολεμήσουμε μία τέτοια αντιλαϊκή προσπάθεια με όλες τις δυνάμεις μας, μαζί με το λαό που πρέπει να επαγρυπνεί στο έπακρον!","ΔΙΑΜΑΝΤΩ ΜΑΝΩΛΑΚΟΥ",302
"38488"," Ευχαριστούμε πολύ, κυρία Μανωλάκου.
Πριν δώσω το λόγο στον Πρόεδρο κ. Κακλαμάνη, θα ήθελα, διερμηνεύοντας και τα αισθήματα όλων των συναδέλφων, να εκφράσουμε κι εμείς τη λύπη μας προς το Κομμουνιστικό Κόμμα Ελλάδος και στην οικογένεια του Καθηγητή Χουρμουζιάδη για τον χαμό αυτού του ανθρώπου, που πολλά προσέφερε στη δημοκρατία, άσχετα αν είχαμε διαφορετικές αντιλήψεις.
Ορίστε, κύριε Πρόεδρε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"38489"," Έζησα τη φωτεινή και εμπνευσμένη πραγματικά παρουσία εδώ, του Καθηγητή Χουρμουζιάδη. Συλλυπούμαι κι εγώ τους οικείους του, τους Θεσσαλονικείς που τον τιμούσαν και το κόμμα στο οποίο ανήκε. 
Συνεχίζοντας επί του θέματος, για το οποίο μόλις ολοκλήρωσε την τοποθέτησή της η ειδική αγορήτρια του Κομμουνιστικού Κόμματος Ελλάδος, θα ήθελα να πω ότι αυτές τις ημέρες υπάρχει ένας καταιγισμός, κυρίως από την πλευρά της τηλεόρασης και δημοσιευμάτων του Τύπου, σχολίων, συζητήσεων στη γειτονιά, το καφενείο και το δρόμο, που τείνει να καταστήσει ως υπ’ αριθμόν ένα πρόβλημα της χώρας -και μάλιστα αιφνιδίως- το πρόβλημα της εγκληματικής δράσεως στελεχών και Βουλευτών της Χρυσής Αυγής. Και το λέγω υπό την αίρεση ότι θα υπάρξουν οι αποφάσεις της δικαιοσύνης.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Έχω τη γνώμη ότι στο βαθμό που, έστω και αιφνιδίως, η πολιτεία, το Κοινοβούλιο, η Κυβέρνηση αποφάσισε να ασχοληθεί με αυτό το πρόβλημα, θα πρέπει ταυτόχρονα όλοι να αποδεχτούμε ότι δεν θα έπρεπε να δολοφονηθεί ένας Έλληνας, ο αείμνηστος Παύλος Φύσσας, για να εγερθούμε, διότι προηγήθηκαν δολοφονίες και επιθέσεις, οι οποίες φοβούμαι ότι δεν έχουν καν διερευνηθεί σε βάθος. Ως νομικός, δικηγόρος και πρώην Υπουργός Δικαιοσύνης, θα ήθελα ό,τι καταλογίζω να προκύπτει από διερεύνηση και αξιολόγηση και κυρώσεις μέσα από τους θεσμούς της δημοκρατίας.
Υπήρξαν και δολοφονίες και επιθέσεις όχι μόνο στο Πέραμα, όχι μόνο σε μέλη του Κομμουνιστικού Κόμματος και όλοι μας, είτε είχαμε θεσμικό ρόλο είτε όχι, σιωπούσαμε και ίσως -πέρα από τα κοινωνικά προβλήματα, ιδιαίτερα της κρίσης και της επέκτασης της κρίσης- λόγω ακρισίας και των πολιτικών δυνάμεων. Εγώ έλεγα εδώ από το καλοκαίρι του 2010 ότι έχουμε πόλεμο.
Το 1940 δεν υπήρχε μια κοινοβουλευτική κυβέρνηση με εντολή του λαού, αλλά υπήρχε δικτατορία και όμως, οι πάντες, ακόμα και οι πιο σφοδροί αντίπαλοι της δικτατορίας, όπως ο τότε Γενικός Γραμματέας του Κομμουνιστικού Κόμματος, όλοι οι άλλοι -πολιτικοί, σοσιαλδημοκράτες, δεξιοί, αριστεροί, όλοι- συνέτρεξαν τον αγώνα του έθνους και στα μετόπισθεν δεν υπήρχε καμμία πέμπτη φάλαγγα. Πέμπτη φάλαγγα εμφανίστηκε μετά, στην Κατοχή, με τους λαθρέμπορους οι οποίοι έλεγαν «βάστα, Ρόμελ» και απομυζούσαν το λαό.
Είμαι «κατοχικός», αγαπητές και αγαπητοί, κυρίες και κύριοι Βουλευτές και τα έζησα όλα αυτά και όταν δεν έχεις σε ένα μέτωπο της χώρας πόλεμο, αλλά έχεις ολομέτωπο πόλεμο και δεν περιορίζεται στα δικά σου σύνορα, βλέπεις ότι, όπως και τότε, στην Ευρώπη και μέχρι χθες τα μεσάνυχτα αν κατέρεε το αμερικανικό δημόσιο, κινδύνευε ο κόσμος να περάσει σε μια παγκόσμια βαθύτατη κρίση. Γνωρίζουμε ότι μετά την οικονομική, όχι την πολιτιστική, όχι οποιασδήποτε άλλης μορφής παγκοσμιοποίηση, αλλά την παγκοσμιοποίηση του χρηματοπιστωτικού κεφαλαίου, όταν περιορίστηκαν οι αγορές και οι δυνατότητες κερδοφορίας τους, τα μεγάλα κεφάλαια του δυτικού κόσμου να μεταφερθούν στην Ασία, την Αφρική, την Κίνα, την Ινδία, όπου οι απλοί άνθρωποι, εργαζόμενοι με κάποιες ρουπίες, με μισό δολάριο, από τα τρία πιάτα τα οποία τρώγαμε όλοι ή σχεδόν όλοι οι Ευρωπαίοι, είπαν «κόψτε το μισό πιάτο να φάμε και εμείς, αφού χάριν στο μόχθο και τον ιδρώτα μας, εσείς έχετε τρία πιάτα».
Αυτά λοιπόν είναι, ας το πούμε, ζητήματα κοινωνικής και πολιτικής φιλοσοφίας και ιδεολογίας. Το πράγμα είναι καθαρό. Τριάμισι χρόνια βουλιάζει η Ελλάδα, γιατί υπήρξαν πολιτικές, κοινωνικές, οικονομικές δυνάμεις, οι οποίες αντί να σκεφθούν την πατρίδα, σκέφθηκαν τι κερδίζουν από την κρίση. Όμως ας μην επιμείνω σ’ αυτό και πάρω περισσότερο χρόνο.
Το πρόβλημα είναι σαφές. Όσοι από εμάς θέλουν, όταν έρθει η ώρα να τους πάνε τέσσερις εκεί που κανένας, ιδιαίτερα αν έχει και μέτριο ανάστημα -γιατί καμμία φορά ακούει παράδοξα πράγματα- δεν μπορεί να πάρει πάνω από ένα επί δύο μέτρα -εγώ έχω το προνόμιο, επειδή είμαι ψηλός να πάρω λίγο παραπάνω- αυτοί που θα σε πηγαίνουν να μη φτύνουν από πάνω, μπορούν να το σκεφθούν αυτό, όταν θα φτάσει η ώρα εκείνη; Αν μπορέσεις να το σκεφθείς, όσα λάθη και αν κάνεις περιφερειακά στη συνείδησή σου, εκεί, στο κέντρο θα είσαι εντάξει.
Κυρίες και κύριοι, για το νομοσχέδιο μόνο επαίνους έχω να πω. Θέλω όμως, μια παράκληση να υποβάλω. Το ανέφερα και στον Υπουργό κ. Μανιάτη, το αναφέρω και σε εσάς τώρα.
Στο άρθρο 58Α’, καλό είναι να σκεφτούμε τον κόσμο των ατόμων με αναπηρία που ζουν είτε σε στέγες ημερήσιας διαβίωσης και φροντίδας, είτε σε στέγες υποστηριζόμενης διαβίωσης όπως παραδείγματος χάριν «Το Εργαστήρι» στα Άνω Λιόσια –που γνωρίζω καλά- ή άλλες ανά την Ελλάδα όπου σημειωτέον, έλαβαν οι γονείς μόνοι πρόνοια για τα παιδιά τους. Πρέπει να σκεφτούμε τι θα γίνει, όταν τα άτυχα αυτά άτομα, που έχουν σοβαρά προβλήματα, δεν θα μπορούν να ζήσουν, αν πάψουν να ζουν οι γονείς. 
Παράκλησή μου λοιπόν, κύριε Υπουργέ, είναι στο άρθρο 58 Α΄, μετά τη φράση «…στήριξης ευαίσθητων κοινωνικών ομάδων», να προστεθεί «…συμπεριλαμβανομένων των κέντρων φροντίδας και υποστήριξης ατόμων με αναπηρία». Διότι, είναι τρομερό το ότι αυτό το κέντρο που είναι στα Άνω Λιόσια, που έχει φτιάξει σπιτάκια, δωμάτια κ.λπ., για να μείνουν τα παιδιά αυτά, όταν θα πάψουν να ζουν οι γονείς, πληρώνει 100% του ηλεκτρικού ρεύματος. Δεν είναι άδικο; 
Έρχομαι πολύ σύντομα, στην τροπολογία που μας φέρνει ο κύριος Υπουργός Οικονομικών. Από την προηγούμενη εβδομάδα και πιο πριν τονίζω επανειλημμένως –και χαίρομαι διότι και η Δημοκρατική Αριστερά κατέθεσε, νομίζω, μια σημαντική επερώτηση- ότι πρέπει ο κύριος Υπουργός να απαντήσει και πάλι στο ερώτημα: Είναι δυνατόν είκοσι δύο χιλιάδες μεγαλοκαταθέτες να ελέγχονται από δύο μόνο υπαλλήλους του ΣΔΟΕ; Είναι αυτοί που έστειλαν από το 2008 μέχρι το 2012 τα λεφτά έξω. Και έτσι ακολούθησαν και οι μικροκαταθέτες και έπεσε κάθετα ο κύκλος της αγοράς, η ζήτηση κ.λπ. και ακολούθησαν οι πυρκαγιές, τα λιμάνια κ.λπ.. Μόνοι μας δηλαδή, όχι λόγω των ξένων ή μόνο των ξένων, βγάλαμε και βγάζουμε συνέχεια τα μάτια μας. 
Εκεί λοιπόν, που λέει η τροπολογία του Υπουργού ότι παρατείνεται για δύο χρόνια ο χρόνος παραγραφής φορολογικών υποχρεώσεων κ.λπ., δεν καταλαβαίνω τις εξαιρέσεις που μπαίνουν. Εάν έχουμε πρόβλημα, διότι πράγματι υπάρχει έλλειψη προσωπικού και στις εφορίες και στο ΣΔΟΕ και παντού, δεν καταλαβαίνω γιατί πρέπει να εξαιρέσουμε. Δηλαδή, εάν κάποιος έχει υποχρέωση και δεν την εκπληρώνει και πρέπει να ψάχνουμε με την Ιντερπόλ ή να βρεθεί κάποιος Φαλτσιανής να κλέψει καμμιά λίστα Λουξεβούργου, Λαγκάρντ, Λίχτενσταϊν για να μάθουμε, για ποιο λόγο να μην πούμε ότι παρατείνεται για δύο χρόνια ο χρόνος παραγραφής; Ταυτόχρονα βέβαια, ο χρόνος αυτός δεν πρέπει να πάει στράφι. 
Αυτό θα ήθελα να πω, αλλά νομίζω ότι δεν είναι κανείς εδώ από το Υπουργείο Οικονομικών.","ΑΠΟΣΤΟΛΟΣ ΚΑΚΛΑΜΑΝΗΣ",172
"38490"," Ολοκληρώστε, κύριε Πρόεδρε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38491"," Ναι, κύριε Πρόεδρε, τελείωσα.
Υπάρχει επίσης η τροπολογία του Υπουργείου Παιδείας. Δεν καταλαβαίνω πραγματικά τι εξυπηρετεί αυτή η τροπολογία. Λέει ότι ο Κώδικας Περί Δημοσίων Υπαλλήλων τροποποιείται και προστίθεται μία διάταξη για πράξη που χαρακτηρίζεται ως κολάσιμη, η οποία έχει ήδη πραγματοποιηθεί. Μα ο νόμος προβλέπει πάντα για το μέλλον! 
Θέλω ακόμη να πω ότι είναι και αναποτελεσματική. Και είναι για τη σκέψη όποιου την έγραψε, όχι και πολύ τιμητική. Δηλαδή, τι θα κάνει τώρα που πέντε χιλιάδες δεν πάνε να δώσουνε τα στοιχεία τους; Τι θα γίνει με αυτούς; Σας λέω εγώ, υπηρεσιακά συμβούλια, πειθαρχικά, δευτεροβάθμια κ.λπ.. Ποιο λόγο έχει, πέραν τού να δημιουργούνται εντυπώσεις; Να πούνε, δηλαδή, στην τρόικα τι; Αυτοί που δεν έρχονται, εμείς θα τους κυνηγήσουμε; Αφού δεν θα μπορέσει να τους κυνηγήσει στο κάτω - κάτω! Θα μου πεις: Θες να τους κυνηγήσουνε; Όχι φυσικά! Θέλω συνεννόηση για να λειτουργήσουν τα πανεπιστήμια. Σκέφτομαι οικογένειες και τους φοιτητές και τους εργαζομένους, αλλά σκέφτομαι και τους νέους που στην ηλικία που πρέπει να βλέπουν απρόσκοπτα την πορεία των σπουδών τους, τους λέμε εδώ, στοπ. 
Λοιπόν, εγώ δεν την ψηφίζω αυτήν τη διάταξη, για να είμαστε εξηγημένοι. Το είπα και χθες στον κ. Αρβανιτόπουλο, το επαναλαμβάνω και από αυτή τη θέση.
Κυρίες και κύριοι συνάδελφοι, θέλει μεγάλη προσοχή το να νομοθετήσουμε. Πρέπει να νομοθετήσουμε, αλλά -όπως σωστά ελέχθη- έτσι που να μην ανοίξουμε μια μπουκαπόρτα. Εγώ δεν ήμουν μέλος του Κομμουνιστικού Κόμματος που τάχα ήθελε να αποσπάσει μέρος ή το όλο της επικρατείας. Έτσι Μανώλη; Δεν πήγες με το 509; Ήρθε η δικτατορία και αξιοποίησε…","ΑΠΟΣΤΟΛΟΣ ΚΑΚΛΑΜΑΝΗΣ",172
"38492"," Με το 509.","ΜΑΝΩΛΗΣ ΓΛΕΖΟΣ",143
"38493"," Με το 509.","ΛΙΑΝΑ ΚΑΝΕΛΛΗ",182
"38494"," Με το 509. 
Θα μου πεις, να έχουμε δικτατορία; Δεν χρειάζεται δικτατορία. Υπάρχουν και κοινοβουλευτικές κυβερνήσεις που εν ονόματι δεν ξέρω και εγώ τίνος κινδύνου, σε τσιμπάνε. 
Λοιπόν, εγώ πήγα μέσα, με τον 509, διότι λέει ήθελα να αποσπάσω το όλον ή μέρος της επικρατείας και να το προσαρτήσω σε γειτονική χώρα..!
Λοιπόν, θέλει προσοχή στο τι νομοθετούμε. Χρειάζεται η κρίση της Βουλής. Πρέπει να έχει θεσμική αξιοπιστία ό,τι νομοθετούμε. Και στο τέλος του Εμφυλίου Πολέμου όπου πράγματι το Κομμουνιστικό Κόμμα είχε διαλυθεί οργανωτικά, κι εκεί που νόμιζαν ότι θα τους υποδεχτούν με ανοιχτές αγκαλιές, κάθε άλλο έγινε. Όμως σε επτά χρόνια έγινε, έστω ως ΕΔΑ, έγινε αξιωματική αντιπολίτευση.","ΑΠΟΣΤΟΛΟΣ ΚΑΚΛΑΜΑΝΗΣ",172
"38495"," Σας παρακαλώ πολύ, κύριε Πρόεδρε, συντομεύετε. Έχουμε πολλούς ομιλητές.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38496"," Δηλαδή, εάν ο κόσμος δεν καταλάβει ότι αυτό που κάνει η Χρυσή Αυγή δεν είναι δημοκρατική πορεία, δεν είναι ομαλή πορεία και δεν υπάρχει σταθερότητα για τη χώρα -που αν δεν υπάρχει, πρώτα η φτωχολογιά την πληρώνει- φοβάμαι μήπως αντί για καλό, γίνεται κακό. 
Και εγώ θα ψηφίσω λοιπόν. Σας λέω όμως, τι συνέβη κατά το παρελθόν. Γι’ αυτό είπα στον κ. Βούτση ότι μιλάει από εκεί η ιστορική μνήμη, όταν μιλούσε η συνάδελφος εκ Πειραιώς. 
Χρειάζεται προσοχή, λοιπόν. Και το Κοινοβούλιο, να κάνει ό,τι κάναμε χθες. Για ποιο λόγο συλλαμβάνονται κάποιοι; Δεν είναι Βουλευτές; Το Κοινοβούλιο πρέπει να αποφασίσει. Θεσμικά πρέπει να σεβαστούμε και το ρόλο του Υπουργού Δημόσιας Τάξης, του κ. Δένδια -που πολλοί τον επικρίνουν και δεν καταλαβαίνω το γιατί- όπως και το ρόλο της δικαιοσύνης. 
Πρέπει όλοι να σεβαστούμε το Κοινοβούλιο…","ΑΠΟΣΤΟΛΟΣ ΚΑΚΛΑΜΑΝΗΣ",172
"38497"," Και εσείς, κύριε Πρόεδρε, το χρόνο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38498"," …όλοι και πρώτη η Κυβέρνηση, η οποία μέχρι τώρα -έστω διότι έχει φόρτο υποχρεώσεων και ο Πρωθυπουργός και τα στελέχη της- δεν δείχνει πάντοτε εκείνο το σεβασμό που πρέπει προς τη Βουλή στον βασικό δημοκρατικό θεσμό, για να μην έχει τη δυνατότητα οποιοσδήποτε να ψαρεύει σε θολά νερά. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΑΠΟΣΤΟΛΟΣ ΚΑΚΛΑΜΑΝΗΣ",172
"38499"," Κυρίες και κύριοι συνάδελφοι, πριν δώσω το λόγο στον κ. Αυγενάκη, έχω την τιμή να ανακοινώσω στο Σώμα ότι η Αναπληρωτής Υπουργός Εθνικής Άμυνας και οι Υπουργοί Οικονομικών και Εργασίας, Κοινωνικής Ασφάλισης και Πρόνοιας κατέθεσαν σχέδιο νόμου: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.»»». 
Παραπέμπεται στην αρμόδια επιτροπή. 
Κύριε Αυγενάκη, έχετε το λόγο για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38500"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, σήμερα το νομοσχέδιο που συζητούμε είναι του Υπουργείου Περιβάλλοντος με θέμα: «Ρυθμίσεις θεμάτων Ανανεώσιμων Πηγών Ενέργειας και άλλες διατάξεις». 
Επτά χρόνια πριν άνοιγε ο δρόμος για την ανάπτυξη των φωτοβολταϊκών και στη χώρα μας. Το αποτέλεσμα των κινήτρων που συνόδευαν αυτήν την πρώτη φάση ανάπτυξης των φωτοβολταϊκών είναι σήμερα, η Ελλάδα να καλύπτει το 5% των αναγκών της σε ηλεκτρική ενέργεια με φωτοβολταϊκά, οι επενδύσεις στα φωτοβολταϊκά το 2012 να μεταφράζονται σε κύκλο εργασιών 1,6 δισεκατομμύρια, 0,8 του ΑΕΠ, ο ΦΠΑ από νέες εγκαταστάσεις σε 105 εκατομμύρια ευρώ, τα φορολογικά έσοδα από εταιρείες φωτοβολταϊκών σε 40 εκατομμύρια ευρώ και τα φορολογικά έσοδα από νέους παραγωγούς, πλην έκτακτης εισφοράς, σε 50 εκατομμύρια ευρώ.
Το 2012 –κρατήστε το- είχαμε δεκαεννιά χιλιάδες επτακόσιες άμεσες θέσεις εργασίας πλήρους απασχόλησης και άλλες τριάντα μία χιλιάδες τετρακόσιες έμμεσα συντηρούμενες από τα φωτοβολταϊκά μόνο, πλην των υπόλοιπων ΑΠΕ. Αν προσθέσει κανείς και τους επενδυτές φωτοβολταϊκών, προκύπτει ότι πάνω από εκατό χιλιάδες νοικοκυριά ωφελούνται άμεσα ή έμμεσα από τις δραστηριότητες της αγοράς.
Τα τελευταία όμως χρόνια, έλαβε χώρα μια σειρά αρνητικών θεσμικών -κατά τη γνώμη μου- ρυθμίσεων για τα φωτοβολταϊκά κυρίως, όπως η δραστική μείωση των ταριφών, η αναστολή της αδειοδότησης νέων έργων, με κυριότερη την επιβολή έκτακτης εισφοράς ύψους 25% έως και 42%. 
Η σωρεία αρνητικών ρυθμίσεων δεν αναιρεί μόνο τη δυνατότητα νέων επενδύσεων, αλλά εμποδίζει την ανάπτυξη καινοτομίας και περιορίζει δραματικά τις θέσεις εργασίας και τη δυνατότητα μείωσης του κόστους προς όφελος τελικά των καταναλωτών. 
Σε ερώτηση, κύριε Υπουργέ, που καταθέσαμε από κοινού τριάντα έξι Βουλευτές της Νέας Δημοκρατίας πριν από περίπου είκοσι μέρες, είχαμε επισημάνει επτά σημεία -όλες δηλαδή τις στρεβλώσεις οι οποίες έχουν ποινικοποιήσει την αγορά των φωτοβολταϊκών- και τα οποία θα περιγράψω συνοπτικά και πολύ γρήγορα. 
Όσον αφορά στην αναθεώρηση του εθνικού στόχου για το 2020, θα πρέπει να τεθεί ένας κοινός στόχος, τα 12 KGW έως το 2020 για τις ώριμες τεχνολογίες των αιολικών και φωτοβολταϊκών. Η ενδεικτική κατανομή ανά τεχνολογία μπορεί να παραμείνει για πρακτικούς λόγους, αλλά μόνο για να βοηθήσει την παρακολούθηση και υλοποίηση ενός οδικού χάρτη και όχι ως όριο για κάθε τεχνολογία. 
Ακόμα, η αναστολή αδειοδότησης νέων έργων, σε συνδυασμό με τη χρηματοπιστωτική ασφυξία, έχει κυριολεκτικά στραγγαλίσει την αγορά. Το ζητούμενο είναι να μην υπάρχουν εμπόδια στην υλοποίηση ώριμων και εφικτών έργων, ανεξαρτήτως τεχνολογίας και μεγέθους. 
Το άρθρο 6 του υπό συζήτηση σχεδίου νόμου για τις ΑΠΕ, κατοχυρώνει νομοθετικά τη δυνατότητα της αυτοπαραγωγής από φωτοβολταϊκά και μικρές ανεμογεννήτριες, καθώς μια ρύθμιση για την αυτοπαραγωγή κρίνεται ως επιβεβλημένη, κύριε Υπουργέ. Παρ’ όλα αυτά, είναι επιβεβλημένη η θεσμική κατοχύρωση του κατάλληλου για τα ελληνικά δεδομένα μοντέλου net metering με τη χρήση μετρητή διπλής κατεύθυνσης, ώστε ο συμψηφισμός να αφορά και στους φόρους, αλλά και στα τέλη που υπολογίζονται επί της κατανάλωσης ενέργειας, όπως για παράδειγμα είναι τα τέλη χρήσης δικτύου, συστήματος κ.λπ.. Και αυτό όχι μόνο δεν επιβαρύνει κανέναν, αλλά θα εξασφαλίσει και εξασφαλίζει φθηνό –σχεδόν δωρεάν- ρεύμα σε εκατόν είκοσι χιλιάδες νοικοκυριά, δωρεάν ρεύμα σε σαράντα χιλιάδες δικαιούχους του κοινωνικού οικιακού τιμολογίου, τουλάχιστον τετρακόσιες χιλιάδες περίπου μεροκάματα σε ολόκληρο τον τεχνικό κλάδο, αλλά και νέες θέσεις εργασίας σε ελληνικές μονάδες παραγωγής φωτοβολταϊκών. 
Κύριε Υπουργέ, είναι σαφές ότι κάθε απόφαση ή πρόταση για περαιτέρω επιβάρυνση του ειδικού λογαριασμού, του ΛΑΓΗΕ, αγγίζει τα όρια του θράσους και της προσβολής στον Έλληνα πολίτη, που τον χρηματοδοτεί από το υστέρημά του. 
Η εγκατάσταση νέων φωτοβολταϊκών υπηρεσιών fast track ισχύος 600 MW θα επιβαρύνει τον ειδικό λογαριασμό του ΛΑΓΗΕ ή όχι; Αυτό είναι κάτι που θα πρέπει να γνωρίζουμε. Τα τουλάχιστον 80.000.000 έως 100.000.000 ευρώ κάθε χρόνο για τα επόμενα είκοσι χρόνια, όπως λένε οι υπολογισμοί όλων των εμπλεκομένων με τον κλάδο φορέων, ξεπερνούν κάθε όριο, όταν το ΥΠΕΚΑ έχει στα χέρια του προτάσεις που η ίδια η εγκατεστημένη ισχύς των 600W ζητά, καταθέτει και σας προτείνει μια σειρά πραγμάτων που βεβαίως τεκμηριώνονται με στοιχεία, νούμερα και αριθμούς. 
Κύριε Υπουργέ, παρά το γεγονός ότι δεσμευθήκαμε ότι θα είναι αναλογική η κατανομή του νέου τέλους σε σταθμούς ΑΠΕ, σας επισημαίνω ότι είναι μια ελλιπής, αλλά και στρεβλή υιοθέτηση ρυθμίσεων που ισχύουν σε άλλες χώρες, όπου εφαρμόζονται εκπτώσεις τιμολογίων καταναλωτών, λόγω αποδοχής διακοψιμότητας από αυτούς. 
Τα φωτοβολταϊκά καλούνται ξανά να επωμιστούν το βάρος μιας υπηρεσίας για την οποία ουσιαστικά θα έπρεπε να αμείβονται. Έτσι ευνοείται η ηλεκτροπαραγωγή με λιγνίτη και τιμωρούνται πρωτίστως τα φωτοβολταϊκά και μελλοντικά οι μονάδες βιοαερίου. 
Και τώρα θα ήθελα να αναφερθώ σε μία τροπολογία που καταθέσαμε εμπρόθεσμα τριάντα Βουλευτές της Νέας Δημοκρατίας και η οποία αφορά τη συμμετοχή όλων των ΑΠΕ και του φυσικού αερίου στην κάλυψη ελλείμματος του ειδικού λογαριασμού ΑΠΕ του ΛΑΓΗΕ. Επίσης θα ήθελα να διευκρινίσω τις παρερμηνείες που έχουν διατυπωθεί –όχι τυχαία, βεβαίως- από κύκλους του Υπουργείου όλως τυχαίως με διαπιστευμένους δημοσιογράφους σας. 
Σκοπός της τροπολογίας που καταθέσαμε οι Βουλευτές της Νέας Δημοκρατίας δεν ήταν να μπει φόρος στο φυσικό αέριο και να τον μετακυλίσει στους καταναλωτές -όπως κακώς πληροφόρησαν κάποιοι συνεργάτες σας, κύριε Υπουργέ, τους δημοσιογράφους- αλλά επί του ποσοστού κέρδους για κάθε επενδυτή ΑΠΕ ή φυσικού αερίου, όπως δηλαδή, κάνατε και έγινε και ψηφίσαμε μερικούς μήνες πριν στο μεσοπρόθεσμο για τους φωτοβολταϊκούς. 
Σκοπός μας ήταν και παραμένει να αντιληφθεί το ΥΠΕΚΑ ότι τα φωτοβολταϊκά πάρκα έχουν ήδη υπερφορολογηθεί με έκτακτη κράτηση για τρία χρόνια. Δεν μπορούν να σηκώσουν ή να σηκώνουν μονίμως το βάρος του ελλείμματος του ΛΑΓΗΕ επενδυτές οι οποίοι κατά βάση, είναι μικρομεσαίοι. 
Πρέπει, κύριε Υπουργέ -και αυτός είναι ο τίτλος της τροπολογίας την οποία καταθέσαμε, το ξεκαθαρίζω και το τονίζω- να πάρουμε λίγα από πολλούς και όχι να συνεχίσουμε την αφαίμαξη των μικροεπενδυτών των φωτοβολταϊκών, δηλαδή πάρα πολλά από ελάχιστους κατά βάση μικρομεσαίους.
Όλες οι μέχρι σήμερα ρυθμίσεις βαραίνουν κατά βάση μια κατηγορία ΑΠΕ, τους φωτοβολταϊκούς, απειλώντας στην πραγματικότητα τη βιωσιμότητά τους και καθιστώντας πολλές φορές τις επενδύσεις αυτές πλέον ασύμφορες, ενώ από το ΛΑΓΗΕ αποζημιώνονται και άλλες Ανανεώσιμες Πηγές Ενέργειας, όπως αιολικά, βιομάζα, αλλά και το φυσικό αέριο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παράλληλα, κύριε Υπουργέ, σας καταθέτω για άλλη μια φορά μια πρόταση που σας καταθέσαμε κατ’ ιδίαν στο Υπουργείο, όταν μια φορά μαζευτήκαμε Βουλευτές, μέλη της Επιτροπής Παραγωγής και Εμπορίου. Επιβάλλεται να εξετάσετε άμεσα, σοβαρά και συνολικά -όχι απλά να τα συζητάτε, δεν μας αρκεί αυτό, πράξη θέλουμε- την παράταση του χρόνου των συμβάσεων που συνάπτουν οι παραγωγοί φωτοβολταϊκών με το ΛΑΓΗΕ, δηλαδή να επιμηκυνθεί ο χρόνος συνεργασίας δεσμευτικής αγοράς της παραγόμενης ενέργειας, ώστε να αμβλυνθούν οι επιπτώσεις από την αυξημένη φορολογία και να μπορέσουν με τη σειρά τους να επιμηκύνουν τις δανειακές τους υποχρεώσεις που έχουν κάνει για να προχωρήσουν σε αυτές επενδύσεις. 
Δεν είναι ακριβές κύριε, κύριε Υπουργέ, όταν λέτε ότι συζητάτε με τα τρία μέρη, τράπεζες, επενδυτές, ΛΑΓΗΕ. Είναι ψευδές αυτό. Και σας ερωτώ ευθέως: Καλέσατε ποτέ την Ένωση Συνεταιριστικών Τραπεζών; Μα στην Κρήτη οι Συνεταιριστικές Τράπεζες -όπως σας είχα πει κατ’ ιδίαν- κρατούν το 35% περίπου της αγοράς και μεταξύ βεβαίως αυτών κι ένα μεγάλο κομμάτι των φωτοβολταϊκών. Δεν υποχρεούστε, λοιπόν, να μιλήσετε και με εκείνους; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. 
Κύριε Υπουργέ, η, με αυτόν τον τρόπο, ποινικοποίηση της αγοράς ηλεκτρικής ενέργειας -επειδή κάποιοι έχουν την αντίληψη ότι υπάρχει ακόμη λίπος προς φορολόγηση- δεν βοηθά στην εξεύρεση μιας βιώσιμης λύσης, ιδιαίτερα όταν λάβει κανείς υπόψη του ότι την τελική ευθύνη για τις σχετικές αποφάσεις, σε σχέση με τη δημιουργία του ελλείμματος έχει διαχρονικά το αρμόδιο Υπουργείο ΠΕΚΑ. 
Κι επειδή μιλάμε για την αντίστοιχη ανάπτυξη, έχω να πω το εξής: Νομοτελειακά τα χρήματα πηγαίνουν εκεί που είναι ευπρόσδεκτα. Και σήμερα στην Ελλάδα με τέτοιου είδους αντιαναπτυξιακές πολιτικές και με ένα αρνητικό κλίμα που έχει παγιωθεί για τα φωτοβολταϊκά και γενικότερα για τις ανανεώσιμες πηγές ενέργειας απωθούνται τα χρήματα και οι επενδύσεις. Το ίδιο λανθασμένα έχετε συμπεριφερθεί και στους αγρότες, που εμείς, ως πολιτεία, τους παροτρύναμε να επενδύσουν στα αγροτικά φωτοβολταϊκά και σήμερα δεν μπαίνετε καν στη διαδικασία να τους κατοχυρώσετε θεσμικά, κινείστε πρόχειρα, χωρίς πυξίδα, μεσούσης οικονομικής ανεμοθύελλας. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΕΛΕΥΘΕΡΙΟΣ ΑΥΓΕΝΑΚΗΣ",43
"38501"," Ευχαριστούμε τον κ. Αυγενάκη.
Το λόγο έχει η Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας, κ. Αλέκα Παπαρρήγα.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38502"," Κυρίες και κύριοι Βουλευτές, κύριε Υπουργέ, είμαστε βέβαιοι ότι όπως έγινε και τις προηγούμενες ημέρες, έτσι και τις επόμενες θα δεχόμαστε ένα ερώτημα, κυρίως από τους δημοσιογράφους, αλλά ενδεχομένως και από εσάς: Καλά, γιατί φοβάστε να ψηφίσετε μια τροπολογία από τη στιγμή που στον πυρήνα της περιλαμβάνει κάτι για το οποίο συμφωνείτε απολύτως, την καταδίκη της ναζιστικής, εγκληματικής Χρυσής Αυγής, καταδίκη που βεβαίως είναι το λιγότερο που μπορεί να γίνει σήμερα, πάνω απ’ όλα πρέπει να την βάλει στο περιθώριο ο ίδιος ο λαός; Γιατί δεν την ψηφίζετε; Επειδή εντάσσεται στον τρομονόμο; Φοβάστε; Τι φοβάστε;
Δεν φοβόμαστε καθόλου -δεν νομίζω ότι χρειάζεται αυτό να το διαβεβαιώσουμε- αλλά δεν θέλουμε σε καμμία περίπτωση να σας βοηθήσουμε να ενισχύσετε το νομικό τους οπλοστάσιο, το οποίο είναι ήδη ενισχυμένο. Με νόμο τον τρομονόμο το νομικό σας οπλοστάσιο, βάσει του οποίου και αδυνατίζει ο αγώνας κατά της Χρυσής Αυγής, κατά του εθνικοσοσιαλισμού, του φασισμού κ.τ.λ. και είναι υπαρκτός ο κίνδυνος αυτός ο ίδιος, η ίδια αυτή τροπολογία που θα γίνει νόμος, να χρησιμοποιηθεί εναντίον του εργατικού λαϊκού κινήματος. 
Και για να είμαστε καθαροί, ο κύριος Υπουργός Δικαιοσύνης στην τηλεόραση –άκουσα ένα απόσπασμα της ομιλίας του, αλλά και αυτό το απόσπασμα είναι αρκετό- λέει: «Από το γιαούρτι μέχρι τη δολοφονία, όλα αυτά ανήκουν στις τρομοκρατικές ενέργειες».
Κοιτάξτε να δείτε. Εμείς το γιαούρτι δεν το χρησιμοποιούμε ως μέσο πάλης. Έλεος, όμως! Θα βάλουμε δηλαδή τη δολοφονία των μεταναστών ή τη συνειδητή δολοφονία του Παύλου Φύσσα στην ίδια μοίρα με το γιαούρτι; 
Μα εδώ -με συγχωρείτε- αν σκοτώσεις κάποιον εν βρασμώ ψυχής, παίρνεις λιγότερη ποινή από κάποιον που δολοφονεί εν ψυχρώ. Στην περίπτωση αυτή μιλάμε για δολοφονία. Και τη μια φορά παίρνεις ζωή και την άλλη. Και τώρα θα εξισώσουμε το γιαούρτι ή –με συγχωρείτε για την έκφραση, αλλά έτσι μου ήρθε- τη ροχάλα, για να το πω έτσι, με το έγκλημα; 
Σκοτώνω τον άλλο, γιατί είναι Πακιστανός και όχι γιατί ήρθα σε σύγκρουση μαζί του. Τον σκοτώνω, γιατί είναι Αφγανός. Δεν είναι το ίδιο πράγμα! Μπορείς να σκοτώσεις και έναν αλλόθρησκο και έναν αλλόγλωσσο, γιατί σε πρόσβαλε ή γιατί ήρθε στα χέρια μαζί σου. Όχι ότι δεν είναι έγκλημα αυτό, αλλά δεν είναι το ίδιο!
Ξεκαθαρίζουμε, λοιπόν, το εξής: Οι διαβεβαιώσεις σας δεν μας καθησυχάζουν, γιατί δεν είναι ζήτημα ηθικό ούτε –αν θέλετε- θέμα προσώπων. Άλλωστε δεν σας παίρνει τώρα να εξισώσετε το ΚΚΕ με τη Χρυσή Αυγή. Ή μπορεί να μην παίρνει στη συγκεκριμένη συγκυρία τη συγκεκριμένη Κυβέρνηση ή την αυριανή κυβέρνηση. 
Γιατί δεν έχουμε εμπιστοσύνη; Γιατί ξέρουμε πάρα πολύ καλά ότι η τάξη την οποία εκπροσωπείτε ως Κυβέρνηση –έτσι είναι οι κυβερνήσεις, είναι το πολιτικό προσωπικό μιας συγκεκριμένης τάξης- δηλαδή η αστική τάξη, δεν μπορεί να ξεπεράσει τα όριά της. Ποια είναι τα όριά της; Τα συμφέροντά της. Τα ταξικά της συμφέροντα. 
Από τη στιγμή, λοιπόν, που η αστική τάξη δεν μπορεί να ξεπεράσει τα όριά της, τότε το αστικό πολιτικό σύστημα θα έχει και το καρότο, θα έχει και το μαστίγιο και –αν θέλετε- ακόμη και συνειδητά μπορεί να χρησιμοποιήσει –δεν λέω για τη Χρυσή Αυγή- και φασιστική δράση με διάφορες μορφές ή άλλους μηχανισμούς, προκειμένου να χτυπήσει το εργατικό λαϊκό κίνημα, προκειμένου να χτυπήσει το ΚΚΕ και οποιοδήποτε άλλο κόμμα του μπαίνει εμπόδιο. Είναι τα όρια της αστικής τάξης, δηλαδή τα συμφέροντά της, που οδηγούν στην κρατική βία, στην καταστολή, ακόμη και στις φασιστικές παρεκκλίσεις. 
Εμείς το λέμε καθαρά: Ο ΣΥΡΙΖΑ λέει ότι τα όρια της αστικής τάξης μπορεί να περιοριστούν με διαπραγματεύσεις κ.λπ.. Εγώ νομίζω ότι δεν τα πιστεύει. Τα λέει, όμως, για λαϊκή κατανάλωση. Δεν μπορεί να τα πιστεύει αυτά! 
Δυστυχώς –και αυτό σε εμάς συγκεντρώνει την προσοχή- στο μεγάλο της μέρος η εργατική τάξη, τα μικροαστικά λαϊκά στρώματα που υποφέρουν, τα όριά τους τα ξεπερνούν σε όλη εκείνη τη φάση που δεν έχουν αποφασίσει με οργάνωση, με μαζικότητα, με πίστη στη δύναμή τους και στο δίκιο τους, με αφοβία, με ικανότητα υπεράσπισης της πάλης τους να προχωρήσουν σε μια ριζική ανατροπή. Σε όλο το προηγούμενο διάστημα τα ξεπερνούν τα όριά τους. Με ποια έννοια; Είτε από φόβο είτε από άγνοια είτε από χειραγώγηση είτε από αδυναμία –χίλιες δυο αιτίες μπορεί να υπάρχουν ή μάλλον όχι και χίλιες δυο, γιατί είναι πολύ ουσιαστικές και βασικές- πολλές φορές αντικειμενικά πάνε κόντρα στα συμφέροντά τους. 
Άρα, από τη στιγμή που εμείς ως κόμμα, έχουμε αυτήν την άποψη -και δεν είναι μια απλώς ιδεολογική άποψη, γιατί είναι τεκμηριωμένη μέσα στην πραγματικότητα- δεν μπορούμε να εμπιστευτούμε καμμία κυβέρνηση, κανένα κόμμα –όποιο και αν είναι αυτό- το οποίο κινείται μέσα στα όρια αυτού του συστήματος, όσες καλές προθέσεις και αν έχουν οι Πρωθυπουργοί, οι παραπρωθυπουργοί, οι Αρχηγοί της Αξιωματικής Αντιπολίτευσης και πάει λέγοντας.
Ποιο είναι το κυρίως πρόβλημα στο οποίο αυτήν τη στιγμή η φράση του κ. Αθανασίου από το γιαούρτι μέχρι την ανατροπή, τη διάλυση της Βουλής και τη δολοφονία –όλα τα πήρε μέσα- αποβλέπετε; Αποβλέπετε -γι’ αυτό αδυνατίζει η πάλη κατά της Χρυσής Αυγής- στο εξής πράγμα: Να εξισώσετε την κρατική καταστολή, τη βία, το καθεστώς της εκμετάλλευσης, αλλά ακόμη και τη ναζιστική αντίληψη και πρακτική με την ταξική πάλη, με τη γενική πολιτική απεργία, με τις καταλήψεις, με τη λαϊκή εξέγερση ή με την κοινωνική επανάσταση. Ε, δεν είναι ίδια πράγματα! 
Όχι μόνο δεν είναι ίδια στον σκοπό. Εγώ σας λέω ότι δεν είναι ίδια και στα μέσα και στο πώς. Για πείτε μου: Υπάρχει φασιστικό πραξικόπημα, στρατιωτικό πραξικόπημα, συνταγματική εκτροπή -όλες τις μορφές τις έχει γνωρίσει η Ελλάδα, η Ευρώπη, η Λατινική Αμερική- που δεν ξεκίνησε από τα πάνω και μέσα από τους θύλακες του ίδιου του συστήματος; 
Ο ναζισμός κυριάρχησε κοινοβουλευτικά. Ο Μεταξάς πώς έγινε Μεταξάς; Κοινοβουλευτικά. Το μόνο κόμμα που καταψήφισε τις δικαιοδοσίες και εξουσίες του Μεταξά ήταν το ΚΚΕ. Δεν μου λέτε; Ο Μεταξάς και οι συν αυτώ, που ήταν άνθρωποι ραδιούργοι, άνθρωποι που στήριζαν τα συμφέροντα της Γερμανίας και του θρόνου, ήταν ή δεν ήταν εδραιωμένοι στο περιβάλλον του Ελευθέριου Βενιζέλου; Και δεν το λέω για να κάνω αντιβενιζελισμό. Ήξερε ο Βενιζέλος τι ήταν. Ήταν ο σύνδεσμος με το θρόνο.
Πείτε μου μία εκτροπή που δεν ξεκίνησε από πάνω και πείτε μου μία λαϊκή εξέγερση, κοινωνική επανάσταση, ανεξάρτητα αν έχασε ή δεν έχασε, ανεξάρτητα αν νίκησε ή όχι, που δεν ξεκίνησε από τα κάτω, από τους τόπους δουλειάς, από τις φτωχοσυνοικίες, από τα χωριά. Κι αυτό που έδινε δύναμη στο λαό ήταν η μαζικότητα, η συνείδηση, η διάθεση ακόμα και να δώσεις τη ζωή σου, να μην θέλεις να ζήσεις όπως ζούσες και η απόφαση να υπερασπιστείς με κάθε μέσο το δίκιο σου. 
Για δείτε τώρα, όλη την Ευρώπη που είναι ευαίσθητη για τη Χρυσή Αυγή. Πάρτε την Ιταλία. Θέλω να πω το εξής πράγμα: Όλα αυτά τα φασιστικά τέρατα που εμφανίζονται σαν μικρά μορφώματα μεγαλώνουν και δυναμώνουν όχι γιατί υπάρχει κρίση ή δεν υπάρχει κ.λπ.. Υπάρχει βεβαίως και το έδαφος που τους διευκολύνει, αλλά ενισχύονται από τα πάνω, μέσα από το αστικό πολιτικό σύστημα και τους διάφορους θύλακες και μηχανισμούς. 
Μη μου πείτε ότι η Χρυσή Αυγή θα έφθανε εκεί που έφτασε μόνο από την κρίση και από τη γοητεία των αρχηγών. Εδώ βγαίνει ότι εφοπλιστές τους στήριζαν, στην Αστυνομία είχαν δύναμη, στο Στρατό είχαν δύναμη. Πείτε μου μία λαϊκή εξέγερση που στηρίχθηκε από ένα τμήμα του κεφαλαίου. Πείτε μου μία λαϊκή εξέγερση που στηρίχθηκε από θύλακες της Αστυνομίας και του Στρατού.
Στην Ιταλία, λοιπόν, μέσα στο κόμμα του Μπερλουσκόνι δεν είναι το σύγχρονο φασιστικό κόμμα ή το προηγούμενο φασιστικό κόμμα, το οποίο διαλύθηκε; Είναι αυτό που πάει ακόμα από το Μουσολίνι και συμμετέχουν μέσα στο κόμμα του Μπερλουσκόνι. Άρα, ενσωματώνονται μέσα στο σύστημα και στηρίζονται. Δεν λέμε συνολικά από όλη την αστική τάξη ή από όλα τα κόμματα.
 Και το ότι αυτήν τη στιγμή η Νέα Δημοκρατία, η Κυβέρνηση και το ΠΑΣΟΚ πρωτοστατούν κατά της Χρυσής Αυγής δεν ακυρώνει σε τίποτα τη θέση μας ότι είναι γέννημα του συστήματος και ότι είναι και στήριγμα και εφεδρεία του συστήματος. Άλλωστε τα φασιστικά κόμματα, οι χούντες κ.λπ., τρώνε και τη σάρκα μέσα από την οποία προέκυψαν.
Τέλος, να ξεκαθαρίσω το εξής: Για εμάς δεν είναι καθόλου αδιάφορο αν υπάρχει η αστική κοινοβουλευτική δημοκρατία ή δικτατορία της αστικής τάξης -όπως λέμε εμείς- ή αν αυτή καταλύεται από στρατιωτικό πραξικόπημα, από μία φασιστική χούντα ή δεν ξέρω τι, καταργείται το Κοινοβούλιο, καταργούνται τα κόμματα κ.λπ., κ.λπ.. Τα έχουμε ζήσει στην πλάτη μας αυτά. Αλίμονο. 
Υπάρχει διαφορά βεβαίως, αλλά να ξεκαθαρίσουμε ότι σε καμμία περίπτωση εμείς όμως –και το λέω γιατί απαντάω στον κ. Αθανασίου- δεν θα κάνουμε αυτό που επιθυμεί το σύστημα, να πούμε στο λαό δηλαδή ότι ο λαός έρχεται στην εξουσία, διότι κάθε τέσσερα χρόνια ψηφίζει για το Κοινοβούλιο –και ψηφίζει χωρίς βία και νοθεία και χωρίς δέντρα, νόμιμα, κανονικά γίνονται οι εκλογές- και ότι μπορεί να έρθει στην εξουσία μέσω της ψήφου και του σημερινού Κοινοβουλίου.
Με την ευκαιρία, επειδή λένε και τα άλλα -άκουγα για τον κ. Πάγκαλο και κάτι άλλους να λένε ότι το ΚΚΕ δεν θέλει εκλογές- να πω το εξής: Κοιτάξτε, έχουμε άλλη αντίληψη και για το Κοινοβούλιο. Τι να κάνουμε δηλαδή τώρα; Αν θέλετε και για τις διαδικασίες εκλογής. Δηλαδή, πρέπει να συμμορφωθούμε με αυτό; Έχουμε άλλη αντίληψη. 
Όταν ο λαός γίνει πλειοψηφία και το αποφασίσει, ας δοκιμάσει αυτό που λέμε εμείς ή και κάτι παραπλήσιο –μπορεί να βρει κάτι καλύτερο. Εμείς, παραδείγματος χάριν, λέμε η βάση της εκλογής του λαϊκού Βουλευτή, του αντιπροσώπου του λαού, του Βουλευτή –δεν μας ενοχλεί ο όρος- είναι η παραγωγική μονάδα, είναι η διοικητική μονάδα, είναι η κοινωνική υπηρεσία, είναι ο αγροτικός συνεταιρισμός, είναι οι ελεύθεροι αυτοαπασχολούμενοι, είναι οι φοιτητές, οι σπουδαστές που δεν ανήκουν κάπου από το πανεπιστήμιο κ.λπ., είναι τμήματα του πληθυσμού που δεν εντάσσονται κάπου συγκεκριμένα. Έχουμε άλλη άποψη. Δεν λέμε ότι θα επανεκλέγεσαι ή θα απορρίπτεσαι κάθε φορά που έχουμε εκλογές. Όχι, θα υπάρχει ανακλητότητα. Τι να κάνουμε δηλαδή; 
Αν πάμε τώρα με αυτήν τη λογική, θα μας πείτε κι εσείς αύριο ότι δεν σεβόμαστε το κοινοβουλευτικό σύστημα. Όπως είναι το σύστημα, συμμετέχουμε στις εκλογές, παλεύουμε για να έχουμε περισσότερους Βουλευτές στο Κοινοβούλιο και νομίζω ότι συμπεριφερόμαστε στο Κοινοβούλιο κανονικά, τα ξεκαθαρίζουμε αυτά τα πράγματα. Με συγχωρείτε, όμως: Αυτό το Κοινοβούλιο δεν το παραδεχόμαστε ως περιεχόμενο, ως τρόπο ανάδειξης κ.λπ.. Δεν φοβόμαστε, αλλά νομίζω ότι δεν μπορούμε να εξισώσουμε τα πραξικοπήματα -που, αν θέλετε, καταργούν και αυτή την αστική δημοκρατία την οποία εμείς δεν θαυμάζουμε- με την κοινωνική επανάσταση, όταν και όποτε γίνει. Αυτά είναι καθαρά πράγματα και με αυτήν την έννοια «ΟΧΙ» έπρεπε να ψηφίσουμε. 
Κοιτάξτε να δείτε όμως: Οπωσδήποτε δεν θέλουμε από την άλλη μεριά να θεωρηθεί ότι αθωώνουμε τη Χρυσή Αυγή, γι’ αυτό και λέμε «ΠΑΡΩΝ», γιατί ξέρουμε τι αντιπροσωπεύει αυτό το μόρφωμα που έγινε κόμμα. Προσέξτε: Μη «χαϊδεύετε τα αυτιά» των ψηφοφόρων. Όλα τα κόμματα «χαϊδεύουν τα αυτιά». Ένα μέρος ήξερε τι ψήφιζε. Πάντα υπήρχε στην Ελλάδα ένα ποσοστό και πρέπει να το σκεφτούμε αυτό, γιατί αυτοί είναι νέοι άνθρωποι, είναι λαϊκά στρώματα. Μη «χαϊδεύουμε τα αυτιά», μην είναι ο νους μας μόνο στα «ψηφαλάκια». Έχουμε ανάγκη κι εμείς τις ψήφους, δεν είναι ότι δεν τις θέλουμε, αλίμονο! Ας προσέξουμε όμως. Από αυτήν την άποψη η θέση μας είναι καθαρή και το είπε και η Διαμάντω Μανωλάκου καθαρά: Μη νομίζετε ότι μπορείτε να χρησιμοποιήσετε αυτούς τους νόμους εναντίον μας.
Σήμερα είμαστε πιο έμπειροι, πιο ατσαλωμένοι, πιο μαθημένοι στα δύσκολα. Έχουμε κι ένα παρελθόν που δεν μπορούμε να το υποτιμήσουμε. Αλλά δεν θα βγάλετε άκρη. Εμείς δεν είμαστε η Χρυσή Αυγή να πηγαίνουμε και να λέμε: «Όχι! Εμείς; Διακοσμητικός ήταν ο αγκυλωτός σταυρός». Εμείς θα πούμε: «Το σφυροδρέπανο το σηκώνουμε γιατί αυτό πιστεύουμε».","ΑΛΕΞΑΝΔΡΑ ΠΑΠΑΡΗΓΑ",413
"38503"," Ευχαριστούμε την κυρία Πρόεδρο.
Το λόγο έχει ο κ. Μουσουρούλης για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38504"," Ευχαριστώ, κύριε Πρόεδρε.
Κυρία Παπαρήγα, άκουσα με πολύ σεβασμό τις απόψεις σας. Έχω μόνο μία επιφύλαξη. Πολλές φορές οι κοινωνικές επαναστάσεις από τα κάτω έχουν ρίζα οργανωτική ή άλλη από τα πάνω.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38505"," Όπως η αιγυπτιακή από το Google.","ΑΛΕΞΑΝΔΡΑ ΠΑΠΑΡΗΓΑ",413
"38506"," Πολλές φορές, δεν είπα πάντα. Πάντως όσοι επικαλούνται συνεχώς κοινωνικές επαναστάσεις -δεν το λέω για εσάς- υποσυνείδητα τις ονειρεύονται. Εσείς το λέτε φανερά και αυτό σας κάνει να ξεχωρίζετε.
Έρχομαι στο θέμα μας. Κυρίες και κύριοι συνάδελφοι, περιβαλλοντικά ωφέλιμη είναι κάθε μορφή ενέργειας η οποία μειώνει την εξάρτηση της χώρας από εισαγόμενα ορυκτά καύσιμα. Με αυτήν την έννοια, να προωθήσουμε τις ΑΠΕ και κυρίως τις μικρές, γιατί εξισορροπούν και το ενεργειακό μας σύστημα. Αναπτυξιακά χρήσιμη όμως είναι κάθε μορφή ενέργειας, η οποία οδηγεί στην παραγωγή συμβατικής θερμικής ισχύος –φορτίων βάσης όπως λέμε- σε προσιτές τιμές. Αυτό τι σημαίνει; Αξιοποίηση των εγχώριων ορυκτών καυσίμων, αυτών που έχουμε τώρα και αυτών που θα ανακαλύψουμε στο μέλλον. Μιλάμε λοιπόν για ενεργειακή επιλογή. 
Αυτή, που είναι πυλώνας βιώσιμης ανάπτυξης και κοινωνικής συνοχής -γιατί αναφέρθηκα σε προσιτές τιμές- οφείλει να λαμβάνεται στο δομημένο θεσμικό περιβάλλον της Ευρωπαϊκής Ένωσης, κύριοι συνάδελφοι του ΣΥΡΙΖΑ. Αυτό το δομημένο περιβάλλον οργανώνεται από οδηγίες και κανονισμούς. Επί του προκειμένου, αυτό σημαίνει απελευθέρωση αγοράς, σημαίνει ελεύθερη επιλογή προμηθευτή, σημαίνει ΑΠΕ 20% στην τελική κατανάλωση, σημαίνει βελτίωση ενεργειακής αποδοτικότητας, εξοικονόμηση κ.λπ.. 
Όλα αυτά μαζί. Δεν είναι α λα καρτ. Και είναι κοινοτική υποχρέωση. Τις αποδέχεστε αυτές τις υποχρεώσεις; Διότι, αν τις αποδέχεστε, θα πρέπει ο λόγος που εκφράζουν οι Βουλευτές του ΣΥΡΙΖΑ να συνάδει απολύτως με το ευρωπαϊκό θεσμικό περιβάλλον. Αν όχι, πείτε το να τελειώνουμε, να μη βασανιζόμαστε. Εγώ θεωρώ δεδομένο ότι τις αποδέχεστε. Θα σας αποδείξω όμως παρακάτω πολλές αναντιστοιχίες. Λέτε δηλαδή πράγματα που δεν κολλάνε. 
Ο κ. Τσίπρας μίλησε για ανασυγκρότηση της παραγωγικής βάσης της χώρας. Πάρα πολύ ωραία. Όλοι το επιδιώκουμε. Κυρίαρχη είναι η οικονομική διάσταση της ενέργειας στο εγχείρημα της ανασυγκρότησης της παραγωγικής βάσης. Συμφωνούμε; 
Είναι σαφές ότι αυτό δεν μπορούμε να το πετύχουμε μόνο με μετάβαση μέσω ΑΠΕ, γιατί υπάρχει κόστος. Ήλιος, νερό και αέρας δεν είναι δωρεάν. Έχουν κόστος. 
Είναι επίσης σαφές ότι το κόστος της ενέργειας είναι μεγαλύτερο απ’ αυτό που θα θέλαμε. Θα θέλαμε πιο φτηνή ενέργεια. Είναι ενδεχομένως μεγαλύτερο από την ποιότητα της ενεργειακής υπηρεσίας που παρέχεται. Σίγουρα πάντως είναι μεγαλύτερο για τις επιχειρήσεις, επειδή έχουν να αντιμετωπίσουν και την πτώση των πωλήσεων λόγω υφέσεως. Τι πρέπει να κάνουμε λοιπόν; Να μειώσουμε το κόστος. Για να το μειώσουμε, χρειάζονται διαρθρωτικές αλλαγές. Με τις διαρθρωτικές αλλαγές εσείς έχετε αλλεργία σε όλα τα επίπεδα. Θα τις δούμε ποιες είναι. 
Πώς, λοιπόν, θα γίνει μετάβαση; Θυμίζω ότι για πράσινη ανάπτυξη μας μιλούσε και ο κ. Παπανδρέου. Οι επιλογές είναι δύσκολες. Μιλάμε για ενεργειακό μείγμα. Και εδώ πρέπει να ξεκαθαρίσετε ποια είναι η άποψή σας.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38507"," …(δεν ακούστηκε)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"38508"," Το πιο καλό και υπό τύπον ανεκδότου θα το διαβάσω αργότερα. Είναι το περίφημο άρθρο περί ενεργειακής δημοκρατίας, που αποτελεί τον καθρέφτη των απόψεων του ΣΥΡΙΖΑ. Έρχομαι, στα όσα είπε ο κ. Τσίπρας στην τηλεόραση πριν από λίγες μέρες. Μας προέτρεψε να επενδύσουμε στη ναυτιλία, στον τουρισμό, στη γεωργία και στις ανανεώσιμες πηγές ενέργειας. Πολύ ωραία. Ρωτώ εγώ: Τα θεσμικά πάνω κάτω έχουν γίνει όλα, δηλαδή χωροταξικό, ρυθμιστικές βελτιώσεις, μείωση γραφειοκρατίας. Όλα έχουν γίνει. Άρα, τι εννοεί ο κ. Τσίπρας; Εννοεί κίνητρα. 
Εξ όσων γνωρίζω, τα κίνητρα είναι δυο ειδών: Είτε κίνητρο επιδότησης κεφαλαίου της επένδυσης -οι περισσότερες χώρες το έχουν εγκαταλείψει- είτε από εθνικούς πόρους που δεν έχουμε, είτε από ΕΣΠΑ, που έχουμε μεν, αλλά έχουμε άλλες προτεραιότητες. 
Το δεύτερο κίνητρο ποιο είναι; Είναι η εγγυημένη τιμή της παραγόμενης ενέργειας. 
Δηλαδή, επιδότηση μέσα από λογαριασμό που πληρώνουν οι καταναλωτές, οικιακοί και βιομηχανικοί, αφαιρουμένου του κόστους παραγωγής της ενέργειας που υποκαθίσταται από ΑΠΕ. Αν τα λέω καλά, κύριε γενικέ. Εδώ είναι η διαρθρωτική αλλαγή. Είναι σωστό αυτό το κόστος που υποκαθίσταται από τις ΑΠΕ; Και αν όχι, πώς θα το διορθώσουμε; Γιατί και μη απελευθέρωση και ανανεώσιμες πηγές ενέργειας και όλα φτηνά δεν γίνεται. Να το ξεκαθαρίσουμε.
Λέει ο κ. Τσίπρας για αλλαγές. Θα δούμε. Οι Βουλευτές σας όμως μας έχουν τρελάνει. Άκουγα προχθές τον σεβαστό κατά τα άλλα κ. Γλέζο να λέει ότι οι ανεμογεννήτριες ενοχλούν τα έντομα που επικονιάζουν τα φυτά. Άκουγα και την κ. Διώτη να δηλώνει αντίθετη με τα υδροηλεκτρικά στα δάση και τις δασικές περιοχές. Μα τα νερά στα βουνά είναι. Δεν είναι πουθενά αλλού. Άρα να μην υπάρχει τέτοια απόκλιση απόψεων, τουλάχιστον με τον Αρχηγό σας. Συμβουλή φιλική. 
Πάμε τώρα στην κοινωνική διάσταση της ενέργειας. Μιλάμε για ενεργειακή φτώχεια. Τρεις είναι οι παράγοντες. Είναι οι υψηλές τιμές. Δεν το ακουμπάτε αυτό. Το πιάνετε μόνο από την πλευρά των φόρων.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38509"," Εμείς δεν το ακουμπάμε;","ΑΘΑΝΑΣΙΟΣ ΠΕΤΡΑΚΟΣ",428
"38510"," Περιμένετε. 
Είναι η σπατάλη στην κατανάλωση ενέργειας στα σπίτια μας και είναι και τα χαμηλά εισοδήματα. Αυτό το ακουμπάτε, γιατί εκεί είναι η εύκολη λύση. «Καταργώ το μνημόνιο, ανεβαίνουν τα εισοδήματα, οι μισθοί και τελείωσε η υπόθεση». Εύκολη λύση. Ας έλθουμε τώρα τους συναδέλφους που ασχολούνται με τις τιμές. 
Εγώ λέω, λοιπόν, ότι ασχολείστε μόνο από την πλευρά των φόρων. Παράδειγμα η τροπολογία που κατέθεσαν είκοσι συνάδελφοι του ΣΥΡΙΖΑ. Τι λέει στην πρώτη σελίδα η τροπολογία; Ζητά «κατάργηση» -όχι μείωση- «των ειδικών φόρων κατανάλωσης και του ΦΠΑ πετρελαίου θέρμανσης». Κατ’ αρχάς, αυτό είναι κοινοτική υποχρέωση, συνδέεται δε με αυτό που είπα προηγουμένως, ότι δεν έχετε καμμία μα καμμία αίσθηση των υποχρεώσεων της χώρας. Να μη μιλήσω περί ασφάλειας δικαίου κ.λπ.. Στη δεύτερη σελίδα το προσγειώνετε λίγο. Λέτε «επιστροφή του ειδικού φόρου κατανάλωσης πετρελαίου θέρμανσης στα επίπεδα του Μαρτίου 2011». Αυτό θέλετε να γίνει τώρα, άμεσα. Πολύ ωραία. Το φυσικό αέριο γιατί το ξεχάσατε; 
Να σας πω ότι, όπως το ρωτάτε, μπορώ να υποθέσω ότι εξυπηρετείτε τα συμφέροντα των πετρελαϊκών εταιρειών. Διότι αν γινόταν αυτό στο πετρέλαιο, τι θα γίνει με το αέριο; Προσοχή, λοιπόν, γιατί αυτά τα πράγματα δείχνουν επιπολαιότητα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38511"," Κλείστε το ναυτιλιακό, τις εξαγωγές, να δείτε πώς γίνεται.","ΑΘΑΝΑΣΙΟΣ ΠΕΤΡΑΚΟΣ",428
"38512"," Παρακαλώ, μη διακόπτετε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38513"," Σας διέφυγαν αυτά, γιατί ασκείτε ψηφοθηρική και όχι ουσιαστική πολιτική. 
Θέλω, να πω δύο λόγια για το άρθρο του ΣΥΡΙΖΑ που διάβασα στην «ΑΥΓΗ». Μιλάει για τρίτο δρόμο κ.λπ., λέει ότι δεν του κάνει του ΣΥΡΙΖΑ ούτε το νεοφιλελεύθερο πλαίσιο της ενέργειας που εκπορεύεται καθαρά από την Ευρωπαϊκή Ένωση ούτε η συνέχιση του συγκεντρωτικού προτύπου παραγωγής κ.ο.κ. 
Το ενδιαφέρον όμως, είναι αλλού. Θα σας διαβάσω και όποιος καταλάβει, κατάλαβε: «Το μοντέλο μετάβασης του ΣΥΡΙΖΑ προβλέπει την ενίσχυση του ρόλου της κοινότητας με βάση τον έλεγχο και τη δημιουργία εποικοδομητικής αυτονομίας. Μία σωστή ισορροπία δημιουργείται μεταξύ των διαφορετικών ρόλων των ατόμων, των συνεταιρισμών, των δημοτικών αρχών και του κράτους». Δεν καταλαβαίνω τίποτα. Παρακαλώ κάποιον συνάδελφο, μόλις κατέλθω από το Βήμα, να μου το εξηγήσει.
Υπάρχουν πάρα πολλά άλλα πράγματα τα οποία είναι τελείως ακατανόητα … 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, σας παρακαλώ πολύ να μου δώσετε ένα λεπτό ακόμα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38514"," Έχετε ένα λεπτό, κύριε συνάδελφε, αλλά παρακαλώ να είμαστε συνεπείς, γιατί μέχρι τις 18.00΄ θα κρατήσει σήμερα η συζήτηση και θα συνεχίσουμε την Τρίτη 22 Οκτωβρίου. Έχουμε πάρα πολλούς ομιλητές και καλό είναι να σεβόμαστε τον επόμενο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38515"," Βεβαίως. Δεν καταλάβατε, όμως, ότι τώρα βοηθάω την Αξιωματική Αντιπολίτευση να βελτιώσει τον πολιτικό της λόγο.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38516"," Στο πλαίσιο του χρόνου σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38517"," Σχετικά με την ποικιλία των απόψεων του ΣΥΡΙΖΑ, δύο παραδείγματα θα πω και κατεβαίνω από το Βήμα.
Κύριοι συνάδελφοι, σας προσέχω και σας μελετώ. Υπάρχουν ερωτήσεις συναδέλφων, όπως της κ. Διώτη προς τους Υπουργούς. Ρωτά: «Γιατί δεν προχωράτε γρήγορα τις ΑΠΕ και να καταργήσουμε ως χώρα» –πριν από ενάμιση χρόνο περίπου έγινε αυτή η ερώτηση και την έχω κρατήσει- «τον επικίνδυνο στην υγεία λιγνίτη;». 
Έρχονται πριν από έξι μήνες άλλοι πέντε συνάδελφοι του ΣΥΡΙΖΑ οι οποίοι αναφέρουν: «Πρόβλημα στη Μεγαλόπολη με τα ορυχεία και την τροφοδοσία των μονάδων και ζητούν γρήγορη αποκατάσταση». Και μάλιστα εγκαλούν το Υπουργείο, γιατί δεν έχει κινήσει γη και ουρανό να φτιάξει ένα σχέδιο για να βγαίνει γρήγορα ο λιγνίτης.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38518"," Πολύ σωστά το λέμε.","ΑΘΑΝΑΣΙΟΣ ΠΕΤΡΑΚΟΣ",428
"38519"," Θα τα μελετήσουμε.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"38520"," Δεύτερο παράδειγμα: Πέντε Βουλευτές ζήτησαν μείωση του τέλους ΑΠΕ. Πολύ ωραία. Τι ζητούν με την ερώτηση; Ορθότερη κατανομή, για να μην επιβαρύνει τον οικιακό καταναλωτή. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Τι σημαίνει ορθότερη κατανομή; Σημαίνει να το μετακυλίσουμε στη βιομηχανία. Στην ίδια ερώτηση ζητούν και μέτρα για τη μείωση του ενεργειακού κόστους στη βιομηχανία. Δηλαδή, η αντίθετη άποψη μέσα στην ίδια ερώτηση. Σκεφτείτε να έπρεπε να δώσετε και απαντήσεις.
Ευχαριστώ, κύριε Πρόεδρε.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"38521"," Τις απαντήσεις τις δώσατε εσείς. Θα σας στείλω την εισήγηση.","ΑΘΑΝΑΣΙΟΣ ΠΕΤΡΑΚΟΣ",428
"38522"," Κι εμείς ευχαριστούμε.
Το λόγο έχει ο κ. Κόλλιας για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38523"," Ευχαριστώ, κύριε Πρόεδρε.
Κυρίες και κύριοι συνάδελφοι, το νομοσχέδιο που συζητούμε σήμερα είναι μία σοβαρή προσπάθεια, μία αξιέπαινη πρωτοβουλία της Κυβέρνησης, προκειμένου να βάλει μία τάξη στο ενεργειακό τοπίο της χώρας. 
Η προχειρότητα στη χάραξη και την εφαρμογή της ενεργειακής μας πολιτικής από το 2010 έχει οδηγήσει σήμερα σε οριακές καταστάσεις, που χρήζουν άμεσης επανόρθωσης. 
Ιδιαίτερα η τιμολογιακή πολιτική που ακολουθήθηκε και τα υπέρμετρα κίνητρα που δόθηκαν για την εγκατάσταση μονάδων ΑΠΕ ανέβασαν το κόστος της ενέργειας σε πρωτοφανή επίπεδα σε σχέση με την υπόλοιπη Ευρώπη. 
Βεβαίως και στηρίζουμε την πράσινη ανάπτυξη και την καθαρή ενέργεια. Είμαστε υποχρεωμένοι, όμως, να στηρίξουμε και τα συμφέροντα των καταναλωτών, γιατί από τη μία πλευρά έχει δημιουργηθεί ένα εξωπραγματικό έλλειμμα στον ειδικό λογαριασμό του ΛΑΓΗΕ, το μεγαλύτερο μέρος του οποίου θα κληθεί να το πληρώσει ο Έλληνας καταναλωτής και από την άλλη έχουν υπερκαλυφθεί οι στόχοι που έχουμε βάλει για παραγωγή ενέργειας από ΑΠΕ, όχι μόνο για το 2014 αλλά μέχρι και το 2020.
Κυρίες και κύριοι συνάδελφοι, σύμφωνα με στοιχεία του ΑΔΜΗΕ η εγκατεστημένη ισχύς από ΑΠΕ μόνο στο διασυνδεδεμένο σύστημα αυξήθηκε μέσα σε ένα χρόνο, την περίοδο ΄12-΄13, κατά 400%. Η εγκατεστημένη ισχύς από ΑΠΕ σήμερα έχει ξεπεράσει τα 4.200 MW. Το μέσο κόστος παραγωγής για όλες τις τεχνολογίες ΑΠΕ υπερβαίνει τα 185 ευρώ η μεγαβατώρα, όταν την ίδια στιγμή η μέση οριακή τιμή διαμορφώνεται από 40 έως 60 ευρώ η γιγαβατώρα. 
Σήμερα, η συμμετοχή του λιγνίτη έχει πέσει κάτω από το 50%. Με τα τελευταία στοιχεία του ΛΑΓΗΕ το οκτάμηνο Ιανουάριος - Αύγουστος του 2013, η παραγωγή ηλεκτρικής ενέργειας από λιγνιτικές μονάδες έχει μειωθεί κατά 19,3%. Την ίδια στιγμή η συμμετοχή των ΑΠΕ αυξήθηκε κατά 50% περίπου.
Επισημαίνω, ιδιαιτέρως και ενισχύω τα όσα είπε ο προλαλήσας συνάδελφος κ. Μουσουρούλης ότι η παραγόμενη μεγαβατώρα από λιγνίτη στοιχίζει 40 ευρώ όταν το φυσικό αέριο στοιχίζει 100 ευρώ και το κόστος από τα φωτοβολταϊκά ανεβαίνει στα 300 ευρώ με τελική μεσοσταθμική τιμή που προσεγγίζει τα 400 ευρώ. Στο ίδιο διάστημα το έλλειμμα του ειδικού λογαριασμού του ΛΑΓΗΕ έφτασε σύμφωνα με τα επίσημα στοιχεία στα 550 εκατομμύρια. Τα γνωρίζετε, κύριε Υπουργέ. Σήμερα πιστεύω, γιατί δεν έχει συμπεριληφθεί ο Σεπτέμβριος και το διάστημα που έχουμε διανύσει από τον Οκτώβριο, έχει ξεπεράσει τα 600 εκατομμύρια.
Αυτά τα νούμερα καταδεικνύουν και το υπέρογκο κόστος που προκύπτει από τη συμμετοχή των ΑΠΕ στην παραγωγή ενέργειας, κόστος το οποίο είναι απαράδεκτο και στην παρούσα δυσμενή οικονομική συγκυρία δεν μπορεί να σηκώσει ο Έλληνας καταναλωτής.
Θα ήθελα ιδιαιτέρως να επισημάνω ότι κατά τους θερινούς μήνες που η λειτουργία των φωτοβολταϊκών μονάδων πέφτει, ο ειδικός λογαριασμός του ΛΑΓΗΕ παρουσιάζει σταθερά θετικό πρόσημο έως και 20 εκατομμύρια ετησίως.
Είναι προφανές, κυρίες και κύριοι συνάδελφοι, ότι όσο αυξάνεται η συμμετοχή των ΑΠΕ στο μείγμα ενέργειας τόσο αυξάνεται και το κόστος. Αυτό, όμως, που είναι λιγότερο προφανές είναι η συμμετοχή στην αύξηση του κόστους των μονάδων φυσικού αερίου, διότι τις περιόδους που τα φωτοβολταϊκά και τα αιολικά δεν λειτουργούν, εκ των πραγμάτων η έλλειψη που παρατηρείται στην ενέργεια καλύπτεται από μονάδες φυσικού αερίου, γιατί αυτός είναι ο μοναδικός τεχνικά εφικτός τρόπος να συμπληρώνετε ελλείψεις. Αυτή η αναμονή των μονάδων φυσικού αερίου πληρώνεται πολύ ακριβά. Οι φθηνές λιγνιτικές μονάδες δεν έχουν τη δυνατότητα να μπαινοβγαίνουν στο σύστημα και όσες φορές επιχειρήθηκε αυτό υπήρξε τεράστιος κίνδυνος να σημειωθούν ανεπανόρθωτες βλάβες. 
Έτσι, κυρίες και κύριοι συνάδελφοι, συνεχίζεται ο φαύλος κοστοβόρος κύκλος και το χειρότερο είναι ότι με το φυσικό αέριο κανείς δεν μπορεί να εγγυηθεί ούτε την επάρκεια ούτε το μελλοντικό κόστος για την προμήθειά του. Αποτέλεσμα όλων αυτών είναι ότι οι καταναλωτές επιβαρύνονται διαρκώς με το ολοένα αυξανόμενο τέλος, οι επιχειρήσεις πληρώνουν ακριβά την ενέργεια και το σύνολο της εθνικής οικονομίας χάνει σε ανταγωνιστικότητα.
Ποια είναι, λοιπόν, η λύση; Να εγκαταλείψουμε τις ΑΠΕ, να πετάξουμε έξω από το ενεργειακό τοπίο τους μικρούς παραγωγούς ΑΠΕ και δη τους αγρότες; Όχι, βέβαια. Κάτι τέτοιο θα έδειχνε ασυνέπεια τόσο απέναντι στους επενδυτές όσο απέναντι και στις ευρωπαϊκές μας υποχρεώσεις σε ό,τι αφορά την πράσινη ενέργεια. Είναι θέμα πολιτικής, γιατί η πολιτική που ακολουθήθηκε μέχρι σήμερα δεν έπληξε μόνο τους καταναλωτές, έπληξε και τους μικρούς παραγωγούς, ιδιαίτερα τους αγρότες που εγκατέστησαν φωτοβολταϊκά, που εμπιστεύτηκαν το κράτος, που πήραν δάνεια με επαχθείς όρους για να επενδύσουν και σήμερα βλέπουν να καθυστερεί η πληρωμή τους πάνω από έξι μήνες, βλέπουν η τιμή πώλησης να πέφτει διαρκώς και η φορολόγηση που τους επιβάλλεται είναι υπέρογκη. 
Αν δεν αλλάξουν οι συνθήκες, αυτοί οι αγρότες, κύριε Υπουργέ, δεν πρόκειται ποτέ να αποσβέσουν την επένδυσή τους.
Ενώ ξεκίνησαν με ένα μικρό φωτοβολταϊκό για να ενισχύσουν το εισόδημά τους, δυστυχώς σήμερα χρησιμοποιούν το εισόδημα που προέρχεται από την αγροτική γη προκειμένου να καλύψουν τις επενδύσεις τους. 
Αυτούς τους αγρότες και ιδιαίτερα εκείνους που έχουν επενδύσει σε ημιορεινές, σε ορεινές ή μειονεκτικές περιοχές έχουμε χρέος, κύριε Υπουργέ, να τους προστατεύσουμε, να τους βοηθήσουμε να παραμείνουν και να κρατήσουν ζωντανή την ελληνική περιφέρεια. 
Κυρίες και κύριοι συνάδελφοι, αν συνεχιζόταν η ίδια πολιτική είναι σίγουρο ότι σε σύντομο χρονικό διάστημα το κράτος αντί να επιδοτεί την εγκατάσταση μονάδων ΑΠΕ θα επιδοτεί το ξήλωμά τους. Δυστυχώς, αυτή είναι μια συζήτηση η οποία σήμερα έχει ξεκινήσει στην Ισπανία. Επομένως ήταν απαραίτητη μια νομοθετική πρωτοβουλία, όπως αυτή που έχουμε σήμερα, για να εξορθολογιστεί η ενεργειακή πολιτική, να ισοσκελιστεί ο ειδικός προϋπολογισμός και να ισορροπήσει η αγορά ενέργειας. Θεωρώ, κύριε Υπουργέ, ότι θα πρέπει να ακολουθήσουν και άλλες πρωτοβουλίες ακόμα πιο ριζικές, γιατί διαφορετικά στο μέλλον θα βρεθούμε ενώπιον δυσάρεστων εκπλήξεων. 
Υπενθυμίζω ότι μέχρι το 2020 θα έχουν αποσυρθεί από την παραγωγή οι λιγνιτικές μονάδες ισχύος 3,5 GW. Με άλλα λόγια θα απολέσουμε τη φθηνότερη πηγή ενέργειας που διαθέτει η χώρα. Εάν δεν έχει μπει μέχρι τότε μια τάξη, τότε είναι σίγουρο ότι το κόστος ενέργειας θα εκτοξευθεί στα ύψη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε μισό λεπτό. 
Κυρίες και κύριοι συνάδελφοι, οι ΑΠΕ έχουν ακόμα τεράστια περιθώρια ανάπτυξης στη χώρα μας αλλά η ανάπτυξή τους πρέπει να γίνει βάσει μιας σοβαρής ρεαλιστικής οικονομοτεχνικής μελέτης, να συνδεθεί περισσότερο η παραγωγή με την ιδιοκατανάλωση, κάτι που το προβλέπει το νομοσχέδιο, να πληρώσουν περισσότερα, κύριε Υπουργέ, οι μεγάλοι παραγωγοί. Διαφορετικά είναι σίγουρο ότι ο Έλληνας καταναλωτής δεν θα μπορέσει να πληρώσει αυτό το κόστος. 
Κυρίες και κύριοι συνάδελφοι, το νομοσχέδιο κινείται σε πολύ καλή κατεύθυνση. Κύριε Υπουργέ, πιστεύω ότι η επόμενη νομοθετική πρωτοβουλία της Κυβέρνησης και του Υπουργείου σας, θα βάλει τις βάσεις για μια νέα τολμηρή ενεργειακή πολιτική που θα υπηρετεί πραγματικά τις ανάγκες της εθνικής οικονομίας και θα προστατεύει τα συμφέροντα του Έλληνα καταναλωτή. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΚΟΛΛΙΑΣ",230
"38524"," Εμείς ευχαριστούμε τον κ. Κόλλια. 
Το λόγο έχει ο κ. Ευάγγελος Αποστόλου για οκτώ λεπτά και αμέσως μετά θα πάρει το λόγο ο κύριος Υπουργός για την τροπολογία.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38525"," Κυρίες και κύριοι συνάδελφοι, αν και κανείς δεν πρέπει να διαφωνεί με την προώθηση των ανανεώσιμων πηγών ενέργειας και ιδιαίτερα των αιολικών πάρκων, κατορθώσατε, κύριε Υπουργέ, με τις επιλογές σας, τόσο εσείς όσο και οι προηγούμενοί σας, το ακατόρθωτο. Καταστήσατε τη φιλικότερη προς το περιβάλλον ενέργεια, όπως είναι η αιολική, όχι μόνο εχθρό των τοπικών κοινωνιών αλλά και οικονομικά δυσβάσταχτη για τον ελληνικό λαό. 
Η παραγωγή ηλεκτρικής ενέργειας από τις ανανεώσιμες πηγές με την τεχνολογία και το καθεστώς των επιδοτήσεων που εφαρμόζετε σήμερα, δεν μπορεί να συνεχιστεί. Είναι αδιανόητο επίσης να έχει μειωθεί η αιχμή ζήτησης από 10.000 MWh σε 7.500 και ταυτόχρονα με διάφορα τερτίπια να πληρώνει ο ελληνικός λαός σε όλους τους συνδεδεμένους παραγωγούς πάνω από 300 εκατομμύρια το χρόνο, αδιακρίτως αναγκών και εισροών στο σύστημα. Μέχρι και ειδικό τέλος στην ηλεκτρική ενέργεια που παράγεται από λιγνίτη να κατατίθεται στο ΛΑΓΗΕ καθιερώσατε το Νοέμβρη του 2012. 
Τι συνέβη, αγαπητοί συνάδελφοι, ως τώρα στο χώρο των ανανεώσιμων πηγών ενέργειας; Επενδύσεις με ανεμογεννήτριες και φωτοβολταϊκά, που το μεγαλύτερο μέρος του εξοπλισμού τους προερχόταν από άλλες χώρες, δηλαδή χωρίς προστιθέμενη αξία που σημαίνει ότι δεν δημιουργήθηκαν νέες θέσεις εργασίας, δεν υπήρξε ουσιαστική προσφορά στην εθνική οικονομία και υπηρετήθηκαν συγκεκριμένα συμφέροντα. 
Πάρτε για παράδειγμα το τέλος των ανανεώσιμων πηγών ενέργειας. Από 0,27 ευρώ η μεγαβατώρα το 2008 έγινε τον Ιούλιο του 2013, 20,80 ευρώ. Δηλαδή, είχαμε μια αύξηση της τάξης του 3000%. 
Άλλο παράδειγμα αποτελεί η μέση τιμή της ηλεκτρικής ενέργειας από φωτοβολταϊκά. Ανέρχεται ακόμα και μετά την πρόσφατη μείωση στα 393 ευρώ ανά μεγαβατώρα, όταν στην Κύπρο είναι από 74 ως 94 ευρώ και κάτι ανάλογο συμβαίνει και στις άλλες ευρωπαϊκές χώρες. 
Κύριε Υπουργέ, έπρεπε -δεν είναι μόνο για σας, αλλά και για τους προηγούμενους- να είχατε αναμείνει να ωριμάσει και στη χώρα μας η τεχνολογία, ιδιαίτερα στα φωτοβολταϊκά τόξα, οπότε θα έπεφταν οι τιμές, κάτι που έκαναν οι άλλες χώρες, για να μπορούμε να έχουμε αποσβέσεις τουλάχιστον δεκαετίας, όχι σαν τις αποσβέσεις τετραετίας και πενταετίας που έχουμε σήμερα. 
Βεβαίως, θα έπρεπε να είχατε σχεδιάσει και πόσες γαίες θα θυσιαστούν στη συγκεκριμένη δραστηριότητα. Διότι αυτή η δραστηριότητα ήταν και για τους αγρότες πραγματικά μια πρόκληση, αλλά κατέληξε σε διπλή ζημιά. Διότι και την παραγωγική τους γη παραχώρησαν και πολλοί έπεσαν θύματα συγκεκριμένων εταιρειών. 
Όσον αφορά τους μεμονωμένους αγρότες, ξέρετε ότι έχουν υποβάλει περί τις πεντέμισι χιλιάδες αιτήσεις. Μόνο μερικές εκατοντάδες έχουν υλοποιηθεί, εξαιτίας της αδυναμίας των ίδιων σε εξεύρεση κεφαλαίων και βεβαίως της μη ενίσχυσης από τις τράπεζες. Αυτή την ώρα, αυτοί οι πεντέμισι χιλιάδες αγρότες έχουν πληρώσει ο καθένας για την κατάθεση των φακέλων περί τις 5.000 ευρώ και περιμένουν. 
Επιτρέψτε μου, όμως, να σταθώ ιδιαίτερα στην περίπτωση της Σκύρου, γιατί αυτή την ώρα η τοπική κοινωνία βρίσκεται σε αναστάτωση και πρέπει να υπάρξει και από τη δική μας πλευρά μια συγκεκριμένη τοποθέτηση, διότι δεν υπάρχει άλλος χώρος πραγματικά για να αναδειχθεί το πρόβλημα όπως εδώ. 
Αγαπητοί συνάδελφοι, όταν το Φεβρουάριο του 2010 οι γυναίκες Υπουργοί της πράσινης ανάπτυξης του ΠΑΣΟΚ, η κ. Μπιρμπίλη με την κ. Κατσέλη -συνεπικουρούμενες από τον κ. Σάλλα της Τράπεζας Πειραιώς- εξήγγειλαν τη δημιουργία δέκα επιχειρηματικών πάρκων σε ισάριθμα νησιά, τους Σκυριανούς τους έζωσαν τα φίδια. Διότι ήδη από το 2005 γνώριζαν και είχαν μπει σε έναν αγώνα ανατροπής των σχεδίων της Ιεράς Μονής Μεγίστης Λαύρας του Αγίου Όρους να εγκαταστήσει στο νησί τους δέκα αιολικά πάρκα εκατόν έντεκα ανεμογεννητριών με συνολική ισχύ 333 MW. 
Βέβαια, από εκείνα τα δέκα επιχειρηματικά πάρκα δεν «περπάτησε» κανένα. Η Ρυθμιστική Αρχή Ενέργειας ενέκρινε τα δύο, από τα οποία το εξής ένα είναι της Σκύρου. 
Πώς να μην αντιδράσουν οι Σκυριανοί, όταν βλέπουν ότι η ίδια η ΡΑΕ μιλούσε και μιλάει για ήπια ανάπτυξη αιολικών πάρκων στα νησιά, βάζοντας ως όριο τη μέγιστη ζήτησή τους σε ηλεκτρική ενέργεια; Αυτό σας είχαν προτείνει και οι Σκυριανοί, που στην περίπτωσή τους η μέγιστη ζήτηση δεν ξεπερνά τα 4,5 MW. 
Βέβαια, με τις τωρινές ρυθμίσεις, εσείς παρ’ ότι υιοθετείτε τις μικρές μονάδες, δυστυχώς φαίνεται ότι για τη Σκύρο δεν κάνετε το ίδιο. Η υποταγή σας στο ιερό επενδυτικό ενδιαφέρον θα αποτελέσει τη συνταγή της απόλυτης δυσφήμισης των ανανεώσιμων πηγών ενέργειας, αλλά και για τους Σκυριανούς μια άγρια επιθετική ενέργεια. 
Δεν θα σταθώ στους ιδιαίτερους λόγους που επικαλούνται, δηλαδή στις επιπτώσεις τόσο στο περιβάλλον -η περιοχή έχει ενταχθεί στο δίκτυο «Natura»- όσο και στον τουρισμό, αφού όσοι έχουν επισκεφτεί την Σκύρο έχουν οι ίδιοι προσωπική άποψη. 
Εξάλλου, αυτά σας τα έχουν πει και νομίζω ότι πρέπει να τους ξανακούσετε, κύριε Υπουργέ. 
Η μη αποδοχή του έργου από την τοπική κοινωνία είναι καθολική και διαχρονική και έχει εκφραστεί και από την Περιφέρεια Στερεάς Ελλάδας, που απέρριψε τη σχετική μελέτη περιβαλλοντικών επιπτώσεων. 
Επιτρέψτε μου στο λίγο χρόνο που μου μένει να ασχοληθώ και με ένα προσωπικό ζήτημα που έχει σχέση με τη συγκεκριμένη επένδυση. 
Αγαπητοί συνάδελφοι, επιδιώκουν και την προσωπική μου σιωπή με αγωγές εκατοντάδων χιλιάδων ευρώ, γιατί στις παρεμβάσεις μου αναφέρθηκα και στον τρόπο με τον οποίο τα βυζαντινά χρυσόβουλα και τα τουρκικά ταπιά απέκτησαν νομιμοφάνεια, με ευθύνη βεβαίως των θεσμικών οργάνων της πολιτείας και για την απόκτηση της γης στην οποία προγραμματίζεται να γίνει η συγκεκριμένη επένδυση, αγνοώντας το τεκμήριο κυριότητας του δημοσίου. 
Τους απαντώ και θα τους απαντώ. Υπάρχει πολίτης σε αυτόν το τόπο που να πιστεύει ότι ένας Βουλευτής και μάλιστα της Αριστεράς, που έχει επιδείξει στη μακρά της πορεία την προσήλωση σε αξίες και αρχές, μπορεί να σιωπά; Υπάρχει πολίτης σε αυτόν το τόπο που να πιστεύει ότι όλοι όσοι υπερασπιζόμαστε το δημόσιο συμφέρον, ιδιαίτερα στη κρίσιμη σήμερα περίοδο, πρέπει να σιωπάμε; Δεν πρέπει να σιωπάμε και τη μάχη θα συνεχίσουμε να τη δίνουμε. 
(Χειροκροτήματα από την πτέρυγα του ΣΥΡΙΖΑ-ΕΚΜ)","ΕΥΑΓΓΕΛΟΣ ΑΠΟΣΤΟΛΟΥ",35
"38526"," Ο Υπουργός Εσωτερικών κ. Μιχελάκης έχει ζητήσει το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38527"," Κυρίες και κύριοι συνάδελφοι, αμέσως μετά την άσκηση σειράς ποινικών διώξεων σε βάρος Βουλευτών της Χρυσής Αυγής για σύσταση και συμμετοχή σε εγκληματική οργάνωση, προχωρήσαμε στην κατάθεση τροπολογίας για την αναστολή της χρηματοδότησης πολιτικών κομμάτων. 
Καταστήσαμε, ταυτόχρονα, σαφές ότι ο στόχος μας είναι η ευρύτερη πολιτική συναίνεση και είχα για το σκοπό αυτόν αλλεπάλληλες συναντήσεις με εκπροσώπους των κομμάτων, έτσι ώστε όλοι μαζί να στείλουμε ένα ισχυρό μήνυμα. 
Θέλω να τονίσω ότι η τροπολογία αυτή έρχεται να καλύψει ένα σημαντικό κενό του δικαιικού μας συστήματος, ένα προφανές νομοθετικό κενό το οποίο οφείλεται στο γεγονός ότι ο νομοθέτης δεν προέβλεψε τον κίνδυνο να βρεθούν στη Βουλή και να λαμβάνουν κρατική χρηματοδότηση κόμματα ηγετικά στελέχη των οποίων εμπλέκονται σε εγκληματική οργάνωση ή σε τρομοκρατική δραστηριότητα.
Αυτό ακριβώς το κενό έρχεται να καλύψει η συγκεκριμένη τροπολογία, η οποία προβλέπει ότι σε περίπτωση άσκησης δίωξης κατά της ηγεσίας ή κρισίμου αριθμού στελεχών ενός κόμματος, για τα εγκλήματα των άρθρων 187 περί εγκληματικής οργάνωσης ή 187Α περί τρομοκρατικής δράσης, αναστέλλεται η κρατική χρηματοδότηση προς το κόμμα αυτό. 
Για την Κυβέρνηση είναι αδιανόητο το κράτος και οι φορολογούμενοι πολίτες να χρηματοδοτούν εγκληματικές ή τρομοκρατικές οργανώσεις που επιχειρούν να καλυφθούν κάτω από το μανδύα του πολιτικού κόμματος. 
Τονίζω ακόμα ότι την τροπολογία αυτή την καταθέτουμε ως στοιχειώδες μέτρο προστασίας της χώρας απέναντι σε όσους επιβουλεύονται τη δημοκρατία, τη δημόσια τάξη και την κοινωνική ειρήνη. Γι’ αυτό και προσδοκούμε στη συγκεκριμένη νομοθετική μας πρωτοβουλία να έχουμε την ευρύτερη δυνατή συναίνεση, συναίνεση όχι μόνο κοινοβουλευτική αλλά συναίνεση και στην κοινωνία. 
Με το πρίσμα αυτό προχωρήσαμε σε ορισμένες νομοτεχνικές βελτιώσεις προκειμένου να καταστεί δυνατή η ομόθυμη αποδοχή της από το Σώμα. Ειδικότερα, προσθέσαμε ως προϋπόθεση αναστολής χρηματοδότησης την επιβολή προσωρινής κράτησης. Αυξήσαμε τον αριθμό των παραπεμπομένων Βουλευτών ή στελεχών του κεντρικού οργάνου διοίκησης από το ένα δέκατο (1/10) στο ένα πέμπτο (1/5). Υιοθετήσαμε την πρόταση για διεξαγωγή ονομαστικής ψηφοφορίας στη Βουλή με την απόλυτη πλειοψηφία του όλου αριθμού των Βουλευτών και προβλέψαμε ότι η αναστολή χρηματοδότησης μπορεί να επιβληθεί εφόσον οι εγκληματικές πράξεις τελέστηκαν στο πλαίσιο δράσης του κόμματος ή στο όνομα αυτού. 
Σχετικά με την παρατήρηση που διατυπώθηκε για τη μη ρητή αναφορά συγκεκριμένου κόμματος στην προτεινόμενη διάταξη ή στην εισηγητική έκθεση, θα ήθελα να υπογραμμίσω ότι κάθε κανόνας δικαίου οφείλει να είναι γενικός και απρόσωπος και όχι φωτογραφικός. 
Κυρίες και κύριοι συνάδελφοι, όταν απειλούνται ή πλήττονται τα δημόσια αγαθά που προανέφερα δεν χωρούν μικροκομματικές ή κοντόφθαλμες προσεγγίσεις. Όταν διακυβεύεται η εύρυθμη και ομαλή λειτουργία της δημοκρατίας, ο αγώνας θα πρέπει να είναι κοινός.
Έχουμε υποχρέωση απέναντι στους πολίτες να ανταποκριθούμε στην απαίτησή τους για αναβάθμιση της ποιότητας και της αξιοπιστίας της πολιτικής. Έχουμε υποχρέωση να προστατέψουμε αποτελεσματικά τους δημοκρατικούς θεσμούς. Η ομόθυμη αποδοχή της σημερινής τροπολογίας μπορεί να αποτελέσει ένα σημαντικό βήμα προς αυτήν την κατεύθυνση.
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΜΙΧΕΛΑΚΗΣ",323
"38528"," Και εμείς ευχαριστούμε τον κύριο Υπουργό.
Το λόγο έχει ο κ. Δερμιτζάκης για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38529"," Κύριε Πρόεδρε, κυρίες και κύριοι Βουλευτές, το συγκεκριμένο νομοσχέδιο αποτελεί μία γενική εξουσιοδότηση στον κύριο Υπουργό να ρυθμίζει με υπουργικές αποφάσεις όλα τα θέματα που αφορούν τις ΑΠΕ. 
Η υπερψήφισή του υποβαθμίζει έτι περισσότερο το Κοινοβούλιο και τη Δημοκρατία, παρ’ όλο που όπως ισχυρίζεται στο πρώτο του μέρος θέλει να αναπτυχθούν οι ΑΠΕ και να περιοριστεί το έλλειμμα του ΛΑΓΗΕ, ένα έλλειμμα που δημιουργήθηκε παρ’ όλη τη μεγάλη αύξηση του ΕΤΜΕΑΡ και προβλέπεται από 400 εκατομμύρια το 2013 να αυξηθεί σε 1 δισεκατομμύριο το 2015.
Αυτή η αύξηση αύξησε παράλληλα το ενεργειακό κόστος, έφερε μείωση στην κατανάλωση και περιορισμό των εσόδων. Να σημειωθεί ότι από το ποσό που εισπράττεται, μόλις το 40% πηγαίνει στις πληρωμές παραγωγών ΑΠΕ, ενώ το 60% δίδεται για επιδοτήσεις σε ορυκτά καύσιμα και στο φυσικό αέριο.
Κυρίες και κύριοι συνάδελφοι, εάν δούμε ένα χάρτη της Γερμανίας με τα αιολικά πάρκα στη χώρα αυτή, θα παρατηρήσουμε ότι στη νότια Γερμανία με τις οροσειρές, όπου υπάρχει έντονο τουριστικό ενδιαφέρον -παραδείγματος χάριν, Μέλανας Δρυμός και Βαυαρικές Άλπεις- δεν έχει επιτραπεί να εγκατασταθούν αιολικοί σταθμοί. Το ίδιο συμβαίνει και σε άλλες ευρωπαϊκές χώρες, όπου ο τουρισμός και η γεωργία αποτελούν βασικούς πυλώνες της οικονομίας τους.
Υπάρχει πολύ αυστηρό θεσμικό πλαίσιο για την εγκατάσταση ΒΑΠΕ σε όλες τις χώρες της Κεντρικής Ευρώπης όπου βρίσκεται η κεντρική οροσειρά των Άλπεων και οι πρόποδές της. 
Κάνω αυτή την αναφορά, κύριοι συνάδελφοι, γιατί σε αντίθεση με ό,τι συμβαίνει στις ευρωπαϊκές χώρες, εάν αντικρύσει κανείς τον χάρτη με τις περιοχές της πατρίδας μας όπου σχεδιάζεται να γεμίσουν με ανεμογεννήτριες και καθρέπτες, θα αντιληφθεί την τεράστια διαφορά.
Στην Ελλάδα την ώρα που ο λαός μας σηκώνει καθημερινά το σταυρό τού μαρτυρίου εξαιτίας των βάρβαρων πολιτικών που έχουν καταστρέψει τη ζωή του και έχουν διαλύσει κάθε έννοια κοινωνικού αγαθού, δυναμιτίζεται στο όνομα δήθεν της πράσινης ανάπτυξης και των ΑΠΕ κάθε αναπτυξιακή προοπτική και παραγωγική ανασυγκρότηση που θα μπορούσε να στηριχτεί στους δύο δυναμικούς πυλώνες της οικονομίας μας, που είναι η γεωργία και ο τουρισμός.
Διότι, αλήθεια δεν μπορώ να φανταστώ ότι υπάρχει έστω και ένας μέσα σε αυτή την Αίθουσα που να πιστεύει ότι μπορούν να πάνε παράλληλα οι ανεμογεννήτριες, οι καθρέπτες που θα γεμίσει η Κρήτη και τα νησιά μας, με την τουριστική ανάπτυξη. Και σε αυτόν τον τομέα, όμως, οι ανάγκες της κοινωνίας, οι πραγματικές ανάγκες των πολιτών παραμερίζονται μπροστά στους σχεδιασμούς των δανειστών μας.
Είναι χαρακτηριστική η δήλωση του κ. Σόιμπλε σε συνέντευξή του: «Η εισαγωγή ηλιακής και αιολικής ενέργειας προς τη Γερμανία θα είναι ένα δυνατό επιχείρημα για να πειστεί ο Γερμανός φορολογούμενος να επωμιστεί το ρίσκο ενός νέου προγράμματος για την Ελλάδα». Στο ίδιο πνεύμα έχουν τοποθετηθεί και μιλήσει και άλλοι Γερμανοί αξιωματούχοι.
Με πρόσχημα πάντα τη σωτηρία του πλανήτη από την κλιματική αλλαγή γεμίζουμε ανεμογεννήτριες και καθρέπτες όλες τις κορυφογραμμές, τις πλαγιές, τους κάμπους, διεισδύοντας και εξαφανίζοντας ακόμη και προστατευόμενες περιοχές. 
Χιλιάδες στρέμματα θα καλυφθούν με εκατομμύρια κυβικά μπετόν και σίδερα επηρεάζοντας το μικροκλίμα της περιοχής και τον υδροφόρο ορίζοντα. Και όπου υπάρχουν επιφανειακά και υπόγεια νερά, θα κατασκευαστούν αντλησιοταμιευτήρες εκατομμυρίων κυβικών πολύτιμου νερού, οι οποίοι θα ενταχθούν στα ολοκληρωμένα σχέδια διαχείρισης και θα παραχωρηθούν σε ιδιώτες. Και όλα αυτά χωρίς σχεδιασμό, άναρχα, χωρίς να λαμβάνονται υπ’ όψιν οι περιβαλλοντικές συνθήκες, χωρίς να ερωτώνται οι τοπικές κοινωνίες και χωρίς καμμιά ωφέλεια για τις ίδιες τις τοπικές κοινωνίες.
Είναι χαρακτηριστικό ότι με βάση τις αιτήσεις αδειών που έχουν υποβληθεί στη ΡΑΕ για την Κρήτη καλύπτεται έντεκα φορές η ετήσια ζήτηση της Κρήτης, η οποία είναι περίπου 750 MW, χωρίς να έχει μπει ακόμα σε εφαρμογή το πρόγραμμα «Ήλιος» γερμανικών συμφερόντων. Προβλέπεται δε, διασύνδεση της Κρήτης με δύο καλώδια για να μεταφέρουν όλη αυτήν την ενέργεια. 
Πρέπει να αποσαφηνιστεί ότι, πρώτον, τα έργα αυτά δεν φέρνουν χρήματα στον τόπο, γιατί χρηματοδοτούνται κατά 70% από το ΕΣΠΑ και κατά 30% από το ελληνικό δημόσιο σε χρήματα και γη. Οι πολίτες την ώρα που δέχονται τρομακτική πίεση από τις νέες φοροεπιδρομές και τις μειώσεις των εισοδημάτων τους, το χρηματοδοτούν μέσω των λογαριασμών της ΔΕΗ με το ειδικό τέλος υπέρ ΑΠΕ, νυν ΕΤΜΕΑΡ.
Δεύτερον, καμμία νέα θέση εργασίας δεν δημιουργείται. Απεναντίας χάνονται δύο έως τρεις θέσεις από τον πρωτογενή τομέα και τον τουρισμό για κάθε νέα θέση που δημιουργούν οι ΒΑΠΕ. 
Χαρακτηριστικό παράδειγμα των όσων αναφέρω αποτελεί η εγκατάσταση τέτοιων μονάδων στο Δήμο Σητείας. Σε μια ακτίνα είκοσι περίπου χιλιομέτρων αναπτύσσονται πέντε ηλιοθερμικά πάρκα παραγωγής 255 MW ενώ οι υποχρεώσεις όλης της χώρας έως το 2020 είναι 250 MW. Είναι ένας πανέμορφος τόπος, με μεγάλες δυνατότητες και αναπτυξιακή δυναμική στον ποιοτικό τουρισμό και στη γεωργία. Πρόκειται για έναν παράδεισο φυσικής και ανέγγιχτης ομορφιάς που μετατρέπεται σε κρανίου τόπο. Η τοπική κοινωνία αντιδρά σύσσωμη σε αυτήν την καταστροφή.
Πίσω από το πρόσχημα των ΑΠΕ κρύβονται τεράστια οικονομικά συμφέροντα: Πολυεθνικές εταιρείες που δεν δίνουν δεκάρα για το περιβάλλον, αλλά ενδιαφέρονται μόνο για τις επιδοτήσεις. Για την επένδυση στη θέση Χώνος Σητείας που έχει εγκριθεί η περιβαλλοντική αδειοδότηση, οι κύριοι εταίροι της ενδιαφερόμενης εταιρείας είναι Γερμανοί. Τέτοιου είδους εγκαταστάσεις στη Γαλλία εμπίπτουν στην κατηγορία Σεβέζο που σημαίνει ατύχημα μεγάλης έκτασης και στην Ιταλία επιτρέπονται μόνο σε βιομηχανικές περιοχές. 
Επιγραμματικά, για τη συγκεκριμένη περιοχή, οι επιπτώσεις αυτές θα είναι: 1) σοβαροί κίνδυνοι για τους υδάτινους πόρους 2) επικίνδυνα υλικά, δύο χιλιάδες έως τρεις χιλιάδες συνθετικά έλαια, δύο χιλιάδες τόνοι υγρό διάλυμα άλατος το οποίο είναι τοξικό και μάλιστα καρκινογόνο και επικίνδυνο λόγω της εκρηκτικότητας 3) τεράστιος κίνδυνος για ολόκληρο το οικοσύστημα 4) δεν αναφέρεται πουθενά ότι λόγω της υβριδικής μορφής της εγκατάστασης προβλέπεται ενσωμάτωση ενός καυστήρα για τη θέρμανση του ειδικού ελαίου που κυκλοφορεί στους σωλήνες των συλλεκτών. 
Η Σητεία, κυρίες και κύριοι συνάδελφοι, τη γνωρίζετε πολύ καλά οι περισσότεροι, είναι από τις πλέον εγκαταλελειμμένες ελληνικές επαρχίες. Μάλιστα τώρα τελευταία απειλείται ότι θα κλείσει και το αεροδρόμιο το οποίο διαθέτει. Είναι αποκομμένη περιοχή με ένα κάκιστο οδικό δίκτυο. Ήδη έχει επιβαρυνθεί με την εγκατάσταση του εργοστασίου μαζούτ στον Αθερινόλακκο. Τώρα τη γεμίζετε με ηλιοθερμικά και αιολικά πάρκα. Αυτήν την ανάπτυξη οραματίζεστε για τη Σητεία;
Εμένα μου φαίνεται περισσότερο σαν προτροπή να εγκαταλείψουν οι Σητειακοί τον τόπο τους προκειμένου να μην μπαίνουν εμπόδιο σε αυτές τις καταστροφικές επενδύσεις.
Επιβάλλεται άμεσα να μπει φραγμός σε αυτήν την αλόγιστη καταστροφή που υποθηκεύει το μέλλον του λαού μας. Η χώρα μας έχει τεράστιες δυνατότητες που οφείλουμε να αξιοποιήσουμε με λογική, με σύνεση, με σεβασμό στο περιβάλλον και τις πραγματικές ανάγκες της κοινωνίας. Μπορούμε να επιδιώξουμε το ελάχιστο δυνατό ενεργειακό κόστος και την ενεργειακή ανεξαρτησία λαμβάνοντας υπ’ όψιν αυτές τις παραμέτρους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Δεν είμαστε αντίθετοι στη δημιουργία ΑΠΕ. Όμως, πρώτον, με τη μικρότερη δυνατή παρέμβαση στην ύπαιθρο χωρίς να υποθηκεύεται η αγροτική ανάπτυξη, δίνοντας προτεραιότητα στο δομημένο περιβάλλον. Δεύτερον, με εγκατάσταση φωτοβολταϊκών στις στέγες δημοσίων κτηρίων, σχολείων, νοσοκομείων. Τρίτον, με επιδότηση σε βιοτεχνίες, βιομηχανίες, με εγκατάσταση φωτοβολταϊκών για την κάλυψη των αναγκών τους. Τέταρτον, με τη συμμετοχή της Δημόσιας Επιχείρησης Ηλεκτρισμού, της ΔΕΗ, σε όλα τα προγράμματα. Παράλληλα με την ανάπτυξη των ΑΠΕ θα πρέπει να υπάρχει πρόβλεψη με χρονικό ορίζοντα, ώστε τα θερμικά εργοστάσια παραγωγής ρεύματος σταδιακά να μειώσουν, όσο είναι εφικτό, την παραγωγή τους. Οι ΑΠΕ με ένα διαφορετικό σχεδιασμό θα μπορούσαν να ενισχύσουν την αναπτυξιακή προοπτική της χώρας χωρίς να καταστρέφεται ο μεγάλος πλούτος που έχει η πατρίδα μας, δηλαδή το περιβάλλον, η ομορφιά του ορίζοντα, τα νησιά μας. Διότι, αλήθεια, δεν μπορώ να φανταστώ ότι θα έρχονται επισκέπτες στη χώρα μας να αντικρίζουν ένα βεβηλωμένο τοπίο γεμάτο ανεμογεννήτριες ή ένα ηλιοβασίλεμα όπου τα πανέμορφα χρώματα στο Αιγαίο θα αναιρούνται μέσα από τους καθρέφτες και τις ανεμογεννήτριες.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ",124
"38530"," Και εμείς ευχαριστούμε.
Έχει ζητήσει το λόγο ο Κοινοβουλευτικός Εκπρόσωπος του ΣΥΡΙΖΑ-Ενωτικού Κοινωνικού Μετώπου κ. Παπαδημούλης.
Έχετε το λόγο για οκτώ λεπτά, κύριε Παπαδημούλη.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38531"," Ευχαριστώ, κύριε Πρόεδρε. 
Κύριοι Υπουργοί, κυρίες και κύριοι συνάδελφοι, επιτρέψτε μου να ξεκινήσω εκφράζοντας τη βαθιά θλίψη του Συνασπισμού Ριζοσπαστικής Αριστεράς και όχι μόνο της Κοινοβουλευτικής μας Ομάδας για την απώλεια του πρώην Βουλευτή του ΚΚΕ, του Γιώργου Χουρμουζιάδη. Ο Γιώργος Χουρμουζιάδης διακρίθηκε και μέσα στη Βουλή, και στους κοινωνικούς αγώνες, και με το επιστημονικό του έργο και κατέκτησε επάξια μια ευρύτατη κοινωνική και πολιτική αναγνώριση. Θέλω να πιστεύω ότι η Διάσκεψη των Προέδρων της Βουλής θα βρει τον τρόπο να τιμήσει σύντομα την προσφορά του και τη συμβολή του.
Κυρίες και κύριοι συνάδελφοι, σαν σήμερα συμπληρώνεται -αν δεν κάνω λάθος- ένας ακριβώς μήνας από την ημέρα που ο Παύλος Φύσσας έπεσε νεκρός από το δολοφονικό μαχαίρι του Χρυσαυγίτη Γιώργου Ρουπακιά. Και αυτή η εξέλιξη -γιατί δεν ήταν ο πρώτος νεκρός, αλλά ήταν ο πρώτος Έλληνας νεκρός- αποτέλεσε σημείο καμπής και για την αντιμετώπιση της εγκληματικής δράσης της Χρυσής Αυγής από την οργανωμένη πολιτεία και από την Κυβέρνηση αλλά και σημείο καμπής για τις πολιτικές εξελίξεις κι ένα μεγάλο σοκ για την ελληνική κοινωνία. 
Από την πρώτη στιγμή η Αξιωματική Αντιπολίτευση είπε ότι πρέπει να συζητήσουμε στη Βουλή, άμεσα, όλο το πολιτικό πρόβλημα που ξεδιπλώνεται με αφορμή αυτή τη δολοφονία. Είπαμε ότι η έναρξη διώξεων των εγκληματικών πράξεων και όχι του φρονήματος αυτής της νεοναζιστικής ομάδας είναι μια νίκη του αντιφασιστικού κινήματος, και του ελληνικού και του διεθνούς, αλλά δημιουργεί ταυτόχρονα και πρωτόγνωρα νομικά και πολιτικά προβλήματα, που πρέπει να τα αντιμετωπίσουμε συνολικά, σχεδιασμένα, με πλήρη σεβασμό στο κράτος δικαίου και στις συνταγματικές εγγυήσεις και όχι αποσπασματικά.
Έναν μήνα μετά η συζήτηση προ ημερησίας διατάξεως, που έχουμε ζητήσει, με συμμετοχή των πολιτικών Αρχηγών, εκκρεμεί και διαρκώς αναβάλλεται. Ο δε Πρωθυπουργός συνεχίζει να παραμένει απών και κρυπτόμενος. Ήρθε μόνο για τον αγιασμό. Πληροφορούμαι ότι θα πάει τη Δευτέρα σε ένα ιδιωτικό τηλεοπτικό κανάλι, στο «MEGA», στην εκπομπή του κ. Πρετεντέρη. Δικαίωμά του. Δεν είναι όμως δικαίωμά του να απουσιάζει διαρκώς και να περιφρονεί τη Βουλή. 
Διότι την ώρα που συζητούμε εμείς το νομοσχέδιο για τις ανανεώσιμες πηγές ενέργειας και μια σειρά τροπολογίες, που το έχουν καταστήσει νομοσχέδιο-κουρελού, η κοινωνία βράζει: ευρωπαϊκό ρεκόρ ανεργίας, μεγάλη φτώχεια, πετρέλαιο θέρμανσης 1,30 ευρώ/λίτρο, όταν στη Γερμανία έχει 0,90 ευρώ/λίτρο, φορολόγηση αγροτεμαχίων, ακόμη και βοσκοτόπων, πλειστηριασμοί πρώτης κατοικίας -όχι μόνο από τις τράπεζες που εκκρεμεί η απελευθέρωσή τους αλλά και το δημόσιο, ΕΥΔΑΠ, εφορίες, ΔΕΗ. Την ίδια ώρα επίσης υπάρχει μαύρη τρύπα στον προϋπολογισμό του 2014, κατά την τρόικα τουλάχιστον, 2 δισεκατομμύρια ευρώ, χρηματοδοτικό κενό για τα επόμενα χρόνια μέχρι το 2016, ολοφάνερα μη βιώσιμο χρέος, με τη διαμάχη μεταξύ Διεθνούς Νομισματικού Ταμείου και Κομισιόν για το πώς πρέπει να αντιμετωπιστεί αυτό το θέμα και με την Κυβέρνηση της Ελλάδας να σιωπά για το τι πρέπει να γίνει με το δημόσιο χρέος. 
Η Κυβέρνηση ήδη χθες μετατοπίστηκε από το «Όχι νέα μέτρα», στο οποίο ορκίζονταν μέχρι προχθές και ο κ. Σαμαράς και ο κ. Βενιζέλος, στο «Όχι σε οριζόντια νέα μέτρα», που σημαίνει «Ναι σε πλάγια νέα μέτρα», «Ναι σε κάθετα νέα μέτρα». Ποια είναι αυτά τα μέτρα που συζητάτε και ετοιμάζεστε να πάρετε; Είναι ολοφάνερο ότι θρυμματίζεται το success story και γίνονται σενάρια πάνω σε αυτό. Η Βουλή θα συζητήσει; Θα έρθει ο Πρωθυπουργός;
Η πρότασή μας είναι ολοφάνερο ότι διευρύνεται πια και πρέπει να συζητήσουμε και για τη Χρυσή Αυγή και για την οικονομία και πρέπει αυτό να γίνει την επόμενη εβδομάδα. Οτιδήποτε άλλο είναι απαράδεκτο πολιτικά, δημοκρατικά, κοινοβουλευτικά. Γι’ αυτό παρακαλώ και τον Προεδρεύοντα να εξασφαλιστεί ότι δεν θα υπάρξει και νέα αναβολή, που όποιοι την επιδιώκουν δείχνουν ότι φοβούνται το διάλογο. 
Είπα και νωρίτερα ότι αυτές οι διώξεις, τις οποίες εμείς ζητούσαμε εδώ και καιρό –έχουμε καταθέσει σαράντα τέσσερις ερωτήσεις- και δεν τις ζητούσαμε μόνο εμείς, τις ζητούσε και το Συμβούλιο της Ευρώπης και η Διεθνής Αμνηστία και οι πάντες, είναι μία νίκη του αντιφασιστικού κινήματος. Αλλά ο αγώνας εναντίον του ναζισμού και του φασισμού είναι πάνω από όλα πολιτικός και ιδεολογικός. Και έχει περάσει ένας μήνας και συζητάμε μία αποσπασματική ρύθμιση. 
Εμείς προτείναμε από την πρώτη στιγμή να έρθει η Κυβέρνηση με τους συναρμόδιους Υπουργούς –με τον κ. Δένδια, τον κ. Αθανασίου και άλλους- και να πουν πως αυτά είναι τα καινούργια νομικά και πολιτικά προβλήματα που προκύπτουν προς επίλυση από το γεγονός ότι με βάση δικαστικές κρίσεις θεωρείται ότι η ηγεσία ενός κοινοβουλευτικού κόμματος και ενός μεγάλου μέρους των Βουλευτών του εμπλέκεται στη δράση εγκληματικής οργάνωσης και παραβιάζει σειρά άρθρων του Ποινικού Κώδικα. 
Και προτείναμε αυτά να τα συζητήσει η Ολομέλεια της Βουλής, αφού γίνει η προεργασία για το όλον από τη Διάσκεψη των Προέδρων με τη συνδρομή του Επιστημονικού Συμβουλίου της Βουλής. Μέχρι τώρα αυτό δεν έχει γίνει και πρέπει να γίνει, για να μη συζητάμε φέτα-φέτα. Γιατί όλη αυτή η αντιμετώπιση της ποινικής εγκληματικής δράσης, της ποινικά κολάσιμης πράξης, πρέπει να γίνει με απόλυτη νομιμότητα και σεβασμό στις εγγυήσεις του κράτους δικαίου. 
Σε ό,τι αφορά τώρα το θέμα της χρηματοδότησης, από την πρώτη στιγμή ο ΣΥΡΙΖΑ είπε «ναι» και κατέθεσε συγκεκριμένη πρόταση και για το πώς. Ασκήσαμε κριτική στην αρχική κυβερνητική πρόταση ότι ήταν πρόχειρη, ότι ήταν προβληματική και ότι ορισμένες διατάξεις της ενείχαν και κινδύνους.
Η Κυβέρνηση, μετά από αυτή την κριτική, μπήκε σε ένα διάλογο με την Αξιωματική Αντιπολίτευση και με τα άλλα κόμματα, δέχθηκε αλλαγές και έκανε βήματα εγκατάλειψης της αρχικής πρότασης προς την κατεύθυνση της πρότασής μας. Η τελική διατύπωση της κυβερνητικής πρότασης έχει πιο σαφείς, πιο αυστηρές, πιο περιοριστικές προϋποθέσεις εφαρμογής μιας αναστολής κρατικής χρηματοδότησης. 
Η Κυβέρνηση έκανε επίσης και το βήμα να αποδεχθεί κάτι που αρνιόταν στην αρχή κατηγορηματικά: τον καθοριστικό ρόλο της Ολομέλειας της Βουλής με ονομαστική ψηφοφορία. Γιατί αυτό, δηλαδή το να είναι η Βουλή φρουρός για την εφαρμογή τέτοιων προβλέψεων, είναι εγγύηση δημοκρατίας. 
Χαιρέτησε ο κύριος Υπουργός την επιδίωξη ευρύτερης συναίνεσης. Πρέπει όμως για να είναι συνεπής με τα επιχειρήματά του να αναζητά και να επιδιώκει την ευρύτερη συναίνεση όχι μόνο στη θέσπιση της νομοθεσίας αλλά και στην εφαρμογή της νομοθεσίας. 
Γι’ αυτό εμείς πιστεύουμε ότι το καλύτερο θα ήταν –και διατηρούμε αυτή μας την πρόταση στο ακέραιο- η υλοποίηση μιας τέτοιας πράξης να γίνεται με ονομαστική ψηφοφορία από την Ολομέλεια της Βουλής και να απαιτούνται εκατόν ογδόντα και όχι εκατόν πενήντα μία ψήφοι. 
Η πρόταση της Κυβέρνησης είναι ολοφάνερο ότι δεν μας καλύπτει 100%. Έχουμε και άλλες ενστάσεις και επιφυλάξεις. Η βασική μας διαφορά, όμως, είναι ότι πιστεύουμε πως πρέπει να επιδιώξουμε τη συναίνεση και στη φάση της εφαρμογής της νομοθεσίας και όχι μόνο της θέσπισής της, δηλαδή με εκατόν ογδόντα και όχι εκατόν πενήντα έναν Βουλευτές. 
Επειδή όμως δεν μας αρέσουν οι τακτικισμοί και τα μισόλογα θέλω να πω ότι η Κοινοβουλευτική μας Ομάδα, μετά από συλλογική απόφαση του Προεδρείου της, με εξουσιοδότησε ως Κοινοβουλευτικό Εκπρόσωπο να πω ότι ζητάμε από την Κυβέρνηση να κάνει και αυτό το βήμα αλλά σε κάθε περίπτωση θα δώσουμε θετική ψήφο. 
Και αυτό θα το κάνουμε, παρά το ότι δεν μας καλύπτει πλήρως η πρόταση και παρότι έχουμε διαφορές και επιφυλάξεις σε διάφορα άλλα της σημεία, γιατί θεωρούμε πολύ σημαντικό τον πολιτικό συμβολισμό και το πολιτικό μήνυμα που θα δώσει αυτή η Αίθουσα, ότι δηλαδή ανοίγει ένας δρόμος με εγγυήσεις κράτους δικαίου και με ευρεία συναίνεση. 
      Και σε ό,τι μας αφορά, επειδή ο κύριος Υπουργός σε διάφορα τηλεοπτικά πάνελ, πριν ακολουθήσει το δρόμο αναζήτησης συναινέσεων, μας έλεγε «τι φοβάται ο ΣΥΡΙΖΑ» και «γιατί φοβάται ο ΣΥΡΙΖΑ», θα σας πω ότι ο ΣΥΡΙΖΑ δεν φοβάται τίποτα. Όταν έχει την εμπιστοσύνη του 30% και πάνω του ελληνικού λαού δεν φοβάται τίποτα. Απλώς πρέπει να σκεφτόμαστε ότι όταν θεσπίζουμε τέτοια πράγματα, πρέπει να νομοθετούμε με ορίζοντα μεσομακροπρόθεσμο.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"38532"," Ολοκληρώστε, παρακαλώ.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38533"," Τέλος –και ολοκληρώνω, κύριε Πρόεδρε- θα καταθέσουμε πρόταση ονομαστικής ψηφοφορίας, η οποία σύμφωνα με την πρόταση της Διάσκεψης των Προέδρων θα πάει για την Τρίτη, για μια σειρά άρθρων του νομοσχεδίου και ορισμένες τροπολογίες. 
Το μόνο που θα ήθελα να πω τώρα για να μην καταχραστώ το χρόνο, είναι ότι ανάμεσα στα θέματα που θέτουμε για ονομαστική ψηφοφορία είναι η τροπολογία, με την οποία επιχειρείται να νομιμοποιηθεί το πραξικόπημα της ομάδας Σαμαρά στο θέμα της ΕΡΤ σε βάρος της δημοκρατίας, της πολυφωνικής ενημέρωσης αλλά και του δημόσιου ταμείου. 
Επίσης, θέλω να πω ότι και αυτή η διάταξη με την οποία καταργείται η αυτοτέλεια των πανεπιστημίων και υποχρεούνται σε ασφυκτικές προθεσμίες οι διοικητικοί υπάλληλοι των ΑΕΙ να αυτοαπογραφούν, γιατί αλλιώς κινδυνεύουν να απολυθούν, είναι προβληματική και απαράδεκτη. Ασκήθηκε κριτική και από κόμματα της Συμπολίτευσης και στο ένα και στο άλλο και η ονομαστική ψηφοφορία θα δώσει στον καθέναν τη δυνατότητα να αποδείξει αν υπάρχει συνέπεια λόγων και έργων.
Σας ευχαριστώ πολύ. Τα υπόλοιπα στη δευτερολογία μου την Τρίτη.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"38534"," Το λόγο έχει η κ. Χρυσοβελώνη για οκτώ λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38535"," Κύριε Πρόεδρε, κυρίες και κύριοι συνάδελφοι, δεν θα επιμείνω στα ενεργειακά θέματα πολύ, γιατί καλύφθηκαν πλήρως από την ειδική αγορήτρια των Ανεξάρτητων Ελλήνων κ. Ιατρίδη. Θα πω μόνο δύο λόγια για κάποιες ομολογουμένως περίεργες διατάξεις που έχουν παρεισφρήσει στο νομοσχέδιο, θεωρώ καθαρά για λόγους σκοπιμότητας. 
Αναφέρομαι, λοιπόν, στην παράγραφο 3 του άρθρου 17 όπου ξαφνικά προβλέπεται ένα δώρο της Ρυθμιστικής Αρχής Ενέργειας, της ΡΑΕ δηλαδή, στα μέλη της. Ποιο είναι, λοιπόν, το δώρο αυτό; Αναφέρεται: Η ΡΑΕ υποχρεούται να καλύπτει το σύνολο των εισφορών των μελών σε φορείς κοινωνικής ή ιατρικής ασφάλισης, το οποίο βαρύνει αποκλειστικά και μόνο τον προϋπολογισμό της, κατά παρέκκλιση από κάθε γενική ή ειδική διάταξη της κείμενης νομοθεσίας. 
Τι θέλει εδώ να πει ο ποιητής άραγε; Ότι από τις αποδοχές των μελών της ΡΑΕ δεν θα γίνονται καθόλου ασφαλιστικές κρατήσεις, γιατί και αυτές που αναλογούν στον πρόεδρο, αντιπρόεδρο, κ.λπ., θα τις πληρώνει ο εργοδότης τους, δηλαδή το κράτος. 
Και να σκεφτεί, λοιπόν, κανείς ότι πριν από ένα μήνα ο κ. Στουρνάρας με τον κ. Βρούτση έφεραν στη Βουλή, μετά από έντονες πιέσεις των Ανεξάρτητων Ελλήνων –και εμείς βέβαια την ψηφίσαμε- διάταξη για την υποχρεωτική καταβολή ασφαλιστικών εισφορών από όλα τα μέλη των ανεξάρτητων αρχών. Τώρα προσπαθείτε να κατασκευάσετε ένα παράθυρο στην κυριολεξία, όχι απλώς για να μην πληρώνουν αλλά για να τις επιβαρύνεται καθ’ ολοκληρίαν το κράτος. Έλεος, κύριε Υπουργέ, πια με τις χάρες στους διάφορους υμετέρους!
Σε ό,τι αφορά τώρα την τροπολογία του Υπουργείου Οικονομικών για τη μη παραγραφή φορολογικών υποθέσεων, αυτονόητα συμφωνούμε να μην υπάρχει παραγραφή. Όμως, λέτε, κύριε Υπουργέ, ότι σας παίρνει πολύ χρόνο η επεξεργασία των υποθέσεων λόγω των περίπλοκων διαδικασιών οι οποίες είναι χρονοβόρες εξαιτίας της εμπλοκής πολλών δημοσίων αρχών και φορέων, γι’ αυτό χάνετε και τις προθεσμίες του νόμου και δεν κλείνουν ποτέ οι φάκελοι.
Σύμφωνοι, είναι όντως περίπλοκη η διαδικασία του φορολογικού ελέγχου που πράγματι καταλήγει να είναι εξαιρετικά χρονοβόρος εξαιτίας της εμπλοκής πολλών δημοσίων αρχών και φορέων. Ποιος, όμως, τα έχει κάνει όλα αυτά; Ποιος εμπλέκει πολλούς, έτσι ώστε να μην τελειώνει ποτέ ο φορολογικός έλεγχος; Εμείς ή η Βουλή; Όχι βέβαια. Είναι το ίδιο το Υπουργείο Οικονομικών που το πράττει και μάλιστα ηθελημένα. 
Ο δημοσιογράφος κ. Βαξεβάνης έχει κάνει καταγγελίες εδώ και ένα χρόνο και μάλιστα συνέδεσε τον κ. Μαυραγάνη με τις λεγόμενες «μικρές λίστες Λαγκάρντ», τις οποίες υποτίθεται ότι ψάχνει η εφορία εντός Ελλάδος. Μιλάω για το φορολογικό έλεγχο χιλίων επτακοσίων πενήντα υποθέσεων αιφνίδιου πλουτισμού σε διάφορες περιοχές της χώρας. 
Αρχικά τον Απρίλιο του 2011 ο έλεγχος αυτός είχε ανατεθεί σε τριάντα δύο ειδικά συνεργεία. Τον Οκτώβριο του 2012 ο κ. Μαυραγάνης διέλυσε αυτές τις φοροελεγκτικές ομάδες και ανέθεσε τον έλεγχο στα διαπεριφερειακά ελεγκτικά κέντρα Αθήνας και Θεσσαλονίκης, προκαλώντας έτσι μια πολύ σημαντική καθυστέρηση. Και σαν να μην έφτανε αυτό, πρόσφατα ο έλεγχος έφυγε και από εκεί και μεταφέρθηκε σε κεντρική μονάδα, δηλαδή στο ΚΕΦΟΜΕΠ, από το Υπουργείο Οικονομικών. 
Εννοείται πως, όπως παραδέχθηκε και την προηγούμενη εβδομάδα ο κ. Στουρνάρας στη Βουλή, δεν έχετε εισπράξει ακόμα ούτε 1 ευρώ από τα χίλια επτακόσια πενήντα πρόσωπα που πλούτισαν αιφνιδίως. Απλώς κωλυσιεργείτε ακολουθώντας μια απίστευτα παρελκυστική τακτική, η οποία αποσκοπεί, σύμφωνα με τον κ. Βαξεβάνη, στην κάλυψη και πολιτικών προσώπων. Αυτή είναι μια πολύ σοβαρή καταγγελία, που αν αληθεύει, θα οδηγήσει σε αλυσιδωτές αντιδράσεις και τελικά στην έκρηξη. 
Ελπίζω, κύριε Υπουργέ, για το καλό της πατρίδας και της κοινωνίας μας να πράξετε κάτι πριν να είναι πολύ αργά. 
Τώρα όσον αφορά την τροπολογία του Υπουργού Διοικητικής Μεταρρύθμισης κ. Μητσοτάκη που μετατρέπει σε πειθαρχικό παράπτωμα τη μη απογραφή υπαλλήλου, αναφέρεται λανθασμένα στο άρθρο 3 –μάλλον εννοεί το δεύτερο άρθρο της πρόσφατης υπουργικής απόφασης για τη μοριοδότηση της διαθεσιμότητας- και έτσι κι αλλιώς αυτή η απόφαση είναι διάτρητη, όπως άλλωστε έχω ήδη επισημάνει στον κύριο Υπουργό, γιατί βασίζεται σε μια λανθασμένη νομική βάση. 
Εν πάση περιπτώσει, στην παράγραφο 3 θεσπίζεται το παράδοξο μέτρο της αυτοαπογραφής του υπαλλήλου. Μεταφέρετε, δηλαδή, όλο το διοικητικό βάρος στο διωκόμενο υπάλληλο. Αυτό για τους Ανεξάρτητους Έλληνες είναι διπλά άδικο, αφ’ ενός γιατί παίζετε με την αγωνία του κόσμου, τον οποίο εκβιάζετε μετατρέποντας τη μη αυτοαπογραφή σε λόγο υποχρεωτικής αργίας και από την άλλη μεριά, φορτώνετε τη δουλειά, την οποία δεν θέλει να αναλάβει το Υπουργείο, στον καταδιωκόμενο υπάλληλο που ήδη απειλείται με διαθεσιμότητα. Πρόκειται για μια τεράστια αδικία και νομίζω πως όσοι συνάδελφοι το έχουν διαβάσει, ακόμα και αν ανήκουν στο χώρο της Νέας Δημοκρατίας, θα το καταψηφίσουν. 
Σχετικά τώρα με την πρόταση του Υπουργού Εσωτερικών κ. Μιχελάκη για την αναστολή χρηματοδότησης των πολιτικών κομμάτων, θέση των Ανεξάρτητων Ελλήνων είναι πως εδώ θα πρέπει να εξασφαλιστούν τρεις προϋποθέσεις. Πρώτον, η αναστολή της χρηματοδότησης να γίνεται με απόφαση της Βουλής με την πλειοψηφία των εκατόν ογδόντα Βουλευτών, δεύτερον, να αφορά αποκλειστικά την περίπτωση εγκληματικής οργάνωσης και, τρίτον, να έχει προηγηθεί η έκδοση καταδικαστικής απόφασης ή τουλάχιστον παραπεμπτικού βουλεύματος στο ακροατήριο από τη δικαιοσύνη. 
Αυτές οι τρεις δικλίδες σωρευτικά μπορούν να διασφαλίσουν όχι μόνο τη στέρεη από πλευράς δικαίου νομιμοποιητική βάση λήψης ενός τόσο ακραίου μέτρου, αλλά κυρίως μας βοηθούν να αποφύγουμε την πιθανότητα κομματικής μεροληψίας που ενυπάρχει σε κάθε κυβερνητική απόφαση, αφού έτσι θα εξασφαλίζεται η ευρύτερη δυνατή συναίνεση. 
Επίσης, να ξεκαθαρίσουμε ότι αρνούμαστε σε κάθε περίπτωση τόσο σήμερα όσο και στο μέλλον την επιχειρηθείσα από τον κύριο Υπουργό συσχέτιση πολιτικών κομμάτων με αδικήματα, όπως είναι η κατασκοπεία, η τρομοκρατία ή η εσχάτη προδοσία. Πρόκειται για εξωφρενικές και θεωρώ επικίνδυνες σκέψεις που πηγαίνουν την Ελλάδα του 2013 πίσω στο 1949. Ειλικρινά δεν περίμενα να δω τέτοια εμφυλιοπολεμικά απωθημένα από τον κύριο Πρωθυπουργό. Για τους Ανεξάρτητους Έλληνες και μόνο η διατύπωση παρόμοιων προτάσεων έδειξε ότι δυστυχώς στη Νέα Δημοκρατία υπάρχει ένας σκληρός πυρήνας εκτροπής, ο οποίος ψάχνει μέσα στη Βουλή για κατασκόπους, για τρομοκράτες και για προδότες. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, επιτρέψτε μου να συνεχίσω για λίγο ακόμα. 
Σίγουρα αν ήθελε κάποιος, θα μπορούσε να αυστηροποιήσει τον ισχύοντα νόμο, δηλαδή το ν.3023/2002, για τις επιχορηγήσεις των κομμάτων και με άλλους τρόπους. Όμως, πριν το πράξουμε αυτό, εκείνο που θα πρέπει να αναρωτηθούμε είναι αν εφαρμόζεται ο ισχύον νόμος. Η απάντηση, δυστυχώς, είναι αρνητική. 
Κύριε Υπουργέ, σας ρώτησα πρόσφατα για τη γνωστή υπόθεση του ΛΑΟΣ και του σκανδάλου που έχει ξεσπάσει με την ευνοούμενη κρατική επιχορήγηση των 2 εκατομμυρίων ευρώ. Σας θυμίζω πως πρόκειται για τα χρήματα που υποτίθεται ότι πήγαν κατά την τελευταία εξαετία στο κομματικό Ινστιτούτο του ΛΑΟΣ. Μάλιστα, το ίδιο το κόμμα έχει παραδεχθεί δημοσίως ότι από αυτά τα χρήματα δεν πήγε ούτε δεκάρα στο ινστιτούτο. 
Παρ’ όλα αυτά, παρά, λοιπόν, τη δημόσια ομολογία του κόμματος, προχθές, απαντώντας σε σχετική ερώτησή μου –και θα καταθέσω το έγγραφο που μου εγχειρήσατε- στείλατε πάλι την «μπάλα στην εξέδρα» μιλώντας για αρμοδιότητα της Επιτροπής Ελέγχου της Βουλής, λες και στην προκειμένη περίπτωση τίθεται θέμα λογιστικού ελέγχου μιας έγγραφης ομολογίας.
(Στο σημείο αυτό η Βουλευτής κ. Μαρίνα Χρυσοβελώνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)","ΜΑΡΙΝΑ ΧΡΥΣΟΒΕΛΩΝΗ",553
"38536"," Ολοκληρώστε, κυρία συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38537"," Τελειώνω, κύριε Πρόεδρε.
Αυτό, επομένως, το οποίο θέλω να πω στην προκειμένη περίπτωση είναι ότι σαφέστατα πρέπει να εφαρμόσουμε τον ισχύοντα νόμο και μετά να δούμε αν θέλουμε να βάλουμε πιο αυστηρές προϋποθέσεις. Σε κάθε περίπτωση, όμως, θα εφαρμοστεί ο ισχύων νόμος.
Σας ευχαριστώ.
(Χειροκροτήματα από την πτέρυγα των ΑΝΕΛ)","ΜΑΡΙΝΑ ΧΡΥΣΟΒΕΛΩΝΗ",553
"38538"," Άρα, δεν ψηφίζετε;","ΣΟΦΙΑ ΒΟΥΛΤΕΨΗ",73
"38539"," Το λόγο έχει ζητήσει ο Κοινοβουλευτικός Εκπρόσωπος των Ανεξάρτητων Ελλήνων.
Παρακαλώ, κύριε Μαριά, έχετε το λόγο για οκτώ λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν πάει να μιλήσω. Μόλις μίλησε η συνάδελφος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38540"," Πάει-δεν πάει, ζητήσατε το λόγο. 
Καλώς, θα συνεχίσουμε με εγγεγραμμένο Βουλευτή.
Ο κ. Κασιδιάρης έχει το λόγο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"38541"," Είναι τουλάχιστον προκλητικό και υβριστικό να κάνουν και πάλι, ένα μήνα μετά, πολιτική σπέκουλα πάνω στο τραγικό γεγονός μιας δολοφονίας εκπρόσωποι του ΣΥΡΙΖΑ, που τους θυμόμαστε πολύ καλά λίγες ημέρες μετά το τραγικό αυτό γεγονός να έρχονται εδώ, να ζητούν να τηρηθεί ενός λεπτού σιγή και μόλις άρχισε να τηρείται ενός λεπτού σιγή, να κουνάνε τα χέρια και να φωνάζουν. Λίγη ντροπή πρέπει να υπάρχει.
Από εκεί και πέρα, η ίδια ντροπή πρέπει να υπάρχει και στη Νέα Δημοκρατία που εκμεταλλεύθηκε αυτό το γεγονός για να φέρει εις πέρας ένα άθλιο σχέδιο, το οποίο είχαν εξυφάνει ξένα κέντρα εξουσίας. Και εγώ μιλάω με ντοκουμέντα και αποδείξεις. Πριν τη δολοφονία είχε βγει ο Κοινοβουλευτικός Εκπρόσωπος δημόσια στο «MEGA» και είχε πει ότι πρέπει η Χρυσή Αυγή να χαρακτηριστεί εγκληματική οργάνωση. Μία ημέρα μετά τη δολοφονία, προεξόφλησε τις αποφάσεις της δικαιοσύνης. Είπε ότι θα πάμε σύντομα σε εντάλματα και σε μαζικές προφυλακίσεις Βουλευτών. 
Έρχεται εδώ σήμερα ο κ. Μιχελάκης και λέει άλλο ένα μεγάλο ψέμα, μέσω του οποίου αποδεικνύεται ότι όλο αυτό το σήριαλ που ζούμε κατά της Χρυσής Αυγής είναι στημένο και μάλιστα κακοστημένο. Είπε ο κ. Μιχελάκης ότι από τη στιγμή που έγιναν διώξεις εις βάρος στελεχών Βουλευτών της Χρυσής Αυγής, συσκεφθήκαμε και αποφασίσαμε να φέρουμε εδώ προς ψήφιση ένα τέτοιο μέτρο. Ψέμα! Την Παρασκευή το βράδυ, προτού γίνουν οι συλλήψεις μας, είχατε μοιράσει με e-mail από το Υπουργείο Προστασίας του Πολίτη το συγκεκριμένο κατάπτυστο νομοθέτημα σε όλους τους δημοσιογράφους. Πώς το ξέρατε ότι θα ασκηθούν εν συνεχεία διώξεις; Πώς προεξοφλήσατε την απόφαση της δικαιοσύνης;
Είναι όλο στημένο αυτό το θέατρο κυριολεκτικά. Είναι κακοστημένο και είναι, τουλάχιστον, γελοίο να μιλούν εδώ μέσα για δημοκρατία και για Σύνταγμα αυτοί οι άνθρωποι, που έχουν επανειλημμένως καταπατήσει το Σύνταγμα των Ελλήνων με τα μνημόνια, που έχουν διαλύσει κάθε έννοια δημοκρατικού πολιτεύματος περιφέροντας Βουλευτές και τον Πρόεδρο του τρίτου πολιτικού κόμματος της χώρας με χειροπέδες μπροστά στα κανάλια, επειδή την ίδια μέρα θα πήγαινε ο Σαμαράς στις Ηνωμένες Πολιτείες της Αμερικής για να δώσει τα εχέγγυά του και τα διαπιστευτήριά του στους διεθνείς τοκογλύφους που ταλαιπωρούν την πατρίδα μας.
Το σχέδιό σας αυτό είναι ξενοκίνητο. Αυτό έχει αποδειχθεί. Το είπε και ένας αριστερός, μάλιστα, ο κ. Ρουπακιώτης, ο οποίος δεν έχει σχέση με τη Χρυσή Αυγή. Μίλησε συγκεκριμένα για εντολές της Κομισιόν, των Αμερικανών, αμερικανοεβραϊκών οργανώσεων και αυτό δεν μπορεί να το αναιρέσει κανείς.
Θα απαντήσω στο απλούστατο ερώτημα για ποιο λόγο όλοι μαζί, όλο το αντισυνταγματικό τόξο, όλο το κλεπτοκρατικό τόξο, χτυπάτε τη Χρυσή Αυγή. Χτυπάτε τη Χρυσή Αυγή από τη στιγμή που η Χρυσή Αυγή άρχισε να απειλεί τη διεφθαρμένη εξουσία σας, από τη στιγμή που φάνηκε ότι το ποσοστό μας είναι πάνω από το 20%, από τη στιγμή που βγαίναμε πρώτοι στο Δήμο της Αθήνας και είχαμε περάσει τα ποσοστά και σε άλλους μεγάλους δήμους της χώρας. Από τη στιγμή εκείνη αποφασίσατε πως είναι προτιμότερο να καταλύσετε το Σύνταγμα σ’ αυτήν εδώ τη χώρα, παρά να επιτρέψετε δημοκρατικά και νόμιμα η Χρυσή Αυγή να έλθει στην εξουσία.
Εδώ φαίνεται σήμερα πως είστε όλοι ενωμένοι. Όλοι πηγαίνετε χέρι-χέρι, Νέα Δημοκρατία και ΣΥΡΙΖΑ, δήθεν αντιμνημονιακοί και μνημνονιακοί, διότι –όπως προείπα- είστε όλοι αυτό που εμείς χρησιμοποιούμε ως όρο, το αντισυνταγματικό τόξο ή, καλύτερα, το κλεπτοκρατικό τόξο, το ίδιο σύστημα που διαλύει τη χώρα τα τελευταία σαράντα χρόνια. Είστε όλοι εγκληματικές οργανώσεις, η Νέα Δημοκρατία με το ΠΑΣΟΚ, με τα μνημόνια, που καταδίκασαν δύο εκατομμύρια Έλληνες πολίτες στην ανεργία, χιλιάδες συμπολίτες μας κυριολεκτικά στο θάνατο και στην αυτοκτονία, αλλά και τα κόμματα της Αριστεράς με τις στρατιές των ροπαλοφόρων, τις στρατιές των κρανοφόρων.
Και τολμούν σήμερα οι εκπρόσωποί τους να μιλούν για νεκρούς. Δεν είπαν, όμως, λέξη για τους τρεις νεκρούς της MARFIN, για τους οποίους δεν βρίσκεται κανένας σήμερα στη φυλακή! Είναι πασίγνωστοι οι ένοχοι γι’ αυτό το έγκλημα. Γι’ αυτές, όμως, τις δολοφονίες δεν βρίσκεται σήμερα κανένας στη φυλακή. 
Επιθυμώ να μιλήσω και ολίγον τι τεχνοκρατικά, να σας αποδείξω, δηλαδή, και με πολύ σοβαρά νομικά επιχειρήματα για ποιο λόγο αυτή η κατάπτυστη τροπολογία παραβαίνει το Σύνταγμα, είναι παράνομη ως φωτογραφική ρύθμιση, καταργεί το τεκμήριο της αθωότητος και άλλα πολλά. Στο λίγο χρόνο, λοιπόν, που έχω, αυτό θα πράξω. 
Όπως είναι γνωστό, στο άρθρο 29, παράγραφος 2 του Συντάγματος ορίζεται ότι τα κόμματα έχουν δικαίωμα στην οικονομική τους ενίσχυση από το κράτος για τις εκλογικές και λειτουργικές τους δαπάνες, όπως ο νόμος ορίζει. Ο νομοθέτης, λοιπόν, δεν δύναται να προβλέψει διάταξη περί διακοπής ή αναστολής κρατικής χρηματοδότησης σε πολιτικό κόμμα, καθώς αυτό ουσιαστικά θα αναιρούσε τον ίδιο τον πυρήνα τού συνταγματικά κατοχυρωμένου δικαιώματος των κομμάτων στην κρατική χρηματοδότηση. 
Επομένως η διάταξη αυτή που φέρνετε προς ψήφιση με τη συζητούμενη τροπολογία, είναι προδήλως αντισυνταγματική, καθώς παραβιάζει το άρθρο 29 του Συντάγματος. 
Σε κάθε περίπτωση, η θέση αυτή επιβεβαιώνεται και από το περιεχόμενο του ν. 3023/2002, ο οποίος στο άρθρο 7 προβλέπει απαγορεύσεις στη χρηματοδότηση πολιτικών κομμάτων από αλλοδαπούς, από τους Οργανισμούς Τοπικής Αυτοδιοίκησης, από ιδιοκτήτες εφημερίδων, ραδιοφωνικών και τηλεοπτικών σταθμών. 
Αυτό, βεβαίως, είναι για να γελάμε. Διότι όλοι ξέρουμε ότι αυτοί που κρύβονται πίσω από το σύστημα εξουσίας, είναι οι ίδιοι οι εργολάβοι που παίρνουν τα δημόσια έργα, που έχουν και τα κανάλια. Γι’ αυτόν το λόγο βλέπουμε τη Δευτέρα τον κ. Σαμαρά να είναι στον Πρετεντέρη, είδαμε, όμως, λίγες ημέρες προηγουμένως τον κ. Τσίπρα να είναι στον κ. Χατζηνικολάου, σε κανάλι του κ. Βαρδινογιάννη. 
Αυτό που αποδεικνύεται εδώ μέσα είναι ότι το κλεπτοκρατικό τόξο κρύβεται πίσω από μεγαλοεπιχειρηματίες, από οικονομικά συμφέροντα, τα οποία δεν θέλουν τη Χρυσή Αυγή στο προσκήνιο, γιατί ξέρουν πως η Χρυσή Αυγή θα διεκδικήσει το δίκαιο του Έλληνα πολίτη, το δίκαιο του ελληνικού λαού και μόνο! 
Η ρύθμιση αυτή είναι παράνομη, επίσης, διότι είναι φωτογραφική. Και είναι αστείο να βγαίνει εδώ ένας Υφυπουργός και να λέει ότι δεν πρόκειται για φωτογραφική ρύθμιση, επειδή δεν αναφέρει τον τίτλο «Χρυσή Αυγή». Θα έπρεπε να βάλετε και τις φωτογραφίες μας καλύτερα, διότι αυτό που κάνετε εδώ είναι πρωτίστως παράνομο για τους λόγους που θα αναλύσω. 
Κατά πάγια αρχή του δημοσίου δικαίου ο νόμος πρέπει να θεσπίζει κανόνες δικαίου που είναι γενικοί και απρόσωποι και ρυθμίζουν γενικά μία έννομη σχέση ή κατάσταση. Υπ’ αυτήν την έννοια, δεν επιτρέπεται στο νομοθέτη να περιγράφει με γενικούς όρους και έννοιες μία εξατομικευμένη περίπτωση, ώστε να την υπαγάγει στο πεδίο εφαρμογής του. Προσέξτε το! Είναι αυτό που έλεγε προηγουμένως ο εκπρόσωπος του ΣΥΡΙΖΑ. «Εδώ θέλουμε…» -είπε- «…εξατομικευμένη περίπτωση, μόνο για τη Χρυσή Αυγή». Γράφτε το με χρυσά γράμματα: «Χρυσή Αυγή». Βάλτε και τις φωτογραφίες μας! 
Με άλλα λόγια, απαγορεύεται στο νομοθέτη να εισάγει τις λεγόμενες φωτογραφικές διατάξεις, οι οποίες εκφράζουν μεν με γενικούς και αόριστους όρους, πλην, όμως, είναι ξεκάθαρο ότι αφορούν μια συγκεκριμένη περίπτωση. 
Μία τέτοια φωτογραφική ρύθμιση είναι και αυτή που προτείνετε με τη συζητούμενη τροπολογία, με την οποία επιδιώκεται απροκάλυπτα η αναστολή της κρατικής χρηματοδότησης της Χρυσής Αυγής. 
Είπατε ότι επιθυμείτε την κάθαρση του δημοσίου βίου. Αυτό είναι αστείο, είναι ένα τεράστιο ανέκδοτο! Εδώ μέσα είναι ακόμα ανοιχτές οι λίστες Λαγκάρντ, οι λίστες Λουξεμβούργου, οι λίστες με τα ακίνητα του Λονδίνου. Για όλα αυτά τα σκάνδαλα, για όλους τους απατεώνες με τις offshore εταιρείες δεν έχει γίνει τίποτα. Καλέσατε -λέει- κάποιους στο ΣΔΟΕ, μεγαλοεπιχειρηματίες, τον κ. Μπόμπολα, που παίζει το όνομά του πρώτο και καλύτερο. Δεν πάτησε το πόδι του κανείς. Δεν ασχολήθηκε κανείς. Και τώρα πάτε για παραγραφή ακόμα και τον Παπακωνσταντίνου. 
Ας μην ξαναμιλήσει κανείς, λοιπόν, από τα κόμματα της εξουσίας για κάθαρση του δημοσίου βίου, γιατί γελάει ο ελληνικός λαός. 
Στην προκειμένη περίπτωση, λοιπόν, για στελέχη που διώκονται για απάτη, για διαφθορά, για ξέπλυμα βρώμικου χρήματος, για διασπάθιση δημοσίου χρήματος, για κόμματα που οφείλουν εκατοντάδες εκατομμύρια από θαλασσοδάνεια σε υμέτερες τράπεζες, γιατί δεν μιλάτε; Μήπως γιατί πρέπει να σας υπενθυμίσω ότι προ μηνών φέρατε μία άλλη τροπολογία που «καθάριζε» τους τραπεζίτες με υπογραφές Βουλευτών της Νέας Δημοκρατίας για τα εκατομμύρια που είχαν δώσει στα ιδρύματα των κομμάτων, όπως είναι το Ίδρυμα «Κωνσταντίνος Καραμανλής» και «Ανδρέας Παπανδρέου»; 
Τι κάνει αυτή η Αίθουσα; Νομοθετεί την παρανομία. Αυτό ακριβώς κάνετε. Ο ελληνικός λαός, όμως, έχει μάτια, βλέπει και έχει καταλάβει. Γι’ αυτό και αυτήν τη στιγμή η Χρυσή Αυγή δημοσκοπικά σαρώνει. Το ξέρετε πολύ καλά. Και αυτό τρέμετε. 
Θα πάω σε κάτι άλλο εξίσου ενδιαφέρον νομικά. Θα μιλήσω για την κατάργηση του τεκμηρίου της αθωότητος. Η τροπολογία στην προκειμένη περίπτωση προβλέπει ότι για την αναστολή της κρατικής χρηματοδότησης σε πολιτικό κόμμα, αρκεί η άσκηση δίωξης ή η προφυλάκιση. Πού είναι, λοιπόν, το τεκμήριο της αθωότητος; 
Εμένα προσωπικά, αν θυμάστε, με κάποιες ψευδομαρτυρίες στελεχών του ΣΥΡΙΖΑ, με περιέφεραν από κανάλι σε κανάλι και με κατηγορούσαν ως ληστή και ως μαχαιροβγάλτη. Και τελικώς αθωώθηκα πανηγυρικά. Στην προκείμενη περίπτωση θα γίνει ακριβώς το ίδιο, γιατί όλες αυτές οι κατηγορίες εις βάρος της Χρυσής Αυγής είναι γελοίες!
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Δεν υπάρχει κανένα απολύτως στοιχείο, πέρα από ψευδομάρτυρες που μιλάνε για σφαγές αμνοεριφίων και για τανκς που τα έχουμε, λέει, έξω από τη Βουλή και μαρσάρουν τις μηχανές τους. Όλα αυτά θα καταπέσουν βεβαίως.
Εσείς, όμως, με αυτήν τη διάταξη παραβιάζετε βάναυσα το τεκμήριο της αθωότητας, το οποίο αποτελεί θεμελιώδη κατάκτηση του νομικού μας πολιτισμού.
Θα μπορούσα να μιλώ για ώρες για τις ασάφειες και τις συγχύσεις που περιέχει το παρόν νομοσχέδιο. 
Στην παράγραφο 1 λέτε ότι απαιτείται απόφαση της Βουλής με απόλυτη πλειοψηφία του όλου αριθμού των Βουλευτών, ενώ στην παράγραφο 3 λέτε ότι απαιτείται κοινή απόφαση των Υπουργών Εσωτερικών, Δικαιοσύνης και Οικονομικών. Ποιο από τα δύο θα ισχύει τελικά;
 Σε κάθε περίπτωση έχουμε ξεκάθαρη παραβίαση της αρχής της διάκρισης των λειτουργιών. Σύμφωνα με το Σύνταγμα, η Βουλή είναι το Όργανο που νομοθετεί, που θέτει, δηλαδή, τους κανόνες του δικαίου, και δεν μπορεί να υπεισέρχεται και σε αρμοδιότητες της εκτελεστικής εξουσίας, η οποία είναι αποκλειστικά αρμόδια για την εφαρμογή και την εκτέλεση των νόμων.
 Δυστυχώς, όλα αυτά τα οποία είδαμε να συμβαίνουν στην Ελλάδα τις τελευταίες εβδομάδες, αποδεικνύουν πως για την επιβολή των νόμων σε αυτήν τη χώρα τις εντολές τις δίνουν ξένα κέντρα εξουσίας. Και επαναλαμβάνω ότι αυτή δεν είναι η δική μας άποψη, δεν είναι ούτε η άποψη αριστερών ούτε η άποψη όλων των ποινικολόγων και συνταγματολόγων -βοά ο ποινικός μας κόσμος:- είναι η άποψη της συντριπτικής πλειοψηφίας του ελληνικού λαού. 
Έχω να πω, κλείνοντας, πως όσο συνεχίζονται οι παράνομες και αντισυνταγματικές διώξεις, όσο μας οδηγούν στις φυλακές με χειροπέδες, τόσο θα χαλυβδώνεται το κίνημα της Χρυσής Αυγής, το νόμιμο πολιτικό κόμμα Λαϊκός Σύνδεσμος - Χρυσή Αυγή, που αγωνίζεται με νόμιμα πολιτικά μέσα για εθνική ανεξαρτησία και λαϊκή κυριαρχία.
Ευχαριστώ.","ΗΛΙΑΣ ΚΑΣΙΔΙΑΡΗΣ",204
"38542"," Ευχαριστούμε, κύριε Κασιδιάρη.
Το λόγο έχει η κ. Καφαντάρη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38543"," Κυρία Πρόεδρε, κύριοι Υπουργοί, κυρίες και κύριοι Βουλευτές, συζητάμε σήμερα ένα νομοσχέδιο που έχει καταντήσει μνημείο αδυναμίας της Κυβέρνησης και έλλειψης πολιτικής βούλησης να εκπονήσει και να παρουσιάσει ένα βραχυπρόθεσμο και μακροπρόθεσμο πρόγραμμα ενεργειακού σχεδιασμού που έχει ανάγκη η χώρα μας. 
Παρουσιάζεται ένα νομοσχέδιο ανεπαρκές και αποσπασματικό, που έρχεται να «διορθώσει», να απορρυθμίσει για ακόμη μία φορά την ήδη απορρυθμισμένη ενεργειακή αγορά των ΑΠΕ. Πρόκειται για ένα νομοσχέδιο που προαναγγέλλει νέες επιβαρύνσεις για τα χειμαζόμενα από την υπέρμετρη φορολογία και τις μνημονιακές πολιτικές νοικοκυριά και νέα χαριστικά κέρδη στο μεγάλο κεφάλαιο και στους μεγαλοβιομήχανους, ένα νομοσχέδιο που τελικά δεν ρυθμίζει θέματα ΑΠΕ, αφού με τις τροπολογίες κοντεύει να γίνει ένα πολυνομοσχέδιο, αφού περιλαμβάνει διατάξεις και άλλων Υπουργείων.
 Επειδή δεν θα μου δοθεί η δυνατότητα να τοποθετηθώ επί των άρθρων του νομοσχεδίου την άλλη εβδομάδα, θα ήθελα να κάνω μόνο δύο επισημάνσεις:
 Η μία αφορά τα αγροτικά φωτοβολταϊκά, τα οποία με το παρόν νομοσχέδιο ουσιαστικά στραγγαλίζονται οικονομικά. Έχει γίνει διαβούλευση στη διαδικασία συζήτησης του νομοσχεδίου. Οι προτάσεις των αγροτών ήταν πολύ σωστές και δίκαιες. Πρέπει να έχουμε υπ’ όψιν μας ότι μιλάμε για απλούς αγρότες, οι οποίοι, στην προσπάθειά τους να βγάλουν ένα συμπληρωματικό εισόδημα, εξαπατήθηκαν και τώρα καλούνται να πληρώσουν για ελλείμματα για τα οποία δεν είχαν καμμία ευθύνη.
 Να πούμε, επίσης, ότι η νέα ΚΑΠ 2015-2021 απαιτεί για τη συνέχιση της αγροτικής δραστηριότητας να πληρούν τον όρο του ενεργού αγρότη. Με αυτόν τον τρόπο υπάρχει κίνδυνος -με το εν λόγω νομοσχέδιο- αν δεν υπάρξει σαφής διάκριση αγροτικών φωτοβολταϊκών, να υπάρξουν συνέπειες για τους αγρότες και να εγκαταλείψουν τον πρωτογενή τομέα. 
Κάνατε κάποιες νομοτεχνικές βελτιώσεις. Θεωρούμε ότι είναι μισό βήμα. Καλό είναι να ολοκληρωθεί και να διασφαλίζει ακριβώς αυτά τα πράγματα. 
Θα ήθελα να καταθέσω για τα Πρακτικά ένα υπόμνημα του Συλλόγου Αγροτικών Φωτοβολταϊκών Ηπείρου.
(Στο σημείο αυτό η Βουλευτής κ. Χαρούλα Καφαντάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα ήθελα, επίσης, να αναφερθώ στην αναγκαιότητα αλλαγής του Μεταλλευτικού Κώδικα, ο οποίος ισχύει από το 1973 και είναι απαρχαιωμένος και ειδικά στην τροπολογία που μας ήρθε στο άρθρο 17 του προς ψήφιση νομοσχεδίου, όπου προστίθενται παράγραφοι 12 έως 17. Μετά την παράγραφο 3 προστίθεται η εξής πρόταση:
«Τα ανωτέρω…» -μιλάμε για παρατάσεις- «…ισχύουν για τα λατομεία μαρμαρόσκονης, μαρμαροψηφίδας, των οποίων η άδεια εκμετάλλευσης εξεδόθη πριν το 2000 με διατάξεις του ν.669/1977 και δεν κατέστη εφικτή η παράταση άδειας εκμετάλλευσης ή της σύμβασης μίσθωσης».
Θεωρούμε, λοιπόν, ότι εδώ δημιουργείται ένα ερώτημα. Θεωρούμε ότι πρόκειται πιθανόν για μια φωτογραφική προσθήκη, διότι η παράταση αυτή αφορά λατομεία μαρμαρόσκονης και μαρμαροψηφίδας, μεγάλες επιχειρήσεις που είναι εγκαταστημένες στην Αττική. Θα θέλαμε μια απάντηση σε αυτό.
Ο Υπουργός κ. Μανιάτης προχθές, όταν τοποθετήθηκε, απέφυγε να μιλήσει για το νομοσχέδιο, ίσως γνωρίζοντας ότι τα ρυθμιζόμενα θέματα θα χρειαστούν νέες νομοθετικές ρυθμίσεις για να τα ξανααπορρυθμίσουν με μια νέα νομοθετική πρωτοβουλία. Μίλησε επί όλων των ενεργειακών θεμάτων, προσπαθώντας να ξαναστήσει το διαλυμένο success story της Κυβέρνησης με οράματα και αρώματα από υδρογονάνθρακες, από ορυκτό πλούτο, διασυνδέσεις, αγωγούς. Αυτά μας είπε.
Για ποιους υδρογονάνθρακες, όμως, μίλησε ο κύριος Υπουργός; Μήπως για τα κοιτάσματα της δυτικής Ελλάδας, όταν ακόμη δεν έχει τελειώσει η αξιολόγηση και η ερμηνεία των σεισμικών δεδομένων; Μήπως για τα κοιτάσματα της δυτικής Ελλάδας -Γιάννενα, Πατραϊκό, Κατάκολο κ.λπ.- που ακόμα δεν έχουν υπογραφεί συμβάσεις ή μήπως για τις περιοχές του Θερμαϊκού και του Κόλπου Ορφανού που παραχωρούνται χωρίς διαγωνισμό;
Μίλησε, επίσης, για αξιοποίηση του ορυκτού πλούτου. Πώς, όμως, θα υπάρξει αξιοποίηση χωρίς να υπάρχει το ΙΓΜΕ, όταν τελικά αποδυναμώνεται και διαλύεται συνειδητά; 
Περίεργη είναι η εμμονή της Κυβέρνησης να μη δίνει οριστική λύση στο θέμα του ΙΓΜΕ. Έχουμε καταθέσει πάλι σχετική τροπολογία. Και αν δεν την κάνετε δεκτή, τουλάχιστον εφαρμόστε -όπως είπε και ο εισηγητής μας την πρώτη μέρα- αυτό που πρόσφατα ψηφίσατε στο νόμο για τις δημόσιες υπεραστικές οδικές, μεταφορές επιβατών κ.λπ. και αφορά τη συγχώνευση «ΔΕΠΑΝΟΜ Α.Ε.» –«ΘΕΜΙΣ ΚΑΤΑΣΚΕΥΑΣΤΙΚΗ» και «ΟΕΚ». Κάντε τουλάχιστον αυτό. 
Μίλησε και για άλλα ο κύριος Υπουργός προχθές. Μίλησε για την αποθήκευση ενέργειας που ως Ελλάδα δεν έχουμε τίποτα. Η Κυβέρνηση, όμως, δεν έχει καταθέσει κανένα σχετικό σχέδιο, όταν στον υπόλοιπο κόσμο σχεδιάζουν πρωτοπόρα προγράμματα αποθήκευσης ενέργειας μέσω και πεπιεσμένου αέρα ή ακόμα και προγράμματα μετατροπής λυμάτων σε βιοκαύσιμα, αυτό που σχεδιάζει και υλοποιεί και η Ισπανία, η οποία ας μην ξεχνάμε ότι έμεινε και αυτή σε μια κατάσταση αυστηρής λιτότητας. Βέβαια, εκεί αυτά δεν λέγονται μνημόνια.
Εντούτοις, ο κύριος Υπουργός μάς υποσχέθηκε για άλλη μια φορά ενίσχυση του Ταμείου Αλληλεγγύης Γενεών από τα μελλοντικά έσοδα από τους υδρογονάνθρακες, τα οποία θα έρθουν μετά από δεκαετίες.
Αντί, λοιπόν, η Κυβέρνηση να σχεδιάζει ερευνητικά προγράμματα για την προώθηση προηγμένων αντιρρυπαντικών τεχνολογιών ή να ενισχύονται προγράμματα παραγωγής υδρογόνου, δέσμευσης διοξειδίου του άνθρακα για επαναχρησιμοποίηση, προγράμματα που υπάρχουν στα ελληνικά πανεπιστήμια, απολύει το διοικητικό προσωπικό των πανεπιστημίων. Τα υποβαθμίζει ακόμη περισσότερο και στερεί από την ακαδημαϊκή κοινότητα ακόμα και την πρόσβασή της στις ακαδημαϊκές βιβλιοθήκες. 
Όμως η πραγματικότητα, κυρίες και κύριοι Βουλευτές, βρίσκεται αλλού. Η πραγματικότητα είναι μακριά από οράματα και μοιρασιές οικοπέδων εδώ και εκεί. Βρίσκεται στους πολίτες που για μια ακόμα χρονιά δεν θα έχουν πετρέλαιο για τη θέρμανσή τους λόγω των υπέρογκων φόρων που επιβάλατε.
Η κυβερνητική αναλγησία και η εμμονή σε αυτές τις λάθος πολιτικές άφησε πέρυσι σχολεία, νοσοκομεία, ψυχιατρεία και άλλες κρατικές δομές, ακόμη και αστυνομικά τμήματα, χωρίς θέρμανση, ενώ το νέφος της αιθαλομίχλης κάλυψε σχεδόν όλα τα αστικά κέντρα της Ελλάδας.
Ο κύριος Υπουργός μίλησε για ενεργειακή δημοκρατία και ενεργειακή ισότητα. Για την ενεργειακή φτώχεια, όμως, δεν μας είπε κάτι. Κάντε δεκτή επιτέλους την τροπολογία για τον ειδικό φόρο κατανάλωσης που καταθέσαμε ως ΣΥΡΙΖΑ. Δείξτε μια ευαισθησία. 
Ο κύριος Υπουργός μίλησε για εξοικονόμηση ενέργειας, το μεγάλο ενεργειακό κοίτασμα, όπως σωστά είπε. Περιμένουμε να δούμε τα αποτελέσματα της παρέμβασής του –γιατί οφείλουμε να πούμε ότι γίνονται παρεμβάσεις από το Υπουργείο τον τελευταίο καιρό- γιατί μέχρι σήμερα τα προγράμματα «Εξοικονομώ κατ’ οίκον», «Εξοικονομώ στους ΟΤΑ» προχώρησαν με αργούς ρυθμούς. 
Μίλησε, τέλος, και για την κλιματική αλλαγή και για τη σημασία ανάπτυξης των ΑΠΕ. Με ποια πολιτική, όμως, θα αντιπαλέψουμε αυτές τις συνέπειες; Καταστρέφοντας τη γη υψηλής παραγωγικότητας με εγκαταστάσεις ΑΠΕ, με κατασκευή εγκαταστάσεων αγωγών φυσικού αερίου, πετρελαϊκών προϊόντων και όλα αυτά μέσα από τα δάση και τις δασικές εκτάσεις, όπως προβλέπεται στο νομοσχέδιο που συζητάμε; 
Κι επειδή η κλιματική αλλαγή δεν είναι μόνο μελέτες, ντοκιμαντέρ και μεγάλα λόγια, αλλά συγκεκριμένες πολιτικές, η Κυβέρνηση οφείλει να κάνει συγκεκριμένες προτάσεις και στη Συνδιάσκεψη για την Κλιματική Αλλαγή που θα γίνει σε ένα μήνα στη Βαρσοβία, να έχει συγκεκριμένες προτάσεις για να λυθεί αυτό το μεγάλο ζήτημα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΧΑΡΟΥΛΑ ΚΑΦΑΝΤΑΡΗ",215
"38544"," Ολοκληρώστε, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38545"," Μισό λεπτό, κυρία Πρόεδρε.
Είναι απαραίτητος, λοιπόν, ένας ενεργειακός δημοκρατικός σχεδιασμός, ένα νέο ενεργειακό μείγμα για τη χώρα μας και την Ευρώπη, που θα περιλαμβάνει τη σταδιακή απεξάρτηση από τα ορυκτά καύσιμα και την παραπέρα ανάπτυξη των ΑΠΕ, ένας σχεδιασμός που θα απαντά στα ερωτήματα: Πόση ενέργεια χρειαζόμαστε; Από ποιους θα παράγεται; Από ποιους θα καταναλώνεται; Για την ικανοποίηση ποιων κοινωνικών αναγκών;","ΧΑΡΟΥΛΑ ΚΑΦΑΝΤΑΡΗ",215
"38546"," Κλείστε, κυρία Καφαντάρη, σας παρακαλώ πολύ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38547"," Δηλαδή, λέμε: Ενεργειακό σχεδιασμό σαν μία δυναμική και διαρκώς εξελισσόμενη διαδικασία, που θα κινητοποιεί κοινωνικές δυνάμεις, θα χτίζει κοινωνικές συναινέσεις, με απόλυτη δημοκρατία, διαφάνεια και με ρόλο ουσιαστικό στην τοπική αυτοδιοίκηση και στις τοπικές κοινωνίες.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΧΑΡΟΥΛΑ ΚΑΦΑΝΤΑΡΗ",215
"38548"," Ευχαριστούμε, κυρία Καφαντάρη.
Πριν δώσω το λόγο στον Υφυπουργό Εργασίας, Κοινωνικής Ασφάλισης και Πρόνοιας κ. Κεγκέρογλου, που μου ζήτησε το λόγο για δύο με τρία λεπτά, και μιας και κατάγομαι από τις Σέρρες και σήμερα είναι 17 Οκτωβρίου, θα ήθελα να κάνω τη μνεία του μαρτυρικού θανάτου διακοσίων είκοσι δύο Ελλήνων πολιτών, αρρένων, στο μαρτυρικό χωριό Κερδύλλια Σερρών -είναι ένας ακόμη τόπος μαρτυρίου- οι οποίοι, ως αντίποινα. δολοφονήθηκαν από τη Βέρμαχτ. Για να μην ξεχνάμε!
Κύριε Κεγκέρογλου, έχετε το λόγο, για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38549"," Ευχαριστώ, κυρία Πρόεδρε.
Ζήτησα το λόγο για την τροπολογία με γενικό αριθμό 877 και ειδικό 130. 
Πριν τοποθετηθώ, όμως, επί της τροπολογίας, θα ήθελα να συγχαρώ το ΥΠΕΚΑ, την πολιτική ηγεσία και ιδιαίτερα τον Υπουργό και τον Υφυπουργό -είναι και ο Γενικός Γραμματέας εδώ- για την πρωτοβουλία και τη διάταξη που αφορά την ένταξη στο κοινωνικό τιμολόγιο των φορέων που παρέχουν κοινωνική φροντίδα, δημοσίου και ιδιωτικού δικαίου.
Με αφορμή την τοποθέτηση του κ. Απόστολου Κακλαμάνη, προτείνω στον Υπουργό να προστεθεί μία κατηγορία -είναι πολλές οι κατηγορίες- και να μπει πέρα από την ονοματολογία, η εξής διάταξη: «…η προμήθεια ηλεκτρικής ενέργειας με ειδικό τιμολόγιο στα νομικά πρόσωπα δημοσίου δικαίου προνοιακού χαρακτήρα και τους ειδικά πιστοποιημένους, σύμφωνα με τις διατάξεις του άρθρου 5 του ν. 2646/1998, φορείς ιδιωτικού δικαίου μη κερδοσκοπικού χαρακτήρα, οι οποίοι παρέχουν υπηρεσίες κοινωνικής φροντίδας». Είναι το Μητρώο που έχει τους πιστοποιημένους φορείς. 
Κανένας μη πιστοποιημένος φορέας δεν πρέπει να περιλαμβάνεται, κύριε Τσούκαλη, μέσα. Αν θέλετε να είναι μη πιστοποιημένοι φορείς, εκφράστε την αντίρρησή σας.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38550"," Για άλλο εξανέστην.","ΝΙΚΟΛΑΟΣ ΤΣΟΥΚΑΛΗΣ",520
"38551"," Άρα συμφωνείτε. Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38552"," Πρώτη φορά Υπουργός προτείνει σε άλλον Υπουργό.","ΝΙΚΟΛΑΟΣ ΤΣΟΥΚΑΛΗΣ",520
"38553"," Σας παρακαλώ, κύριε Τσούκαλη, δεν κάνουμε διάλογο.
Κύριε Υπουργέ, ολοκληρώσατε; Δεν κάνουμε διάλογο, κύριε Τσούκαλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38554"," Θα του προτείνω και κάτι άλλο σε λίγο. Περιμένετε. Υπομονή. Θα προτείνω και κάτι άλλο για την καλή νομοθέτηση, για να μην ερχόμαστε εκ των υστέρων να λέμε ότι κάναμε λάθη.
Έρχομαι τώρα στην τροπολογία για το επίδομα τακτικής ανεργίας που αφορά τους εποχικά εργαζόμενους.
 Γνωρίζουμε όλοι ότι με βάση το ν. 3986/2011 υπήρξε περιορισμός στα ημερήσια επιδόματα ανεργίας που λαμβάνουν όσοι μπαίνουν στο ταμείο ανεργίας. Τετρακόσια πενήντα είναι μέχρι το 2013 και από το 2014 και μετά είναι τετρακόσια.
Αυτό το πλαφόν είχε άμεση αρνητική συνέπεια για τους εποχικά εργαζόμενους. Και δεν αφορά μόνο τους ξενοδοχοϋπαλλήλους, τους εργαζόμενους στον τουρισμό, αλλά και άλλα επαγγέλματα κι εργασίες. Αυτές οι διατάξεις και οι περιορισμοί φέτος είχαν ως αποτέλεσμα να μη δικαιούνται αυτοί επίδομα ανεργίας, του χρόνου να μη δικαιούνται επίδομα ανεργίας παρά μόνο το 25% και από την τρίτη χρονιά να ξαναδικαιούνται. 
Εμείς, με βάση τα ερεθίσματα από τις παρεμβάσεις όλων των κομμάτων, των Βουλευτών κυρίως από τις τουριστικές περιοχές και όχι μόνο, τη διαβούλευση που είχε γίνει και πριν αναλάβω εγώ στο Υπουργείο με τον Υπουργό και τον Υφυπουργό κ. Νίκο Παναγιωτόπουλο -που είναι εδώ και ο οποίος είχε κληθεί να απαντήσει και σε δικές μου ερωτήσεις για το θέμα- με βάση όλη τη διαβούλευση με τους συνδικαλιστικούς φορείς, επεξεργαστήκαμε μια πρόταση, μια λύση για το θέμα η οποία συνδυάζει την οικονομική εφικτότητα -είναι μέσα στο πλαίσιο που μπορεί να λειτουργήσει αυτή η νομοθετική ρύθμιση- και ταυτόχρονα δεν αφήνει χωρίς επίδομα ανεργίας ογδόντα έως ενενήντα χιλιάδες εργαζόμενους.
Με λίγα λόγια, για να κλείσω, αφορά το σύνολο των εποχικά εργαζομένων, οι οποίοι, εφόσον έχουν από εκατό έως εκατόν σαράντα εννιά ένσημα την ίδια χρονιά, θα δικαιούνται επίδομα ανεργίας τριών μηνών τουλάχιστον, που σημαίνει συνολικά με το δώρο τρεισήμισι και πλέον μήνες. Θεωρούμε, λοιπόν, τρεισήμισι μήνες με αυτοτελή τρόπο την εργασία για την οποία θα λαμβάνονται υπ’ όψιν τα ένσημα κάθε χρόνο και από εκατόν πενήντα μέχρι εκατόν εβδομήντα εννιά είναι προαιρετικό, εφόσον θέλει ο εργαζόμενος να ενταχθεί σ’ αυτή τη ρύθμιση, αλλιώς θα παραμένει στη γενική ρύθμιση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Δίνεται λύση. Έχει υπογραφεί η τροπολογία από Βουλευτές. Είναι όμως σύμφωνοι, κατόπιν επαφής που είχα, και οι εκπρόσωποι όλων των κομμάτων, απ’ ό,τι γνωρίζω. Επομένως θεωρώ ότι πρέπει να υπερψηφίσουμε αυτήν τη διάταξη, να δώσουμε λύση και μακάρι να φτιάξουν τα οικονομικά τα επόμενα χρόνια, ώστε να έχουμε τη δυνατότητα να βελτιώσουμε αυτήν τη ρύθμιση.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38555"," Ευχαριστούμε, κύριε Υφυπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38556"," Και ζητώ από τον Υπουργό κ. Μανιάτη, ο οποίος είναι και αρμόδιος επί του νομοσχεδίου, να κάνει δεκτή την τροπολογία με γενικό αριθμό 877 και ειδικό 130.
Ευχαριστώ.
(Χειροκροτήματα)","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38557"," Πάλι μισό βήμα κάνατε, κύριε Υπουργέ.","ΑΘΑΝΑΣΙΟΣ ΠΕΤΡΑΚΟΣ",428
"38558"," Σας παρακαλώ, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38559"," Κάντε το ολόκληρο το βήμα.","ΑΘΑΝΑΣΙΟΣ ΠΕΤΡΑΚΟΣ",428
"38560"," Κύριε Πετράκο, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38561"," Να την αποσύρω είπατε;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"38562"," Όχι. Λέω: Τους άλλους τρεις μήνες τι θα τρώνε οι άνθρωποι; Ολοκληρώστε το βήμα.","ΑΘΑΝΑΣΙΟΣ ΠΕΤΡΑΚΟΣ",428
"38563"," Το λόγο έχει ο αγαπητός συνάδελφος εκ Σερρών κ. Θεόφιλος Λεονταρίδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38564"," Κυρίες και κύριοι συνάδελφοι, θα ήθελα και εγώ, όπως είπε η κυρία Αντιπρόεδρος εκ Σερρών, να τιμήσω από του Βήματος αυτού της Βουλής τη μνήμη σήμερα, 17 Οκτωβρίου 2013, των θυμάτων των μαρτυρικών Κερδυλλίων.
Θεωρώ θετική τη νομοθετική ρύθμιση της ηγεσίας του Υπουργείου Εργασίας, που ρυθμίζει την επιδότηση των απασχολούμενων σε τουριστικά και άλλα εποχικά επαγγέλματα, οι οποίοι, λόγω της επαναλαμβανόμενης κατ’ έτος επιδότησής τους λόγω ανεργίας, έχουν συμπληρώσει τα τετρακόσια πενήντα ημερομίσθια στην τελευταία τετραετία για το 2013 και τα τετρακόσια από το 2014 πριν από την έναρξη της νέας επιδότησης. Δίνεται διέξοδος με αυτήν την πρωτοβουλία της ηγεσίας του Υπουργείου Εργασίας, ώστε η παραπάνω κατηγορία ανέργων να μπορέσει την περίοδο της οικονομικής κρίσης να ικανοποιήσει βασικές ανάγκες διαβίωσης.
Κυρίες και κύριοι συνάδελφοι, τα τελευταία χρόνια οι επενδύσεις σε ανανεώσιμες πηγές ενέργειας ήταν από τις ελάχιστες ευχάριστες εξαιρέσεις που συνέχισαν να δηλώνουν ενάρξεις και να ενισχύουν με την υγιή λειτουργία τους την τοπική οικονομία πολλαπλασιαστικά. Οι επενδύσεις σε φωτοβολταϊκά αλλά και γενικότερα στην ενέργεια από ΑΠΕ στηρίχθηκαν σε μελέτες των επενδυτών, σύμφωνα με τη νομοθεσία, το κόστος κατασκευής και λειτουργίας, καθώς επίσης και στις συμβάσεις που υπέγραψαν οι επενδυτές με τη «ΛΑΓΗΕ Α.Ε.» και ανταποκρινόμενες πάντα στην πολιτική της πράσινης ανάπτυξης, όπως αυτή αποφασίστηκε τόσο σε ευρωπαϊκό όσο και σε επίπεδο χώρας.
Οποιαδήποτε δυσμενής μεταβολή στα οικονομικά τους, παρά τη θέλησή τους και εξαιτίας άστοχων ενεργειών από πλευράς πολιτείας, θα έχει άμεση και πολλαπλή αρνητική επίδραση στις τοπικές οικονομίες, οι οποίες αγκομαχούν και στενάζουν υπό το βάρος των συνεχών επιβαρύνσεων που δέχονται.
Δεν υπάρχουν συνεπώς περιθώρια για οποιεσδήποτε νέες επιβαρύνσεις ή αλλαγές τιμών προς τα κάτω και οφείλουμε να προασπίσουμε την αξιοπιστία έναντι των επενδυτών για τις συμβάσεις που έχουν υπογράψει, σεβόμενοι τους πολίτες που σε περίοδο κρίσης επένδυσαν το κεφάλαιό τους, δανειζόμενοι αρκετοί από αυτούς από τις τράπεζες με επιτόκια 10% και 11%. 
Με το παρόν νομοσχέδιο επιδιώκεται η εξυγίανση και ο εξορθολογισμός του πλαισίου προώθησης των ανανεώσιμων πηγών ενέργειας, που διασφαλίζουν την αξιοπιστία του συστήματος και διαμορφώνουν ένα υγιές επενδυτικό κλίμα προς όφελος του τελικού καταναλωτή. 
Βασικό μας μέλημα πρέπει να είναι αφ’ ενός η βιωσιμότητα των επενδύσεων και αφ’ ετέρου το όφελος του καταναλωτή. Ταυτόχρονα, πρέπει να βάλουμε τέλος σε όλη αυτήν την ανασφάλεια, η οποία κυριαρχεί στους μικρούς αλλά και στους μεγάλους επενδυτές ανανεώσιμων πηγών ενέργειας στη χώρα μας. Γι’ αυτό και θεωρώ πολύ σημαντική τη δέσμευσή σας, κύριε Υπουργέ, ότι θα επανεξετάσετε το νομοθετικό πλαίσιο που διέπει τα φωτοβολταϊκά και θα φέρετε στο αμέσως προσεχές διάστημα ένα νέο νομοσχέδιο, αφού φυσικά τελειώσει ο διάλογος που έχετε ανοίξει με τις τράπεζες και τους φορείς, για να δοθεί λύση στη βιωσιμότητα των φωτοβολταϊκών. 
Διότι, θα πρέπει να πούμε την αλήθεια, ότι η έκτακτη εισφορά ήταν άδικη, οριζόντια και ισοπεδωτική. Γι’ αυτό, τριάντα Βουλευτές υποστηρίζουμε με τροπολογία που καταθέσαμε τη συμμετοχή όλων των ανανεώσιμων πηγών ενέργειας και του φυσικού αερίου στην κάλυψη του ελλείμματος που παρουσιάζει ο ειδικός λογαριασμός ανανεώσιμων πηγών ενέργειας της «ΛΑΓΗΕ Α.Ε.» επί του τιμήματος των πωλήσεων ηλεκτρικής ενέργειας. Με αυτόν τον τρόπο θα επιτευχθεί η πιο σύντομη κάλυψη του ελλείμματος, αλλά θα γίνουν πάλι ανταγωνιστικά και προσοδοφόρα τα φωτοβολταϊκά.
Είναι θετικό ότι το Υπουργείο ανακοίνωσε ότι θεσπίζεται ειδική κατηγορία μονάδας παραγωγής ηλεκτρικής ενέργειας από τα αγροτικά φωτοβολταϊκά. Επίσης, είναι θετική και δίκαιη η δήλωση του κυρίου Υπουργού ότι δεν θα υπάρχουν μειώσεις τιμών για τις μέχρι σήμερα πραγματοποιηθείσες επενδύσεις φωτοβολταϊκών.
Τέλος, θεωρώ ότι αυτές οι θεσμικές παρεμβάσεις είναι απαραίτητες και για την εξυγίανση της συγκεκριμένης αγοράς αλλά και για τη δημιουργία ενός υγιούς επενδυτικού κλίματος που θα ενισχύσει την ανάπτυξη.
Στο σημείο αυτό θα ήθελα να αναφερθώ στην πρόταση νόμου που υποβάλλεται από πενήντα δύο Βουλευτές της Νέας Δημοκρατίας, με επικεφαλής τον κ. Καρασμάνη, υπό μορφή τροπολογίας, για την αλλαγή ασφάλισης της αγροτικής παραγωγής και της λειτουργίας του ΕΛΓΑ.
Η αγροτική παραγωγή σήμερα γίνεται ολοένα και περισσότερο υποχείριο ακραίων καιρικών συνθηκών. Η ασφαλιστική προστασία, για να είναι ουσιαστική και αποτελεσματική, πρέπει να παρέχεται από έναν οργανισμό που θα λειτουργεί σαν ένα ασφαλιστικό δίχτυ και θα στηρίζεται σε ένα ευέλικτο, ισχυρό και με κοινωνικά χαρακτηριστικά ταμείο.
Βασική καινοτομία της τροπολογίας είναι η εξασφάλιση των αναγκαίων πόρων για την εύρυθμη λειτουργία του ΕΛΓΑ και την καταβολή ικανοποιητικών αποζημιώσεων μέσω της αλλαγής του τρόπου είσπραξης των ασφαλιστικών εισφορών, ώστε όλοι οι αγρότες να πληρώνουν ασφαλιστικές εισφορές για τα προϊόντα που πραγματικά παρήγαγαν και διακίνησαν. 
Η καταβολή των εισφορών θα πραγματοποιείται κατά τη διαδικασία συμψηφισμού του αγροτικού ΦΠΑ. Διεύρυνση των ασφαλιζόμενων κινδύνων και πρόσθετες καλύψεις στη φυτική, ζωική και αλιευτική παραγωγή, όπως, για παράδειγμα, η ακαρπία από δυσμενείς καιρικές συνθήκες στις υδρώδεις καλλιέργειες, με τη χορήγηση επαρκών προκαταβολών για εκτεταμένες ζημιές σε πολλές περιοχές της χώρας. Αξιοποίηση των κοινοτικών κονδυλίων του προγράμματος αγροτικής ανάπτυξης καθώς και θέσπιση ενός πάγιου και ικανοποιητικού ποσοστού κοινωνικών πόρων, εκφράζοντας με τον τρόπο αυτό την αλληλεγγύη της κοινωνίας προς τον αγροτικό παραγωγικό κόσμο και την ανάπτυξη της ελληνικής υπαίθρου. 
Επίσης, παροχή προκαταβολών του μισού της αποζημίωσης, στις περιπτώσεις που υποβάλλονται από τους αγρότες ενστάσεις στα πορίσματα - εκτιμήσεις για το ύψος των ζημιών. 
Κατάργηση των άδικων ορίων της αποζημίωσης των αγροτών, άρση του κλίματος καχυποψίας και ενίσχυση της εμπιστοσύνης μεταξύ πολιτείας και αγροτικού κόσμου. 
Μεταφορά των κρατικών ενισχύσεων ΠΣΕΑ στον ΕΛΓΑ. Εξασφάλιση της διαφάνειας και χρηστής διαχείρισης της τριμερούς χρηματοδότησης του ΕΛΓΑ και διεξαγωγή του συνόλου της διεκπεραίωσης των λειτουργιών του ΕΛΓΑ ηλεκτρονικά. 
Επ’ ευκαιρία της προτάσεως αυτού του νόμου υπό μορφή τροπολογίας, θα ήθελα να σας αναφέρω ένα πρόβλημα που δημιουργήθηκε στην ευρύτερη περιοχή του Αχλαδοχωρίου-Καρυδοχωρίου Νομού Σερρών, όπου λόγω των χαμηλών θερμοκρασιών και του υψομέτρου της περιοχής τις νυκτερινές ώρες της 4ης προς 5η Οκτωβρίου έπεσε πάχνη, με αποτέλεσμα τα τελευταία χέρια συγκομιδής του καπνού να καούν, να μαυρίσουν και να είναι ακατάλληλα προς συλλογή. 
Γνωρίζουμε πως ο κανονισμός του ΕΛΓΑ προβλέπει ότι η συγκομιδή του καπνού θα πρέπει να έχει ολοκληρωθεί μέχρι τις 30 Σεπτεμβρίου. Ζητούμε όμως την τροποποίηση του κανονισμού ως προς την καταληκτική ημερομηνία με αναδρομική ισχύ, ούτως ώστε να μπορέσουν να αποζημιωθούν οι πληγέντες παραγωγοί μας και αυτό διότι οι κλιματικές αλλαγές που παρατηρούνται τα τελευταία χρόνια επιβάλλουν αυτές τις τροποποιήσεις του κανονισμού, για να μπορέσουμε να δημιουργήσουμε ένα ασφαλιστικό δίχτυ προστασίας στους παραγωγούς οι οποίοι πλήττονται από τις καιρικές συνθήκες με παράταση του χρόνου συγκομιδής.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Και εδώ είναι ευκαιρία να κάνουμε όλες αυτές τις αλλαγές και στον ΕΛΓΑ, με την πρόταση νόμου και την τροπολογία, αλλά και στο θέμα του Κανονισμού. 
Κυρίες και κύριοι συνάδελφοι, εκείνο που θέλουμε είναι εκείνο που θέλουν και οι αγρότες μας: Ένας ενιαίος, ισχυρός, ευέλικτος, αποτελεσματικός και δίκαιος κοινωνικός φορέας, αρμόδιος για όλους τους τομείς της προστασίας και ασφάλισης της αγροτικής δραστηριότητας και ένα ρεαλιστικό, οικονομικό, βιώσιμο και κοινωνικά αποδεκτό ασφαλιστικό σύστημα για την ελληνική γεωργία με απλές και αυτοποιημένες διαδικασίες.
Σας ευχαριστώ.","ΘΕΟΦΙΛΟΣ ΛΕΟΝΤΑΡΙΔΗΣ",282
"38565"," Ευχαριστούμε κι εμείς, κύριε Λεονταρίδη. 
Το λόγο έχει ο κ. Γεώργιος Καρασμάνης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38566"," Ευχαριστώ, κυρία Πρόεδρε. 
Για το νομοσχέδιο έχω τοποθετηθεί την Τρίτη το βράδυ αναλυτικά.
Πράγματι, είναι ένα νομοσχέδιο που κινείται στη θετική κατεύθυνση, εξορθολογίζει και εξυγιαίνει το θεσμικό πλαίσιο λειτουργίας των ανανεώσιμων πηγών ενέργειας, παρέχει σε πολλές περιπτώσεις λύσεις στα προβλήματα που προέκυψαν στην πράξη. Όμως, με ικανοποίηση άκουσα από τον Υφυπουργό ότι θα φέρει ένα νέο νομοσχέδιο μετά από ένα διάλογο που έχει ξεκινήσει με όλες τις τράπεζες και με όλους τους φορείς, που θα δώσει ικανοποιητική λύση στη βιωσιμότητα των φωτοβολταϊκών, γιατί πραγματικά η έκτακτη εισφορά δημιούργησε μεγάλα προβλήματα στους παραγωγούς των φωτοβολταϊκών. 
Θα επικεντρωθώ σε δύο τροπολογίες. Η μία αφορά το επίδομα ανεργίας των εποχικών. Πράγματι, οι τριάντα συνάδελφοι από τη Νέα Δημοκρατία και από το ΠΑΣΟΚ έχουμε καταθέσει αυτήν την τροπολογία που αφορά -όπως είπα- το επίδομα ανεργίας των εποχικά εργαζομένων, δηλαδή αυτών που απασχολούνται στα κονσερβοποιεία, στα διαλογητήρια, ναυτεργάτες, ξενοδοχοϋπάλληλοι και τα λοιπά. Το υπάρχον νομοθετικό πλαίσιο θέτει ένα πλαφόν, το οποίο αποκλείει τη μεγάλη πλειοψηφία αυτών των ανθρώπων από το δικαίωμα είσπραξης του επιδόματος των 360 ευρώ. Ορίζει δηλαδή ότι όσοι κατά την τετραετία -και εδώ υπάρχει μεγάλη αδικία- πριν από την 01-01-2013 έχουν συμπληρώσει τετρακόσιες πενήντα ημέρες επιδότησης αποκλείονται και δεν πρόκειται μέσα στο 2013 να εισπράξουν επίδομα ανεργίας.
Ακόμη πιο δυσμενής είναι η μεταχείριση -να την πω έτσι- για όσους διεκδικούν επίδομα ανεργίας από την 01-01-2014. Γι’ αυτούς το υπάρχον νομοθετικό πλαίσιο μειώνει περισσότερο το πλαφόν, από τετρακόσιες πενήντα ημέρες επιδότησης σε τετρακόσιες, με συνέπεια να αποκλειστούν ακόμα περισσότεροι από το επίδομα. 
Όλοι αυτοί οι άνθρωποι, ακριβώς επειδή απασχολούνται εποχικά, δουλεύουν δηλαδή πέντε, έξι μήνες το χρόνο, έχουν πολύ περιορισμένα εισοδήματα. Σήμερα δε σε μέρες δεινής οικονομικής κρίσης και με την ανεργία να καλπάζει -αν μάλιστα στην οικογένειά τους υπάρχει άνεργος ή άνεργοι- αντιλαμβάνεσθε ότι υπάρχει μεγάλο πρόβλημα και το έχουν ανάγκη αυτό το επίδομα των 360 ευρώ για να μπορέσουν να επιβιώσουν. 
Γι’ αυτόν το λόγο θέλω πραγματικά τον παριστάμενο Υφυπουργό κ. Κεγκέρογλου να τον συγχαρώ για τη δέουσα ευαισθησία που επέδειξε και έκανε αποδεκτή αυτή την τροπολογία που έχουμε καταθέσει, για να μπορέσουν αυτοί οι άνθρωποι να συντηρήσουν τις οικογένειές τους. 
Και έρχομαι στη δεύτερη τροπολογία, που αφορά στη ριζική αλλαγή του ασφαλιστικού συστήματος της αγροτικής παραγωγής. Όμως, θα ήθελα να επισημάνω ότι μου προκαλεί κατάπληξη αλλά και θλίψη η σημερινή απουσία από τα έδρανα του εξωκοινοβουλευτικού Υπουργού Αγροτικής Ανάπτυξης και Τροφίμων, που με τον τρόπο αυτό απαξιώνει και ευτελίζει τη νομοθετική πρωτοβουλία που ανέλαβαν πενήντα εκλεγμένοι εκπρόσωποι του ελληνικού λαού, κυρίως από την περιφέρεια της χώρας. 
Πρόκειται για μια νομοθετική πρωτοβουλία, κυρίες και κύριοι συνάδελφοι, που δεν είναι μία απλή τροπολογία, αλλά ένα ολοκληρωμένο σχέδιο νόμου με είκοσι δύο άρθρα. Δεν ρυθμίζει κάποιες επιμέρους λεπτομέρειες, αλλά άπτεται ενός από τα πλέον κρίσιμα ζητήματα της ελληνικής αγροτικής οικονομίας, αυτού της ασφαλιστικής κάλυψης της αγροτικής παραγωγής. Δεν αφορά πέντε, δέκα, εκατό ή, άντε, χίλιους πολίτες, αλλά το σύνολο του αγροτικού πληθυσμού της χώρας. Δεν έχει να κάνει με κάποιο δευτερεύον ή τριτεύον ζήτημα, αλλά με την ίδια την εφοδιαστική τροφική αλυσίδα. 
Πρόκειται για μια νομοθετική πρωτοβουλία, που δεν θέλει να εξωραΐσει και να δώσει εμβαλωματικές λύσεις στο υφιστάμενο θεσμικό πλαίσιο, αλλά να προσφέρει πραγματικές ριζικές λύσεις, αντιμετωπίζοντας τις αστοχίες και τα προβλήματα του παρελθόντος, προσδίδοντας νέες, στέρεες βάσεις στο ασφαλιστικό μας σύστημα και στην προστασία της αγροτικής μας παραγωγής, αίροντας έτσι το κλίμα καχυποψίας και αποκαθιστώντας την εμπιστοσύνη μεταξύ πολιτείας και αγροτικού κόσμου. 
Πρόκειται για μια νομοθετική πρωτοβουλία, που, κατά τη γνώμη μου, όπως άλλωστε και κατά τη γνώμη των άλλων πενήντα ενός συναδέλφων, έρχεται μετά από ενδελεχή και μακροχρόνια μελέτη και εξέταση όλων των θετικών αλλά και των αρνητικών, στοχεύοντας στην αποκατάσταση ενός δίκαιου και αποτελεσματικού συστήματος ασφάλισης της αγροτικής δραστηριότητας. 
Εμείς, κυρίες και κύριοι συνάδελφοι, δεν θέλουμε λιγότερο ή περισσότερο ΕΛΓΑ. Θέλουμε καλύτερο, αποτελεσματικότερο, βιώσιμο, διάφανο και δίκαιο σύστημα ασφάλισης της αγροτικής παραγωγής. Δεν θέλουμε μπαταξήδες. Θέλουμε ο αγρότης να πληρώνει τις ασφαλιστικές του εισφορές, αλλά με βάση την πραγματική σοδειά που παρήγαγε και τη διακίνηση και όχι με βάση θεωρητικές εκτιμήσεις. Θέλουμε έμπρακτα η πολιτεία να δείχνει την αρωγή και στήριξή της στον αγροτικό τομέα. Θέλουμε την πραγματική αξιοποίηση των πόρων από την Ευρωπαϊκή Ένωση για την ασφάλιση της αγροτικής μας παραγωγής. 
Τέλος, είναι μία νομοθετική πρωτοβουλία που πηγάζει από τη βαθιά μας πεποίθηση ότι ο αγροτικός τομέας της χώρας μας μπορεί και πρέπει να παίξει τον καταλυτικό ρόλο στην ανάπτυξη της ελληνικής οικονομίας και κοινωνίας και στην αναβάθμιση της υπαίθρου, που τόση ανάγκη έχει ο τόπος μας. 
Φυσικά, η πρότασή μας δεν είναι το «μαγικό ραβδί» που θα λύσει όλα τα προβλήματα. Δεν παύει, όμως, να αποτελεί ένα λιθαράκι –αν θέλετε- στο πώς εμείς αντιλαμβανόμαστε την ανάπτυξη και το ρόλο της γεωργίας σε αυτήν. 
Πάντως, για το μόνο, κυρίες και κύριοι συνάδελφοι, που δεν μπορούμε να κατηγορήσουμε τον καθηγητή Υπουργό είναι για έλλειψη συνέπειας. Το Υπουργείο του συνεχίζει και παραμένει απόν, εδώ και ενάμιση χρόνο, από οποιαδήποτε νομοθετική πρωτοβουλία και παρέμβαση, αρκούμενο στη συγκρότηση αλλεπάλληλων επιτροπών και ομάδων εργασίας που εξετάζουν στο διηνεκές τα προβλήματα ή αλλιώς -όπως το λένε και στο χωριό μου- «όποιος δεν θέλει να ζυμώσει δέκα μέρες κοσκινίζει», λες και, για παράδειγμα, θέλει καμία ιδιαίτερη εξέταση και μελέτη. Το άκρον άωτον του παραλογισμού: να καλύπτει μεν ο ΕΛΓΑ ζημιές στην αγροτική παραγωγή από βροχοπτώσεις, αλλά μετά τις 15 Μαΐου. Αν γίνει ο κατακλυσμός του Νώε στις 14 του Μάη ή νωρίτερα, είναι σαν να μην έγινε ποτέ για τον ΕΛΓΑ και ας έχει καταστραφεί το σύμπαν. 
Ειλικρινά λυπάμαι, αλλά να είστε βέβαιοι, κυρίες και κύριοι συνάδελφοι, ότι τίποτα δεν πάει χαμένο. Η πρότασή μας για τη ριζική αλλαγή του συστήματος ασφάλισης της αγροτικής παραγωγής, που άλλωστε αποτέλεσε προεκλογική δέσμευση της Νέας Δημοκρατίας στις βουλευτικές εκλογές του Μαΐου και του Ιουνίου του 2012, δεν πρόκειται να πάει στο καλάθι των αχρήστων. Θα επανέλθουμε. 
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΓΕΩΡΓΙΟΣ ΚΑΡΑΣΜΑΝΗΣ",196
"38567"," Έχει ζητήσει το λόγο ο Υπουργός κ. Μανιάτης. 
Ορίστε, κύριε Υπουργέ, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38568"," Μία μικρή παρέμβαση θέλω να κάνω. Αφορά στην τροπολογία που κατέθεσαν αρκετοί συνάδελφοι για τα εργοστάσια παραγωγής φωτοβολταϊκών πάνελ και συγκεκριμένες επενδύσεις που είχαν ενταχθεί στο fast track. 
Πρέπει να πω ότι με πολλή προσοχή παρακολουθήσαμε την προσπάθεια και των συναδέλφων με την κατάθεση της συγκεκριμένης τροπολογίας, προκειμένου να υπάρξει συγκεκριμένη στόχευση για την παραγωγή από τα ελληνικά εργοστάσια φωτοβολταϊκών πάνελ. Και προφανές είναι ότι είναι κατανοητή η αγωνία έναντι των πιθανών προβλημάτων ανεργίας που θα δημιουργηθούν σε περιπτώσεις μη ευνοϊκών εξελίξεων. Το κατανοούμε αυτό απολύτως.
Θέλω, όμως, να καλέσω τους συναδέλφους που υπέγραψαν και κατέθεσαν την τροπολογία να την αποσύρουν και στη συνέχεια -σε συνεργασία με το αρμόδιο Υπουργείο Ανάπτυξης, το οποίο έχει και την εποπτεία ευρύτερα του χώρου της παραγωγής και της βιομηχανίας, χωρίς όμως να δεσμεύεται για την τελική απόφαση- σε ένα λογικό χρονικό διάστημα, αφού εξετάσουμε όλες τις εναλλακτικές λύσεις, να ενημερώσουμε το Σώμα το ταχύτερο δυνατό. Θέλω, λοιπόν, να παρακαλέσω τους συναδέλφους να την αποσύρουν.
Ευχαριστώ πολύ.","ΙΩΑΝΝΗΣ ΜΑΝΙΑΤΗΣ",297
"38569"," Ευχαριστούμε, κύριε Υπουργέ.
Το λόγο έχει τώρα ο Αντιπρόεδρος της Κυβέρνησης και Υπουργός Εξωτερικών κ. Ευάγγελος Βενιζέλος.
Κύριε Πρόεδρε, πόσο χρόνο θα χρειαστείτε; Να σας δώσουμε είκοσι λεπτά;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38570"," Ναι, αν και θα είμαι πιο σύντομος.","ΕΥΑΓΓΕΛΟΣ ΒΕΝΙΖΕΛΟΣ",58
"38571"," Ορίστε, έχετε το λόγο για είκοσι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38572"," Κυρίες και κύριοι Βουλευτές, εστιάζω την προσοχή μου στο μεγάλο θεσμικό ζήτημα που τίθεται με την τροπολογία του Υπουργού των Εσωτερικών για την αναστολή χρηματοδότησης πολιτικών κομμάτων.
Κυρίες και κύριοι Βουλευτές, το Κοινοβούλιο καλείται σήμερα να λειτουργήσει ως θεματοφύλακας και φύλακας της δημοκρατίας και του κοινοβουλευτισμού. Η δημοκρατία που δεν αυτοπροστατεύεται είναι ιστορικά καταδικασμένη να εκφυλιστεί και να πεθάνει, στο όνομα μιας δήθεν αξιακής ουδετερότητας.
Θέτουμε επιμόνως ως ΠΑΣΟΚ -το κάνω κι εγώ προσωπικά ως Πρόεδρος του ΠΑΣΟΚ- ήδη πριν από τις εκλογές του Μαΐου και του Ιουνίου του 2012, επιτακτικά, άμεσα και επίμονα το ζήτημα του εκφασισμού, το ζήτημα της Χρυσής Αυγής, το ζήτημα της απροκάλυπτης έκφρασης του ναζισμού, το ζήτημα της βίας, του τσαμπουκά, της υποκατάστασης του κράτους, του οργανωμένου παρακράτους που είχε αρχίσει να διαφαίνεται δεκαπέντε μήνες πριν. 
Δεν υπήρξε δυστυχώς ανταπόκριση από καμμία ουσιαστικά άλλη πολιτική δύναμη. Δεν υπήρξε, ειπώθηκε, πολιτική βούληση. Έπρεπε να έχει διαμορφωθεί η πολιτική βούληση πολύ νωρίτερα. Κυριάρχησαν και εν πολλοίς κυριαρχούν μικροκομματικά κριτήρια και μυωπικές αντιλήψεις. Χάθηκε κρίσιμος και πολύτιμος χρόνος. Έπρεπε να φτάσουμε σε μία πολιτική δολοφονία, έπρεπε να χυθεί αίμα αθώου, για να ενεργοποιηθούν ευαισθησίες και αντανακλαστικά που θεωρούνται αυτονόητα, αλλά δυστυχώς δεν είναι αυτονόητα.
Χαιρετίζουμε την αντίδραση της δικαιοσύνης στο πλαίσιο των θεσμικών εγγυήσεων της ανεξαρτησίας της. Αυτό που αποθράσυνε, όμως, τη Χρυσή Αυγή ήταν ο στείρος αντιμνημονιακός λόγος, η θεωρία ότι η οικονομική κρίση, η δυσπραγία, η ανεργία, η φτώχεια είναι λογικό και φυσιολογικό να οδηγούν στο φασισμό και τη βία. Μία θεωρία δήθεν ιστορικού ντετερμινισμού, αυτομάτων συνεπειών και αντιδράσεων.
Κανείς δεν σκέφτηκε ότι την κρίσιμη περίοδο του Μεσοπολέμου, που είναι η μήτρα των ιστορικών εξελίξεων στην Ευρώπη για όλες τις δεκαετίες που ακολούθησαν, οι Ηνωμένες Πολιτείες της Αμερικής επέλεξαν τον Ρούσβελτ και το new deal, η Ιταλία είχε επιλέξει τον Μουσολίνι, η Γερμανία επέλεξε τον Χίτλερ, το φασισμό, τον πόλεμο και πολλές άλλες χώρες και κοινωνίες εκείνης της εποχής στην Κεντρική Ευρώπη. Δεν υπάρχει τέτοιος ιστορικός ντετερμινισμός.
Βεβαίως, έχουμε επαναλάβει και το λέμε και σήμερα ότι είναι άλλο πράγμα η ηγεσία, άλλο πράγμα το δίκτυο μιας εγκληματικής οργάνωσης στελεχών, άλλο η παραστρατιωτική δομή και η πειθαρχία και άλλο ο ψηφοφόρος της Χρυσής Αυγής ή ακόμη περισσότερο ο δημοσκοπικός οπαδός. 
Όμως και η κοινωνία έχει τη δική της ευθύνη και ο πολίτης έχει τη δική του δημοκρατική και ιστορική ευθύνη, ο καθένας ατομικά. Γι’ αυτό έχει πάρα πολύ μεγάλη σημασία να ληφθούν -έπρεπε να έχουν ληφθεί πολύ νωρίτερα- τα αναγκαία θεσμικά μέτρα προστασίας της δημοκρατίας και του κράτους δικαίου, τα αναγκαία μέτρα προστασίας της κοινωνικής ειρήνης και εν τέλει της ασφάλειας του κάθε πολίτη, γιατί εδώ τελέσθηκαν βαριά εγκλήματα του κοινού Ποινικού Δικαίου κατά της ζωής. Έχουμε μπροστά μας ανθρωποκτονίες πολιτικά καθοδηγούμενες.
	Ζητήσαμε -και προσωπικά ζήτησα κατ’ επανάληψη- να συγκληθεί η Διάσκεψη των Προέδρων και η Επιτροπή Δεοντολογίας σε επίπεδο Αρχηγών κομμάτων, να τροποποιηθεί ή έστω να εφαρμοστεί αυστηρά ο Κανονισμός της Βουλής, να αρθούν οι ασυλίες, πράγμα που έγινε πλέον κατ’ επανάληψη, να ψηφιστεί ένας ολοκληρωμένος αντιρατσιστικός νόμος που θα φέρνει την Ελλάδα στο αρμόζον ευρωπαϊκό επίπεδο, σύμφωνα με τις οδηγίες του Ευρωπαϊκού Συμβουλίου και του Συμβουλίου της Ευρώπης, ο Επίτροπος των Ανθρωπίνων Δικαιωμάτων του οποίου υπογραμμίζει τα προβλήματα και τους κινδύνους εδώ και μήνες. 
Φυσικά η κοινή ποινική νομοθεσία επαρκεί όταν έχεις σοβαρά, βάρβαρα εγκλήματα βίας, όταν έχεις ανθρωποκτονίες, όταν έχεις εγκληματική οργάνωση. Στο υπόστρωμα, όμως, βρίσκονται εγκλήματα λόγου, εγκλήματα απλής καθημερινής πρακτικής, που είναι εγκλήματα στρεφόμενα κατά της κοινωνικής συνοχής, που δεν ανέχονται τον άλλο, εγκλήματα που έχουν κίνητρα ρατσιστικά, ξενοφοβικά, ομοφοβικά, κίνητρα τα οποία στην πραγματικότητα παραπέμπουν στη μη ανοχή του διαφορετικού. 
Γι’ αυτό έχει πάρα πολύ μεγάλη σημασία να ψηφιστεί η τροπολογία που αναστέλλει με κριτήρια αυστηρά και με απόφαση της Βουλής τη χρηματοδότηση κομμάτων που εμπλέκονται σε παράνομες ενέργειες και συνάπτονται με εγκληματικές οργανώσεις, έχει πολύ μεγάλη σημασία να εφαρμοστεί αυστηρά και να τροποποιηθεί ο Κανονισμός της Βουλής, έχει πολύ μεγάλη σημασία να αίρονται ασυλίες, έχει πολύ μεγάλη σημασία να ψηφιστεί και ένας ολοκληρωμένος, πραγματικά ευρωπαϊκός αντιρατσιστικός νόμος, όπως τον έχουμε προτείνει και όπως είμαι βέβαιος ότι θα τον φέρει και θα τον εισηγηθεί ο Υπουργός Δικαιοσύνης μετά τις επαφές που έχουν γίνει με την Κοινοβουλευτική Ομάδα του ΠΑΣΟΚ.
Βεβαίως είναι προφανές ότι καταδικάζουμε τη βία -και ελπίζω ότι αυτό είναι μία ομόφωνη θέση του Σώματος- την πολιτική και κοινωνική βία κάθε μορφής και προέλευσης. Δεν υπάρχει καλή και κακή βία. Η βία δεν οδηγεί όμως στη θεωρία των δύο άκρων, που είναι θεωρία ανιστόρητη. Οδηγεί στη θεωρία του ενός άκρου, γιατί η βία είναι ένα άκρο, δεν είναι δύο άκρα. Πολύ περισσότερο, είναι αστείο, είναι ιστορικά ανεπίγνωστο να συνδέεται η συζήτηση αυτή- που είναι συζήτηση για τους θεσμούς, για τη δημοκρατία, για το κράτος δικαίου, για την εθνική ενότητα- με την τεχνητή δημοσκοπική πόλωση μεταξύ Νέας Δημοκρατίας και ΣΥΡΙΖΑ, υπό τις ευλογίες ενός εκλογικού νόμου που δίνει το bonus των πενήντα εδρών και παραπέμπει σε μία παλιά εποχή, όχι σε μία πόλωση μεσαίων δημοσκοπικών ποσοστών.
Χρειάζεται ένα ενιαίο και αρραγές θεσμικό δημοκρατικό και κοινοβουλευτικό μέτωπο το οποίο υπονομεύεται απροκάλυπτα από τη διμέτωπη αντίληψη «ναι, είμαστε κατά της Χρυσής Αυγής, αλλά είμαστε εξίσου και κατά του μνημονίου». Η συζήτηση για την οικονομική, την αναπτυξιακή, την κοινωνική πολιτική είναι μία συζήτηση που λειτουργεί ως πεδίο θεμιτής και αναγκαίας διαφωνίας.
Υπάρχουν διαφορετικές προτάσεις. Κατά τη γνώμη μου η υποστατή πρόταση είναι μόνο μία, γιατί σχέδιο Β΄ ούτε υπήρξε ούτε υπάρχει. Δυστυχώς έχουμε ένα σχέδιο Α΄ κακό, σκληρό. Αυτό πρέπει να βελτιώσουμε μέσα σε μία Ευρώπη που είναι δεξιά, που είναι συντηρητική, που είναι νεοφιλελεύθερη, που πρέπει να αλλάξει μέσα από τις εθνικές εκλογές σε πολλά κράτη-μέλη και μέσα από τις ευρωπαϊκές εκλογές. Παλεύουμε, όμως, τέσσερα χρόνια τώρα με μία δεξιά Ευρώπη και προσπαθούμε να κάνουμε το καλύτερο. Άλλη λύση δεν υπάρχει. Όποιος βλέπει προσεκτικά τι λένε κάποιοι μέσα στην Ελλάδα και πώς πηγαίνουν στο εξωτερικό και σπεύδουν να έρθουν σε επαφή, γεμάτοι ευγένεια και τρυφερότητα με όποιον Ευρωπαίο παράγοντα βρίσκουν μπροστά τους, καταλαβαίνει πολύ καλά τι εννοώ. 
Είναι όμως άλλο πράγμα η πολιτική διαφωνία για την πολιτική κατεύθυνση της χώρας και άλλο πράγμα η θεσμική και εθνική ενότητα, που αφορά στην προάσπιση της δημοκρατίας και του κράτους δικαίου. Όταν μιλάμε για το μέτωπο με το ναζισμό και τη βία, δεν μπορούμε να λέμε «ναι, αλλά έχουμε ίδιο μέτωπο, ίδιου επιπέδου με την κυβερνητική πολιτική». Γιατί περί αυτού πρόκειται.
Δυστυχώς αυτό επανελήφθη σε μια ακραία, χυδαία, συκοφαντική μορφή και σήμερα στη διαδικασία των επίκαιρων ερωτήσεων, όπου εμφανίστηκε ο Πρόεδρος του ΣΥΡΙΖΑ κ. Τσίπρας, έχοντας ως συνομιλητή τον Υπουργό Εθνικής Άμυνας κ. Αβραμόπουλο κι επανέλαβε αυτά που έχει πει τις τελευταίες μέρες για την ιστορία των ναυπηγείων Σκαραμαγκά και των υποβρυχίων, μη λαμβάνοντας υπ’ όψιν αυτό που του είπε το ΠΑΣΟΚ όταν, μετά τους εργαζόμενους που του είπαν ότι μιλάει χωρίς να έχει συναντηθεί μαζί τους, επανέλαβε τα γνωστά φληναφήματα για το νόμο του 2010 και για την τεράστια προσπάθεια που έχει γίνει να τεθεί ένα τέρμα στην ομηρία του δημοσίου, να αποκτήσουν υπόσταση 2,5 δισεκατομμύρια ευρώ που είχε δώσει επί δέκα χρόνια το δημόσιο χωρίς να έχει πάρει τίποτα, με ένα υποβρύχιο, το «ΠΑΠΑΝΙΚΟΛΗΣ», να σέρνεται στο Αμβούργο και με τέσσερα ημιτελή, χωρίς κυριότητα του ελληνικού δημοσίου. Ήταν μια κατάσταση αδράνειας επί χρόνια, από το 2004 μέχρι το 2009. 
Δεν υπάρχει σύμβαση του 2010. Υπάρχει νόμος ψηφισμένος από τη Βουλή, σε εκτέλεση του οποίου ενήργησε η Κυβέρνηση. Με πρωτοφανείς εγγυήσεις διαφάνειας, καμμία σύμβαση, καμμία διαπραγμάτευση. Όλα ενώπιον της Βουλής και όλα κατ’ εντολήν της Βουλής σε εκτέλεση νόμου. 
Είπα και άλλη φορά και το ξαναλέω και τώρα, μετά λόγου γνώσεως. Αυτά που είπε ο κ. Τσίπρας το πρωί, απευθυνόμενος στον κ. Αβραμόπουλο, είναι η απροκάλυπτη υιοθέτηση και υποστήριξη των αμαρτωλών, αρχικών συμβάσεων για τα υποβρύχια. Όπως ο ΣΥΡΙΖΑ έχει υιοθετήσει και έχει ενσωματώσει στους κόλπους του την ομάδα στελεχών του κ. Τσοχατζόπουλου, έτσι υιοθετεί και τα συμφέροντα τα οποία έχουν θιγεί από το γεγονός ότι καταργήθηκαν και ακυρώθηκαν οι αμαρτωλές συμβάσεις με το νόμο του 2012. Τόσο απλά, τόσο καθαρά. 
Βεβαίως αυτό που συνέβη το 2010, που προστατεύθηκαν τα συμφέροντα του δημοσίου, που καταργήθηκαν τα αντισταθμιστικά ωφελήματα ως αγωγός παράνομων πληρωμών, που απέκτησε το ελληνικό δημόσιο το «ΠΑΠΑΝΙΚΟΛΗΣ», που είναι το κόσμημα του στόλου, και την κυριότητα τεσσάρων καινούργιων υποβρυχίων τελευταίας γραμμής και κοπής, υπέστη ξανά εμπλοκή λόγω της σύγκρουσης Αράβων και Γερμανών στο Σκαραμαγκά από το Μάιο του 2010. 
Δεν ξέρω ποιος διεκδικεί την πατρότητα της διακοπής των πληρωμών, αλλά ως Υπουργός Εθνικής Αμύνης το Μάιο του 2010 εγώ διέταξα τη διακοπή των πληρωμών. Από τον Ιούνιο όμως του 2011 μέχρι τώρα, που είναι Οκτώβριος του 2013, επί δυο και πλέον χρόνια, υπάρχει μια αδικαιολόγητη παράταση της εκκρεμότητας, η οποία είναι βλαπτική για την προοπτική και της ναυπηγικής βιομηχανίας και των συμφερόντων του δημοσίου. 
Ο Πρωθυπουργός και εγώ, ως Αρχηγοί των δυο κομμάτων της Πλειοψηφίας έχουμε δώσει σαφείς και αυστηρές οδηγίες στους εμπλεκόμενους Υπουργούς Εθνικής Άμυνας, Ανάπτυξης και Οικονομικών να δοθεί οριστική, ριζοσπαστική, απόλυτη λύση με έγκριση της Βουλής στο ζήτημα αυτό. Θέλω να είμαι καθαρός. 
Οι Υπουργοί δεν είναι για να περιγράφουν καταστάσεις ούτε για να κάνουν τον καλό στην Αντιπολίτευση. Οι Υπουργοί είναι για να αναλαμβάνουν ευθύνες, να τέμνουν προβλήματα, να φέρνουν αποτελέσματα. Αλλά η χυδαιότητα, η συκοφαντία, ο μικροκομματισμός, η εκπροσώπηση ύποπτων συμφερόντων, είτε το ξέρουμε είτε δεν το ξέρουμε, υπονομεύει, σήμερα που συζητάμε για τη Χρυσή Αυγή και την αναστολή της χρηματοδότησης, το ενιαίο δημοκρατικό θεσμικό και εθνικό μέτωπο. 
Βλέπω να κλαίεται, να κλαίγεται και να οδύρεται ο ΣΥΡΙΖΑ για δήθεν υποκλοπές, γιατί κάποιοι συνδέουν το ΣΥΡΙΖΑ με τις παρυφές της τρομοκρατίας, με τη Marfin, με τις Σκουριές. 
Και έρχεται η Κοινοβουλευτική Ομάδα του ΠΑΣΟΚ -προσωπικά εγώ ως Αρχηγός του ΠΑΣΟΚ και Αντιπρόεδρος της Κυβέρνησης- και προσπαθεί να κρατήσει το θεσμικό και δημοκρατικό μέτρο, το μέτρο του πολιτικού λόγου και του πολιτικού πολιτισμού. Εδώ, όμως, δεν υπάρχει μία άλλη μορφή βίας; Δεν υπάρχει κοινοβουλευτική βία, η βία της χυδαιότητας, της συκοφαντίας, της εκπροσώπησης και της υπεράσπισης συμφερόντων; Δεν διασπάται το εθνικό δημοκρατικό μέτωπο; Αυτή είναι μία μορφή βίας ύπουλη και υπονομευτική των θεσμών και της δημοκρατίας.
Κοιτάξτε, επιχειρήσατε κι άλλη φορά να θέσετε στο στόχαστρο το ΠΑΣΟΚ. Το ΠΑΣΟΚ σάς πονάει. Διότι το ΠΑΣΟΚ είναι αυτό που οδήγησε στο συγκεκριμένο εκλογικό αποτέλεσμα του Ιουνίου του 2012 και στην ήττα του ΣΥΡΙΖΑ. Και τώρα το ΠΑΣΟΚ είναι ο εγγυητής της κυβερνητικής και πολιτικής σταθερότητας και αυτό θα καθορίσει τις εξελίξεις.","ΕΥΑΓΓΕΛΟΣ ΒΕΝΙΖΕΛΟΣ",58
"38573"," Εκπλήσσομαι.","ΑΠΟΣΤΟΛΟΣ ΑΛΕΞΟΠΟΥΛΟΣ",13
"38574"," Σας ενοχλεί προφανώς η τελευταία εξέλιξη σε σχέση με την Κεντροαριστερά. Σας ενοχλεί η συσπείρωση ενός ολόκληρου χώρου, της Κεντροαριστεράς της ευθύνης. Κακώς, όμως, αναμειγνύετε σήμερα το θέμα αυτό με τόσο ακραίο και απροκάλυπτο τρόπο, όταν πρέπει να έρθουμε εδώ και να συγκροτήσουμε ένα αρραγές κοινοβουλευτικό, δημοκρατικό, θεσμικό μέτωπο. Αυτό είναι το ζητούμενο. Αν υπάρχει ένας καλός οιωνός. Ο καλός οιωνός μπορεί να είναι –και αυτό κρατώ- μία υπερψήφιση με την ευρύτερη δυνατή πλειοψηφία της τροπολογίας για την αναστολή της χρηματοδότησης κομμάτων που εφάπτονται με εγκληματικές πράξεις και εγκληματικές οργανώσεις.
Καλώ τους πάντες και ιδίως την Αξιωματική Αντιπολίτευση, λόγω της αυξημένης θεσμικής της ευθύνης, να καταλάβει ότι δεν υπάρχουν αυτήν τη στιγμή μισόλογα, συμψηφισμοί, παρεκκλίσεις, αντιπερισπασμοί. Πρέπει να υπάρχει ένα καθαρό μέτωπο κατά του ναζισμού, κατά της βίας, υπέρ της δημοκρατίας, υπέρ του κράτους δικαίου, υπέρ της ενότητας της κοινωνίας και της ασφάλειας των πολιτών. 
(Χειροκροτήματα από την πτέρυγα του ΠΑΣΟΚ)","ΕΥΑΓΓΕΛΟΣ ΒΕΝΙΖΕΛΟΣ",58
"38575"," Το λόγο έχει ζητήσει ο Κοινοβουλευτικός Εκπρόσωπος του ΣΥΡΙΖΑ.
Κύριε Παπαδημούλη, επέχει θέση δευτερολογίας, επομένως έχετε το λόγο για έξι λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38576"," Ευχαριστώ πολύ.
Έχω την εντύπωση ότι ο εκνευρισμός και η επιθετικότητα του άρτι αποχωρήσαντος Αρχηγού του ΠΑΣΟΚ και Αντιπροέδρου της Κυβέρνησης δεν οφείλονται τόσο στην ερώτηση Τσίπρα, με την οποία επαναλάβαμε θέσεις που έχουμε παγίως εδώ και χρόνια. Δηλαδή, ότι και η σύμβαση Τσοχατζόπουλου ήταν σκανδαλώδης, αλλά δεν τη στηρίξαμε εμείς. Σύσσωμο το ΠΑΣΟΚ, συμπεριλαμβανομένου και του κ. Βενιζέλου, την υποστήριξε και την ψήφισε. Ο νόμος που ετοίμασε, έφερε και πέρασε από τη Βουλή ο κ. Βενιζέλος συνεχίζει αυτήν τη σκανδαλώδη κατάσταση και την επιτείνει σε βάρος και του δημόσιου ταμείου και της διαφάνειας και της χρηστής διαχείρισης του δημόσιου χρήματος και της αμυντικής ικανότητας της χώρας. 
Δεν τον ενόχλησαν αυτά. Έχω την εντύπωση ότι τον ενόχλησε η απάντηση του Υπουργού Άμυνας της Κυβέρνησης, της οποίας είναι Αντιπρόεδρος ο κ. Βενιζέλος, του κ. Αβραμόπουλου, η οποία άφησε εντελώς εκτεθειμένη την πολιτική Βενιζέλου του 2010. Ο νόμος του 2010, η συμφωνία Βενιζέλου με την ανύπαρκτη «ABU DHABI MAR», που μετά έγινε ο κ. Σάφα, είναι η μήτρα που παράγει αυτά που ο κ. Βενιζέλος μάς εμφάνισε ως μετεωρολογικά φαινόμενα, εκκρεμότητες, επιζήμιες καταστάσεις, πληρωμές, ότι τα υποβρύχια σαπίζουν, αντί να πλέουν στις ελληνικές θάλασσες.
Η ομιλία Βενιζέλου μού θύμισε μία παροιμία: «Εκεί που μας χρωστάγανε, ζητάνε και το βόδι.». Υπενθυμίζω στον αποχωρήσαντα Αρχηγό του ΠΑΣΟΚ ότι οι δημοσκοπήσεις είναι παράγων εκνευρισμού αλλά και κακός σύμβουλος, όταν τον εκνευρισμό του κανείς τον μετατρέπει σε πολιτική επιθετικότητα και υβριστική συμπεριφορά εναντίον της Αξιωματικής Αντιπολίτευσης. 
Αν σε όλες τις δημοσκοπήσεις το εναπομείναν ΠΑΣΟΚ του κ. Βενιζέλου μετράει ποσοστά περί το 5%, δεν τους φταίει ο ΣΥΡΙΖΑ, αλλά ότι μετέτρεψαν μετά από τρία χρόνια εφαρμογής του μνημονίου το εναπομείναν ΠΑΣΟΚ σε δεκανίκι μιας υπερδεξιάς Νέας Δημοκρατίας του κ. Σαμαρά και υπηρέτη μιας άγριας νεοφιλελεύθερης πολιτικής. 
Όσο για τους υπαινιγμούς του για τη Marfin και τις Σκουριές, ας τελειώνουμε επιτέλους με τα χτυπήματα κάτω από τη ζώνη και με τις βρωμιές. Ο ΣΥΡΙΖΑ από την πρώτη στιγμή μέσα στη Βουλή κατήγγελλε σε όλους τους τόνους αυτήν την εγκληματική ενέργεια στη Marfin και με όσα είπε ο Πρόεδρός μας, ο Αλέξης Τσίπρας, εκείνη την ώρα και εγώ ως ο τότε Κοινοβουλευτικός Εκπρόσωπος. Εγκαλούμε τους αρμοδίους, αντί να μας ρίχνουν λάσπη, να μας πουν γιατί σαράντα ένα μήνες μετά από αυτό το στυγερό έγκλημα δεν έχει οριστεί ακόμα δικάσιμος.
Όσον αφορά δε στις Σκουριές η θέση μας εξαρχής είναι απολύτως κρυστάλλινη. Στηρίζουμε τον αγώνα των κατοίκων της Χαλκιδικής εναντίον αυτής της επένδυσης χρυσού, η οποία βλάπτει την τοπική ανάπτυξη, το περιβάλλον, τη δημόσια υγεία και θα αφαιρέσει, αν υλοποιηθεί, πολύ περισσότερες θέσεις εργασίας από αυτές που θα προσθέσει. Και λέμε κατηγορηματικά -το είπαμε από την πρώτη στιγμή- ότι καταδικάζουμε απόλυτα αυτήν τη γνωστή καταδρομική επίθεση που έγινε, η οποία το μόνο που έκανε ήταν να επιτρέψει σε διάφορα συμφέροντα να συκοφαντούν το μαζικό κίνημα των κατοίκων της Χαλκιδικής. 
Από εκεί και πέρα, θα ήταν προτιμότερο ο κ. Βενιζέλος να μην καταστήσει το αντι - ΣΥΡΙΖΑ πάθος του και την υπαρξιακή δημοσκοπική του αγωνία επίκεντρο της σημερινής συζήτησης, γιατί σε αυτό το νομοσχέδιο και στην τροπολογία για την αναστολή χρηματοδότησης κομμάτων που η ηγεσία τους εμπλέκεται σε εγκληματικές δράσεις με την καθοριστική συμβολή του ΣΥΡΙΖΑ μπορούμε να εξασφαλίσουμε ευρύτερες συναινέσεις.
Ευχαριστώ.","ΔΗΜΗΤΡΙΟΣ ΠΑΠΑΔΗΜΟΥΛΗΣ",399
"38577"," Κυρία Πρόεδρε, θα ήθελα το λόγο για ένα λεπτό για αυτά που ειπώθηκαν. Είναι το δικαίωμα της μισής παρέμβασης που έχω.","ΠΑΡΙΣ ΚΟΥΚΟΥΛΟΠΟΥΛΟΣ",245
"38578"," Είναι η μισή της μισής. Ορίστε, κύριε Κουκουλόπουλε, έχετε το λόγο για τρία λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38579"," Παροιμίες θυμήθηκε ο Κοινοβουλευτικός Εκπρόσωπος του ΣΥΡΙΖΑ. Εγώ, όμως, θυμήθηκα τη ρήση «ου με πείσεις καν με πείσης», γιατί στην Αίθουσα ήταν ο αγαπητός συνάδελφος. Άλλο σύμβαση που δεν πέρασε από τη Βουλή, άλλο νόμος της Βουλής. Ούτε αυτό δεν καταλαβαίνουμε; 
Πώς, λοιπόν, τεκμαίρεται το λογύδριο περί εξεταστικής επιτροπής και γιατί επελέγη αυτή η μέρα, μια μέρα που πραγματικά καλούμαστε να δώσουμε ένα μήνυμα εθνικής ενότητας; Αυτό έθιξε ο Πρόεδρος του ΠΑΣΟΚ.
Σε ό,τι αφορά δε απόπειρες σύνδεσης πολιτικών κομμάτων με Σκουριές και τα υπόλοιπα, είπε ακριβώς το αντίθετο από τον ισχυρισμό του Κοινοβουλευτικού Εκπροσώπου. Αναρωτιέμαι: Σε άλλες Αίθουσες ακούγαμε; Μήπως τελικά κάποιοι έχουν αντι - ΠΑΣΟΚ μένος ακόμα και σήμερα και πρέπει να απαντήσουν γιατί; 
Κατά τα άλλα, η ιστορία των ναυπηγείων Σκαραμαγκά θα είχε πολύ μεγάλο ενδιαφέρον να συζητηθεί παρουσία όλων των πολιτικών Αρχηγών, για να λάμψει η αλήθεια και να πάει ο καθένας στη θέση που του ανήκει. 
Πέραν αυτών, σε ό,τι αφορά την πρωινή συζήτηση, ενημερώνοντας τους κοινοβουλευτικούς συντάκτες, λέει το ρεπορτάζ, ο Υπουργός Άμυνας είπε πως εννοούσε τη σύμβαση Τσοχατζόπουλου. Λέω ότι καλό θα ήταν να το έχει πει από το Βήμα της Βουλής. Είναι τόσο απλό.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"38580"," Εγώ ευχαριστώ.
Το λόγο έχει ο κ. Νότης Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριοι Υπουργοί, κύριοι Βουλευτές, πραγματικά η ομιλία του κ. Βενιζέλου έδωσε ένα διαφορετικό τόνο σε αυτήν εδώ την Αίθουσα και υπενθύμισε σε όσους ενδεχόμενα το έχουν ξεχάσει ότι το ΠΑΣΟΚ και οι μνημονιακές δυνάμεις παραμένουν, είναι εδώ, έχουν ένα πρόγραμμα συγκεκριμένο, αντικοινωνικό, αντιλαϊκό και θα επιχειρήσουν να διασφαλίσουν με οποιονδήποτε τρόπο την παραμονή τους στην εξουσία με όποιο τίμημα. Αυτό είναι το βασικό στοιχείο που βγαίνει. 
Το δεύτερο είναι ότι, παρά τις «πιρουέτες», παραμένουν στη βασική τους θέση και θεωρούν ότι ο αντιμνημονιακός λόγος, έτσι είπε ακριβώς ο κ. Βενιζέλος, η αντιμνημονιακή δράση που υπήρξε ήταν αυτή που έθρεψε τη Χρυσή Αυγή. Αυτά είναι επιχειρήματα που τα έχουμε ακούσει από το 2010 και το 2011. Ταυτόχρονα, ήθελαν ή θέλουν να δημιουργηθεί το θεσμικό δημοκρατικό τόξο απέναντι στη Χρυσή Αυγή. 
Για να μην ξεχνιόμαστε, η Χρυσή Αυγή πατάει αυτήν τη στιγμή πάνω στη διάλυση της χώρας, που έχετε φέρει εσείς με την πολιτική σας του πρώτου μνημονίου, με τη συγκυβέρνηση του Παπαδήμου και συνεχίζετε αυτήν τη διαδικασία με την υπόθεση σήμερα της συγκυβέρνησης Νέας Δημοκρατίας-ΠΑΣΟΚ. Αυτή είναι η πραγματικότητα. Τους δίνετε κάθε ευκαιρία να πατήσουν, να σπεκουλάρουν και να παρουσιάζονται ως δήθεν αντιμνημονιακοί. Τους δίνετε πάρα πολλές ευκαιρίες με τη συμπεριφορά σας να έχουν τις τοποθετήσεις που είχαν προηγουμένως. Τους δίνετε πάρα πολλές ευκαιρίες με το ότι χρωστάτε τα μαλλιοκέφαλά σας με τα αγύριστα δάνεια των κομμάτων κι έρχονται εδώ κι από αυτό εδώ το Βήμα σπεκουλάρουν, όπως έγινε πριν από λίγη ώρα. 
Τους δώσατε και τους δίνετε μεγάλες ευκαιρίες να παίξουν πάνω σε αυτό το μοτίβο και, αντί να χαμηλώσετε, αντί να κάνετε την αυτοκριτική σας, αντί να συμμαζευτείτε, έρχεται ο κ. Βενιζέλος και βάζει ένα πλαίσιο, το οποίο είναι γνωστό. Αυτή είναι η πραγματικότητα, αυτές είναι οι ευθύνες που υπάρχουν. 
Να απαντήσετε και εσείς για τα οικονομικά σας, για το πώς έφτασε η στιγμή να λειτουργούν έτσι τα κόμματα. Χρωστάτε αυτήν τη στιγμή σε τράπεζες. Φέρατε ρύθμιση εδώ, για να απαλλάξετε τους τραπεζίτες που σας έδωσαν δάνεια. Να μπει μέσα το ΣΔΟΕ να ελέγξει τα οικονομικά όλων των κομμάτων ανεξαιρέτως. Να απαντήσετε και στις ιστορίες για τις μίζες της «SIEMENS», Τσουκάτου και τα υπόλοιπα.
Αντί, λοιπόν, να συμμαζευτείτε και να κάνετε τη δουλειά σας και την αυτοκάθαρση, έρχεστε τώρα εδώ, σε μια στιγμή που είχε ανοίξει ένας διάλογος σε άλλη βάση, να τον δυναμιτίσετε και να πει ο κ. Βενιζέλος και να υπονοήσει ότι δεν το εννοούσε αυτό για τις Σκουριές ο ίδιος, αλλά ότι υπάρχουν σκέψεις –όπως μας έδειξε επί της ουσίας- σε κύκλους, προφανώς και κυβερνητικούς, να αξιοποιηθούν διάφορες τέτοιες δράσεις για να χτυπηθούν πολιτικά κόμματα, για να επιβεβαιώσει αυτό που θα πούμε παρακάτω και που είπαν και συνάδελφοι σε σχέση με την τροπολογία, ότι υπάρχει ενδεχόμενο αξιοποίησης του όποιου νομοθετικού πλαισίου θέλετε τώρα να φέρετε με την αναστολή χρηματοδότησης των κομμάτων εις βάρος άλλων δυνάμεων και να αξιοποιήσετε τους κοινωνικούς αγώνες, τους οποίους εύκολα μπορείτε να χαρακτηρίσετε ως τρομοκρατική δράση, για να πάρετε μέτρα και ενάντια σε άλλα κόμματα. Αυτό υπονόησε, ότι αυτός τουλάχιστον δεν το θέλει, αλλά υπάρχουν και οι άλλοι κύκλοι. 
Αυτή, λοιπόν, είναι η πραγματικότητα. Επομένως πράγματι χρειάζεται δράση απέναντι στη βία, απέναντι σε κάθε μορφή βίας, απέναντι και στη βία αυτή που στέλνει ενάμισι εκατομμύριο ανέργους στην ανέχεια, στην οικονομική βία, στην οικονομική βία του μνημονίου, στη βία που έκλεισε την ΕΡΤ σε ένα βράδυ. Ενάντια σε όλες λοιπόν τις μορφές βίας, παράνομης, αντισυνταγματικής, πρέπει να παλέψουμε και να προασπίσουμε τη δημοκρατία. Πώς; Στηρίζοντας το Σύνταγμα.
Δεν μπορεί να έχετε πράξεις νομοθετικού περιεχομένου συνεχώς και αντισυνταγματικές αποφάσεις και μετά να έρχεστε εδώ και να λέτε «να προασπίσουμε τη δημοκρατία και το Σύνταγμα», διότι δεν πείθετε. Διότι είστε από τους βασικούς που έχετε τινάξει το Σύνταγμα με τις αντισυνταγματικές πράξεις που κάνετε. Ψηφοφορίες διά ανεγέρσεως που έγιναν εδώ τις χάσατε και λέγατε ότι ψηφίστηκε η δήθεν συνταγματικότητα πράξεων που είχαν σχέση με το μνημόνιο. Αυτή είναι η πραγματικότητα. 
Εμείς από την πρώτη στιγμή έχουμε ταχθεί ξεκάθαρα απέναντι στη Χρυσή Αυγή, που είναι νεοναζιστική οργάνωση και αυτό έχει σχέση και με την ιδεολογία της και με την οργανωτική της δομή και με τη δράση της. 
Έχουμε καταγγείλει τη δράση της όχι μόνο εδώ αλλά και στα διεθνή fora και στο Συμβούλιο της Ευρώπης, όταν εσείς δεν τολμήσατε στο Συμβούλιο της Ευρώπης να πείτε κουβέντα για τη Χρυσή Αυγή, αγαπητοί συνάδελφοι, όσο και αν δεν σας αρέσει αυτό. Έθεσα το θέμα εκεί, όταν οι δικοί σας Βουλευτές δεν τόλμησαν να μιλήσουν για τη Χρυσή Αυγή. 
Τα τάγματα εφόδου είναι δεδομένο ότι έκαναν πράξεις βίας και επιθέσεις κατά πολιτικών αντιπάλων. Αυτά, λοιπόν, έχουν αποδειχθεί. Έχει αποδειχθεί η πληθώρα των επιθέσεων απέναντι σε Έλληνες και σε μετανάστες και όλα αυτά πλέον με βάση και την ποινική αξιολόγηση που έχει γίνει από τις ανακριτικές αρχές, η οποία πια με τις μαρτυρικές καταθέσεις και τα αποδεικτικά στοιχεία θεωρεί τη Χρυσή Αυγή εγκληματική οργάνωση, ενώ τα στελέχη της πλέον εμφανίζονται ότι δήθεν δεν έχουν καμμία ευθύνη. Είναι ξεκάθαρη, λοιπόν, η θέση μας και την είπα από την πρώτη στιγμή, όταν μας κάλεσαν ως μάρτυρες στην εισαγγελία του Αρείου Πάγου. 
Αυτό είναι το ποινικό μέρος και θα προχωρήσει όπως πρέπει να προχωρήσει και η ελληνική δικαιοσύνη ως ανεξάρτητη λειτουργία θα κάνει πραγματικά το καθήκον της. Εδώ σταματά το ποινικό μέρος της υπόθεσης, διότι δεν πρέπει να έχουμε καμμία εμπλοκή στο ζήτημα αυτό ως ένα όργανο της νομοθετικής εξουσίας.
Χρειάζεται, όμως, πολιτική και ιδεολογική αντιπαράθεση με τη Χρυσή Αυγή. Χρειάζεται να εξηγήσουμε στις τετρακόσιες είκοσι πέντε χιλιάδες ψηφοφόρους της τι είναι η Χρυσή Αυγή και να το αποδείξουμε. Χρειάζεται να μη δίνετε εσείς το άλλοθι για να αυξάνονται οι ψηφοφόροι της Χρυσής Αυγής. Χρειάζεται να πάρουν και οι ίδιοι οι ψηφοφόροι της Χρυσής Αυγής, που εμείς έχουμε δηλώσει ότι δεν τους θεωρούμε ναζιστές και φασίστες, τη δική τους ευθύνη για το τι θα επιλέξουν και το τι θα κάνουν από εκεί και πέρα, μετά τις αποκαλύψεις που έχουν συμβεί.
Επομένως, μέσα σε αυτό πλαίσιο, όπου ο Πρόεδρος των Ανεξάρτητων Ελλήνων Πάνος Καμμένος ζήτησε επίσημη ενημέρωση για τις εξελίξεις σε σχέση με τη Χρυσή Αυγή από τους αρμόδιους Υπουργούς και την οποία ακόμη περιμένουμε, έρχεται η τροπολογία, η οποία όπως εμφανίστηκε είχε πάρα πολλά προβλήματα. Γι’ αυτήν την τροπολογία της αναστολής της χρηματοδότησης των πολιτικών κομμάτων κάναμε παρατηρήσεις και θέλουμε να δούμε ορισμένα ζητήματα. 
Πρώτον, από ποιον και σε τι επίπεδο πρέπει να παίρνονται οι αποφάσεις. Εμείς θεωρούμε ότι πρέπει να τηρηθεί το Σύνταγμα και οι νόμοι και να ενταχθεί αυτή η τροπολογία σε ένα συνολικό πλαίσιο που αφορά τη χρηματοδότηση των κομμάτων, ούτως ώστε να μην είναι αποσπασματική. 
Θεωρούμε ότι έπρεπε να είχε αξιοποιηθεί και ο υπάρχων ν. 3023/2002 για τη χρηματοδότηση των κομμάτων στην υπόθεση της Χρυσής Αυγής, ώστε να ελεγχθούν πώς και με ποιον τρόπο αξιοποίησαν τα κονδύλια τα οποία έχουν πάρει μέχρι στιγμής. Διότι δεν εξηγείται το τεράστιο «φιλανθρωπικό» δήθεν έργο τους με τα ποσά τα οποία έχουν λάβει. 
Από εκεί και πέρα, όμως, δεδομένου ότι η Χρυσή Αυγή έχει χαρακτηριστεί πλέον εγκληματική οργάνωση θα πρέπει και το ΣΔΟΕ να κάνει τη δουλειά του και η Αρχή για την πάταξη του φαινομένου ξεπλύματος βρώμικου χρήματος να προχωρήσει σε έρευνα, για να δούμε ποιοι είναι οι χρηματοδότες. 
Σχετικά με την τροπολογία, έχουμε το πεδίο εφαρμογής και τη διαδικασία. Όσον αφορά τη διαδικασία για την έκδοση απόφασης, το ερώτημα που πρέπει να απαντήσουμε είναι αν θα πρέπει την απόφαση να την πάρει η εκτελεστική, η νομοθετική ή η δικαστική εξουσία. 
Θεωρούμε ότι το κύριο βάρος πρέπει να το έχει η νομοθετική εξουσία. Διότι έχουμε κακή πείρα από την εκτελεστική εξουσία. Ενώ έπρεπε να είμαστε ήδη στα κόμματα που έπρεπε να έχουμε χρηματοδοτηθεί, μας πέταξαν έξω με την προηγούμενη απόφαση.
Τώρα αργεί και καθυστερεί και η νυν χρηματοδότηση και επειδή οι Ανεξάρτητοι Έλληνες δεν έχουν άλλους χρηματοδότες, αυτήν τη στιγμή βρίσκονται σε άσχημη οικονομική κατάσταση και το κόμμα μας και τα γραφεία μας. Αυτό το κάνετε επίτηδες και καθυστερείτε τη χρηματοδότηση των κομμάτων. 
Άρα, λοιπόν, αν είναι να παίξει το ρόλο αυτό η Βουλή και το προκρίνουμε, θέλουμε να υπάρχει απόφαση της Ολομέλειας, θέλουμε να είναι ονομαστική η ψηφοφορία, θέλουμε να έχει προηγηθεί η άρση ασυλίας των εμπλεκομένων Βουλευτών ή Αρχηγών των κομμάτων που είναι υπό κατηγορία και θέλουμε αυξημένη πλειοψηφία εκατόν ογδόντα Βουλευτών. 
Λέτε ότι αυτό δεν γίνεται, διότι το τι ψηφίζεται με εκατόν ογδόντα Βουλευτές το προβλέπει το Σύνταγμα, άρα δεν μπορεί να γίνει. Σας λέω και να το θυμηθείτε, να το ψάξετε, όταν πρωτοαποφασίστηκε ο διορισμός των ανεξάρτητων αρχών χωρίς να έχει γίνει η αντίστοιχη συνταγματική ρύθμιση, υπήρξαν αποφάσεις και προβλέψεις για απόφαση με πλειοψηφία άνω των εκατόν πενήντα ενός Βουλευτών. Να το απαντήσετε αν κάνω λάθος ή πότε και ποιες προϋποθέσεις υπάρχουν. 
Λέτε, πρώτον άσκηση δίωξης. Μετά από αρκετή εμμονή και συζήτηση που έγινε -και πράγματι έγινε σε ένα καλό κλίμα η διαβούλευση, που δεν έχει καμμία σχέση δυστυχώς με την τοποθέτηση και το στιλ του κ. Βενιζέλου- προστέθηκε και επιβολή προσωρινής κράτησης. 
Επειδή υπάρχουν αρκετοί δικηγόροι εδώ και επειδή μιλούμε για θέματα Ποινικού Δικαίου, εμείς θεωρούμε ότι απαραίτητη προϋπόθεση είναι να υπάρχει καταδικαστική απόφαση ή τουλάχιστον έκδοση παραπεμπτικού βουλεύματος, για να μπορεί να υπάρχει μία διασφάλιση, για να μη δίνουμε ευκαιρία στους εκπροσώπους της Χρυσής Αυγής να λένε δήθεν για παραβίαση του Συντάγματος. 
Από εκεί και πέρα, θα πρέπει να ξεκαθαριστεί αν μόνο οι κατηγορίες στον Αρχηγό επαρκούν ή πρέπει να είναι συνδυασμός και άλλων πραγμάτων, δηλαδή συγκεκριμένου αριθμού Βουλευτών. Το 1/5 των Βουλευτών και τεχνικά δείτε το, γιατί μπορεί το κλάσμα να βγαίνει μισό, αλλά θα πρέπει να διαλέξουμε αν θα είναι προς τα κάτω ή προς τα πάνω.
Πέραν τούτου, το 1/5 των Βουλευτών μιας μεγάλης κοινοβουλευτικής δύναμης είναι μεγάλος απόλυτος αριθμός, μιας μικρής είναι τρεις ή τέσσερις Βουλευτές. Και αυτό δημιουργεί, αν θέλετε, μία διαδικασία που δεν έχει σχέση με την ίση αντιμετώπιση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τέλος, ποια είναι τα εγκλήματα τα οποία ελέγχονται;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38581"," Ολοκληρώστε, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κυρία Πρόεδρε. 
Όσον αφορά το άρθρο 187 για εγκληματική οργάνωση, δεν υπάρχει καμμία αντίρρηση.
Όσον αφορά το άρθρο 187Α του Ποινικού Κώδικα, όσοι δεν είστε δικηγόροι διαβάστε το να δείτε ποια εγκλήματα περιλαμβάνονται. Σας λέω, λοιπόν, μεταξύ άλλων είναι η διατάραξη της ασφάλειας συγκοινωνιών -οι αγρότες οι οποίοι έκοψαν τη σιδηροδρομική λειτουργία στη Θεσσαλία μπορεί να πάνε με τον αντιτρομοκρατικό νόμο- και η διατάραξη της ασφάλειας των σιδηροδρόμων, το 291, που είναι περίπου το ίδιο.
Επίσης, περιλαμβάνεται η διακεκριμένη περίπτωση φθοράς, για παράδειγμα, οι μαθητές οι οποίοι υποτίθεται μπορεί να προκαλέσουν καταστροφές στο τεχνικό λύκειο ή οι εργαζόμενοι στην ΕΡΤ, διότι η κατάληψη ή η λειτουργία της ΕΡΤ σήμερα, που θεωρείται από την Κυβέρνηση κατάληψη μπορεί να χαρακτηριστεί τρομοκρατική πράξη. Από εκεί και πέρα, οι Αρχηγοί και οι Βουλευτές που επισκέφτηκαν και μίλησαν στις εγκαταστάσεις εμπίπτουν στη διάταξη της τροπολογίας που φέρνουν. 
Γι’ αυτό, λοιπόν, και επειδή υπενόησε ο κ. Βενιζέλος ότι ναι μεν το ΠΑΣΟΚ δεν το θέλει, αλλά άλλοι κύκλοι θέλουν να αξιοποιήσουν τα περί τρομοκρατίας εις βάρος πολιτικών κομμάτων, σας λέμε ότι αυτό το άρθρο είναι επικίνδυνο, διότι ο τρομονόμος είναι νόμος που έρχεται πρώτα απ’ όλα με προδιαγραφές από την Ευρωπαϊκή Ένωση, μπορεί να αλλάξει όποτε θέλει, αλλά και έτσι όπως περιγράφεται πιάνει τα πάντα. 
Επομένως η διάταξη και η άσκηση δίωξης και η προφυλάκιση επαρκούν για να ελέγξουν κάποιο πολιτικό κόμμα με τις διατάξεις αυτές και να γίνει αναστολή χρηματοδότησης. 
Θεωρούμε ότι έτσι είναι τα πράγματα. Δεν θέλουμε, βέβαια, να δώσουμε άλλοθι σε κανέναν να πει ότι στηρίζουμε τη Χρυσή Αυγή, να πει ότι την ανεχόμαστε, να πει ότι δεχόμαστε αυτήν την κατάσταση, αλλά η διάταξη που φέρνετε έχει ρήτρες επικίνδυνες. 
Γι’ αυτό, λοιπόν, δεν θα την καταψηφίσουμε, αλλά θα ψηφίσουμε «ΠΑΡΩΝ». 
Εάν, όμως, μέχρι την Τρίτη αποσύρετε τη διάταξη του 187Α, εδώ είμαστε και θα το δούμε. Με βάση, όμως, τις προϋποθέσεις και αυτά τα οποία αναλύσαμε προηγουμένως θα ψηφίσουμε «ΠΑΡΩΝ» στο θέμα αυτό. Από εκεί και πέρα, θα πρέπει να πάμε σε μια συνολική πολιτική, θεσμική κατοχύρωση απέναντι στα ζητήματα του νεοναζισμού και του νεοφασισμού. Για εμάς ο αγώνας είναι διμέτωπος, απέναντι στο φασισμό και το νεοναζισμό και απέναντι στους μνημονιακούς κύκλους και τα μνημόνια.
(Χειροκροτήματα από την πτέρυγα των ΑΝΕΛ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38582"," Ευχαριστούμε, κύριε Μαριά.
Το λόγο έχει ο κ. Νικόλαος Τσούκαλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38583"," Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, κάθε φορά που συζητούμε σε αυτήν εδώ την Αίθουσα για το καινοφανές φαινόμενο της κοινοβουλευτικής έκφρασης του ναζισμού, πρέπει δυστυχώς να επαναλαμβάνουμε τα αυτονόητα και εκτός των άλλων γιατί απευθυνόμαστε στους Έλληνες πολίτες. Δυστυχώς, απ’ ό,τι προκύπτει, τα αυτονόητα είναι ζητούμενα.
Είπα και προχτές στην τοποθέτησή μου από το Βήμα της Βουλής ότι μόνο ένα καθεστώς, ένα πολιτικό σύστημα παρέχει τη δυνατότητα ακόμα και στους εχθρούς της δημοκρατίας να μπορούν να αναπτύσσουν ελεύθερα τις απόψεις τους. Πρέπει να θυμίσουμε στους Έλληνες πολίτες ότι, όταν κυριάρχησε ο Χίτλερ στη Γερμανία, το πρώτο που έκανε ήταν να διαλύσει τα υφιστάμενα κόμματα. Ξέρετε με ποιο αιτιολογικό; Ότι ήταν διεφθαρμένα. Να θυμίσω με ποιο σκεπτικό εγκαθιδρύθηκε η χούντα το 1967; Με το άλλοθι των διεφθαρμένων κομμάτων και με αφορμή τον «κομμουνιστικό κίνδυνο». 
Όταν, λοιπόν, επιβάλλονται αυτές οι απόψεις, διαμορφώνεται, κυρία Πρόεδρε, το απόλυτο καθεστώς, το πλέον απεχθές καθεστώς, το ισοπεδωτικό καθεστώς, το οποίο δεν έχει καμμία σχέση με το καθεστώς της προηγούμενης περιόδου, της δημοκρατίας. 
Όλοι έχουμε υποχρέωση και πρέπει καθημερινά να αναδεικνύουμε τις παθογένειες της δημοκρατίας. Όλοι πρέπει να πούμε ότι η δημοκρατία, την οποία απολαύσαμε όλοι μέχρι σήμερα και θα απολαύσουμε για πολλά χρόνια ακόμα, ήταν αυτή που μας έδωσε δυστυχώς το δικαίωμα –αυτή είναι η έννοια της δημοκρατίας από αρχαιοτάτων χρόνων- να την κατακρεουργήσουμε, να την ξεσκίσουμε, να εγκαθιδρύσουμε κλεπτοκρατία, να έχουμε διαπλοκή, διαφθορά, αναξιοκρατία. Όταν στο παρελθόν είχαμε τα ίδια φαινόμενα, η δημοκρατία κατακρημνιζόταν. 
Ποια είναι η δική μας διαφορά με τους απόντες της από εκεί πτέρυγας; Εμείς, ενώ την κάναμε έτσι, όταν τη βλέπουμε δεν της απευθύνουμε τη μομφή, «πόσο βρώμικη είσαι». Προσπαθούμε να αποκαταστήσουμε την εικόνα της. Η από εκεί πλευρά θέλει να τη σκοτώσει, θέλει να την εξαφανίσει. Αυτή είναι η διαφορά και αυτήν τη διαφορά θα πρέπει να έχουμε όλοι στο μυαλό μας και κάθε φορά να αντιμετωπίζουμε τα φαινόμενα. 
Έτσι, λοιπόν, το απόλυτο καθεστώς επικαλείται σε αυτήν εδώ την Αίθουσα τους θεσμούς και τα εργαλεία της δημοκρατίας, προκειμένου να υπερασπίσει τον εαυτό του. Με πολύ μεγάλη έκπληξη –δυσάρεστη έκπληξη- για άλλη μια φορά ακούσαμε τον εκπρόσωπό της να επικαλείται άρθρα του Συντάγματος, να επικαλείται τεκμήριο αθωότητας, να επικαλείται το κράτος δικαίου. Πέσαμε από τα σύννεφα, εξεπλάγημεν όλοι.
Αλήθεια, μπορούμε να πούμε –και να το πω ως νομικός και στα όρια της κατάχρησης- το εξής; Αυτά που παρακολουθήσαμε, τα γεγονότα στις λαϊκές αγορές εκείνη την περίοδο του Σεπτεμβρίου του 2012 που συγχρόνως εκδηλωνόταν σε διάφορες περιοχές της χώρας –τα γνωρίζουμε πάρα πολύ καλά- εν είδει πογκρόμ, μπορούν να μου πουν κατά πόσο εντάσσονται στο άρθρο 431 του Ποινικού Κώδικα περί αυτοδικίας; 
Ή μήπως αυτά που καταγγέλλονται συνεχώς –εγώ δεν θα πάω στα πολύ χοντρά, θα πάω στα δευτερεύοντα, διότι «εξ όνυχος τα λέοντα», είναι καταγγελίες υπαρκτές- ότι πάνε και απειλούν εργοδότες «θα απολύσετε το νόμιμο μετανάστη που απασχολείτε για να πάρεις Έλληνα» περιέχονται στη διάταξη του άρθρου 330 για την παράνομη βία;
Έτσι, λοιπόν, ας αφήσουν τα φληναφήματα, ας αφήσουν τις δικαιολογίες και να καταλάβουν το εξής: Αυτό εδώ το καθεστώς επιτρέπει στα μέλη ενός κόμματος που ο Αρχηγός του και ο Κοινοβουλευτικός του Εκπρόσωπος είναι στη φυλακή να έρχονται και να μιλάνε. Σε κανένα άλλο καθεστώς δεν θα δινόταν αυτό το δικαίωμα. Ας τελειώσουμε, λοιπόν, με τα ψέματα και με τις υποκρισίες.
Δεν είναι εδώ ο κ. Μιχελάκης. Θα τον συγχαρώ για την παραδοχή που έκανε ότι το θεσμικό μας πλαίσιο είχε κενά. Είναι ο μόνος που το λέει με παρρησία. Δυστυχώς, η Κυβέρνηση και κυρίως η Νέα Δημοκρατία διακήρυσσε διά των εκπροσώπων της ότι το νομικό μας οπλοστάσιο είναι πλήρες. Ε, δεν είναι πλήρες. Δεν είναι πλήρες αφ’ ενός μεν διότι ζούμε πράγματι πρωτόγνωρες καταστάσεις και αφ’ ετέρου διότι, όταν εκδηλώθηκαν αυτές οι καταστάσεις, δεν ελήφθησαν άμεσα μέτρα.
Έτσι, λοιπόν, η διάταξη αυτή, την οποία προφανώς θα ψηφίσει η Δημοκρατική Αριστερά, λέμε ότι ήρθε καθυστερημένα και δίνει και τη δυνατότητα σε κάποιους να αμφισβητήσουν και να πούνε ότι είναι φωτογραφική κ.λπ.. Χρειάζεται βέβαια καλύτερη διατύπωση, ολοκληρωμένη διατύπωση και πρέπει να είναι ενταγμένη σε ένα ολοκληρωμένο πλαίσιο χρηματοδότησης των κομμάτων.
Όμως, επειδή ακούστηκαν πάρα πολλά για τη χρηματοδότηση των κομμάτων, θα ήταν πάρα πολύ ενδιαφέρον οι αρμόδιοι Υπουργοί Εσωτερικών και Δικαιοσύνης να μας πούνε τι συμβαίνει στην υπόλοιπη Ευρώπη με τη χρηματοδότηση των κομμάτων. Πρώτα απ’ όλα, να μας πουν τι πλαίσιο έχουν και δεύτερον αν προβλέπεται στο θεσμικό πλαίσιο των χωρών υποχρέωση και δυνατότητα και περιορισμού και πλήρους περικοπής της χρηματοδότησης των κομμάτων. Προφανώς υπάρχει και δεν είναι σωστό για εμάς να λέμε ότι πρέπει να περιορίζεται η «τιμωρία», η ποινή για τα πολιτικά κόμματα μόνον όταν ένα κόμμα χαρακτηρίζεται ως εγκληματική οργάνωση. 
Παραδείγματος χάριν, κυρία Πρόεδρε, εάν δεν στοιχειοθετούνταν τα αδικήματα της εγκληματικής οργάνωσης για τη Χρυσή Αυγή, όλα είχαν καλώς; Δηλαδή μπορεί ένα κράτος δικαίου να χρηματοδοτεί ένα κόμμα το οποίο επισήμως, πανηγυρικά, υποστηρίζει εκδηλώσεις διανομής τροφίμων μόνο για τους Έλληνες ή αιμοληψία μόνο για τους Έλληνες ή για στήριξη και χρηματοδότηση ταγμάτων εφόδου; Σε ποια διάταξη του θεσμικού μας πλαισίου περιέχεται; Πουθενά.
Χρειαζόταν, λοιπόν, να υπάρχει και πρέπει αυτά να προσδιοριστούν με σαφήνεια αλλά και με την ύπαρξη ενός φερέγγυου θεσμικού οργάνου, το οποίο να διαπιστώνει όλες αυτές τις παραβάσεις και να επιβάλλει τις ποινές. Αυτό, όμως, είναι θεσμική δουλειά της εκάστοτε κυβέρνησης, του πολιτικού συστήματος να το εξασφαλίζει. Δυστυχώς, στη χώρα μας δεν το έχουμε εξασφαλίσει.
Ή μήπως δεν υπάρχει κενό και δεν το βλέπουμε τώρα το κενό του αντιρατσιστικού; Πώς θα μπορούσε να τιμωρηθεί, παραδείγματος χάριν, η συστηματική ρατσιστική προπαγάνδα ή ενέργειες ρατσιστικές από το υφιστάμενο πλαίσιο; Δεν θα μπορούσε. Και ιδίως όταν αυτός ο οποίος μετέρχεται τις πράξεις αυτές είναι νομικό πρόσωπο ή ένωση προσώπων. Αυτά είναι κενά τα οποία θα πρέπει να καλύψουμε.
Θέλω να τελειώσω λέγοντας ότι εμείς καταθέσαμε μία βελτιωτική τροπολογία, θεωρώντας ότι και αυτό το πλαίσιο το οποίο παρουσίασε η Κυβέρνηση μπορούσαμε να το θωρακίσουμε ακόμα περισσότερο. Ελπίζω ότι μέχρι την Τρίτη θα βελτιωθεί, επαναλαμβάνοντας αυτό που είπα προηγουμένως, ότι θα υπερψηφίσουμε σε κάθε περίπτωση το συγκεκριμένο, όχι με μισή καρδιά, όχι βάζοντας αστερίσκους και όχι με τη σκέψη ότι πιθανόν εμείς να ενταχθούμε κάποια στιγμή σε αυτήν τη ρύθμιση. Διότι με τέτοιες φοβίες δεν μπορεί να λειτουργήσει η δημοκρατία, αρκεί πάντα να θέτουμε τους όρους.
Τελειώνω με την τροπολογία, κυρία Πρόεδρε, για την ΕΡΤ. Έχω την εντύπωση ότι η δημοκρατία θα δεχθεί ένα απίστευτο πλήγμα, εάν ψηφιστεί η συγκεκριμένη τροπολογία, η οποία παρέχει τη δυνατότητα στον εκάστοτε Υπουργό -δεν θα πω στον Υπουργό επί των Μέσων Ενημέρωσης, γιατί πλέον ανοίγει τον ασκό του Αιόλου- ουσιαστικά να προσλαμβάνει προσωπικό κατά το δοκούν και σύμφωνα με τις εκτιμήσεις, αξιολογήσεις που έχει. 
Διότι η δυνατότητα παράτασης των συγκεκριμένων συμβάσεων προφανώς αντιτίθεται στο υφιστάμενο πλαίσιο, του ν. 3816, το οποίο πολλοί ύμνησαν την περίοδο εκείνη και απ’ ό,τι θυμάμαι τη συγκεκριμένη διάταξη για τη δυνατότητα δίμηνης απασχόλησης την είχαμε επικροτήσει όλα τα κόμματα –τη συγκεκριμένη διάταξη, όχι το πλαίσιο. Εάν ψηφιστεί η συγκεκριμένη τροπολογία, θα είναι ένα από εκείνα τα πλήγματα που αναφέραμε προηγουμένως, πλήγμα κατά της δημοκρατίας.
Ευχαριστώ πολύ.","ΝΙΚΟΛΑΟΣ ΤΣΟΥΚΑΛΗΣ",520
"38584"," Ευχαριστούμε, κύριε Τσούκαλη.
Η Κοινοβουλευτική Εκπρόσωπος της Νέας Δημοκρατίας κ. Σοφία Βούλτεψη έχει το λόγο. Θα ακολουθήσει ο κ. Μαυραγάνης.
Ορίστε, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38585"," Ευχαριστώ πολύ, κυρία Πρόεδρε.
Ως προς αυτό το νομοσχέδιο έχουμε συμφωνήσει όλοι ότι διορθώνει πολλά και επομένως δεν θα χρειαστεί να πω κι εγώ άλλα σε σχέση με αυτά που είπα στην προηγούμενη συνεδρίασή μας. 
Θέλω να πω ότι χαιρετίζω την εκ μέρους της πολιτικής ηγεσίας του Υπουργείου ανακοίνωση ότι θα καταβληθεί προσπάθεια να δοθούν λύσεις στα θέματα των επιχειρήσεων φωτοβολταϊκών, με μοναδικό γνώμονα βέβαια τη διατήρηση θέσεων εργασίας, που αυτή ήταν άλλωστε και η έννοια της ερώτησης που είχε κατατεθεί. 
Έχουν τεθεί μέσα στην Αίθουσα σήμερα πάρα πολλά θέματα. Ετέθη και το θέμα των ναυπηγείων του Σκαραμαγκά. Πιστεύω ότι θα άξιζε κάποτε να κάνουμε αυτήν τη συζήτηση πράγματι, γιατί τελικά όσα ακούστηκαν σήμερα ήταν βεβαίως αποσπασματικά και αφορούσαν συγκεκριμένες περιόδους. Για να δούμε τι συνέβη με τα ναυπηγεία Σκαραμαγκά, δεν αρκεί να πάρουμε ούτε το 2010 ούτε το 2004. Πρέπει να πάμε, κατά τη γνώμη μου, στην περίοδο του Νιάρχου, όταν τα ναυπηγεία ανθούσαν, και να ψάξουμε να βρούμε επιτέλους τι είναι αυτό που μας οδήγησε, οδήγησε την Ελλάδα, μια χώρα με δεκαέξι χιλιάδες χιλιόμετρα ακτογραμμή, να μην έχει αυτήν τη στιγμή ναυπηγείο. 
Εκεί θα βρούμε ότι οι ευθύνες είναι πολλών, πολύ περισσότερων από όσους βρίσκουμε στις αποσπασματικές συζητήσεις, με βάση, με «μήτρα» -γιατί άκουσα και αυτήν τη λέξη- αυτής της υπόθεσης τη νοοτροπία τον καιρό που τα ναυπηγεία πέρασαν στους εργαζόμενους, στην ΕΤΒΑ, που κατά επίσημη δήλωση παλαιού επικεφαλής της ήταν οτιδήποτε άλλο εκτός από τράπεζα, τότε που πήγαιναν από γερμανικά χέρια σε γερμανικά χέρια και στο τέλος, κατά το ποίημα, έφτασαν και στα δικά μας χέρια και στα δικά σας και των άλλων. 
Τότε θα δούμε ποιος πραγματικά φταίει και τι ακριβώς έχει συμβεί σε αυτήν την υπόθεση. Αλλιώς σήμερα πιστεύω ότι ένας Έλληνας πολίτης που παρακολούθησε τη συζήτηση δεν πρέπει να κατάλαβε τι συνέβη, τις πταίει, για ποια περίοδο μιλάμε. Είναι πολύ παλιά αμαρτία, για να μην τη δούμε όλοι μαζί, ώστε να μπορέσουμε να διορθώσουμε αυτήν την αναπηρία. Δεν μπορεί να συζητάμε αποσπασματικά και να δεχόμαστε ότι η χώρα αυτή δεν έχει να λειτουργεί ναυπηγεία αυτήν τη στιγμή. Υπάρχει πρόβλημα και για το πρόβλημα αυτό ευθύνονται όχι ένας, όχι δύο, πολλοί, όλοι. 
Θέλω να αναφερθώ στο θέμα της τροπολογίας για τη διακοπή χρηματοδότησης των κομμάτων. 
Κύριοι συνάδελφοι, όσο συνεχίζουμε -και το έκαναν κάποιοι μέσα σε αυτήν την Αίθουσα- να εξισώνουμε το θέμα του μνημονίου, της φτώχειας και της ανέχειας με την άνοδο ή την ύπαρξη της Χρυσής Αυγής, είναι βέβαιο ότι θα ακούμε διαγγέλματα, όπως αυτά που ακούστηκαν από το Βήμα εκ μέρους του συγκεκριμένου κόμματος. Τι να πω; Η δημοκρατία είναι μεγαλόψυχη. Αυτό θα κάνουμε. 
Θέλω να χαιρετίσω τη στάση του ΣΥΡΙΖΑ, που μέσω του Κοινοβουλευτικού του Εκπροσώπου είπε ότι, παρά το γεγονός ότι θα ήθελε κάτι παραπάνω, δεν στέκεται σε αυτό και ψηφίζει. Γιατί πράγματι πιστεύω ότι αναγνώρισαν και ο ΣΥΡΙΖΑ αλλά και η ΔΗΜΑΡ, που μόλις άκουσα τον Κοινοβουλευτικό της Εκπρόσωπο, ότι και από την πλευρά της Νέας Δημοκρατίας και της Κυβέρνησης έγινε προσπάθεια να αφαιρεθούν κομμάτια που ενοχλούσαν την Αντιπολίτευση. Και θεωρώ ότι σωστά έπραξε, τουλάχιστον ως προς την πρώτη διόρθωση. Τώρα, για τη δεύτερη, έγινε ακόμη μία προσπάθεια.
Χαιρετίζω κάθε έναν μέσα σε αυτήν την Αίθουσα που υποχωρεί από τις θέσεις του ενώπιον αυτού του πολύ σοβαρού προβλήματος. Για αυτό δεν αντιλαμβάνομαι στάσεις άλλων κομμάτων τα οποία έχουν παρουσιάσει μία γκρίνια, μία φοβία. Στο συγκεκριμένο θέμα δεν αντιλαμβάνομαι το «ΠΑΡΩΝ». Εδώ γυρεύουμε κάποιοι το περισσότερο και δεν το πετύχαμε; Παίρνουμε το λιγότερο, αλλά πρέπει να είμαστε μαζί.
Διότι, αγαπητοί συνάδελφοι, δεν είναι θέμα ρατσιστικού ή αντι-ρατσιστικού νόμου. Εγώ να δεχτώ ότι χρειάζεται συμπληρώσεις. Εδώ έχουμε ένα πολύ σοβαρό πρόβλημα. Και το βλέπουμε μέσα στην Αίθουσα. Εδώ υπάρχουν κατηγορίες για εγκληματικές πράξεις. Υπάρχουν σοβαρότατα θέματα και συμπεριφέρονται σαν να μην συμβαίνει τίποτα. Ουσιαστικά προσπαθούν να θυματοποιηθούν ενώπιον του λαού.
Από τη στιγμή λοιπόν που άρχισε αυτή η συζήτηση και για όσο συνεχίζεται -μα το μνημόνιο και γιατί και τα αίτια και τα αιτιατά- αυτοί θα συνεχίσουν να κάνουν αυτό το πράγμα.
Τώρα τελευταία -θα δώσω μερικά στοιχεία γιατί αξίζει τον κόπο- σε έρευνα στην Αυστρία, προέκυψε ότι το 24% των Αυστριακών, ένας στους τέσσερις δηλαδή, νοσταλγεί τον Χάιντερ. Ήταν η επέτειος από τα πέντε χρόνια από το θάνατό του. Μα έχει η Αυστρία προβλήματα οικονομικά;","ΣΟΦΙΑ ΒΟΥΛΤΕΨΗ",73
"38586"," Τι σχέση έχει τώρα αυτό;","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"38587"," Δεν θέλω να διακοπώ καθόλου τώρα, γιατί υπάρχει μία συζήτηση ενότητας. Καταθέτω τις απόψεις μου.
Έχει πολύ μεγάλη σχέση. Η Αυστρία έχει πρόβλημα; Δεν το δέχομαι. Και δεν δέχομαι και την άποψη -μη μου πείτε κάτι τέτοιο- ότι υπάρχει αυτό στο DNA των λαών. Δεν το δέχομαι αυτό το πράγμα. Δεν είμαι ρατσίστρια. Λοιπόν, τον νοσταλγούν.
Η Αυστρία, τώρα, στα στοιχεία για τη φτώχεια που δόθηκαν, είναι κάτω από όλους στη φτώχεια, δηλαδή είναι πολύ κάτω από τον ευρωπαϊκό μέσο όρο. Ο ευρωπαϊκός μέσος όρος είναι 24,3% και η Αυστρία είναι λίγο πιο πάνω από το 16%. Τι έγινε, δηλαδή; Τι είναι; Ναζί; Είναι φτωχοί και έγιναν ναζί; 
Την ίδια ώρα στην Ισπανία, σύμφωνα με τα στοιχεία της κάρτας, έχει διπλασιαστεί ο αριθμός των Ισπανών που ζουν σε συνθήκες ακραίας φτώχειας μετά το 2008 που ξέσπασε η κρίση. `Ομως, παρ’ όλα αυτά, η Ισπανία δεν έχει αναπτύξει τέτοια φαινόμενα και όχι μόνο αυτό αλλά η «Κάριτας», η ανθρωπιστική οργάνωση των καθολικών που υπάρχει εκεί, η οποία δεν ανήκει σε κάποιο κόμμα, είπε ότι, αντίθετα, οι Ισπανοί αντέδρασαν πυκνώνοντας τις τάξεις της ανθρωπιστικής αυτής οργάνωσης. Δεν είναι λοιπόν τα πράγματα όπως τα βλέπουμε.
Δείτε τη Γαλλία. Η Γαλλία στη φτώχεια είναι πάλι κάτω από τον ευρωπαϊκό μέσο όρο. Είναι στο 19,9%. Και τώρα κυνηγάει την πρωτιά στις ευρωεκλογές η Λεπέν. Τους ξεπέρασε όλους και ήρθε δεύτερη στις τοπικές εκλογές. Αυτό έγινε επειδή στη Γαλλία είναι φτωχοί;
Ας μη λέμε, λοιπόν, τέτοια πράγματα. Έχουμε όλο το χρόνο μπροστά μας να μιλήσουμε για το μνημόνιο, αν θα γίνει τούτο, αν θα γίνει το άλλο, πώς θα αντιδράσουν, πού θα βρούμε τα λεφτά κ.λπ. Δεν χρειάζεται να το κάνουμε αυτό.
Στη Χιλή στις 5 Οκτωβρίου, τα δύο κόμματα, εκ των οποίων το ένα προέρχεται από το κόμμα του Πινοσέτ, γιόρτασαν μαζί το δημοψήφισμα που έφερε τη δημοκρατία. Αυτοί τι είναι; Μήπως είναι καλύτεροι, εξυπνότεροι από εμάς, που δεν μπαίνουν σε αυτήν τη λογική ή είναι πλούσια χώρα; Όταν λέω πλούσια, εννοώ ως προς τις συνθήκες διαβίωσης, δεν λέω ως προς τις πλουτοπαραγωγικές της πηγές.
Άλλο παράδειγμα είναι η Γενεύη. Η Γενεύη έχει ναζιστικό κόμμα. Στη Γενεύη πεινάνε; Και όμως στα πρότυπα της Λεπέν πάει. Βγήκε μάλιστα και ο Αλέν Ντελόν, νομίζω, που ζει στη Γενεύη και είπε ότι έχει δίκιο. Είναι φτωχός; Όχι.
Και τελειώνω με τούτο. Στη Νορβηγία εχθές ανακοινώθηκε κυβέρνηση. Κυβερνούν τη χώρα –είναι, βέβαια, κυβέρνηση μειοψηφίας, πλην όμως και οι άλλοι δεν συμφώνησαν- τα κόμματα, ένα εκ των οποίων στηρίζει ο Μπρέιβικ. Η Νορβηγία είναι φτωχή χώρα; Έχει πρόβλημα;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Ένα δευτερόλεπτο και τελειώνω με αυτό.
Δεν είναι φτωχή χώρα. Αντίθετα, χρηματοδοτεί με τα πετρέλαιά της το ασφαλιστικό σύστημα.
Ελπίζω, αγαπητοί συνάδελφοι -γιατί αυτό είναι πάρα πολύ κρίσιμο και ακούσατε σήμερα την ομιλία του Κοινοβουλευτικού Εκπροσώπου των υποδίκων εδώ σε αυτήν την Αίθουσα,- μέχρι την Τρίτη να μην υπάρχει ούτε «ΠΑΡΩΝ» ούτε «ναι μεν» ούτε «αλλά». Ας συμφωνήσουμε σε αυτό. Είναι το λιγότερο που μπορεί να γίνει. Έτσι κι αλλιώς όλοι κάναμε υποχωρήσεις. Ας συμφωνήσουμε κι ας προχωρήσουμε.
Σας λέω σοβαρά ότι η προπαγάνδα που γίνεται αυτήν τη στιγμή στο λαό είναι: στη νεολαία: «Έλα, μωρέ, για το ποδόσφαιρο τον σκότωσε», στους μεγαλύτερους: «Ελάτε τώρα, τους κατηγορείτε άδικα και έχετε κάνει συνωμοσία».
Αν δεχτούμε ότι κάποιοι άνθρωποι έχουν και αυτήν την τάση, είναι αναγκαίο -κάνω έκκληση- ως την Τρίτη -και είναι ευχής έργο που σε ένα νομοσχέδιο που λίγο-πολύ συμφωνούμε όλοι μπήκε αυτή η υπόθεση μέσα- να φανεί αυτή η ομοθυμία του ελληνικού Κοινοβουλίου απέναντι στο ναζισμό και στις εγκληματικές οργανώσεις που καταφέρνουν να παραπλανούν ένα μέρος του λαού -όχι όλο πια, για να πούμε τα πράγματα με το όνομά τους- και να φτάνουν μέχρι το Κοινοβούλιο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΣΟΦΙΑ ΒΟΥΛΤΕΨΗ",73
"38588"," Σας ευχαριστούμε, κυρία Βούλτεψη.
Ο Υφυπουργός Οικονομικών έχει το λόγο…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38589"," Κυρία Πρόεδρε, σας είχα παρακαλέσει…","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"38590"," Σας είχα ενημερώσει, όμως, ότι επειδή ήδη έδωσα…","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38591"," Είχα ζητήσει να υπάρχει μία κατανόηση από το Προεδρείο.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"38592"," Μόνο κατανόηση υπάρχει από το Προεδρείο.
Κύριε Κουρουμπλή, έχετε το λόγο για οκτώ λεπτά με την ανοχή του κυρίου Υπουργού.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38593"," Ευχαριστώ, κυρία Πρόεδρε. Υπάρχει ανάγκη. Γι’ αυτό ζήτησα το λόγο πριν τον Υπουργό.
Κυρία Πρόεδρε, κύριε Υπουργέ, κυρίες και κύριοι συνάδελφοι, σήμερα είναι η παγκόσμια μέρα καταπολέμησης της φτώχειας και του κοινωνικού αποκλεισμού. Η σημερινή, λοιπόν, μέρα βρίσκει τη χώρα σε μια κοινωνική τρικυμία. Χθες δόθηκε στη δημοσιότητα μία ποιοτική έρευνα του Δήμου Αθηναίων. Τα στοιχεία είναι συγκλονιστικά! Τα στοιχεία είναι καταλυτικά. Μας καλούν και μας προσκαλούν όλους να δούμε πραγματικά τι συμβαίνει μέσα στην ελληνική κοινωνία, τι κατάρρευση συντελείται μέσα στο «είναι» της ελληνικής κοινωνίας, κυρίες και κύριοι συνάδελφοι.
Το 90% των ανθρώπων που σιτίζονται το μεσημέρι στα συσσίτια του Δήμου και της Εκκλησίας είναι Έλληνες. Το 90%!Το 54% των αστέγων είναι Έλληνες. Το 18% των σιτιζομένων στα συσσίτια είναι πτυχιούχοι ανωτάτων σχολών. Θέλετε κι άλλα στοιχεία για να δούμε τι συντελείται μέσα στην ελληνική κοινωνία;
Και προσπαθούμε να δικαιολογήσουμε την ύπαρξη της Χρυσής Αυγής έξω από αυτήν τη σκληρή κοινωνική πραγματικότητα, επιχειρώντας να απενοχοποιήσουμε τη βία που παράγουν οι πολιτικές που εφαρμόζονται τα τελευταία τρία χρόνια. Ενάμισι εκατομμύριο άνθρωποι είναι άνεργοι και τριάμισι εκατομμύρια συμπατριώτες και συνάνθρωποί μας είναι χωρίς ιατροφαρμακευτική περίθαλψη. Αυτό σημαίνει κατάρρευση της κοινωνικής άμυνας της χώρας!
Ξέρετε, κυρίες και κύριοι, τι έλεγε ο Τιβέριος Γράκχος το 122 μιλώντας στους πατρικίους στο Δήμο της Ρώμης; «Πήρατε με την τοκογλυφία τις περιουσίες των φτωχών, τα σπίτια και τα χωράφια τους. Και αν χρειαστεί να υπερασπιστούμε κάποια στιγμή τα σύνορα αυτής της χώρας, τι θα υπερασπιστούν αυτοί οι άνθρωποι; Τη φτώχεια τους; Τη μιζέρια τους; Την εξαθλίωσή τους;».
Κυρίες και κύριοι συνάδελφοι, τα πράγματα είναι πάρα πολύ δύσκολα και φοβούμαι ότι δεν τα έχουμε αντιληφθεί στη διάσταση που έχουν. Φοβούμαι ότι δεν έχουμε αντιληφθεί τις επιπτώσεις που μπορεί να έχουν στη συνοχή αυτής της χώρας, αυτής της πατρίδας. Το κακό γίνεται περισσότερο στην ψυχή του λαού, όταν, είτε συνειδητά είτε υποσυνείδητα είτε έχοντας βούληση είτε μη έχοντας βούληση, διαπιστώνει ο λαός και η κοινωνία ότι η ενδημούσα κοινωνική αδικία της ανισότητας απέναντι στο νόμο των φτωχών και των πλουσίων διευρύνεται.
Ήρθε προχθές εδώ ο Υπουργός Οικονομικών και παραδέχθηκε ότι από τις έξι χιλιάδες offshore εταιρείες ελέχθησαν μόνο οι τριάντα. Και ψηφίσαμε δήθεν νόμο το 2010 να φορολογήσουμε την ακίνητη περιουσία των offshore εταιρειών κατά 15%.
Τι πρέπει να πει αυτός ο λαός απέναντι στο πολιτικό σύστημα και στα πρόσωπα που κυβέρνησαν αυτήν τη χώρα, κυρίες και κύριοι συνάδελφοι; Όσο υπομονή και όσο κατανόηση και να επιδείξει, τι πρέπει να πει όταν πεινάει το παιδί του; Τι πρέπει να πει όταν απολύουμε τις καθαρίστριες του Υπουργείου Οικονομικών, κύριε Υπουργέ των Οικονομικών -εξακόσιες καθαρίστριες-, σκοτώνοντας τα όνειρα ανθρώπων που έπαιρναν 600 ευρώ και τα όνειρα των παιδιών τους, για να βάλουμε εργολάβους που θα πληρώνουν τα μισά χρήματα, ενώ θα έχουμε πληρώσει πολλαπλάσια από το κόστος των εργαζομένων καθαριστριών. Περί αυτού πρόκειται!
Κυρίες και κύριοι συνάδελφοι, κατατέθηκε μία τροπολογία, στην οποία περίπου υπάρχει μία συμφωνία από την πλειοψηφία του Κοινοβουλίου. Ωστόσο, η υπεράσπιση της δημοκρατίας δεν είναι μόνο η θέσπιση διατάξεων που έχουν να κάνουν με συγκεκριμένες μορφές βίας, όπως εκπορεύθηκαν από τη συγκεκριμένη παράταξη της Χρυσής Αυγής. Τη βία που υφίσταται η ελληνική κοινωνία πώς θα την αντιμετωπίσουμε; Θα την αντιμετωπίσουμε αν πραγματικά υπερασπιστούμε την πολιτική δημοκρατία. Τότε μόνο θα υπερασπιστούμε και την κοινωνική δημοκρατία σ’ αυτόν τον τόπο, για να μπορέσουμε να εξασφαλίσουμε ένα αξιοπρεπές, στοιχειώδες επίπεδο ζωής σε όλους τους ανθρώπους αυτού του τόπου, για να μη βρίσκονται άνθρωποι σήμερα κάτω από το βάρος της έλλειψης ιατροφαρμακευτικής περίθαλψης.
Δυστυχώς, υπάρχουν δεκάδες λίστες ληστών και λησταρχών λόγω ανικανότητας από την πλευρά της Δημόσιας Διοίκησης ή έλλειψης πολιτικής βούλησης να συγκρουστούμε με όλα αυτά τα φαινόμενα, τα οποία χρεώνεται, δυστυχώς, ο πολιτικός κόσμος, είτε του αρέσει είτε δεν του αρέσει. Αυτή είναι η πραγματικότητα. Σε ποιον θα τα χρεώσει ο λαός αυτά; Πού θα χρεώσει αυτήν την κοινωνική ανισότητα;
Ακόμα και σ’ αυτό το νομοσχέδιο, που σήμερα συζητούμε, υπάρχουν τέτοια φαινόμενα.
Ψηφίσαμε τις προηγούμενες φορές, κύριε Υπουργέ, αυτήν την υπερφορολόγηση στις μικρές μονάδες ανανεώσιμων πηγών ενέργειας και αφήσαμε απ’ έξω τους «καρχαρίες», τις μεγάλες μονάδες, τις μονάδες φυσικού αερίου. Πώς θα αντιμετωπίσει ο κόσμος αυτήν την κατ’ εξακολούθηση διεύρυνση της κοινωνικής ανισότητας;
Μιλούμε για να προστατεύσουμε τους δημοκρατικούς θεσμούς και τη δημοκρατία. Πώς θα συμβεί αυτό, όταν φέρνουμε τροπολογίες για την ΕΡΤ, όταν φέρνουμε τροπολογία με την οποία καλούμε διοικητικούς υπαλλήλους των πανεπιστημίων, οι οποίοι είναι σε απεργία, μέσα σε πέντε ημέρες να υποβάλουν σε φόρμες, με το ηλεκτρονικό σύστημα, στοιχεία τα οποία δεν μπορούν να πάρουν αφού απεργεί το πανεπιστήμιο; Κι εμείς φέρνουμε αυτού του είδους τις τροπολογίες, επειδή πρέπει μέχρι τη Δευτέρα ή την Τρίτη να δώσουμε μία απάντηση στην τρόικα, σχετικά με τη διαθεσιμότητα των διοικητικών υπαλλήλων των Πανεπιστημίων.
Με αυτόν τον τρόπο θα φέρουμε και το δημόσιο πανεπιστήμιο σε μία ακόμα μεγαλύτερη υποβάθμιση, γιατί είναι το πανεπιστήμιο που μπορεί να το προσπελάσει κάθε ελληνική οικογένεια, χωρίς να κρίνεται η οικονομική και η κοινωνική της θέση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, κλείνοντας, θέλω να πω ότι, όταν κάνεις ένα πείραμα Φυσικής, είτε το κάνεις στη Γερμανία είτε στη Γαλλία είτε στην Αγγλία είτε στην Ελλάδα, θα έχεις το ίδιο αποτέλεσμα. Όταν εφαρμόζεις, όμως, μια κοινωνική πολιτική, δεν ισχύει το ίδιο. Και απαντώ στο επιχείρημα αυτό που ακούγεται τον τελευταίο καιρό, ότι δεν έχουν σχέση αυτή η φοβερή κοινωνική ανισότητα και αυτή η βία που υφίσταται ο ελληνικός λαός. Η πείνα, κυρίες και κύριοι συνάδελφοι, παράγει πολλά φαινόμενα, που μπορεί να έχουν άλλα χαρακτηριστικά σε μια χώρα και άλλα σε μια άλλη. Συνδέεται με την ιδιοσυγκρασία ενός λαού. Και αυτήν τη στιγμή υπάρχει ένα μεγάλο ποσοστό του ελληνικού λαού που πεινάει.
Ελάτε, λοιπόν, αυτήν τη στιγμή, αν θέλετε κοινό τόπο και κοινό βήμα, να βρούμε τρόπους και να εξασφαλίσουμε ένα ελάχιστο εγγυημένο εισόδημα σε όλους τους Έλληνες, να προστατεύσουμε την Ελλάδα από την πείνα και την εξαθλίωση. Υπάρχουν τρόποι. Φέρτε τα λεφτά! Πείτε μας πόσα λεφτά πήρατε από τους αργούντες λογαριασμούς.","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"38594"," Ολοκληρώστε, όμως, κύριε συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38595"," Μου είπατε ότι θα τους δώσετε σε μία τέτοια πολιτική. 
Ας βρούμε, λοιπόν, και άλλες πηγές. Τα χρήματα που δεν εισπράχθηκαν από τις λίστες, τη λίστα Λαγκάρντ, τα χρήματα που βγήκαν στο εξωτερικό και δεν ελέγχθηκε το «πόθεν έσχες» τους και τόσες άλλες λίστες. Ας δώσουμε τουλάχιστον ένα εγγυημένο εισόδημα, για να δημιουργήσουμε ένα τείχος στην πείνα και την εξαθλίωση που απειλεί τον ελληνικό λαό! 
Ιδού η Ρόδος, ιδού και το πήδημα, λοιπόν! Ιδού πεδίο δόξης λαμπρό για όλους μας! Ελάτε να βρούμε κοινό τόπο σε ένα τέτοιο σημείο αναφοράς!
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΠΑΝΑΓΙΩΤΗΣ ΚΟΥΡΟΥΜΠΛΗΣ",252
"38596"," Ευχαριστούμε, κύριε Κουρουμπλή. 
Ο Υφυπουργός Οικονομικών κ. Γεώργιος Μαυραγάνης έχει το λόγο για τέσσερα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38597"," Κυρία Πρόεδρε, θα ήθελα να αναφερθώ στην τροπολογία που έχει κατατεθεί από το Υπουργείο Οικονομικών με γενικό αριθμό 850 και ειδικό 109.
Αποτελεί προτεραιότητα για την Κυβέρνηση και την πολιτική ηγεσία του Υπουργείου Οικονομικών η σε βάθος διερεύνηση υποθέσεων φοροδιαφυγής. Προς αυτήν την κατεύθυνση η χώρα μας έχει προχωρήσει στην υιοθέτηση ενός ευρύτερου πλαισίου διοικητικής και δικαστικής συνεργασίας με άλλα κράτη, με τα κράτη-μέλη της Ευρωπαϊκής Ένωσης και τρίτες χώρες αποβλέποντας στην αποτελεσματική αντιμετώπιση της φοροδιαφυγής διά της ανταλλαγής πληροφοριών. Η συνεργασία αυτή καταλαμβάνει όλα τα φορολογικά αντικείμενα και εκτείνεται σε περιπτώσεις οι οποίες χαρακτηρίζονται από πολυπλοκότητα και χρονοβόρες διαδικασίες εξαιτίας του αντικειμένου τους και της εμπλοκής περισσότερων αρχών και φορέων της ημεδαπής και αλλοδαπής. 
Με την προτεινόμενη διάταξη -παράγραφος 1- δίνεται η δυνατότητα στη φορολογική διοίκηση να αξιοποιήσει στο μέγιστο βαθμό τις δυνατότητες και τα εργαλεία της συνεργασίας αυτής. Εφόσον για κάποιες περιπτώσεις προκύψει ότι η προθεσμία παραγραφής λήγει στις 31 Δεκεμβρίου του 2013, αυτή παρατείνεται κατά δύο έτη, προκειμένου ο έλεγχος να είναι διεξοδικότερος και αποτελεσματικότερος και να διασφαλιστεί η λήψη υπ’ όψιν όλων των στοιχείων που περιέρχονται στις ελληνικές αρχές.
Η προτεινόμενη διάταξη επεκτείνει ακόμη κατά δύο έτη την προθεσμία παραγραφής για υποθέσεις για τις οποίες έχουν ήδη εκδοθεί ή θα εκδοθούν -μέχρι τις 31 Δεκεμβρίου του 2013- εισαγγελικές παραγγελίες, εντολές ελέγχου έρευνας ή επεξεργασίας ή εντολές και αιτήματα διερεύνησης από δικαστική ή φορολογική ελεγκτική αρχή.
Με τον τρόπο αυτό διασφαλίζεται ότι το Σώμα Δίωξης Οικονομικού Εγκλήματος και οι άλλες ελεγκτικές αρχές θα μπορέσουν να ολοκληρώσουν το έργο τους. Αποφεύγεται το ενδεχόμενο παραγραφής κρίσιμων υποθέσεων ενδεχόμενης φοροδιαφυγής που προκαλούν το κοινό περί δικαίου αίσθημα και υπονομεύουν την προσπάθεια για τη βελτίωση της φορολογικής συμμόρφωσης.
Δεν ακολουθούμε πλέον τη συνήθη πρακτική του παρελθόντος που προέβλεπε σε ετήσια βάση την παράταση της παραγραφής για τον έλεγχο των εκκρεμών χρήσεων από τη φορολογική διοίκηση κατά τρόπο που ήταν αντίθετος προς κάθε έννοια κράτους δικαίου και χρηστής διοίκησης.
Με το νέο Κώδικα Φορολογικής Διαδικασίας που ψηφίστηκε τον περασμένο Ιούλιο και τίθεται σε ισχύ την 1η Ιανουαρίου του 2014, η χώρα μας αποκτά και στο σημείο αυτό ένα σύγχρονο πλαίσιο που προβλέπει πενταετή παραγραφή του δικαιώματος της φορολογικής διοίκησης για τη διενέργεια ελέγχου, εκτός από τις περιπτώσεις φοροδιαφυγής.
Με την προτεινόμενη διάταξη, αντί για μια γενική παράταση της παραγραφής και εν όψει της μετάβασης στη ρύθμιση του Κώδικα Φορολογικής Διαδικασίας, προβλέπεται παράταση της προθεσμίας παραγραφής μόνο υπό συγκεκριμένες προϋποθέσεις, όταν πρόκειται για υπόθεση η οποία ήδη ελέγχεται και προκειμένου αυτός ο έλεγχος να ολοκληρωθεί, όπως, επίσης στις περιπτώσεις της διοικητικής και δικαστικής συνεργασίας με άλλες χώρες, προκειμένου, όπως σας προανέφερα, να αξιοποιηθούν όλα τα στοιχεία που έχουν περιέλθει στις ελληνικές αρχές.
Επιπλέον, με την προτεινόμενη διάταξη της παραγράφου 2 επεκτείνουμε τη δυνατότητα προσωρινού φορολογικού ελέγχου και έκδοσης προσωρινού φύλλου ελέγχου προσδιορισμού του φόρου, διαδικασία λιγότερο χρονοβόρα, με αποτέλεσμα να καθίσταται δυνατή η διενέργεια μεγαλύτερου αριθμού φορολογικών ελέγχων.
Με το να μην απαιτείται η διενέργεια οριστικού φορολογικού ελέγχου, μπορούν να ελεγχθούν άμεσα στοχευμένες περιπτώσεις που προκύπτουν από τις διενεργούμενες διασταυρώσεις.
Με την εφαρμογή αυτής της διάταξης καθίσταται δυνατή η ταχεία βεβαίωση φόρων, ενώ από την άλλη πλευρά ο έλεγχος δεν οριστικοποιείται, προκειμένου να μην χαθεί το δικαίωμα του δημοσίου να επανέλθει εάν προκύψουν νέα στοιχεία που οδηγούν σε μεγαλύτερη βεβαίωση.
Η διάταξη αυτή μπορεί, για παράδειγμα, να εφαρμοστεί και να επιτρέψει τον γρήγορο έλεγχο στην περίπτωση διαφοράς μεταξύ εμβασμάτων που έχουν σταλεί στο εξωτερικό και των περιουσιακών στοιχείων που προκύπτουν από τις φορολογικές δηλώσεις και τα εισοδήματα των ελεγχομένων.
Όλα τα παραπάνω θα έχουν ως αποτέλεσμα να επιταχυνθεί η βεβαίωση των φόρων, καθώς βοηθούν τη φορολογική διοίκηση να επικεντρωθεί σε εκείνες τις περιπτώσεις που έχουν πραγματικά ελεγκτικό και φορολογικό ενδιαφέρον και της παρέχουν πολύτιμα εργαλεία για να αντιμετωπίσει αποτελεσματικά τη μάστιγα της φοροδιαφυγής.
Ευχαριστώ.","ΓΕΩΡΓΙΟΣ ΜΑΥΡΑΓΑΝΗΣ",312
"38598"," Ευχαριστούμε κι εμείς.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδος, ο κ. Παφίλης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38599"," Δεν σκόπευα να μιλήσω σήμερα, γιατί και η Αλέκα Παπαρήγα και η εισηγήτριά μας ξεκαθάρισαν τη θέση του ΚΚΕ, ιδιαίτερα για το επίμαχο θέμα της τροπολογίας.
Επειδή, όμως, διατυπώθηκε από αυτό το Βήμα η άποψη ότι δεν κατανοούμε το θέμα του «παρόντος», δηλαδή το ότι δεν ψηφίζουμε, αλλά και δεν καταψηφίζουμε την τροπολογία, θα ήθελα να επαναλάβω ολοκληρωμένα και για πολλοστή φορά τη θέση του ΚΚΕ.
Εμείς θεωρούμε ότι η Χρυσή Αυγή είναι ναζιστική οργάνωση με εγκληματική δράση. Ευθύνεται για τη δολοφονία του Παύλου Φύσσα, για την οργανωμένη δολοφονική επίθεση κατά μελών του ΚΚΕ και συνδικαλιστών του ΠΑΜΕ στη ζώνη, όπου τυχαία δεν είχαμε νεκρούς. Ήταν -επαναλαμβάνω- δολοφονική επίθεση. Τυχαία δεν είχαμε νεκρούς, γιατί ζητούσαν νεκρούς. Ευθύνεται για σχεδιασμένες επιθέσεις κατά μεταναστών. Και ακόμα δεν ξέρουμε -δεν έχει αποκαλυφθεί- για πόσες πιθανώς ακόμα δολοφονίες μπορεί να ευθύνεται. Αυτό είναι ένα μικρό μέρος, απ’ ό,τι φαίνεται, αυτής της πολύχρονης εγκληματικής δραστηριότητας.
Δεύτερον, εμείς λέμε ότι η δράση της απορρέει από το ότι είναι ναζιστική οργάνωση. Αυτή η εγκληματική δράση είναι συνυφασμένη με την ίδια της την ιδεολογία -να το πω έτσι;- με τον σκοταδισμό που πιστεύει. Είναι έκτρωμα φασιστικό. Πιστεύει στο Χίτλερ, στα SS, άσχετα εάν τα αρνούνται. Και εδώ φαίνεται και η παλικαριά που λένε. Χρησιμοποιούν τάγματα. Αυτά είναι αντιγραφές. Έχουν χρησιμοποιηθεί στο παρελθόν όλα αυτά που βλέπουμε από τους xιτλερικούς, από το Μουσολίνι και άλλες φασιστικές δυνάμεις. Επομένως, όποιος προσπαθεί να αποσπάσει την εγκληματική δράση από το χαρακτήρα της, αποπροσανατολίζει το λαό.
Τρίτο θέμα: Είναι γέννημα, γνήσιο τέκνο του καπιταλισμού, όχι νόθο. Αυτό δεν ισχύει επειδή το λέμε εμείς. Έχει αποδειχθεί και ιστορικά. Ο φασισμός εξέφρασε ιστορικά τα συμφέροντα των μονοπωλίων. Του παρέδωσαν την εξουσία -θα το λέω αυτό γιατί μπορεί και ένας παραπάνω να παρακολουθεί αυτήν τη συζήτηση- όλη η μεγαλόστομη κινητήρια δύναμη της καπιταλιστικής οικονομίας, «THYSSENKRUPP, SIEMENS, BOSS» -και δεν ξέρω ποιοι άλλοι ήταν- και οι τραπεζίτες. Αυτά είναι γραμμένα στην ιστορία. Συνεδρίασαν και είπαν «δίνουμε την εξουσία στον Χίτλερ». Το αποφάσισαν.
Και θα πω και πάλι -γιατί ο κόσμος ξέρει την πρώτη Δίκη της Νυρεμβέργης, δεν ξέρει τη δεύτερη- ότι στη δεύτερη Δίκη της Νυρεμβέργης δικάστηκαν αυτοί που παρέδωσαν την εξουσία.
Μήπως ξέρετε τι τους έκανε ο καπιταλισμός, οι Αμερικάνοι και το εθνικό στρατόπεδο; Τους αθώωσε όλους μετά, παρ’ ότι είχαν καταδικαστεί.
Άρα, λοιπόν, είναι γέννημα του συστήματος.
Εξυπηρετεί, λοιπόν, τέτοια συμφέροντα. Και αποδεικνύεται τι συμφέροντα είναι αυτά και στη ζώνη. Είναι συμφέροντα εφοπλιστών και μικροεργολάβων.
Σε αυτήν τη βάση, λοιπόν, εμείς λέμε ότι επιβάλλεται να διωχθεί και να καταδικαστεί η εγκληματική της δράση, να ανασταλεί, να διακοπεί η κρατική χρηματοδότηση.
Δεύτερον, υπάρχουν ευθύνες στα άλλα κόμματα; Τεράστιες. Στον καθένα εδώ αρέσει να δρέπει δάφνες. Σ’ εμάς δεν αρέσει αυτό. Όταν, όμως, σηκωθήκαμε -εγώ σηκώθηκα εκ μέρους της Κοινοβουλευτικής Ομάδας- και είπαμε «η φασιστική οργάνωση Χρυσή Αυγή», ο Προεδρεύων με ανακάλεσε στην τάξη. Φυσικά επανέλαβα «η φασιστική οργάνωση Χρυσή Αυγή».
Είχαν γίνει πάρα πολλές καταγγελίες. Ήταν γνωστά. Όμως, η κυβέρνηση του ΠΑΣΟΚ –και δεν είναι οι διακηρύξεις που μας έλεγε ο κ. Βενιζέλος, στην Κυβέρνηση δεν ήταν;- τι έκανε όλο αυτό το διάστημα; Ανοχή και μερικοί έκλειναν και τα μάτια.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, δώστε μου χρόνο από τη δευτερολογία μου για να ολοκληρώσω.
Υπήρχε ανοχή και στα Σώματα Ασφαλείας και σε άλλους κρατικούς μηχανισμούς. Έχουμε φέρει τέτοια θέματα. Αυτές οι ευθύνες δεν παραγράφονται.
Άλλο θέμα: Εμείς έχουμε ταχθεί κατά των τρομονόμων αλλά και των σχετικών διατάξεων του Ποινικού Κώδικα, γιατί είναι ενταγμένες σε μία λογική που γεννά κινδύνους ενοχοποίησης της δράσης του εργατικού λαϊκού κινήματος.
Θα προκαλέσω όσους δεν έχουν διαβάσει το άρθρο 187Α΄, τον τρομονόμο, να τον διαβάσουν. Είναι τερατούργημα. Και μόνο αν εκφραστείς θετικά για κάτι, πας δύο χρόνια φυλακή. Αν έχεις πρόθεση να πραγματοποιήσεις, θεωρείσαι τρομοκρατική οργάνωση. Η κατάληψη κτιρίων θεωρείται…","ΑΘΑΝΑΣΙΟΣ ΠΑΦΙΛΗΣ",425
"38600"," Δεν πήγε, όμως, κανείς φυλακή.","ΣΟΦΙΑ ΒΟΥΛΤΕΨΗ",73
"38601"," Το αν δεν μπήκε, είναι άλλο θέμα. Το γιατί δεν μπαίνει και γιατί δεν εφαρμόζονται οι νόμοι, είναι και θέμα συσχετισμού των δυνάμεων. Εμείς μάλιστα αποχωρήσαμε από τη Βουλή. Και το ΠΑΣΟΚ είχε καταψηφίσει τον δεύτερο τρομονόμο, γιατί ήταν αντιπολίτευση. Αν δεν ήταν αντιπολίτευση, θα τον ψήφιζε. Αυτό είναι βέβαιο.
Βγήκαν όλοι οι νομικοί και είπαν ότι εδώ καταστρατηγούνται κατακτήσεις όχι προχωρημένες, της Γαλλικής Επανάστασης. Έτσι είναι. Διαβάστε το. Τεκμήρια, περίεργες ανακριτικές διαδικασίες κ.λπ.. Μπορώ να πω πολλά πράγματα για το τι δυνατότητες δίνει. Και κυρίως δεν τις δίνει για να χτυπηθούν αυτές οι οργανώσεις. Τις περισσότερες τις έχουν στο χέρι. Όταν θέλουν, τις χτυπάνε. Το κάνουν μόνο για να χτυπήσουν το ίδιο το κίνημα. 
Σε όλα αυτά προστίθεται η θεωρία των δύο άκρων, που το τελευταίο διάστημα άρχισε και εμφανίζεται συγκαλυμμένα ή και ανοιχτά. Και ο κύριος Πρωθυπουργός από την Αμερική είπε ότι, όσοι είναι κατά του ΝΑΤΟ και της Ευρωπαϊκής Ένωσης είναι το άλλο άκρο.
Θα σταματήσουμε, δηλαδή, θα υποταχθούμε και θα πούμε «ό,τι πείτε είναι νόμος». Δεν προχωράει η ανθρωπότητα, κανείς δεν έχει αντίρρηση, δεν έχει δικαίωμα να σκέφτεται κάτι άλλο ή να παλεύει για έναν άλλο κόσμο ή να παλεύει ενάντια στην Ευρωπαϊκή Ένωση για να βγει από την Ευρωπαϊκή Ένωση και το ΝΑΤΟ.
Λέγοντας για το ΝΑΤΟ, θυμήθηκα ότι εκατό Γερμανοί, ανώτατοι αξιωματικοί των SS κατευθείαν μετά τον Β΄ Παγκόσμιο Πόλεμο έγιναν στρατηγοί του ΝΑΤΟ. Να, λοιπόν, ο φασισμός.
Ευρωπαϊκή Ένωση: Πρέπει να μιλήσετε για να μάθει ο λαός τι έχει γίνει όλα αυτά τα χρόνια. Θα φέρω παραδείγματα. Από το 1990 και μετά ειδικά η Ευρωπαϊκή Ένωση έχει τη γραμμή εξίσωσης φασισμού-κομμουνισμού -καθαρά πράγματα- και αυτό για να χτυπήσει την προοπτική της ανατροπής του καπιταλιστικού συστήματος και να αμβλύνει τις συνειδήσεις για το φασισμό.
Σας ρωτάω το εξής που πρέπει να το πείτε στο λαό: Η 9η Μαΐου τι μέρα ήταν; Η ημέρα της αντιφασιστικής νίκης, ναι ή όχι; Ποιος την απάλειψε; Η Ευρωπαϊκή Ένωση. Τι έκανε ουσιαστικά; Απάλειψε τα εγκλήματα του φασισμού. Προσπάθησε να παρουσιάσει ότι τέλειωσε, ότι δεν υπάρχει τέτοιο πράγμα.
Τι ψήφισαν τα κόμματά σας; Ψήφισαν υπέρ. Κάνετε εκδηλώσεις και εσείς του ΠΑΣΟΚ εδώ στην Ακρόπολη για την 9η Μαΐου, την ημέρα της Ευρώπης; Κουβέντα για την αντιφασιστική νίκη.
Κάναμε ερωτήσεις και θα σας πω παραδείγματα. Στο στρατόπεδο Σαλασπίλς, που είναι έξω από τη Ρίγα, πέθαναν εκατό χιλιάδες άνθρωποι. Δολοφονήθηκαν. Τους άφησαν στους Νέους Σαράντα. Έσκαβαν με τα νύχια τους και πάγωσαν όλοι. Μεταξύ αυτών, πέθαναν σε άλλο χρονικό διάστημα και επτά χιλιάδες παιδιά. Αυτά για να τα γνωρίζει ο κόσμος.
Τα διδάσκετε αυτά στα σχολεία; Σιγά μην τα διδάσκετε. Επτά χιλιάδες παιδιά από τι πέθαναν; Από αναιμία. Γιατί; Γιατί κάθε πρωί τα Waffen SS, οι ντόπιοι δηλαδή SS, που ήταν συνεργάτες των Γερμανών, έπαιρναν αίμα και το έστελναν στα γερμανικά νοσοκομεία, για τους τραυματίες του μετώπου. Αυτοί, λοιπόν, που έπαιρναν το αίμα παίρνουν συντάξεις σήμερα και θεωρούνται αντιστασιακοί.
Ο Υπουργός Εσωτερικών της Λετονίας -κάναμε ερώτηση- γιόρτασε τα γενέθλιά του -και φωτογραφίες δημοσιεύτηκαν- ντυμένος Χίτλερ μέσα σε ένα μπαρ διακοσμημένο με όλα τα φασιστικά σύμβολα και με το μονόλογο του Χίτλερ πριν αυτοκτονήσει. Πάρα πολλά άλλα σε πολλές χώρες έχουν γίνει.
Κάναμε ερωτήσεις στο Ευρωκοινοβούλιο και στην Ευρωπαϊκή Ένωση. Τσιμουδιά! Κουβέντα όλα αυτά τα χρόνια! Να, λοιπόν, ποια είναι η ευρωπαϊκή αντίληψη περί φασισμού που λέμε ότι δεν τον ανέχεται. Ίσα-ίσα τον υπέθαλψε συνειδητά και σκόπιμα. Τον υπέθαλψε και τον χρησιμοποιεί, γιατί τη βολεύει να έχει κόμματα που μπορεί να μην εμφανίζονται όπως εμφανίζονται τούτοι εδώ, αλλά να έχουν ακριβώς την ίδια λογική.
Γι’ αυτό κι εμείς για την τροπολογία λέμε το εξής, για να τελειώνουμε: Το άρθρο 187 ήταν αρκετό, υπεραρκετό. Και με αυτό διαφωνούσαμε γιατί και αυτό τροποποίησε τον Ποινικό Κώδικα πριν και άνοιξε δρόμους που δεν κλείνουν εύκολα. Το άρθρο 187Α΄ σας είπα ότι είναι τερατούργημα. Εμείς λοιπόν ψηφίζουμε «ΠΑΡΩΝ». Κανονικά θα καταψηφίζαμε, γιατί ανοίγουν δρόμοι επικίνδυνοι. Υπήρχε η δυνατότητα με τη χρησιμοποίηση ποινικών άρθρων κ.λπ. να «πάει» η Χρυσή Αυγή. Δεν μπορούμε, λοιπόν, να ψηφίσουμε υπέρ και δεν μπορούμε να καταψηφίσουμε, γιατί ακριβώς λέμε ότι δεν θέλουμε να θεωρηθούμε ότι δεν θέλουμε να κοπεί η χρηματοδότηση της Χρυσής Αυγής.
Όμως θέλουμε να πούμε και κάτι, κι αυτό δεν έχει να κάνει με προθέσεις. Υπάρχει μία τεράστια εμπειρία και στην Ελλάδα και στον κόσμο και σε ολόκληρη την ανθρωπότητα. Μην τολμήσετε ή μην τολμήσουν να ανοίξουν άλλους δρόμους που θα χρησιμοποιήσουν και αυτήν τη ρύθμιση και συνολικά όλους αυτούς τους νόμους για το χτύπημα του οργανωμένου λαϊκού κινήματος, γιατί, ξέρετε, με τον τρομονόμο, αν ας πούμε πέντε είτε αφελείς είτε προβοκάτορες κάνουν κάτι, μπορεί ένα ολόκληρο σωματείο να θεωρηθεί τρομοκρατική οργάνωση. Οι αγρότες που έκλειναν τις συγκοινωνίες, αν εφαρμοζόταν ο τρομονόμος, θα έπρεπε να πάνε με το νόμο «Περί τρομοκρατίας».","ΑΘΑΝΑΣΙΟΣ ΠΑΦΙΛΗΣ",425
"38602"," Δεν εφαρμόζεται όμως.","ΣΟΦΙΑ ΒΟΥΛΤΕΨΗ",73
"38603"," Λέω, λοιπόν, μην τολμήσετε να χρησιμοποιήσετε ή να σκεφτούν κάποιοι ότι μπορούν εν όψει αυτού του κλίματος να χτυπήσουν το ίδιο το λαϊκό κίνημα. Ούτε μπορούν -γιατί θα συζητήσουμε και για το αντιρατσιστικό νομοσχέδιο για την Ευρωπαϊκή Ένωση και τι λέει στην εισηγητική έκθεση για το αντιρατσιστικό νομοσχέδιο- να εμποδίσουν τη δράση και τη δική μας και του λαϊκού κινήματος και ιδίως την προσπάθεια που πρέπει να κάνει και θα την κάνει ενωμένος ο λαός για να αλλάξει ένα βάρβαρο εκμεταλλευτικό σύστημα. 
Κι όπως είπε και η Αλέκα Παπαρήγα, να γνωρίζετε ότι εμείς δεν είμαστε από αυτούς που αρνούνται την ιδεολογία τους, αλλά το αντίθετο.","ΑΘΑΝΑΣΙΟΣ ΠΑΦΙΛΗΣ",425
"38604"," Κύριε Παφίλη, ολοκληρώστε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38605"," Γι’ αυτό, λοιπόν, εμείς ψηφίζουμε «ΠΑΡΩΝ» σε αυτήν την τροπολογία και λέμε στον κόσμο να μην έχει καμμία εμπιστοσύνη στα αστικά κόμματα και για το κτύπημα της Χρυσής Αυγής και για την αντιμετώπιση συνολικά του φασισμού.","ΑΘΑΝΑΣΙΟΣ ΠΑΦΙΛΗΣ",425
"38606"," Ευχαριστούμε, κύριε Παφίλη.
Θα δώσω το λόγο στην κ. Ουζουνίδου, την κ. Μακρή, τον κ. Ταμήλο, την κ. Πατριανάκου μέχρι και τον κ. Αμανατίδη από τους εγγεγραμμένους. Θα παρακαλούσα να είστε στον χρόνο σας. Μετά θα κλείσουμε. 
Το λόγο έχει ο κ. Κουκουλόπουλος, για τέσσερα λεπτά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38607"," Ευχαριστώ, κυρία Πρόεδρε.
Προφανώς και θα είμαι στο χρόνο μου, γιατί ο Πρόεδρος του ΠΑΣΟΚ μίλησε προ ολίγου για το κεντρικό θέμα της σημερινής συνεδρίασης, γι’ αυτό ακριβώς και πιστεύω ότι περισσότερο από κάθε άλλη φορά πρέπει να τηρήσω αυστηρά το μισό χρόνο που δικαιούμαι ως Κοινοβουλευτικός Εκπρόσωπος, του τετραλέπτου.
Είναι μία πολύ σημαντική ημέρα σήμερα και δεν θα έπρεπε να σκιαστεί από ανυπόστατες απειλές για εξεταστικές επιτροπές. Όμως, δεν θέλω να σταθώ σε αυτό. Θέλω να εκφράσω από το Βήμα της Βουλής την ικανοποίησή μας για την κατάληξη που οδήγησε σε μία ευρύτερη συναίνεση και να απευθύνω μία έκκληση μέχρι και την Τρίτη που θα κάνουμε την ψηφοφορία και στα κόμματα που εξέφρασαν επιφύλαξη για λόγους που εκτενώς, βέβαια, ανέφεραν από το Βήμα της Βουλής, να διευρύνουμε όσο το δυνατόν γίνεται αυτήν τη συναίνεση.
Κυρίες και κύριοι συνάδελφοι, έχει τεράστια σημασία για εμάς, που πρώτοι πήραμε την πρωτοβουλία να ζητήσουμε την ενεργοποίηση όλων, σε ένα κοινό εθνικό μέτωπο, των δυνάμεων του συνταγματικού και δημοκρατικού τόξου, να πούμε επιτέλους στους Έλληνες πολίτες, στον ελληνικό λαό τα ίδια πράγματα ακριβώς όλοι. Έχει τεράστια σημασία, γιατί μόνο έτσι θα οδηγηθούμε σε απονομιμοποίηση της Χρυσής Αυγής.
Δεν είναι άρνηση της κρίσης από την πλευρά μας, όπως ατυχώς ισχυρίστηκαν εκπρόσωποι διαφόρων κομμάτων από το Βήμα της Βουλής. Δεν αποσυνδέει το ΠΑΣΟΚ τη Χρυσή Αυγή από την κρίση. Προφανώς στην περίοδο της κρίσης ενδυναμώθηκε η Χρυσή Αυγή. Δεν λέμε αυτό. Λέμε ότι ο νεοναζισμός και ο φασισμός είναι κάτι άλλο και δεν μπορούμε και δεν πρέπει να είμαστε ανιστόρητοι. Ούτε υποχρεωτικό ήταν να φτάσουμε στη Χρυσή Αυγή -αυτό το πολύ απλό λέμε και παραθέτουμε το παράδειγμα του ’29, Αμερική-Ευρώπη- ούτε βέβαια μπορούμε εντός της Ευρώπης να ξεχνάμε ότι στην απειλή του φασισμού δεν κινήθηκε ο σιωνισμός, όπως λένε οι φασίστες, αλλά το μέτωπο Στάλιν-Τσόρτσιλ απέναντι στον κοινό εχθρό που επεφύλαξε 17 εκατομμύρια νεκρούς για την ανθρωπότητα.
Αυτό είναι το ζήτημα. Δεν υπάρχει καμμία άλλη αντίρρηση που να εξισούται με αυτό το συγκεκριμένο ζήτημα. Αυτό προσπαθούμε εδώ και δεκαοκτώ μήνες να πούμε. Δεν θέλω σήμερα να θυμηθώ και στη Βουλή -Ολομέλεια και Επιτροπές- και σε μέσα ενημέρωσης, σε διαλόγους από την προσωπική μου εμπειρία τον απαξιωτικό τρόπο και από δημοσιογράφους και από εκπροσώπους όλων ανεξαιρέτως των κομμάτων, όταν λέγαμε για το δίπολο φασισμός-δημοκρατία, και ποια ήταν η στάση όλων ανεξαιρέτως των κομμάτων.
Αργήσαμε, αλλά κάλλιο αργά παρά ποτέ. Πρέπει να καταλάβουμε τι έχουμε απέναντί μας. Σήμερα, ο κ. Κασιδιάρης από το Βήμα της Βουλής εν τη ρύμη του λόγου του μίλησε για σαράντα πεταμένα χρόνια. Να ασκήσουμε συντριπτική κριτική στην Γ΄ ελληνική δημοκρατία, αλλά δεν παύει να είναι και μακράν η καλύτερη περίοδος της χώρας. Να ασκήσουμε κριτική στις μεγάλες ατέλειες που έχει η αντιμετώπιση της παράνομης μετανάστευσης, όχι όμως να περάσουν λάθρα οι χρυσαυγίτες με τη λεοντή του τιμωρού των παράνομα ευρισκομένων μεταναστών. Αυτό έκανε η Χρυσή Αυγή. Να μιλήσουμε όσο σκληρά θέλετε για το μνημόνιο, όχι όμως ισοπεδωτικά. Διότι ντύθηκαν και μία άλλη λεοντή, αυτή του τιμωρού των μνημονιακών δυνάμεων ως αντιμνημονιακοί και έτσι νομιμοποιήθηκαν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό λέμε πολύ απλά. Νομίζω ότι πρέπει να μπορέσουμε να συνεννοηθούμε επιτέλους. Δεν μπορεί να λέμε περίπου τα ίδια πράγματα και να ακολουθούμε δύο παράλληλους δρόμους. Τελικός στόχος, τέτοια μέρα που είναι σήμερα που ψηφίζουμε αυτό το ιστορικό νομοσχέδιο, είναι η απονομιμοποίηση του νεοναζισμού και του φασισμού από τις συνειδήσεις των Ελλήνων. Αυτός πρέπει να είναι ο κεντρικός στόχος. Αυτό είναι το κάλεσμα που κάνουμε εδώ και δεκαοκτώ μήνες ως ΠΑΣΟΚ.","ΠΑΡΙΣ ΚΟΥΚΟΥΛΟΠΟΥΛΟΣ",245
"38608"," Κλείστε, κύριε Κουκουλόπουλε, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38609"," Και κλείνω, λέγοντας, κυρία Πρόεδρε, μία φράση. Επειδή μίλησε πολύ σήμερα για το Σύνταγμα ο κ. Κασιδιάρης και έκανε αντιπρόταση, έκανε πρόταση νόμου η Χρυσή Αυγή -αυτά να προσέχουμε όλοι μαζί- να παραιτηθούμε όλοι από τη χρηματοδότηση και επειδή και πολλά μιντιακά συστήματα τη χρηματοδότηση των Κομμάτων την αντιμετωπίζουν με μία πολύ συγκεκριμένη απαξιωτική στάση, θέλω να θυμίσω αυτό που είπε ο αείμνηστος Δημήτρης Τσάτσος, που ήταν επικεφαλής της ομάδας του Συντάγματος του ’74. Τι λέει ο Δημήτρης Τσάτσος για το κόμμα και τη χρηματοδότηση;
Kαι ολοκληρώνω: Τα κόμματα χρηματοδοτούνται στις σύγχρονες δημοκρατίες, γιατί το κόμμα δεν είναι αποσυνάγωγος θεσμός στη δημοκρατία, αλλά είναι ο βασικότερος, ο θεμελιώδης οργανωτικός μηχανισμός έκφρασης και εμπέδωσης της λαϊκής κυριαρχίας. Γι’ αυτό χρηματοδοτούνται τα κόμματα από τον κρατικό προϋπολογισμό.
Ευχαριστώ.","ΠΑΡΙΣ ΚΟΥΚΟΥΛΟΠΟΥΛΟΣ",245
"38610"," Ευχαριστούμε πολύ, κύριε Κουκουλόπουλε. Αρκεί βέβαια τα κόμματα να έχουνε διαφάνεια και σωστή διαχείριση. 
Κυρία Ουζουνίδου, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38611"," Ευχαριστώ, κυρία Πρόεδρε.
Το λυπηρό είναι ότι σήμερα κατατέθηκε ένα νομοσχέδιο για τις ανανεώσιμες πηγές ενέργειας και άλλες ρυθμίσεις και συζητείται –και καλώς βεβαίως συζητείται– και το θέμα της δημοκρατίας. Δεν αξίζει μία συνεδρίαση του Κοινοβουλίου μας για τα θέματα της δημοκρατίας;
Κυρίες και κύριοι, είναι οι πρώτες μέρες διαθεσιμότητας του πετρελαίου θέρμανσης και οι παραγγελίες στους βενζινοπώλες ήταν μηδαμινές έως ελάχιστες. Τίποτα! Οκτώ στις δέκα πολυκατοικίες αποφάσισαν ότι φέτος το χειμώνα δεν θα βάλουν πετρέλαιο και στρέφονται σε άλλες μορφές καυσίμων. Τα γνωρίζουμε τα αποτελέσματα. Ζήσαμε την αιθαλομίχλη πέρυσι.
Ζούμε σε μια εποχή, που μόνο η κατοχική περίοδος μπορεί να συγκριθεί μαζί της, κατά την οποία οι κάτοικοι της χώρας πέθαιναν από το κρύο και την πείνα. Ωστόσο, οι κύριοι και κυρίες της Κυβέρνησης μπορεί να είστε και υπερήφανοι, γιατί εν έτει 2014 μετατρέψατε την πλειοψηφία του πληθυσμού μας σε ευρεσιτέχνες και εφευρέτες. Σε εφευρέτες, γιατί αναγκάσατε τον κόσμο να εφευρίσκει καθημερινά λύσεις, ώστε με κάθε τρόπο να γλιτώσει από την παγωνιά, μια και η τιμή του πετρελαίου θέρμανσης είναι απλησίαστη.
Και δεν φτάνει μόνο αυτό. Τραγελαφικά σκηνικά λαμβάνουν χώρα ανά την επικράτεια. Την περασμένη Κυριακή, κυρίες και κύριοι, ήμουν σε ένα χωριό, τον Άγιο Δημήτριο της Κοζάνης, δίπλα στους ταινιόδρομους και τα φουγάρα της ΔΕΗ. Εκεί ένας κάτοικος της περιοχής αναγκάστηκε και μου έδωσε το λογαριασμό του ηλεκτρικού ρεύματος της ΔΕΗ. Επειδή πέρυσι χρησιμοποίησε air condition, δεν ήθελε να βάλει πετρέλαιο, ξέρετε τι του επιβλήθηκε; Πρόστιμο ογδόντα πέντε ευρώ, γιατί, λέει, ρυπαίνει το περιβάλλον!
Νομίζω ότι πλέον μπορείτε να διεκδικήσετε επάξια κάποιο βραβείο σουρεαλισμού. Πρόκειται να παραλογισμό, αθλιότητα και διαπραγματευτική ανικανότητα. Έχουμε να κάνουμε με πρωτογενές πλεόνασμα υποκρισίας και κοινωνικής καταστροφής και η εμμονή σας είναι εγκληματική.
Επομένως, αφήστε τα επικοινωνιακά τρικ και τους μπακαλίστικους υπολογισμούς και ας προχωρήσουμε σε πραγματικές λύσεις του ζητήματος: Να μειώσουμε τον ειδικό φόρο κατανάλωσης και να φτάσει η τιμή στο 0,90 περίπου ευρώ το λίτρο.
Και συμφωνήστε, φυσικά, με την τροπολογία μας. Σε ό,τι αφορά τα δήθεν νέα κριτήρια του επιδόματος θέρμανσης, αποτελούν εμπαιγμό του ελληνικού λαού. Πρέπει να διευρυνθούν ριζικά και να καλύπτουν όλες τις μορφές θέρμανσης. Να υπάρξει σημαντική αύξηση του επιδόματος και τουλάχιστον το 50% αυτού να χορηγείται προκαταβολικά.
Σε ό,τι αφορά το νομοσχέδιο ποτ πουρί «ανανεώσιμες πηγές ενέργειας και άλλες ρυθμίσεις», είναι ένα νομοσχέδιο που κανένα του μέρος δεν εντάσσεται σε μια γενικότερη πολιτική. Ούτε οι ΑΠΕ σε ενεργειακή πολιτική ούτε οι ρυθμίσεις για την ατομική μεταλλευτική δραστηριότητα σε μια βιομηχανική πολιτική. Και βεβαίως όλες αυτές οι σκόρπιες, «ατάκτως ερριμμένες» ρυθμίσεις εξυπηρετούν τις ανάγκες του μεγάλου κεφαλαίου.
Παράλληλα, δεν διαπνέονται από την προστασία του περιβάλλοντος και δεν προβλέπουν μέτρα ανακούφισης των αδυνάτων. Το ζήτημα των ΑΠΕ έχει αντιμετωπιστεί από τις Κυβερνήσεις του ΠΑΣΟΚ και της Νέας Δημοκρατίας με νόμους αποσπασματικούς, χωρίς μελέτες και με σωρεία λαθών, ηθελημένων ή μη, χωρίς να εντάσσεται σε μια γενικότερη ενεργειακή πολιτική προς όφελος της κοινωνίας και της ανάπτυξης. Αντίθετα, βασίζονται στο νεοφιλελεύθερο μοντέλο που μετατρέπει τα κοινωνικά αγαθά και την ενέργεια σε εμπορεύματα, με στόχο το κέρδος.
Το νομοσχέδιο θέτει στόχους τους οποίους αμέσως μετά τους αναιρεί. Ούτε μικρές ανεμογεννήτριες ούτε μικρά φωτοβολταϊκά πρόκειται να πραγματοποιηθούν και να λειτουργήσουν με τα εμπόδια που θέτει. Δεν θέτει κανένα όριο στις μελλοντικές υπουργικές διευθετήσεις. Δεν προσφέρει ούτε στο ελάχιστο ασφάλεια και σταθερό πλαίσιο στους πολίτες που θα ήθελαν να επενδύσουν στις ΑΠΕ, αφού ο Υπουργός ΠΕΚΑ θα μπορεί, όποτε θέλει, να μεταβάλλει αυτό το πλαίσιο. Διευκολύνεται η εγκατάσταση των μεγάλων υδροηλεκτρικών σταθμών και ανοίγει ο δρόμος στο ιδιωτικό κεφάλαιο.
Πρώτον, οι μεγάλοι υδροηλεκτρικοί σταθμοί δεν προσφέρουν μόνο ενέργεια, αλλά είναι και ένα μέσο διαχείρισης του νερού. Επομένως, είναι απαραίτητο να εμπλακεί και η τοπική κοινωνία, μέσω των τοπικών αυτοδιοικήσεών τους.
Δεύτερον, ενώ είμαστε θετικοί στην ανάπτυξη υδροηλεκτρικών σταθμών, οι οποίοι έχουν ποικίλες επιπτώσεις στη διαχείριση των νερών, στην ενέργεια, στην οικονομική ανάπτυξη, οι προβλέψεις που εισάγετε στο άρθρο ανοίγουν την κερκόπορτα να καταστρατηγηθούν περιβαλλοντικοί κανόνες και να καταστραφούν δάση και δασικές εκτάσεις. Για εμάς είναι πάρα πολύ σοβαρό αυτό.
Αναδεικνύεται για ακόμη μία φορά το θέμα και της χωροθέτησης, του χωροταξικού σχεδιασμού και το θέμα των δασικών χαρτών και της διαχείρισης των δασικών εκτάσεών μας. Σε συνδυασμό μάλιστα με το άρθρο 8 –νομίζω- σχετικά με την εγκατάσταση και υποδομών ακόμα γης υψηλής παραγωγικότητας, αυτό είναι καταστροφικό.
Επιπλέον, το όριο των 15 μεγαβάτ ήταν από την αρχή αυθαίρετο. Δεν υπάρχει καμμία ποιοτική διαφορά ενός έργου 14 μεγαβάτ ή 16 μεγαβάτ. Η ποιοτική διαφορά υπάρχει στα έργα με ταμιευτήρα, ανεξάρτητα αν είναι μικρότερα ή μεγαλύτερα των 15 μεγαβάτ. Τα έργα με ταμιευτήρα είναι έργα διαχείρισης νερού, ελέγχουν τις πλημμύρες, εξασφαλίζουν νερό για υδρεύσεις αρδεύσεις, καθώς και για παραγωγή ενέργειας. Συνεπώς δεν πρέπει να αντιμετωπίζονται μονομερώς σε ένα νομοσχέδιο, σε ένα κομμάτι για ΑΠΕ.
Τρίτον, προϋπόθεση για την κατασκευή φραγμάτων είναι η ένταξή τους στα ολοκληρωμένα σχέδια διαχείρισης των υδάτινων πόρων της χώρας. Με ποια κριτήρια θα προχωρήσουν οι ιδιώτες αυτά τα δημόσια αγαθά;
Τέταρτον, τα φράγματα είναι δαπανηρά έργα μεγάλης αρχικής επένδυσης και μακροχρόνιας απόσβεσης. Αυτός είναι ένας βασικός λόγος που έχουν χορηγηθεί άδειες για μεγάλους υδροηλεκτρικούς σταθμούς πριν από δέκα τουλάχιστον χρόνια.
Να θυμηθούμε το αυλάκι του Αχελώου, όπου δεν έχει προχωρήσει σε κατασκευή. Μήπως όσοι προώθησαν το συγκεκριμένο άρθρο γνωρίζουν κάτι περισσότερο για πρόσθετα κίνητρα που ετοιμάζονται στο παρασκήνιο; Δόθηκαν άδειες. Γιατί δεν κατασκευάστηκαν; Ή στόχος είναι να εμπορευτούν τις άδειες εγκατάστασης, όπως συμβαίνει σε όλον τον κλάδο των ΑΠΕ;
Επίσης, εισάγεται η έννοια της διακοψιμότητας. Είναι άλλο ένα αποσπασματικό μέτρο χωρίς σύνδεση με την ενεργειακή πολιτική, η οποία ποτέ δεν μπορεί να είναι ξεκομμένη από την ανάπτυξη.
Όμως, κύριοι, η υποστήριξη της βιομηχανίας, η οποία αναγνωρίζουμε ότι έχει υψηλό ενεργειακό κόστος, δεν μπορεί να στηριχτεί στην εξόντωση των παραγωγών ΑΠΕ. Εδώ ερχόμαστε πάλι στο ότι δεν υπάρχει ενεργειακός σχεδιασμός, στο ότι το κόστος ενέργειας είναι πολύ υψηλό, που προχθές πολύ καλά μάλιστα ανέπτυξε και ο Υπουργός, αλλά και ο Κοινοβουλευτικός Εκπρόσωπος του ΠΑΣΟΚ έτσι απλά λες και δεν κυβέρνησαν αυτήν τη χώρα και είναι άμοιροι αυτών των ευθυνών.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)","ΕΥΓΕΝΙΑ ΟΥΖΟΥΝΙΔΟΥ",382
"38612"," Με αυτό παρακαλώ να κλείσετε, κυρία Ουζουνίδου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38613"," Ολοκληρώνω, κυρία Πρόεδρε.
Η εξοικονόμηση ενέργειας είναι η πιο φθηνή παραγωγή ενέργειας. Δώστε κίνητρα αντικατάστασης της ενεργοβόρας τεχνολογίας. Δώστε πόρους στην έρευνα για καινοτόμες τεχνολογίες εξοικονόμησης ενέργειας. Δημιουργήστε σταθερό οικονομικό περιβάλλον και όχι με στραγγαλισμό των μικρών επιχειρήσεων και της ενεργειακής φτώχειας των νοικοκυριών.
Υπάρχουν ρεαλιστικά μέτρα μείωσης του κόστους ενέργειας. Ο εισηγητής μας είπε κάποια. Ελέγξτε την αμαρτωλή ΡΑΕ που αυτή χαράζει πολιτική αντί του Υπουργείου και που δίνει μπόνους στους μεγαλοϊδιοκτήτες, τους εθνικούς σωτήρες.
Σας ευχαριστώ πάρα πολύ.
Ήθελα να πω και για τον συμψηφισμό, για τον οποίο έχουμε κάποιες παρατηρήσεις.","ΕΥΓΕΝΙΑ ΟΥΖΟΥΝΙΔΟΥ",382
"38614"," Έτσι και αλλιώς, κυρία συνάδελφε, επαναφέρατε τη συζήτηση στο νομοσχέδιο και αυτό να ξέρετε είναι πολύ σημαντικό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38615"," Σας ευχαριστώ πολύ.","ΕΥΓΕΝΙΑ ΟΥΖΟΥΝΙΔΟΥ",382
"38616"," Να είστε καλά. 
Κύριε Υπουργέ, έχετε το λόγο. Δύο λεπτά φτάνουν;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38617"," Δύο λεπτά φτάνουν, δεν χρειάζομαι παραπάνω.
Να ενημερώσω το Σώμα ότι γίνονται αποδεκτές δύο τροπολογίες συναδέλφων Βουλευτών. Η πρώτη είναι η τροπολογία με γενικό αριθμό 879 και ειδικό 132, που αναφέρεται στη δυνατότητα επέκτασης κατά έξι ακόμα μήνες της αναστολής για τα γενικά πολεοδομικά σχέδια και την έχουν καταθέσει εννέα συνάδελφοι.
Επίσης, γίνεται αποδεκτή και η άλλη τροπολογία που έχουν καταθέσει αρκετοί συνάδελφοι και αφορά την επιδότηση των απασχολούμενων στα εποχιακά επαγγέλματα.","ΙΩΑΝΝΗΣ ΜΑΝΙΑΤΗΣ",297
"38618"," Κύριε Υπουργέ, ποιος είναι ο γενικός και ειδικός αριθμός της τροπολογίας;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38619"," Έχει γενικό αριθμό 877 και ειδικό 130.","ΙΩΑΝΝΗΣ ΜΑΝΙΑΤΗΣ",297
"38620"," Μάλιστα. Σας ευχαριστούμε πολύ, κύριε Υπουργέ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38621"," Για την Καλαμαριά;","ΑΘΑΝΑΣΙΟΣ ΠΕΤΡΑΚΟΣ",428
"38622"," Δεκτό κάνετε αυτό της Θεσσαλονίκης;","ΕΥΓΕΝΙΑ ΟΥΖΟΥΝΙΔΟΥ",382
"38623"," Για το Καραμπουρνάκι.","ΑΘΑΝΑΣΙΟΣ ΠΕΤΡΑΚΟΣ",428
"38624"," Ποιες δεν δέχεστε για να το ξέρουμε; 
(Θόρυβος στην Αίθουσα)","ΔΙΑΜΑΝΤΩ ΜΑΝΩΛΑΚΟΥ",302
"38625"," Ησυχία σας παρακαλώ, κύριοι συνάδελφοι. 
Το λόγο έχει η κ. Μακρή.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38626"," Κατ’ αρχάς, να συμφωνήσω με την τροπολογία που κατέθεσε το Υπουργείο Οικονομικών σχετικά με τους φορολογικούς ελέγχους για την παράταση, η οποία ανταποκρίνεται στο αίτημα των πολιτών για διαφάνεια και για αυστηρούς φορολογικούς ελέγχους και χαίρομαι που ο Υπουργός δέχθηκε και την τροπολογία για τους εποχιακά απασχολούμενους.
Κυρίες και κύριοι συνάδελφοι, η μείωση της ενεργειακής εξάρτησης της χώρας είναι στόχος. Προφανώς η ενεργειακή της επάρκεια δεν μπορεί πλέον να είναι μονοδιάστατη από ορυκτά για προφανείς λόγους. Οι εναλλακτικές δυνατότητες (ήλιος, άνεμος, φυσικό αέριο) ήδη έχουν ενεργοποιηθεί. Σκοπός είναι η πιο φθηνή παραγωγή και οι λιγότεροι περιβαλλοντικοί ρύποι.
Θέλω να αναφέρω χαρακτηριστικά ότι η ηλεκτροπαραγωγή ενέργειας από πετρέλαιο μόνο για τα νησιά μας κοστίζει 600 εκατομμύρια ευρώ το χρόνο. Όντας μια σπάταλη ενεργειακά χώρα χρειαζόμαστε εξοικονόμηση, αλλά κυρίως απαιτείται εξορθολογισμός του ενεργειακού μίγματος.
Είναι γεγονός ότι τα τελευταία χρόνια υπήρξαν και καθυστερήσεις και κενά σχετικά με τη λειτουργία των ΑΠΕ. Το παρόν σχέδιο νόμου έρχεται να άρει στρεβλώσεις, να απλοποιήσει και να διασφαλίσει την αξιοπιστία του συστήματος. Γίνονται διορθωτικές κινήσεις, τακτοποιείται μια σειρά εκκρεμοτήτων οι οποίες δημιουργούνται από τις ραγδαίες εξελίξεις στον ενεργειακό καμβά της χώρας, τις κοινοτικές οδηγίες, τις διεθνείς συμβάσεις σε συνδυασμό με την οικονομική κατάσταση. Αλλά βέβαια, μένει μια εκκρεμότητα, κύριε Υπουργέ, ένα σχέδιο συνολικού ενεργειακού σχεδιασμού και αναμένουμε από το Υπουργείο να το προωθήσει σύντομα.
Αυτό που κυρίως επιτυγχάνεται με το σχέδιο νόμου, είναι ο μεταβατικός χαρακτήρας και ο χρόνος που απαιτείται για να προσαρμοστούν όλοι οι εμπλεκόμενοι σε συγκεκριμένο διάστημα, έτσι ώστε να αρθούν κάποιες αδικίες. Όπως τονίστηκε από τους φορείς στην αρμόδια επιτροπή, ο καθένας αισθάνεται αδικημένος από την πλευρά του.
Κυρίες και κύριοι συνάδελφοι, η χώρα γυρίζει σελίδα αξιοποιώντας αποτελεσματικά τον πλούτο της στους υδάτινους πόρους, στο υπέδαφος, στην αιολική και ηλιακή ενέργεια. Η αξιοποίησή τους συμβάλλει στην εξοικονόμηση χρημάτων, στην εξασφάλιση βιώσιμου και υγιούς επενδυτικού κλίματος στο οποίο δεν χωρά καμμία επενδυτική αβεβαιότητα και ανασφάλεια, στην εναρμόνιση της ελληνικής νομοθεσίας με την ευρωπαϊκή, στο σεβασμό του περιβάλλοντος.
Θέλω να τονίσω δύο σημαντικά ζητήματα:
Πρώτον, ο ενεργειακός συμψηφισμός είναι οικονομικά βιώσιμος, κυρίως σε επιχειρήσεις με μεγάλη κατανάλωση ρεύματος, ακόμα όμως και για μικρότερες καταναλώσεις μπορεί να είναι ελκυστικός. Παραδείγματος χάριν, σε ένα νοικοκυριό που σήμερα εγκαθιστά ένα φωτοβολταϊκό και γίνεται αυτοπαραγωγός θα μπορέσει να κάνει απόσβεση αυτής της μικρής επένδυσης μεσοπρόθεσμα.
Δεύτερον, όσον αφορά το θέμα της διακοψιμότητας, ο διαχειριστής του συστήματος μπορεί να ζητά από τις ενεργοβόρες βιομηχανίες –όταν αυτό κρίνεται αναγκαίο- να περιορίσουν ή ακόμα και να διακόψουν την κατανάλωσή τους. Οι βιομηχανίες που θα συμφωνήσουν θα αποζημιώνονται, εξασφαλίζοντας μία μείωση στο ενεργειακό κόστος του ηλεκτρικού ρεύματος.
Η εφαρμογή της στη «ΛΑΡΚΟ», σε μια σημαντική βιομηχανία, θα κάνει την εταιρεία πιο ελκυστική στο επενδυτικό ενδιαφέρον, εξασφαλίζοντας έτσι τις θέσεις εργασίας που είναι και το ζητούμενο αυτήν την εποχή. Γνωρίζετε πολύ καλά ότι η «ΛΑΡΚΟ» είναι η μοναδική παραγωγός σιδηρονικελίου στην Ευρώπη και ανάμεσα στις πέντε παραγωγούς χάλυβα παγκοσμίως.
Αυτή η σημαντική για την εθνική οικονομία μεταλλουργία πλήρωνε 65 ευρώ ανά μεγαβατώρα στη ΔΕΗ. Μειώθηκε, μετά την παρέμβαση της ΡΑΕ, στα 50 ευρώ, όταν στη Γαλλία σε αντίστοιχη ενεργοβόρα μεταλλουργία δόθηκε το τιμολόγιο των 23 ευρώ. Η χώρα χρειάζεται έναν έντιμο συμβιβασμό στον οποίο θα μπορούν το επόμενο χρονικό διάστημα να έχουν όλοι τη δυνατότητα να ζήσουν και να επιβιώσουν.
Ένα ακόμη θέμα, κύριε Υπουργέ. Ο Νομός Φθιώτιδας έδειξε μεγάλο ενδιαφέρον για τις επενδύσεις στον τομέα των φωτοβολταϊκών. Η επιβολή έκτακτης εισφοράς, η εμπρόθεσμη απόδοση ΦΠΑ για έσοδα που δεν έχουν εισπραχθεί, οι καθυστερήσεις των πληρωμών, οι τραπεζικές υποχρεώσεις καθιστούν αυτές τις επενδύσεις μη βιώσιμες. Η δέσμευση ότι δεν θα ακολουθήσουν περαιτέρω μειώσεις στις τιμές είναι μια ανακούφιση για τους παραγωγούς, όπως και η ανακοίνωση ενός νέου νομοσχεδίου. Οψόμεθα.
Άρθρο 8 για τη γεωργική γη. Το μέλημα μας, ως πολιτεία, είναι να ενισχύσουμε τον πρωτογενή τομέα. Αυτό σημαίνει ότι δεν μπορεί σε γεωργική γη υψηλής παραγωγικότητας να σπέρνουμε γυαλιά και καθρέφτες. Ένα χωράφι υψηλής παραγωγικότητας θα χρησιμοποιηθεί περίπου είκοσι χρόνια σαν φωτοβολταϊκό, θα μπαζωθεί, θα τσιμεντοποιηθεί και είναι πολύ δύσκολο να επανέλθει στην προτέρα του κατάσταση. Καλώς, λοιπόν, αποκλείονται για εγκαταστάσεις και προσδιορίζονται οι συγκεκριμένες εξαιρέσεις.
Τέλος, να επισημάνω ένα σημαντικό τομέα όσον αφορά τις ανανεώσιμες πηγές ενέργειας, τη γεωθερμική ενέργεια. Θεωρείται πρακτικά ανεξάντλητη πηγή ενέργειας, ήπιας μορφής, χαμηλού κόστους με ελάχιστους περιβαλλοντικούς ρύπους. Η εκλογική μου περιφέρεια, η Φθιώτιδα, είναι πλούσια σε γεωθερμικά πεδία, όπως πιστοποιούν έρευνες από το ΙΓΜΕ. Τα Καμένα Βούρλα, οι Θερμοπύλες, η Υπάτη ήδη από τη δεκαετία του ’70 περιλαμβάνονται στον προκαταρκτικό χάρτη γεωθερμικής ροής του ελληνικού χώρου. Μια τοπική μορφή ενέργειας μέσης και χαμηλής ενθαλπίας μπορεί να συμβάλει στην οικονομική ανάπτυξη της περιοχής.
Προς το παρόν η χρήση του γεωθερμικού μας πλούτου έχει συμπεριληφθεί στο υπό κατασκευή κτήριο της ΔΕΥΑ Λαμίας και στο επί ανακοινώσει κατασκευής γεωθερμικό θερμοκήπιο -ή μάλλον θερμοκηπιακό- πάρκο σε μια δημοτική έκταση πεντακοσίων στρεμμάτων. Σε αυτήν την κατεύθυνση, προφανώς, συμφωνούμε όλοι. Εκεί που θα διαφωνήσουμε είναι στην εκμετάλλευση της υψηλής ενθαλπίας. Η συστηματική εκμετάλλευση των γεωθερμικών, εκτός από τις τοπικές οικονομίες, συμβάλλει και μέσω αυτών στην ενίσχυση της εθνικής οικονομίας.
Κυρίες και κύριοι συνάδελφοι, χρειάζεται άμεση δράση και η δράση δεν πηγάζει από τη σκέψη, αλλά από την ετοιμότητα για ανάληψη ευθύνης. Τουλάχιστον η παράταξη της Νέας Δημοκρατίας έχει επιλέξει να βαδίζει στον δρόμο της ευθύνης.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)","ΕΛΕΝΗ ΜΑΚΡΗ-ΘΕΟΔΩΡΟΥ",291
"38627"," Τον λόγο έχει ο κ. Ταμήλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38628"," Κυρία Πρόεδρε, κύριε Υπουργέ, είναι θετικό που σήμερα συζητάμε για βελτιώσεις σε ένα νομοσχέδιο που προσπαθεί να αντιμετωπίσει με θετικό τρόπο ορισμένα ελλείμματα που δημιούργησε στη χώρα μας η περιβόητη πράσινη ανάπτυξη, που το ΠΑΣΟΚ είχε υιοθετήσει και με τον κ. Γιώργο Παπανδρέου και με την κ. Μπιρμπίλη σαν την χρυσοτόκο κότα που θα έφερνε το χρυσό αβγό στην ελληνική οικονομία και θα έκανε τους αγρότες επιχειρηματίες, τους κατοίκους των ορεινών όγκων παραγωγούς αιολικής ενέργειας, στις θάλασσες θα έδινε άλλα δεδομένα, για να γίνουν όλοι οι Έλληνες πλούσιοι.
Καταλήξαμε, λοιπόν, μετά από λίγα χρόνια μόνο να έχουμε μία σειρά προβληματικών επιχειρήσεων, που προστίθενται στην υπόλοιπη προβληματική οικονομία της χώρας.
Το νομοσχέδιο, λοιπόν, επιχειρεί να βάλει τάξη σε μια σειρά θεμάτων που δημιουργήθηκαν αυτό το διάστημα. Νομίζω ότι σε γενικές γραμμές είναι πάρα πολύ θετικό.
Έτσι, λοιπόν, ρυθμίζει θέματα των αδειών εγκατάστασης, επιλύει θέματα που αφορούν μεγάλους υδροηλεκτρικούς σταθμούς, επιλύει θέματα που έχουν σχέση με τη δυνατότητα μεταφοράς μιας μονάδος σε μια απόσταση πέντε χιλιομέτρων από την αρχική θέση που κατ’ αρχάς πήρε την άδεια παραγωγής, προσδιορίζει τους όρους και τις προϋποθέσεις για την εγκατάσταση μικρών ανεμογεννητριών στο πλαίσιο ειδικού προγράμματος που πρόκειται να ξεκινήσει και περιλαμβάνει δυναμικότητα μέχρι 50 MW για όλη την Ελλάδα, αντιμετωπίζει προβλήματα φωτοβολταϊκών σταθμών σε περιοχές με κορεσμένα δίκτυα και τη δυνατότητα αυτοπαραγωγής και διάφορα άλλα λειτουργικά ζητήματα των ΑΠΕ, διευκολύνει επίσης την προστασία της γης υψηλής παραγωγικότητας. Όπως τόνισε και προηγούμενα η κυρία συνάδελφος, δεν πρέπει επιτέλους να θυσιάσουμε τη μελλοντική απόδοση της πολύ μικρής σε έκταση γης υψηλής παραγωγικότητας που έχει η χώρα μας για να βάζουμε μέσα φωτοβολταϊκά, τη στιγμή που έχουμε πάρα πολλές άγονες περιοχές οι οποίες θα μπορούσαν να τα υποδεχτούν. Τέλος, διευκολύνει και τη λειτουργία των λατομείων και των μεταλλείων, λύνοντας μια σειρά διαδικαστικών θεμάτων.
Θα μου επιτρέψετε, όμως, κύριε Υπουργέ, σε ό,τι αφορά το θέμα των μεταλλείων να αναφέρω ότι υπάρχουν ορισμένες -ας πούμε- αντιρρήσεις σε ό,τι αφορά αυτό το ζήτημα που ρυθμίζεται από το Σύλλογο Μεταλλευτικών Επιχειρήσεων, οι οποίοι τονίζουν ότι μπαίνοντας αυτή η προσθήκη στο νομοσχέδιο αυτό, δηλαδή βάζοντας μέσα το 20% ως ποσοστό που αποδίδεται από το τέλος στην τοπική αυτοδιοίκηση, στην ουσία νομιμοποιείται η δυνατότητα του κράτους με κοινές υπουργικές αποφάσεις να βάζει πρόσθετα τέλη σε αυτές τις επιχειρήσεις.
Το σχέδιο νόμου προβλέπει την ψήφιση και την υπογραφή κοινών υπουργικών αποφάσεων με τις οποίες θα μπαίνουν τα τέλη αυτά. Έτσι, λοιπόν, καμμία παρέμβαση δεν θα μπορεί να γίνει στο μέλλον μετά την ψήφιση αυτής της διάταξης. Στο προσχέδιο μάλιστα της ΚΥΑ που διανεμήθηκε αναφέρεται η επιβολή τέλους στο παραγόμενο μετάλλευμα 10% επί του μεικτού κέρδους κι όχι επί του καθαρού κέρδους, χωρίς να λαμβάνονται υπ’ όψιν έξοδα διάθεσης, διοίκησης και χρηματοοικονομικό κόστος. Αυτό θα έχει ως αποτέλεσμα τελικά να επιβάλλονται τέλη σε οικονομικές κρίσεις που το αποτέλεσμα είναι ζημιογόνο.
Επίσης, στις αποθεματικές παραχωρήσεις –και για να το εξηγήσουμε, αποθεματική παραχώρηση είναι η ανενεργή μεταλλευτική παραχώρηση, η οποία μένει να ενεργοποιηθεί όταν εξαντληθεί κοίτασμα ενεργούς παραχώρησης- μπαίνει κι εκεί ένα τέλος. Διευκρινίζεται από τους φορείς ότι οι μεταλλευτικές εταιρείες είναι υποχρεωμένες στο πλαίσιο διεθνών συμβάσεων να κάνουν μακροπρόθεσμα συμβόλαια τροφοδοσίας με υλικά όπως είναι ο βωξίτης, σε πελάτες του εξωτερικού και είναι υποχρεωμένοι να διατηρούν αποθέματα και να διατηρούν και μελλοντικές εκτάσεις οι οποίες θα αξιοποιηθούν τα επόμενα χρόνια.
Άρα, το μέτρο θεωρείται ότι είναι αποσπασματικό και οριζόντιο. Έρχεται σε συνέχεια άλλων αποσπασματικών μέτρων, τα οποία δεν συνδέονται μεταξύ τους και αίτημά τους θα ήταν να γίνει μία συνολική αντιμετώπιση του ζητήματος των μεταλλείων σε σχέση με τα δασαρχεία, σε σχέση με το σύστημα αδειοδότησης των νέων αυτών δραστηριοτήτων και εν πάση περιπτώσει μία μεταλλευτική πολιτική η οποία έχει ανακοινωθεί και από το Υπουργείο Περιβάλλοντος. Από τις 29 Φεβρουαρίου 2012 έχει ανακοινωθεί ότι θα γίνει αυτή η μεταλλευτική πολιτική. Πέρασε ενάμισης χρόνος και δεν έγινε τίποτα.
Επίσης, πρέπει να επισημάνουμε ότι από αυτό το μέτρο πολύ λίγα χρήματα θα ωφεληθεί τελικά η οικονομία της χώρας και η αυτοδιοίκηση από πλευράς τελών, ενώ κινδυνεύουν αυτές οι επιχειρήσεις που είναι κυρίως εξαγωγικές, να έχουν μεγάλο, αυξημένο κόστος παραγωγής και επιπλέον να χάσουν και τις αγορές.
Επίσης, επιβάλλεται αναδρομικά. Για μια ακόμη φορά ζητάμε από την 1η Ιανουαρίου να πληρώσουν τέλος για ό,τι παρήγαγαν όλο το χρόνο. Τουλάχιστον να μην έχει την αναδρομικότητα. Να είναι από τώρα και μετά. Και εν πάση περιπτώσει, με αυτόν τον τρόπο δίνουμε ακόμη ένα αντικίνητρο να μη γίνουν καινούργιες επενδύσεις στον τομέα αυτό, όταν στην εποχή αυτή αναζητούνται γενικότερα επενδύσεις.
Εγώ νομίζω ότι το Υπουργείο ξέρει τα προβλήματα. Νομίζω ότι ο Υπουργός είναι γνώστης γενικότερα όλων αυτών των παραπόνων και των θεμάτων και νομίζω ότι θα πρέπει κάποια στιγμή να τα δούμε με ψυχραιμία και να μπορέσουμε να δώσουμε τις σωστές απαντήσεις, γιατί αυτήν τη στιγμή δεν περισσεύει κανείς στον τομέα των επενδύσεων. Ο τομέας των μεταλλείων και των μεταλλευμάτων για τη χώρα μας είναι ένας πλουτοπαραγωγικός πόρος, που μπορεί να δώσει έσοδα και δυνατότητα εξαγωγών τη στιγμή αυτή που είμαστε σε πολύ δύσκολη κατάσταση.
Σε ό,τι αφορά τις τροπολογίες, έχει υποβληθεί μία τροπολογία από πενήντα δύο Βουλευτές για την αλλαγή της ασφάλισης της αγροτικής παραγωγής και της λειτουργίας του ΕΛΓΑ. Νομίζω ότι ο Υπουργός κ. Τσαυτάρης -που σήμερα δεν ήλθε ακόμα εδώ- πρέπει να τοποθετηθεί θετικά επί της συγκεκριμένης αιτιολογικής έκθεσης της τροπολογίας. Αυτά είναι θέματα που αφορούν εκατοντάδες χιλιάδες αγρότες και νομίζω ότι πρέπει άμεσα να περιληφθεί στο νομοσχέδιο αυτό.
Τέλος, κυρία Πρόεδρε, θα μου επιτρέψετε να πω δύο λόγια για την τροπολογία του Υπουργείου Εσωτερικών που αφορά τη χρηματοδότηση πολιτικών κομμάτων. Νομίζω ότι είναι ώρα να λάβουμε κι εμείς δραστικά μέτρα για τον περιορισμό των φαινομένων αυτών που παραβιάζουν το Σύνταγμα και τους κανόνες λειτουργίας του δημοκρατικού πολιτεύματος. Δεν είναι δυνατόν το κράτος και οι φορολογούμενοι πολίτες να χρηματοδοτούν πολιτικά κόμματα που οργανώνονται και δρουν ως εγκληματικές οργανώσεις. Δεν είναι δυνατό να χρηματοδοτείται από τον ιδρώτα του ελληνικού λαού η δημιουργία παραστρατιωτικών δομών, ταγμάτων εφόδων, αγοράς στρατιωτικού εξοπλισμού και άλλων συναφών δραστηριοτήτων που η μόνη τους –ας το πούμε- σκοπιμότητα είναι η δημιουργία ανωμαλίας στην ελληνική δημοκρατία. Δεν είναι δυνατόν, επίσης, να ενισχύονται οικονομικά κόμματα που στελέχη τους ασκούν βία εναντίον Ελλήνων και ξένων πολιτών και που προσβάλλουν συνεχώς πολιτικούς θεσμούς της αυτοδιοίκησης και της δημόσιας διοίκησης.
Εύχομαι και ελπίζω να υπάρξει ομόθυμη αποδοχή της σημερινής τροπολογίας γιατί οι δημοκρατικοί θεσμοί χρειάζονται πλήρη υποστήριξη των δημοκρατικά οργανωμένων κομμάτων. Έχουμε χρέος στους Έλληνες πολίτες να υπερβούμε τις κομματικές γραμμές, να δείξουμε δημοκρατική ομοψυχία.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδος εξέφρασε το φόβο ότι τα αστικά κόμματα θα μπουν στον πειρασμό να χρησιμοποιήσουν τη διάταξη αυτή εις βάρος του Κομμουνιστικού Κόμματος Ελλάδος κάποια στιγμή. Ας μην ανησυχεί το Κομμουνιστικό Κόμμα Ελλάδος. Τα αστικά κόμματα στηρίζουν τη δημοκρατία επειδή πιστεύουν σε αυτή. Νομιμοποιήθηκε κάποτε το Κομμουνιστικό Κόμμα Ελλάδος από τα αστικά κόμματα. Δεν κινδυνεύει λοιπόν και δεν πρέπει να αποστασιοποιηθεί από το «ΝΑΙ» ψηφίζοντας «ΠΑΡΩΝ».
Νομίζω ότι είναι μία ιστορική υπεκφυγή και δεν πρέπει να πέσει σε αυτήν την παγίδα τού να αποφύγει να συναινέσει στην ομοψυχία των ελληνικών κομμάτων σ’ αυτήν τη δύσκολη χρονικά και πολιτικά συγκυρία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)","ΜΙΧΑΗΛ ΤΑΜΗΛΟΣ",492
"38629"," Ευχαριστούμε πολύ, κύριε συνάδελφε.
Το λόγο έχει η κ. Φεβρωνία Πατριανάκου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38630"," Ευχαριστώ, κυρία Πρόεδρε.
Κυρίες και κύριοι συνάδελφοι, σήμερα είναι πραγματικά μία μέρα όπου ομόθυμα το Κοινοβούλιο επιτελεί το σκοπό του και στέλνει ένα μήνυμα, το μήνυμα ότι η δημοκρατία μας λειτουργεί, ότι ο εξτρεμισμός πρέπει να καταδικάζεται, να τιμωρείται και να διώκεται από μία ολοκληρωμένη δημοκρατία, απ’ όπου και αν προέρχεται.
Αυτό όμως προϋποθέτει να γίνεται και μία συστηματική και σοβαρή ανάλυση για ποιο λόγο η ακροδεξιά δείχνει να ενδυναμώνεται στην Ευρώπη. Υπάρχουν πολιτικές αναλύσεις όσον αφορά το Νότο. Υπάρχουν όμως και σοβαρές αναλύσεις όσον αφορά το Βορρά, τις δημοκρατικές και πλούσιες χώρες, όπου εκεί επίσης υπάρχει ενδυνάμωση. Οι διεθνείς αναλυτές εκτιμούν ότι συμβαίνει για τρεις κυρίως λόγους. Πρώτον, διότι αντιδρούν στα πακέτα στήριξης του Νότου. Δεύτερον, διότι διαφωνούν με τη μετακίνηση στην αγορά εργασίας και τρίτον, διότι διαφωνούν με τη μετανάστευση.
Κατά συνέπεια, στις όποιες αναλύσεις και εκτιμήσεις μας πρέπει να βάλουμε για ποιο λόγο οι λαοί, αφού επωφελήθηκαν από τα αγαθά της Ευρωπαϊκής Ένωσης, περιχαρακώνονται πλέον στο εθνικό κράτος και για ποιο λόγο τείνουν να περιφρουρήσουν τα υλικά κεκτημένα τους.
Η μία και μόνη απάντηση είναι, περισσότερη δημοκρατία, ισότητα, διαφάνεια, κοινωνική δικαιοσύνη. Όταν οι λαοί αισθάνονται ότι αδικούνται, τότε τείνουν προς τον ολοκληρωτισμό. Είναι διεθνής, είναι ιστορική, είναι διαρκής εμπειρία. Οι λαοί μπορούν να αντέξουν -και μιλώ πια ιδιαιτέρως για τον ελληνικό λαό που είναι ιδιαίτερα δημοκρατικός- μπορεί να αντέξει τα πιο σκληρά μέτρα αρκεί να πεισθεί ότι αυτά είναι, πρώτον, αναγκαία και δεύτερον, κοινωνικά δίκαια.
Γι’ αυτόν το λόγο το πολιτικό μας σύστημα έχει πολύ μεγάλη ευθύνη να ανταποκριθεί σε αυτήν την ανάγκη υπεράσπισης της δημοκρατίας μέσω των δημοκρατικών θεσμών, της κοινωνικής δικαιοσύνης, της ισότητας έναντι όλων και παντού.
Συζητούμε σήμερα ένα νομοσχέδιο, το οποίο απασχολεί την ελληνική κοινωνία και θα έπρεπε να επικεντρωθούμε στις ανάγκες που έχει αυτήν τη στιγμή η χώρα, όσον αφορά τις ανανεώσιμες πηγές ενέργειας. Υπάρχουν στρεβλώσεις. Έχουμε πια έναν ικανό χρόνο εφαρμογής, όπου διαπιστώσαμε ότι το κόστος της ενέργειας ανέβηκε, ότι έχει δημιουργηθεί οικονομικό αδιέξοδο στους μικρούς επενδυτές, ότι τα ελλείμματα του ΛΑΓΗΕ αυξήθηκαν, ότι χωρίς ολοκληρωμένο χωροταξικό σχεδιασμό και χωρίς χρήσεις γης υπάρχουν περιοχές που έχουν επιβαρυνθεί ασύμμετρα και υπάρχουν και κάποιες άλλες που απειλούνται να επιβαρυνθούν.
Κατά συνέπεια, είναι πολύ μεγάλη η ευθύνη του Υπουργείου να χαράξει μία ενεργειακή πολιτική που, πρώτον, θα είναι εθνικά τέτοια που να απεξαρτά τη χώρα από την εισαγόμενη ενέργεια, αλλά ταυτόχρονα θα έχει και περιβαλλοντική ωφέλεια, θα είναι και οικονομικά αναπτυξιακή –διότι με υψηλό κόστος ενέργειας δεν μπορεί να είναι αναπτυξιακή η κατεύθυνσή της- και πρέπει να επιμετρήσει και τις κοινωνικές συνέπειες.
Στόχος του σημερινού νομοσχεδίου, σύμφωνα με την επιχειρηματολογία του Υπουργείου, είναι να διασφαλίσει τη βιωσιμότητα στήριξης των ΑΠΕ, μέσω της αναμόρφωσης του πλαισίου προώθησής του στη χώρα. Πράγματι, στη δημόσια διαβούλευση υπήρχε πολύ μεγάλη συμμετοχή των πολιτών στο θέμα που τέθηκε, όσον αφορά το συμψηφισμό της παραγόμενης ενέργειας με την καταναλισκόμενη ενέργεια. Πρόκειται για μία ρύθμιση η οποία, κατά την άποψή μου, έπρεπε να τύχει άμεσης εφαρμογής στο παρόν νομοσχέδιο, καθώς είναι μία ρύθμιση ευνοϊκή στους οικιακούς καταναλωτές και στους παραγωγούς των μικρών επιχειρήσεων.
Θα έπρεπε να μην τίθεται περιορισμός παραγόμενης ενέργειας παρά μόνο σε αυτούς που πουλούν την ενέργεια. Οι χρεώσεις πρέπει να αφορούν την ποσότητα που προκύπτει, ιδίως στα νοικοκυριά και στις μικρές επιχειρήσεις, μετά τον ενεργειακό συμψηφισμό, κύριε Υπουργέ.
Επιπλέον, διαμορφώθηκε μία εξαιρετική πρόταση μέσα από τον κοινωνικό διάλογο –και απορώ γιατί δεν γίνεται αποδεκτή- όπου όλοι θεωρούν ότι η περίσσεια της παραγόμενης ενέργειας από τα συστήματα αυτοπαραγωγής πρέπει να διατίθεται στους δικαιούχους του κοινωνικού οικιακού τιμολογίου.
Θα αναφερθώ τώρα στα αγροτικά φωτοβολταϊκά. Εκεί το σύστημα έχει επιδείξει αδυναμία να επιλύσει τα προβλήματα. Αποτελούν μία ιδιαίτερη ξεχωριστή κατηγορία, είναι περίπου χίλια πεντακόσια αγροτικά πάρκα, αντιστοιχούν στο 2,89% της συνολικά παραγόμενης ενέργειας και εκεί πλέον αντιμετωπίζουν το εξής σοβαρότατο πρόβλημα:
Πρώτον, είναι οκτώ μήνες απλήρωτοι. Πρόκειται για ανθρώπους που είναι μεροκαματιάρηδες, οικογένειες που επένδυσαν για να έχουν ένα πρόσθετο εισόδημα είτε για την οικογένεια τους, είτε για τα ανάπηρα παιδιά τους, είτε για τα παιδιά τους που σπουδάζουν, είτε για να χρηματοδοτήσουν την αγροτική τους παραγωγή.
Δεύτερον, η σύμβαση αυτών των ανθρώπων όταν την υπέγραψαν ανέφερε ότι από τη στιγμή που καταθέτουν το τιμολόγιο τους στον τότε ΔΕΣΜΗΕ, νυν ΛΑΓΗΕ, έπρεπε να αποπληρώνονται εντός είκοσι ημερών. Με βάση αυτές τις συνθήκες υπέγραψαν συμβάσεις δανειοδότησης με τις τράπεζες.
Οι τράπεζες, λοιπόν, έρχονται σήμερα και δεν αναγνωρίζουν, το γεγονός ότι οι άνθρωποι αυτοί δεν χρηματοδοτούνται και δεν πληρώνονται γι’ αυτό που παράγουν. Έχουν πάρει επιτόκια 11%, αναγκάζονται να πληρώσουν τη δόση τους, πληρώνουν και τόκους υπερημερίας κι έρχεται η πολιτεία και λέει: «Όχι, θα σε κουρέψω κιόλας γιατί βγάζεις πολλά».
Τους κουρέψαμε με την έκτακτη εισφορά 30%. Ακόμη, η ίδια η πολιτεία έρχεται και τους λέει ότι αυτό το εισόδημα που στο κόβω πλέον, γιατί θέλω να μου το αποδώσεις, δεν στο εξαιρώ από το φορολογητέο εισόδημα. Κατά συνέπεια οι άνθρωποι αυτοί οδηγούνται σε ένα διαρκές αδιέξοδο.
Επιπλέον, πρέπει να πληρώσουν τις φορολογικές τους υποχρεώσεις, πρέπει να πληρώσουν τις ασφαλιστικές τους εισφορές, πρέπει να ανταποκριθούν σε όλες τους τις υποχρεώσεις. Δεν μπορούν να πάρουν καλλιεργητικά δάνεια, διότι από την στιγμή που δεν έχουν εξυπηρετήσει αυτό το δάνειο τους δεν μπορούν να πάρουν το δάνειο για να ασκήσουν το κύριο επάγγελμά τους που είναι αγρότες.
Κατά συνέπεια εγώ δεν καταλαβαίνω για ποιο λόγο πολύ γρήγορα το Υπουργείο το δικό σας, το Υπουργείο Ανάπτυξης και το Υπουργείο Αγροτικής Ανάπτυξης δεν έρχεται να βρει τρόπους διευκόλυνσης και χρηματοδότησης αυτών των αγροτών, παρά το ότι στο πρόγραμμα «Μπαλτατζής» υπάρχει ειδικός κωδικός από όπου μπορούν να χρηματοδοτηθούν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Με συγχωρείτε, κυρία Πρόεδρε, θα ήθελα μισό λεπτό ακόμα.
Επιπλέον, θα ήθελα να πω το εξής κυρίως προς τους συναδέλφους του ΣΥΡΙΖΑ: Θέλω να προσέξετε διότι μέσα στην τροπολογία για την ΕΡΤ περιλαμβάνεται η διάταξη όπου δεν μπορούν μονομερώς να αναπροσαρμόζονται από τον Υπουργό οι συμβάσεις τους σε χρόνο μεταγενέστερο από αυτόν που υπέγραψαν. Άρα, λοιπόν, θα πρέπει να δείτε με ποιον τρόπο θα αντιμετωπίσετε αυτό σας το δίλημμα.
Περαιτέρω, θα πρέπει το Υπουργείο να μου πει τι θα κάνει με την απόδοση ειδικού τέλους 1% στους οικιακούς καταναλωτές. Από το 2006, στους οικιακούς καταναλωτές περιοχών που έχουν εγκατασταθεί ΑΠΕ δεν τους έχουν αποδοθεί οι ωφέλειες που έχουν από τις συνέπειες εγκατάστασης των αιολικών πάρκων κυρίως. Η διάταξη που φέρατε κατ’ ουσίαν είναι επανάληψη της διάταξης του 2006. Πότε θα εκδοθεί αυτή η απόφαση;
Τέλος, κυρία Πρόεδρε –και πραγματικά εκπλήσσομαι- πενήντα δύο Βουλευτές της Νέας Δημοκρατίας έχουμε καταθέσει μία πρόταση, η οποία εισάγεται ως τροπολογία, αλλά είναι ολόκληρη πρόταση νόμου και θα θέλαμε ο Υπουργός Αγροτικής Ανάπτυξης να είναι εδώ και να ακούσει την επιχειρηματολογία μας.
Δεν καταλαβαίνω πως σε ένα τόσο σοβαρό θέμα όπως είναι η τροποποίηση του κανονισμού ασφάλισης ΕΛΓΑ, που αφορά το σύνολο των αγροτών ο Υπουργός Αγροτικής Ανάπτυξης είναι απών. Είναι μια εξαιρετικά επεξεργασμένη πρόταση με επικεφαλής τον κ. Καρασμάνη. Η Γραμματεία Αγροτικού της Νέας Δημοκρατίας είχε επεξεργαστεί, είχε διαβουλευτεί αυτήν την πρόταση. Αποτέλεσε στην κυριολεξία προγραμματική θέση της Νέας Δημοκρατίας.
Με αυτήν την πρόταση, ερχόμαστε με θεσμικές παρεμβάσεις να διευκολύνουμε τους αγρότες σε μία εξαιρετικά δύσκολη περίοδο για αυτούς και όσο αφορά τη χρηματοδότηση και όσον αφορά τις τιμές που δικαιολογούνται στον ασφαλισμένο παραγωγό. Δεν τους αντιμετωπίζουμε αποκλειστικά ταμειακά. Δεν αντιμετωπίζουμε τον ΕΛΓΑ σαν μια εισπρακτική εταιρεία. Λέμε και τα ΠΣΕΑ να μπουν μέσα στον ΕΛΓΑ, να διευρυνθούν, να επενδύσουμε στην πρόληψη, να δίνουμε στον κτηνοτρόφο το εμβόλιό του νωρίτερα.
Παρακαλώ το Προεδρείο, διότι έχει πολύ μεγάλη σημασία, για να δείξει το σεβασμό προς τους Βουλευτές να παραστεί ο Υπουργός Αγροτικής Ανάπτυξης και να πάρει θέση. Ακόμη και αν δεν κάνει δεκτή την πρόταση νόμου που καταθέσαμε υπό μορφή τροπολογίας, τουλάχιστον να μας πει τις προθέσεις του, να μας πει αν σκοπεύει να κάνει παρεμβάσεις στον ΕΛΓΑ, αν είναι διατεθειμένος να λύσει προβλήματα.
Πολύτεκνος αγρότης μού είπε να μεταφέρω εντός Κοινοβουλίου ότι τη δόση της επιδότησής του όπως θα την πάρει θα την δώσει για τις ασφαλιστικές του εισφορές και για τον ΕΛΓΑ.
Δεν είναι δυνατόν να μην μπορούμε εμείς να δώσουμε απαντήσεις σε αυτούς τους πολίτες. Βουλευτές δεν γίναμε για να μπορέσουμε να μας χρησιμοποιούν κάποιοι ως απλώς μεταφορείς των ιδεών τους. Είμαστε εδώ για να παρεμβαίνουμε και να λύνουμε προβλήματα. Όλοι μαζί -και εξακολουθώ να το πιστεύω ότι υπάρχει κοινός τόπος συνεννόησης- μπορούμε να το επιτύχουμε.
Ευχαριστώ πολύ για την ανοχή σας.
(Χειροκροτήματα από την πτέρυγα της Νέας Δημοκρατίας)","ΦΕΒΡΩΝΙΑ ΠΑΤΡΙΑΝΑΚΟΥ",422
"38631"," Κι εγώ ευχαριστώ, κυρία Πατριανάκου.
Κυρίες και κύριοι συνάδελφοι, θα ήθελα να ανακοινώσω προς το Σώμα ότι οι Υπουργοί Οικονομικών και Εργασίας, Κοινωνικής Ασφάλισης και Πρόνοιας κατέθεσαν σχέδιο νόμου με τίτλο: «Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού ΕΕ 648/2012/ΕΕ περί εξωχρηματιστηριακών παραγώγων κεντρικώς αντισυμβαλλόμενων και αρχείων καταγραφής συναλλαγών και άλλες διατάξεις».
Παραπέμπεται στην αρμόδια Διαρκή Επιτροπή.
Το λόγο έχει ο κ. Ιωάννης Αμανατίδης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38632"," Κυρία Πρόεδρε, κύριε Υπουργέ, κυρίες και κύριοι Βουλευτές, ο λόγος μου θα στραφεί στην τροπολογία την οποία κατέθεσε το Υπουργείο Παιδείας, εφαρμόζοντας την τακτική των τροπολογιών, έτσι ώστε να περάσει διατάξεις οι οποίες ουσιαστικά συνεχίζουν μία τακτική διωγμού των εκπαιδευτικών και των μαθητών από τα σχολεία.
Κυρίες και κύριοι Βουλευτές, ένα μεγάλο φράγμα στο φασισμό και στο ναζισμό μπορεί να είναι η παιδεία. Δεν είναι μόνο τα αστυνομικά μέτρα ή ο νόμος. Αν θέλεις να φτάσεις πιο βαθιά, στις ρίζες, πρέπει να ξεκινήσεις από την παιδεία και η παιδεία στον καιρό του μνημονίου είναι υπό διωγμό, είναι υπό διάλυση. Η τροπολογία η οποία ήρθε στη Βουλή, ζητάμε να αποσυρθεί από το Υπουργείο Παιδείας.
Κυρίες και κύριοι Βουλευτές, βρισκόμαστε σε μία βίαιη εκδίωξη είκοσι χιλιάδων μαθητών από τα ΕΠΑΛ. Το Υπουργείο ακόμα και στο ν. 4186, όπου προέβλεπε μεταβατική διάταξη για το Β΄ ΕΠΑΛ, έκανε πίσω και δύο ημέρες πριν να λήξει η δυνατότητα που έχουν οι μαθητές να δηλώσουν τις σχολές, τις αποσύρει, δεν τους δίνει τη δυνατότητα να εγγραφούν σε Σχολές Υγείας Πρόνοιας, στις κατευθύνσεις Εφαρμοσμένων Τεχνών –έχει βάλει κάποιες διατάξεις τώρα- και Αισθητικής Κομμωτικής, με αποτέλεσμα οι μαθητές αυτοί ή να στραφούν στα ΙΕΚ και να χάσουν την πρόσβαση στην τριτοβάθμια εκπαίδευση ή ακόμα χειρότερα να στραφούν σε άλλες κατευθύνσεις, ενώ δεν ήταν αυτή η επιλογή τους. Ζητάμε την απόσυρση της εγκυκλίου.
Κοντεύει να τελειώσει ο Οκτώβριος και είχαμε καταγγείλει από το καλοκαίρι ακόμα ότι χιλιάδες χαμένες εκπαιδευτικές ώρες θα υπάρξουν σε όλη την εκπαίδευση, εάν δεν παρθούν μέτρα. Το Υπουργείο μετρά και ξαναμετρά και είναι τραγελαφικό να βάζει διατάξεις για βιβλία παρουσίας προσωπικού.
Όσο και να τα μετρήσει θα του λείπουν, γιατί λείπουν δώδεκα χιλιάδες αναπληρωτές εκπαιδευτικοί από τα σχολεία αυτήν τη στιγμή για να διδάξουν τα παιδιά, γιατί λείπουν διοικητικοί και από τα πανεπιστήμια και από τα σχολεία, γιατί λείπουν υποστηρικτικές δομές, γιατί λείπει το ειδικό εκπαιδευτικό προσωπικό, γιατί λείπουν οι δάσκαλοι ειδικής αγωγής, γιατί όλους αυτούς θέλει να τους πάρει μέσα από τα ΕΣΠΑ για επτά μήνες και πρέπει να περάσουν δύο μήνες και τα παιδιά να μην κάνουν μαθήματα.
Αυτή είναι η μνημονιακή πολιτική, την οποία εφαρμόζει κατά γράμμα το Υπουργείο Παιδείας. Και βέβαια στο προσχέδιο του προϋπολογισμού υπάρχουν ακόμα περισσότερες περικοπές για την παιδεία. Πώς, λοιπόν, η παιδεία αυτή θα σταθεί ανάχωμα απέναντι στο ρατσισμό, το φασισμό και το ναζισμό;
Κυρίες και κύριοι Βουλευτές, η κατάσταση στην παιδεία είναι πάρα πολύ άσχημη. Η λειτουργία του ολοήμερου σχολείου ακόμα δεν έχει γίνει πλήρης. Διότι ακριβώς επειδή δεν έγιναν οι διορισμοί, κατέβηκαν οι μόνιμοι εκπαιδευτικοί στο πρωινό πρόγραμμα, με αποτέλεσμα η λειτουργία του σχολείου μετά τις δύο η ώρα, ειδικά στα ΕΑΕΠ, να επαφίεται στα ΕΣΠΑ.
Βέβαια αυτό ουσιαστικά για εμάς προοιωνίζει του χρόνου την κατάργηση της λειτουργίας μετά τις δύο, όταν θα πάψει να υπάρχει το πρόγραμμα των ΕΣΠΑ, με αποτέλεσμα χιλιάδες γονείς που δουλεύουν να είναι σε απόγνωση.
Επίσης, σε σχέση με τη μεταφορά των μαθητών, αυτή μόλις πρόσφατα ομαλοποιήθηκε. Ως προς τους σχολικούς φύλακες, τα σχολεία μας είναι αφύλακτα και οι ζημιές θα είναι τεράστιες το επόμενο διάστημα. Η εργασιακή ανασφάλεια και η ταλαιπωρία των καθηγητών, των εκπαιδευτικών είναι μεγάλη. Και απέναντι σε όλα αυτά το Υπουργείο προτάσσει τον αυταρχισμό.
Από αυτό το Βήμα θέλουμε να καταγγείλουμε τις συλλήψεις και τις διώξεις μαθητών που έγιναν στη Λαμία και την Ηγουμενίτσα, όπου προφανώς –δεν ξέρω αν υπάρχουν επίσημες οδηγίες- με όλο το κλίμα που επικρατεί βάζουν την αστυνομία μέσα στα σχολεία και συλλαμβάνουν μαθητές, τους οποίους οδηγούν στα δικαστήρια.
Βέβαια, αυτοί που κόπτονται για το νόμο δεν τον εφαρμόζουν για τους ίδιους. Διότι ενώ στους ιδιωτικούς εκπαιδευτικούς το Συμβούλιο της Επικρατείας αποφάσισε για το τρίμηνο αναστολή της κοινής υπουργικής απόφασης με την οποία έδινε δικαίωμα στα ιδιωτικά σχολεία να απολύουν ανεξέλεγκτα, ένα μόνο κολλέγιο δεν το εφάρμοσε και έγραψε στα παλιά του τα παπούτσια την απόφαση του Συμβουλίου της Επικρατείας και αυτό ήταν το Κολλέγιο Αθηνών, με γνωστή διασύνδεση, κύριε Υπουργέ, κυρίες και κύριοι Βουλευτές, με τον αδελφό του κυρίου Πρωθυπουργού. Ήταν το μοναδικό κολλέγιο που δεν εφάρμοσε την απόφαση του Συμβουλίου της Επικρατείας για μη απολύσεις το διάστημα αυτό. Βέβαια, είναι σημαντικό ότι σήμερα -δεν γνωρίζω την απόφαση- εκδικάζεται οριστικά στο Συμβούλιο της Επικρατείας η προσφυγή της ΟΙΕΛΕ.
Όσον αφορά την τροπολογία, αυτή βάζει το ατομικό δελτίο παρουσίας του προσωπικού. Γιατί γίνεται αυτό; Δεν υπήρχαν δηλαδή τρόποι ελέγχου των εκπαιδευτικών; Υπάρχει ο server που ζητείται να συμπληρώνεται κάθε ημέρα. Υπάρχει το ωρολόγιο πρόγραμμα. Υπάρχει το απουσιολόγιο, όπου υπογράφει ο καθηγητής. Υπάρχει το βιβλίο ύλης. Γιατί τότε γίνεται όλο αυτό; Διότι προσπαθούν να περάσουν ένα κλίμα ελέγχου και τρομοκράτησης μέσα στα σχολεία.
Το σχολείο έχει ανάγκη από δημοκρατία αυτήν τη στιγμή και ελευθερία στο να δουλέψουν οι εκπαιδευτικοί. Κάτω από κλίμα τρομοκρατίας, το σχολείο δεν παράγει καλά αποτελέσματα. Βγάζει πειθήνιους μαθητές χωρίς ελεύθερη και κριτική σκέψη, όταν έχεις τον εκπαιδευτικό καταπιεσμένο.
Υπάρχει ο ν. 1566. Εκτός αν υπάρχει στο σχέδιο του Υπουργείου να συνδέσει αργότερα το εργασιακό με το διδακτικό ωράριο και μάλιστα να κάνει μια νέα κατηγορία εκπαιδευτικών ωρομίσθιους, μόνιμους όμως, οι οποίοι θα πληρώνονται με τις ώρες. 
Η ταλαιπωρία είναι μεγάλη. Σε πόσα σχολεία πρέπει να πάει ένας εκπαιδευτικός; Από ένα έως πέντε! Θα μου πείτε, και καλά μέσα στην πόλη να είναι όμορα τα σχολεία, αλλά και σε ένα νομό όπου υπάρχουν τεράστιες αποστάσεις; Αυτό σημαίνει ότι ο εκπαιδευτικός θα πρέπει να διδάσκει την ίδια ημέρα σε δύο και τρία σχολεία και να μεταφέρεται. Και ειδικά με το κόστος που υπάρχει οι εκπαιδευτικοί εξοντώνονται και οικονομικά και, αν το θέλετε, εργασιακά, γιατί δεν μπορεί να αποδώσει ένας εκπαιδευτικός όταν θα γυρίζει σε πέντε σχολεία μέσα στο νομό για να εξαντλήσει το ωράριό του.
Υπάρχει η θετική περίπτωση 6 της παραγράφου 1, που βέβαια χρειάζεται μια αλλαγή, δηλαδή να μην είναι από τον περιφερειακό διευθυντή, αλλά από τον διευθυντή εκπαίδευσης και από το αντίστοιχο ΠΥΣΠΕ.
Πάμε τώρα σε άλλη διάταξη. Αδιαφάνεια! Ο περιφερειακός διευθυντής θα μπορεί να παίρνει τον αναπληρωτή εκπαιδευτικό και να του αλλάζει περιοχή πρόσληψης από εκείνη στην οποία προσελήφθη στην αρχή.
Υπήρξαν φαινόμενα όπου εκπαιδευτικοί νοίκιασαν σπίτια, γιατί ανακοινώθηκαν οι πίνακες και μετά από μια εβδομάδα τους άλλαξαν την περιοχή πρόσληψης αυθαίρετα. Όλα αυτά είναι αυθαιρεσίες, οι οποίες πρέπει να κοπούν και να σταματήσουν.
Βέβαια, το μεγαλύτερο κακό είναι ο εκβιασμός που γίνεται αυτήν τη στιγμή στους διοικητικούς υπαλλήλους των ΑΕΙ. Τα οκτώ μεγαλύτερα πανεπιστήμια, που από αυτά μάλιστα τα δύο κατατάσσονται στο 1% της αφρόκρεμας σε παγκόσμια κατάταξη, κλείνουν και αντί το Υπουργείο να δώσει λύση και να τα ενισχύσει, λέει –«μπρος γκρεμός και πίσω ρέμα»- πως όσοι δεν απογραφείτε, πάτε σε αργία και βέβαια, αν απογραφείτε, πάτε σε διαθεσιμότητα.
(Στο σημείο αυτό χτυπάει το κουδούνι λήξεως του χρόνου ομιλίας του κύριου Βουλευτού)
Θα πρέπει να καταλάβουν και η Κυβέρνηση και ο Υπουργός Παιδείας ότι η παιδεία χρειάζεται ενίσχυση και να μην προσπαθούν με τερτίπια να βρουν τη διακομματική συνεννόηση. Διότι για παράδειγμα, ο κ. Αρβανιτόπουλος ενώ μέσα στη Βουλή έκανε πίσω για την αύξηση του αριθμού των μαθητών ανά τμήμα και πήρε πίσω τη διάταξη επειδή αντέδρασαν όλοι –και το ΠΑΣΟΚ- την έφερε μετά με υπουργική απόφαση και δεν είδα τον κ. Κεδίκογλου να αντιδράει.","ΙΩΑΝΝΗΣ ΑΜΑΝΑΤΙΔΗΣ",19
"38633"," Ολοκληρώστε, κύριε Αμανατίδη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38634"," Ιδού λοιπόν η Βουλή, ιδού και η καταψήφιση της συγκεκριμένης τροπολογίας, την οποία βέβαια δεν ήρθε ακόμα κανείς να την υπερασπιστεί.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)","ΙΩΑΝΝΗΣ ΑΜΑΝΑΤΙΔΗΣ",19
"38635"," Κι εμείς ευχαριστούμε.
Με την ανοχή της Ολομέλειας και των συναδέλφων θα δώσω το λόγο κατά προτίμηση στην κ. Γιαταγάνα, η οποία έχει στην περιφέρειά της την επίσκεψη του Οικουμενικού Πατριάρχη.
Έχετε το λόγο, κυρία Γιαταγάνα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38636"," Κυρία Πρόεδρε, θα αναφερθώ στην τροπολογία 837.
Με τις τροποποιήσεις του άρθρου 6 της εν λόγω τροπολογίας, ρυθμίζεται το ζήτημα της διοίκησης και της εν γένει εκμετάλλευσης παραχωρήσεως μεταλλείων, στις οποίες η μεταλλειοκτησία ανήκει σε πλείονες μεταλλειοκτήτες, ένας των οποίων είναι το ελληνικό δημόσιο ανεξαρτήτως του ποσοστού συμμετοχής του.
Γίνεται φανερό ότι οι τροποποιήσεις που εισάγονται με το άρθρο 6 και ιδίως με την παράγραφο 8, είναι φωτογραφικές και σκοπό έχουν να ενισχύσουν την προσπάθεια που καταβάλλεται, ώστε να εγκατασταθούν και να λειτουργήσουν μεταλλεία και στο νομό Κιλκίς προς όφελος της ιδιωτικής εταιρείας «ΑΚΤΩΡ», συμφερόντων του κ. Μπόμπολα.
Είναι γνωστό ότι υπέρ της εταιρείας αυτής κατοχυρώθηκε το δικαίωμα έρευνας και εκμετάλλευσης του δημόσιου μεταλλευτικού χώρου μεταξύ Μεταξοχωρίου- Βάθης-Γερακαρίου και Αντιγόνειας του Νομού Κιλκίς, ύστερα από δημόσιο διεθνή διαγωνισμό που έγινε στις 14-3-2012.
Στη συνέχεια ασκήθηκε ενώπιον του Διοικητικού Εφετείου Αθηνών προσφυγή από φορείς του Κιλκίς κατά της υπουργικής απόφασης με την οποία εγκρίθηκαν τα πρακτικά της Επιτροπής Διενέργειας του εν λόγω διαγωνισμού. Η συζήτηση της προσφυγής αυτής αναβλήθηκε ήδη δύο φορές.
Με την παρούσα τροπολογία προσπαθείτε να εξασφαλίσετε τα συμφέροντα της εταιρείας «ΑΚΤΩΡ» πριν εκδικαστεί η υπόθεση, γιατί σύμφωνα με τα διαλαμβανόμενα στην προσφυγή οι μεταλλοφόρες εμφανίσεις σε αυτήν την περιοχή του Κιλκίς, αποδεδειγμένα και άνευ αμφισβητήσεως, εμπεριέχουν εκτός από χαλκό και χρυσό, και ραδιενεργό ουράνιο σε εκμεταλλεύσιμες ποσότητες, μάλιστα ογδόντα περίπου φορές περισσότερο από τον εμπεριεχόμενο χρυσό.
Ως εκ τούτου, η εξόρυξη και η εκμετάλλευσή τους δεν επιτρέπεται να γίνεται από ιδιώτη, επειδή κάτι τέτοιο αντιβαίνει το άρθρο 143 του Μεταλλευτικού Κώδικα, με το οποίο ορίζεται ότι δικαίωμα αναζήτησης, έρευνας και εκμετάλλευσης ορισμένων ορυκτών, που εξειδικεύονται στο ίδιο άρθρο, έχει μόνο το δημόσιο. Μεταξύ των ορυκτών αυτών είναι και το ραδιενεργό ουράνιο, η ορυκτή ύλη, δηλαδή, που υπάρχει στο μεταλλευτικό χώρο του Κιλκίς.
Η απαγόρευση του άρθρου 143 είναι πρόδηλο ότι δεν επιτρέπει την υπογραφή της σύμβασης παραχώρησης των δικαιωμάτων εκμετάλλευσης στην εταιρεία «ΑΚΤΩΡ».
Έτσι σήμερα, με το άρθρο 6 της παρούσας τροπολογίας, επιχειρείτε με νομικό τέχνασμα να παρακάμψετε την παραπάνω απαγόρευση, γιατί δίνετε τη δυνατότητα στην εταιρεία «ΑΚΤΩΡ» να συμπράξει με το ελληνικό δημόσιο, παραχωρώντας έστω και 1% των δικαιωμάτων εκμετάλλευσης στο δημόσιο, οπότε, σύμφωνα με αυτές τις διατάξεις που προσπαθείτε να περάσετε, να θεωρείται ότι την εκμετάλλευση διενεργεί το δημόσιο και όχι η εταιρεία «ΑΚΤΩΡ».
Με αυτές τις σκέψεις, καταψηφίζουμε το άρθρο 6, γιατί ακόμα κι αν υποστηριχθεί ότι δεν είναι φωτογραφικές οι διατάξεις του, πάντως ευνοεί με εξαιρετικό τρόπο τη συγκεκριμένη ιδιωτική εταιρεία.
Στο σημείο αυτό δεν παραλείπω να πω τα ακόλουθα, επειδή πολύς λόγος γίνεται για τις Σκουριές: Ανοίξατε μια μεγάλη πληγή στις Σκουριές. Και αυτήν τη στιγμή την εταιρεία του κ. Μπόμπολα τη φυλάνε δύο διμοιρίες ΜΑΤ. Αυτήν τη στιγμή θεωρείτε ότι ένας ολόκληρος λαός του Νομού Χαλκιδικής είναι τρομοκράτες και διώκονται και συλλαμβάνονται. Γιατί; Για την εταιρεία του κ. Μπόμπολα. Μη διανοηθείτε να ανοίξετε δεύτερη πληγή στο νομό Κιλκίς. Δεν θα μας πεθάνετε όλους στη βόρεια Ελλάδα.
Σας καταθέτω εδώ ένα υπόμνημα του καθηγητή κ. Δημητριάδη, που είναι ομότιμος καθηγητής του Τμήματος Γεωλογικών Ερευνών στο ΑΠΘ.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τώρα, όσον αφορά τη δεύτερη τροπολογία με αριθμό 874: Στην απόφαση με την οποία εν μία νυκτί η Κυβέρνησή σας κατήργησε τη ΕΡΤ και τη λειτουργία της, αναφέρεται ότι ελήφθη υπ’ όψιν, μεταξύ άλλων, πως επιβάλλεται ο εξορθολογισμός εν γένει της ραδιοτηλεοπτικής υπηρεσίας μέσω της ίδρυσης και διαμόρφωσης ενός νέου οργανισμού προτύπου.
Ήδη ελέγχεστε, κύριοι της Κυβέρνησης, γιατί μέχρι στιγμής, ενώ δεν έχετε υποβάλει προς έγκριση στη Βουλή την πράξη νομοθετικού περιεχομένου με την οποία καταργήσατε την ΕΡΤ, έχετε ήδη τροποποιήσει την ΚΥΑ περί κατάργησής της τέσσερις φορές μέσα σε διάστημα μικρότερο των τριών μηνών.
Σήμερα, με το άρθρο 2 της παρούσας τροπολογίας εισάγετε επιπλέον τροποποιήσεις στην ίδια απόφαση για πέμπτη φορά. Ταυτόχρονα, τροποποιείτε το ν. 4173/2013, με τον οποίο συστήσατε τον νέο οργανισμό πρότυπο που είχατε εξαγγείλει, δηλαδή, τη «ΝΕΡΙΤ Α.Ε.».
Καταθέτω για τα Πρακτικά τις τέσσερις τροποποιήσεις που ανέφερα.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τις προαναφερθείσες τροποποιήσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υποτίθεται ότι η ΕΡΤ έκλεισε για να ιδρυθεί κάτι καινούριο, μια νέα δημόσια ραδιοτηλεόραση, χωρίς το στίγμα της διαφθοράς και της ρουσφετολογίας, με διαφάνεια, νομιμότητα και εσωτερική δημοκρατία στη λειτουργία της και κυρίως χωρίς κυβερνητικές και κομματικές εξαρτήσεις και παρεμβάσεις.
Με τις αποσπασματικές ρυθμίσεις που εισάγετε, γίνεται φανερό ότι επιδιώκετε δύο στόχους: Να διαρραγεί τεχνηέντως και παρανόμως η προστατευόμενη εργασιακή σχέση των εργαζόμενων της ΕΡΤ με κάθε επόμενο φορέα δημόσιας ραδιοτηλεόρασης και δεύτερον, ο νέος φορέας ραδιοτηλεόρασης να είναι απόλυτα ελεγχόμενος μέσω μη συνέχισης σε αυτόν της εργασιακής σχέσης των εργαζομένων της ΕΡΤ και μέσω της εξαίρεσής τους συνολικά από τη διαδικασία του ΑΣΕΠ.
Εν κατακλείδι, με την παρούσα τροπολογία ενισχύετε τη δημιουργία ενός τερατουργήματος, γιατί εισάγετε ρύθμιση για τους δημοσιογράφους που προμηνύει την πλήρη εξάρτησή τους και αμοιβή με το κομμάτι. Διότι, για πρώτη φορά δίνετε την εξουσία σε πρόεδρο, διευθύνοντα σύμβουλο να επιλέγει εξωτερικούς συνεργάτες με δικά του αποκλειστικά κριτήρια και γιατί προβλέπετε τη δυνατότητα παράτασης των δίμηνων συμβάσεων μέχρι και δεκάμηνο για όσους προσλάβετε ή θα προσλάβετε. Επί σειρά ετών όλες οι κυβερνήσεις αντιτάσσονταν στην παράταση παρόμοιων συμβάσεων.
Σε τι διαφοροποιείται, άραγε, η νέα ραδιοτηλεόραση ώστε να τύχει τέτοιας ευνοϊκής μεταρρύθμισης; Γιατί εξαιρείτε τις προσλήψεις από τη μόνη νόμιμη διαδικασία του ΑΣΕΠ που ισχύει για όλο τον υπόλοιπο δημόσιο τομέα, επικαλούμενοι κατεπείγουσα ανάγκη, την οποία εσείς οι ίδιοι προκαλέσατε;
Αυτή η εξαίρεση είναι εντελώς παράνομη, αντίθετη προς το πνεύμα και το γράμμα των διατάξεων του ΑΣΕΠ.
Σας θυμίζω ότι κατεπείγουσα ανάγκη υπήρχε και υπάρχει στις φυλακές όλης της Ελλάδας για το διορισμό σωφρονιστικών υπαλλήλων και εξωτερικών φρουρών. Στην περίπτωση εκείνη, στο νομοσχέδιο περί εξαρτησιογόνων ουσιών και λοιπές διατάξεις, την πρόβλεψη που υπήρχε για το διορισμό τέτοιων υπαλλήλων εκτός διαδικασίας ΑΣΕΠ, την αποσύρατε παρά την αδήριτη ανάγκη που υπήρχε για άμεση πρόσληψη προσωπικού. Οι απανωτές αποδράσεις κρατουμένων μιλούν από μόνες τους.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Οι ρυθμίσεις αυτές που εισάγετε, συνιστούν προσβολή συνταγματικών κανόνων και συνταγματικά κατοχυρωμένων δικαιωμάτων και καταστρατηγούν κάθε κανόνα για την προστασία των εργαζομένων.
Τελειώνοντας, επισημαίνω ότι κανένας απολύτως λόγος δεν γίνεται για τον έλεγχο της διαχείρισης της ΕΡΤ πριν την καταργήσετε αιφνιδιαστικά. Δεν μας ενημερώσατε εάν έχετε καταγγείλει στη δικαιοσύνη τη διαφθορά για την οποία κατηγορούσατε τις προηγούμενες διοικήσεις και τους υπαλλήλους.
Σε καταφατική περίπτωση, σε ποιο στάδιο της διαδικασίας βρίσκεται αυτή η περίπτωση; Κλείνοντας την ΕΡΤ, κλείσατε δια παντός και τις αιτίες για τις οποίες υποτίθεται ότι την καταργήσατε; Αυτή είναι η διαφάνεια και η νομιμότητα στις ενέργειές σας;
Με αυτές τις σκέψεις καταψηφίζουμε και αυτήν την τροπολογία.
Ευχαριστώ, κυρία Πρόεδρε.
(Χειροκροτήματα)","ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ",104
"38637"," Ευχαριστούμε, κυρία Γιαταγάνα.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"38638"," Μάλιστα, μάλιστα.
Με τη συναίνεση του Σώματος και ώρα 19.04’ λύεται η συνεδρίαση για αύριο ημέρα Παρασκευή 18 Οκτωβρίου 2013 και ώρα 10.00΄, με αντικείμενο εργασιών του Σώματος κοινοβουλευτικό έλεγχο, συζήτηση επικαίρων ερωτήσεων.
Ο","ΟΛΟΙ ΟΙ ΒΟΥΛΕΥΤΕΣ",NA
