"","Content","name","ParlmemberID"
"91719","Date","28-1-2014",NA
"91720"," Ευχαριστώ πολύ, κύριε Πρόεδρε.
 Κύριε Υπουργέ, είναι γνωστό ότι στις 24 Ιανουαρίου του 2013 κατά τη γνώμη τη δική μου αλλά και του ΣΥΡΙΖΑ και των συνδικάτων της ΣΤΑΣΥ, των σταθερών συγκοινωνιών, μία αποφράδα μέρα για τη δημοκρατία και για τα συνδικαλιστικά και εργατικά δικαιώματα στη χώρα μας- με δύο αποφάσεις, αφ’ ενός μεν του Πρωθυπουργού και αφ’ ετέρου δε του Υπουργού Υποδομών, Μεταφορών και Δικτύων, κηρύχτηκε πολιτική επιστράτευση των απεργών των Σταθερών Συγκοινωνιών (ΣΤΑΣΥ), με αφορμή την πολυήμερη απεργία που είχαν οι εργαζόμενοι του μετρό, τις απεργίες αλληλεγγύης-στήριξης αλλά και τις απεργίες για τα δικά τους ζητήματα, αυτά που είχαν οι εργαζόμενοι και στο τραμ και στον ΗΣΑΠ, δηλαδή συνολικά οι εργαζόμενοι των Σταθερών Συγκοινωνιών. 
Έχουμε πει, κύριε Υπουργέ, με κάθε τρόπο, πολιτικό, νομικό, συνδικαλιστικό, ανθρώπινο, ότι είναι πάρα πολύ αντισυνταγματικές, πάρα πολύ αντιδημοκρατικές αυτές οι αποφάσεις. Στηρίζονται σε μία διεύρυνση των μοναδικών δυνατοτήτων και εξαιρέσεων που δίνει το Σύνταγμά μας στο άρθρο 22 παράγραφος 4, για να υπάρχει επίταξη εργασίας, για να υπάρχει αναγκαστική εργασία, για να παραβιάζεται η ελευθερία της εργασίας. 
Το Σύνταγμα προβλέπει επίταξη μόνο σε περίπτωση θεομηνίας και σε περίπτωση κινδύνου της δημόσιας υγείας. Εδώ, κύριε Υπουργέ,  με τις αποφάσεις του Πρωθυπουργού και των αρμόδιων Υπουργών διευρύνθηκαν οι λόγοι για τους οποίους μπορεί να γίνει πολιτική επιστράτευση της εργασίας και συγκεκριμένα απεργών και σε λόγους που έχουν να κάνουν με τη δημόσια τάξη, που δεν προβλέπεται καθόλου μέσα στο Σύνταγμα της χώρας μας. 
Έχουμε καταθέσει, κύριε Υπουργέ, στις 17 Μαΐου του 2013, πρόταση νόμου του ΣΥΡΙΖΑ για την κατάργηση της δυνατότητας της εκάστοτε κυβέρνησης να κηρύσσει πολιτική επιστράτευση απεργών και για την παντελή απαγόρευση κάθε κυβέρνησης να προβαίνει σε παραβίαση αυτού του συνταγματικού και δημοκρατικού δικαιώματος των εργαζομένων. Δεν έχει έρθει για συζήτηση στην Ολομέλεια της Βουλής ακόμα, κύριε Πρόεδρε, παρ’ ότι έχουν περάσει από τότε οκτώ και πλέον μήνες. 
Δεύτερον, έχουμε καταθέσει, ως ΣΥΡΙΖΑ, εκτός από την πρόταση νόμου, επίκαιρη επερώτηση στη Βουλή στις 15 Οκτωβρίου του 2013. Έχουν περάσει από τότε τέσσερις μήνες και πάνω, κύριε Πρόεδρε, και δεν έχει έρθει για συζήτηση στη Βουλή. Αυτή η επίκαιρη επερώτηση του ΣΥΡΙΖΑ ζητά να αρθεί το καθεστώς πολιτικής επιστράτευσης. 
Βεβαίως τα σωματεία των εργαζομένων της ΣΤΑΣΥ έχουν κάνει και αίτηση ακύρωσης στο Συμβούλιο της Επικρατείας, η οποία έχει συζητηθεί και αναμένεται η σχετική απόφαση. Έχουν στείλει μάλιστα και επιστολή στις 17 Οκτωβρίου του 2013, πριν από τέσσερις μήνες, στον Πρωθυπουργό της χώρας, με την οποία ζητούν να αρθεί το απαράδεκτο και αντιδημοκρατικό καθεστώς της πολιτικής επιστράτευσης που αφορά τους ίδιους. Απάντηση, όμως, μέχρι σήμερα δεν έχουν πάρει. 
Πρώτο ερώτημα είναι: Η πολιτική επιστράτευση που κηρύχθηκε τον τελευταίο χρόνο για τους ναυτεργάτες με απόφαση Πρωθυπουργού έχει ανακληθεί, έχει αρθεί. Η προληπτική πολιτική επιστράτευση –απαράδεκτο ιστορικά και δημοκρατικά- για τους καθηγητές δευτεροβάθμιας εκπαίδευσης με απόφαση Πρωθυπουργού και αρμόδιου Υπουργού έχει αρθεί. Η πολιτική επιστράτευση των εργαζομένων στην τοπική αυτοδιοίκηση με απόφαση του Πρωθυπουργού και του αρμόδιου Υπουργού έχει αρθεί. 
Δώδεκα μήνες μετά, η πολιτική επιστράτευση, κύριε Πρόεδρε και κύριε Υπουργέ, των εργαζομένων στις σταθερές συγκοινωνίες γιατί ακόμα δεν έχει αρθεί; Γιατί ακόμα είναι στο γύψο; Πόσα δικαιώματα συνδικαλιστικά, εργασιακά, ασφαλιστικά επιδιώκει να τους αφαιρέσει η Κυβέρνηση και τους κρατάει ακόμα στον γύψο, για να μην μπορούν να αντιδράσουν σε αυτά;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε. 
Το δεύτερο ερώτημα, κύριε Υπουργέ, είναι το εξής: Έχουν κυκλοφορήσει διάφορα έγγραφα του Υπουργείου Διοικητικής Μεταρρύθμισης, του Υπουργείου Υποδομών, Μεταφορών και Δικτύων -διάφορων Υπουργείων μεταξύ τους- με τα οποία γίνεται κουβέντα για νέο κύμα διαθεσιμοτήτων-απολύσεων στον χώρο των σταθερών συγκοινωνιών αλλά και των οδικών συγκοινωνιών.","ΔΗΜΗΤΡΙΟΣ ΣΤΡΑΤΟΥΛΗΣ",485
"91721"," Ολοκληρώστε, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91722"," Τελειώνω, κύριε Πρόεδρε. 
Είναι δυνατόν, κύριε Υπουργέ, μετά από τόσο κόσμο που έφυγε το 2010 και το 2011, δήθεν για την εξυγίανση των αστικών συγκοινωνιών, μετά τις τρομακτικές ελλείψεις προσωπικού που υπάρχουν, που διατέθηκαν δεκάδες εκατομμύρια ευρώ και το 2013 για υπερωρίες, αντί να επανέλθουν οι μεταταγμένοι, οι αποχωρήσαντες και να προσληφθεί νέο προσωπικό, να φύγουν κι άλλοι; Θα διαλύσουμε, δηλαδή, το συγκοινωνιακό έργο; Θα στείλουμε στη δυστυχία, στη φτώχεια και στην εξαθλίωση κι άλλους εργαζόμενους των αστικών συγκοινωνιών; Θα δημιουργήσουμε ακόμα μεγαλύτερα προβλήματα στο κοινωνικό σύνολο, με αραίωση των δρομολογίων και χειροτέρευση του συγκοινωνιακού έργου; Είναι δυνατόν να συμβαίνουν αυτά, κύριε Υπουργέ;
Ευχαριστώ πολύ, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"91723"," Τον λόγο έχει ο Υπουργός κ. Κεγκέρογλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91724"," Κύριε Πρόεδρε, μήπως κάνετε λάθος; Σ’ εμένα πρέπει να δώσετε τον λόγο; Το περιεχόμενο της ερώτησης, όπως αναπτύχθηκε από τον κύριο συνάδελφο, τον κ. Στρατούλη, αφορά το Προεδρείο και πρέπει να δώσετε απαντήσεις. Επί δύο λεπτά ο κύριος συνάδελφος μιλούσε για το ότι δεν έχετε φέρει την πρόταση νόμου και την επερώτηση για να συζητηθεί στη Βουλή. Εγώ θα απαντήσω;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91725"," Κύριε Υπουργέ, για να τα φέρει το Προεδρείο πρέπει να συναινέσει ο Υπουργός Εργασίας.","ΔΗΜΗΤΡΙΟΣ ΣΤΡΑΤΟΥΛΗΣ",485
"91726"," Κύριε συνάδελφε, εγώ δεν σας διέκοψα. 
Μιλήσατε για αποφάσεις του Πρωθυπουργού και του Υπουργού Ανάπτυξης. Κι έρχεστε στον Υπουργό Εργασίας να κάνετε ερώτηση για το Προεδρείο. Αυτά είναι πρωτότυπα πράγματα. 
Πραγματικά, έχετε μια ωραία ερώτηση, γραπτή βέβαια, επί της οποίας δεν αναφερθήκατε καθόλου.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91727"," Στην πρώτη παράγραφο για την πολιτική επιστράτευση είναι.","ΔΗΜΗΤΡΙΟΣ ΣΤΡΑΤΟΥΛΗΣ",485
"91728"," Κύριε Στρατούλη, σας παρακαλώ, μη διακόπτετε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91729"," Εάν θέλετε να συζητήσουμε το θέμα της πολιτικής επιστράτευσης, πραγματικά θα ήταν ευκαιρία να έρθει στη Βουλή το θέμα αυτό. 
Εγώ θα πρότεινα -και πριν από αυτό- να συζητηθεί σε μια διακομματική επιτροπή ή σε αρμόδια Διαρκή Επιτροπή της Βουλής, για να δούμε στις μέρες μας το πλαίσιο με το οποίο θα μπορεί να υπάρχει, όταν πρόκειται για δημόσιο συμφέρον, για κίνδυνο για τη ζωή των ανθρώπων ή οτιδήποτε άλλο, τέτοιου είδους παρέμβαση στο πλαίσιο του Συντάγματος. Συμφωνώ, δηλαδή, με την ανάγκη να ξαναδούμε διατάξεις. Αυτό όμως δεν είναι το αντικείμενο σήμερα της συζήτησης και δεν είναι και δική μου αρμοδιότητα να σας απαντήσω γι’ αυτό. Κατ’ αρχήν, όμως λέω «ναι» σε αυτή τη συζήτηση. 
Όσον αφορά το δεύτερο θέμα, το οποίο θέτετε σε σχέση με το Υπουργείο Υποδομών, ασφαλώς θα πρέπει να κληθεί το Υπουργείο Υποδομών και το Υπουργείο Διοικητικής Μεταρρύθμισης, εάν υπάρχει τέτοιο ζήτημα, να τοποθετηθεί, γιατί είναι αποκλειστικά θέμα αρμοδιότητας των δύο Υπουργείων. Από ό,τι γνωρίζω δεν έχει τεθεί τέτοιο θέμα. Δεν υπάρχει στον ορίζοντα τέτοιο θέμα. Σε αντίθετη κατεύθυνση κινούνται τα Υπουργεία. 
Και με την αφορμή της ερώτησης, την οποία θα αναπτύξετε στη δευτερολογία σας, θα απαντήσω στη δευτερολογία μου για τα θέματα αυτά. 
Ευχαριστώ πολύ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91730"," Τον λόγο έχει ο κ. Στρατούλης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91731"," Ευχαριστώ, κύριε Πρόεδρε.
Κοιτάξτε να δείτε, κύριε Υπουργέ, επειδή μας ακούν και Βουλευτές και είναι και ο Πρόεδρος εδώ της Βουλής με πολλή εμπειρία, ας μη στρεψοδικούμε τώρα. Γνωρίζετε πάρα πολύ καλά ότι, όταν κατατίθενται προτάσεις νόμου στη Βουλή από τα κόμματα της Αντιπολίτευσης, το πότε θα τις φέρει το Προεδρείο της Βουλής για συζήτηση έχει να κάνει με τις συνεννοήσεις που κάνει το Προεδρείο της Βουλής με τον αρμόδιο Υπουργό και το αρμόδιο Υπουργείο και με το αν είναι έτοιμος ο Υπουργός και το Υπουργείο ή όχι. 
Επομένως η μία ευθύνη είναι του Προεδρείου, που δεν έχει φέρει ακόμη την πρόταση νόμου για άρση του καθεστώτος πολιτικής επιστράτευσης στις σταθερές συγκοινωνίες, αλλά να καταργηθεί και σαν θεσμός. Και το ίδιο ισχύει και για την επερώτηση του ΣΥΡΙΖΑ. Η μισή ευθύνη είναι του Προεδρείου και η άλλη μισή του Υπουργείου.","ΔΗΜΗΤΡΙΟΣ ΣΤΡΑΤΟΥΛΗΣ",485
"91732"," Όχι, δεν είναι καθόλου ευθύνη του Προεδρείου. Το είπατε σωστά. Συγγνώμη που σας διακόπτω, εγώ δεν συνηθίζω να το κάνω, αλλά, όπως είπατε σωστά, μετά από είκοσι χρόνια μάθαμε, δεν ήρθαμε από παρθενογένεση. Ο κ. Λαφαζάνης και ο κ. Βούτσης που συμμετέχουν στη Διάσκεψη των Προέδρων θέτουν το θέμα ή οποιοσδήποτε μπορεί να το θέσει και το αποδέχεται ή όχι η Κυβέρνηση. Εμείς δεν έχουμε κανένα λόγο να παρέμβουμε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91733"," Γνωρίζω πάρα πολύ καλά γιατί ρώτησα, κύριε Πρόεδρε, και έχουν γίνει και οι συνεννοήσεις και γνωρίζω πολύ καλά ότι ο κ. Λαφαζάνης και ο κ. Βούτσης το έχουν θέσει από τις 25 Οκτώβρη 2013 στη Διάσκεψη των Προέδρων και εφόσον ακόμα δεν έχει έρθει να συζητηθεί, τι να κάνω εγώ; Σήμερα εκ μέρους του Προεδρείου της Βουλής εσείς αναλαμβάνετε την πολιτική ευθύνη που δεν ήρθε. Αλλά να μη μείνουμε στα διαδικαστικά.","ΔΗΜΗΤΡΙΟΣ ΣΤΡΑΤΟΥΛΗΣ",485
"91734"," Καλό είναι, όμως, να μπούμε και στην ερώτηση.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91735"," Κύριε Υπουργέ, κύριε Κεγκέρογλου, η πρώτη παράγραφος της ερώτησης αφορά το καθεστώς της πολιτικής επιστράτευσης και επομένως είναι ένα πολιτικό ζήτημα. Χαίρομαι που είπατε σαν Υφυπουργός Εργασίας ότι είναι ένα ζήτημα το οποίο πρέπει να ανοίξει για συζήτηση, αλλά ωστόσο, επειδή είστε Υφυπουργός Εργασίας και ο κ. Βρούτσης, Υπουργός Εργασίας, από τη στιγμή που έναν χρόνο μετά είναι η μόνη εκκρεμότητα που παραμένει από τις απεργίες που κηρύχθηκαν σε πολιτική επιστράτευση, νομίζω ότι και το Υπουργείο Εργασίας πρέπει να έχει μία σαφή θέση – πρόταση προς την Κυβέρνηση.
Τρίτον, ενόχληση έχει γίνει και όχι μόνο από τον ΣΥΡΙΖΑ. Σας είπα ότι τα Σωματεία Σταθερών Συγκοινωνιών έχουν στείλει επιστολή στον Πρωθυπουργό της χώρας, από τον οποίο ζητούν να αρθεί το καθεστώς της πολιτικής επιστράτευσης. Αυτό όσον αφορά αυτό το ζήτημα. Είναι μία μαύρη σελίδα στην ιστορία της χώρας και θεωρούμε -και παρακαλώ, στη δευτερολογία σας θέλω τη θέση σας- ότι το Υπουργείο Εργασίας πρέπει να πάρει θέση και να παρέμβει, καθόσον του αναλογεί, ώστε να αρθεί αυτό το απαράδεκτο καθεστώς για τους εργαζόμενους στις σταθερές συγκοινωνίες. Είναι οι μόνοι εργαζόμενοι στη χώρα που είναι ντυμένοι κυριολεκτικά στο χακί. Το ανέχεστε αυτό; Το δέχεστε σαν Υπουργείο Εργασίας;
Έρχομαι στο δεύτερο ερώτημα, που είναι και ο βασικός κορμός της ερώτησής μας. Κύριε Υπουργέ, έγγραφα για διαθεσιμότητες εργαζομένων του ΣΤΑΣΥ και ΟΣΥ έχει στείλει ο κ. Μητσοτάκης, ο Υπουργός Διοικητικής Μεταρρύθμισης. Έγγραφα, επίσης, έχουν σταλεί και μιλούν ότι από εξακόσιους μέχρι χίλιους διακόσιους υπαλλήλους από τους οργανισμούς που εποπτεύει το Υπουργείο Μεταφορών και Συγκοινωνιών, μεταξύ των οποίων κατονομάζονται και οι σταθερές συγκοινωνίες και οι οδικές συγκοινωνίες, θα μπορούσε να είναι πλεονάζον προσωπικό και να μπει σε διαθεσιμότητα και σε απολύσεις. 
Εμείς χαιρόμαστε να μην υπάρχει θέμα. Αν το επιβεβαιώσετε και στη δευτερολογία σας, το κρατάμε ως πολιτική δέσμευση, ότι δεν υπάρχει θέμα διαθεσιμοτήτων στις αστικές συγκοινωνίες. Αλλά ανησυχούμε και θέλουμε σαφείς και ρητές δεσμεύσεις ότι δεν θα υπάρξει νέο κύμα διαθεσιμοτήτων και απολύσεων, γιατί σας είπα ότι είναι καταστροφικό για τους ίδιους τους εργαζόμενους που θα απολυθούν, καταστροφικό για τις οδικές και τις σταθερές συγκοινωνίες, καταστροφικό και για την ίδια την κοινωνία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τέλος, κύριε Πρόεδρε, κοιτάξτε να δείτε, σας είπα γιατί παραμένει το καθεστώς πολιτικής επιστράτευσης. Πρώτον, έχει έρθει στους εργαζόμενους σχέδιο συλλογικής σύμβασης εργασίας να υπογράψουν στις σταθερές συγκοινωνίες με το οποίο ουσιαστικά ζητούν με την υπογραφή τους να επικυρωθεί η δραματική μείωση των μισθών που είχαν, λόγω κατάργησης της συλλογικής τους σύμβασης και ένταξής τους στο ενιαίο μισθολόγιο των δημοσίων υπαλλήλων, από 35% έως 38%. 
Δεύτερον, έχει αποφασίσει το διοικητικό συμβούλιο των σταθερών συγκοινωνιών, όλο αυτό το διάστημα που οι εργαζόμενοι είναι σε πολιτική επιστράτευση και δεν μπορούν να απεργήσουν, ένα σχέδιο κανονισμού εργασίας, το οποίο έχει πάει για δημοσίευση στο ΦΕΚ, στο οποίο ενισχύεται το διευθυντικό δικαίωμα μέσα στην επιχείρηση και αφαιρούνται όλες οι δυνατότητες συμμετοχής και ελέγχου του συνδικάτου των εργαζομένων στα κέντρα λήψης των αποφάσεων για προσλήψεις, για πειθαρχικά, για την υπηρεσιακή τους διαδρομή, κ.λπ.. 
Τρίτον, έχει εγκριθεί ένα οργανόγραμμα, με τους εργαζόμενους των ΣΤΑΣΥ σε πολιτική επιστράτευση, να μην μπορούν να αντιδράσουν, με το οποίο οργανόγραμμα πραγματικά επιβεβαιώνεται, αναγεννάται και εγκαθιδρύεται και πάλι ένας μηχανισμός πελατειακών σχέσεων στον καθορισμό των υπαλλήλων των σταθερών συγκοινωνιών οι οποίοι αναλαμβάνουν θέση ευθύνης. 
Για όλους αυτούς τους λόγους ζητάμε να σταματήσουν οι αντεργατικές συμπεριφορές σε βάρος των εργαζομένων. ια όλους αυτούς τους λόγους, για να μπορούν και οι ίδιοι να αντισταθούν, να αντιδρούν, να ελέγχουν τη διοίκηση των σταθερών συγκοινωνιών, ζητάμε να αρθεί το καθεστώς της πολιτικής επιστράτευσης. 
Ευχαριστώ πάρα πολύ, κύριε Πρόεδρε.","ΔΗΜΗΤΡΙΟΣ ΣΤΡΑΤΟΥΛΗΣ",485
"91736"," Και εμείς ευχαριστούμε, κύριε συνάδελφε. 
Θέλω, επειδή είμαστε όλοι εδώ, να σας πω ότι θα είμαι ο τελευταίος που θα διακόψω και δεν θα αφήσω να ολοκληρώσει τη σκέψη του κάποιος συνάδελφος, όταν τοποθετείται. Αλλά, παρακαλώ, αυτό να το αξιοποιείτε και να το χρησιμοποιείτε ορθώς. Ούτε παραίνεση είναι ούτε δικαίωμα συμβουλής έχω, αλλά καταλαβαίνετε γιατί το λέω. 
Κύριε Υπουργέ, συγγνώμη, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91737"," Και εσείς κάνατε διακοπή δύο λεπτά!","ΙΩΑΝΝΗΣ ΣΤΑΘΑΣ",475
"91738"," Κύριε συνάδελφε, με αφορμή μια ερώτηση μπορούμε βεβαίως να διευρύνουμε τη θεματολογία και να θέτουμε και άλλα θέματα. Αλλά, όταν ο πυρήνας της ερώτησης αφορά άλλο Υπουργείο, τότε πρέπει να αποταθούμε σε αυτό το Υπουργείο. Με αυτόν τον τρόπο, σας επιστρέφω το θέμα της στρεψοδικίας. Εγώ ποτέ, σε αυτήν την Αίθουσα τουλάχιστον, δεν έχω προσφύγει σε αυτήν τη μέθοδο. 
Δηλαδή, εσείς εδώ απευθύνεστε στο Υπουργείο Εργασίας και στο Υπουργείο Ανάπτυξης. Στο θέμα της επιστράτευσης, αρμόδιο είναι το Υπουργείο Υποδομών. Σας το λέω με την έννοια ότι αυτό το Υπουργείο μόνο θα μπορεί να σας απαντήσει γι’ αυτό το θέμα.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91739"," Με συγχωρείτε για τη διακοπή, κύριε Πρόεδρε. Όπως ξέρετε, η ερώτησή μου –και το βλέπετε- απευθύνεται στο Υπουργείο Ανάπτυξης, Δικτύων, Υποδομών και Μεταφορών.","ΔΗΜΗΤΡΙΟΣ ΣΤΡΑΤΟΥΛΗΣ",485
"91740"," Εφόσον σας το επιτρέπει ο κύριος Πρόεδρος δι’ υμών, σηκωθείτε, όμως.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91741"," Όχι, στις 24 Οκτωβρίου του 2013 δεν υπάρχει Υπουργείο Ανάπτυξης και Μεταφορών.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91742"," Απευθύνθηκα στο Υπουργείο Κοινωνικής Ασφάλισης και Πρόνοιας και στο Υπουργείο Ανάπτυξης και Ανταγωνιστικότητας.","ΔΗΜΗΤΡΙΟΣ ΣΤΡΑΤΟΥΛΗΣ",485
"91743"," Το αρμόδιο Υπουργείο, λοιπόν, είναι το Υποδομών, στο οποίο δεν απευθυνθήκατε. Αυτό σάς λέω. Άρα δεν κάνω εγώ στρεψοδικία. Εσείς απευθυνθήκατε αλλού. 
Όμως, τοποθετήθηκα για το θέμα, ότι χρήζει όχι μόνο για το συγκεκριμένο ζήτημα, που έχει περάσει τόσος καιρός, να δούμε το θέμα της άρσης της επιστράτευσης, αλλά και γενικότερα του θεσμικού πλαισίου, που έχει να κάνει με την εξυπηρέτηση του δημοσίου συμφέροντος. Δεν μου αρέσει ο όρος «επιστράτευση» και δεν υφίσταται πλέον αυτός ο όρος. Έτσι, λοιπόν, γι’ αυτό το θέμα είμαι ξεκάθαρος. 
Από εκεί και πέρα, υπάρχουν θέματα, για τα οποία επικοινώνησα με το Υπουργείο Υποδομών, που άπτονται του προσωπικού. Ενώ έχουν υπάρξει αποχωρήσεις, υπάρχει ταυτόχρονα η ανάγκη για πρόσληψη προσωπικού και κάλυψη των αναγκών και αυτό φαίνεται και από τις υπερωρίες που πληρώνει η «ΣΤΑΣΥ Α.Ε.». 
Τι σημαίνει αυτό, λοιπόν; Ότι με την προκήρυξη, η οποία ετοιμάζεται και θα γίνει μέσω ΑΣΕΠ, έχει αποφασιστεί να υπάρχει μοριοδότηση γι’ αυτούς οι οποίοι είναι εκπαιδευμένοι για τέσσερις έως έντεκα μήνες. Είναι ένας σημαντικός αριθμός του προσωπικού, που είναι εκτός εργασίας σήμερα. Αυτό γίνεται, αφ’ ενός μεν για να μην υπάρξει αδικία γι’ αυτούς τους ανθρώπους και το σημαντικό και για την εταιρεία, για να μην προβεί σε νέα δαπάνη, προκειμένου να εκπαιδευτούν άλλοι άνθρωποι.  
Άρα, λοιπόν, ο συνδυασμός της προκήρυξης μέσω ΑΣΕΠ και της μοριοδότησης των ανθρώπων που έχουν εργασθεί και εκπαιδευτεί –επιπλέον αυτοί που έχουν εκπαιδευτεί για ένα σημαντικό διάστημα- θα είναι μια λύση, η οποία μπορεί να περπατήσει. Αυτή η κατεύθυνση έχει δοθεί από τον Πρωθυπουργό. Αυτό λέει χαρακτηριστικά η ενημερωτική επιστολή του Υπουργείου Υποδομών προς εμένα για την αντιμετώπιση του συγκεκριμένου θέματος. 
Για το θέμα της αξιολόγησης του Υπουργείου Διοικητικής Μεταρρύθμισης κ.λπ., δεν μπορώ να σας απαντήσω, γιατί δεν ετίθετο στην ερώτηση, προκειμένου να έχω κάνει κάποιες επαφές και να έχω πάρει ενημερωτικά σημειώματα από τα αντίστοιχα Υπουργεία. Όμως, σας λέω προφορικά αυτό που γνωρίζω από συζητήσεις σε κυβερνητικό επίπεδο. Δεν υπάρχει θέμα κάλυψης αναγκών, τουλάχιστον στον άμεσο ορίζοντα. Δεν ξέρω αν αυτό γίνει του χρόνου ή το καλοκαίρι ή δεν ξέρω πότε. Αλλά, όταν γίνεται συζήτηση για την κάλυψη αναγκών, αυτό μπορεί να αφορά μόνο ίσως κάποιες ειδικότητες που μπορεί να μην έχουν σχέση με τις ανάγκες των υπηρεσιών. Το ποιες μπορεί να είναι αυτές δεν το γνωρίζω. Αυτά όλα είναι υποθετικά.
Άρα, λοιπόν, στο συγκεκριμένο θέμα κάνω μόνο μια ενημέρωση προσωπική, από ό,τι γνωρίζω, χωρίς αυτό να δεσμεύει κανέναν.
Πολύ ευχαρίστως, όμως, να υπάρξει αντίστοιχη διαδικασία. Αν δεν κάνετε απευθείας ερώτηση στο Υπουργείο Διοικητικής Μεταρρύθμισης ή στο Υπουργείο Υποδομών, ευχαρίστως να απαντήσω πάλι εγώ για λογαριασμό τρίτων. 
Ξέρετε, κύριε Πρόεδρε, επειδή γίνεται προσπάθεια να είμαστε παρόντες στη Βουλή, μπορεί γι’ αυτό να γίνονται όλες οι ερωτήσεις προς εμάς. 
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91744"," Είστε από αυτούς που είναι παρόντες.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91745"," Να φροντίσει ο Πρόεδρος να έρχονται και οι άλλοι Υπουργοί.","ΔΗΜΗΤΡΙΟΣ ΣΤΡΑΤΟΥΛΗΣ",485
"91746"," Προσπαθώ, κύριε Στρατούλη. 
Συνεχίζουμε με την πέμπτη υπ’ αριθμόν 2233/1-10-2013 ερώτηση πρώτου κύκλου του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδόση Κωνσταντινίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις εργαζομένων από την «COCA-COLA 3E» στο νομό Θεσσαλονίκης. 
Κύριε συνάδελφε, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91747"," Ευχαριστώ, κύριε Πρόεδρε.
Γνωρίζουμε, κύριε Κεγκέρογλου, ότι την προηγούμενη Πέμπτη απαντήσατε σε ανάλογη ερώτηση, χωρίς κατά τη γνώμη μας να αναλάβετε καμμία ουσιαστική δέσμευση απέναντι στα σοβαρά προβλήματα που αντιμετωπίζουν οι εργαζόμενοι στην «COCA-COLA 3E» στη Θεσσαλονίκη και στον Βόλο. Αυτά τα προβλήματα τους ανάγκασαν σε μία πολυήμερη απεργία, σε έναν ανυποχώρητο αγώνα. 
Μπορούμε να καταλήξουμε στο συμπέρασμα ότι το αντεργατικό οπλοστάσιο που έκτισαν διαχρονικά οι προηγούμενες κυβερνήσεις και διατηρεί και ενισχύει η σημερινή συγκυβέρνηση της Νέας Δημοκρατίας και του ΠΑΣΟΚ δίνει, από ό,τι φαίνεται, απεριόριστες δυνατότητες στην εργοδοσία και στη συγκεκριμένη περίπτωση σε έναν από τους μεγαλύτερους εμφιαλωτές της «COCA-COLA» παγκοσμίως. Της δίνει τη δυνατότητα να πετάει στον δρόμο εργαζόμενους, να συρρικνώνει τμήματα, να κλείνει εργοστάσια και ταυτόχρονα να επιδιώκει να διαλυθεί κάθε συνδικαλιστική οργάνωση στα εργοστάσιά της, με απώτερο στόχο -και μοναδικό, θα έλεγα- να γίνει περισσότερο ανταγωνιστική, να γίνει ακόμα περισσότερο κερδοφόρα, γιατί είναι κερδοφόρα η συγκεκριμένη εταιρεία. 
Κύριε Υπουργέ, αυτήν την ώρα στη Θεσσαλονίκη βρίσκεται σε εξέλιξη συγκέντρωση αλληλεγγύης στους απεργούς της «COCA-COLA 3Ε», που μπήκαν ήδη στον πέμπτο μήνα της απεργίας τους. Σας καλούμε με σαφή τρόπο να δεσμευθείτε ότι θα πάρετε άμεσα μέτρα για να μη χαθεί καμμία θέση εργασίας, για να διασφαλιστούν τα εργασιακά δικαιώματα των εργαζομένων στην «COCA-COLA 3E» και να σταματήσει η ανεξέλεγκτη δράση της πολυεθνικής σε βάρος των εργαζομένων του ομίλου.","ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ",268
"91748"," Ορίστε, κύριε Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91749"," Ευχαριστώ, κύριε Πρόεδρε. 
Κύριε συνάδελφε, αντίθετα με ό,τι λέτε εσείς, που επαναλαμβάνετε τα γραφόμενα της εφημερίδας «ΑΥΓΗ» την προηγούμενη εβδομάδα, η θέση της Κυβέρνησης είναι σαφέστατη. 
Στις δικές μου τοποθετήσεις για έλλειψη διαβούλευσης και παραβίαση του προεδρικού διατάγματος που αφορά όχι απλώς την ενημέρωση, αλλά την προσπάθεια που πρέπει να καταβάλλεται κάθε φορά που υπάρχουν ζητήματα για συνεννόηση ανάμεσα στην εργοδοσία και τους εργαζόμενους -και διαμαρτυρήθηκε η εργοδοσία και η διοίκηση της συγκεκριμένης εταιρείας- ήρθε η απάντηση από τα δικαστήρια ότι έγινε διαβούλευση. 
Στις δικές μου τοποθετήσεις ότι καμμία εταιρεία που καταναλώνει τα προϊόντα της σε έναν τόπο, έχει εργαζόμενους από έναν τόπο και έχει τη μονάδα παραγωγής σε έναν τόπο δεν δικαιούται να μεταφέρει την παραγωγή σε άλλη χώρα και να πουλάει τα προϊόντα της στον κοινωνικό χώρο στον οποίο έδρασε και από τον οποίο απέκτησε και την κερδοφορία που λέτε, δεν βλέπω σοβαρές κινήσεις και από τα Μέσα και από άλλους παράγοντες οι οποίοι μπορούσαν να κάνουν σοβαρές κινήσεις για το ποια πρέπει να είναι η αντιμετώπιση της τοπικής κοινωνίας απέναντι σε συγκεκριμένες πρακτικές διοικήσεων εταιρειών. 
Μάλιστα, προκάλεσα την προηγούμενη Πέμπτη και, αντί να υπάρξει θετική αντιμετώπιση και κίνηση πάνω σε μία τέτοια γραμμή πλεύσης, υπήρξαν τα γνωστά σχόλια, τα οποία και εσείς επαναλαμβάνετε. Δεν χρειαζόταν να τα επαναλάβετε. Τα διάβασα στην «ΑΥΓΗ».
Το ζήτημα είναι εκεί όπου πραγματικά υπάρχει μία δυναμική –και στη συγκεκριμένη περίπτωση υπάρχει- να στρέφεται εκεί όπου πρέπει και εκεί όπου πονάει και όχι να οδηγείται για λόγους πολιτικής εκμετάλλευσης ή για οποιονδήποτε άλλον λόγο –δεν γνωρίζω- προς λανθασμένη κατεύθυνση. 
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91750"," Παρακαλώ τον συνάδελφο κ. Κωνσταντινίδη να πάρει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91751"," Δεν ξέρω γιατί αυτός ο τόνος και αυτό το ύφος. Εάν εσείς διδάσκεστε από την «ΑΥΓΗ», εμείς δεν διδασκόμαστε από την «ΑΥΓΗ». Διδασκόμαστε από τα προβλήματα των εργαζομένων, κύριε Κεγκέρογλου.
Κύριε Υπουργέ, σε συνθήκες, λοιπόν, άγριας επίθεσης της εργοδοσίας, με δικαστήρια, με διώξεις εργαζομένων, με εκβιασμούς, με εργοδοτική βαρβαρότητα, δεν μας αρκούν και δεν αρκούν συνολικά στους εργαζόμενους και την εργατική τάξη τα ευχολόγια, γιατί περί ευχολογίων μιλήσατε. Δεν είναι σωστό το Υπουργείο προστασίας, υποτίθεται, της εργασίας να πετάει το μπαλάκι στις τοπικές κοινωνίες να αντιδράσουν. Εδώ είμαστε για να μας πείτε εσείς τι μέτρα θα πάρετε και εσείς τι θα κάνετε και όχι τι θα κάνει ο καταναλωτής της «COCA COLA» στη Θεσσαλονίκη, στον Βόλο ή στην επικράτεια. Αυτό είναι δικαίωμα του κάθε καταναλωτή και δεν θα του υπαγορεύσουμε εμείς πώς θα συμπεριφερθεί.
Καταλαβαίνουμε, λοιπόν, ότι πολιτική βούληση να συγκρουστείτε με την πολυεθνική και με την εργοδοσία, με την επιχειρηματική βαρβαρότητα δεν έχετε και δεν θα μπορούσατε να έχετε, κύριε Κεγκέρογλου, διότι αν είχατε αυτήν τη βούληση δεν ξέρω εάν θα ήσασταν Υπουργός σε αυτήν την Κυβέρνηση και δεν ξέρω εάν θα υπηρετούσατε αυτήν την πολιτική που έχει αναγάγει το κέρδος σε ιερό κανόνα. Δεν είναι έτσι τα πράγματα. 
Μιλάμε για μία κερδοφορία της συγκεκριμένης επιχείρησης η οποία διά πυρός και σιδήρου θέλει να σταματήσει κάθε φωνή που αντιστέκεται μέσα στον συγκεκριμένο χώρο εργασίας. Εάν δεν το κατανοείτε αυτό, δεν μπορούμε να βρούμε άλλον τρόπο για να σας το δώσουμε να το αντιληφθείτε.
Ελάτε να πάμε στη συγκέντρωση στη Θεσσαλονίκη, να δείτε τι λένε οι εργαζόμενοι και τα δεκάδες σωματεία που συμπαραστέκονται. Έχει ξεσπάσει, εάν το αντιληφθήκατε, σοβαρό κύμα συμπαράστασης από όλα τα ταξικά σωματεία κάτω από τη σκέπη της Παγκόσμιας Συνδικαλιστικής Ομοσπονδίας. Δεν σας ενδιαφέρουν όλα αυτά; Υπάρχει διεθνής συμπαράσταση στον αγώνα των εργαζομένων της «COCA - COLA», γιατί η «COCA - COLA» καταπατά δικαιώματα όχι μόνο στην Ελλάδα, αλλά σε όλον τον κόσμο.
Απαντήστε, λοιπόν, επί της ουσίας ποια είναι η πολιτική βούληση του Υπουργείου σας.
Ευχαριστώ πολύ.","ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ",268
"91752"," Ο Υπουργός κ. Κεγκέρογλου έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91753"," Όταν ξεκινάτε την τοποθέτησή σας, κύριε συνάδελφε, με την πεποίθηση ότι η βούληση είναι αυτή, συγκεκριμένη, όπως την εκφράσατε, τότε πώς ξαναρωτάτε ποια είναι;","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91754"," Διαψεύστε με, λοιπόν! Αναλάβετε πρωτοβουλία.","ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ",268
"91755"," Και μόνο ο τρόπος με τον οποίο τοποθετηθήκατε δείχνει ότι δεν έχετε, κατά την άποψή μου, τη βούληση να στηρίξετε έναν αγώνα που θα πονέσει την κάθε διοίκηση που προβαίνει σε αυτές τις πρακτικές. 
Εγώ από την πλευρά μου τοποθετούμαι και τοποθετήθηκα ευθέως και στην τριμερή και στη Βουλή, όταν έκανε την ερώτηση ο συνάδελφος του ΣΥΡΙΖΑ, και σήμερα.
Θεωρώ ότι όχι μόνο δεν έγιναν και δεν τηρήθηκαν οι απαραίτητες διαδικασίες της συνεννόησης, αλλά προβαίνει σε ενέργειες, οι οποίες έρχονται σε αντίθεση και με πνεύμα και με τη βούληση της τοπικής κοινωνίας. 
Πέρα από αυτό, υπάρχει η νομοθεσία, υπάρχουν οι νόμοι με βάση τους οποίους το ΣΕΠΕ έχει προβεί σε όλες τις ενέργειες που αφορούν τις παραβιάσεις και τα καταγγελλόμενα από τους εργαζομένους.
Σαφώς υπάρχουν και οι δικαστικές αποφάσεις, όμως αυτές δεν είναι μονόπλευρες. Αναφέρθηκα σε μία συγκεκριμένη. Υπάρχουν και δικαστικές αποφάσεις οι οποίες σε πάρα πολλές περιπτώσεις δικαιώνουν τους εργαζόμενους. Σε ορισμένες περιπτώσεις δικαιώνουν τους εργοδότες, τις επιχειρήσεις.
Εμείς αυτό που λέμε είναι ότι υπάρχει ένα θεσμικό πλαίσιο, αποφασίζει η δικαιοσύνη, η τελική απόφαση είναι σεβαστή, αλλά πέρα από αυτό υπάρχει η άποψή μας για το τι προηγήθηκε. Η απόφαση σαφώς είναι σεβαστή. Δεν νομίζω από κανέναν να μην είναι, είτε έτσι είτε αλλιώς, άσχετα, δηλαδή, αν συμφωνούμε ή διαφωνούμε. 
Στο συγκεκριμένο θέμα έχουμε πει την άποψή μας και κατά τη διαδικασία της τριμερούς και εδώ μέσα στη Βουλή. Αυτό όμως δεν σημαίνει κάποια απόφαση και διοικητική πράξη που να μπορεί να αλλάξει είτε τα επιχειρηματικά σχέδια είτε τις αποφάσεις, οι οποίες ανατρέπονται μέσα από συγκεκριμένες δικαστικές αποφάσεις και μόνο. 
Βεβαίως, πρόστιμα και άλλες ποινές οι οποίες έχουν να κάνουν με συγκεκριμένες παρεμβάσεις τα εξαντλεί όλα αυτά το ΣΕΠΕ. Όλα αυτά γίνονται. Αυτό είναι το συγκεκριμένο θεσμικό πλαίσιο και με αυτό το θεσμικό πλαίσιο προχωρούν οι υπηρεσίες.
Η πολιτική ηγεσία όμως έχει συγκεκριμένη άποψη και θα μου επιτρέψετε να επιμείνω σε αυτήν. Δεν δικαιούται κανένας που ζητά χρήμα, που ζητά αποδοχή από μία κοινωνία, όταν πρόκειται για τους εργαζόμενους και την παραγωγή, να φτύνει αυτήν την κοινωνία και να στρέφεται σε χαμηλότερου, λιγότερου, κόστους προορισμούς.
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91756","  Εμείς ευχαριστούμε.
Κυρίες και κύριοι συνάδελφοι, θέλω την προσοχή σας και την κατανόησή σας για ένα θέμα που έχει προκύψει, αλλά νομίζω ότι θα το λύσουμε με κοινή συνεννόηση άμεσα. 
Έχουμε τις εξής δύο ερωτήσεις συναδέλφων από τον Βόλο που αναφέρονται στο ίδιο θέμα και αφορούν το Γηροκομείο Βόλου, η μία όμως είναι προς τον Υπουργό Εργασίας και άλλη προς τον Υπουργό Υγείας. 
Η έκτη με αριθμό 5073/21-12-2013 ερώτηση πρώτου κύκλου του Βουλευτή Μαγνησίας των Ανεξάρτητων Δημοκρατικών Βουλευτών κ. Παρίση Μουτσινά προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το Γηροκομείο Βόλου και η τρίτη με αριθμό 1736/5-12-2013 αναφορά πρώτου κύκλου της Βουλευτού Μαγνησίας των Ανεξαρτήτων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με τα προβλήματα στο Γηροκομείο Βόλου.
Προτείνω, δίχως να στερηθεί τον χρόνο ο κάθε συνάδελφος, να συζητηθούν ταυτόχρονα, δηλαδή να ξεκινήσουμε –για να μπορούμε να τον αποδεσμεύσουμε- με την ερώτηση του κ. Μουτσινά προς τον Υπουργό κ. Κεγκέρογλου και αμέσως μετά με της συναδέλφου κ. Χρυσοβελώνη ταυτόχρονα προς την Υφυπουργό κ. Μακρή.
Συμφωνεί το Σώμα;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91757"," Μάλιστα.","ΟΛΟΙ ΟΙ ΒΟΥΛΕΥΤΕΣ",NA
"91758","  Το Σώμα συνεφώνησε. 
Ο συνάδελφος κ. Παρίσης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91759"," Ευχαριστώ, κύριε Πρόεδρε.
Κύριε Υπουργέ, πρόκειται για ένα πάρα πολύ σοβαρό θέμα, που απασχολεί ολόκληρη την κοινωνία του Βόλου εδώ και πολλά χρόνια, για τρία-τέσσερα χρόνια, κυρίως από την κρίση και μετά. 
Τα προβλήματα στη λειτουργία του γηροκομείου έχουν πολλαπλασιαστεί κι έχουν φέρει το ίδρυμα σε οριακό σημείο επιβίωσης και ύπαρξης. Η διοίκηση έχει ήδη παραιτηθεί. Υπάρχει μία προσωρινή διοίκηση που δεν έχει αναλάβει και μάλλον, αν δεν λυθεί το θέμα αυτό, θα οδηγηθεί σε αναστολή λειτουργίας του γηροκομείου. 
Αυτό θα είναι πρόβλημα για την τοπική κοινωνία και για τους γέροντες που σήμερα φιλοξενεί, οι οποίοι βέβαια είναι μειωμένοι σε σχέση με αυτούς που ήταν πριν από δύο χρόνια, όταν κατατέθηκαν οι πρώτες ερωτήσεις εδώ στο Υπουργείο Εργασίας και το Υπουργείο Υγείας και αφορούσαν ακριβώς τα προβλήματα του γηροκομείου.
Έχει φτάσει το γηροκομείο στο σημείο να μην μπορεί να ικανοποιήσει τις ανάγκες σίτισης και ιατροφαρμακευτικής περίθαλψης των φιλοξενουμένων ούτε καν να φέρει σε πέρας τους μισθούς των εργαζομένων. 
Σήμερα εργάζονται περίπου πενήντα δύο άτομα –ήταν παλαιότερα αυτά τα στοιχεία που έχουμε εδώ- και περίπου εβδομήντα πέντε με ογδόντα γέροντες φιλοξενούνται. Μερικοί έχουν αποσυρθεί ή τους έχουν πάρει στα σπίτια, για να έχουν και τις συντάξεις, γιατί η κρίση έχει φέρει και άλλα ήθη και έθιμα στις ελληνικές οικογένειες. 
Οφείλεται περίπου 1,5 εκατομμύριο ευρώ, κύριε Υπουργέ, πιο συγκεκριμένα 750.000 ευρώ στο ΙΚΑ, 450.000 ευρώ στους εργαζόμενους και 300.000 ευρώ περίπου σε προμηθευτές και τρίτους. Αυτή η κατάσταση, λοιπόν, πρέπει να αρθεί.
 Προχθές έγινε μία σύσκεψη στον Βόλο από όλους τους φορείς, τον Δήμο, την Περιφέρεια, τους Βουλευτές, την Εκκλησία και άλλους κοινωνικούς φορείς, με στόχο να στηρίξουν τη συνεχιζόμενη λειτουργία του γηροκομείου, γιατί θεωρούμε τελικά όλοι μας ότι πρέπει πάση θυσία να στηριχθεί. 
Θεωρούμε ότι αυτή η κατάσταση δεν είναι κεραυνός εν αιθρία, αλλά είναι αποτέλεσμα μιας συνεχιζόμενης πολιτικής της κρίσης, η οποία έφερε και την κοινωνική πολιτική στα έσχατα σημεία της, κύριε Υπουργέ. Καταλαβαίνετε πολύ καλά ότι δεν ασκείται κοινωνική πολιτική από την Κυβέρνηση σήμερα, εν ονόματι της εξυπηρέτησης των δανειστών και των κυρίαρχων οικονομικών συμφερόντων στην Ευρώπη.
Πρέπει να δούμε, πραγματικά, μέσα σ’ αυτό το πλαίσιο, αν μπορούμε να αντλήσουμε κονδύλια. Τώρα ακούστηκε γι’ αυτά τα 13 εκατομμύρια ευρώ. Όμως, πού να πρωτοδοθούν αυτά τα 13 εκατομμύρια ευρώ και ποιες τρύπες να «βουλώσουν»; 
Θεωρώ, τελικά, ότι πρέπει να το δείτε το θέμα, γιατί σ’ αυτήν την κατάσταση δεν είναι μόνο το Γηροκομείο του Βόλου, αλλά όλα τα γηροκομεία. Πρέπει να δείτε το θέμα αυτών των ευαγών ιδρυμάτων, που στεγάζουν τα όνειρα, τις ελπίδες και την επιβίωση αυτών των γερόντων. Πραγματικά, θα ήθελα να ακούσω τη γνώμη σας για το πώς σκέφτεστε να αντιμετωπίσετε το θέμα αυτό και αν έχετε κάτι στον νου σας, για να μπορώ να πω κι εγώ στο δεύτερο μέρος της κουβέντας μας κάποιες προτάσεις που έχω.","ΠΑΡΙΣΗΣ ΜΟΥΤΣΙΝΑΣ",334
"91760"," Παρακαλώ τη συνάδελφο Βουλευτή Μαγνησίας των Ανεξάρτητων Ελλήνων κ. Μαρίνα Χρυσοβελώνη να λάβει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91761"," Ευχαριστώ, κύριε Πρόεδρε. 
Κύριε Υφυπουργέ, χαίρομαι που είστε εδώ, για να συζητήσουμε το μεγάλο πρόβλημα του Γηροκομείου Βόλου εξαιτίας της μη πληρωμής νοσηλίων του 2014 από την πλευρά του ΕΟΠΥΥ. Γνωρίζετε το θέμα άριστα. Άλλωστε, το συζητήσαμε και μαζί με τους ανθρώπους του ιδρύματος και με εκπροσώπους φορέων σε σύσκεψη που πραγματοποιήθηκε ειδικά γι’ αυτό τον σκοπό στον Βόλο, στην οποία συμμετείχατε κι εσείς.
Όμως, σήμερα είναι ευκαιρία να ακουστούν θεσμικά και δεσμευτικά μέσα στη Βουλή οι δικές σας προτάσεις, γιατί αυτές δεν θα έχουν απλά τη βαρύτητα του λόγου της Υφυπουργού Υγείας, αλλά θα είναι διπλά σημαντικές, γιατί θα αποτελούν δημόσια δέσμευση δική σας ως Βουλευτή Μαγνησίας και στελέχους της Νέας Δημοκρατίας, δηλαδή του κόμματος εκείνου που από τον Ιούνιο του 2012 έχει και τους τρεις στόχους του Υπουργείου Υγείας.
Δεν θα αναφερθώ σε όσα δεν έγιναν τον πρώτο χρόνο της διακυβέρνησης της Νέας Δημοκρατίας από το Υπουργείο Υγείας. Θα πω μόνο ότι οι αναφορές και οι επίκαιρες ερωτήσεις που κατέθεσα στη Βουλή σχετικά με το Γηροκομείο Βόλου, όπως είναι αυτή τον Αύγουστο του 2012, έμειναν αναπάντητες από τον τότε αρμόδιο Υπουργό Υγείας και στέλεχος της Νέας Δημοκρατίας. Θα καταθέσω στη συνέχεια στα Πρακτικά τα σχετικά έγγραφα.
Όμως, θα σταθώ σε όσα έγιναν από τις 25 Ιουνίου 2013 μέχρι σήμερα, δηλαδή κατά τη θητεία τη δική σας και του κ. Γεωργιάδη στο Υπουργείο. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Για να υπογραμμίσω πολιτικά τη σημασία που έχει το γηροκομείο για ολόκληρη τη Μαγνησία, κατέθεσα με τον ερχομό της νέας ηγεσίας του Υπουργείου σας μία ακόμα σχετική αναφορά, την ημέρα μάλιστα που είχατε αναλάβει τα καθήκοντά σας, στις 26-6-2013. Η ελπίδα μου ήταν πως με σας στο Υπουργείο Υγείας θα άλλαζαν κάπως τα πράγματα για τη Μαγνησία. Αντ’ αυτού, έλαβα μία απάντηση από τον Υπουργό κ. Γεωργιάδη, που δήλωνε περιέργως αναρμόδιος. 
Επανήλθα με επίκαιρη ερώτηση τον Ιούλιο του 2013, που δεν απαντήθηκε, και τον περασμένο Σεπτέμβριο με νέα αναφορά μου για τις καθυστερήσεις στις πληρωμές του ΕΟΠΥΥ, οπότε πήρα τελικά μία απάντηση από τον κ. Μπέζα, που με πληροφόρησε ότι υπάρχει οκτάμηνη υστέρηση στην πληρωμή των νοσηλίων του γηροκομείου από τον ΕΟΠΥΥ.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, θα μου αφαιρέσετε χρόνο από τη δευτερολογία μου.
Είναι ακριβώς αυτή η καθυστέρηση που στερεί κατά μέσο όρο τη ρευστότητα –μιλάμε για πάνω από 50.000 ευρώ το εξάμηνο- από το ίδρυμα. Είναι, δηλαδή, ουσιαστικά οι φόροι ενός έτους, τους οποίους δεν μπόρεσε να πληρώσει το ίδρυμα και γι’ αυτό δεν κατέστη εφικτό να πάρει φορολογική ενημερότητα. Αυτό το λέω γιατί το καινοφανές επιχείρημα του ΕΟΠΥΥ -πως δεν αποπληρώνει το ίδρυμα, γιατί εκείνο δεν έχει πληρώσει πρώτα τις υποχρεώσεις του στο Δημόσιο- είναι ουσιαστικά αβάσιμο. Πρόκειται για ένα κυκλικό πρόβλημα, το οποίο δημιουργεί ο ίδιος ο ΕΟΠΥΥ με τις τεράστιες καθυστερήσεις του, απλώς για να έρθει μετά να το χρησιμοποιήσει σαν δικαιολογία για να συνεχίσει να μην πληρώνει.
Γι’ αυτό, λοιπόν, κυρία Υφυπουργέ, επειδή ο ΕΟΠΥΥ ανήκει στο Υπουργείο σας, σας ρωτώ τι θα πράξετε, για να σπάσετε αυτόν τον φαύλο κύκλο ο οποίος πνίγει το Γηροκομείο Βόλου.
Ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"91762"," Ο Υπουργός κ. Κεγκέρογλου έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91763"," Ευχαριστώ, κύριε Πρόεδρε. 
Κυρία και κύριε συνάδελφε, ερωτάτε για το ίδιο θέμα. Ασφαλώς, το πρώτο και μεγάλο πρόβλημα στο συγκεκριμένο ίδρυμα, το οποίο παρουσιάζεται και σε πολλά άλλα φιλανθρωπικά ιδρύματα που στηρίζονται σε σωματεία και οι διοικήσεις τους προκύπτουν από σωματεία, είναι η αποτελεσματική διοίκηση. Αυτό είναι πάρα πολύ σημαντικό, γιατί σε περιόδους που υπήρχαν πολλές δωρεές ή έχουμε κληροδοτήματα τα οποία προσφέρουν σημαντικά έσοδα ή υπάρχει σημαντική χρηματοδότηση, είχαν επαναπαυθεί οι διοικήσεις, ενώ στη συνέχεια, όταν θα έπρεπε να κανονικοποιήσουν τη λειτουργία τους και να νοικοκυρέψουν τα πράγματα, βρέθηκαν μπροστά σε αδιέξοδο.
Μια παρατήρηση έχω να κάνω για τη συγκεκριμένη διοίκηση, η οποία παραιτήθηκε, δηλαδή, παραιτήθηκαν οι άνθρωποι που μετείχαν στο διοικητικό συμβούλιο. Βέβαια, από την αναφορά την οποία κατέθεσε η κ. Χρυσοβελώνη διαπιστώνω ότι δεν είχαν ούτε καν προβεί στις απαραίτητες ενέργειες για να απαλλαγούν από το ΕΕΤΗΔΕ, όπου προβλεπόταν απαλλαγή με μια απλή διαδικασία. Δεν είχαν προχωρήσει ούτε στη διαδικασία απαλλαγής από το ΕΕΤΗΔΕ! Πρέπει να το δουν έστω και τώρα οι εργαζόμενοι, γιατί αυτό είναι ένα σημαντικό κόστος, ενώ απαλλάσσονται, όπως απαλλάσσονται αυτά τα ιδρύματα και από τον ΕΝΦΙΑ, από τον νέο φόρο για τα ακίνητα. Η περιφέρεια, που είναι αρμόδια για τον ορισμό διοίκησης, κατόπιν προτάσεων του μητροπολίτη -εφόσον δεν υπάρχουν προτάσεις από το σωματείο- είναι στη φάση διορισμού και τυπικά της διοίκησης.
Θεωρώ ότι, εάν οι άνθρωποι οι οποίοι έχουν τοποθετηθεί, μαζί με την τοπική κοινωνία, οργανώσουν τη λειτουργία τους, μπορεί να υπάρξει αποτέλεσμα. Αυτό γιατί; Θα σας πει η συνάδελφος κυρία Υφυπουργός για το θέμα που έχει να κάνει με τον ΕΟΠΥΥ. Δεν γνωρίζω τα θέματα σχετικά με τα νοσήλια και όλα αυτά τα οποία έχει ως δικαίωμα το γηροκομείο από τον ΕΟΠΥΥ. Όμως, υπάρχουν πηγές χρηματοδότησης, οι οποίες, αν δεν κινηθεί η διοίκηση, χάνονται. Παραδείγματος χάριν, το 2012 χρηματοδοτήσαμε το συγκεκριμένο γηροκομείο με 61.000 ευρώ περίπου μέσω της περιφέρειας. Το 2013, ενώ είχε μπει πάλι στους δικαιούχους, δεν κατάφερε να πάρει τα χρήματα, λόγω προβλήματος στη διοίκηση. Δεν υπεβλήθησαν τα απαραίτητα δικαιολογητικά και έτσι δεν συμπεριελήφθη στην τελική εκταμίευση.
Θεωρώ, δηλαδή, ότι, ναι, μεν, με αυτά τα οποία έχουν να κάνουν με τα νοσήλια και αυτά τα οποία έχουν να κάνουν με την ενίσχυση που μπορούμε να δώσουμε εμείς από την πλευρά του Υπουργείου Εργασίας, μπορεί να γίνει ένα σημαντικό βήμα για να συνεχίσει τη λειτουργία του το ίδρυμα. Πρέπει να ξεκαθαρίσουμε, όμως, ότι δεν υπάρχει καμμία νομική δέσμευση πέρα από τα νοσήλια του ΕΟΠΥΥ, τα δικαιούμενα, για οποιαδήποτε άλλη κρατική χρηματοδότηση. Αυτή είναι επικουρική γι’ αυτά τα οποία λείπουν, που σημαίνει ότι έχει μια τεράστια ευθύνη το σωματείο και η διοίκηση να κινηθεί σε συγκεκριμένη κατεύθυνση.
Ευχαριστώ, κύριε Πρόεδρε.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91764"," Παρακαλώ την Υφυπουργό Υγείας κ. Μακρή να πάρει τον λόγο για να απαντήσει στους συμπατριώτες της Βουλευτές.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91765"," Σας ευχαριστώ πάρα πολύ, κύριε Πρόεδρε.
Η κατάσταση είναι όπως ακριβώς την περιγράψατε, κυρία και κύριε συνάδελφε. Δυστυχώς, όμως, οι δικές μου πληροφορίες είναι ακόμα πιο δραματικές από αυτές που έχει και ο συνάδελφος Υφυπουργός, αλλά δεν αφορούν βεβαίως τη δική του αρμοδιότητα.
Θέλω να σας πω πως η προσωρινή διοίκηση, που δεν συγκροτήθηκε σε σώμα, σχεδόν δεν υπάρχει. Οι πληροφορίες μου είναι ότι τρία εκ των πέντε μελών έχουν ήδη παραιτηθεί.
Σε ό,τι αφορά τα στοιχεία και τις πληροφορίες που είπατε, κύριε Μουτσινά, πράγματι το ίδρυμα απασχολεί πενήντα δύο εργαζόμενους, φιλοξενεί ογδόντα γέροντες, σαράντα πέντε σε πτέρυγες αυτοεξυπηρετούμενων, τριάντα πέντε στη μονάδα χρονίως πασχόντων. Είπατε πριν ότι το πρόβλημα δημιουργήθηκε λόγω της οικονομικής κρίσης.
Το πρόβλημα, δυστυχώς, προϋπήρχε, απλώς όπως είπε και ο κ. Κεγκέρογλου, επειδή ήταν εποχές ευφορίας και υπήρχαν και οι δωρεές, υπήρχαν και οι χρηματοδοτήσεις, δεν φαινόταν. Το Γηροκομείο του Βόλου κάθε μέρα «μπαίνει μέσα» 1.000 ευρώ. Κάθε μέρα! Δηλαδή, 360.000 ευρώ ετησίως. Αυτό αποδεικνύεται από τους ισολογισμούς των τελευταίων ετών του ιδρύματος, αν τους διαβάσει κανείς και ο τρόπος με τον οποίο μπορούσαν και αντεπεξέρχονταν στις υποχρεώσεις ήταν πουλώντας τα ακίνητα. Χαρακτηριστική περίπτωση ήταν το 2011, που πωλήθηκε ακίνητο αξίας 900.000 ευρώ.
Τα χρέη στο γηροκομείο αναλυτικά είναι: 770.000 ευρώ στο ΙΚΑ, 449.659 ευρώ στο προσωπικό -είναι σχεδόν έναν χρόνο απλήρωτο- 212.000 ευρώ σε τράπεζες, 78.000 ευρώ σε φόρους, 73.600 ευρώ σε προμηθευτές, δηλαδή συνολικά οφείλει περισσότερο από 1,5 εκατομμύριο ευρώ.
Σ’ ό,τι αφορά τον ΕΟΠΥΥ, που είναι στον τομέα ευθύνης μας, ο κ. Κοντός με τον οποίο ήρθα σε συνεννόηση -και αυτό κατατέθηκε στη συνάντηση που είχαμε το Σάββατο- δεσμεύεται απολύτως να εξοφλήσει και τα υπόλοιπα ποσά με τον ρυθμό με τον οποίο εξοφλεί ο ΕΟΠΥΥ. Μάλιστα, είπε χαρακτηριστικά ότι μπορεί και χέρι-χέρι να τα πηγαίνει στο ΙΚΑ στο οποίο οφείλει να πληρώνει το γηροκομείο. 
Όπως είχα δεσμευτεί στη συνάντηση του Σαββάτου, κανόνισα μια συνάντηση με τον κ. Σπυρόπουλο, η οποία θα πραγματοποιηθεί αύριο στις 10 η ώρα στο γραφείο του. Δεν γνωρίζω ποιοι θα έρθουν από τον Βόλο, αν θα έρθει μόνον η περιφέρεια ή εκπρόσωποι του μητροπολίτη.
Η πίεση προς τον κ. Σπυρόπουλο θα είναι να γίνει η ρύθμιση σε όσο το δυνατόν μεγαλύτερες δόσεις και, αν συναινέσει κι εκείνος, ενδεχομένως να γίνει και μια νομοθετική ρύθμιση -αυτό καταλαβαίνετε ότι εκφεύγει των δικών μου αρμοδιοτήτων- που μπορεί να γίνεται σε εξαιρετικές περιπτώσεις, για άλλες επιχειρήσεις. 
Αυτά ήθελα να πω σε αδρές γραμμές, που είναι δυσάρεστα. Θα επανέλθω ενδεχομένως, αν χρειαστεί, στη δευτερολογία μου.","ΖΕΤΤΑ ΜΑΚΡΗ",292
"91766"," Τον λόγο έχει ο συνάδελφος κ. Μουτσινάς.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91767"," Άκουσα με προσοχή τους δύο Υπουργούς. 
Κύριε Κεγκέρογλου, είπατε σωστά ότι μπορεί να υπήρχε και διαχειριστική αστοχία όλα αυτά τα χρόνια, τα καλά χρόνια, όταν έβγαιναν τα οικονομικά και ήμασταν όλοι ικανοποιημένοι, όταν δεν υπήρχε επαρκής έλεγχος σε όλα αυτά τα ιδρύματα, κι όχι μόνο εκεί, αλλά και γενικά δεν υπήρχε οικονομικός έλεγχος. Όλα αυτά τα πληρώνουμε σήμερα.
Ωστόσο, σήμερα είπατε κάτι σωστό, ότι δεν φρόντισαν να απαλλαγούν από το ΕΕΤΗΔΕ. Εγώ δεν τα γνώριζα αυτά. Ωστόσο, θα σας πω ότι υπάρχει μια φορολογική αφαίμαξη στα ιδρύματα αυτά, δυστυχώς, μια ανάλγητη πολιτική, την οποία θέλω να δούμε πάλι από την αρχή. 
Δεν μπορεί να φορολογούνται τα μισθώματα κατά 20% στα γηροκομεία, στα ιδρύματα αυτά. Υπάρχει συμπληρωματικός φόρος σε οικοδομές και γαίες 3% και αυτοί έχουν τέτοιες περιουσίες, προκαταβολή φόρου για έναν χρόνο, κάθε χρόνο, δηλαδή. Έχουν φόρο επί των δωρεών και των κληρονομιών κατά 0,5%. Έχουν επίσης φόρο μεγάλης ακίνητης περιουσίας. 
Επιπλέον, δε, καταργήθηκαν συμβατικές κλίνες για τους απόρους, κύριε Κεγκέρογλου, γιατί διατίθεται ένα ποσόν δωρεάν. Δεν ξέρω αν υπονοείτε αυτό το ποσό, τα 61 χιλιάρικα που είπατε. Όσον αφορά αυτό, ειλικρινά, αν έχουν ευθύνη αυτοί που το απώλεσαν, πρέπει να απολογηθούν. Ωστόσο, πρέπει να πούμε ότι υπάρχει και μια μείωση των νοσηλίων από τον ΕΟΠΥΥ από τα 40 ευρώ στα 34,60 ευρώ. Υπάρχει και σημαντική καθυστέρηση, όπως αναφέρθηκε. Νομίζω ότι θα ικανοποιηθεί αυτό το αίτημα, γιατί είχα και μια απάντηση από το Υπουργείο Οικονομικών ότι αυτά τα λεφτά έχουν δοθεί στον ΕΟΠΠΥ. Οπότε πρέπει να αποδοθούν κάποια στιγμή αυτά, τουλάχιστον να κινηθεί αυτή η διαδικασία προς το ΙΚΑ και να βρεθεί τρόπος να πληρωθούν και οι εργαζόμενοι με ένα ποσό.
Υπάρχει, επίσης, μία σημαντική μείωση των δωρεών κι αδυναμία καταβολής των ενοικίων που δημιουργούν πολλά προβλήματα, όπως καταλαβαίνετε. Το ένα φέρνει το άλλο και υπάρχει και πρόβλημα εκποίησης περιουσίας, γιατί κι αυτό γινόταν.
Όμως, κυρία Υφυπουργέ, θέλω να δώσετε βάση σε κάτι σημαντικό. Η αδυναμία του ΕΟΠΥΥ να ανταποκριθεί γρήγορα στην αποπληρωμή των οφειλομένων του οδηγεί στο να αξιοποιεί τη διαδικασία του rebate clawback και να αφαιρεί περίπου το 25% από τα οφειλόμενα. Δηλαδή, μπορεί να χάσει και 100.000  ευρώ το ίδρυμα από τη διαδικασία του rebate clawback, αφού κάνει μια αναδρομή και αφαιρεί. Αυτή η διαδικασία, λοιπόν, δεν πρέπει να γίνει για τα ιδρύματα αυτά. Δεν ξέρω αν γίνει για κλινικάρχες και άλλους, αλλά για τα ιδρύματα δεν πρέπει να γίνει σε καμμία περίπτωση.
Κλείνοντας, εκείνο που ήθελα να πω είναι ότι υπάρχει αδυναμία να συγκροτηθεί σήμερα η διοίκηση, όπως είπε πολύ καλά η κυρία Υφυπουργός. Πρέπει να δώσουμε τη δυνατότητα σε ανθρώπους -και υπάρχουν επιφανείς άνθρωποι- που θέλουν πραγματικά να βοηθήσουν και να τους βοηθήσουμε, να τους απαλλάξουμε από τις ευθύνες για ένα εξάμηνο. Μέχρι που να γίνει ο διαχειριστικός έλεγχος και να εκπονηθεί μια μελέτη βιωσιμότητας του ιδρύματος, να είναι απαλλαγμένοι. Διότι με το που θα αναλάβει ένας επιχειρηματίας την προεδρία του ιδρύματος ή οποιοδήποτε άλλο μέλος του συμβουλίου, αμέσως ενέχεται και διώκεται από τον νόμο για μη πληρωμή εργαζομένων και μη πληρωμή του ΙΚΑ. Αυτό είναι πολύ σημαντικό. Άρα χρειάζεται μια νομοθετική πρωτοβουλία στο πλαίσιο αυτό, για να μπορέσουμε πραγματικά να βοηθήσουμε τους ανθρώπους αυτούς να αναλάβουν, να έχουν εμπιστοσύνη απέναντι στο κράτος και να μην υποστούν συνέπειες που δεν τους αναλογούν. Αυτά ήθελα να πω.
Επιπλέον, ήθελα να πω ότι τελικά, κύριε Κεγκέρογλου, πρέπει να διεκδικήσουμε μια ενίσχυση της κοινωνικής πολιτικής τώρα, που τουλάχιστον έχουμε κατ’ επίφαση ένα πρωτογενές πλεόνασμα. Δεν μπορεί τελικά να έχουν δοθεί 250 δισεκατομμύρια ευρώ στις τράπεζες σαν ανακεφαλαιοποίηση, σε εγγυήσεις και σε ζεστό χρήμα και να μην έχει αποδοθεί τίποτα στην πραγματική οικονομία και στην κοινωνική πολιτική, παρά ελάχιστα.
Σήμερα, λοιπόν, σε αυτήν τη μεγάλη κρίση, χρειάζεται ένα σημαντικό ποσόν, για να μην έχουμε περισσότερα κοινωνικά θύματα, γέροντες και νέους ανθρώπους. Γιατί έχουμε διπλό πρόβλημα. Έχουμε μεγάλη ανεργία στους νέους, αλλά έχουμε και αυτό το πρόβλημα που αντιμετωπίζουν τα περήφανα γηρατειά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ΠΑΡΙΣΗΣ ΜΟΥΤΣΙΝΑΣ",334
"91768"," Ολοκληρώστε παρακαλώ.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91769"," Κλείνω, κύριε Πρόεδρε, και ευχαριστώ για την ανοχή σας. 
Πρέπει, λοιπόν, να τα διεκδικήσετε εσείς -δεν είναι η τρόικα που θα κάνει κουμάντο στη χώρα μας, εμείς ξέρουμε πολύ καλά τα προβλήματά μας- και να τα διεκδικήσουμε και από τον κ. Στουρνάρα πειστικά και τεκμηριωμένα. Αυτός ο τόπος έχει ανάγκη να στηρίξουμε αυτές τις κοινωνικές ομάδες. 
Σας ευχαριστώ.","ΠΑΡΙΣΗΣ ΜΟΥΤΣΙΝΑΣ",334
"91770"," Η συνάδελφος κ. Χρυσοβελώνη έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91771"," Ευχαριστώ, κύριε Πρόεδρε. 
Και από τους δύο Υπουργούς και κυρίως στην αρχή από τον κ. Κεγκέρογλου, ο οποίος αναφέρθηκε στα περί ευθύνης και παραλείψεων των προηγούμενων διοικήσεων, άκουσα και κατανοώ ως ένα σημείο τα επιχειρήματα περί γραφειοκρατίας, αλλά αυτό το οποίο μετράει στην προκειμένη περίπτωση είναι το αποτέλεσμα, καθώς η Κυβέρνηση διά των αρμοδίων Υπουργών και Υφυπουργών πρέπει να δίνει λύσεις στα προβλήματα. 
Το αποτέλεσμα της σημερινής κατάστασης -το γνωρίζει πάρα πολύ καλά η κυρία Υφυπουργός- είναι πως, στην προκειμένη περίπτωση, ταλαιπωρούνται όχι μόνον εκείνοι οι οποίοι φιλοξενούνται, αλλά σαφώς και οι απλήρωτοι εργαζόμενοι, οι οποίοι αυτήν τη στιγμή εργάζονται και απασχολούνται επί μήνες ολόκληρους χωρίς να πληρώνονται. Βεβαίως αυτό το οποίο είναι ο άμεσος κίνδυνος είναι ότι το ίδρυμα κινδυνεύει να κλείσει, εάν δεν υπάρξει μια αντιμετώπιση σε όλα αυτά τα οποία εκθέσαμε προηγουμένως. 
Γι’ αυτό, λοιπόν, πρέπει να έχουμε τελικά μια απάντηση, γιατί θεωρώ ότι αυτό είναι που ενδιαφέρει στην προκειμένη περίπτωση τους πολίτες της Μαγνησίας. Δεν τους ενδιαφέρει τι έγινε, δεν τους ενδιαφέρει ποια είναι τα αίτια. Αυτό που τους ενδιαφέρει είναι να υπάρχει απάντηση και λύση, γιατί οι συμπολίτες μας μας έστειλαν στη Βουλή ως εκπροσώπους τους από τη Μαγνησία. Αυτό το οποίο ζητούν εν προκειμένω είναι να βρεθούν λύσεις, τις οποίες λύσεις θα πρέπει να τις δώσουν τα αρμόδια Υπουργεία, λύσεις οι οποίες να είναι βιώσιμες και οριστικές. 
Το πρόβλημα με τα χρέη του ΕΟΠΥΥ είναι πραγματικό και είναι ένα πρόβλημα πάρα πολύ σοβαρό. Όπως είναι γνωστό, η σοβαρότερη πηγή εσόδων του ιδρύματος -και αυτό το γνωρίζει η κυρία Υφυπουργός- είναι τα νοσήλια από τη μονάδα χρονίως πασχόντων. Αυτά τα χρήματα σήμερα είτε δεν καταβάλλονται καθόλου -όπως είπα και προηγουμένως- είτε κάποια από αυτά θυμήθηκε να τα καταβάλει ο ΕΟΠΥΥ μετά από μεγάλο χρονικό διάστημα. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Επομένως το πρόβλημα στο οποίο πρέπει το αρμόδιο Υπουργείο να δώσει απάντηση είναι η ομολογουμένως αποπνικτική στέρηση ρευστότητας από το ίδρυμα, για την οποία είναι γεγονός -πώς να το κάνουμε- ότι ευθύνεται ο ΕΟΠΥΥ.  Αυτό το πρόβλημα θα συνεχίσει να υφίσταται, ό,τι και να λέμε για άλλα Υπουργεία, ό,τι και να λέμε για τις ευθύνες προηγούμενων διοικήσεων και για, ενδεχομένως, περίπλοκες και γραφειοκρατικές διαδικασίες. 
Θεωρώ, λοιπόν, ότι πάνω απ’ όλα είναι θέμα προτεραιοτήτων και, βεβαίως, χαίρομαι που η κυρία Υφυπουργός ήδη έχει επιληφθεί του θέματος. Θα χαρώ πολύ να μας πείτε, κυρία Υφυπουργέ, ότι πραγματικά το θέμα του Γηροκομείου Βόλου αποτελεί μια από τις πρωταρχικές προτεραιότητες του Υπουργείου Υγείας. 
(Στο σημείο αυτό η Βουλευτής κ. Μαρίνα Χρυσοβελώνη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Σας ευχαριστώ.","ΜΑΡΙΝΑ ΧΡΥΣΟΒΕΛΩΝΗ",553
"91772"," Τον λόγο έχει ο Υφυπουργός κ. Κεγκέρογλου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91773"," Ευχαριστώ, κύριε Πρόεδρε. 
Νομίζω ότι θα πρέπει με τον τρόπο μας και τη συζήτηση που κάνουμε εδώ, λέγοντας τα πράγματα με το όνομά τους, να δίνουμε μια κατεύθυνση στους ανθρώπους που έχουν ευθύνη για τα τοπικά πράγματα ή πρέπει να έχουν ευθύνη για τα τοπικά πράγματα ή, ακόμα και αν δεν έχουν ευθύνη, να αναλαμβάνουν πρωτοβουλίες, να λειτουργούν με τέτοιον τρόπο, ώστε να μην πολλαπλασιάζονται τα προβλήματα, αλλά να αντιμετωπίζονται. 
Δεν είναι θέμα της Κυβέρνησης το ότι δεν προέβη η διοίκηση σε μια απαραίτητη ενέργεια για να απαλλαγεί από τον συγκεκριμένο φόρο. Είναι παράλειψη της συγκεκριμένης διοίκησης ή της συγκεκριμένης διεύθυνσης. Δεν γνωρίζω. Δεν είναι ευθύνη της Κυβέρνησης το ότι δεν έγινε αίτηση από το ίδρυμα για να ενταχθεί στο πρόγραμμα για την ενίσχυσή του λόγω περίθαλψης απόρων ηλικιωμένων ατόμων. Χρηματοδοτούνται από τον κρατικό προϋπολογισμό. Υπήρχαν τα χρήματα…","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91774"," …(Δεν ακούστηκε)","ΠΑΡΙΣΗΣ ΜΟΥΤΣΙΝΑΣ",334
"91775"," Το Υπουργείο Υγείας...","ΜΑΡΙΝΑ ΧΡΥΣΟΒΕΛΩΝΗ",553
"91776"," Κάνετε λάθος. Δεν είναι αρμοδιότητα του Υπουργείου Υγείας. Είναι αρμοδιότητα του Υπουργείου Εργασίας. Δεν υπάρχει αίτηση. Το Γηροκομείο Βόλου δεν έχει εκδηλώσει ενδιαφέρον για τη συμμετοχή στο πρόγραμμα αυτό.
Το 2012, όπως σας είπα,…","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91777"," Υπάρχει η άποψη ότι έχει ανασταλεί αυτή η διαδικασία.","ΜΑΡΙΝΑ ΧΡΥΣΟΒΕΛΩΝΗ",553
"91778"," Κυρία Χρυσοβελώνη, παίζετε και εντός έδρας. Έχετε Υπουργό από τον νομό σας.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91779"," Να ρωτάμε και να  απαντάει…","ΜΑΡΙΝΑ ΧΡΥΣΟΒΕΛΩΝΗ",553
"91780"," Για να απαντάει ο Υπουργός, θα πει ότι δεν ξέρει; Δεν έχει κανέναν λόγο ο Υπουργός να πει κάτι που δεν είναι σύμφωνο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91781"," Μια διευκρίνιση θέλω, κύριε Πρόεδρε.","ΜΑΡΙΝΑ ΧΡΥΣΟΒΕΛΩΝΗ",553
"91782"," Θα σας δώσω και το έγγραφο της υπηρεσίας. Μην αγχώνεστε. 
Προχωρώ παρακάτω. Ακόμη και αυτό να μην υφίστατο, υπάρχει η κρατική χρηματοδότηση, η οποία είναι δυο λογιών: μία μέσω των περιφερειών και μία απευθείας. 
Μέσω της περιφέρειας, λοιπόν, ενώ ήταν να πάρει χρήματα, δεν υπέβαλαν τα απαραίτητα δικαιολογητικά. Το 2012 πώς πήραν 61,5 και τώρα δεν απορροφήθηκαν; Εγώ για δυο-τρεις περιφέρειες έχω υπόλοιπα και θα τα επιστρέψω. Μάλλον ήδη επιστράφηκαν. Δεν χρειαζόταν να τα επιστρέψω εγώ. Ελπίζω να μας επαναχορηγηθούν, για να μπορέσουμε να ενισχύσουμε. 
Υπάρχει και η απευθείας ενίσχυση. Όμως, αυτά, όπως σας είπα, είναι συμπληρωματικά. Η πρώτη πηγή είναι απ’ αυτούς που έχουν και δέχονται τις υπηρεσίες του γηροκομείου, δηλαδή από τους ίδιους τους ωφελούμενους. Αυτή είναι η πρώτη πηγή, δηλαδή αν έχουμε οικονομικά καλά στεκούμενους ηλικιωμένους, που μπορούν να τα πληρώσουν αυτά. 
Η δεύτερη πηγή είναι, φυσικά, εξωτερική. Έχει να κάνει με όλα όσα είπατε και είπαμε για δωρεές και πιθανόν εκμετάλλευση διαφόρων πηγών και ακινήτων. Είναι η ενίσχυση μέσω περιφέρειας –το ξαναλέω αυτό- ή η ενίσχυση απευθείας από το Υπουργείο.  Βεβαίως, η βασική είναι του ΕΟΠΥΥ, η οποία έχει, όπως ακούσαμε από την Υπουργό, δρομολογηθεί και ελπίζω να πετύχει και η προσπάθειά της να υπάρξει συνολικός συμψηφισμός και όχι τμηματική καταβολή. Είπε ότι θα επισκεφθεί αύριο τον Διοικητή του ΙΚΑ, με τον οποίο θα επικοινωνήσω και εγώ σε αυτήν την κατεύθυνση. 
Όμως, ακόμη και αυτά να επιτευχθούν, εάν δεν πειστούν κάποιοι άνθρωποι να αναλάβουν τη διοίκηση και να τους συμπαρασταθούμε, αν βρουν τον μπελά τους  για άλλων αστοχίες, διαχειριστικές ανωμαλίες και οτιδήποτε άλλο…","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91783"," Ο  νόμος να αλλάξει.","ΠΑΡΙΣΗΣ ΜΟΥΤΣΙΝΑΣ",334
"91784"," Δεν ξέρω αν είναι ο νόμος. Το πρόβλημα είναι να συμπαρασταθούμε στους ανθρώπους και, αν τους συμπαρασταθούμε και δεν λέμε γενικά και αόριστα «φταίει η Κυβέρνηση», πιστεύω  ότι θα δοθούν λύσεις και θα πρέπει να στηριχθεί. Διότι από το 1894 –αν θυμάμαι καλά- είδα ότι παίζει ένα σημαντικό ρόλο το Γηροκομείο Βόλου.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91785"," Κοιτάξτε, δεν παίζει αυτό ρόλο…","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91786"," Χρονολογείται από το 1894, κύριε Πρόεδρε! Είναι ένα ιστορικό γηροκομείο. Θα πρέπει να έχει τη στήριξη όλων των παραγόντων και, βεβαίως, της υπεύθυνης πολιτείας. 
Ευχαριστώ.","ΒΑΣΙΛΕΙΟΣ ΚΕΓΚΕΡΟΓΛΟΥ",217
"91787"," Η υπεύθυνη Υπουργός Υγείας και Βουλευτής  Μαγνησίας κ. Μακρή έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91788"," Ευχαριστώ πολύ, κύριε Πρόεδρε. 
Πράγματι, έτσι είναι. Είναι ιστορικό το γηροκομείο και η φροντίδα και το ενδιαφέρον όλων μας είναι δεδομένα. Και εγώ δεν σας κρύβω ότι πριν αναλάβω αυτήν τη θέση είχα την εντύπωση ότι οι οφειλές και τα προβλήματα στο γηροκομείο πήγαζαν από τα χρέη που είχε ο ΕΟΠΥΥ προς το γηροκομείο. Στην πραγματικότητα, όμως, ακόμη και αν καταβληθούν όλα τα χρέη -είτε με τον τρόπο που ο συνάδελφος κ. Κεγκέρογλου υπέδειξε και θα προσπαθήσουμε αύριο να ρυθμιστεί είτε με τμηματική καταβολή- παραμένει το χρέος του ενός εκατομμυρίου ευρώ, το οποίο δεν οφείλεται σε αδράνεια της πολιτείας. Παραμένει επίσης το μεγάλο πρόβλημα των 90 χιλιάδων ευρώ μηνιαίως, ως εσόδων, και των 120 χιλιάδων ευρώ, που είναι τα έξοδα. Από αυτές τις 90 χιλιάδες ευρώ, οι 80 χιλιάδες είναι η μισθοδοσία και οι ασφαλιστικές εισφορές των εργαζομένων. 
Επιβάρυνση, κύριε Μουτσινά, πράγματι υπήρξε τα τελευταία χρόνια  λόγω της κρίσης, για λόγους που αναφέραμε και δεν χρειάζεται να επαναλάβω. Όμως, τα προβλήματα τότε έγιναν φανερά και ενδεχομένως πιο έντονα. Προϋπήρχαν, για τους λόγους που μόλις σας είπα. Ξόδευαν περισσότερα απ’ ό,τι εσόδευαν. Τώρα απλώς φάνηκε η «γύμνια». Αν ήταν ή όχι χρηστή η διαχείριση, δεν μπορώ να το κρίνω. Όμως, διερευνάται τώρα από τη δικαιοσύνη. 
Ο λόγος που παραιτήθηκαν τα μέλη αυτά είναι γιατί εκκλήθηκαν κι αυτά από τον πταισματοδίκη και επειδή είναι επιχειρηματίες -εμείς τουλάχιστον γνωρίζουμε- δεν θέλησαν να αναλάβουν αυτόν τον κίνδυνο.
	Τέθηκε στην τελευταία ενημέρωση που είχαμε σχετικά με το γηροκομείο από τον Δήμαρχο Βόλου το θέμα για το αν η Βουλή μπορεί να νομοθετήσει και να υπάρχει μία εκ των προτέρων απαλλαγή αυτής και άλλης ανάλογης διοίκησης από τις ευθύνες που τυχόν έχει. Εάν η Βουλή συμφωνήσει και έρθει μία τέτοια διακομματική σύμφωνη τροπολογία ή ρύθμιση, δεν θα έχει αντίρρηση η Κυβέρνηση. Αντιλαμβάνεστε, όμως, ότι πρέπει να είναι πολύ προσεκτικά διατυπωμένη και να έχει πολύ συγκεκριμένες πρόνοιες. Διότι και η εποχή στην οποία ζούμε και το αντικείμενο με το οποίο ασχολούνται αυτοί οι άνθρωποι -οι οποίοι είναι και ευαίσθητοι, γέροντες, που έχουν ανάγκη, άνθρωποι που δεν μπορούν να διεκδικήσουν τα δικαιώματά τους και θέλουν να τους προστατέψουμε κι όχι εκείνοι να υπερασπιστούν τον εαυτό τους, δεν μπορούν άλλωστε- δεν επιτρέπει να δημιουργείται την υπόνοια στους Έλληνες πολίτες ότι υπάρχει περίπτωση, έστω και περιορισμένη, να δημιουργηθεί περιθώριο να βουτήξει κανείς το δάκτυλο στο μέλι και πως η Βουλή το επιτρέπει.  
Ευχαριστώ.","ΖΕΤΤΑ ΜΑΚΡΗ",292
"91789"," Κι εμείς ευχαριστούμε, κυρία Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα επτά μαθητές και μαθήτριες και τέσσερις εκπαιδευτικοί - συνοδοί τους από το 11ο Γυμνάσιο Ιωαννίνων.  
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Συνεχίζουμε με την πρώτη υπ’ αριθμόν 2592/11-10-2013 ερώτηση δεύτερου κύκλου του Βουλευτή Α΄ Αθηνών της Νέας Δημοκρατίας κ. Νικήτα Κακλαμάνη προς τον Υπουργό Υγείας, σχετικά με τη νέα προγραμματική σύμβαση μεταξύ Υπουργείου Υγείας και Δήμου Αθηναίων.
Τον λόγο έχει ο κ. Κακλαμάνης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91790"," Ευχαριστώ, κύριε Πρόεδρε.
Κυρία Υφυπουργέ, στις 13-07-2011, ο τότε Υπουργός Υγείας κ. Λοβέρδος μαζί με τον Δήμαρχο Αθηναίων κ. Καμίνη, στο Ζάππειο, με τυμπανοκρουσίες, κανάλια και ραδιόφωνα, παρουσίασαν προγραμματική σύμβαση μεταξύ του Υπουργείου Υγείας και του Δήμου της Αθήνας, όπου έλεγε μέσα ότι ούτε λίγο ούτε πολύ καταργείται το Υπουργείο Υγείας και αναλαμβάνει την περίθαλψη των Αθηναίων η σύμβαση αυτή. 
Έναν χρόνο μετά, στις 3-08-2012, αφού έκανα εγώ έλεγχο στον Δήμο της Αθήνας και αντιλήφθηκα ότι δεν είχε υλοποιηθεί ούτε το γράμμα άλφα από αυτήν την προγραμματική σύμβαση, κατέθεσα ερώτηση στον τότε Υπουργό Υγείας κ. Λυκουρέντζο και του ζητούσα να με ενημερώσει για την πορεία της σύμβασης, γιατί υπήρχαν και χρήματα που θα έπρεπε να ξοδευτούν. Ο κ. Λυκουρέντζος μού απήντησε ότι αυτή η προγραμματική σύμβαση Λοβέρδου - Καμίνη δεν είχε καν ξεκινήσει να υλοποιείται. 
Τον Ιούνιο του 2013 υπογράφεται καινούργια προγραμματική σύμβαση, χωρίς να έχει ξεκινήσει η προηγούμενη, μεταξύ του κ. Λυκουρέντζου, του κ. Παπαγεωργόπουλου -ως Προέδρου του ΕΟΠΥΥ- και της 1ης Υγειονομικής Περιφέρειας. 
Εγώ τώρα σας ερωτώ: Αφού δεν είχε ξεκινήσει η πρώτη, ποιος ο λόγος να υπογραφεί τρίτη; Τον λόγο του κ. Καμίνη τον καταλαβαίνω. Ήθελε να δημιουργήσει εντυπώσεις, γιατί τρία χρόνια μετά την εκλογή του και στον τομέα της κοινωνικής πολιτικής έργον μηδέν. Το Υπουργείο Υγείας τι ρόλο παίζει σε αυτήν την ιστορία; 
Θέλω, λοιπόν, να μου απαντήσετε στα εξής;
Γιατί προχωρήσατε στην υπογραφή νέας προγραμματικής σύμβασης, αφού δεν είχε ξεκινήσει η προηγούμενη; 
Ποιο είναι το κόστος σε χρήμα και ανθρώπους και ποιο το χρονοδιάγραμμα; 
Από πού προέρχονται οι πόροι; 
Και επειδή μέσα στην τελευταία προγραμματική σύμβαση -βέβαια δεν είχε προκύψει η απεργία του ΕΟΠΥΥ- έλεγε ότι ο ΕΟΠΥΥ θα δώσει γιατρούς για να στελεχωθούν τα δημοτικά ιατρεία, θα ήθελα να μου πείτε πού θα βρείτε τους γιατρούς του ΕΟΠΥΥ, τους οποίους θα στείλετε στα δημοτικά ιατρεία, ποιος θα τους πληρώνει και αν ο δήμος σάς έδωσε στοιχεία για το πόσοι επισκέφθηκαν τα δημοτικά ιατρεία κατά το 2011 και το 2012. 
Εγώ έχω να σας δώσω στοιχεία επί των ημερών μου: Εβδομήντα τρεις χιλιάδες κάθε χρόνο, δημότες Αθηναίοι, μετανάστες, νόμιμοι και μη. Και το 2011 και το 2012. 
Θα ήθελα, λοιπόν, να μου απαντήσετε σε αυτά τα ερωτήματα και να μου πείτε πού βρίσκεται η τελευταία σύμβαση Λυκουρέντζου, Καμίνη, Παπαγεωργόπουλου και 1ης Υγειονομικής Περιφέρειας.
Ευχαριστώ.","ΝΙΚΗΤΑΣ ΚΑΚΛΑΜΑΝΗΣ",173
"91791"," Ευχαριστούμε.
Κυρία Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91792"," Ευχαριστώ.
Πολύ φοβούμαι, κύριε συνάδελφε, ότι η απάντησή μου δεν θα σας ικανοποιήσει απολύτως, γιατί τα στοιχεία που έχω δεν απαντούν σε όλες τις ερωτήσεις σας.
Σε ό,τι αφορά την πρώτη ερώτησή σας, «γιατί προχώρησε η προηγούμενη ηγεσία στην υπογραφή νέας σύμβασης αντί να υλοποιήσει την προηγούμενη;», η εξήγηση που μου εδόθη -η οποία θέλω να πω ότι έχει βάση- είναι ότι στις προηγούμενες συμβάσεις υπήρχε ένα ευρύτερο αντικείμενο. Υπήρχαν και κάποιες συμβάσεις –ενδεχομένως εσείς θα το ξέρετε καλύτερα από μένα- που περιελάμβαναν το ποσό των δέκα εκατομμυρίων ευρώ, το οποίο αντιλαμβάνεστε ότι τώρα είναι αδύνατον να βρεθεί και να εκταμιευθεί. Στις προηγούμενες συμβάσεις εμπλέκετο και το ΚΕΕΛΠΝΟ, εμπλέκετο και ο ΟΚΑΝΑ, υπήρχαν και η πορνεία και το AIDS. Κρίθηκε ότι αυτό το ευρύ αντικείμενο δεν μπορεί να εξυπηρετηθεί. 
Άρα υπεγράφη αυτή η καινούργια σύμβαση μεταξύ ΕΟΠΥΥ και του Δημάρχου Αθηναίων, η οποία αφορά σε καθημερινή διαχείριση, για την οποία δεν δαπανώνται χρήματα. 
Όπως γνωρίζετε, υπάρχει θέμα με τα δημοτικά ιατρεία. Έχουν ανάγκη υποστήριξης από τις υπηρεσίες του ΕΟΠΥΥ. Και τώρα, όπου υπάρχει υπηρεσία του ΕΟΠΥΥ, αντίστοιχα υπάρχει μία αμφίδρομη ενημέρωση και υποστήριξη.
Σε ό,τι αφορά το δεύτερο ερώτημά σας, για το χρονοδιάγραμμα, δυστυχώς οι αρμόδιες υπηρεσίες δεν είναι σε θέση να μου δώσουν απάντηση. 
Για το ερώτημα «από πού προέρχονται οι πόροι;», δεν υπάρχει απάντηση, δεδομένου ότι δεν υπάρχει σύμβαση η οποία να έχει οικονομικό αντικείμενο. Βεβαίως, δεν περισσεύουν οι ιατροί του ΕΟΠΥΥ, πολύ περισσότερο τώρα. 
Σ’ ό,τι αφορά την υλοποίηση, θα συμφωνήσω με τον υπαινιγμό σας ή τη σαφέστατη διατύπωσή σας, ότι βράδυνε. Επίσης, υπήρχε και η κινητικότητα που κατά την εκτίμησή μου αποτελεί μία επαρκή δικαιολογία για τη μερική υλοποίηση.
Άλλα περισσότερα στοιχεία απ’ αυτά που ζητάτε και ειδικά για την προσέλευση στα δημοτικά ιατρεία, δυστυχώς δεν έχουμε στον φάκελο που μου παρέδωσαν οι υπηρεσίες.","ΖΕΤΤΑ ΜΑΚΡΗ",292
"91793"," Ο κ. Κακλαμάνης έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91794"," Κυρία Υφυπουργέ, κατ’ αρχάς σας ευχαριστώ γιατί ήσασταν ειλικρινής. Στην ουσία καταλάβατε τι μου είπατε.","ΝΙΚΗΤΑΣ ΚΑΚΛΑΜΑΝΗΣ",173
"91795"," Πολύ καλά.","ΖΕΤΤΑ ΜΑΚΡΗ",292
"91796"," Είπατε ότι και η τρίτη κατά σειρά προγραμματική σύμβαση είναι «στον αέρα», ότι δεν υπάρχει τίποτα. 
Έχετε αναλάβει να κάνετε «σπονσοράρισμα» του κ. Καμίνη ως Υπουργείο Υγείας; Θέλω να το καταλάβω, διότι αυτό μού δώσατε να εννοήσω και είναι όπως το είπατε. Η μόνη μάλλον ουσιαστική απάντηση ήταν η πρώτη. Πράγματι άλλαξαν τα οικονομικά δεδομένα. Τα εκατομμύρια ευρώ που ανέφεραν με τυμπανοκρουσίες δεν μπορούσαν να υπάρξουν, διότι, απ’ ό,τι κατάλαβα, ούτε η άλλη σύμβαση έχει ξεκινήσει. Απ’ ό,τι καταλαβαίνω, δεν πρόκειται να ξεκινήσει, γιατί, όπως ξέρετε, δύο μήνες πριν από τις εκλογές τα μολύβια «κάθονται κάτω» με βάση τον «Καλλικράτη» και κανένας δήμαρχος δεν μπορεί να κάνει τίποτα. Εάν δεν έχει ξεκινήσει, με συγχωρείτε, γιατί δεν καταγγέλλετε τη σύμβαση; Ο δήμαρχος ακόμα την επικαλείται συνεχώς, δηλαδή επικαλείται κάτι το οποίο δεν υπάρχει. Θα μου πείτε, «είναι το πρώτο το οποίο επικαλείται και δεν υπάρχει»; 
Μιας και σας έχω απέναντι και είχατε πάρει την πρωτοβουλία, αν και είναι άσχετο με την ερώτηση, πείτε μου το εξής: Αυτή η ιστορία με την περίφημη ΜΚΟ «Κλίμακα», πού βρίσκεται; Στείλατε το θέμα στον εισαγγελέα με τις καταγγελίες που είχαν γίνει και που δυστυχώς είναι αληθείς; Δεν άκουσα καμμία αντίκρουση, ούτε καν από τη ΜΚΟ. Αυτό το είπα παρεμπιπτόντως. Αν θέλετε μου απαντάτε σ’ αυτό, γιατί δεν περιλαμβάνεται στην ερώτηση.","ΝΙΚΗΤΑΣ ΚΑΚΛΑΜΑΝΗΣ",173
"91797"," Κυρία Υπουργέ, έχετε τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91798"," Κύριε Υπουργέ, κατ’ αρχάς θέλω να σας πω ότι, όταν έρχομαι εδώ, έρχομαι για να απαντήσω ειλικρινά. Δεν έρχομαι για να εξωραΐσω.","ΖΕΤΤΑ ΜΑΚΡΗ",292
"91799"," Δεν το κάνουν όλοι αυτό.","ΝΙΚΗΤΑΣ ΚΑΚΛΑΜΑΝΗΣ",173
"91800"," Έχω την αίσθηση ότι όλοι οι συνάδελφοι, όταν έρχονται εδώ, με οποιαδήποτε ιδιότητα, έρχονται για να απαντήσουν ειλικρινά. Και θα ξέρετε ότι δεν είναι πρακτική του Υπουργείου μας να αποφεύγουμε να απαντάμε. Προσπαθούμε πάντα να ενημερώνουμε τους συναδέλφους και ειδικά συναδέλφους σαν κι εσάς, που χειρίστηκαν σε υψηλότερο βαθμό απ’ ό,τι εγώ τις τύχες αυτού του Υπουργείου. 
Δεν είπα ότι είναι στον αέρα η σύμβαση. Θα συμφωνήσω μαζί σας ότι δεν ολοκληρώθηκε και δεν υλοποιήθηκε, αλλά κι εσείς θα συμφωνήσετε μαζί μου ότι την ίδια τύχη είχαν και οι προηγούμενες. Σε καμμία περίπτωση το Υπουργείο μας δεν αναλαμβάνει να «σπονσοράρει», να προωθήσει, να βοηθήσει οιονδήποτε και με οποιαδήποτε ιδιότητα. Σ’ αυτή τη φάση της κινητικότητας, σ’ αυτήν τη φάση όπου υπάρχει κόσμος που καταφεύγει στα δημοτικά ιατρεία, είναι χρήσιμη αυτή η συμφωνία. Όχι στο εύρος που θα έπρεπε; Θα συμφωνήσω. Όχι στο βαθμό που επιβάλλεται; Και σ’ αυτό θα συμφωνήσω. Όμως, η απάντησή μου δεν ήταν τόσο απόλυτη και αυστηρή όσο εσείς την ερμηνεύσατε.
Σε ό,τι αφορά τους πόρους, θεωρώ ότι το γεγονός πως κερδίσαμε αυτά τα χρήματα τα οποία δεν μπορούσαμε να βρούμε, είναι ένα όφελος.
Όσο για την ερώτησή σας για την «Κλίμακα», βεβαίως και θα γίνει δικαστικός έλεγχος. Νομίζω ότι έχετε καταλάβει ότι δεν υπάρχουν θέματα στα οποία εμείς αποφεύγουμε τη δικαστική διερεύνηση.","ΖΕΤΤΑ ΜΑΚΡΗ",292
"91801"," Όχι. Ρωτώ αν ξεκίνησε.","ΝΙΚΗΤΑΣ ΚΑΚΛΑΜΑΝΗΣ",173
"91802"," Αύριο θα είμαι σε θέση να σας πω επακριβώς και το πότε.","ΖΕΤΤΑ ΜΑΚΡΗ",292
"91803"," Κυρίες και κύριοι συνάδελφοι, ο Βουλευτής Β΄ Αθηνών κ. Γρηγόριος Ψαριανός ζητεί άδεια ολιγοήμερης απουσίας στο εξωτερικό από 28 Ιανουαρίου 2014 έως και 30 Ιανουαρίου 2014. Η Βουλή εγκρίνει;","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91804"," Μάλιστα, μάλιστα.","ΟΛΟΙ ΟΙ ΒΟΥΛΕΥΤΕΣ",NA
"91805"," Η Βουλή ενέκρινε τη ζητηθείσα άδεια.
Συνεχίζουμε με την δεύτερη υπ’ αριθμόν 4433/535/2-12-2013 ερώτηση δευτέρου κύκλου του Βουλευτή Αρκαδίας του ΣΥΡΙΖΑ κ. Ζαχαριά Κωνσταντίνου προς τον Υπουργό Υγείας, σχετικά με τη διαχείριση του ιατροτεχνικού εξοπλισμού στο Γενικό Παναρκαδικό Νοσοκομείο Τρίπολης. 
Ο κύριος συνάδελφος έχει τον λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91806"," Ευχαριστώ, κύριε Πρόεδρε. 
Κυρίες και κύριοι συνάδελφοι, κυρία Υπουργέ, η ερώτηση αφορά την προμήθεια ιατροτεχνολογικού εξοπλισμού ύψους 3 εκατομμυρίων ευρώ από το Γενικό Παναρκαδικό Νοσοκομείο Τρίπολης το 2009. Ο εξοπλισμός παρελήφθη μετά από διαδικασίες από τη διοίκηση του νοσοκομείου και βρίσκεται στα υπόγεια τέσσερα χρόνια τώρα αναξιοποίητος. Είναι σίγουρο ότι η διαχείριση αυτή ήταν σκανδαλώδης όσον αφορά τις διαδικασίες προμήθειας της σύμβασης και βέβαια της παραμονής και των ενεργειών που έγιναν μετά την έλευση αυτού του εξοπλισμού. 
Θέλω να σας πω ότι αφορά μηχανήματα ιδιαίτερα μεγάλης αξίας. Είναι φανερό μιας και μιλάμε για 3 εκατομμύρια ευρώ. Αφορούν τμήματα του νοσοκομείου όπως το Χειρουργικό, το Αναισθησιολογικό, το Ορθοπεδικό και κυρίως τη Μονάδα Εντατικής Θεραπείας, με Ορθοπεδική, Ουρολογική και Χειρουργική Τράπεζα, Στήλες Αερίων Χειρουργού και Αναισθησιολόγου, Ακτινοσκοπικό Σύστημα, Βρογχοσκοπικό πλήρες Σύστημα, Αρθροσκοπικό και Λαπαροσκοπικό Πύργο και άλλα μηχανήματα, τα οποία θα συνέβαλλαν ουσιαστικά στην αντιμετώπιση επιτόπου, με εγγύτητα, όπως πρέπει, των ασθενειών των πολιτών του νομού, της περιφέρειας, καθότι το νοσοκομείο της Τρίπολης κατέχει κεντρικά γεωγραφική θέση στην Περιφέρεια Πελοποννήσου. 
Υπάρχει μια σημαντική λεπτομέρεια. Η διαχειριστική αρχή της Περιφέρειας Πελοποννήσου είχε διαφωνήσει και είχε ενημερώσει έγκαιρα την αναθέτουσα αρχή, δηλαδή, τη διοίκηση του Παναρκαδικού Νοσοκομείου, ότι ο διαγωνισμός κρίνεται μη σύννομος και έτσι δεν πρέπει να υπογραφεί η σύμβαση. Η σύμβαση υπεγράφη, τα μηχανήματα -όπως είπα- ήρθαν στο νοσοκομείο. Παραμένουν, όμως, τέσσερα χρόνια αναξιοποίητα στα  υπόγεια του νοσοκομείου και υπάρχουν σοβαρά προβλήματα. 
Το Υπουργείο Δικαιοσύνης απάντησε ότι από τον Σεπτέμβρη έχει προχωρήσει το θέμα με έλεγχο και έχουν ανατεθεί σε πταισματοδίκη δύο δικογραφίες για διερεύνηση των ποινικών ευθυνών. 
Το Υπουργείο Υγείας πρέπει να μας πει τι γίνεται μ’ αυτόν τον ιατρικό εξοπλισμό και ποια είναι η πορεία του από εδώ και πέρα. Θα αξιοποιηθεί ο εξοπλισμός ή αυτό είναι αδύνατον λόγω της άκυρης διαδικασίας του διαγωνισμού; 
Ποια είναι η οικονομική ζημιά που έχει υποστεί το Παναρκαδικό Νοσοκομείο; 
Ποια είναι η ζημιά που υπέστησαν χιλιάδες ασθενείς που νοσηλεύονται αυτά τα χρόνια και αναγκάζονται να πάνε έξω από την περιοχή τους σε δημόσιους ή ιδιωτικούς φορείς για να αντιμετωπίσουν τα προβλήματα υγείας τους; 
Τι θα γίνει με τα απαραίτητα αυτά ιατρικά μηχανήματα των οποίων στερούνται οι ασθενείς της ευρύτερης περιοχής; 
Υπάρχει μια πρόβλεψη να ενταχθούν στο ΕΣΠΑ και να προχωρήσει η προμήθειά τους ή θα παραμείνουμε χωρίς την απαραίτητη αυτή βοήθεια από τα μηχανήματα;
Ευχαριστώ.","ΚΩΝΣΤΑΝΤΙΝΟΣ ΖΑΧΑΡΙΑΣ",151
"91807"," Κυρία Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91808"," Πράγματι τα περιστατικά είναι όπως τα αναφέρατε. Η απάντηση που έχω από την 6η ΥΠΕ είναι ότι τα κιβώτια με τον εξοπλισμό είναι στις αποθήκες του νοσοκομείου. Είναι σφραγισμένα, κλειδωμένα και «σε φυσιολογικές συνθήκες αποθήκευσης», όπως ακριβώς το αναφέρει. Νομίζω ότι σωστά ερμηνεύω ότι εννοεί ότι δεν υπάρχει κίνδυνος για τα μηχανήματα αυτά. Έτσι, λοιπόν, η εκτίμηση της ΥΠΕ είναι ότι ο εξοπλισμός δεν έχει υποστεί βλάβη, άρα, δεν θεωρείται απαξιωμένος. 
Νομίζω ότι δεν είναι σκόπιμο να αναφέρω ποια μηχανήματα είναι. Είναι στη διάθεσή σας, όμως, γιατί ζητήσατε και κατάθεση εγγράφων. Τα έχω μαζί μου. 
Η 6η ΥΠΕ με διαβεβαιώνει με έγγραφό της ότι δεν υπάρχει ματαίωση χειρουργείων μέχρι τώρα ούτε ματαίωση νοσηλείας ασθενούς εξαιτίας της μη χρήσης αυτών των μηχανημάτων. Άρα, θεωρεί ότι δεν υπάρχει αποτίμηση της οικονομικής ζημιάς για το νοσοκομείο, γιατί σε πρώτο επίπεδο θεωρεί ότι δεν υπάρχει τέτοια οικονομική ζημιά. 
Έχει γίνει έλεγχος με βάση τις καταγγελίες αυτές, μετά από εντολή του Γενικού Επιθεωρητή του ΣΕΥΠ, του κ. Σαμπατακάκη. Ο έλεγχος αυτός είχε ως αποτέλεσμα να συνταχθεί η σχετική έκθεση. Από το πόρισμα διαπιστώνεται ότι δεν κηρύχθηκε η κείμενη νομοθεσία σε ό,τι αφορά τις διαγωνιστικές διαδικασίες προμήθειας αυτού του ιατρικοτεχνολογικού εξοπλισμού και η έκθεση αυτή έχει παραπεμφθεί στην αρμόδια Εισαγγελία Πρωτοδικών Τρίπολης.
Επειδή, λοιπόν, το θέμα είναι στη δικαιοσύνη, στις ερωτήσεις σας που αναφέρονται και σε μας αλλά και στον Υπουργό Δικαιοσύνης, αν είναι, δηλαδή, νόμιμη η προμήθεια και ποιοι φορείς εμπλέκονται, αντιλαμβάνεστε ότι δεν μπορώ να απαντήσω. Θα απαντήσει η δικαιοσύνη. 
Δεν ξέρω τι με ρωτάτε όταν λέτε, «σε ποιες διαδικασίες προτιθέμεθα να παρέμβουμε και να προβούμε σε περαιτέρω έλεγχο ώστε να κριθούν οι υπεύθυνοι». Ίσως μπορέσετε να μου διευκρινίσετε στη δευτερολογία σας. Νομίζω ότι το Υπουργείο, που είχε τη δυνατότητα, το παρέπεμψε στο ΣΕΥΠ. Εν συνεχεία πήγε στη δικαιοσύνη. 
Σας ενημερώνω, επίσης, ότι η διοίκηση του Νοσοκομείου της Τρίπολης έχει φροντίσει με άλλο διαγωνισμό να εξοπλιστεί το νοσοκομείο με εξοπλισμό υψηλής τεχνολογίας, όπως είναι ο μαγνητικός τομογράφος, ψηφιακός μαστογράφος, τροχήλατο ακτινολογικό μηχάνημα, μηχανήματα τεχνητού νεφρού. 
Τέλος, είναι στη διάθεσή σας -όπως είπα και πριν- τόσο η έκθεση του ΣΕΥΠ όσο και τα υπόλοιπα έγγραφα που ζητήσατε με την ερώτησή σας.
Ευχαριστώ.","ΖΕΤΤΑ ΜΑΚΡΗ",292
"91809"," Παρακαλώ, κύριε συνάδελφε, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91810"," Κυρία Υπουργέ, σίγουρα τα μηχανήματα –το γνωρίζουμε όλοι- είναι στο υπόγειο του Παναρκαδικού Νοσοκομείου Τρίπολης. Ο Ιατρικός Σύλλογος Αρκαδίας αναφέρει ότι σαπίζουν. Αν δεν σαπίζουν, τουλάχιστον, απαρχαιώνονται. Και είναι γνωστό ότι ο κύκλος των μηχανημάτων υψηλής τεχνολογίας πραγματικά στην πρώτη πενταετία αντέχει. Από κει και πέρα, απαξιώνεται σιγά-σιγά και στη δεκαετία πρέπει να αποσυρθεί. Ήδη έχουν περάσει τέσσερα χρόνια και θα είναι πάρα πολύ δύσκολο να χρησιμοποιηθούν. Κυρίως, όμως, θα ήθελα να ήξερα την τύχη τους σε σχέση με τα αιτήματα των προμηθευτών. 
Οι προμηθευτές, που τα έχουν παραδώσει, σίγουρα έχουν απαιτήσεις. Και οι απαιτήσεις αυτές είναι φανερό ότι βαρύνουν τη διοίκηση του Παναρκαδικού Νοσοκομείου, αν όχι ως πρόσωπα, τουλάχιστον ως φορέα διαχείρισης του νοσοκομείου της Τρίπολης. 
Από κει και πέρα, σίγουρα τις αντίστοιχες υπηρεσίες τις έχουν στερηθεί όχι μόνο οι Αρκάδες αλλά και ευρύτερα η διοικητική και γεωγραφική περιοχή της Πελοποννήσου. Τα μηχανήματα που τώρα έχουν ενταχθεί στο ΕΣΠΑ είναι γύρω στο 40% της αξίας των προηγούμενων, διαφορετικής μονάδας και  διαφορετικού επιπέδου. Διότι, πραγματικά, ένα νοσοκομείο είναι ένας ζωντανός οργανισμός, έχει ανάγκη και προγραμματίζει. 
Τα προηγούμενα, λοιπόν, όπως για παράδειγμα το Βρογχοσκοπικό Σύστημα, δεν υπάρχει στο νοσοκομείο και ούτε μπόρεσε να ενταχθεί στο σύστημα ΕΣΠΑ της τρέχουσας διαχειριστικής περιόδου. Άρα, χάνεται κάθε ευκαιρία. Κι επειδή η επόμενη προγραμματική σύμβαση δεν προβλέπει ενίσχυση της δευτεροβάθμιας περίθαλψης, χάνεται οριστικά από τον ορίζοντα μία δυνατότητα ιατροτεχνολογικού εξοπλισμού σε ένα σύγχρονο νοσοκομείο. 
Θα ήθελα να πω ότι τότε, η διοίκηση, δεν είχε ζητήσει ούτε καν τεχνικές προδιαγραφές. Κι εκεί πραγματικά διαπίστωσε την παρανομία και τη μη σύννομη κατάσταση η διαχειριστική αρχή. 
Από την άλλη, ο τότε διοικητής είναι σήμερα δήμαρχος Μεγάρων και συνεχίζει -φαντάζομαι- τα έργα του. 
Νομίζω ότι πρέπει και το Υπουργείο Υγείας -πέρα από τις ενέργειες της δικαιοσύνης- να ενεργήσει και πειθαρχικά, διότι υπάρχουν, πραγματικά, πειθαρχικές παραβάσεις σε όλη αυτήν τη διαδρομή της σύνταξης των προδιαγραφών, της κατακύρωσης της σύμβασης στους αναδόχους, της παραμονής επί τετραετίας στα υπόγεια του νοσοκομείου κι εντέλει να ξετυλιχθεί και να τελειώσει αυτή η ιστορία που στο τέλος θα αναγκαστεί να την πληρώσει το Παναρκαδικό Νοσοκομείο Τρίπολης. Από ποια, όμως, και εις βάρος ποιων προγραμμάτων; Πάντως όχι της υγείας των ασθενών. 
Ευχαριστώ.","ΚΩΝΣΤΑΝΤΙΝΟΣ ΖΑΧΑΡΙΑΣ",151
"91811"," Κυρία Υπουργέ, έχετε το λόγο.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91812"," Κύριε συνάδελφε, δεν διαφωνώ καθόλου με τις παρατηρήσεις σας. Πράγματι, τα μηχανήματα αυτά -όχι μόνο στη συγκεκριμένη περίπτωση, αλλά και γενικά- δεν τα προμηθεύεται κανείς για να είναι σε αποθήκες ή σε υπόγεια, έστω κι αν φυλάσσονται καλά. Είναι για να χρησιμοποιούνται και αυτό είναι προς όφελος της υγείας των πολιτών. 
Καταλαβαίνω την ευαισθησία σας για το θέμα, ξέρω ότι έχετε και πλήρη γνώση, γιατί κατάγεστε από την περιοχή και λόγω της επιστημονικής σας ιδιότητας. Σας λέω, λοιπόν, ότι αν παρεξηγήθηκε ο ήπιος τόνος μου στην απάντηση, δεν προτίθεται το Υπουργείο την υπόθεση να τη συγκαλύψει ή να μην αποδώσει ευθύνες. Απλώς, ό,τι είναι στη δικαιοσύνη, δεν επιτρέπει τη δική μας παρέμβαση.
Σε ό,τι αφορά τυχόν πειθαρχικό έλεγχο, δεν είναι βέβαιο ότι μπορούμε να ελέγξουμε πειθαρχικά τους πάντες ή τον πρώην διοικητή, που τώρα είναι δήμαρχος. Δεν νομίζω. Εκφεύγει των δικών μας αρμοδιοτήτων.
Σε κάθε περίπτωση, επειδή η ερώτηση δεν είχε τόσο το νόημα της ενημέρωσης – το θέμα το κατέχετε – αλλά είχε περισσότερο το νόημα του ελέγχου και της πίεσης με τη σωστή και τη δημιουργική έννοια του κοινοβουλευτικού ελέγχου και της κοινοβουλευτικής πίεσης προς το Υπουργείο, για να μην αμελήσει το θέμα και τυχόν διαδικασίες που χρειάζονται επίσπευση, σας βεβαιώ ότι θα το κάνουμε.
Ευχαριστώ πολύ.","ΖΕΤΤΑ ΜΑΚΡΗ",292
"91813"," Ευχαριστούμε πολύ.
Η πρώτη με αριθμό 4547/4-12-2013 ερώτηση πρώτου κύκλου του Βουλευτή Α΄ Αθηνών της Νέας Δημοκρατίας κ. Ανδρέα Ψυχάρη προς τον Υπουργό Οικονομικών, σχετικά με τη διασύνδεση των ταμειακών μηχανών με το taxis, δεν θα συζητηθεί λόγω κωλύματος Υπουργού και διαγράφεται.
Η τέταρτη με αριθμό 4907/16-12-2013 ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Παιδείας και Θρησκευμάτων, σχετικά με την έγκριση χρηματοδοτούμενων προγραμμάτων από ευρωπαϊκούς πόρους, δεν θα συζητηθεί λόγω κωλύματος Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91814"," Κυρίες και κύριοι συνάδελφοι, εισερχόμαστε στην ημερήσια διάταξης της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Ρύθμιση θεμάτων της ΑΔΜΗΕ Α.Ε.».
Η Διάσκεψη των Προέδρων αποφάσισε στη συνεδρίασή της, στις 23-1-2014, η συζήτηση του νομοσχεδίου να ολοκληρωθεί σε δύο συνεδριάσεις. Στη σημερινή συζήτηση θα συζητηθεί το νομοσχέδιο επί της αρχής και στην αυριανή θα συζητηθεί το νομοσχέδιο επί των άρθρων και των τροπολογιών.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91815"," Εκτός και αν…","ΠΑΝΑΓΙΩΤΗΣ ΛΑΦΑΖΑΝΗΣ",279
"91816"," Μας έχουν σταλεί επιστολές. Ο Πρόεδρος της Κοινοβουλευτικής Ομάδας του ΣΥΡΙΖΑ κ. Τσίπρα μάς ενημερώνει ότι ως Κοινοβουλευτικό Εκπρόσωπο ορίζει τον Βουλευτή κ. Νίκο Βούτση.
Ο Γραμματέας της Κοινοβουλευτικής Ομάδας των Ανεξάρτητων Ελλήνων κ. Γιοβανόπουλος ορίζει ως ειδικό αγορητή την Βουλευτή κ. Ραχήλ Μακρή και ως Κοινοβουλευτικό Εκπρόσωπο τον ίδιο.
Ο Γραμματέας της Κοινοβουλευτικής Ομάδας της Χρυσής Αυγής κ. Ζησιμόπουλος ορίζει ως ειδικό αγορητή τον Βουλευτή Β΄ Αθηνών Ηλία Παναγιώταρο και ως Κοινοβουλευτικό Εκπρόσωπο τον Βουλευτή Μεσσηνίας κ. Δημήτριο Κουκούτση.
Ο Πρόεδρος της Δημοκρατικής Αριστεράς κ. Κουβέλης ορίζει ως ειδικό αγορητή τον Βουλευτή Ευβοίας κ. Δημήτριο Αναγνωστάκη.
Ο Γραμματέας της Κοινοβουλευτικής Ομάδας των Ανεξάρτητων Δημοκρατικών Βουλευτών κ. Βουδούρης ορίζει τον Βουλευτή Φθιώτιδας κ. Νικόλαο Σταυρογιάννη ως ειδικό αγορητή και ως Κοινοβουλευτικό Εκπρόσωπο τον Βουλευτή Μαγνησίας κ. Μουτσινά.
Και τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Θανάσης Παφίλης ορίζει ως ειδικό αγορητή τον Βουλευτή κ. Χρήστο Κατσώτη.
Το λόγο έχει ο εισηγητής της Νέας Δημοκρατίας κ. Κωνσταντίνος Μουσουρούλης, Βουλευτής Χίου.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91817"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, όλοι οι διεθνείς οργανισμοί προβλέπουν ότι μέχρι το 2035 η Ευρωπαϊκή Ένωση θα αντιμετωπίσει τεράστιο πρόβλημα εξάρτησης από εισαγόμενες πηγές ενέργειας. Ειδικά για τη χώρα μας προβλέπουν ότι η εξάρτηση αυτή από το 69% το 2010, θα φτάσει στο 80%. Τι σημαίνει αυτό; Σημαίνει ότι χρειάζονται σημαντικές επενδύσεις σε ένα πανευρωπαϊκό δίκτυο μεταφοράς ενέργειας και βεβαίως επενδύσεις αναβάθμισης, εκσυγχρονισμού του ενεργειακού μίγματος κάθε χώρας και της Ευρώπης στο σύνολό της.
Για να το πετύχει αυτό η Ευρωπαϊκή Ένωση, τα είκοσι οκτώ κράτη-μέλη – τότε δεν ήταν η Κροατία κράτος-μέλος – θέσπισαν σταδιακά, το 1996, το 2003 και το 2009, τρία νομοθετικά πακέτα μέσα από τα οποία αποφασίστηκαν κοινοί κανόνες για να δημιουργηθεί μια μεγάλη, ενιαία και ανοιχτή ενεργειακή αγορά.
Η προσαρμογή αυτή δεν ήταν εύκολη για κανένα κράτος-μέλος. Αρκεί να πω –και αυτό σημειώστε το, παρακαλώ– ότι για την ενσωμάτωση δύο οδηγιών, των δύο πρώτων πακέτων, η χώρα μας χρειάστηκε να νομοθετήσει επτά πλαίσια, επτά νόμους και αμέτρητες διατάξεις, συχνά επικαλυπτόμενες και αντικρουόμενες.
Αυτό οδήγησε στη διατήρηση μέχρι και σήμερα της μονοπωλιακής δομής της αγοράς. Ποιος ήταν ο λόγος; Θεωρήθηκε τότε ως ο μόνος τρόπος που μπορεί να λειτουργήσει ως ασπίδα στο ενδεχόμενο αύξησης των τιμών ενέργειας. Αποδείχθηκε στην πράξη ότι αυτή η ασπίδα δεν λειτούργησε. Η άνοδος των τιμών των καυσίμων και η κρίση -δηλαδή σε αυτήν την περίπτωση η έλλειψη ρευστότητας και η εκτίναξη του κόστους των υπηρεσιών κοινής ωφέλειας- δεν σχολιάστηκε από κανέναν.
Η ουσία, όμως, δεν είναι αυτή, αλλά η ίδια η αγορά. Το άνοιγμα της αγοράς ηλεκτρικής ενέργειας, κύριοι συνάδελφοι, έχει συνδεθεί με την ανάπτυξη των δικτύων, με τη βελτίωση της παραγωγικότητας των μονάδων, με τη μείωση των τιμών, μακροπρόθεσμα έστω, αλλά και με την υπεύθυνη ενεργειακή συμπεριφορά των καταναλωτών. Τι σημαίνει υπεύθυνη ενεργειακή συμπεριφορά; Σημαίνει ότι ο καταναλωτής αλλά και οι επιχειρήσεις παίρνουν ένα μήνυμα ότι υπάρχει κρίση στην ενεργειακή αγορά και ανάλογα προσαρμόζουν τη συμπεριφορά τους. 
Ο δρόμος αυτός, κυρίες και κύριοι συνάδελφοι, δεν είναι φιλελεύθερος. Ο δρόμος αυτός είναι δυτικός, είναι ευρωπαϊκός και είναι και υποχρεωτικός λόγω της συμμετοχής μας στην Ευρωπαϊκή Ένωση. Θα σταθώ σε αυτό που συζητάμε σήμερα. Η τρίτη οδηγία, που είναι και η τελευταία, υποχρεώνει καθετοποιημένες εταιρείες, όπως η ΔΕΗ, να διαχωρίσουν με ουσιαστικό τρόπο τις δραστηριότητές τους, δηλαδή την παραγωγή, την προμήθεια και τη μεταφορά.
Η οδηγία έδινε τρεις, όπως ξέρουμε όλοι, εναλλακτικές λύσεις. Αυτές άφηναν τα κράτη-μέλη ελεύθερα να επιλέξουν ανάλογα με το είδος της απελευθέρωσης που επιθυμούν, το είδος του διαχωρισμού δηλαδή που επιθυμούν. 
Η πρώτη επιλογή ήταν ο πλήρης ιδιοκτησιακός διαχωρισμός –εκτός από νομικός και λειτουργικός- του διαχειριστή του δικτύου μεταφοράς από τη μητρική εταιρεία, δηλαδή του ΑΔΜΗΕ, του Ανεξάρτητου Διαχειριστή της Μεταφοράς Ηλεκτρικής Ενέργειας, από τη ΔΕΗ. Αυτό επέλεξαν τα περισσότερα κράτη-μέλη στον Βορά, αλλά και στον Νότο. Και επειδή κάναμε μεγάλη συζήτηση στην επιτροπή, θα καταθέσω επικαιροποιημένο πίνακα του Οκτωβρίου 2013, ο οποίος δείχνει ότι το μοντέλο αυτό επέλεξαν είκοσι επτά εταιρείες, όχι κράτη, γιατί σε κάθε κράτος υπάρχουν πολλές εταιρείες.
(Στο σημείο αυτό ο Βουλευτής κ. Κωνσταντίνος Μουσουρούλης, καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η δεύτερη επιλογή ήταν η ενοικίαση του δικτύου από τη ΔΕΗ σε μια άλλη εταιρεία που να το διαχειρίζεται με τρόπο ανεξάρτητο. Αυτήν την επιλογή την απέρριψαν όλα σχεδόν τα κράτη-μέλη επειδή δημιουργούσε μια πολύπλοκη σχέση μεταξύ του ιδιοκτήτη του δικτύου και του διαχειριστή. Στον πίνακα που κατέθεσα, δύο μόνο εταιρείες έχουν επιλέξει αυτό το μοντέλο.
Τρίτη επιλογή ήταν η απόσχιση των κλάδων μεταφοράς και διανομής ηλεκτρικής ενέργειας από τη μητρική εταιρεία. Αυτό επιλέξαμε εμείς, ενσωματώνοντας την οδηγία με τον ν. 4001/2011. Σε εφαρμογή της τρίτης επιλογής δημιουργήθηκαν πέντε εταιρείες σε τέσσερα κράτη-μέλη, φαίνεται και αυτό στον πίνακα, στην Ελλάδα, τη Γαλλία, την Αυστρία και τη Γερμανία με δύο εταιρείες. Σε εφαρμογή, λοιπόν, του νόμου στην Ελλάδα ιδρύθηκε ο ΑΔΜΗΕ και ο ΔΕΔΔΗΕ. Οι δύο αυτές εταιρείες εντάχθηκαν στον όμιλο της ΔΕΗ ως θυγατρικές 100%. Ο ΑΔΜΗΕ απέκτησε την ιδιοκτησία των δικτύων μεταφοράς υψηλής τάσης και την αρμοδιότητα να τα λειτουργεί, να τα συντηρεί και να τα αναπτύσσει.
Η επιλογή αυτή, κυρίες και κύριοι συνάδελφοι, υιοθετήθηκε από το Συμβούλιο Υπουργών Ενέργειας της Ευρωπαϊκής Ένωσης το 2008 σε συνέχεια πρότασης και διαπραγμάτευσης, αλλά και συμμαχιών που είχε κάνει η κυβέρνηση Κώστα Καραμανλή εκείνη την εποχή. Θεωρήθηκε τότε ότι ήταν ένα ιδανικό μοντέλο. Ποιο συμπέρασμα βγαίνει μέχρι εδώ; Ότι πλήρως καθετοποιημένες εταιρείες δεν είναι πλέον αποδεκτές στην ευρωπαϊκή έννομη τάξη. 
Θα ήθελα, λοιπόν, από το ΣΥΡΙΖΑ ρητά και κατηγορηματικά με μια δημόσια δήλωση να μας πει εάν αυτά που ακούσαμε στην επιτροπή από τον αγαπητό εισηγητή κ. Πετράκο, αλλά και από άλλους συναδέλφους, όπως ο κ. Στρατούλης, ότι δηλαδή τάσσονται υπέρ μιας ενιαίας δημόσιας και πλήρως καθετοποιημένης ΔΕΗ, αν αποτελεί θέση του ΣΥΡΙΖΑ; Γιατί αν αποτελεί θέση του κόμματος, αυτό σημαίνει απόρριψη του ενεργειακού πακέτου, τόσο απλά. Δεν μιλάμε ακόμα για ιδιωτικοποίηση, θα φτάσω και εκεί. Σημαίνει, δηλαδή, απόρριψη της Ευρώπης, όχι της Ευρωζώνης. Θα ήθελα να μην το ξεχάσετε και να μου απαντήσετε.
Θέλω να δείξετε επιτέλους μία στοιχειώδη επαφή με τις ευρωπαϊκές σας υποχρεώσεις. Μην τα αφήνετε όλα στον κ. Τσίπρα. 
Κάτι ακόμα. Έστω ότι είναι αυτή η θέση σας. Συμβαδίζετε πλήρως με το ΚΚΕ; Η ελεύθερη οικονομία δεν ήταν επιλογή ούτε του Μάαστριχτ, δεν ήταν επιλογή ούτε της Συνθήκης της Ρώμης, ήταν επιλογή της χώρας μας από το τέλος του Β΄ Παγκοσμίου Πολέμου, όταν αποφασίσαμε –η πλειοψηφία τότε- ότι δεν θέλουμε να είμαστε με την πλευρά των κλειστών οικονομιών και του ολοκληρωτισμού. Στην ελεύθερη οικονομία, κυρίες και κύριοι συνάδελφοι, ανταγωνίζεται μέχρι και η Κίνα. Οι περισσότεροι από εσάς, είστε ακόμα στην Οκτωβριανή Επανάσταση. Ο κόσμος, όμως, προχώρησε.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91818"," Σε ποια οικονομία είσαστε; Στην δεκαετία του ’60;","ΠΑΝΑΓΙΩΤΗΣ ΛΑΦΑΖΑΝΗΣ",279
"91819"," Ακόμα κι αν η κατεύθυνση που παίρνει δεν σας εξυπηρετεί, ο στόχος όλων μας είναι να τη βελτιώσουμε, δεν είναι να την απορρίψουμε.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91820"," Στην δεκαετία του ’70 είσαστε; Σε ποια οικονομία είσαστε;","ΠΑΝΑΓΙΩΤΗΣ ΛΑΦΑΖΑΝΗΣ",279
"91821"," Κυρίες και κύριοι συνάδελφοι, να τη βελτιώσουμε με τις συνθήκες του σήμερα κι όχι με τις συνθήκες του 1917.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91822"," Ποιο ’17; Τη δεκαετία του ’60, του ’70, του ’80 η Ελλάδα τι ήταν εκεί;","ΠΑΝΑΓΙΩΤΗΣ ΛΑΦΑΖΑΝΗΣ",279
"91823"," Ακούστε αυτό που σας λέω. Αν εσείς είστε υπέρ –οι δύο συνάδελφοι- μίας ενιαίας δημόσιας και πλήρως καθετοποιημένης ΔΕΗ, εξηγήστε μου γιατί ο Πρόεδρος του  ΣΥΡΙΖΑ, κ. Τσίπρας, όταν μίλησε στους βιομηχάνους –έχω εδώ την ομιλία του- είπε επί λέξει: «Κυβέρνηση ΣΥΡΙΖΑ και πλήρης ιδιωτικοποίηση της ενέργειας και της διαχείρισης των ενεργειακών πόρων της πατρίδας μας είναι έννοιες ασυμβίβαστες». Το καταθέτω στα Πρακτικά.
(Στο σημείο αυτό ο Βουλευτής κ. Κωνσταντίνος Μουσουρούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
Τι θα πει «πλήρης» ιδιωτικοποίηση; Υπάρχει και μερική ιδιωτικοποίηση; Αν υπάρχει και την αποδέχεστε, πείτε μας τι ακριβώς εννοείτε. Ποια από αυτά που έχουν γίνει μέχρι τώρα δέχεστε και ποια απορρίπτετε; Έχει σημασία αυτό. Διαφορετικά ή εσείς αδειάζετε τον κ. Τσίπρα ή εκείνος αδειάζει εσάς. 
Θέλω ακόμα να ρωτήσω να μας πει τι εννοούσε ο κύριος συνάδελφος -θα μου το απαντήσει ο εισηγητής στη δευτερολογία του- μεταφράζοντας τον κ. Τσίπρα, ότι, δηλαδή, ο Πρόεδρος του ΣΥΡΙΖΑ, όταν μίλησε στους βιομηχάνους, εννοούσε ότι δεν θα γίνουν αποδεκτές -είναι ενδιαφέρον, κυρίες και κύριοι συνάδελφοι- οι μνημονιακές ιδιωτικοποιήσεις που προχωρούν περαιτέρω την ιδιωτικοποίηση της ενέργειας. Δεν είναι το ίδιο πράγμα. 
Θα πω κάτι ακόμα, το οποίο και αυτό έχει την σημασία του. Σε κάθε ομιλία του ο κ. Τσίπρας απευθύνεται ή επικαλείται την υγιή επιχειρηματικότητα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91824"," Καλά, οπαδός του κ. Τσίπρα είστε;","ΠΑΝΑΓΙΩΤΗΣ ΛΑΦΑΖΑΝΗΣ",279
"91825"," Θα ήθελα παρακαλώ, για τη συνέχεια της συζήτησης να μας δοθεί ένας ορισμός του τι σημαίνει «υγιής επιχειρηματικότητα». Εγώ δεν το έχω καταλάβει. Όλοι οι συνάδελφοι του ΣΥΡΙΖΑ, μιλώντας στην επιτροπή, προειδοποίησαν τους υποψήφιους επενδυτές –όπως τους αποκάλεσαν «κερδοσκόπους»- ότι θα χάσουν και τα ψίχουλα που θα βάλουν. Είστε βέβαιοι, δηλαδή, ότι οι εταιρείες που θα κατέβουν στο διαγωνισμό, δεν θα είναι υγιείς επιχειρήσεις; 
Σε σχέση με το νομοσχέδιο που συζητάμε σήμερα. Κυρίες και κύριοι συνάδελφοι, η Κυβέρνηση εισηγείται τη μετάβαση στην πρώτη επιλογή, δηλαδή στον πλήρη ιδιοκτησιακό διαχωρισμό σε συνδυασμό με ιδιωτικοποίηση του ΑΔΜΗΕ.
(Θόρυβος στην Αίθουσα)
Κύριε Πρόεδρε, παρακαλώ.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91826"," Το έχω πει επανειλημμένα, κύριε συνάδελφε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91827"," Καταλαβαίνω. 
Σήμερα θα ακούσετε μόνο επιχειρήματα, όχι συνθήματα. 
Η Κυβέρνηση εισηγείται τη μετάβαση στην πρώτη επιλογή, δηλαδή στον πλήρη ιδιοκτησιακό διαχωρισμό, σε συνδυασμό με ιδιωτικοποίηση του ΑΔΜΗΕ. Το 66% του μετοχικού κεφαλαίου θα μεταβιβαστεί σε στρατηγικό επενδυτή που θα επιλεγεί από τη ΔΕΗ κατόπιν διαγωνισμού που θα κάνει η ΔΕΗ και το έσοδο θα το εισπράξει η ΔΕΗ, όχι η μαύρη τρύπα, όπως ακούστηκε, του κρατικού προϋπολογισμού. 
Το υπόλοιπο 34% θα αποκτηθεί απευθείας από το δημόσιο, χωρίς να επιβαρυνθεί ο φορολογούμενος ή ο καταναλωτής αφού θα αποσβεστεί μακροπρόθεσμα από τη διεύρυνση του υφιστάμενου λιγνιτικού τέλους, έτσι ώστε να μην υπάρξει καμμία απολύτως επιβάρυνση. Μας ρωτήσατε -και πολύ σωστά- γιατί αλλάξαμε επιλογή. 
Απαντώ. Πρώτον, την εποχή που συζητείτο η οδηγία και ο ομιλών είχε την ευθύνη της διαπραγμάτευσης, ήταν σε εξέλιξη μία προσπάθεια αναδιοργάνωσης της ΔΕΗ. Θεωρήσαμε τότε πως μέχρι να ολοκληρωθεί η αναδιοργάνωση αυτή, δεν θα ήταν σωστό να αποκόψουμε απότομα το μονοπωλιακό τμήμα από το ανταγωνιστικό. 
Τελικά, τι έγινε; Ανακόπηκε απότομα η αναδιοργάνωση της ΔΕΗ. Από ποιους; Από το δίδυμο Ρίζου-Φωτόπουλου. Ο ένας εξ αυτών υπήρξε στέλεχος σας που διαγράψατε το 2011 και ο άλλος είναι συνοδοιπόρος σας. Αυτό έγινε. Όποιος έχει αμφιβολία γι’ αυτά που συνέβησαν εκείνη την περίοδο, αρκεί να μπει στο διαδίκτυο και να δει τα βίντεο. Είναι όλα εκεί. Θα καταλάβει, δηλαδή, τι θα πει συνδικαλιστικός ακτιβισμός, τι θα πει συνδικαλιστικό ήθος και πρακτική.
Δεύτερον, κάναμε αυτή την επιλογή γιατί η Οδηγία δεν απαγόρευε, αν σε αρχική φάση επιλέξεις το μοντέλο της ΑΔΜΗΕ που επιλέξαμε εμείς, αργότερα να περάσεις στον πλήρη διαχωρισμό. 
Έξι χρόνια μετά τη διαπραγμάτευση αυτή και δύο χρόνια μετά την ψήφιση του ν. 4001/2011, όχι εμείς αλλά όλα τα κράτη-μέλη -και είδατε πόσα κράτη-μέλη έχουν κάνει αυτήν την επιλογή- διέγνωσαν επιβεβαιώνοντας αυτό που έλεγε από την αρχή η Ευρωπαϊκή Επιτροπή, ότι αυτή η λύση είναι γραφειοκρατική και κοστοβόρα, δημιουργεί πολλά προβλήματα συνεννόησης και πάνω απ’ όλα δεν εξασφαλίζει -και αυτό πρέπει να το κρατήσετε- τον έλεγχο του δικτύου σε περίπτωση πλήρους ιδιωτικοποίησης της μητρικής εταιρείας. Δεκτό το επιχείρημα; 
Επίσης, χώρες του πρώην ανατολικού μπλοκ, μέχρι και η Βουλγαρία, έχουν προχωρήσει σε αυτό το μοντέλο. Μάλιστα πρόσφατα, αν θυμάμαι καλά, η Βουλγαρία επέβαλε και πρόστιμο για κατάχρηση δεσπόζουσας θέσης από τη δική της κρατική εταιρεία. 
Εσείς όμως, κύριοι του ΣΥΡΙΖΑ, το βιολί σας. Μας είπατε ότι η αλλαγή μοντέλου επιβλήθηκε από το μνημόνιο. Κυρίες και κύριοι συνάδελφοι, λάθος! Παραπέμπω όλους τους νηφάλιους συναδέλφους στην ομιλία που είχε κάνει ο κ. Καλαφάτης, σημερινός Υφυπουργός, εισηγητής τότε της Νέας Δημοκρατίας στον ν. 4001/2011, όπου έλεγε καθαρά και ξάστερα ότι η Νέα Δημοκρατία επιθυμεί το μοντέλο του πλήρους ιδιοκτησιακού διαχωρισμού με μερική ιδιωτικοποίηση της ΔΕΗ, δηλαδή αυτό που κάνουμε τώρα. Κρατήστε, λοιπόν, σημείωση και μην επανέλθετε ή σβήστε τα από τις ομιλίες σας οι επόμενοι. 
Επίσης, θέλω να πω κάτι εξίσου σημαντικό. Αναζητώντας, συνάδελφοι του ΣΥΡΙΖΑ, ένα βολικό παράδειγμα από το εξωτερικό, μας είπατε ότι τα δίκτυα σε ορισμένα κράτη-μέλη ανήκουν σε 100% κρατικές εταιρείες. Συμφωνώ απολύτως. Τι δεν μας είπατε όμως; Ότι αυτές επ’ ουδενί συνδέονται με παραγωγούς ή με προμηθευτές και όπου συνδέονται, η μετοχική συμμετοχή τους είναι από μηδέν κόμμα κάτι τοις εκατό έως 20%, για να το ξεκαθαρίσουμε. 
Τέλος, μας ρωτήσατε γιατί τροποποιούμε την πράξη υπουργικού συμβουλίου του Ιουλίου 2001, σχετικά με την αναδιάρθρωση και αποκρατικοποίηση της ΔΕΗ. Σας απαντώ ευθέως. Διότι η πράξη προέβλεπε το 51% και τώρα πάμε στο 66%. Οι σύμβουλοι της ΔΕΗ, εισηγήθηκαν ότι είναι πιο συμφέρον για την εταιρεία, τα χρήματα θα είναι περισσότερα και η εταιρεία θα μπορέσει πολύ εύκολα να ανακεφαλαιοποιηθεί. Η μία φάση εξασφαλίζει καλύτερη απόδοση. 
Θέλω επίσης να απευθυνθώ και στη ΔΗΜΑΡ, γιατί πολλές φορές ειπώθηκε ότι η λύση αυτή αποφασίστηκε αφού έφυγε η ΔΗΜΑΡ από την Κυβέρνηση. Καταθέτω στα Πρακτικά απόσπασμα ανακοίνωσης του κυβερνητικού εκπροσώπου κ. Κεδίκογλου στις 15 Μαϊου 2013, στο οποίο περιγράφει ακριβώς αυτό που συζητάμε σήμερα, με τη διαφορά ότι δεν πάμε σε μια φάση, αλλά σε δύο φάσεις. 
(Στο σημείο αυτό ο Βουλευτής κ. Κωνσταντίνος Μουσουρούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, πιστεύω ότι το νομοσχέδιο ωφελεί την εθνική οικονομία, τον καταναλωτή και την ίδια τη ΔΕΗ. 
(Στο σημείο αυτό κτυπάει το κουδούνι λήξεως του χρόνου ομιλίας του κ. Βουλευτή)
Κύριε Πρόεδρε, ζητώ την ανοχή σας για ένα λεπτό. 
Πρώτον, η οικονομία θα ωφεληθεί διπλά, αφού ανοίγει ο δρόμος για επενδύσεις, που είναι ο υπ’ αριθμόν ένα στόχος της χώρας, και μάλιστα για επείγουσες επενδύσεις σε δίκτυα, για να εξισορροπήσουμε -είναι απόλυτη ανάγκη- την μεγάλη αύξηση της διείσδυσης των ΑΠΕ. Χωρίς δίκτυα δεν θα μπορέσουμε να αναπτύξουμε τις ΑΠΕ ή να κρατήσουμε αυτές που έχουμε. 
Επιπλέον, ανοίγει ο δρόμος για επενδύσεις στην παραγωγή ενέργειας. Το ενεργειακό μας μίγμα είναι ακριβό. Θα εξηγήσω άλλη στιγμή τους λόγους.
Κυρίες και κύριοι συνάδελφοι του ΣΥΡΙΖΑ, οι στρεβλώσεις δεν είναι δήθεν, όπως λέτε. Είναι ουσιαστικές και οδήγησαν στο να διατηρηθεί η δομή της αγοράς σε τελείως μονοπωλιακή κατάσταση είκοσι χρόνια από την απελευθέρωση.
Επίσης, το νομοσχέδιο μας δίνει τη δυνατότητα να πετύχουμε έναν ακόμα στόχο της χώρας: Εξαγωγές. Μην το βλέπετε κοντόφθαλμα, ότι λόγω της κρίσης δεν πρόκειται να συνεχιστεί η ζήτηση που έχουμε. Σήμερα έχουμε υπερπληθώρα ισχύος, όμως αργότερα -και πρέπει να κοιτάμε μακροπρόθεσμα, γιατί η δουλειά μας είναι να κοιτάμε μακριά και όχι κοντά- θα αυξηθεί η ζήτηση ενέργειας. 
Δεύτερον, ο καταναλωτής θα ωφεληθεί διπλά, γιατί όχι μόνο θα καλυφθεί -και είμαι βέβαιος γι’ αυτό- αδιαλείπτως σε όλη τη χώρα και στα νησιά, αλλά και γιατί η αγορά θα λειτουργήσει καλύτερα, αφού ένας πραγματικά ανεξάρτητος διαχειριστής θα είναι και αποτελεσματικός και θα αποτελέσει έναυσμα για τον εξορθολογισμό του μίγματος. Η λέξη κλειδί είναι εμπιστοσύνη!
Τρίτον, η ΔΕΗ θα ωφεληθεί διπλά, γιατί σε συνδυασμό με την ιδιωτικοποίησή της –όπως είπα και πριν- και την οικονομική της θέση θα βελτιώσει, αλλά και θα αυξήσει την αποδοτικότητά της λόγω ακριβώς του υγιούς ανταγωνισμού που θα αναπτυχθεί. Ένα ανταγωνισμός που δεν αναπτύχθηκε ποτέ και όποτε αναπτύχθηκε δεν ήταν υγιής. Ασφαλώς και αυτά δεν αρκούν για να υπερψηφίσετε το νομοσχέδιο.
Άκουσα τα συνθήματα του ΣΥΡΙΖΑ στην επιτροπή, «ξεπουλάμε, λεηλατούμε, χαρίζουμε, το δημόσιο θα βάλει στο κεφάλι του νταβατζή, απαξιώνει τη ΔΕΗ, παραδίδει ένα δημόσιο αγαθό», ακούστε, κύριε Βορίδη, «σε ιδιώτη, αδηφάγο, τυχάρπαστο, τυχοδιώκτη, εκβιαστή και εκχωρούμε την εθνική κυριαρχία». Έτσι ειπώθηκαν στη επιτροπή! Αυτήν την εικόνα έχετε για τους επενδυτές.
(Θόρυβος στην Αίθουσα)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91828"," Παρακαλώ, ησυχία!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91829"," Απαντώ πολύ σύντομα, κύριε Πρόεδρε, με επιχειρήματα.
Είπατε ότι θα αλλοιωθεί ο χαρακτήρας του ΑΔΜΗΕ. Δεν θα αλλοιωθεί γιατί  -είτε ιδιώτης είτε δημόσιο- ο χαρακτήρας του καλύπτεται και προστατεύεται από την ίδια την οδηγία. Δεν θα χαθεί ο έλεγχος στα δίκτυα διότι η καταστατική μειοψηφία επιτρέπει να γίνει έλεγχος στρατηγικών αποφάσεων. 
Δεν θα υποτιμηθεί η αξία του ΑΔΜΗΕ, διότι τα περιουσιακά του στοιχεία θα αποτιμηθούν με βάση την αρχική αποτίμηση που είχε γίνει όταν αποφασίστηκε η απόσχιση των δύο κλάδων. Έχετε κάποιο στοιχείο να αμφισβητείτε. Την αποτίμηση που έγινε τότε; Και ρωτώ. Αν έχετε, γιατί δεν ξεσηκώσατε τον κόσμο όταν ψηφίστηκε ο ν. 4001/2011; Γιατί, τότε δεν τέθηκαν τα ερωτήματα εάν είναι σωστή ή λάθος η αποτίμηση;
Λέτε, επίσης ότι οι επενδυτές δεν θα κάνουν επενδύσεις. Δεν έχετε διαβάσει την οδηγία. Η οδηγία είναι υποχρεωτική, ο διαχειριστής προτείνει και δεσμεύεται. Εάν δεν τις κάνει, χάνει την άδεια! Εγώ το εμπόδιο ξέρετε πού το βλέπω; Στους δήμους. Οι δήμοι όλα αυτά τα χρόνια, είτε είναι δημόσιο είτε είναι ιδιώτης ο διαχειριστής, μπλοκάρουν τα έργα. Δείτε τα ΚΥΤ παντού σε όλη την Ελλάδα και τις γραμμές μεταφοράς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Λέτε ότι ο επενδυτής έχει εξασφαλισμένη χρηματοδότηση. Πού είδατε την εξασφαλισμένη χρηματοδότηση; Την προέγκριση της Ευρωπαϊκής Τράπεζας Επενδύσεων;","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91830"," Παρακαλώ, ολοκληρώστε.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91831"," Και κάτι ακόμα για το ΕΣΠΑ. Είπατε ότι ήμουν υπεύθυνος για το ΕΣΠΑ. Αναγνωρίζετε ότι κάτι παραπάνω ξέρω. Εγώ τι βλέπω; Ότι τα έργα θ ενταχθούν με την επιλεξιμότητα που θα ορίζουν τα προγράμματα. Δεν θα μπουν όλα στο ΕΣΠΑ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κλείνω, κύριε Πρόεδρε.
Και στο τέλος - τέλος ο επενδυτής θα τα υλοποιήσει –είναι γνωστό και επιβεβαιωμένο- καλύτερα, οικονομικότερα, και ταχύτερα.
Κάτι ακόμα και τελευταίο. Το ΕΣΠΑ θα εξοικονομήσει και πόρους, διότι ο χώρος που θα καταλάβουν τα έργα ΑΔΜΗΕ, θα είναι μικρότερος και έτσι θα μπορούμε να διοχετεύσουμε πόρους στην περιφέρεια ή όπου αλλού νομίζουμε.
Κυρίες και κύριοι συνάδελφοι, η επιχειρηματολογία είναι πολύ μεγάλη, το θέμα είναι πολύ μεγάλο, να καταλάβουμε όμως τι θα πει στρέβλωση του ανταγωνισμού, τι θα πει οχύρωση πίσω από ιδεοληψίες. Σε όλες τις άλλες χώρες του κόσμου η ελεύθερη οικονομία έχει αποδείξει ότι έχει φέρει επενδύσεις επ’ ωφελεία της κοινωνίας.
Όλη αυτή η συζήτηση δείχνει κάτι το οποίο πιστεύω απόλυτα. Εάν υπήρχε ΣΥΡΙΖΑ στο τέλος του 19ου αιώνα, δεν θα ψήφιζε τη Βιομηχανική Επανάσταση.
Ευχαριστώ.
(Χειροκροτήματα από την πτέρυγα της Νέας Δημοκρατίας)","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91832"," Το λόγο έχει ο Υπουργός κ. Μανιάτης.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91833"," Κύριε Πρόεδρε, τρεις νομοτεχνικές βελτιώσεις.
Στην τροπολογία με γενικό αριθμό 1111 και ειδικό 141 η παράγραφος 5 της τροπολογίας διαγράφεται. Είναι το θέμα με το ασφαλιστικό. Έχουν υπάρξει παρερμηνείες. Άρα, δεν υπάρχει λόγος να υπάρχει.
Η παράγραφος 3 του άρθρου 1 αναδιατυπώνεται έτσι ώστε στην πραγματικότητα για οποιαδήποτε μεταβολή ακόμα και όταν υπάρξει αύξηση μετοχικού κεφαλαίου του ΑΔΜΗΕ, το ελληνικό δημόσιο να παίρνει κάθε πρόνοια έτσι ώστε διαρκώς το ποσοστό του να είναι τουλάχιστον 34%, ακόμη –επαναλαμβάνω- και όταν υπάρξει αύξηση του μετοχικού κεφαλαίου.
Υπάρχει επίσης ακόμη μία διατύπωση που αφορά την κατάτμηση και τα «τυφλά» οικόπεδα του ΑΔΜΗΕ.
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης, καταθέτει για τα Πρακτικά τις προαναφερθείσες νομοτεχνικές βελτιώσεις οι οποίες έχουν ως εξής:
(Να καταχωριστούν οι σελ. 94 έως 95)","ΙΩΑΝΝΗΣ ΜΑΝΙΑΤΗΣ",297
"91834"," Παρακαλώ να διανεμηθούν στους κυρίους και στις κυρίες συναδέλφους. 
Τον λόγο έχει ο εισηγητής του ΣΥΡΙΖΑ κ. Αθανάσιος Πετράκος.","ÎšÎ±Î»Î±Î½Ï„Î¶Î·Ï‚ Î“ÎµÏ‰Ï�Î³Î¹Î¿Ï‚",174
"91835"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, καλούμε για μια ακόμη φορά την Κυβέρνηση να αποσύρει τώρα το νομοσχέδιο για την εκποίηση του ΑΔΜΗΕ για το ξεπούλημα των δικτύων ηλεκτρικής ενέργειας. Το νομοσχέδιο αυτό δεν έχει την υποστήριξη όχι μόνο κανενός κόμματος της Αντιπολίτευσης, όχι μόνο κανενός εργαζόμενου της ΔΕΗ και του ΑΔΜΗΕ, αλλά ούτε και κανενός κοινωνικού φορέα όπως φάνηκε και στην επιτροπή, πλην του ΣΕΒ.
Εάν παρ’ όλα αυτά η Κυβέρνηση επιμείνει στη συζήτησή του και στην ψήφισή του, η ευθύνη θα βρίσκεται προσωπικά σε κάθε Βουλευτή να αποτρέψει με την ψήφο του το ξεπούλημα της στρατηγικότερης υποδομής της χώρας. Δεν έχει κανένα δικαίωμα η Κυβέρνηση να ιδιωτικοποιήσει περαιτέρω τη ΔΕΗ, η οποία είναι η σημαντικότερη δημόσια επιχείρηση του τόπου, η οποία έχει φτιαχτεί με το υστέρημα, τον ιδρώτα αλλά και το αίμα των εργαζομένων και του ελληνικού λαού. Δεν έχει κανένα δικαίωμα να εκχωρήσει στους ιδιώτες τον ΑΔΜΗΕ, τη βασικότερη στρατηγική εθνική υποδομή της χώρας, δηλαδή το φυσικό μονοπώλιο του δικτύου μεταφοράς ηλεκτρικής ενέργειας που συνδέεται με ένα από τα σημαντικότερα δημόσια αγαθά, δηλαδή το ηλεκτρικό ρεύμα.
Το παρόν νομοσχέδιο προβλέπει το ξεπούλημα του 66% της εταιρείας σε επενδυτή και το υπόλοιπο 34% να περάσει στο ελληνικό δημόσιο. Δεν έχει αυτό το δικαίωμα για δέκα λόγους.
Πρώτον, διότι η εκποίηση των δικτύων ηλεκτρικής ενέργειας σημαίνει εκχώρηση εθνικής κυριαρχίας. Ο ΑΔΜΗΕ είναι στρατηγική υποδομή που σχετίζεται άμεσα με την εθνική άμυνα και ασφάλεια της χώρας. Απ’ το Εθνικό Κέντρο Ελέγχου Ενέργειας, που λειτουργεί ο ΑΔΜΗΕ, ελέγχεται και διασφαλίζεται η ηλεκτροδότηση όλων των τηλεπικοινωνιακών συστημάτων εντοπισμού των Ενόπλων Δυνάμεων και η λειτουργία εξειδικευμένων οπλικών συστημάτων. 
Συνεπώς η εκμίσθωση του ΑΔΜΗΕ σε ιδιώτες συνιστά ομηρία της χώρας σε όλα τα επίπεδα. Η καταψήφιση, λοιπόν, του συγκεκριμένου νομοσχεδίου από τους Βουλευτές συνιστά και πατριωτική πράξη. Είναι χαρακτηριστικό ότι ακόμα και στην κοιτίδα του καπιταλισμού, στις ΗΠΑ, ο αντίστοιχος ΑΔΜΗΕ ανήκει στην Ομοσπονδιακή Κυβέρνηση και πιο συγκεκριμένα στο Υπουργείο Άμυνας.
Δεύτερον, η εκποίηση των δικτύων μεταφοράς ηλεκτρικής ενέργειας είναι εκτός των προγραμματικών δεσμεύσεων, όσα και να προσπαθούν να πουν τώρα οι κυβερνητικοί Βουλευτές και ο εισηγητής της Νέας Δημοκρατίας, της Κυβέρνησης και του ίδιου του Πρωθυπουργού, ο οποίος είχε πει ότι τα δίκτυα δεν πωλούνται.
Τρίτον, ο ΑΔΜΗΕ είναι η ραχοκοκαλιά της ΔΕΗ και της μεταφοράς του ηλεκτρικού ρεύματος της Ελλάδας που το 2012 κατ’ επιταγή της Ευρωπαϊκής Ένωσης έγινε 100% θυγατρική εταιρεία της ΔΕΗ. Αποτελεί μια τεράστια δημόσια περιουσία η οποία, με τους μετριότερους υπολογισμούς, αποτιμάται στα 8 δισεκατομμύρια χωρίς να αποτιμάται σε αυτό το ποσό το κεφαλαιοποιημένο κόστος των μελετών όλης αυτής της υποδομής, η οποία έχει γίνει μέσα από το υψηλής και μοναδικής εμπειρίας και γνώσης άριστο επιστημονικό προσωπικό. Αποτελείται από έντεκα χιλιάδες χιλιόμετρα εναερίων γραμμών υψηλής τάσης, υπογείων και υποβρυχίων καλωδίων των 150KV και 400KV, από διακόσιους είκοσι ένα υποσταθμούς και κέντρα υψηλής τάσης, από τα τρία Εθνικά Κέντρα Ελέγχου Ενέργειας, τα οποία με αδιάλειπτη και εικοσιτετράωρη παρουσία του έμπειρου προσωπικού διασφαλίζουν την αξιόπιστη και ασφαλή μεταφορά της ηλεκτρικής ενέργειας. 
Συνεπώς είναι θεμέλιο για την παραγωγική και οικονομική ανάπτυξη της χώρας, εξασφαλίζει τον απρόσκοπτο εφοδιασμό κάθε οικονομικής δραστηριότητας με ηλεκτρικό ρεύμα και επιδρά στην τελική τιμή κάθε προϊόντος και υπηρεσίας. Άρα, είναι στρατηγική εθνική υποδομή και θεμέλιο, εκτός από την παραγωγική ανάπτυξη, για δημοκρατία, άμυνα και ανεξαρτησία της χώρας. 
Είναι χαρακτηριστικό ότι και οι δύο χούντες της επταετίας πρώτα κατέλαβαν το τότε Εθνικό Κέντρο Ελέγχου Ενέργειας, στο Ρουφ, και μετά τη Βουλή. Το ΝΑΤΟ, στη Γιουγκοσλαβία, πρώτα βομβάρδισε το αντίστοιχο Κέντρο Ελέγχου Ενέργειας και μετά τους άλλους στρατηγικούς στόχους της τότε Γιουγκοσλαβίας.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Τέταρτον, η Κυβέρνηση προχωρά στην εκποίηση του ΑΔΜΗΕ σαν πιλότο για το ξεπούλημα της ΔΕΗ και το έχει διατυπώσει με την απαράδεκτη πράξη του υπουργικού συμβουλίου της 24 Ιουλίου. Η ιδιωτικοποίηση, λοιπόν, της ΔΕΗ επιταχύνεται με το συγκεκριμένο νομοσχέδιο για να δοθεί από το υπόλοιπο 51% στους ιδιώτες. Με την πραξικοπηματική πράξη του υπουργικού συμβουλίου της 24 Ιουλίου αποφάσισε η Κυβέρνηση το χρονοδιάγραμμα του ξεπουλήματος της ΔΕΗ και της ολοκληρωτικής της παράδοσης, αλλά και του Ανεξάρτητου Διαχειριστή Μεταφοράς Ηλεκτρικής Ενέργειας, δηλαδή του ΑΔΜΗΕ, στα μεγάλα ιδιωτικά συμφέροντα. 
Αυτές τις μέρες εφαρμόζεται το πρώτο σκέλος της πράξης του υπουργικού συμβουλίου, εκτός εάν η θέληση των Βουλευτών και της Βουλής είναι διαφορετική, κάτι που ελπίζουμε. Αμέσως μετά η Κυβέρνηση θα φέρει νέο νομοσχέδιο για τη διάσπαση της ΔΕΗ σε μικρή και καλή, που θα έχει το 30% και θα δοθεί στους ιδιώτες, και τη μεγάλη στην οποία θα μείνουν οι παλιές μονάδες και τέλος την πώληση, μέσω του ΤΑΙΠΕΔ, του 17% της εναπομείνασας ΔΕΗ. 
Το σχέδιό σας περιλαμβάνει την πώληση λιγνιτικών υδροηλεκτρικών μονάδων και μονάδων φυσικού αερίου που σήμερα λειτουργεί η ΔΕΗ καθώς και την πρόσβαση της νέας ιδιωτικής εταιρείας σε αποθέματα και ορυχεία λιγνίτη.
Πέμπτος λόγος. Καμμία λογική και καμμία πολιτική θεωρία δεν μπορούν να τεκμηριώσουν γιατί ένα τόσο στρατηγικό και σημαντικό δημόσιο μονοπώλιο πρέπει να γίνει ιδιωτικό μονοπώλιο ή να ελέγχεται από δημόσια επιχείρηση ξένης χώρας. Μόνο φανατικοί νεοφιλελεύθεροι μπορούν να ισχυριστούν κάτι τέτοιο.
Έκτος λόγος. Κυρίες και κύριοι συνάδελφοι, καμμία κοινοτική οδηγία δεν επιβάλλει τον πλήρη ιδιοκτησιακό διαχωρισμό των συστημάτων και κυρίως την ιδιωτικοποίηση. Αυτή είναι επιλογή της Κυβέρνησης και μάλιστα, όπως προείπα, κατά παράβαση των προγραμματικών της δεσμεύσεων. Φυσικά, είναι με την πίεση της τρόικας, αλλά προφανώς η Κυβέρνηση γίνεται βασιλικότερη και της τρόικας. 
Αυτό που επιβάλλει η Ευρωπαϊκή Επιτροπή είναι οι διαχειριστές των δικτύων να είναι πιστοποιημένοι για την ανεξαρτησία των παρεχομένων υπηρεσιών στις αντίστοιχες ρυθμιστικές αρχές ενέργειας και στην Επιτροπή Ενέργειας της Ευρωπαϊκής Ένωσης. Ο ΑΔΜΗΕ, όμως, έχει πιστοποιηθεί για την οικονομική και τη διοικητική του ανεξαρτησία, όπως και για τη διαφάνεια της λειτουργίας του και από τη ΡΑΕ και έχει λάβει θετική γνωμοδότηση για τα παραπάνω από την Ευρωπαϊκή Επιτροπή Ενέργειας στις 5 Οκτωβρίου 2012. Επομένως, με βάση τα παραπάνω η χώρα μας εναρμονίστηκε με τις κοινοτικές οδηγίες και καμμία ανάγκη δεν προκύπτει για την ιδιωτικοποίηση του ΑΔΜΗΕ. 
Από τις είκοσι επτά χώρες της Ευρωπαϊκής Επιτροπής στην πλειοψηφία των χωρών οι διαχειριστές των συστημάτων μεταφοράς είναι κρατικές εταιρείες. Σε ποιες χώρες εκποιήθηκαν τα δίκτυα; Στο Νότο, εκεί που κηδεμονεύουν οι αντίστοιχες τρόικες και τα μνημόνια. Όμως, ακόμα και εκεί οι αντίστοιχες κυβερνήσεις φαίνεται να αντιλαμβάνονται τους τεράστιους κινδύνους που συνεπάγεται η ιδιωτικοποίηση των δικτύων, δηλαδή μίας τέτοιας στρατηγικής υποδομής. Στην Ιρλανδία η κυβέρνηση ακύρωσε την πώλησή τους, παρά και ενάντια στις μνημονιακές υποχρεώσεις. Το πορτογαλικό δημόσιο εκποίησε το 2011 μειοψηφικό πακέτο, μόνο 40% στο πλαίσιο των δεσμεύσεων που του επέβαλε το εκεί μνημόνιο.
Έβδομος λόγος. Η ιδιωτικοποίηση της ενέργειας τα τελευταία δεκατρία χρόνια έχει καταρρίψει πλήρως το μύθο ότι η ιδιωτικοποίηση, η «απελευθέρωση» της ενέργειας θα ωφελούσε τους καταναλωτές. Τα στοιχεία είναι αμείλικτα. Τώρα, τι θα γίνει μακροπρόθεσμα; Μακροπρόθεσμα θα είμαστε όλοι νεκροί, όπως είπε και κάποιος. Τα τελευταία, όμως, δέκα χρόνια που ιδιωτικοποιήθηκε η ενέργεια, η τιμή του ηλεκτρικού ρεύματος έχει αυξηθεί 98% και τα τελευταία τέσσερα μνημονιακά χρόνια οι αυξήσεις των τιμών του ηλεκτρικού ρεύματος οικιακής κατανάλωσης φτάνουν μεσοσταθμικά στο 52%. Τριακόσιες πενήντα χιλιάδες νοικοκυριά είναι χωρίς ρεύμα και ένα εκατομμύριο εξακόσιες είκοσι χιλιάδες νοικοκυριά αντιμετωπίζουν δυσχέρεια στις πληρωμές ακόμη και με διακανονισμούς. 
Οι αγρότες, οι μικροεπιχειρηματίες και η βαριά βιομηχανία, η χαλυβουργία της χώρας στενάζουν από το υψηλό ενεργειακό κόστος. Όσο η ΔΕΗ ήταν ενιαία και καθετοποιημένη η τιμή της κιλοβατώρας διαμορφωνόταν με βάση το κόστος παραγωγής και ένα εύλογο κέρδος 4% έως 6%. Με τη διάσπαση σε τρεις εταιρείες, προστέθηκαν στην τιμή της κιλοβατώρας τρία εύλογα κέρδη, ώστε καθεμιά από τις θυγατρικές να χρηματοδοτεί τη λειτουργία και τις επενδύσεις της και πάνω απ’ όλα, βέβαια, την προίκα της προς τους υποψηφίους αγοραστές. 
Έτσι, για τον ΑΔΜΗΕ το εύλογο κέρδος που εμφανίζεται στο λογαριασμό του ρεύματος ως χρέωση συστήματος έχει καθοριστεί στο 8%. Εν όψει της εκποίησης του ΑΔΜΗΕ λαμβάνεται πρόνοια, ώστε τα κέρδη του ιδιώτη να είναι αυξημένα. Γι’ αυτό η ΡΑΕ, όπως έχουμε δει από τις προτάσεις που έχει δώσει στη δημοσιότητα, προκρίνει την αύξηση του επιτοκίου απόδοσης από το 8% στο 11% ή στο 13%. Το 8% μεταφράζεται σήμερα σε 325 εκατομμύρια ευρώ για το 2012. Με την προωθούμενη ιδιωτικοποίηση, δηλαδή, οι Έλληνες πολίτες θα επιβαρυνθούν επιπλέον 150 εκατομμύρια ευρώ το χρόνο. Πλέον θα αδυνατούν να πληρώσουν ακόμη και αυτοί που μέχρι σήμερα πληρώνουν το ρεύμα τους.
Όγδοος λόγος. Ο ΑΔΜΗΕ δεν επιβαρύνει το δημόσιο, αλλά ανακτά πλήρως τα έξοδα λειτουργίας και των επενδύσεών του, όπως προείπαμε, απευθείας από τους καταναλωτές μέσω του λογαριασμού του ρεύματος. Έτσι, επηρεάζει άμεσα, τόσο την κοινωνική ευημερία της χώρας όσο και την τιμή του παραγόμενου οικιακού, αγροτικού και βιομηχανικού προϊόντος.
Σε μία χώρα που βουλιάζει στην ύφεση για πέμπτη συνεχή χρονιά, η ιδιωτικοποίηση του ΑΔΜΗΕ και της ΔΕΗ εξασφαλίζει μόνο ότι η οικονομία και ο πληθυσμός της χώρας δεν θα ανακάμψουν ποτέ. Το ρεύμα είναι βασική κοινωνική ανάγκη και δεν μπορεί να καλυφθεί παρά μόνο αν η ηλεκτρική ενέργεια αποτελεί καθολικό, δημόσιο αγαθό. Η μεταφορά της ηλεκτρικής ενέργειας, δηλαδή το έργο του ΑΔΜΗΕ, δεν μπορεί παρά να αποτελεί καθολική και αποκλειστικά δημόσια υπηρεσία. 
Ένατος λόγος. Το βασικό επιχείρημα της Κυβέρνησης είναι ότι δεν υπάρχει πρόβλημα για το ξεπούλημα του ΑΔΜΗΕ, που πωλείται δηλαδή το 66%, αφού το κράτος διατηρεί την καταστατική μειοψηφία του 34%. Πρώτον, σύμφωνα με την πράξη του υπουργικού συμβουλίου όλη η διαδικασία εκποίησης του ΑΔΜΗΕ όπως και της μικρής ΔΕΗ και της εναπομείνασας ΔΕΗ θα γίνει με τη συνεργασία και την επίβλεψη του ΤΑΙΠΕΔ. Ερωτούμε λοιπόν και οφείλετε να απαντήσετε. Θα οδεύσει το ΤΑΙΠΕΔ, το 34% της στρατηγικότερης υποδομής της χώρας, για να πωληθεί και αυτό με τη σειρά του, όπως έγινε πέρυσι με τα ΕΛΠΕ; Η Κυβέρνηση οφείλει να απαντήσει με σαφήνεια.
Δεύτερον, αντίστοιχες διαβεβαιώσεις και συμφωνίες μετόχων έγιναν και το 2008, με τον ΟΤΕ. Κι εκεί το δημόσιο θα κρατούσε το 34% της καταστατικής μειοψηφίας. Από το 2011, όμως, το ποσοστό του δημοσίου στον ΟΤΕ είναι μόλις 5% και ο εκπρόσωπος της γερμανικής εταιρείας δήλωσε ότι έχουν τη συμφωνία των μετόχων, η οποία τους δίνει τη δυνατότητα κάποια στιγμή στο μέλλον να αγοράσουν κι άλλο ποσοστό ακόμα από το ελληνικό δημόσιο. Ο ν. 2190 περί ανωνύμων εταιρειών, που επικαλείται η Κυβέρνηση, ίσχυε και τότε. Δεν διασφάλισε όμως τη συμμετοχή του δημοσίου με την καταστατική μειοψηφία. 
Τρίτον, το 66% θα παραχωρηθεί σε έναν ιδιώτη, δεν θα παραχωρηθεί με δημόσια εγγραφή και επομένως η μειοψηφία του 34%, όπως φαίνεται και από την Έκθεση της Επιστημονικής Επιτροπής της Βουλής, μπορεί να έχει έλεγχο σε πολύ λίγα πράγματα. Το 66% αποφασίζει τα πάντα, δηλαδή ο ιδιώτης, έστω κι αν το 34% το έχει το κράτος. Δεν θα μπορεί το ελληνικό δημόσιο να απαγορεύσει σε αυτόν που θα έχει το 66% να κάνει μια αύξηση του μετοχικού κεφαλαίου και το δημόσιο να πέσει κάτω από το 34%, ό,τι και να λέει ο κ. Μανιάτης σήμερα. Είναι διαφορετικό πράγμα το μοντέλο της Ιταλίας, όπου υπάρχουν ενάμισι εκατομμύριο μικρομέτοχοι, οι οποίοι έχουν ελάχιστο ποσοστό ο καθένας, δηλαδή ουσιαστικά είναι μια εταιρεία λαϊκής βάσης.
Την απαράδεκτη, βέβαια, «ντροπολογία», είπε ο κ. Μανιάτης ότι την αποσύρει αυτήν τη στιγμή. Την αποσύρει για να μην ξανάρθει ποτέ, την αποσύρει προσωρινά ή επειδή υπήρχε πρόβλημα να μην συγκεντρώσει εκατόν πενήντα Βουλευτές το νομοσχέδιο αυτό και θα τη φέρει άλλη φορά; Αυτό δεν μας το έχει ξεκαθαρίσει, γιατί ήταν ντροπή αυτή η τροπολογία η οποία είχε κατατεθεί και είχε κατατεθεί για να στείλει μήνυμα στους επίδοξους αγοραστές ότι ο δρόμος είναι ελεύθερος. Η περιουσία όμως των εργαζομένων είναι ενσωματωμένη στη ΔΕΗ και στον ΑΔΜΗΕ. 
Γι’ αυτό λοιπόν, ανεξάρτητα από την απόσυρσή της, εμείς θέλουμε να στείλουμε το αντίθετο μήνυμα, και σήμερα κι όποτε είναι έτοιμοι να την ξαναφέρουν, ότι η επόμενη Βουλή -αν τολμήσουν- θα την ακυρώσει αυτήν τη διάταξη, οπότε κανένας υποψήφιος μνηστήρας να μην κοιμάται ήσυχος. 
Κυρίες και κύριοι της Κυβέρνησης, εκτός από το ότι δεν έχετε κανένα δικαίωμα να ξεπουλήσετε τη στρατηγικότερη υποδομή της χώρας, τη ΔΕΗ και τα δίκτυά της, δεν έχετε και κανένα επιχείρημα. Δεν έχετε κανένα δικαίωμα και για έναν επιπλέον και πολύ ουσιαστικό πολιτικό λόγο. Είσαστε μία Κυβέρνηση υπό κατάρρευση, δεν έχετε σήμερα επί της ουσίας ούτε καν κοινοβουλευτική πλειοψηφία και συνεπώς δεν έχετε δικαίωμα να δεσμεύσετε τη χώρα και τον λαό και να δυσκολέψετε την επόμενη Κυβέρνηση της Αριστεράς, την Κυβέρνηση του ΣΥΡΙΖΑ.","ΑΘΑΝΑΣΙΟΣ ΠΕΤΡΑΚΟΣ",428
"91836"," Έχουμε κοινοβουλευτική πλειοψηφία.","ΜΑΥΡΟΥΔΗΣ ΒΟΡΙΔΗΣ",69
"91837"," Να κάνουμε εκλογές αύριο το πρωί, να δούμε αν έχετε κοινοβουλευτική πλειοψηφία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κύριε Πρόεδρε. 
Δεν έχετε κανένα δικαίωμα ό,τι χτίστηκε με το αίμα και τον ιδρώτα του λαού σε εξήντα χρόνια να το ξεπουλάτε με δύο συνεδριάσεις της Ολομέλειας.
Είμαστε, λοιπόν, απολύτως σαφείς και προς εσάς και προς τους υποψήφιους κερδοσκόπους και προς τα «παπαγαλάκια» των καναλιών που σήμερα το βράδυ ανησύχησαν ορισμένοι από αυτούς κατ’ επιταγήν των αφεντικών τους. 
Λέμε με απόλυτη σαφήνεια σε αυτούς που θα σπεύσουν να αγοράσουν τον ΑΔΜΗΕ ότι δεν πρόκειται να βγάλουν κέρδος από το ξεπούλημα του ΑΔΜΗΕ και της ΔΕΗ. Αντίθετα, θα χάσουν τα λίγα ψίχουλα που θα βάλουν. Γιατί ο ΣΥΡΙΖΑ δεσμεύεται να ακυρώσει όλες αυτές τις ιδιωτικοποιήσεις και πρώτα απ' όλα την ιδιωτικοποίηση του ΑΔΜΗΕ και της ΔΕΗ. Γιατί η ενέργεια είναι δημόσιο κοινωνικό αγαθό και ανήκει στον ελληνικό λαό, όπως και η παιδεία, η υγεία, η κατοικία και το νερό. Δεν πρόκειται να αναγνωρίσουμε τετελεσμένα.
Κυρίες και κύριοι συνάδελφοι, αν η Κυβέρνηση δεν αποσύρει το νομοσχέδιο, έχει ο κάθε Βουλευτής ιστορική ευθύνη για τη θέση που θα πάρει και με την προσωπική του ψήφο στην ονομαστική ψηφοφορία που θα καταθέσουμε επί της αρχής. Γιατί αν επιμένετε σε αυτές τις απαράδεκτες ιδιωτικοποιήσεις, το μόνο που μπορώ να σας πω είναι ότι γίνεται πολύ επίκαιρο το ποίημα του μεγάλου νομπελίστα Πορτογάλου λογοτέχνη Ζοζέ Σαραμάγκου που λέει: «Αν ιδιωτικοποιηθούν τα πάντα, αν ιδιωτικοποιηθεί η θάλασσα και ο ουρανός, αν ιδιωτικοποιηθεί  το νερό και ο αέρας, τότε σαν κορωνίδα όλων των ιδιωτικοποιήσεων, ιδιωτικοποιήστε και τα κράτη. Δώστε επιτέλους την εκμετάλλευση και σας των ιδίων στις εταιρείες του ιδιωτικού τομέα με διεθνή διαγωνισμό. Γιατί εκεί, κατά τη γνώμη σας, βρίσκεται η σωτηρία του κόσμου. Και μια και μπήκατε» –λέει ο Ζοζέ Σαραμάγκου- «στον κόπο να ιδιωτικοποιήσετε όλα αυτά, στο φινάλε μήπως πρέπει να ιδιωτικοποιήσετε και τη μάνα σας θα μας πείτε;».
Όσον αφορά τα «παπαγαλάκια» των καναλιών, όπως προείπα, που ανησυχούν ότι διώχνουμε τους επενδυτές, απαντάμε: Ναι, διώχνουμε αυτούς που θέλουν να μπουν στο σπίτι μας. Αυτοί και τα αφεντικά τους, σ’ αυτούς που μπαίνουν στο σπίτι τους, τους λένε «καλωσορίσατε», για να τους το πάρουν μπιρ παρά; Εμείς τους διώχνουμε και ο ελληνικός λαός αύριο το πρωί θα σας διώξει και εσάς!
Σας ευχαριστώ, κύριε  Πρόεδρε.
(Χειροκροτήματα από την πτέρυγα του ΣΥΡΙΖΑ)","ΑΘΑΝΑΣΙΟΣ ΠΕΤΡΑΚΟΣ",428
"91838"," Τον λόγο έχει ο ειδικός αγορητής του ΠΑΣΟΚ, κ. Χρήστος Γκόκας, για δεκαπέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91839"," Ευχαριστώ, κύριε  Πρόεδρε.
Κυρίες και κύριοι συνάδελφοι, κύριοι Υπουργοί,  ο ενεργειακός  τομέας για τη χώρα μας, ιδιαίτερα όσον αφορά την παραγωγή και μεταφορά της ηλεκτρικής ενέργειας έχει πολλές παραμέτρους, ενώ το τοπίο είναι πιο σύνθετο σε σχέση με  το παρελθόν, με τη συμμετοχή και ιδιωτών παραγωγών ηλεκτρικής ενέργειας, με ηλεκτροπαραγωγή από ανανεώσιμες πηγές ενέργειας ή με χρήση φυσικού αερίου, με συμπαραγωγή και με τη δημιουργία νέων φορέων και οργανισμών. 
Για τη δημιουργία ενός πλαισίου απελευθέρωσης και οργάνωσης της αγοράς ενέργειας, τη δημιουργία μιας ενιαίας εσωτερικής αγοράς που θα βασίζεται πάνω σε ένα ευρωπαϊκό, ασφαλές και συνεκτικό δίκτυο, από πλευράς Ευρωπαϊκής Ένωσης έχουν εκδοθεί σχετικές ευρωπαϊκές οδηγίες, όπως η οδηγία 2009/72 και η οδηγία 2009/73 που εντάσσονται στο ενιαίο ρυθμιστικό πλαίσιο της τρίτης ενεργειακής δέσμης.
Παράλληλα, υπάρχουν εθνικές νομοθετικές πρωτοβουλίες σε συμμόρφωση με τις αντίστοιχες κοινοτικές οδηγίες, αλλά και αποφάσεις ή δεσμεύσεις που υπαγορεύτηκαν από την οικονομική συγκυρία ή από αλλαγές που κρίθηκαν αναγκαίες.
Όλα αυτά έχουν προηγηθεί της νομοθετικής πρωτοβουλίας που σήμερα συζητάμε για τη ρύθμιση θεμάτων που αφορούν τον Ανεξάρτητο Διαχειριστή του Ελληνικού Συστήματος Μεταφοράς Ηλεκτρικής Ενέργειας, την εταιρεία «ΑΔΜΗΕ Α.Ε.», με βασικούς στόχους τον ιδιοκτησιακό διαχωρισμό της από τη ΔΕΗ για να υπάρχει ανεξαρτησία από μία επιχείρηση που έχει ενεργειακές δραστηριότητες και το μεγαλύτερο ποσοστό παραγωγής ηλεκτρικής ενέργειας, αλλά και την πώληση του 66% των μετοχών σε ιδιώτη επενδυτή, παράλληλα με την απόκτηση του υπολοίπου 34% από το ελληνικό δημόσιο.
Η πρώτη νομοθετική πρωτοβουλία για την απελευθέρωση της αγοράς ηλεκτρικής ενέργειας στη χώρα μας έγινε το 1999 με το ν. 2773, από την οποία δημιουργήθηκε η ΡΑΕ και ο ΔΕΣΜΗΕ.
Έχει ψηφιστεί ο ν. 3985/2011, που προβλέπει την πώληση του 17% από το ποσοστό του 51% που κατέχει το ελληνικό δημόσιο ως κύριος μέτοχος της ΔΕΗ. 
Στη συνέχεια, έχουμε το ν. 4001/2011 με τον οποίο συστάθηκαν ο ΑΔΜΗΕ και ο ΔΕΔΔΗΕ, δηλαδή εταιρείες για τους κλάδους μεταφοράς και διανομής ηλεκτρικής ενέργειας αντίστοιχα, που εντάχθηκαν στον όμιλο εταιρειών της ΔΕΗ ως θυγατρικές της με ποσοστό 100% σε αυτές. 
Από τα παραπάνω προκύπτει ότι η υλοποίηση των προβλέψεων του ν. 3985/2011 οδηγεί το ποσοστό του ελληνικού δημοσίου στη ΔΕΗ και τις θυγατρικές της στο 34%.
Τέλος, υπάρχει η υπ’ αριθμόν 15 του Ιουλίου του 2013 πράξη υπουργικού συμβουλίου, η οποία αποτελεί συνέχεια του επικαιροποιημένου προγράμματος του Μαΐου του 2013, που προβλέπει τον ιδιοκτησιακό διαχωρισμό του ΑΔΜΗΕ από τη ΔΕΗ.
Ο συνολικός προγραμματισμός για τον ΑΔΜΗΕ και τη ΔΕΗ ανακοινώθηκε επίσημα, όπως ανέφερε και ο εισηγητής του κόμματος της Νέας Δημοκρατίας, με ανακοίνωση του εκπροσώπου της τρικομματικής τότε Κυβέρνησης, ως συνέχεια των προηγουμένων ρυθμίσεων.
Όλα αυτά, όπως συζητήθηκαν στις συνεδριάσεις της επιτροπής, ξεκαθάρισαν αρκετά το τοπίο και τα δεδομένα, πριν φτάσουμε στη σημερινή νομοθετική ρύθμιση. Η πράξη υπουργικού συμβουλίου του Ιουλίου του 2013 προβλέπει την αύξηση του μετοχικού κεφαλαίου υπέρ επενδυτή, τη συμμετοχή του ελληνικού δημοσίου με ποσοστό που εξασφαλίζει καταστατική μειοψηφία και απόκτηση ποσοστού 49% σε πρώτη φάση, που φτάνει το 51% σε δεύτερη φάση, από τον επενδυτή, με αγορά στη δεύτερη φάση επιπλέον ποσοστού από τη ΔΕΗ.
Έτσι, λοιπόν, ήταν λογικός ο προβληματισμός που αναπτύχθηκε, αλλά και μια σειρά από ερωτήματα που μπήκαν και από την πλευρά μας για την όλη διαδικασία, τους στόχους, τον τρόπο που προχωράμε, τις διασφαλίσεις που υπάρχουν για τα θέματα δημόσιας ασφάλειας και δημόσιου συμφέροντος, αφού είναι δεδομένη και αναμφισβήτητη η εθνική και στρατηγική σημασία του τομέα της ηλεκτρικής ενέργειας για τη χώρα μας.
Ο ΑΔΜΗΕ είναι μια ανεξάρτητη λειτουργικά και διοικητικά εταιρεία για την ικανοποίηση της ανάγκης του καθορισμού ρυθμίσεων σχετικά με το διαχωρισμό των δραστηριοτήτων μεταφοράς και διανομής από τις δραστηριότητες της παραγωγής και προμήθειας στον τομέα της ηλεκτρικής ενέργειας. Λειτουργεί υπό τον έλεγχο της ΡΑΕ, ενώ το τρίτο ενεργειακό πακέτο που προανέφερα επιβάλλει όλοι οι διαχειριστές μεταφοράς ηλεκτρικής ενέργειας να υπόκεινται στους ίδιους κανόνες και ελέγχους υπό αντίστοιχη ευρωπαϊκή αρχή.
Ο διαχειριστής μεταφοράς ηλεκτρικής ενέργειας πρέπει να διασφαλίζει τον εφοδιασμό της χώρας με τρόπο επαρκή, ασφαλή, αξιόπιστο και οικονομικά αποδοτικό. Έχει την πλήρη κυριότητα του συστήματος, δηλαδή γραμμές μεταφοράς υπερυψηλής και υψηλής τάσης, κέντρα διανομής ή μετατροπής τάσης και υποσταθμούς και λειτουργεί υπό τον έλεγχο του προβλεπομένου εποπτικού συμβουλίου.
Έχει επιλεγεί το μοντέλο ITO, δηλαδή θυγατρική εταιρεία καθετοποιημένης επιχείρησης ηλεκτρισμού. Στις ευρωπαϊκές χώρες το ιδιοκτησιακό καθεστώς των διαχειριστών των συστημάτων μεταφοράς ηλεκτρικής ενέργειας ποικίλλει, με πλήρη έλεγχο του δημοσίου σε ορισμένες χώρες, μεικτά σχήματα με πλειοψηφίες ιδιωτών ή δημοσίου σε κάποιες άλλες ή απόλυτο έλεγχο από τον ιδιωτικό τομέα, όπως είναι στη Μεγάλη Βρετανία, με κυρίαρχο το μοντέλο OU, δηλαδή πλήρως ανεξάρτητη εταιρεία που έχει τα πάγια του συστήματος.
Γενικά, ισχύει ο στόχος για την ενοποίηση των εθνικών αγορών ενέργειας μέχρι το 2014 και παράλληλα προβλέπεται η ενίσχυση του ανταγωνισμού και της ασφάλειας εφοδιασμού, με ανταγωνιστικές τιμές ενέργειας, περισσότερες επιλογές και ευνοϊκότερο κλίμα για επενδύσεις, κίνητρα και έρευνα για την ανάπτυξη νέων τεχνολογιών, την ανάπτυξη και επέκταση των υποδομών και για την υψηλότερη ποιότητα παρεχομένων υπηρεσιών προς τους καταναλωτές.
Στην Ελλάδα υπάρχει το δεκαετές πρόγραμμα επενδύσεων ύψους 2,5 δισεκατομμυρίων περίπου που δεσμεύει τον ΑΔΜΗΕ. Παράλληλα, έχουμε το υψηλό κόστος ενέργειας για τον καταναλωτή και την ανταγωνιστικότητα της οικονομίας, που επιβαρύνει την παραγωγή και την βιομηχανία.
Το δε πρόγραμμα των επενδύσεων περιλαμβάνει σημαντικότατες δράσεις που αφορούν τη διασύνδεση με τα νησιά, ξεκινώντας από την Κρήτη και τις Κυκλάδες, με προγραμματισμό για δακτυλίους σε όλο το Αιγαίο, βορειοανατολικό και Δωδεκάνησα.
Τα οφέλη θα είναι πολλαπλά. Οικονομικά, από τη μη επιβάρυνση με ένα περίπου δισεκατομμύριο ευρώ το χρόνο σε σχέση με τη σημερινή κατάσταση αλλά και περιβαλλοντικά. Για αυτό πρέπει να διασφαλιστούν οι δυνατότητες της ΔΕΗ και του ΑΔΜΗΕ για τις απαραίτητες επενδύσεις τόσο στα δίκτυα όσο και στην παραγωγή και διανομή της ενέργειας, με αποκατάσταση των όποιων στρεβλώσεων υπάρχουν και με την καλύτερη δυνατή αξιοποίηση των κεφαλαίων που πρέπει να προκύψουν. 
Είναι ανάγκη, επίσης, να προστατευτούν οι καταναλωτές αλλά και η απρόσκοπτη και αποτελεσματική λειτουργία του συστήματος μεταφοράς χωρίς  μεροληψίες προς τις ανταγωνίστριες εταιρείες, παραγωγούς ή προμηθευτές. Γιατί πρέπει πράγματι να δημιουργούνται προϋποθέσεις βελτίωσης του επιχειρηματικού και επενδυτικού κλίματος, με την εποπτεία βέβαια των αντίστοιχων εποπτικών αρχών, ώστε να προκύπτει κοινωνικό όφελος και ενίσχυση της εθνικής οικονομίας. Με αυτήν τη λογική πρέπει να προσεγγίσουμε και το ζήτημα που συζητάμε και πάντα με δικλίδες ασφαλείας για το δημόσιο έλεγχο και το δημόσιο συμφέρον. 
Επομένως, ο ρόλος της ΡΑΕ είναι σημαντικός για τη λειτουργία και την ετοιμότητα του συστήματος, τις χρεώσεις, τα προγράμματα επέκτασης και αναβάθμισης, και οι προβληματισμοί είναι εύλογοι. Είναι λογικό να αναπτυχθεί μία αμφισβήτηση έως έναν βαθμό, μία καχυποψία, αφού μέχρι σήμερα δεν υπήρξαν σχεδόν ποτέ ξεκάθαρα μηνύματα προς την κοινωνία από παρόμοιες παρεμβάσεις στη δομή μιας τέτοιας αγοράς για διάφορους λόγους. 
Από εκεί απορρέουν και οι προτάσεις που έχουμε κάνει για το διαχωρισμό του ΑΔΜΗΕ από τη ΔΕΗ, προκειμένου αυτές να περιληφθούν είτε στο παρόν σχέδιο νόμου είτε να ληφθούν υπ’ όψιν από το Υπουργείο στο συνολικότερο σχεδιασμό που πρέπει να ακολουθήσει για την απελευθέρωση της αγοράς της ηλεκτρικής ενέργειας στη χώρα μας. 
Και αυτό είναι τελείως διαφορετικό από όσες υπερβολές ακούστηκαν αυτές τις μέρες για τις εξελίξεις στο χώρο της ενέργειας. Γιατί το θέμα πρέπει να το δούμε συνολικά σε σχέση με κανονισμούς, υποχρεώσεις, οικονομικές δυνατότητες όλων των εμπλεκομένων, είτε είναι το κράτος, είτε είναι η ΔΕΗ, είτε είναι ο ΑΔΜΗΕ, ο σημερινός ή ο αυριανός. Πρέπει να αντιμετωπίσουμε το θέμα με κατάθεση ολοκληρωμένων προτάσεων και όχι αποσπασματικών προσεγγίσεων με διάφορες κορώνες. 
Εμείς, ως ΠΑΣΟΚ, πιστεύουμε και αγωνιζόμαστε για την άσκηση μιας διαφορετικής πολιτικής που δεν επιτρέπει ούτε την χωρίς έλεγχο εξέλιξη των πραγμάτων αλλά ούτε και την απραξία, πολύ δε περισσότερο όταν συνοδεύεται από ανυπόστατες κινδυνολογίες. Στηρίζουμε, λοιπόν, τη διαδικασία αυτή υπό όρους. 
Για τον όλο σχεδιασμό και την προοπτική του όλου εγχειρήματος είχαμε διατυπώσει ερωτήματα και προτάσεις. Τα βασικά ζητήματα είναι δύο. Το πρώτο είναι αν πρέπει να γίνει ο ιδιοκτησιακός διαχωρισμός. Το δεύτερο είναι η μορφή του νέου φορέα. 
Ο ιδιοκτησιακός διαχωρισμός είναι επιλογή στις περισσότερες ευρωπαϊκές χώρες πλην τριών-τεσσάρων -Ελλάδα, Βουλγαρία, Γαλλία, Ελβετία- με τη λογική ότι δημιουργεί τις προϋποθέσεις ισότιμης πρόσβασης στο σύστημα μεταφοράς όλων των παραγωγών και προμηθευτών ηλεκτρικής ενέργειας. 
Έχουν προκύψει τα εξής ερωτήματα: Γιατί τροποποιείται η πράξη του υπουργικού συμβουλίου σε σχέση με τα ποσοστά και τον τρόπο απόκτησής τους από τον επενδυτή; Τι δεν προβλέφθηκε ή τι άλλαξε; Αυτό που άλλαξε ποιον ωφελεί; Είναι υπέρ του ιδιώτη ή εξυπηρετεί καλύτερα τον σχεδιασμό και τους στόχους της διαδικασίας αυτής;
Μας απασχόλησαν, επίσης, και άλλα ζητήματα όπως του ελέγχου ενός συστήματος υπό ιδιωτικό καθεστώς που από τη φύση του έχει μονοπωλιακή μορφή. Τα ζητήματα αυτά είναι τα εξής: Η διασφάλιση σταθερής και συνεχούς παροχής ηλεκτρικής ενέργειας στο σύστημα και τους καταναλωτές. Ο έλεγχος του ορισμού των τελών διέλευσης. Ο τρόπος δέσμευσης και ελέγχου του επενδυτή για την υλοποίηση του προγράμματος επενδύσεων για συντήρηση, ανάπτυξη και την αξιοπιστία του συστήματος αλλά και την υλοποίηση του προγράμματος των ηλεκτρικών διασυνδέσεων, όπως παραδείγματος χάριν –το ανέφερα- προς Κυκλάδες, Κρήτη, αλλά και η ενίσχυση της διασύνδεσης με άλλες χώρες. Επίσης, το εάν η διάθεση του τιμήματος που θα εισπράξει η ΔΕΗ θα είναι αποκλειστικά για επενδύσεις ή όχι. Είναι γνωστό ότι τόσο στα δίκτυα όσο και στις παραγωγικές μονάδες είτε για συντήρηση είτε για εκσυγχρονισμό δεν έχουν γίνει πολλά πράγματα τα τελευταία χρόνια. Είναι γνωστά και τα οικονομικά προβλήματα της ΔΕΗ με ανείσπρακτες οφειλές που ανέρχονται περίπου στο ενάμισι δισεκατομμύριο ευρώ. 
Άλλο θέμα είναι, επίσης, η διαφάνεια στη χρήση του συστήματος από όλους τους παραγωγούς ή προμηθευτές ηλεκτρικής ενέργειας και οπωσδήποτε η συζήτηση για τους εργαζόμενους σήμερα στον ΑΔΜΗΕ. 
Πρέπει λοιπόν να υπάρξουν αντίστοιχες καθαρές δεσμεύσεις, απαντήσεις και διασφαλίσεις για όλα τα παραπάνω. Και αυτή η συζήτηση άρχισε στην επιτροπή και συνεχίζεται.
Στο δεύτερο ερώτημα: ποιος θα μπορούσε να είναι ο φορέας; Θα μπορούσε να είναι το δημόσιο, ιδιώτης επενδυτής ή θα μπορούσαμε να έχουμε μεικτό σχήμα και πώς θα μπορούσε να είναι αυτό;
Γνωρίζουμε τις δυνατότητες που έχει το δημόσιο σε αυτήν τη συγκυρία. Το δημόσιο περιορίζεται σε ένα ποσοστό, ισχυρό όμως, ως προς την καταστατική μειοψηφία που, σε συνδυασμό με τον έλεγχο της ΡΑΕ, καλείται να ανταποκριθεί στη διασφάλιση του δημόσιου ελέγχου των δικτύων μεταφοράς που αποτελεί την προγραμματική και πολιτική δέσμευση της Κυβέρνησης. Πρέπει η πρόβλεψη αυτή να είναι και να παραμένει ισχυρή. 
Η ΔΕΗ θα πρέπει να έχει συγκεκριμένο όφελος για τις επενδυτικές της ανάγκες. Η επιλογή του συγκεκριμένου σχήματος και της πώλησης του 66% των μετοχών σε ιδιώτη πρέπει να γίνει με αυστηρούς όρους για τον δημόσιο έλεγχο και το δημόσιο συμφέρον, αλλά και ως προς τη χρηματοοικονομική επάρκεια του επενδυτή. 
Πρέπει να αποφύγουμε την επιβάρυνση για τον Έλληνα φορολογούμενο, αλλά και την επιβάρυνση του χρήστη καταναλωτή, ώστε να έχει νόημα στην πράξη και να υπάρξει αποτέλεσμα στη στήριξη της ανασυγκρότησης της χώρας μέσα από ιδιωτικές επενδύσεις. Διότι το ευρύτερο δημόσιο και κοινωνικό συμφέρον μάς ευαισθητοποιεί όλους και επιβάλλει να υπάρξουν οι όροι που το διασφαλίζουν. 
Καλούμαστε να βρούμε τον καλύτερο δυνατό τρόπο, ώστε και στις υποχρεώσεις και στις δεσμεύσεις μας να ανταποκριθούμε, αλλά και να προστατεύσουμε το δημόσιο συμφέρον. 
Ο ιδιαίτερης στρατηγικής και εθνικής σημασίας τομέας τής ενέργειας απαιτεί αντίστοιχο αυστηρό ελεγχόμενο πλαίσιο λειτουργίας, σε συνδυασμό με τη δυνατότητα ανάδειξης της χώρας μας ως ενεργειακού κόμβου που καλύπτει και τους υπόλοιπους ενεργειακούς τομείς και δίκτυα για την ενεργειακή επάρκεια, αλλά και για την άντληση πόρων για τη χώρα μας. 
Στη βάση των παραπάνω προβληματισμών και ερωτημάτων έχουμε καταθέσει από την πλευρά μας σειρά προτάσεων στις συζητήσεις στην επιτροπή που θα πρέπει, είτε στο παρόν σχέδιο νόμου είτε σε επόμενες φάσεις, να συμπεριληφθούν σε αντίστοιχες διατάξεις. Επιγραμματικά θα τις αναφέρω, αφού για ορισμένες θα αναφερθούμε αναλυτικότερα στη συζήτηση επί των άρθρων.
Ζητάμε τη θέσπιση διαδικασίας ενημέρωσης της Βουλής ανάλογης με αυτή που προβλέπεται για τις περιπτώσεις αξιοποίησης από το ΤΑΙΠΕΔ περιουσίας του δημοσίου, όπως αναφέρεται στο ν. 4092/2012, όπου εμείς τότε ως ΠΑΣΟΚ είχαμε την πρωτοβουλία, για όλη την πορεία υλοποίησης των προβλέψεων του νομοσχεδίου με τροπολογία που καταθέτουμε. 
Ζητάμε τη διασφάλιση, με απόλυτο τρόπο, του ελέγχου της καταστατικής μειοψηφίας του δημοσίου στον ΑΔΜΗΕ με ιδιαίτερη αναφορά για κάθε πιθανή ενέργεια από τον ιδιώτη επενδυτή, όπως, παραδείγματος χάριν, την αύξηση του μετοχικού κεφαλαίου. Με ικανοποίηση ακούσαμε τον κύριο Υπουργό να το υιοθετεί με τη νομοτεχνική βελτίωση. 
Ζητάμε ο επενδυτής να μην είναι ο ίδιος παραγωγός. Ζητάμε τη διασφάλιση υλοποίησης του συνολικού επενδυτικού σχεδίου αρχίζοντας, όπως είπα, από τις Κυκλάδες και την Κρήτη. 
Επίσης, ζητάμε τα έσοδα της ΔΕΗ να διατεθούν για επενδύσεις και να μην καλύψουν άλλες ανάγκες. 
Ζητάμε να γίνει υποβολή ολοκληρωμένου οργανογράμματος με πλήρη αξιοποίηση του υφιστάμενου ιδιαίτερα καταρτισμένου προσωπικού του ΑΔΜΗΕ. 
Ζητάμε να μην υπάρχουν νέες επιβαρύνσεις των χρηστών για τις ανάγκες των επενδύσεων.
Ακόμη, ζητάμε να διατηρηθεί το ποσοστό απόδοσης κεφαλαίων στα σημερινά ποσοστά και να υπάρξει πρόβλεψη ρήτρας σταθερής και συνεχούς παροχής ηλεκτρικής ενέργειας από το σύστημα, διαφανής και ισότιμη χρήση του συστήματος μεταφοράς από όλους τους παραγωγούς και προμηθευτές και  ενίσχυση και αναβάθμιση της ΡΑΕ για να μπορεί να ανταποκριθεί στις αρμοδιότητές της αποτελεσματικά.","ΧΡΗΣΤΟΣ ΓΚΟΚΑΣ",112
"91840","  Ολοκληρώστε, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91841"," Ζητάμε τη διασφάλιση με συγκεκριμένη διατύπωση, αντίστοιχη του ν. 4001/2011, για τα εργασιακά και ασφαλιστικά δικαιώματα των εργαζομένων, για να μην υπάρχει ανασφάλεια ή αδικία με βάση πρόταση-τροπολογία που επίσης καταθέτουμε. 
Όσον αφορά την υπουργική τροπολογία και την παράγραφο 5 που αφορά το ασφαλιστικό ζήτημα των εργαζομένων στη ΔΕΗ -άρα και των σημερινών θυγατρικών της- είχαμε απαιτήσει την απόσυρσή της. Ακούσαμε πριν από λίγο με ικανοποίηση την ανακοίνωση από τον κύριο Υπουργό ότι αποσύρεται αυτή η παράγραφος. Αυτή η εξέλιξη είναι απόλυτα θετική. Η τροπολογία αυτή θέτει ένα συνολικό ζήτημα του ασφαλιστικού για τη ΔΕΗ. Δεν μπορεί να συζητηθεί στο πλαίσιο αυτού του νομοθετήματος. Είναι θετική η απόσυρση. Ας μη βλέπουμε παντού και πάντα «φαντάσματα».
Κυρίες και κύριοι συνάδελφοι, κλείνοντας θέλω να πω ότι μετά από πολλή συζήτηση στην επιτροπή έχουμε ψηφίσει θετικά επί της αρχής του νομοσχεδίου, όπως και ξαναψηφίζουμε. Από τη συζήτηση στην Ολομέλεια περιμένουμε την αποδοχή των προτάσεών μας, με την επιφύλαξη των οποίων -μαζί και με τις παρατηρήσεις μας- ψηφίσαμε θετικά και επί των άρθρων στην επιτροπή. Ελπίζουμε αυτό να ολοκληρωθεί με το κλείσιμο της συζήτησης στην Ολομέλεια. Πρέπει να δείξουμε ότι μπορούμε με σύνεση και με όρους διαφάνειας να προχωρήσουμε και να ανταποκριθούμε στις ανάγκες της εποχής τόσο για την πραγματική οικονομία όσο και για μια κοινωνία αλληλεγγύης. 
Επιχειρούμε μια πολύ σοβαρή, στρατηγικού χαρακτήρα, προσαρμογή με την οποία πρέπει να λυθούν και όχι να δημιουργηθούν προβλήματα. Με τη συγκεκριμένη διαδικασία ιδιοκτησιακού διαχωρισμού του ΑΔΜΗΕ πρέπει, τουλάχιστον, να διασφαλιστεί ότι η προώθηση τέτοιων μέτρων δεν θα ακυρώσει την ανάγκη εξυγίανσης και ανάπτυξης της οικονομίας μας και θα αποδείξει αν μπορούμε να επιβάλλουμε το αναγκαίο ρυθμιστικό πλαίσιο για παρόμοιες αλλαγές.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)","ΧΡΗΣΤΟΣ ΓΚΟΚΑΣ",112
"91842"," Κι εμείς ευχαριστούμε.
Το λόγο έχει η ειδική αγορήτρια των Ανεξαρτήτων Ελλήνων κ. Ραχήλ Μακρή για δεκαπέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91843"," Ευχαριστώ, κύριε Πρόεδρε.
Σήμερα η Κυβέρνηση με το παρόν νομοσχέδιο έρχεται να επικυρώσει μία ακόμη πράξη του εθνικού εγκλήματος που ονομάζεται «εκποίηση της χώρας και παραχώρηση της εθνικής ενεργειακής κυριαρχίας της». Με το συγκεκριμένο νομοθέτημα δίνονται τα ενεργειακά κλειδιά της Ελλάδας σε υποτιθέμενους επενδυτές χωρίς καμμία διασφάλιση των εθνικών συμφερόντων και της ασφάλειας της πατρίδος μας.
Κύριε Υπουργέ, αυτό που μας ζητάτε σήμερα δεν είναι να ψηφίσουμε ένα νομοσχέδιο. Είναι ένα δωράκι και μάλιστα δωράκι οκτώ δισεκατομμυρίων ευρώ. Οκτώ δισεκατομμύρια ευρώ είναι η πραγματική αξία του Ανεξάρτητου Διαχειριστή Μεταφοράς Ηλεκτρικής Ενέργειας. Εάν αύριο χρειαστεί να ξαναφτιάξουμε τα δίκτυα της χώρας από την αρχή, οι Έλληνες πολίτες θα πρέπει να πληρώσουν οκτώ δισεκατομμύρια ευρώ, καθώς τόση είναι η εμπορική αξία των παγίων και της πληθώρας του πανάκριβου εξοπλισμού τα οποία σήμερα ξεπουλάτε. 
Για να στηθεί αυτό το δίκτυο υπήρξαν άνθρωποι που έδωσαν ακόμη και τη ζωή τους. Αυτό το γνωρίζουν καλύτερα από όλους οι κάτοικοι του Νομού Κοζάνης και της ευρύτερης περιοχής της δυτικής Μακεδονίας, όπου παράγεται περίπου το 70% της συνολικής ηλεκτρικής ενέργειας της χώρας που στη συνέχεια μεταφέρεται στα μεγάλα κέντρα κατανάλωσης της κεντρικής, αλλά και της νότιας Ελλάδας, όπου καταναλώνεται περίπου το 65% της ηλεκτρικής ενέργειας. 
Είμαι ιδιαίτερα περήφανη για την καταγωγή μου από την ενεργειακή καρδιά της Ελλάδος, την Πτολεμαΐδα. Είμαι ιδιαίτερα περήφανη γιατί εκπροσωπώ στο ελληνικό Κοινοβούλιο τους πολίτες του Νομού Κοζάνης. Οι άνθρωποι της δυτικής Μακεδονίας καθημερινά αγωνίζονται, με κίνδυνο της ζωής τους, για την ηλεκτροδότηση της χώρας. Τις τελευταίες δεκαετίες εκατοντάδες εργαζόμενοι έχασαν τη ζωή τους και άλλοι τόσοι κινδύνευσαν σοβαρά και τραυματίστηκαν σε λιγνιτωρυχεία και ΑΗΣ προκειμένου να παραχθεί ηλεκτρική ενέργεια για όλους τους Έλληνες.
Το 1950 με το ν. 1948 ιδρύθηκε η ΔΕΗ. Στο ΦΕΚ 169 υπογραμμίστηκε ότι η εταιρεία θα δρούσε προς χάρη του δημοσίου συμφέροντος τόσο με τα υδροηλεκτρικά αλλά και τα ατμοηλεκτρικά εργοστάσιά της όσο και με το δίκτυο μεταφοράς της ηλεκτρικής ενέργειας και διάθεσης αυτής.
Το δημόσιο αυτό συμφέρον το έχουν πληρώσει οι κάτοικοι της δυτικής Μακεδονίας με τη ζωή τους. Συγκεκριμένα, επτά στους δέκα θανάτους στην ευρύτερη περιοχή της Πτομελαΐδος οφείλονται σήμερα σε καρκίνο ή σε θρομβοεμβολική νόσο και μόλις τρεις στους δέκα αποδίδονται σε άλλες αιτίες. Τα κρούσματα καρκίνου είναι κατά 16% περισσότερα σε σχέση με το 1950. Ο αριθμός αυξάνεται κάθε δεκαετία με ρυθμούς γεωμετρικής προόδου. Σήμερα τα κρούσματα καρκίνου φτάνουν στο 30,5%. Επιπλέον, μειώνεται ο μέσος όρος ηλικίας στην περιοχή. Η μεγαλύτερη αύξηση των κρουσμάτων καρκίνου παρατηρείται στην ηλικιακή ομάδα σαράντα πέντε έως εξήντα πέντε ετών. 
Για εξήντα χρόνια ο ελληνικός λαός πληρώνει την περιουσία που σκοπεύει να αφήσει κληρονομιά στα παιδιά του. Αυτή την περιουσία ξεπουλάτε εσείς σήμερα έναντι πινακίου φακής. 
Το σχέδιό σας, βέβαια, είναι καταφανέστατο. Με την πρώτη παράγραφο του πρώτου άρθρου του νομοσχεδίου παρέχετε το 66% του ΑΔΜΗΕ σε ιδιώτες. Με την τέταρτη παράγραφο του ίδιου άρθρου ρυθμίζετε ότι το τίμημα της πώλησης θα το καθορίσει ο ίδιος ο ιδιώτης. Προβλέπεται, δηλαδή, ότι ο ιδιώτης, όχι μόνο θα δώσει προσφορά για τα πόσα θέλει να πληρώσει ο ίδιος, αλλά θα καθορίσει πόσα θα πληρώσει το ελληνικό δημόσιο στη ΔΕΗ προκειμένου να αποκτήσει το υπόλοιπο 34%.
Πόσα πιστεύετε ότι θα εισπράξετε για το 66% του ΑΔΜΗΕ; Όσα πουλήσατε και τη ΔΕΣΦΑ, δηλαδή 300 με 400 εκατομμύρια ευρώ; Τα υπόλοιπα 7.700.000.000 σε ποιον ακριβώς θέλετε να τα χαρίσετε; Πολύ γενναιόδωροι δεν είστε με τα λεφτά των Ελλήνων πολιτών;
Για να καταλάβουν όλοι οι Έλληνες το μέγεθος του δώρου, αρκεί να αναφέρουμε ενδεικτικά ότι μόνο από το φόρο φυσικών προσώπων υπολογίζεται να εισπράξετε 6,3 δισεκατομμύρια ευρώ! Τι σημαίνει αυτό; Ότι χαρίζετε περισσότερα χρήματα στον αγοραστή του ΑΔΜΗΕ από ό,τι συγκεντρώνουν οι φόροι όλων των φυσικών προσώπων της χώρας! 
Για να γίνει ακόμη πιο ξεκάθαρο πόσο βαθιά βάζετε το χέρι στην τσέπη του κάθε Έλληνα και της κάθε Ελληνίδας, ας ρίξουμε μια ματιά στα οικονομικά στοιχεία της εταιρείας: Ο ΑΔΜΗΕ έχει κύκλο εργασιών σχεδόν 2 δισεκατομμύρια ευρώ και κέρδη προ τόκων, φόρων και αποσβέσεων 114,1 εκατομμύρια ευρώ για το 2012. Για το 2013 από τον προϋπολογισμό του προβλέπονται σταθερά έσοδα 260 με 300 εκατομμύρια ευρώ από τη διαχείριση του δικτύου και ετήσια κέρδη 116 εκατομμύρια ευρώ. 
Από πού προέρχονται τα έσοδα αυτά; Από τον Έλληνα καταναλωτή φυσικά. Τα έσοδα του ΑΔΜΗΕ ως ιδιοκτήτη, αλλά και λειτουργού του Συστήματος Μεταφοράς, προέρχονται σχεδόν αποκλειστικά από τον μηχανισμό χρέωσης χρήσης του συστήματος, σύμφωνα με το οποίο το κόστος του συστήματος επιμερίζεται κατά 100% στο σύνολο των πελατών, δηλαδή, στους λογαριασμούς των καταναλωτών. 
Έτσι, λοιπόν, όταν αύριο ο τυχοδιώκτης που εσείς ονομάζετε «στρατηγικό επενδυτή» σας εκβιάζει ότι θα κατεβάσει τους διακόπτες για να αυξήσει τα έσοδά του από το ποσοστό του 8% που είναι σήμερα σε 11%, τι ακριβώς θα κάνετε; Θα πανικοβληθείτε και προκειμένου να τον ικανοποιήσετε, θα αρχίσετε να διαρρέετε σενάρια τρόμου, ότι θα μας εγκαταλείψουν οι επενδυτές. Με αυτόν τον τρόπο θα προχωρήσετε σε αύξηση των αποδοχών του διαχειριστή της υψηλής τάσης. 
Τη μεθοδολογία σας πια τη γνωρίζουμε πολύ καλά. Σε όλα τα ζητήματα βάζετε μπροστά διλήμματα τρομοκρατώντας τον κόσμο ότι θα έρθουν τα χειρότερα. Όμως, ο κόσμος κατάλαβε ότι τα χειρότερα έχουν έρθει και ότι το χειρότερο είστε εσείς! Επειδή, όμως, γνωρίζετε ότι θα φύγετε και μάλιστα όχι υπό τις καλύτερες συνθήκες, θέλετε με το ζόρι να δεσμεύσετε τη δημόσια περιουσία για τις επόμενες δεκαετίες. 
Όπως αναφέρθηκε στη σχετική συνεδρίαση της αρμόδιας επιτροπής από το Σύλλογο Διπλωματούχων Μηχανικών, το κόστος επένδυσης ανάπτυξης του συστήματος μόνο για το έτος 2012 ανήλθε σε 253 εκατομμύρια ευρώ. Αλήθεια, περιμένετε από έναν ιδιώτη να διαθέσει έστω και τα μισά από αυτά τα χρήματα, όταν το κόστος αυτό σχεδόν ισούται με το τίμημα που θα καταβάλει για να εξαγοράσει τον ΑΔΜΗΕ;
Η διεθνής εμπειρία στις ιδιωτικοποιήσεις των δικτύων δεν σας δικαιώνει. Στην Ιρλανδία όταν επιχειρήθηκε να γίνει κάτι ανάλογο, η κοινωνική αντίδραση απέτρεψε την εθνική μειοδοσία. Δεν είναι τυχαίο ότι στην Ευρώπη των είκοσι επτά ελάχιστες είναι οι χώρες που έχουν παραδώσει τα εθνικά δίκτυα μεταφοράς ενέργειάς τους σε ιδιώτες. 
Ακόμα και η Γερμανία, την οποία επικαλείστε ως παράδειγμα, έχει παραχωρήσει το μεγαλύτερο μέρος τους σε δημόσιους φορείς, προφανώς γιατί είναι οι πλέον κατάλληλοι για τη διαχείριση τόσο ευαίσθητων και σύνθετων υποδομών. Στο Αμβούργο, μάλιστα, οι πολίτες ζήτησαν με δημοψήφισμα την επανάκτηση των δικτύων από το δημόσιο και το πέτυχαν. 
Η διεθνής εμπειρία αποδεικνύει ότι σε όσες χώρες ιδιωτικοποιήθηκε το δίκτυο, οι κυβερνήσεις φροντίζουν τώρα να το επανακρατικοποιήσουν, καθώς οι ιδιώτες αποδεικνύονται ανίκανοι να το συντηρήσουν αλλά και να το διαχειριστούν. 
Μας κάνει εντύπωση η εμμονή σας σε έναν σχεδιασμό ιδιωτικοποίησης, που όλες οι χώρες τον εγκαταλείπουν ως αποτυχημένο. Η εμμονή σας, βέβαια, αυτή δεν είναι τυχαία. Έχετε σταματήσει να ενεργείτε ως Υπουργοί και αποτελείτε τα εκτελεστικά όργανα της τρόικας. Έχετε αναγάγει τις μνημονιακές υποχρεώσεις σε θεσμικά θέσφατα και αγωνιάτε για τα καλά λόγια των εκπροσώπων -τοκογλύφων. 
Μέσω του κοινοβουλευτικού ελέγχου έχω αποκαλύψει ότι η πώληση πρώτα του ΑΔΜΗΕ και στη συνέχεια ολόκληρης της ΔΕΗ αποτελούν μνημονιακές δεσμεύσεις της συγκυβέρνησής σας.
Αναλυτικότερα, στις 30 Οκτωβρίου του 2012 κατέθεσα την υπ’ αριθμόν πρωτοκόλλου 535 επίκαιρη ερώτηση, όπου σας ρωτούσα αν υπάρχει σχέδιο για την πώληση του ΑΔΜΗΕ. Ο Υφυπουργός Ενέργειας επί λέξει είχε αναφέρει: «Όσον αφορά τον ΑΔΜΗΕ -ο οποίος είναι σημαντικός όπως είπατε- ο ίδιος ο Πρωθυπουργός έχει υπογραμμίσει στις προγραμματικές του δηλώσεις ότι τα δίκτυα θα παραμείνουν υπό κρατικό έλεγχο.
Το μόνο που προβλέπεται είναι ο ιδιοκτησιακός διαχωρισμός των δικτύων από τη ΔΕΗ».
Σήμερα, βέβαια, ήρθατε εδώ και ψελλίζετε ότι με την πώληση του 66% του ΑΔΜΗΕ δεν πουλιέται το δίκτυο. Τι θα αγοράσει, λοιπόν, ο ιδιώτης; Τον αέρα; 
Προσπαθείτε να μας πείσετε ότι κρατάτε τη μειοψηφία και ότι θα κάνετε κουμάντο στην πλειοψηφία. Ποιος σας έβαλε να λέτε αυτά τα πράγματα;
Σοβαρευτείτε, επιτέλους, γιατί η διακυβέρνηση της χώρας δεν γίνεται με επικοινωνιολόγους. Όσα δάνεια και να δώσετε στα εκδοτικά συγκροτήματα για να αποτελούν το φερέφωνο της πολιτικής σας και να εξαπολύουν λάσπη για το αν ξέρουν να διαβάζουν οι πολιτικοί σας επικριτές ή όχι, δεν πρόκειται να παραπλανήσετε τον ελληνικό λαό άλλο πια. Δεν μπορείτε να πείσετε τους πολίτες ότι η πώληση του ΑΔΜΗΕ δεν τους αφορά, γιατί είναι αυτοί που πληρώνουν τα δικά σας δώρα. 
Όσο για εμάς και να διαβάζουμε ξέρουμε και τους πληρωμένους κοντυλοφόρους αναγνωρίζουμε και τις δηλώσεις του Πρωθυπουργού και των Υπουργών του θυμόμαστε που εξασφάλιζαν τα δίκτυα σε δημόσιο έλεγχο. Οι κωλοτούμπες χρειάζονται πολύ επικοινωνιακή γλίντζα για να καλυφθούν. Όμως αυτή η γλίντζα δεν μας ακουμπά. Είμαστε οι πρώτοι οι οποίοι σας αποκαλύψαμε για τη χαριστική και διαδικαστικά ύποπτη σύμβαση παραχώρησης του λιγνιτωρυχείου της Βεύης.
Οι Ανεξάρτητοι Έλληνες και η ομιλούσα ως τομεάρχης ενέργειας του κινήματος όχι μόνο ανακαλύπτουμε τις προθέσεις σας αλλά οδηγούμε τις υποθέσεις στη δικαιοσύνη για να διερευνηθούν. 
Η πώληση του ΑΔΜΗΕ θα ανοίξει τον δρόμο για τη σαλαμοποίηση και την εκποίηση της ΔΕΗ. 
Πιο συγκεκριμένα, εντός του 2014 θα διασπάσετε τη ΔΕΗ σε μικρή και μεγάλη, αποκρατικοποιώντας την πρώτη έως το 2015 και ξεπουλώντας τη δεύτερη μέχρι το 2016. 
Σε ποια εταιρεία θα περάσουν τα υδροηλεκτρικά, τα ατμοηλεκτρικά και τα λιγνιτωρυχεία; Μήπως αποσκοπείτε να συγκεντρώσετε τα λεγόμενα «φιλέτα», δηλαδή τα εργοστάσια της νέας τεχνολογίας και τα υδροηλεκτρικά τα οποία διαχειρίζονται εκτός από την ενέργεια και τους πολύτιμους υδατικούς πόρους ολόκληρων περιοχών; Τελικά, ο σκοπός σας είναι μαζί με την ενέργεια να ξεπουλήσετε και τη διαχείριση των υδάτων; Προφανώς, ναι. 
Ας μην ξεχνάμε ότι από όπου πέρασε το Διεθνές Νομισματικό Ταμείο ακολούθησε την ίδια πολιτική εκποίησης της δημόσιας περιουσίας, συγκέντρωσης του πλούτου στα χέρια λίγων και εξαθλίωση των πολλών, αναγκάζοντάς τους να πληρώσουν ακόμα και τον αέρα που αναπνέουν. 
Αυτοί είναι οι συνεργάτες σας. Σε αυτούς μας παρέδωσε ο κ. Παπανδρέου, το έργο του οποίου συνεχίζετε εσείς ως πειθήνια όργανα σε μία αδιέξοδη και ανερμάτιστη πολιτική κοινωνικής και οικονομικής αποτυχίας. 
Όταν τα πουλήσετε όλα, ποιος ιδιώτης θα ενδιαφερθεί για τις απομακρυσμένες ακριτικές περιοχές της χώρας, για την ασφάλεια των εργαζομένων, για την ορθή συντήρηση των δικτύων; Κανένας. Το μόνο που θα τον ενδιαφέρει θα είναι η μεγιστοποίηση του κέρδους του. 
Το ίδιο συμβαίνει και με τους περισσότερους εργολάβους που προσλαμβάνει η ΔΕΗ, οι οποίοι για να πληρώσουν τους εργαζόμενους χρειάστηκε να καταθέσουμε μηνυτήρια αναφορά στον Άρειο Πάγο, όπως στην περίπτωση των απλήρωτων εργαζομένων στον ΑΗΣ της Πτολεμαΐδας. 
Οι Ανεξάρτητοι Έλληνες θα ανατρέψουμε οποιαδήποτε πώληση βλάπτει το συμφέρον των πολιτών. Μη βιαστείτε να αναμασήσετε την καραμέλα ότι εναντιωνόμαστε στην ανάπτυξη. Στο ξεπούλημα εναντιωνόμαστε και σας το έχουμε αποδείξει. 
Δυστυχώς για εσάς, κανένας δεν μπορεί να σας ακολουθήσει στη λογική του αδιανόητου, στην πολιτική που βαφτίζει ιδιωτικοποίηση τα δωράκια και κατηγορεί για αρνητή της ανάπτυξης όποιον δεν συναινεί σε αυτά. 
Μόνιμο επιχείρημά σας στις συνεδριάσεις της αρμόδιας επιτροπής ήταν ότι με την ιδιωτικοποίηση εξυγιαίνετε τη ΔΕΗ και τον ΑΔΜΗΕ από τις πρακτικές των συνδικαλιστών. Σε ποιο κόμμα ανήκουν αυτοί οι συνδικαλιστές; Μήπως στο κόμμα του ΠΑΣΟΚ και της Νέας Δημοκρατίας, στα κόμματα δηλαδή που ξεπουλούν σήμερα τον διαχειριστή του δικτύου της ηλεκτρικής ενέργειας; Το τι έκαναν οι συγκεκριμένοι κύριοι, θα το βρει η δικαιοσύνη. Ακόμα, όμως κι αν κριθεί ότι έχουν προβεί σε αδικήματα, είναι αυτός λόγος για να έρχεστε εδώ και να πουλάτε την περιουσία του ελληνικού λαού;
Άλλωστε, ας μη λησμονούμε ότι οι ηγεσίες των κομμάτων σας, της Νέας Δημοκρατίας και του ΠΑΣΟΚ, τα δύο τελευταία χρόνια έχουν φροντίσει να περάσουν νύχτα τροπολογίες και νομοθετικές παρεμβάσεις για να άρουν και τα τελευταία εμπόδια εκχώρησης της περιουσίας του ελληνικού λαού στο ιδιωτικό κεφάλαιο. Πολύ περίεργη αίσθηση έχετε τελικά για το τι σημαίνει εξυγίανση. 
Από την ίδια διαστροφική αντίληψη για την πραγματικότητα διακατέχεστε όταν λέτε ότι η πώληση του ΑΔΜΗΕ θα ωφελήσει τον ανταγωνισμό και ότι αποτελεί απαίτηση της αγοράς. Για ποια ακριβώς αγορά μας μιλάτε; Σας θυμίζουμε ότι στη συνεδρίαση ακρόασης των εξωκοινοβουλευτικών φορέων ακούσαμε τον εκπρόσωπο των ηλεκτροπαραγωγών να αναφέρει αυτολεξεί στην τοποθέτησή του: «Άρα, ό,τι και να πούμε, είναι καλύτερος ένας ΑΔΜΗΕ δημόσιου ελέγχου που θα κάνει κάποιες επενδύσεις, από έναν ιδιώτη που δεν θα κάνει απολύτως τίποτα».
Δεν υπάρχει καμμία απαίτηση της αγοράς. Απαιτήσεις της τρόικας υλοποιείτε και χατίρια εργολάβων, καναλαρχών, που θέλουν να αγοράσουν τον ΑΔΜΗΕ. Μπορεί στα χαρτιά να προσυπογράφετε το ξεπούλημα, αλλά να είστε σίγουροι ότι μόνο εκεί θα μείνει, γιατί ό,τι χτίστηκε με αίμα, ό,τι χτίστηκε με πόνο, το παραδίδετε με μία υπογραφή ανθρώπων που δεν σέβονται την πατρίδα τους και το μέλλον των παιδιών τους.
Σας προειδοποιούμε, λοιπόν, ότι η ψήφιση του νομοσχεδίου θα αποτελέσει αρχή πολλών κακών για τη χώρα. Εκτός από τη ζημιά που θα πάθουμε από την απώλεια των δικτύων, θα ξεκινήσει ένας φαύλος κύκλος αποκρατικοποιήσεων ζωτικών δομών της χώρας. 
Σας πονά η αλήθεια. Σας καίνε οι ερωτήσεις. Ένα είναι σίγουρο: θα συνεχίσουμε να υπερασπιζόμαστε το συμφέρον του ελληνικού λαού, ακόμη και όταν οι «παπαγάλοι» σας προσπαθούν να λασπολογήσουν για να δείξουν την αφοσίωσή τους στους κομματικούς δανειοδότες τους. 
Αποτελεί, δε, βέβαιο γεγονός ότι ούτε στο δώρημα του ΑΔΜΗΕ θα συναινέσουμε, ούτε στο κομμάτιασμα της ΔΕΗ, ούτε θα επιτρέψουμε να παραμείνουν σε ιδιωτικά χέρια τα δίκτυα, όταν ο τόπος απαλλαγεί από εσάς που προβαίνετε σε τέτοιες πράξεις εθνικής μειοδοσίας. 
Είναι επιβεβλημένο η Κυβέρνηση αυτή να πέσει αμέσως, γιατί είναι επικίνδυνη. Κύριοι, είστε επικίνδυνοι για τη δημοκρατία! Είστε επικίνδυνοι για την εθνική ανεξαρτησία! 
Εμείς δεν θα γίνουμε συνυπεύθυνοι στις δολοπλοκίες και τις υπόγειες συμφωνίες σας. Έχουμε την ηθική υποχρέωση να διαφυλάξουμε τα συμφέροντα του έθνους και το πράττουμε σε αυτήν την κρίσιμη στιγμή. Ό,τι και να αποφασίσετε, έχουμε το υπέρτατο καθήκον να παραδώσουμε στις επόμενες γενιές των Ελλήνων τον κόπο, τον ιδρώτα και το αίμα των προγόνων μας. Και να είστε σίγουροι ότι αυτό θα πράξουμε!
Ευχαριστώ πολύ.
(Χειροκροτήματα από την πτέρυγα των ΑΝΕΛ)","ΡΑΧΗΛ ΜΑΚΡΗ",293
"91844"," Εμείς ευχαριστούμε.
Το λόγο έχει ο ειδικός αγορητής του Λαϊκού Συνδέσμου - Χρυσή Αυγή κ. Ηλίας Παναγιώταρος για δεκαπέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91845"," Ευχαριστώ, κύριε Πρόεδρε.
Είδα πριν τον κ. Τζαμτζή και θυμήθηκα τα «γαλλικά» που είχε ανταλλάξει με κάποια συνάδελφό του εντός της Αίθουσας του Κοινοβουλίου όταν τις είχε πει ότι «θα μας μπιπ τα μπιπ» και δεν είχε επιβληθεί κάποιο πρόστιμο. Είδα και τον κ. Κουτσογιαννόπουλο έξω και θυμήθηκα που είχε πει «θα σας μπιπ», αναφερόμενος σε κάποιους άλλους Βουλευτές. Για να μην πάμε στα προχθεσινά, όταν ο κ. Ντινόπουλος μιλούσε για την άρση ασυλίας του και πέραν του γελοίου του πράγματος υπήρξαν κάποιες προστριβές με κάποιους Βουλευτές και πετάχτηκε ένας Βουλευτής της Νέας Δημοκρατίας και απευθυνόμενος σε έναν άλλο Βουλευτή τού είπε «είσαι μπιπ». Και πολλά άλλα. Αν ψάξουμε τα ηχητικά ντοκουμέντα, θα βρούμε πάρα πολλά λαβράκια σχετικά με το πρόστιμο που δεν ξέρουμε αν επεβλήθη στην κ. Ζαρούλια.
Καλούμαστε σήμερα να «διαξιφιστούμε». Το θέτω εντός εισαγωγικών, διότι είναι προειλημμένη η απόφαση της ιδιωτικοποίησης του 66% του ΑΔΜΗΕ. 
Τι είναι ο ΑΔΜΗΕ; Είναι μία θυγατρική της ΔΕΗ που συστήθηκε το 2012 βάσει του ν. 4011/2011, ο οποίος αναφέρεται σε απελευθέρωση των αγορών προκειμένου να συμμορφωθούμε με την ευρωπαϊκή οδηγία 72/2009 που προβλέπει τον πλήρη διαχωρισμό από τη «ΔΕΗ Α.Ε»., αλλά όχι και την υποχρεωτική ιδιωτικοποίηση του ΑΔΜΗΕ. 
Ο ΑΔΜΗΕ είναι η ραχοκοκαλιά της ηλεκτρικής βιομηχανίας της χώρας, καθώς συνδέει τις μονάδες ηλεκτροπαραγωγής με τους σταθμούς διανομής, τον τελικό καταναλωτή και τους υδροηλεκτρικούς σταθμούς. Ταυτόχρονα, διαχειρίζεται το σύνολο σχεδόν των μηχανισμών χονδρεμπορικής αγοράς ηλεκτρικής ενέργειας ενώ είναι υπεύθυνος για τη διενέργεια του διασυνοριακού εμπορίου. 
Τι είναι, τελικά, το σύστημα μεταφοράς ηλεκτρικής ενέργειας; Είναι έντεκα χιλιάδες χιλιόμετρα εναέριων γραμμών υψηλής τάσης και υπόγειων και υποβρύχιων καλωδίων υψηλής τάσης 150.000 και 400.000 Volt που διασυνδέουν όλη την ηπειρωτική Ελλάδα με τα νησιά. Επίσης, είναι διακόσιοι είκοσι ένας υποσταθμοί και κέντρα υψηλής τάσης, τα Εθνικά Κέντρα Ελέγχου Ενέργειας στον Άγιο Στέφανο, στη Θεσσαλονίκη και στην Πτολεμαΐδα.
Με απλά λόγια είναι η ραχοκοκαλιά της ΔΕΗ και του ηλεκτρικού συστήματος της πατρίδος μας. Είναι μία βασική στρατηγική εθνική υποδομή, θεμέλιο για την εθνική άμυνα και την ασφάλεια της πατρίδος μας. Είναι μία εθνική στρατηγική υποδομή για την οικονομική και παραγωγική ανάπτυξή της. Είναι μία εθνική στρατηγική υποδομή χτισμένη εδώ και εξήντα χρόνια από τον ελληνικό λαό που με πάρα πολύ κόπο και πάρα πολλά χρήματα έφτιαξε αυτό το μνημειώδες έργο προκειμένου να διασφαλίζει την ηλεκτροδότησή του, όρος για την κοινωνική ευημερία του και τη συμμετοχή του στα αγαθά του σύγχρονου πολιτισμού, που όπως βλέπουμε, με όλα όσα συμβαίνουν γύρω από τη ΔΕΗ τα τελευταία χρόνια, τα χρόνια του μνημονίου, παλεύετε με κάθε μέσο να τους τα στερήσετε.
Τα οικονομικά μεγέθη του ΑΔΜΗΕ: Είναι μία πλήρως ανεξάρτητη και αυτοχρηματοδοτούμενη εταιρεία. Δεν επιδοτείται ούτε από τη ΔΕΗ ούτε από το ελληνικό δημόσιο και η λειτουργία του δεν επιβαρύνει τον κρατικό προϋπολογισμό. Η εμπορική δε αξία των παγίων του και της πληθώρας του πανάκριβου εξοπλισμού του εκτιμάται σε τρέχουσες τιμές σε περισσότερα από 8 δισεκατομμύρια ευρώ. 
Αυτή την εθνική υποδομή, περιουσία του ελληνικού λαού, επιδιώκετε να την εκποιήσετε για ένα τίμημα γύρω στα 400 με 500 εκατομμύρια ευρώ. Ό,τι έγινε πριν από λίγους μήνες και με τη ΔΕΣΦΑ. 
Το τίμημα είναι κυριολεκτικά ψίχουλα, όχι μόνο επειδή ο ΑΔΜΗΕ δαπανά κάθε χρόνο περί τα 100 εκατομμύρια σε επενδύσεις επέκτασης και συντήρησης του δικτύου του, αλλά κι επειδή ο μελλοντικός ιδιοκτήτης θα αποκτήσει σταθερά έσοδα 260 με 300 εκατομμύρια ευρώ από τη διαχείριση του δικτύου και ετήσια κέρδη 116 εκατομμύρια ευρώ: Προϋπολογισμός ΑΔΜΗΕ από τα κέρδη του 2013. 
Η πώληση του ΑΔΜΗΕ θα στερήσει την εθνική οικονομία από μία σταθερή και σημαντικού μεγέθους δημόσια επένδυση και το ελληνικό δημόσιο από ένα σταθερό και σίγουρα έσοδο. 
Άρα ο νέος ιδιοκτήτης του ΑΔΜΗΕ θα έχει εξασφαλισμένο ένα εγγυημένο και διόλου ευκαταφρόνητο κέρδος, χωρίς κανένα επενδυτικό ρίσκο, το οποίο θα εισπράττει από τα ελληνικά νοικοκυριά, από όσα θα έχουν απομείνει να έχουν τη δυνατότητα να πληρώνουν το ηλεκτρικό ρεύμα. 
Οι καταναλωτές, η βιομηχανία και η χώρα ολόκληρη θα βρίσκονται ουσιαστικά σε ομηρία από τα συμφέροντα του νέου ιδιοκτήτη που θα κατέχει και θα εκμεταλλεύεται το μονοπώλιο των δικτύων μεταφοράς, τη στρατηγικότερη εθνική υποδομή μας.
Σε ό,τι αφορά την ευρωπαϊκή πραγματικότητα και μάλιστα σε αγορές πλήρως απελευθερωμένες: Στις σκανδιναβικές χώρες τα δίκτυα ανήκουν σε ανεξάρτητες, αλλά 100% κρατικές επιχειρήσεις, των οποίων οι μετοχές ανήκουν είτε στο Υπουργείο Οικονομικών είτε στα δημόσια ασφαλιστικά ταμεία. 
Τα δίκτυα μεταφοράς είναι κρατικά στις περισσότερες πρώην ανατολικοευρωπαϊκές χώρες με ή χωρίς συνταγματική κατοχύρωση. Σε χώρες όπως η Γαλλία, αλλά και στους δύο μεγαλύτερους διαχειριστές του γερμανικού συστήματος τα δίκτυα ανήκουν σε επιχειρήσεις που είναι θυγατρικές καθετοποιημένων εταιρειών και οι οποίες τελούν υπό άμεσο κρατικό έλεγχο σε ποσοστό άνω του 90%. 
Σε ποιες χώρες εκποιούνται τα δίκτυα; Σε όσες κηδεμονεύονται από δανειστές και από μνημόνια. Αλλά ακόμη κι εκεί οι αντίστοιχες Κυβερνήσεις φαίνεται να αντιλαμβάνονται στοιχειωδώς τους τεράστιους κινδύνους που συνεπάγεται η ιδιωτικοποίηση τέτοιων στρατηγικών υποδομών κι εταιρειών.
Στην Ιρλανδία η Κυβέρνηση ακύρωσε την πώλησή τους παρά και ενάντια στις μνημονιακές υποχρεώσεις της. Η Πορτογαλία εκποίησε μειοψηφικό πακέτο 40% στο πλαίσιο των δεσμεύσεων που επέβαλε το εκεί μνημόνιο. Στην Ισπανία και την Ιταλία τα δίκτυα έχουν πωληθεί με αύξηση μετοχικού κεφαλαίου σε ποσοστό 60% και 80% αντίστοιχα. Εντούτοις το δημόσιο κατέχει μειοψηφικά πακέτα με πολύ αυξημένα καταστατικά δικαιώματα, που δυστυχώς όμως σε αυτές τις περιπτώσεις, όπως και στην περίπτωση της Ελλάδος, θα το πληρώσουν πολύ ακριβά λίαν συντόμως. 
Η πώληση του ΑΔΜΗΕ δεν γίνεται για να υπάρξουν επενδύσεις. Τα χρήματα που θα εισπράξει η ΔΕΗ θα τα πληρώνει ο ελληνικός λαός μια ζωή με επιτόκιο 11% με 13% στις αποδόσεις κεφαλαίου. 
Σε σχέση με το επιχείρημα ότι πωλείται ο ΑΔΜΗΕ για να χρηματοδοτηθούν επενδύσεις: Και στη διετία της κρίσης 2011-2012 ο ΑΔΜΗΕ έκανε επενδύσεις ύψους 253 εκατομμυρίων ευρώ και μάλιστα από ελληνικές επιχειρήσεις. 
Το ελληνικό σύστημα μεταφοράς δεν αντιμετωπίζει σήμερα προβλήματα. Υπάρχουν πέντε διεθνείς διασυνδέσεις με χώρες με φθηνό ενεργειακό μείγμα ηλεκτροπαραγωγής και η οικονομική ύφεση έχει περιορίσει τη ζήτηση και σχεδόν εξαφανίσει τις αιχμές φορτίου. Δεν υπάρχει κίνδυνος μπλακ-άουτ. 
Υπάρχουν μελέτες στον ΑΔΜΗΕ για κάλυψη των αναγκών διασύνδεσης Κρήτης και των Κυκλάδων με μικρότερα κόστη, 500 με 600 εκατομμύρια ευρώ και μάλιστα από ελληνικές εταιρείες, αλλά απ’ ό,τι φαίνεται για το Υπουργείο, τη ΡΑΕ και τους διάφορους συμβούλους το κέρδος είναι στα φαραωνικά έργα. Όσο μεγαλύτερο το έργο τόσο μεγαλύτερο το κέρδος. 
Αντίθετα, το δεκαετές πρόγραμμα έχει δώσει με εντολή της ΡΑΕ προτεραιότητα στη διασύνδεση της Κρήτης από την Αττική κι όχι από την Πελοπόννησο, που είναι πιο κοντά, η οποία παρουσιάζει και μία σειρά από τεχνικές δυσκολίες και αφορά αποκλειστικά σε εισαγόμενη τεχνολογία, η οποία δεν έχει ωριμάσει, ενώ το κόστος θα ξεπεράσει το 1δισεκατομμύριο ευρώ. 
Στην πραγματικότητα η διασύνδεση της Κρήτης αφορά το ενδεχόμενο κατασκευής από ιδιωτικούς επιχειρηματικούς ομίλους άνω των 2.000 MW αιολικών. Σε κάθε περίπτωση το κόστος για την υλοποίηση των διασυνδέσεων έχει προϋπολογιστεί από τον ΑΔΜΗΕ σε 1,4 δισεκατομμύρια ευρώ.
Ο επενδυτής που θα αγοράσει τον ΑΔΜΗΕ κοψοχρονιά για 400 με 500 εκατομμύρια ευρώ υπάρχει ποτέ περίπτωση να βάλει 1,4-1,5 δισεκατομμύρια ευρώ για να κατασκευάσει τις διασυνδέσεις; Προφανέστατα και όχι. Δεν υπάρχει τέτοιου μεγέθους επένδυση η οποία να μπορεί να καλυφθεί από κάποιον ιδιώτη.
Υπάρχει και το πιο ευφάνταστο σενάριο: Ο επενδυτής του ΑΔΜΗΕ θα προχωρήσει σε σύμπραξη δημόσιου-ιδιωτικού τομέα και θα αναλάβει την εκτέλεση των έργων, όπως κάνει ο Μπόμπολας στην εθνική οδό Αθηνών-Πατρών και αλλού.
Όσο για το τι έλεγχο θα ασκεί το δημόσιο, θα διατηρήσει την καταστατική μειοψηφία και, συνεπώς, τον έλεγχο του ΑΔΜΗΕ. Είναι προφανές ότι ο κύριος που θα πάρει το 66% της εταιρείας θα έχει και επί της ουσίας τον απόλυτο έλεγχο αυτής. Θα αποφασίζει πού θα επενδύσει, ξέροντας βεβαίως ότι και άχρηστη να είναι η επένδυση πάλι θα πάρει λεφτά πίσω από τους Έλληνες καταναλωτές.
Σίγουρα ομιλούμε για την προπαρασκευή ενός ακόμα εγκλήματος εις βάρος της πατρίδος μας, των υποδομών της, που πλήρωσε με πολύ κόπο και θυσίες ο ελληνικός λαός για δεκαετίες τώρα και μάλιστα όλα αυτά θα γίνουν με συνοπτικότατες διαδικασίες.
Για να είστε σίγουροι ότι όλα όσα κάνετε θα πάνε σύμφωνα με το εθνοκτόνο πλάνο σας, έχετε εξασφαλίσει και τα «μαξιλάρια» σας, όπως λέτε. Εξευτελίσατε το Σύνταγμα των Ελλήνων και τους νόμους του κράτους. Νομοθετείτε όχι με τριακόσιους, αλλά με διακόσιους ενενήντα τέσσερις Βουλευτές και ενδεχομένως και λιγότερους. Τρομοκρατείτε όποιον θεωρείτε ότι σας αντιπολιτεύεται, όπως καναλάρχες τους οποίους ξέρατε αν είναι διαφθαρμένοι ή όχι πολλά χρόνια τώρα, αλλά με το που λοξοδρόμησαν προς κάποιο άλλο κόμμα της Αντιπολίτευσης, τους κλείσατε μέσα, όπως έγινε με την περίπτωση του «ALPHA». Ξέρατε όλοι πολύ καλά τι κουμάσι είναι ο Κοντομηνάς.
Αλήθεια, για τα θαλασσοδάνεια, γι’ αυτά τα επισφαλέστατα δάνεια που έχει πάρει το ΠΑΣΟΚ, που υπερβαίνουν τα 125 εκατομμύρια ευρώ και δεν πρόκειται να αποπληρωθούν ποτέ ή αυτά της Νέας Δημοκρατίας, υπάρχει περίπτωση να πάει κάποιος στη φυλακή; Όχι, βέβαια. Εδώ αρχίσατε να τρομοκρατείτε τόσο εξόφθαλμα τους δικούς σας ανθρώπους, όπως τον κ. Γιακουμάτο, για 24.000 ευρώ. Δεν ξέρουμε εάν και πόσο έφταιγε ή δεν έφταιγε…","ΗΛΙΑΣ ΠΑΝΑΓΙΩΤΑΡΟΣ",385
"91846"," Συγγνώμη, κύριε Παναγιώταρε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91847"," Παρακαλώ.","ΗΛΙΑΣ ΠΑΝΑΓΙΩΤΑΡΟΣ",385
"91848"," Το άρθρο 66 του Κανονισμού της Βουλής, που λέει να μιλάμε εντός του θέματος, το ξέρετε;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91849"," Εντός του θέματος μιλάμε. Είναι απόλυτα συνδεδεμένα.","ΗΛΙΑΣ ΠΑΝΑΓΙΩΤΑΡΟΣ",385
"91850"," Ε, όχι, νομίζω ότι δεν είναι συνδεδεμένα…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91851"," Είναι απόλυτα συνδεδεμένα τα δύο θέματα…","ΗΛΙΑΣ ΠΑΝΑΓΙΩΤΑΡΟΣ",385
"91852"," Σήμερα έχουμε ένα συγκεκριμένο νομοσχέδιο.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91853"," …διότι κ. Γιακουμάτος και οι διάφοροι κύριοι Γιακουμάτοι, που θέλουν να το παίξουν αντάρτες ή ενδεχομένως και να γίνουν αντάρτες, όταν βλέπουν να μπαίνουν τα μέλη της οικογενείας τους έστω και για μια μέρα στη φυλακή, σίγουρα θα το ξανασκεφθούν. Διότι έχετε το μαχαίρι, έχετε και το πεπόνι.
Εξάλλου, χειραγωγείτε τη δικαιοσύνη τόσο απροκάλυπτα! Το παραδέχθηκε και ο Υπουργός κ. Αθανασίου προχθές σε μια επίκαιρη ερώτηση του κ. Κασιδιάρη, ότι ο ίδιος πήρε τηλέφωνο την προϊσταμένη και ρωτούσε πώς πάει μια δικαστική υπόθεση. Απίστευτα πράγματα! Ο ίδιος παραδέχθηκε και κάτι άλλο, εκτός από την παρέμβασή του προς την προϊσταμένη του Πρωτοδικείου Αθηνών…","ΗΛΙΑΣ ΠΑΝΑΓΙΩΤΑΡΟΣ",385
"91854"," Σας παρακαλώ! Μη δημιουργείτε κάθε φορά…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91855"," Δεν δημιουργώ κανένα πρόβλημα! Μιλώ πολύ καλά…","ΗΛΙΑΣ ΠΑΝΑΓΙΩΤΑΡΟΣ",385
"91856"," Δημιουργείτε κάθε φορά…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91857"," Εσείς το δημιουργείτε το πρόβλημα!","ΗΛΙΑΣ ΠΑΝΑΓΙΩΤΑΡΟΣ",385
"91858"," Ξέρετε, αυτή η παράσταση πλέον…","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91859"," Εντάξει, θα μας κρίνει ο ελληνικός λαός όλους!","ΗΛΙΑΣ ΠΑΝΑΓΙΩΤΑΡΟΣ",385
"91860"," Σας παρακαλώ!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91861"," Παραδέχθηκε και κάτι άλλο για δεύτερη φορά, ότι παρακολουθούνται τα τηλέφωνα της Χρυσής Αυγής.","ΗΛΙΑΣ ΠΑΝΑΓΙΩΤΑΡΟΣ",385
"91862"," Σας παρακαλώ! Δεν θέλω να κάνω χρήση του άρθρου. Σας το υπενθυμίζω για δεύτερη φορά!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91863"," Γιατί δεν με αφήνετε να μιλήσω; Είναι απολύτως συνδεδεμένα το ένα με το άλλο…","ΗΛΙΑΣ ΠΑΝΑΓΙΩΤΑΡΟΣ",385
"91864"," Όχι, να μιλήσετε εντός του θέματος. Δεν μιλάμε εδώ για το θέμα του κ. Γιακουμάτου.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91865"," …όταν μπορείτε να ψηφίζετε εδώ νομοσχέδια με εκατόν σαράντα οκτώ Βουλευτές, με τη μειοψηφία. Στη Βουλή των τριακοσίων να ψηφίζουν εκατόν σαράντα οκτώ ό,τι θέλουν! Σας ενοχλεί; Αυτό σας ενοχλεί; Να μην ακούγεται;","ΗΛΙΑΣ ΠΑΝΑΓΙΩΤΑΡΟΣ",385
"91866"," Κύριε Παναγιώταρε, σας παρακαλώ για τελευταία φορά!","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91867"," Και εγώ σας παρακαλώ να με αφήσετε να τελειώσω την ομιλία μου.","ΗΛΙΑΣ ΠΑΝΑΓΙΩΤΑΡΟΣ",385
"91868"," Μη με αναγκάσετε να κάνω χρήση του Κανονισμού.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91869"," Ποιος Κανονισμός; Τι λέει ο Κανονισμός πια; Ότι δεν μπορούμε να μιλάμε;","ΗΛΙΑΣ ΠΑΝΑΓΙΩΤΑΡΟΣ",385
"91870"," Να τον διαβάσετε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91871"," Επιτρέψτε μου να τελειώσω, κύριε Πρόεδρε.
Ευχαριστώ πάρα πολύ.","ΗΛΙΑΣ ΠΑΝΑΓΙΩΤΑΡΟΣ",385
"91872"," Το άρθρο 66 παράγραφος 8 έως 10 λέει συγκεκριμένα ότι μιλάμε εντός θέματος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91873"," Είμαι εντός του θέματος. Πιο εντός δεν γίνεται! Και θα με αφήσετε να τελειώσω!
Όμως, ως προς αυτό που είπε και ο κ. Αθανασίου στη δεύτερη παραδοχή, ότι παρακολουθούνται όλα τα τηλέφωνα της Χρυσής Αυγής, εδώ παρακολουθούσαν τα τηλέφωνα του κ. Καραμανλή και ολόκληρης της κυβέρνησης τότε, με την ιστορία της «VODAFONE» και υπήρχε και νεκρός και δεν έγινε τίποτα τελικά, στους Βουλευτές και στα στελέχη της Χρυσής Αυγής θα κάνετε πίσω;
Δυστυχώς μιλάμε για ένα παραδικαστικό, παρακρατικό κύκλωμα, το οποίο λυμαίνεται τη χώρα στην κυριολεξία.
Η δικαιοσύνη υποτίθεται ότι είναι τυφλή και κρατά ένα ξίφος και μία ζυγαριά. Όταν της πάρετε το ξίφος και μείνει μόνο η ζυγαριά, αυτή η δικαιοσύνη μάλλον θα μοιάζει με μπακάλη. 
Όσο για την αντιμνημονιακή Αριστερά, έβαλε την εμπάθειά της για τη Χρυσή Αυγή πολύ πάνω από τις ψεύτικες αντιμνημονιακές κορώνες και συνέδραμε τα μέγιστα στο να έχει αυτή η εθνοκτόνος Συγκυβέρνηση της συμφοράς τη δυνατότητα να περνά νομοσχέδια με εκατόν σαράντα οκτώ Βουλευτές από τους εκατόν πενήντα τρεις. Κι άλλοι να φύγουν, λόγω του ότι η Βουλή δεν έχει τριακόσιους Βουλευτές και έχει διακόσιους ενενήντα τέσσερις, πρέπει να καταλάβετε ότι θα μπορούν να περνούν αυτά τα αίσχη με εκατόν σαράντα οκτώ Βουλευτές.
Όσο για την αντιμνημονιακή σας πάλη, επιβεβαιωθήκατε πλήρως με τα «πόθεν έσχες» κάποιων Βουλευτών σας που έχουν τεράστια ποσά και μάλιστα επενδεδυμένα σε εταιρείες που λυμαίνονται την πατρίδα, ενώ εσείς από την άλλη τους κατηγορείτε συνεχώς. Αποδείχθηκε ότι η αντιμνημονιακή σας μάχη είναι ψεύτικη, διότι παραδεχθήκατε ότι επί της ουσίας δεν υπάρχει επαχθές χρέος, είναι ένα 5%. Έχετε μαζέψει όλο το παλαιό και διεφθαρμένο ΠΑΣΟΚ –από συμβούλους του Τσοχατζόπουλου, από στελέχη, κ.λπ.- και πιστεύετε ότι έτσι θα αλλάξετε τη χώρα;","ΗΛΙΑΣ ΠΑΝΑΓΙΩΤΑΡΟΣ",385
"91874"," Αυτά είναι εντός θέματος, κύριε Παναγιώταρε; Είναι εντός του νομοσχεδίου;","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91875"," Απολύτως.","ΗΛΙΑΣ ΠΑΝΑΓΙΩΤΑΡΟΣ",385
"91876"," Αναλογιστείτε. Βάλτε την κοινή λογική. Αποφασίστε μόνος σας.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91877"," Εξάλλου, έχετε βρει μάλλον τη χρυσή φόρμουλα για να κυβερνήσει και ο ΣΥΡΙΖΑ και να παραμείνει και η Νέα Δημοκρατία στην κυβέρνηση ή συγκυβέρνηση. Τώρα, θα είναι μετεκλογική ή θα είναι μετά τις Ευρωεκλογές, αυτό είναι ένα θέμα που θα το δει ολόκληρος ο ελληνικός λαός. Όλοι πια λένε ότι ο ΣΥΡΙΖΑ θα συγκυβερνήσει με τη Νέα Δημοκρατία. 
Κρίμα για τους ψηφοφόρους της Νέας Δημοκρατίας που προεκλογικά ψήφισαν τη Νέα Δημοκρατία και βλέπουν να κυβερνά το ΠΑΣΟΚ! Ενδεχομένως κάποιοι απ’ αυτούς –λίγοι- να ξαναψηφίσουν και να βρουν τη Νέα Δημοκρατία να συγκυβερνά με τον ΣΥΡΙΖΑ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, θα ήθελα να πω σε όλους τους Έλληνες πολίτες ότι το Σάββατο 1η Φεβρουαρίου, στις 19.00΄ το απόγευμα, στο μνημείο των Ιμίων στην πλατεία Ρηγίλλης, η Χρυσή Αυγή θα κάνει μία πολύ μεγάλη, μία τεράστια εκδήλωση προς τιμή των ηρώων που πέθαναν, που δολοφονήθηκαν εκείνη την αποφράδα ημέρα του 1996, όταν εδώ ο κ. Σημίτης έλεγε «ευχαριστούμε τους Αμερικανούς» και κάποιοι σκληροί πατριώτες της Νέας Δημοκρατίας τους έβριζαν τότε με λόγια απίστευτα. Εδώ έγιναν απίστευτα πράγματα, αλλά τώρα συγκυβερνάτε και είναι όλα μια χαρά. 
Σε όποιον δεν αρέσει αυτή η εκδήλωση της Χρυσής Αυγής, μπορεί να πάει την άλλη μέρα, την Κυριακή 2 Φεβρουαρίου, σε μία εκδήλωση που κάνει το ΚΚΕ για τη νίκη του Κόκκινου Στρατού στο Στάλινγκραντ και να καταθέσει ένα στεφάνι στο μνημείο του Σοβιετικού Στρατιώτη στην Καλλιθέα.","ΗΛΙΑΣ ΠΑΝΑΓΙΩΤΑΡΟΣ",385
"91878"," Έχετε ολοκληρώσει, κύριε συνάδελφε.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91879"," Αυτά για να δείτε την κοροϊδία που επικρατεί στην πατρίδα μας.
Δεν πρέπει να ξεχνά κανείς απ’ όσους βρώμικα πολεμούν τη Χρυσή Αυγή ότι έχει ο καιρός γυρίσματα, όπως λέει ο θυμόσοφος λαός μας. Μάλιστα, όπως λένε και πάρα πολλοί Έλληνες πολίτες –που ενδεχομένως απ’ ό,τι δείχνουν τα πράγματα είναι πάρα πολλοί- στην κάλπη θα τα πούμε.
Ευχαριστώ πολύ.","ΗΛΙΑΣ ΠΑΝΑΓΙΩΤΑΡΟΣ",385
"91880"," Το λόγο έχει ο ειδικός αγορητής της Δημοκρατικής Αριστεράς κ. Αναγνωστάκης για δεκαπέντε λεπτά.
Είμαι βέβαιος, κύριε συνάδελφε, ότι εσείς θα είστε εντός θέματος.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91881"," Ευχαριστώ, κύριε Πρόεδρε. Θα κάνω τα πάντα για να μη σας διαψεύσω.
Κυρίες και κύριοι Βουλευτές, η Δημοκρατική Αριστερά σπεύδει να δηλώσει ότι θα καταψηφίσει αυτό το νομοσχέδιο, γιατί η πώληση της «ΑΔΜΗΕ Α.Ε.» καθώς και του «Ελληνικού Συστήματος Μεταφοράς» είναι μία πρόταση εσφαλμένη. Δεν βασίζεται σε κανένα ορθολογικό επιχείρημα. Δεν τεκμηριώνεται από τη διεθνή πραγματικότητα και για εμάς, κύριε Υφυπουργέ, θα έχει ίσως και βλαπτικά αποτελέσματα για το σύνολο της ελληνικής βιομηχανίας ηλεκτροπαραγωγής, αλλά και συνολικότερα για την ελληνική οικονομία.
Κυρίες και κύριοι συνάδελφοι, η πώληση του ΑΔΜΗΕ δεν βοηθά, κατά τη γνώμη της Δημοκρατικής Αριστεράς, στην ανταγωνιστικότητα της οικονομίας ούτε θα διευκολύνει την εισαγωγή κεφαλαίων στο χώρο της ενέργειας.
Η χρηματοδότηση έτσι και αλλιώς μεγάλων έργων τόσο στις Κυκλάδες όσο και στην Κρήτη από κοινοτικά κονδύλια, ΕΣΠΑ δηλαδή, αλλά και από την Ευρωπαϊκή Τράπεζα Επενδύσεων σε ένα πολύ μεγάλο βαθμό ήδη έχει εξασφαλιστεί. 
Επιπλέον, κυρίες και κύριοι Βουλευτές, η πώληση του ΑΔΜΗΕ περιορίζει σε έναν πολύ μεγάλο βαθμό την εθνική κυριαρχία και μάλλον γίνεται και επικίνδυνη για την εθνική ασφάλεια της χώρας.
Κύριε Υφυπουργέ, κυρίες και κύριοι Βουλευτές, η ειδική αγορήτρια της Δημοκρατικής Αριστεράς, η συνάδελφος κ. Φούντα, βρίσκεται σε αποστολή δίπλα στην κοινωνία της Κεφαλλονιάς που δοκιμάστηκε από τον εγκέλαδο. Γι’ αυτό έγινε και η αντικατάσταση σήμερα στη θέση της κ. Φούντα. 
Θέλω, όμως, να τονίσω ότι η Δημοκρατική Αριστερά στο σύνολό της, η Κοινοβουλευτική Ομάδα αλλά και το κόμμα, παρακολούθησε με ιδιαίτερο ενδιαφέρον τη διεξαγωγή της συζήτηση στις συνεδριάσεις της επιτροπής. Οι εκπρόσωποί μας τόσο η κ. Ξηροτύρη όσο και η κ. Φούντα υπεραμύνθηκαν μίας βασικής αρχής που για εμάς ήταν -αν θέλετε- και η απόλυτη διαφωνία όταν στη μετά αποχώρηση περίοδο της ΔΗΜΑΡ από την Κυβέρνηση και σε διάστημα πολύ λίγων ημερών απεμπολήθηκε, κύριε Υφυπουργέ, η δέσμευση και η δική σας αλλά και του ΠΑΣΟΚ ότι θα παραμείνει στον κρατικό έλεγχο το δίκτυο μεταφορών. Δυστυχώς, πριν αλέκτορα φωνήσαι… και μόλις η Δημοκρατική Αριστερά για δικούς της πολιτικούς λόγους και για άλλου είδους διαφωνίες έφυγε από τη δικομματική κυβέρνηση, είχαμε οβιδιακή μεταμόρφωση και διαφορετική πολιτική αντίληψη για τα δίκτυα. 
Έγινε, κύριε Υφυπουργέ και κυρίες και κύριοι Βουλευτές, μια εκτενέστατη συζήτηση στην αρμόδια επιτροπή, αναφορικά δε με την αναγκαιότητα ή μη -ή καλύτερα την ορθότητα ή μη- της ιδιωτικοποίησης στρατηγικών υποδομών της χώρας.
Αυτό που εμείς κρατήσαμε, ως Δημοκρατική Αριστερά, από τη συζήτηση αυτή είναι η έλλειψη, η ένδεια θα έλεγα καλύτερα, επιχειρημάτων από την πλευρά της κυβερνητικής πλειοψηφίας. Διότι δεν πείσατε ποιοι είναι οι σοβαροί, οι ουσιαστικοί λόγοι που κρίνετε εσείς ως βάση για να προβείτε στην πώληση του 66% του μετοχικού κεφαλαίου της ΑΔΜΗΕ και να μετατραπεί στην ουσία ένα κρατικό μονοπώλιο σε ιδιωτικό. 
Και δεν είναι μόνο αυτό. Μιλάμε κυρίες και κύριοι συνάδελφοι, για μια εταιρεία άμεσα συνυφασμένη με την ασφάλεια του εφοδιασμού και επιφορτισμένη με τη λειτουργία, τη συντήρηση και την ανάπτυξη του ελληνικού συστήματος μεταφοράς ηλεκτρικής ενέργειας. 
Το είπαν οι δύο συνάδελφοι στην επιτροπή, επαναλαμβάνω σήμερα και εγώ από τούτο εδώ το Βήμα ότι το εν λόγω σχέδιο νόμου ήρθε προς συζήτηση όχι τεκμηριωμένα, αλλά με μια χαρακτηριστική απουσία υποστηρικτικών επιχειρημάτων.
Κύριε Πρόεδρέ, αν υπάρχει δυνατότητα για λίγη ησυχία, θα σας παρακαλούσα θερμά, διότι δυσκολεύομαι να αγορεύσω.","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"91882"," Κύριοι συνάδελφοι, σας παρακαλώ να κάνετε ησυχία.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91883"," Σας ευχαριστώ πολύ.
Επίσης, κυρίες και κύριοι Βουλευτές, το συγκεκριμένο σχέδιο νόμου διέπεται και από μία χαρακτηριστική προχειρότητα πλέον της Κυβέρνησης, η οποία ακόμα και στην εξαιρετικά κρίσιμη διαδικασία της παραχώρησης δικτύων φαίνεται να ακολουθεί την πεπατημένη της προχειρότητας και της έλλειψης σοβαρής προσέγγισης.
Η διαφωνία μας, η διαφωνία της Δημοκρατικής Αριστεράς για την πώληση μετοχικού κεφαλαίου κατά 66% του ΑΔΜΗΕ είναι κάθετη. Εκκινούμε από τη θέση -στην οποία και επιμένουμε βέβαια- ότι η κυριότητα των δικτύων θα πρέπει να παραμείνει στο ελληνικό δημόσιο. Αυτό σημαίνει, κυρίες και κύριοι Βουλευτές, ότι το 51% του ΑΔΜΗΕ θα έπρεπε να παραμείνει υπό δημόσιο έλεγχο. 
Πρέπει να παρατηρηθεί ότι το παρόν σχέδιο νόμου έρχεται να τροποποιήσει σε ορισμένα –είναι αλήθεια!- σημεία την πράξη του υπηρεσιακού συμβουλίου του περασμένου καλοκαιριού. Σύμφωνα δε με τις νέες διατάξεις, η διαδικασία του πλήρους ιδιοκτησιακού διαχωρισμού του ΑΔΜΗΕ από τη μητρική ΔΕΗ γίνεται με την πώληση και μεταβίβαση σε μία φάση –ενώ είχαμε δέσμευση για δύο φάσεις- πλέον του 66% του μετοχικού κεφαλαίου της εταιρείας σε έναν επενδυτή. 
Η συγκεκριμένη πράξη υπηρεσιακού συμβουλίου του καλοκαιριού που μας πέρασε έκανε κάποιες ορισμένες βραχυχρόνιες προβλέψεις για τον ιδιοκτησιακό διαχωρισμό της επιχείρησης, που όμως πάρα πολύ σύντομα με το παρόν νομοσχέδιο ανατρέπονται ολοσχερώς και ξαφνικά. Δεν νομίζω φυσικά να άλλαξε τόσο πολύ και τόσο δραματικά από τον Αύγουστο μέχρι τον Δεκέμβρη η πραγματικότητα της οικονομικής και επενδυτικής συγκυρίας. Συνεπώς δεν μπορεί παρά να προκαλεί εντύπωση το γεγονός ότι τα σενάρια για το πώς θα είναι αποδοτικότερη η διαδικασία της ιδιωτικοποίησης σε μία ή σε δύο φάσεις, όπως είπα προηγούμενα, με ή χωρίς αύξηση μετοχικού κεφαλαίου, εξετάστηκαν από τους συμβούλους της ΔΕΗ, σύμφωνα πάντα με τα λεγόμενα του κυρίου Υφυπουργού μετά την έκδοση της ΠΥΣ, της πράξης υπηρεσιακού συμβουλίου. 
Εδώ κάποιος λέει ψεματάκια. Θα καταθέσω για τα Πρακτικά, κύριε Υφυπουργέ, ένα έγγραφο του Σωματείου «ΣΠΑΡΤΑΚΟΣ» προς τον κ. Ζερβό, που λέει τα εξής. «Κύριε Πρόεδρε, η αφορμή σύνταξης και αποστολής της εν λόγω επιστολής προέκυψε κυρίως μετά τη χθεσινή τοποθέτηση στην αρμόδια επιτροπή της Βουλής του Υφυπουργού Περιβάλλοντος κ. Ασημάκη Παπαγεωργίου, όπου μεταξύ άλλων ο Υφυπουργός ανέφερε ότι ήταν οι σύμβουλοι της ΔΕΗ αυτοί που θεώρησαν ως ενδεδειγμένη την ολοκλήρωση του ιδιοκτησιακού διαχωρισμού σε μία φάση, ενώ αρχικά ήταν να γίνει σε δύο στάδια». 
«Κύριε Πρόεδρε –λέει το συγκεκριμένο σωματείο- ο «ΣΠΑΡΤΑΚΟΣ», ως γνωστόν, είναι επιχειρησιακό σωματείο της «ΔΕΗ Α.Ε.» και άρα νομιμοποιείται να εκδώσει αυτήν την επιστολή, γιατί οι εργαζόμενοι στο σύνολο του Ομίλου –άρα και στη «ΔΕΗ Α.Ε.»- έχουν εμπράγματα δικαιώματα στην περιουσία και του ΑΔΜΗΕ». Και λέει -ή για να το πω λίγο πιο κομψά- υπονοεί ότι δεν έγινε καμμία τέτοιου είδους διαδικασία. Οι σύμβουλοι, δηλαδή, δεν εισηγήθηκαν κάτι τέτοιο. 
Βέβαια, θα καταθέσω στα Πρακτικά την επιστολή, στην οποία θα ήθελα να της ρίξετε μία ματιά. Και αν έχετε την καλοσύνη και τη δυνατότητα, θα ήθελα να μου απαντήσετε στην τοποθέτησή σας.
(Στο σημείο αυτό ο Βουλευτής κ. Δημήτριος Αναγνωστάκης καταθέτει για τα  Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Βεβαίως, κυρίες και κύριοι συνάδελφοι, δεν είναι μόνο αυτό το μελανό σημείο. Ένα πολύ σοβαρό κενό είναι η απουσία μιας σοβαρής τεχνοοικονομικής μελέτης αναφορικά με την επίδραση της ιδιωτικοποίησης όχι μόνο στην αγορά ηλεκτρικής ενέργειας, αλλά και στη βιωσιμότητα της ΔΕΗ και βεβαίως συνολικά στην επιδιωκόμενη ανάπτυξη της χώρας. 
Και αν όλο αυτό που ανέφερα και προσπάθησα να περιγράψω δεν αποδεικνύει την προχειρότητα της νομοθέτησης, η οποία γίνεται χωρίς σχεδιασμό και χωρίς πραγματικά να ξέρουμε τι επιδιώκουμε, τι μπορεί να λειτουργήσει και τι όχι, τότε τι είναι προχειρότητα; 
Και μάλιστα, κυρίες και κύριοι Βουλευτές, τη στιγμή που μιλάμε για στρατηγικής σημασίας πεδία, όπως είναι αυτά τα δίκτυα ηλεκτροδότησης της χώρας μας. 
Κατά τη γνώμη της Δημοκρατικής Αριστεράς υπάρχει ακόμη ένα βασικό προβληματικό σημείο, όσο θα έλεγα και έωλο επιχείρημα, που επικαλέστηκε το ΥΠΕΚΑ, το Υπουργείο και βέβαια δεν έχει, κατά τη γνώμη μας, στέρεη βάση. Λένε οι κυβερνητικές φωνές: «Η επιλογή της ιδιωτικοποίησης έγινε στη βάση της oδηγίας 72/2009». Όμως, έχει αποδειχθεί –και είναι γνωστό τοις πάσι- ότι η oδηγία αυτή ήδη έχει εφαρμοστεί, απλώς γίνεται μια πολιτική επιλογή να εγκαταλειφθεί το μοντέλο διαχωρισμού που επιλέχθηκε πριν από τρία χρόνια…","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"91884"," Πριν από έξι χρόνια.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91885"," … δηλαδή το πρότυπο «ΙΤΟ»  υπέρ μιας άλλης μορφής, του πλήρους ιδιοκτησιακού διαχωρισμού που επίσης, βεβαίως, προβλεπόταν ως δυνητική επιλογή στην εν λόγω oδηγία. «ΙΤΟ» -νομίζω ότι όλοι το ξέρετε- είναι ο Ανεξάρτητος Μεταφορέας Ενέργειας. 
Στο ίδιο πλαίσιο, κυρίες και κύριοι Βουλευτές, ένα ακόμη επιχείρημα ήταν ότι ο ιδιοκτησιακός διαχωρισμός της «ΑΔΜΗΕ Α.Ε.» από τη «ΔΕΗ Α.Ε.» κρίνεται αναγκαίος για τη δημιουργία ανοιχτής αγοράς στον τομέα της ενέργειας. Όμως, εν προκειμένω, τα περί ανταγωνισμού δεν μπορεί κανείς να τα επικαλεστεί, γιατί δεν είναι δυνατόν από τη φύση του δικτύου να λειτουργήσουν ανταγωνιστικά σχήματα. Στην πράξη δηλαδή είναι αυτό που είπα προηγουμένως: Έχουμε τη μετατροπή ενός κρατικού μονοπωλίου σε ιδιωτικό με εγγυημένο μάλιστα και σταθερό κέρδος που το πληρώνουν δυστυχώς, για άλλη μια φορά, οι Έλληνες πολίτες ως καταναλωτές. 
Άλλωστε, ιδιοκτησιακός διαχωρισμός δεν σημαίνει ιδιωτικοποίηση για τη συντριπτική πλειονότητα των ευρωπαϊκών χωρών. Στις σκανδιναβικές χώρες τα δίκτυα ανήκουν σε ανεξάρτητες κρατικές επιχειρήσεις. Το ίδιο και στη Γαλλία και στις χώρες της Ανατολικής Ευρώπης. Το ίδιο ισχύει και για κάποιες από τις γερμανικές εταιρείες. Η Ιρλανδία, από την πλευρά της, δεν προχώρησε στην πώληση των δικτύων. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για μας, για τη Δημοκρατική Αριστερά –δεν θα κουραστώ να το λέω- δεν υπάρχει καμμία εμμονή. Δεν έχουμε κάποια αγκύλωση. Δεν είμαστε σε μια αντίληψη ιδεοληψίας. Δεν θα είχαμε αντίρρηση να πούμε και «ναι» σε μια ιδιωτικοποίηση, σε μια αποκρατικοποίηση, με πέντε όμως βασικές προϋποθέσεις: 
Πρώτον, να παρέχονται εγγυήσεις διαφάνειας. 
Δεύτερον, να είναι συνδεδεμένες με την ανάπτυξη και όχι μόνο με εισπρακτικούς στόχους. 
Τρίτον, να διατηρεί τον δημόσιο το στρατηγικό του ρόλο και έλεγχο για τις ΔΕΚΟ που διαχειρίζονται φυσικούς πόρους και δημόσια αγαθά. 
Τέταρτον, να δημιουργηθεί επιτέλους το θεσμικό πλαίσιο για τις ρυθμιστικές αρχές ανάπτυξης των ΔΕΚΟ. 
Και, πέμπτον, και το κρισιμότερο, το σπουδαιότερο, να διατηρηθεί η κυριότητα του κράτους στα δίκτυα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, έχω για μισό λεπτό την ανοχή σας;","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"91886"," Μάλιστα.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91887"," Ευχαριστώ, κύριε Πρόεδρε. 
Συνεπώς η αποκρατικοποίηση, η ιδιωτικοποίηση, δεν είναι αυτοσκοπός ούτε –επαναλαμβάνω- επιτρέπεται να είναι μια ιδεολογική ή ιδεοληπτική επιλογή. 
Κυρίες και κύριοι συνάδελφοι, δεν θα μακρηγορήσω. Θα ήθελα, όμως, να καταστήσω όσο μπορώ πιο διακριτό τον ρόλο που έπαιξε η Δημοκρατική Αριστερά στον ελάχιστο χρόνο που συμμετείχε σε μια τρικομματική Κυβέρνηση παίρνοντας ένα τεράστιο και δυσανάλογο φορτίο ευθύνης –δυσανάλογο με βάση την πολιτική της δύναμη- για να υπηρετήσει αυτό που με συνέπεια και σήμερα υπηρετεί, το δημόσιο συμφέρον. 
Πιστοί, λοιπόν, συνεπείς σε αυτό το σχέδιο, δηλαδή στο να υπηρετήσουμε το δημόσιο συμφέρον, καταψηφίζουμε αυτό το νομοσχέδιο. 
Ευχαριστώ για την ανοχή, κύριε Πρόεδρε. 
(Χειροκροτήματα από την πτέρυγα της  ΔΗΜΑΡ)","ΔΗΜΗΤΡΙΟΣ ΑΝΑΓΝΩΣΤΑΚΗΣ",22
"91888"," Ευχαριστούμε τον κ. Αναγνωστάκη. 
Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Χρήστος  Κατσώτης για δεκαπέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91889"," Ευχαριστώ, κύριε Πρόεδρε. 
Το σχέδιο νόμου με τίτλο «Ρύθμιση θεμάτων της ΑΔΜΗΕ Α.Ε.» αποτελεί κομμάτι της μακρόχρονης σχεδιασμένης πολιτικής, που απελευθερώνει πλήρως την αγορά της ηλεκτρικής ενέργειας. Υλοποιεί την οδηγία 2009/72/ΕΚ της Ευρωπαϊκής Ένωσης για την απελευθέρωσή της. 
Αφετηρία, όπως είναι γνωστό, ήταν το 1992 η Συνθήκη του Μάαστριχτ, που υπέγραψαν  όλες οι τότε πολιτικές δυνάμεις -το ΠΑΣΟΚ, η Νέα Δημοκρατία και ο τότε Συνασπισμός- εκτός του ΚΚΕ. Αυτή καθιέρωνε την ελευθερία κίνησης κεφαλαίων, εμπορευμάτων, υπηρεσιών και εργατικού δυναμικού. Ο στόχος είναι και συνεχίζει, βέβαια, να είναι η εξασφάλιση νέων πεδίων κερδοφορίας για τους μονοπωλιακούς ομίλους και στον κλάδο της ενέργειας. Τα επιχειρήματα  που χρησιμοποιήθηκαν και χρησιμοποιούνται, ότι η απελευθέρωση θα είναι επωφελής  για τον λαό, αποδείχθηκαν λόγια του αέρα. Οι συνέπειες των μέχρι τώρα ρυθμίσεων που ιδιωτικοποίησαν τη ΔΕΗ είναι μεγάλες για τα λαϊκά στρώματα της πατρίδας μας. 
Τι είχαμε όλη αυτήν την περίοδο κατά την οποία οι κυβερνήσεις τόσο του ΠΑΣΟΚ όσο και της Νέας Δημοκρατίας  προσάρμοσαν το νομοθετικό πλαίσιο σε αυτό της απελευθέρωσης; Είχαμε αύξηση των τιμολογίων της ΔΕΗ κατά 50% την τελευταία πενταετία. Ραγδαία μείωση των θέσεων εργασίας. Επέκταση του δουλεμπορίου και των ελαστικών σχέσεων εργασίας στους χώρους της ΔΕΗ και των θυγατρικών της. Οι εργαζόμενοι, οι λαϊκές οικογένειες έφθασαν να μην μπορούν να πληρώσουν τα τιμολόγια της ΔΕΗ. Χιλιάδες –άλλοι λένε  τριακόσιες,  άλλοι τετρακόσιες χιλιάδες- είναι στο σκοτάδι. Η ενέργεια μετατράπηκε σε ακριβοπληρωμένο εμπόρευμα. 
Στην πορεία ιδιωτικοποίησης της ΔΕΗ δημιουργήθηκαν οι θυγατρικές της, ώστε να σπάσει το έργο και να διευκολυνθεί η είσοδος των ιδιωτών στα κερδοφόρα τμήματα της παραγωγής και διανομής ενέργειας. Η ΑΔΜΗΕ από την ίδρυσή της με 100% στη ΔΕΗ. είχε την ευθύνη για τη διατήρηση, τη λειτουργία,  τη συντήρηση και την ανάπτυξη του ελληνικού συστήματος μεταφοράς ηλεκτρικής ενέργειας, ώστε να διασφαλίζεται ο εφοδιασμός της χώρας με ηλεκτρική ενέργεια με τρόπο ασφαλή, αποδοτικό και αξιόπιστο, όπως  σημειώνει η ίδια η εταιρεία. 
Με αυτό το νομοσχέδιο γίνεται ένα ακόμη βήμα  στην πλήρη ιδιωτικοποίηση της ενέργειας. Προωθείται τώρα ο ιδιοκτησιακός διαχωρισμός της ΑΔΜΗΕ  από τη ΔΕΗ. και είναι το επόμενο βήμα μετά τη δημιουργία των θυγατρικών στη μεταφορά και στη διανομή. 
Οι εξελίξεις είχαν προαναγγελθεί εδώ και καιρό και, βέβαια, συνδέονται άμεσα με τη συνεκμετάλλευση του λιγνίτη, την ολοκλήρωση της ενιαίας εσωτερικής αγοράς ηλεκτρικής ενέργειας στην Ευρώπη, αλλά και με τις σημαντικές διεργασίες στη Νοτιανατολική Μεσόγειο, που περιλαμβάνουν και την ηλεκτροπαραγωγή, όπως οι συνδυαζόμενες ηλεκτρικές διασυνδέσεις Ισραήλ – Κύπρου – Ελλάδας, η υπερανάπτυξη των ανανεώσιμων πηγών ενέργειας σε όλο το νησιωτικό σύμπλεγμα της Ελλάδας, την Κρήτη, τη Στερεά, την Πελοπόννησο. Αποτελούν, βέβαια, ταυτόχρονα μνημονιακές δεσμεύσεις,  μέρος της συνολικής πολιτικής της Ευρωπαϊκής Ένωσης, αλλά και ουσιαστικό τμήμα της κυβερνητικής πολιτικής των αναδιαρθρώσεων, της ιδιωτικοποίησης, όπως λένε. 
Η Κομισιόν στην έκθεσή της για την ενεργειακή εξάρτηση των κρατών – μελών της Ευρωπαϊκής Ένωσης ζητούσε πώληση περιουσιακών στοιχείων της ΔΕΗ, πώληση λιγνιτωρυχείων, χαιρέτιζε, βέβαια, την απόφαση για την ιδιωτικοποίηση του 17% και ζητούσε διεύρυνση του ποσοστού. 
Πρώτο βήμα, λοιπόν, η ιδιωτικοποίηση της ΑΔΜΗΕ. Δεύτερο  βήμα η δημιουργία μιας ενιαίας καθετοποιημένης εταιρείας ηλεκτρισμού, στην οποία θα δοθεί το 30% του παραγωγικού δυναμικού της ΔΕΗ. Αυτή η νέα εταιρεία θα δοθεί σε  ιδιώτες και θα έχει μονάδες λιγνίτη 1400 MW, υδροηλεκτρικές 500 MW και φυσικού αερίου.  Θα απορροφήσει ανάλογο ποσοστό από τη Γενική Διεύθυνση Εταιρείας της ΔΕΗ. Επίσης, θα έχει πρόσβαση στα αποθέματα λιγνίτη σε αναλογικά ισότιμη βάση με τη ΔΕΗ, ενώ θα αποσπάσει και ορυχεία που σήμερα  λειτουργεί η ΔΕΗ. 
Οι ιδιώτες θα πάρουν μία έτοιμη εταιρεία και στηριγμένη στους νόμους που φτιάχνονται ειδικά γι’ αυτούς, θα συγκεντρώσουν τα κέρδη. Έτσι δεν είναι, κύριε Μουσουρούλη;","ΧΡΗΣΤΟΣ  ΚΑΤΣΩΤΗΣ",214
"91890"," Έτσι είναι, μπράβο, όπως τα λέτε!","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91891"," Έχετε βάλει το σχέδιο και το προωθείτε.
Το τρίτο βήμα είναι η εκχώρηση του 17% σε στρατηγικό επενδυτή. Έτσι θα βρεθεί το 66% της ΔΕΗ να ανήκει σε ιδιωτικά κεφάλαια, όσα δηλαδή και της ΑΔΜΗΕ που σήμερα συζητούμε.
Η τοποθέτηση του ΣΥΡΙΖΑ ότι η κατεύθυνση της Ευρωπαϊκής Ένωσης –της oδηγίας 72/2009- δεν είναι η ιδιωτικοποίηση αλλά η δημιουργία δήθεν θυγατρικής, όπως είναι τώρα, 100% της ΔΕΗ, έρχεται να καλύψει τον αντιλαϊκό, τον φιλομονοπωλιακό χαρακτήρα της Ευρωπαϊκής Ένωσης, έρχεται να καλλιεργήσει αυταπάτες ότι η Ευρωπαϊκή Ένωση μπορεί να παίρνει και φιλολαϊκές αποφάσεις, ότι μπορεί να έχει και φιλολαϊκή πολιτική.
Δεν εξανθρωπίζεται η Ευρωπαϊκή Ένωση. Είναι ένωση των μονοπωλιακών και επιχειρηματικών ομίλων. Γι’ αυτούς αποφασίζει και αυτά τα συμφέροντα υπηρετεί. Δεν επενδύει για τις λαϊκές ανάγκες. 
Δεν υπάρχει υγιής επιχειρηματικότητα, όπως λέει ο ΣΥΡΙΖΑ. Η επιχειρηματικότητα έχει τα ίδια χαρακτηριστικά: Δρα παρασιτικά σε βάρος των εργαζομένων και καρπώνεται τον πλούτο που παράγουν. Η απελευθέρωση της εργατικής τάξης θα έρθει με την κατάργηση της ιδιοκτησίας στα μέσα παραγωγής.
Με το νομοσχέδιο προβλέπεται η εξαγορά του 66% της ΑΔΜΗΕ από στρατηγικό επενδυτή, με το δημόσιο να διατηρεί τη συμμετοχή του ως μειοψηφία, αποκτώντας το υπόλοιπο 34% των μετοχών. Το δημόσιο θα αποκτήσει το παραπάνω ποσοστό όχι καταβάλλοντας κάποιο τίμημα σε μετρητά, αλλά μέσω συμψηφισμού οφειλών της ΔΕΗ προς αυτό από φόρους, τέλη για τη χρήση λιγνίτη, σύμφωνα με τον Μεταλλευτικό Κώδικα, ή άλλες απαιτήσεις του δημοσίου προς την εταιρεία.
Ακόμα, ορίζεται ότι η πώληση της ΑΔΜΗΕ θα ολοκληρωθεί κατά το δεύτερο εξάμηνο του 2014, ενώ το τίμημα για το 34% των μετοχών που θα αγοράσει το ελληνικό δημόσιο θα προσδιοριστεί με βάση την τελική προσφορά του ιδιώτη επενδυτή.
Ο όποιος έλεγχος που θα ασκεί το δημόσιο ως καταστατική μειοψηφία, θα ασκείται από δημόσιο φορέα που δεν θα δραστηριοποιείται στην παραγωγή ή προμήθεια ηλεκτρικής ενέργειας ή φυσικού αερίου.
Ισχυρίζεστε ότι το ευρωπαϊκό πλαίσιο παρέχει διασφαλίσεις. Ναι, παρέχει διασφαλίσεις για την κερδοφορία των μονοπωλιακών ομίλων κι όχι για το λαό. Ο λαός, ένα μεγάλο ποσοστό του, το 2014 ζει στο σκοτάδι. Το νομοσχέδιο αυτό που φέρνετε σήμερα θα έχει σαν αποτέλεσμα περισσότερο σκοτάδι για περισσότερο κόσμο. Θα είναι περισσότεροι αυτοί που θα αγκομαχούν να πληρώσουν τους λογαριασμούς. Οι επιπτώσεις στη φτωχή και μεσαία αγροτιά θα είναι επίσης μεγάλες. 
Είναι βέβαιες οι ανατροπές, οι εισοδηματικές, οι εργασιακές, οι ασφαλιστικές για τους εργαζόμενους της ΑΔΜΗΕ και της ΔΕΗ, όπως αποκαλύφθηκε και με την πρόταση που ήρθε εδώ για το ασφαλιστικό της ΔΕΗ, που βέβαια την αποσύρατε σήμερα, αλλά αυτή θα επανέλθει το επόμενο διάστημα για τη λύση του ασφαλιστικού που θέλετε βέβαια να κάνετε με τους εργαζόμενους της ΔΕΗ.
Ο στόχος της Κυβέρνησης και της Ευρωπαϊκής Ένωσης είναι η εξασφάλιση ακόμη φθηνότερης ενέργειας στους ευρωπαϊκούς μονοπωλιακούς ομίλους, προκειμένου να αντεπεξέλθουν στον ανταγωνισμό που έχουν με άλλα μονοπώλια. Αυτό θα έχει σαν αποτέλεσμα μεγαλύτερη ενεργειακή φτώχεια για την εργατική τάξη και τα άλλα λαϊκά στρώματα αλλά και κινδύνους από την εμπλοκή της χώρας μας σε ιμπεριαλιστικούς ανταγωνισμούς στην περιοχή για τον έλεγχο των ενεργειακών διαδρόμων.
Κανένα εναλλακτικό μοντέλο απελευθέρωσης, καμμιά αλλαγή στη μετοχική σύνθεση δεν μπορεί να αναιρέσει μέσα στο πλαίσιο της απελευθερωμένης αγοράς τη λειτουργία κάθε ενεργειακού ομίλου με γνώμονα το ποσοστό κέρδους του σε βάρος των λαϊκών αναγκών. Ο καπιταλιστικός δρόμος ανάπτυξης δεν μπορεί να εξασφαλίσει τη λαϊκή ευημερία. Υπάρχει κι άλλος δρόμος ανάπτυξης που μπορεί να εξασφαλίσει αυτήν την ευημερία. Για να υπηρετήσει ο ενεργειακός σχεδιασμός τη λαϊκή ευημερία, πρέπει να απαλλαγεί από τους νόμους της αγοράς, τους νόμους του καπιταλιστικού κέρδους.
Αυτό το πολιτικό πρόβλημα δεν μπορεί να λυθεί ριζικά χωρίς γραμμή σύγκρουσης και ρήξης με το καθεστώς ιδιοκτησίας των μονοπωλίων στον τομέα της ενέργειας και συνολικά στην οικονομία, χωρίς ανατροπή στο χαρακτήρα της ίδιας της εξουσίας. 
Η ουσιαστική λύση προϋποθέτει την κοινωνικοποίηση των συγκεντρωμένων μέσων παραγωγής, τον κεντρικό σχεδιασμό και τον εργατικό έλεγχο. Μέσα σε αυτό το ιδιοκτησιακό και πολιτικό καθεστώς, όπου οι εγχώριες ενεργειακές πηγές, οι πρώτες ύλες, τα μέσα παραγωγής, μεταφοράς και διανομής της ενέργειας θα αποτελούν κοινωνική κρατική ιδιοκτησία, ο ενεργειακός σχεδιασμός θα μπορεί να αναπτύξει την παραγωγή και να ικανοποιήσει συνδυασμένα το σύνολο των λαϊκών αναγκών. Μόνο ένας ενιαίος κρατικός φορέας ενέργειας στο πλαίσιο μίας άλλης εξουσίας, που δεν θα υπηρετεί την κερδοφορία του κεφαλαίου, μόνο αυτή η λαϊκή εξουσία μπορεί να αντιμετωπίσει τα προβλήματα της παραγωγής ενέργειας με σεβασμό στον άνθρωπο και το περιβάλλον, χωρίς εξαρτήσεις από το εγχώριο και πολυεθνικό κεφάλαιο και τις μεγάλες ιμπεριαλιστικές δυνάμεις. 
Σε αυτές τις συνθήκες η ηλεκτρική ενέργεια θα τεθεί στην υπηρεσία των λαϊκών συμφερόντων. Ο ενεργειακός βέβαια σχεδιασμός θα εξασφαλίσει τη μείωση του βαθμού ενεργειακής εξάρτησης της χώρας, αξιοποιώντας όλες τις διαθέσιμες μορφές ενέργειας της χώρας, την επαρκή λαϊκή κατανάλωση, η οποία θα κατοχυρώνει στην πράξη το ενεργειακό προϊόν σαν κοινωνικό αγαθό, τη διασφάλιση της υποδομής για την κάλυψη των αναγκών της ειδικά σχεδιασμένης βιομηχανίας, τη σχεδιασμένη ανάπτυξη συγκεκριμένων περιοχών και κλάδων, την ασφάλεια των εργαζομένων του κλάδου αλλά βέβαια και των οικιστικών ζωνών και γενικότερα την ισόρροπη παρέμβαση του ανθρώπου στο περιβάλλον. 
Μόνο ο νέος τρόπος παραγωγής, ο κεντρικός σχεδιασμός της εργατικής εξουσίας μπορεί να αξιοποιήσει μεγάλες δυνατότητες του σημερινού επιπέδου ανάπτυξης των παραγωγικών δυνάμεων προς όφελος των κοινωνικών αναγκών. Υπάρχουν οι δυνατότητες στον βαθμό που η εργατική τάξη και τα λαϊκά στρώματα το πάρουν απόφαση να επιβάλουν τη μόνη λύση προς όφελος των εργαζομένων και της χώρας. 
Η δραστική συρρίκνωση των Ελληνικών Αμυντικών Συστημάτων, που προβλέπεται με την τροπολογία που κατατέθηκε σε αυτό το σχέδιο νόμου, είναι κι αυτή στις κατευθύνσεις που εκφράζουν την ανάγκη των μονοπωλιακών ομίλων της Ευρωπαϊκής Ένωσης για μεγαλύτερες αγορές και για επιτάχυνση της συγκέντρωσης, στο πλαίσιο της ενιαίας αμυντικής βιομηχανίας που προωθείται. Πρόκειται για αποφάσεις που υπηρετούν τους ευρωπαϊκούς μονοπωλιακούς ομίλους που δραστηριοποιούνται στην παραγωγή οπλικών συστημάτων συνολικά. 
Απέναντι στον πραγματικό αντίπαλο, στα μονοπώλια και στην Ευρωπαϊκή Ένωση βρίσκεται ο δρόμος των εργαζομένων, του λαού, σε συμπόρευση με το Κομμουνιστικό Κόμμα Ελλάδος. 
Καταψηφίζουμε βέβαια το νομοσχέδιο. Έχουμε καταθέσει, κύριε Υπουργέ, τροπολογία στο σχέδιο νόμου, για την κατάργηση του ΦΠΑ και του ενιαίου φόρου κατανάλωσης στο πετρέλαιο θέρμανσης και στο φυσικό αέριο για οικιακή χρήση. Αύριο βέβαια θα πούμε περισσότερα. Θα θέλαμε όμως να ξέρουμε τη θέση σας, αν την κάνετε δεκτή ή όχι.
Τέλος, κύριε Πρόεδρε, επειδή αναφέρθηκε εδώ η εκδήλωση για το Στάλινγκραντ, ναι, εμείς λέμε ότι η συντριβή του ναζισμού, του φασισμού, έγινε από τον Κόκκινο Στρατό. Η μάχη του Στάλινγκραντ καθόρισε τη νίκη ενάντια στο φασισμό, στον ναζισμό. Καλούμε την εργατική τάξη να τιμήσει αυτήν την επέτειο, να διδαχθεί από την Ιστορία, να ορθώσει ταξικό τείχος σε αυτό το «μαντρόσκυλο» του καπιταλισμού, του φασισμού, που εκφραστής τους είναι η Χρυσή Αυγή.
Ευχαριστώ.","ΧΡΗΣΤΟΣ ΚΑΤΣΩΤΗΣ",214
"91892"," Σας ευχαριστούμε, κύριε Κατσώτη.
Το λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Νικόλαος Σταυρογιάννης για δεκαπέντε λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91893"," Ευχαριστώ πολύ, κύριε Πρόεδρε.
Κυρίες και κύριοι συνάδελφοι, επιτρέψτε μου περισσότερο για να ακούει η Κυβέρνηση να επαναλάβω τους σκοπούς της ύπαρξης του ΑΔΜΗΕ, που είναι να διαχειρίζεται, να συντηρεί, να επεκτείνει, να ενισχύει το Εθνικό Σύστημα Μεταφοράς Ηλεκτρικής Ενέργειας, ώστε να διασφαλίζεται ο εφοδιασμός της χώρας με ηλεκτρική ενέργεια, με τρόπο ασφαλή, αποδοτικό και αξιόπιστο. Όλα αυτά, βέβαια, οφείλει να τα κάνει με τη βέλτιστη αξιοποίηση των διαθέσιμων πόρων, με γνώμονα την ανάπτυξη της χώρας προς το δημόσιο όφελος, ώστε να είναι παράγοντας ανάπτυξης με οικονομικούς, κοινωνικούς και περιβαλλοντικούς όρους.
Άρα ο ΑΔΜΗΕ είναι μία επιχείρηση στρατηγικής σημασίας, το δίκτυο υποδομών με την πιο στρατηγική σημασία. Είναι μία κορυφαία εταιρεία, 100% θυγατρική του ομίλου της ΔΕΗ, που συστάθηκε με το ν. 4001/2011 για την απελευθέρωση των αγορών, σε συμμόρφωση με την ευρωπαϊκή oδηγία του 2009 που επέβαλε το νομικό και λειτουργικό διαχωρισμό των μονοπωλιακών δραστηριοτήτων μεταφοράς και διανομής καθετοποιημένων επιχειρήσεων ηλεκτρικής ενέργειας όπως ήταν και είναι η ΔΕΗ. Ο ΑΔΜΗΕ έχει πιστοποιηθεί για την οικονομική και διοικητική του ανεξαρτησία και τη διαφάνεια της λειτουργίας του από τη Ρυθμιστική Αρχή Ενέργειας και έχει λάβει θετική γνωμοδότηση για τα παραπάνω από την Επιτροπή Ενέργειας της Ευρωπαϊκής Ένωσης. Ουσιαστικά, λοιπόν, έχουμε συμμόρφωση με την ευρωπαϊκή oδηγία που κάποιοι την μπερδεύουν και την αναφέρουν ως μνημονιακή μας υποχρέωση. 
Στην Ελλάδα, λόγω της «καθετοποιημένης» ΔΕΗ επιλέχθηκε σωστά το συμβατό ως προς την κοινοτική oδηγία σύστημα ΙΤΟ. Ο ΑΔΜΗΕ έχει ως περιουσιακά στοιχεία όλα τα πάγια του δικτύου και ανεξάρτητους ελεγκτικούς μηχανισμούς. Αντίστοιχη περίπτωση με τη δική μας είναι η γαλλική «RTM» που είναι θυγατρική της «καθετοποιημένης» «EDF». 
Αξίζει να σημειωθεί και να επαναλάβω κι εγώ ότι οι ισχυρισμοί από την πλευρά της Κυβέρνησης δεν λαμβάνουν υπ’ όψιν αυτό που ισχύει για τη συντριπτική πλειοψηφία των δικτύων μεταφοράς σ’ όλη την Ευρωπαϊκή Ένωση και δεν αναφέρομαι μόνο στις πρώην Ανατολικές Χώρες αλλά στη Γαλλία, στη Δανία, στη Φινλανδία, στην Αυστρία, στη Σουηδία και στην Ολλανδία. Ακόμα και η Γερμανία, η οποία δεν αντιμετωπίζει κανένα πρόβλημα εθνικής ασφάλειας, επέλεξε να πουλήσει τους δύο διαχειριστές σε κρατικές εταιρείες γειτονικών χωρών, ίσως επειδή γνωρίζει πόσο επικίνδυνο και ανεξέλεγκτο είναι το να ανήκει το σύστημα μεταφοράς ενέργειας σε ιδιωτικά και πιθανώς ξένα συμφέροντα. Το επιχείρημα που ακούστηκε από την πλευρά της Κυβέρνησης ότι η είσοδος στρατηγικού επενδυτή που θα αναλάβει την εισροή κεφαλαίων για την κάλυψη των αναγκαίων επενδύσεων πολλών εκατοντάδων εκατομμυρίων ή και δισεκατομμυρίων σε ορίζοντα δεκαετίας γιατί διαφορετικά θα έπρεπε να επιμεριστούν και πάλι στους φορολογούμενους πολίτες, είναι τελείως αναληθές και παραπλανητικό. Είναι κυριολεκτικά έωλο. Θα σας θυμίσω εδώ τι συνέβη με τις συμβάσεις παραχώρησης και με τους αυτοκινητόδρομους. 
Έτσι κι αλλιώς το κόστος που καταβάλλει ο ΑΔΜΗΕ για την υλοποίηση των επενδύσεών του ανακτάται αποκλειστικά μέσω του μηχανισμού χρέωσης χρήσης του συστήματος ο οποίος διέπεται από τις διατάξεις του Κώδικα Διαχείρισης του Συστήματος Μεταφοράς Ηλεκτρικής Ενέργειας. Σύμφωνα μ’ αυτόν τον μηχανισμό, το κόστος του συστήματος επιμερίζεται κατά 100% στο σύνολο των πελατών, δηλαδή στους λογαριασμούς των καταναλωτών και συγκεκριμένα στις ρυθμιζόμενες χρεώσεις με την ένδειξη «Ελληνικό Σύστημα Μεταφοράς Ηλεκτρικής Ενέργειας».
Κατά συνέπεια το κόστος των επενδύσεων που θα υλοποιήσει ο ΑΔΜΗΕ θα επιμεριστεί ούτως ή άλλως στους καταναλωτές, ανεξάρτητα από το εάν το παρόν ιδιοκτησιακό καθεστώς είναι το ίδιο ή εισέλθει στρατηγικός επενδυτής. 
Ο ΑΔΜΗΕ είναι μία πλήρως ανεξάρτητη και αυτοχρηματοδοτούμενη εταιρεία. Δεν έχει κανενός είδους οικονομική εξάρτηση ούτε από τη ΔΕΗ ούτε από το ελληνικό δημόσιο και η λειτουργία του δεν επιβαρύνει τον κρατικό προϋπολογισμό. Όλοι ξέρουμε τι επικρατεί σε οικονομικό επίπεδο και για τον δανεισμό ακόμα και μεγάλων επιχειρήσεων, όμως είναι προφανές ότι στην άντληση των απαιτούμενων κεφαλαίων για την υλοποίηση του δεκαετούς επενδυτικού σχεδίου, μία θυγατρική μιας μεγάλης δημόσιας επιχείρησης ηλεκτρισμού είναι πιο εύκολο να αντλήσει από την αγορά επενδυτικά κεφάλαια. 
Για του λόγου το αληθές, στα τέσσερα χρόνια της κρίσης η ΔΕΗ από το 2010 μέχρι το 2012 επένδυσε 2,95 δισεκατομμύρια ευρώ και ο ΑΔΜΗΕ 253 εκατομμύρια.
Πρόκειται για πραγματικές επενδύσεις. Είναι οι μόνες που εξακολουθούν να εισρέουν και να τονώνουν την εγχώρια αγορά ακριβώς γιατί προέρχονται από δημόσιες επιχειρήσεις. Παράδειγμα αξιόπιστο αυτόνομης χρηματοδότησης μεγάλου έργου είναι ότι ο ΑΔΜΗΕ με τη σημερινή του νομική μορφή –υπό σχεδόν απόλυτο κρατικό έλεγχο- έχει βρει τα αναγκαία κεφάλαια και είναι στη διαδικασία κατοχύρωσης του διαγωνισμού διασύνδεσης των Κυκλάδων. Είναι από τα σοβαρότερα έργα του δεκαετούς προγράμματος. 
Παρ’ όλα αυτά προβλέπεται κι από την κοινοτική oδηγία και από τον ιδρυτικό νόμο του ΑΔΜΗΕ η δυνατότητα ιδιωτικής συμμετοχής στην υλοποίησή του με ταυτόχρονη αντίστοιχη παρουσία στο μετοχικό του κεφάλαιο, στη δυσμενέστερη περίπτωση, αδυναμίας δηλαδή άντλησης κεφαλαίων από τον ΑΔΜΗΕ. 
Κυρίες και κύριοι συνάδελφοι, με το παρόν νομοσχέδιο η Δημόσια Επιχείρηση Ηλεκτρισμού θα χάσει ένα τεράστιας αξίας περιουσιακό στοιχείο έναντι, όπως συνηθίζεται, ενός πολύ μικρού τιμήματος -εξάλλου είναι γνωστές οι αποτιμήσεις από το παρελθόν της «GOLDMAN SACHS»- και για το άλλο τμήμα δίνεται η δυνατότητα στον εκάστοτε Υπουργό να προσθέτει φόρους ή να αυξάνει τους ήδη υπάρχοντες για να καλύψει μ’ αυτόν τον τρόπο την υποχρέωση του δημοσίου απέναντι σε μια Δημόσια Επιχείρηση Ηλεκτρισμού. Αυτό κι αν δεν είναι ξεπούλημα, χάρισμα αφ’ ενός και αφ’ ετέρου αναγκαστικός μαρασμός του ομίλου της ΔΕΗ ώστε να συρρικνωθεί κι αυτός υπέρ των ιδιωτικών συμφερόντων.
Όσον αφορά στην κρατική συμμετοχή με το ποσοστό της καταστατικής μειοψηφίας, νομίζω πως όλοι αντιλαμβανόμαστε πως όταν κάποιος κατέχει το 66% έχει ουσιαστικά τον απόλυτο έλεγχο μιας εταιρείας. Είναι επικίνδυνο το στρατηγικό αυτό τμήμα για τη χώρα να το κατέχει και να το διαχειρίζεται ιδιώτης. Να αναφερθώ εδώ στο χαρακτηριστικό παράδειγμα του μπλακ άουτ του 2006 στη Δυτική Ευρώπη και πώς τότε οι εταιρείες για να διασφαλίσουν τα μονοπωλιακά τους κέρδη δεν επένδυαν σε έργα, δεν αναβάθμιζαν και δεν συντηρούσαν τα υπάρχοντα δίκτυα. Αντίθετα έδιναν προτεραιότητα στη σύνδεση των ΑΠΕ σε βαθμό πολύ μεγαλύτερο απ’ αυτόν που επέτρεπε η ασφάλεια του δικτύου. 
Τα οικονομικά στοιχεία του ΑΔΜΗΕ πείθουν και τους πλέον δύσπιστους ότι αυτή την εθνική υποδομή, περιουσία του ελληνικού λαού, προσπαθείτε να την εκποιήσετε κυριολεκτικά έναντι πινακίου φακής. Δανειστές, δήθεν ανεξάρτητες αρχές και οι διάφοροι οίκοι συμβάλλουν. Και εσείς, η Κυβέρνηση, όμως κάνετε το παν για να απαξιώσετε τον ΑΔΜΗΕ και να τον παραδώσετε σε ιδιωτικά συμφέροντα με τετρακόσια ή και λιγότερα εκατομμύρια ευρώ. 
Και τι θα παραδώσετε; Θα παραδώσετε έντεκα χιλίαδες χιλιόμετρα εναέριων γραμμών υψηλής τάσης, υπόγειων και υπέργειων καλωδίων, διακόσιους είκοσι έναν υποσταθμούς και κέντρα υψηλής τάσης με εγκατεστημένο υψηλής τεχνολογίας εξοπλισμό ισχύος και συστήματα προστασίας ελέγχου, τηλεποπτείας, τηλεμετάδοσης που διασφαλίζουν την αξιόπιστη και ασφαλή διακίνηση ηλεκτρικής ενέργειας σε υψηλή τάση και τρία εθνικά κέντρα ελέγχου. Θα στερήσετε συγχρόνως την εθνική οικονομία από μια σταθερή και σημαντικού μεγέθους δημόσια επένδυση και το ελληνικό δημόσιο από ένα σταθερό και σίγουρο έσοδο κατοχυρώνοντας θεσμικά εγγυημένο κέρδος, αφού αυτό προβλέπεται στον Κώδικα Διαχείρισης Συστήματος που καθορίζεται από τη ΡΑΕ. 
Θα δώσετε σε έναν ιδιώτη εξασφαλισμένο, εγγυημένο κέρδος χωρίς κανένα επενδυτικό ρίσκο, το οποίο βέβαια θα εισπράττεται από τα νοικοκυριά και τις επιχειρήσεις. Τα όσα έχουν ακουστεί για το δήθεν όφελος του καταναλωτή βασίζονται στην πιθανότητα άντλησης κεφαλαίων με χαμηλότερο κόστος από τον ιδιώτη επενδυτή. Αλήθεια, πιστεύει κανείς ότι αυτός είναι λόγος για να ιδιωτικοποιηθεί το πιο στρατηγικό δίκτυο της χώρας; 
Όσον αφορά στη ΡΑΕ και τον εποπτικό της έλεγχο καλύτερα να μη μιλήσουμε. Το παρελθόν της τα λέει και τα δείχνει όλα. 
Κυρίες και κύριοι συνάδελφοι, η ιδιωτικοποίηση του ΑΔΜΗΕ είναι πολιτική απόφαση που δεν σχετίζεται ούτε με την κακή του λειτουργία ούτε και με διακρίσεις σε βάρος υποτιθέμενων παικτών στην αγορά της ενέργειας. Η οδηγία δεν επιβάλλει τον ιδιοκτησιακό διαχωρισμό με τη μορφή της ανεξάρτητης εταιρείας. Πολύ δε περισσότερο δεν επιβάλλει η εταιρεία αυτή να μην είναι στον έλεγχο του κράτους. 
Οι ισχυρισμοί ότι δήθεν η ιδιωτικοποίηση του ΑΔΜΗΕ γίνεται σε εφαρμογή της oδηγίας είναι εσφαλμένοι, αυθαίρετοι και παραπλανητικοί. 
Οι δαπάνες του ΑΔΜΗΕ καλύπτονται αποκλειστικά –επαναλαμβάνω- από τους καταναλωτές, χωρίς την παραμικρή συμμετοχή του δημοσίου. Δεν υπάρχει κανένα όφελος ούτε για το δημόσιο ούτε για τον καταναλωτή από την πώληση του ΑΔΜΗΕ. Δεν θα επιφέρει καμμία απολύτως ελάφρυνση στον κρατικό προϋπολογισμό. Η δε ιδιωτικοποίησή του θα αφήσει έκθετη όλη την αγορά ηλεκτρικής ενέργειας για τους λόγους που όλοι αντιλαμβανόμαστε. 
Το υφιστάμενο νομικό πλαίσιο δεν εμποδίζει σε καμμία περίπτωση τη συμμετοχή ιδιωτικών κεφαλαίων στην ανάπτυξη του συστήματος μεταφοράς. Παρ’ όλα αυτά και παρ’ όλη την κρίση ο ΑΔΜΗΕ συνεχίζει να επενδύει εκατομμύρια στην ανάπτυξη του συστήματος, ενώ σχεδιάζει και την υλοποίηση των μεγάλων έργων. 
Πολλά από αυτά τα προγράμματα είναι κοινού ενδιαφέροντος και συγχρηματοδοτούνται και από το ΕΣΠΑ και από ευρωπαϊκούς πόρους. Ποιος και πώς μπορεί να εγγυηθεί ότι ο ιδιώτης επενδυτής θα υλοποιήσει προγράμματα επενδύσεων εάν δεν έχει εξασφαλισμένη αγορά, κέρδος και γρήγορη απόσβεση; Από τη φύση και τη λειτουργία τους, τα συστήματα μεταφοράς είναι περίπλοκα και κοστοβόρα. Αυτός είναι και ο λόγος για τον οποίο παραμένουν υπό κρατικό έλεγχο και σε πιο μεγάλες κι ανταγωνιστικές οικονομίες απ’ ό,τι η δική μας. Είναι, όμως, στρατηγικής σημασίας και ταυτίζονται με την εθνική κυριαρχία της κάθε χώρας. Σε μας δε που αντιμετωπίζουμε και προβλήματα εθνικής ασφάλειας, αυτό είναι ακόμη πιο επιτακτικό. 
Η ύπαρξη του θεσμικά κατοχυρωμένου εγγυημένου κέρδους αντίκειται, κύριε Υπουργέ, σε κάθε έννοια ελεύθερης και χωρίς στρεβλώσεις οικονομίας στην οποία υποτίθεται ότι αποσκοπεί η ιδιωτικοποίηση εταιρειών όπως ο ΑΔΜΗΕ. 
Είχα ζητήσει και στην επιτροπή από τον Υφυπουργό να μου εξηγήσει να μάθω κι εγώ πού ακούστηκε να αντικαθιστούμε ένα κρατικό μονοπώλιο με ένα ιδιωτικό, εξασφαλίζοντας συγχρόνως βέβαια κέρδη χωρίς κανένα ρίσκο στον ιδιώτη επενδυτή.
Η ιδιωτικοποίηση, λοιπόν, του ΑΔΜΗΕ δεν βασίζεται σε κανένα ορθολογικό ή άλλο επιχείρημα. Είναι μία καταστροφική πολιτική απόφαση, αποτέλεσμα των αδιεξόδων της ασκούμενης πολιτικής και της ομηρίας στην οποία βρίσκεται εξαιτίας της υλοποίησης των μνημονιακών σας επιλογών. 
Τώρα, όσον αφορά τα υπόλοιπα, είναι γνωστό ότι η Ελλάδα βρίσκεται στην άκρη της βαλκανικής χερσονήσου. Οι διασυνδέσεις με τις μεγάλες αγορές της Ευρώπης δεν υπάρχουν, άρα τι θα κάνουμε; Πού θα απευθυνθούμε; Πού θα πουλήσουμε, μάλιστα, όταν με ευθύνη της ΡΑΕ και των ασκούμενων πολιτικών έχουμε υπερεπάρκεια εγκαταστημένης ισχύος και η κατανάλωση είναι γνωστό για πολλούς λόγους ότι έχει βρει ταβάνι; 
Η Ελλάδα, λοιπόν, βρίσκεται αντιμέτωπη με μία πρωτοφανή οικονομική κρίση. Η αποπληρωμή των λογαριασμών του ηλεκτρικού είναι δυσβάσταχτη για τη συντριπτική πλειοψηφία του λαού μας. Το κόστος της ενέργειας για τη βιομηχανία έχει γίνει απαγορευτικό για την ανάπτυξή της. 
Τα αίτια αυτού θα έπρεπε να αναζητηθούν αλλού, κύριε Υπουργέ, όπως στην αποτυχία του ενεργειακού σχεδιασμού και τη χρήση λανθασμένου ενεργειακού μείγματος, στην αλόγιστη είσοδο των ΑΠΕ που δεν έλαβε υπ’ όψιν ούτε τις πραγματικές ανάγκες αλλά κυρίως στήριξε συμφέροντα. 
Έρχομαι, τώρα, εδώ σε μία σειρά από πολιτικές αποφάσεις της ΡΑΕ που δημιούργησαν περαιτέρω στρεβλώσεις στην αγορά και μπορούν να χαρακτηριστούν ως πρωτότυπες παγκοσμίως. Οι παραπάνω αποφάσεις και μηχανισμοί έχουν καταγγελθεί ακόμη κι από την Επιτροπή Ενέργειας της Ευρωπαϊκής Ένωσης ως έμμεσες κρατικές επιχορηγήσεις ιδιωτικών συμφερόντων. 
Από τα παραπάνω, λοιπόν, είναι δύσκολο να ισχυριστεί κάποιος ότι υπάρχει ενδιαφέρον για το ελληνικό σύστημα μεταφοράς. Είναι αστείος –και τελειώνω, κύριε Πρόεδρε- ο ισχυρισμός ότι με κατάλληλο θεσμικό πλαίσιο θα τηρηθούν τα προγράμματα ανάπτυξης του συστήματος. Η προηγούμενη εμπειρία δείχνει ότι παρά τη δεσπόζουσα θέση της ΔΕΗ και ΡΑΕ, όχι μόνο δεν ασκήθηκε κάποιος ουσιαστικός έλεγχος, αλλά αφέθηκαν να λειτουργήσουν οι «τυφλοί» νόμοι της αγοράς και να φέρουν το παρόν αδιέξοδο. Η ιδιωτικοποίηση του ΑΔΜΗΕ και της ΔΕΗ θα σημάνει την πλήρη απώλεια ελέγχου στην αγορά ηλεκτρικής ενέργειας από το ελληνικό κράτος.
Θέλω στο σημείο αυτό να σας θυμίσω ότι ο σημερινός πρόεδρος του Eurogroup ο κ. Ντάισελμπλουμ, ως Υπουργός Οικονομικών της Ολλανδίας έκανε ανάκληση της μερικής ιδιωτικοποίησης της ΤenneΤ, του ολλανδικού ΑΔΜΗΕ δηλαδή, επειδή αυτό δεν εξυπηρετούσε την ανάπτυξη της χώρας.
Εσείς με τι θα βοηθήσετε την ανάπτυξη της χώρας; Γιατί τα υπόλοιπα, τα μεγάλα, φαραωνικά έργα και τη διασύνδεση Ισραήλ-Κύπρος-Ελλάδα νομίζω ότι κανείς δεν τα πιστεύει και κανείς δεν πιστεύει ότι, ακόμη κι αν γίνουν, εσείς θα μπορέσετε να διασφαλίσετε στο πλαίσιο τέτοιων συνεργασιών την εθνική ασφάλεια και τη συμμετοχή της Ελλάδας σε αυτό.
Η πώληση του ΑΔΜΗΕ – καταλήγω – δεν βοηθάει σε καμμιά περίπτωση ούτε την ανταγωνιστικότητα της οικονομίας ούτε θα διευκολύνει την εισαγωγή κεφαλαίων στο χώρο της ενέργειας. Η δε εκτέλεση μεγάλων έργων – και επανέρχομαι σε αυτό – από κονδύλια του ΕΣΠΑ και από τις τράπεζες, όπως είναι η Ευρωπαϊκή Τράπεζα Επενδύσεων, έχει σε μεγάλο βαθμό εξασφαλιστεί. Άρα, γιατί ιδιωτικοποιείτε τον ΑΔΜΗΕ και περιορίζετε έτσι και την εθνική κυριαρχία και δημιουργούνται κίνδυνοι και για την εθνική ασφάλεια;
Νομίζω ότι σε αυτά πρέπει να απαντήσετε. Δεν υπάρχει, όμως, απάντηση και δεν νομίζω ότι θα την δώσετε και σήμερα. Γι’ αυτό και καταψηφίζουμε το παρόν νομοσχέδιο.
Σας ευχαριστώ.","ΝΙΚΟΛΑΟΣ ΣΤΑΥΡΟΓΙΑΝΝΗΣ",482
"91894"," Κι εμείς ευχαριστούμε τον κ. Σταυρογιάννη.
Έχουμε ολοκληρώσει με τους ειδικούς αγορητές. Θέλω να πληροφορήσω το Σώμα ότι τα μεσάνυχτα θα λήξουμε τη συνεδρίαση και, όπως έχουμε συνεννοηθεί με τα κόμματα, θα μιλήσουν τώρα οι Βουλευτές και αύριο θα μιλήσει ο Υπουργός και θα ακολουθήσουν οι Κοινοβουλευτικοί Εκπρόσωποι.
Κύριε Ιωαννίδη, έχετε τον λόγο για επτά λεπτά.","Î”Ï�Î¹Î²ÎµÎ»ÎµÎ³ÎºÎ±Ï‚ Î™Ï‰Î±Î½Î½Î·Ï‚",138
"91895"," Ευχαριστώ, κύριε Πρόεδρε.
Είναι γεγονός ότι η συμμετοχή μας στην Ευρωπαϊκή Ένωση επιβάλλει τη λεγόμενη συμμόρφωση της ελληνικής νομοθεσίας ή την ενσωμάτωση σε αυτήν μιας σειράς οδηγιών του Ευρωπαϊκού Κοινοβουλίου, ώστε σε όλες τις χώρες μέλη να επικρατούν κοινοί κανόνες. Αυτό είναι και το αντικείμενο του συζητούμενου σχεδίου νόμου, με το οποίο, βάσει της οδηγίας 2009/72 του Ευρωπαϊκού Κοινοβουλίου, ρυθμίζονται θέματα του Ανεξάρτητου Διαχειριστή Μεταφοράς Ηλεκτρικής Ενέργειας, του «ΑΔΜΗΕ Α.Ε.», και κυρίως ο αναγκαίος διαχωρισμός του από τη ΔΕΗ και στη συνέχεια η διάθεσή του σε στρατηγικό επενδυτή, ώστε να δημιουργηθεί ανοιχτή αγορά στον τομέα της ηλεκτρικής ενέργειας.
Και όταν λέω «αναγκαίος», εννοώ ότι είναι λογικό να αποτελούν διαφορετικές οντότητες η εκμετάλλευση των δικτύων και η διαδικασία παραγωγής και προμήθειας, για λόγους διεύρυνσης του υγιούς ανταγωνισμού, με ό,τι θετικό αυτό συνεπάγεται για τον καταναλωτή. Δηλαδή: να μην αυξηθούν οι τιμές της ηλεκτρικής ενέργειας και να απεξαρτηθούμε επιτέλους από τις εισαγωγές ακριβών καυσίμων για την παραγωγή ηλεκτρισμού.
Εμείς πιστεύουμε στις μορφές της ελεύθερης οικονομίας, όπως η απελευθερωμένη αγορά ηλεκτρικής ενέργειας, φυσικά πάντα σε σαφείς κανόνες προστασίας του κοινωνικού συνόλου. Στη φάση που βρισκόμαστε σήμερα, δηλαδή, της ανάσχεσης της ύφεσης, είναι πολύτιμη κάθε επένδυση που θα γίνει σύμφωνα με τους παραπάνω κανόνες.
Επομένως, είναι πραγματικά όχι καλή η προειδοποίηση που ακούστηκε στην αρμόδια επιτροπή από την Αξιωματική Αντιπολίτευση, ότι δηλαδή θα ακυρωθεί οποιοσδήποτε σχετικός διαγωνισμός, στερώντας από τον ελληνικό λαό πολύτιμες επενδύσεις. Θα το καταλάβαινα απόλυτα να απαιτούσαν υψηλότερο τίμημα, μεγαλύτερη ασφάλεια. Να απειλούνται, όμως, διεθνείς υποψήφιοι επενδυτές σίγουρα δεν αποτελεί σωστή στάση ενός φορέα που ισχυρίζεται ότι μπορεί να διαχειριστεί τα συμφέροντα της χώρας.
Όλοι γνωρίζουμε το πώς λειτούργησαν οι δημόσιοι οργανισμοί τα τελευταία σαράντα χρόνια. Όμως υπάρχουν παραδείγματα, όπως ο ΟΠΑΠ παλαιότερα, που σε σημαντικό βαθμό λειτούργησε επί δεκαετίες για το καλό του ελληνικού αθλητισμού και πολιτισμού. Το ίδιο πιθανόν να συνέβη και στον όμιλο της ΔΕΗ και κανένας δεν αμφισβητεί τα επιτεύγματά της.
Όμως οι καιροί αλλάζουν, όπως μπορεί να αλλάζουν και οι μέθοδοι μεγιστοποίησης του οφέλους για όλους. Πρέπει, λοιπόν, να είμαστε ευέλικτοι, αν επιθυμούμε να καταλάβουμε κάποια θέση στην ενεργειακή σκακιέρα. Άλλωστε, εκ των πραγμάτων εδώ και δεκαετίες δεν αποτελούμε κλειστή αγορά ούτε είμαστε αποκομμένοι από τα άλλα ευρωπαϊκά και τοπικά δίκτυα, αλλά αποτελούμε μέρος αυτών και επομένως πρέπει να λειτουργούμε με κοινούς κανόνες.
Αναφέρθηκε στην επιτροπή ότι η «ΑΔΜΗΕ Α.Ε.», η θυγατρική της ΔΕΗ, έχει στην ιδιοκτησία της έντεκα χιλιάδες χιλιόμετρα εναέριων, υπόγειων και υποβρύχιων καλωδίων μεταφοράς της ηλεκτρικής ενέργειας, διακοσίους είκοσι έναν εξοπλισμένους υποσταθμούς και κέντρα υψηλής τάσης, καθώς και τρία εθνικά κέντρα ελέγχου ενέργειας.
Κάποιοι, μάλιστα, αποτιμούν αυτήν την περιουσία σε αρκετά δισεκατομμύρια ευρώ. Έσπευσαν να υιοθετήσουν την αποτίμηση που έκανε η «GOLDMAN SACHS» για δικούς της πελάτες. Δεν μπορούμε, φυσικά, άκριτα να υιοθετήσουμε παρόμοιες εκτιμήσεις, το σίγουρο είναι πως πρόκειται για τεράστια περιουσία. 
Θα ήθελα να ρωτήσω αν το δημόσιο ως μέτοχος έχει ζητήσει κάποια σχετική αποτίμηση από ανεξάρτητους διεθνείς οίκους.
Είναι, βέβαια, ιδιαίτερα θετικό ότι το ελληνικό δημόσιο θα διατηρήσει στη νέα εταιρεία την καταστατική πλειοψηφία του 34%, όπως προβλέπεται στο πρώτο άρθρο. Επειδή, όμως, δεν πρόκειται για μια απλή ανώνυμη εταιρεία και για να αποφεύγονται αυθαιρεσίες της πλειοψηφίας και να υπάρχει θεσμικός και ουσιαστικός έλεγχός της στη λήψη κρίσιμων στρατηγικών αποφάσεων, πρέπει με κάποια νομική ρύθμιση να ενισχυθεί περαιτέρω αυτός ο θεσμικός ρόλος του 34%. 
Χαίρομαι, κύριε Υπουργέ, που καταθέσατε βελτιωτική πρόταση σε αυτήν την κατεύθυνση.
Να σας πω κάτι το οποίο είναι από το δικό μου περιβάλλον. Την εποχή που ήταν ο Τζότνταν και ο Πάιπεν στους Chicago Bulls, που πήραν όλα τα δαχτυλίδια, είχαν την πλειοψηφία της μειοψηφίας. Το 16% έκανε κουμάντο. 
Αυτό θα πρέπει να το εξασφαλίσουμε, γιατί πράγματι είναι ένα στρατηγικό όπλο, το οποίο πρέπει να το ελέγχει η πολιτεία. Σε αυτό ό,τι και να ζητούν έχουν δίκιο, διότι πράγματι πρέπει να εξασφαλίσουμε να μην κάνει ποτέ η πλειοψηφία ό,τι θέλει. 
Και για αυτό που είπαν οι συνάδελφοι, που μίλησαν, για την προβλεπόμενη στο άρθρο 3 δυνατότητα κατάτμησης ακινήτων και τη σύσταση δουλείας διόδου, θα ήθελα να μάθω εάν έχει γίνει σχετικός υπολογισμός για το ύψος των ενδεχόμενων αποζημιώσεων καθώς και από ποιον θα καταβληθούν.
Κύριε συνάδελφε, εκτιμώ ότι ο προτεινόμενος διαχωρισμός του ΑΔΜΗΕ είναι ένα σημαντικό βήμα απελευθέρωσης της αγοράς ενέργειας στη χώρα μας, ενισχύει την ανταγωνιστικότητα της οικονομίας και αδιαμφισβήτητα θα προσελκύσει κεφάλαια από επενδυτές στο χώρο της ενέργειας σε βάθος χρόνου. 
Ο συνάδελφος που μίλησε εκ μέρους των Ανεξάρτητων Βουλευτών είπε, μάλιστα, ότι οι Γερμανοί το έδωσαν και μετά όταν είδαν ότι δεν βολεύει, το πήραν πίσω. 
Γι’ αυτό χρειάζεται πάντα η πολιτεία να ελέγχει όλα αυτά τα στρατηγικά όπλα.
Αποτελεί, λοιπόν, μια μεταρρύθμιση που θα συμβάλει στο λιγότερο, αλλά καλύτερο κράτος και στην επίτευξη μεγαλύτερου οφέλους για το κοινωνικό σύνολο και στην οικοδόμηση εμπιστοσύνης για τη χώρα μας σε διεθνές επίπεδο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Πρέπει, όμως, οπωσδήποτε να δεσμεύσουμε τον οποιοδήποτε νέο ιδιοκτήτη με την παροχή εκ μέρους των συγκεκριμένων οικονομικών εγγυήσεων, να προβεί σε σημαντικές επενδύσεις αναβάθμισης και επέκτασης του εθνικού δικτύου μεταφοράς, έργα επείγοντα όπως είναι οι δύο γραμμές από τη Μεγαλόπολη και τα δίκτυα προς την Κρήτη και τις Κυκλάδες. Ας μην ξεχνούμε τι έχουμε πάθει στη Σαντορίνη.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ – ΤΣΑΡΟΥΧΑ )
Επιπρόσθετα, θα πρέπει να διατηρηθεί -και είναι πολύ σοβαρό αυτό, κύριε Υπουργέ- το υφιστάμενο σήμερα προσωπικό, με τα ασφαλιστικά δικαιώματά του, δεδομένου ότι με τις παρούσες συνθήκες σε διαφορετική περίπτωση θα ήταν σχεδόν αδύνατον να αναπληρωθούν θέσεις εργασίας.
Επαναλαμβάνω τη βελτιωτική πρόταση ενίσχυσης του θεσμικού ρόλου του 34%, ώστε να μην κινδυνεύει ο έλεγχος της πολιτείας, δηλαδή ο δημόσιος έλεγχος.
Με δύο λόγια, το παρόν σχέδιο νόμου, εφόσον καλυφθούν και αυτά, θα έχει σίγουρα θετικά αποτελέσματα. Γι’ αυτόν τον λόγο προτίθεμαι να το υποστηρίξω, να το υπερψηφίσω.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)","ΙΩΑΝΝΗΣ ΙΩΑΝΝΙΔΗΣ",169
"91896","   Ευχαριστούμε και εμείς, κύριε Ιωαννίδη.
Τον λόγο έχει η κ. Σοφία Σακοράφα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91897"," Ευχαριστώ, κυρία Πρόεδρε.
Κυρίες και κύριοι συνάδελφοι, πριν από τρία χρόνια, όταν μιλούσατε για θυσίες του λαού προκειμένου να έρθουν κάποια στιγμή επενδύσεις και ανάπτυξη στη χώρα, είχα περιγράψει ακριβώς το τοπίο που θα διαμορφωνόταν. Η Ελλάδα μετατρέπεται σε νεοαποικία και ο λαός μας σε λεηλατημένο ιθαγενή. Του λόγου το αληθές το επιβεβαιώνει το βιβλίο Ιστορίας της Γ΄ γυμνασίου.
Προσέξτε τι λέει: «Οι μέθοδοι αποικιοκρατικής πολιτικής ήταν δύο: Η κατάκτηση εδαφών και η καθυπόταξη των κατοίκων τους, πρακτική που εφαρμόστηκε στις περισσότερες περιπτώσεις, αλλά και η οικονομική διείσδυση σε ανεξάρτητα κράτη και η μετατροπή τους σε ημιαποικίες, τακτική που εφαρμόστηκε όπου ήταν αδύνατη για λόγους διεθνών ισορροπιών, η κατάκτηση. Οι αποικίες σφραγίστηκαν από την αποικιοκρατία. Ο πλούτος τους λεηλατήθηκε. Οι λαοί τους αντιμετωπίστηκαν σαν να ήταν κατώτεροι και μετατράπηκαν, σχεδόν, σε δούλους. Οι πολιτισμοί τους υποτιμήθηκαν».
Ακόμα, λοιπόν, κι ένας δεκαπεντάχρονος μαθητής κατανοεί ότι οι διαδικασίες που εφαρμόζονται στην πατρίδα και το λαό μας, οι συμβουλές που ξεστόμισε με απύθμενο θράσος η γνωστή κ. Ξαφά στην τηλεόραση χθες, «Πουλήστε αεροδρόμια, λιμάνια, ΔΕΗ, ΕΥΔΑΠ, ΟΣΕ», στην ουσία περιγράφουν τη μετατροπή της πατρίδας μας σε νεοαποικία. 
Για όποιον έχει αμφιβολία, συνεχίζει ο ορισμός της αποικιοκρατίας. Η μητρόπολη είναι αυτή που ασκεί άμεσα κυριαρχικά δικαιώματα στις αποικίες και καθορίζει την κοινωνική δομή, τη διακυβέρνηση και τις οικονομικές λειτουργίες. Δεν υπάρχει ίχνος υπερβολής στο ότι πράγματι η μητρόπολη καθόρισε τη διάρρηξη τη κοινωνικού μας ιστού επί τέσσερα χρόνια και οδήγησε στην εξόντωση το λαό μας. Η μητρόπολη καθόρισε, με αντιδημοκρατικές εκτροπές, με την άσκηση ωμής τρομοκρατίας, το συσχετισμό διακυβέρνησης της πατρίδας μας. Η μητρόπολη καθόρισε και καθορίζει και με προσβλητικές, μάλιστα, διαδικασίες του τύπου, «Ξέχνα το Γιάννη», την οικονομική πολιτική της Κυβέρνησης. 
Ο τίτλος, λοιπόν, του νομοσχεδίου δεν είναι «Ρύθμιση θεμάτων της ΑΔΜΗΕ Α.Ε.». Ο πραγματικός τίτλος είναι: «Ρυθμίσεις για να σφετεριστούν αποικιοκράτες, αυστηρά και μόνο, τις υποδομές, τις πλουτοπαραγωγικές πηγές και τις στρατηγικές δραστηριότητες της Ελλάδας, με στόχο, εκτός από το οικονομικό όφελος, τον πολιτικό, οικονομικό, νομοθετικό έλεγχο και την εκμετάλλευση των πλουτοπαραγωγικών πηγών αλλά και των ίδιων των πολιτών της χώρας». 
Πιο ξεκάθαρος για το θέμα, χωρίς προσχήματα βεβαίως, είναι ο Πρόεδρος των Γερμανών εξαγωγέων Άντον Μπέρνερ, ο οποίος δήλωσε για την Ελλάδα: «Ευτυχώς έχει περιορισθεί η εθνική της κυριαρχία και έχουν αναλάβει οι βόρειοι». 
Αυτό που δεν μας λένε, όμως, τα βιβλία της Ιστορίας και κανείς άλλος βέβαια από αυτό το μεταμορφωμένο σινάφι των αποικιοκρατών, είναι το πώς ονομάζεται αυτός που παραλαμβάνει ένα κυρίαρχο κράτος και το μετατρέπει σε αποικία. Το συμπέρασμα είναι εύκολο ακόμα και για ένα δεκαπεντάχρονο μαθητή. 
Αυτό που λείπει ακόμα, αλλά δεν θα το παραλείψω, είναι η κατάληξη και η τύχη αυτών των κυβερνήσεων και των αποικιοκρατών όταν ο κυρίαρχος λαός αναλαμβάνει την εξουσία. 
Από την ευθύνη που μου δημιουργούν οι αρχές και οι αξίες της Αριστεράς, οι προγραμματικές δεσμεύσεις του κόμματός μου, από την πολιτική ευθύνη που μου δημιουργεί τούτο το Βήμα, λέω ανοιχτά και ξεκάθαρα: Οι νεοαποικιοκράτες θα επιστρέψουν στην πατρίδα τους και οι εγχώριες μαριονέτες τους θα πληρώσουν το τίμημα της υποταγής τους. Κι ο χρόνος δεν είναι μακρινός. 
Αυτό, ευτυχώς, το γνωρίζει καλά και το εγχώριο πολιτικό κατεστημένο, αλλά κυρίως το γνωρίζουν οι αποικιοκράτες, τους οποίους η Κυβέρνηση απλώς αποκαλεί «επενδυτές».
Κυρίες και κύριοι συνάδελφοι, χαρακτήρισα το ξεπούλημα των δικτύων και των γραμμών μεταφοράς και την προετοιμασία της Κυβέρνησης να εκποιήσει μεγάλο μέρος της ΔΕΗ «νεοαποικιακό σχέδιο». Το τεκμηριώνω: 
Ο ΑΔΜΗΕ είναι η ραχοκοκαλιά της ΔΕΗ. Αποτελεί μία στρατηγική, εθνική υποδομή. Αποτελεί βάση για την άμυνα και την ασφάλεια. Αποτελεί το εργαλείο για την οικονομική και παραγωγική ανασυγκρότηση και την ανάπτυξη. Γι’ αυτούς ακριβώς τους λόγους στις περισσότερες χώρες της Ευρώπης τα δίκτυα ανήκουν σε ανεξάρτητες, αλλά 100% κρατικές, επιχειρήσεις και οι μετοχές τους ανήκουν είτε στο Υπουργείο Οικονομικών είτε στα ασφαλιστικά ταμεία, ενώ σε αρκετές χώρες η κρατική ιδιοκτησία των δικτύων είναι συνταγματικά κατοχυρωμένη. Το έγκλημα της πώλησής μας αποστερεί ένα κομβικό εργαλείο για την εθνική μας ασφάλεια και για την έξοδο από το φαύλο κύκλο της κρίσης. Αυτό ακριβώς τεκμηριώνω. 
Τι είναι μία χώρα χωρίς εθνική άμυνα και ασφάλεια; Τι είναι μία χώρα χωρίς να μπορεί ο λαός της να αξιοποιεί τα εργαλεία της προκειμένου να επιβιώσει; Τι είναι μία χώρα που ξεπουλά τα δίκτυα και στερείται ένα σταθερό και σίγουρο έσοδο για να το μεταβιβάσει σε αυτούς που κερδοσκοπούν στην πλάτη του λαού μας; Τι είναι μία χώρα που παραδίδει τα κλειδιά της; Τι είναι μία αποβιομηχανοποιημένη και σε κρίση χώρα, όταν εκποιεί και παραδίδει προς λεηλασία τη μεγαλύτερη κερδοφόρα βιομηχανική επιχείρησή της; Νεοαποικία, κυρίες και κύριοι συνάδελφοι! Και προχωρώ: 
Τι είναι μία Κυβέρνηση μίας χώρας που στις παρούσες συνθήκες και σε κάθε συνθήκη βέβαια, προχωρά σε επιλογές που θα αυξήσουν κατά 100% το ρεύμα στα νοικοκυριά, που θα αυξήσουν το ενεργειακό κόστος στις μικρομεσαίες επιχειρήσεις;
Τι είναι η κυβέρνηση μιας χώρας, που καταστρέφει τις προϋποθέσεις για την αξιόπιστη, ασφαλή και απρόσκοπτη μεταφορά της ηλεκτρικής ενέργειας από τον τόπο παραγωγής της στις βιομηχανίες, στις πόλεις και στα χωριά, όπου καταναλώνεται; 
Είναι εντολοδόχος των αποικιοκρατών. Αυτό είστε και αυτό καταντήσατε το λαό μας και την πατρίδα μας! 
Υπάρχει, όμως, ένα «αλλά», κυρίες και κύριοι συνάδελφοι της Κυβέρνησης. Υπάρχει ένα πλειοψηφικό ρεύμα ανατροπής, το οποίο δεσμεύεται μόνο έναντι του ελληνικού λαού και δεν δεσμεύεται από καμμία άλλη υπογραφή προς τοκογλύφους και αρπακτικά. Από αυτές τις υπογραφές δεσμεύονται ο κ. Σαμαράς, ο κ. Βενιζέλος και όλοι οι πρόθυμοι Υπουργοί. 
Μην αναλωθείτε, κύριοι της συγκυβέρνησης, σε φτηνά λόγια, όπως το συνηθίζετε. Μην αναλωθείτε σε φτηνές στρεβλώσεις, ότι δήθεν ο ΣΥΡΙΖΑ διώκει τους επενδυτές. Σας το λέμε ξεκάθαρα για να το ακούσετε εσείς, αλλά και οι εντολείς σας: Όσοι τρέξουν για να αρπάξουν τα κλειδιά της Ελλάδας και του λαού μας, όσοι τρέξουν για να κερδοσκοπήσουν για άλλη μία φορά, υπονομεύοντας την ενεργειακή ασφάλεια της χώρας και καταστρέφοντας τη δυνατότητα επιβίωσης του λαού μας, δεν θα προλάβουν. Θα βρεθούν αντιμέτωποι με έναν λαό και την κυβέρνησή του, που θα αγωνιστεί για την ανεξαρτησία, την κυριαρχία και την κοινωνική του ανασυγκρότηση, που θα αποτινάξει κηδεμόνες, επόπτες και αποικιοκράτες. Θα βρεθούν αντιμέτωποι με ένα σχέδιο αναπτυξιακό και επενδυτικό, με πυρήνα το δημόσιο τομέα, αλλά και με ευρωπαϊκούς πόρους, με ένα σχέδιο για παραγωγικές επενδύσεις. Θα βρεθούν αντιμέτωποι με την αδιαπραγμάτευτη θέση μας ότι τα δημόσια αγαθά, που εξασφαλίζουν την επιβίωση του λαού μας, παραμένουν πάντα σε δημόσιο και κοινωνικό έλεγχο. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, ελάχιστα μόνο δευτερόλεπτα. Ευχαριστώ. 
Η ενέργεια είναι από τα κυρίαρχα δημόσια αγαθά. Πλιατσικολόγοι, κερδοσκόποι και νεοαποικιοκράτες σε λίγους μήνες δεν θα χωρούν στην πατρίδα μας. Αυτό δεν είναι κατάθεση της απλής πολιτικής μας πρόθεσης, απλή διατύπωση ενός εναλλακτικού προγράμματος. Είναι απειλή κατά του εχθρού του λαού μας. 
Πέρασαν τέσσερα χρόνια με απειλές, εκφοβισμούς, προσβολές, καταρράκωση της αξιοπρέπειάς μας, κατατρομοκράτηση του λαού μας. Πέρασαν πολλά χρόνια στενής διαπλοκής του παρασιτικού κεφαλαίου, ντόπιου και ξένου, με τις αιχμάλωτες πολιτικές ηγεσίες της μίζας, των κατ’ όνομα δημόσιων έργων, των υποχείριων της «SIEMENS», των ευτελών δώρων βιτρίνας και των άλλων, μεγάλης αξίας, που δεν μάθαμε ποτέ, με ανταλλαγή το δρόμο προς την ατιμωρησία του κάθε κ. Χριστοφοράκου. 
Πέρασαν πολλά χρόνια με πολλές λίστες Λαγκάρντ κλειδωμένες στα συρτάρια της πολιτικής ηγεσίας της χώρας μας. Πέρασαν πολλά χρόνια ασύδοτων καναλαρχών, με τις μεγαλοκατασκευαστικές, αδιαφανείς και κερδοσκοπικές, δραστηριότητές τους. Πέρασαν πολλά χρόνια απαξίωσης και ξεπουλήματος του πλούτου της χώρας μας από τα ναυπηγεία και τα λιμάνια μέχρι τη ΔΕΗ και τον ΟΠΑΠ. 
Φτάνει πια! Τώρα ήρθε η ώρα να τους απειλήσει ο ελληνικός λαός.","ΣΟΦΙΑ ΣΑΚΟΡΑΦΑ",447
"91898"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91899"," Ξέρετε κάτι, κυρίες και κύριοι συνάδελφοι; Η απειλή των λαών έχει τρία χαρακτηριστικά: Πρώτον, δεν αναγνωρίζει άλλοθι. Δεύτερον, αποκαθιστά το δίκαιο. Τρίτον, για τους δύο παραπάνω λόγους, η απειλή είναι το δικαίωμα της νόμιμης άμυνας του λαού μας, είναι ο δρόμος για την κοινωνική και πολιτική χειραφέτησή του και τελικά για τη δημοκρατία. 
Αυτή είναι η τεράστια ποιοτική διαφορά. Όταν απειλείτε εσείς, κερδίζουν τα αρπακτικά. Όταν απειλεί ο λαός, κερδίζει πάντα η δημοκρατία. 
(Χειροκροτήματα από την πτέρυγα του ΣΥΡΙΖΑ)","ΣΟΦΙΑ ΣΑΚΟΡΑΦΑ",447
"91900"," Ευχαριστούμε, κυρία συνάδελφε.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91901"," Κυρία Πρόεδρε, θα ήθελα τον λόγο.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91902"," Κύριε Μουσουρούλη, φαντάζομαι ότι δεν υπάρχει προσωπικό ζήτημα. Έχετε τον λόγο για ένα λεπτό.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91903"," Κυρία Πρόεδρε, θέλω να υποβάλλω τρία ερωτήματα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91904"," Όχι τρία. Ένα. Δεν έχετε τον λόγο. Δεν είναι προσωπικό ζήτημα, κύριε Μουσουρούλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91905"," Κυρία Πρόεδρε, ακούστηκαν βαρύτατες εκφράσεις.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91906"," Θα ακουστούν κι άλλα στην Αίθουσα, κύριε Μουσουρούλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91907"," Αφήστε με να μιλήσω για πέντε δευτερόλεπτα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91908"," Κύριε Μουσουρούλη, σας παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91909"," Σας παρακαλώ, κυρία Πρόεδρε.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91910"," Εγώ σας παρακαλώ. Δεν έχουμε ακόμα τη δυνατότητα δευτερολογίας. Τώρα ξεκίνησαν οι συνάδελφοι να μιλάνε. 
(Θόρυβος στην Αίθουσα)
Θα ακουστούν. Εδώ είναι Κοινοβούλιο και ο καθένας τοποθετείται όπως κρίνει. Μετά θα μπούμε σε άλλες συζητήσεις.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91911"," Κάποιος…","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91912"," Κύριε Μουσουρούλη, θα εκτραχυνθεί η συζήτηση και θα χάσουμε χρόνο, ενώ ξεκινάμε καλά. Ο καθένας θα πει την άποψή του.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91913"," Για πέντε δευτερόλεπτα.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91914"," Αν μιλήσετε εσείς τώρα, θα έχουμε απάντηση μετά.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91915"," … (δεν ακούστηκε).","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"91916"," Κύριε Διαμαντόπουλε, σας παρακαλώ. 
Ορίστε, κύριε Μουσουρούλη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91917"," Κυρία Πρόεδρε, μου δώσατε τον λόγο και θέλω να ρωτήσω.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91918"," Κυρία Πρόεδρε…","ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ",131
"91919"," Κύριε Διαμαντόπουλε, είστε Εισηγητής; Θα μιλήσετε στη σειρά σας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91920"," Αγαπητέ συνάδελφε, είμαι Εισηγητής…","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91921"," Κύριε Μουσουρούλη, σας παρακαλώ να απευθύνεστε στο Προεδρείο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91922"," Κυρία Πρόεδρε, όταν οι επενδύσεις είναι δεσμευτικές, όταν οι χρεώσεις είναι ρυθμιζόμενες και όταν η απόδοση είναι σταθερή, μπορεί να μου εξηγήσει κανείς τη διαφορά ενός ιδιωτικού από ένα δημόσιο μονοπώλιο; 
Ευχαριστώ.","ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ",333
"91923"," Κύριε Πετράκο, θέλετε να απαντήσετε τώρα; Καλύτερα να μιλήσετε αργότερα. 
Τον λόγο έχει ο κ. Παναγιώτης Ρήγας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91924"," Κύριε Μουσουρούλη, νόμιζα ότι άλλο θα πείτε. Νόμιζα ότι θα πείτε άλλα πράγματα. 
Ακούστε, κυρία Σακοράφα. Θα μπορούσατε βεβαίως να πείτε ό,τι είπατε υπερασπίζοντας τις απόψεις του κόμματός σας. Οι απειλές σας όμως δεν περνάνε. Και τα χρόνια που αναφέρατε ως χρόνια της μίζας, ήσαστε μέσα στο ΠΑΣΟΚ! Το κόμμα της μίζας υπηρετούσατε, κυρία Σακοράφα!","ΠΑΝΑΓΙΩΤΗΣ ΡΗΓΑΣ",443
"91925"," …(Δεν ακούστηκε)","ΣΟΦΙΑ ΣΑΚΟΡΑΦΑ",447
"91926"," Αφήστε τα αυτά. Εκ των υστέρων μπορείτε να κάνετε πολλοί τους ήρωες. Στο ΠΑΣΟΚ ήσαστε, αυτό σας ανέδειξε, αυτό υπηρετήσατε. Αφήστε, λοιπόν, τις απειλές για την αποικιοκρατία! 
(Χειροκροτήματα από την πτέρυγα του ΠΑΣΟΚ)
Είναι ντροπή σας να απειλείτε τους συναδέλφους σας. Δεν σας φοβόμαστε!","ΠΑΝΑΓΙΩΤΗΣ ΡΗΓΑΣ",443
"91927"," …(Δεν ακούστηκε)","ΣΟΦΙΑ ΣΑΚΟΡΑΦΑ",447
"91928"," Κρατικοδίαιτη ήσαστε στο ΠΑΣΟΚ! Να αφήσετε τις απειλές.","ΠΑΝΑΓΙΩΤΗΣ ΡΗΓΑΣ",443
"91929"," Κύριε Ρήγα, σας παρακαλώ κατεβάστε τους τόνους. Πιο ήρεμα, κύριε Ρήγα, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91930"," Δεν σας φοβόμαστε. Αφήστε τους ηρωισμούς. Σας ξέρουμε καλά, σας ξέρουμε καλά! 
Επί της ουσίας, λοιπόν. Αγαπητές και αγαπητοί συνάδελφοι, η ιδιωτικοποίηση του ΑΔΜΗΕ με την παρακράτηση του ποσοστού 34% στην καταστατική μειοψηφία διασφαλίζει απόλυτα την παρουσία του δημοσίου. Η λειτουργία της ΡΑΕ ρυθμίζει απόλυτα τη λειτουργία του συστήματος. Η προκήρυξη για την ιδιωτικοποίηση του ΑΔΜΗΕ μας κατοχυρώνει ώστε τις επενδύσεις για τις οποίες θα δεσμευτεί ο όποιος ιδιώτης πάρει τον ΑΔΜΗΕ, να τις πραγματοποιήσει.
Προέρχομαι από μία περιοχή η οποία δεινοπαθεί, γιατί επί χρόνια ολόκληρα δεν υπάρχει εθνικό δίκτυο διασύνδεσης των νησιών για τη μεταφορά ρεύματος υψηλής τάσης. Αποτέλεσμα; Υπάρχει ανεπάρκεια στον εφοδιασμό με ηλεκτρικό ρεύμα, υπάρχει πρόβλημα για την ένταξη των ΑΠΕ στο δίκτυο γιατί κινδυνεύει η ευστάθεια του δικτύου, υπάρχει πρόβλημα για την τουριστική ανάπτυξη της περιοχής μου.
Χρόνια ολόκληρα για να γίνει η διασύνδεση της Κρήτης, χρόνια ολόκληρα για να μπορέσουμε να λειτουργούμε όπως επιβάλλεται σε ένα σύγχρονο κράτος με επάρκεια ρεύματος για τις επενδύσεις. 
Ποιος θα τα κάνει αυτά; Με τι χρήμα θα γίνουν οι επενδύσεις από το δημόσιο; Γιατί δεν έγιναν μέχρι σήμερα; Διότι το κράτος μας έχει ανεπάρκεια πόρων αυτήν τη στιγμή να πραγματοποιήσει αυτά τα μεγάλα έργα. Και ειδικότερα σε περίοδο κρίσης αυτά τα έργα δεν πρόκειται να γίνουν.
Επομένως, η ιδιωτικοποίηση του ΑΔΜΗΕ με τη σαφέστατη δέσμευση από πλευράς του ιδιώτη ότι τα έργα στα οποία θα δεσμευθεί θα γίνουν, αλλιώς του αφαιρείται η άδεια, δημιουργεί την ελπίδα ότι έστω και καθυστερημένα θα μπορέσουμε να πραγματοποιήσουμε ορισμένα έργα υποδομής τα οποία σήμερα το δημόσιο αδυνατεί να κατασκευάσει.
Γι’ αυτό, λοιπόν, η συζήτηση που γίνεται εδώ, για το θέμα του ΑΔΜΗΕ, είναι συζήτηση που σε άλλες χώρες -μα σε όλες τις χώρες!-είναι παρωχημένη. Αυτά τα βαρύγδουπα περί αποικιοκρατίας σε μία χώρα η οποία ανήκει στην Ευρωπαϊκή Ένωση, αυτή η συνωμοσιολογία, ηχούν τουλάχιστον αστεία, εάν δεν ήταν τραγικά, γιατί λέγονται από ανθρώπους οι οποίοι επιδιώκουν να κυβερνήσουν.
Δεν λένε, όμως, τα ίδια παντού. Απειλούν τους επενδυτές. Θα περιμένουμε να τους επιλέξετε, να έρθουν οι επενδυτές του ΣΥΡΙΖΑ γιατί οι υπόλοιποι δεν είναι καλοί κατά τον ισχυρισμό σας. Θα τους διώξετε! Θα βάλετε εσείς τον Διοικητή της Τράπεζας της Ελλάδος, και, θα επιλέξετε εσείς τους επενδυτές που θα έρθουν στην χώρα.
Επιπροσθέτως θα έλεγα, λοιπόν, ότι η σοβαρότητα δεν βλάπτει. Να σταθμίσετε την κρισιμότητα της κατάστασης, να αντιληφθείτε ότι δεν πρόκειται για κανένα ρεύμα που σας σπρώχνει στην εξουσία, αλλά για ένα 20% που σας δίνουν οι δημοσκοπήσεις, άντε 25%. Δεν υπάρχει μεγάλο λαϊκό ρεύμα. Δεν σας σπρώχνει τίποτα, κανένα κύμα στην εξουσία. Ένας νέος δικομματισμός σε πολύ χαμηλά ποσοστά φτιάχνεται. Επομένως, θα έλεγα ας είμαστε λίγο πιο προσεκτικοί και ας είμαστε λίγο πιο νηφάλιοι όταν προσεγγίζουμε τόσο σοβαρά ζητήματα. 
Και ας είμαστε και ειλικρινείς διότι αυτά που λένε διάφοροι εισηγητές του ΣΥΡΙΖΑ εδώ δεν τα λέει ο κ. Τσίπρας στο Βιομηχανικό Επιμελητήριο, στο Ελληνοαμερικάνικο Επιμελητήριο, ήταν παντού, εκεί. Σε αυτούς τους «κομπιναδόρους» επενδυτές πήγε μίλησε, σε αυτούς τους «αιματορουφήχτρες» του ελληνικού λαού, και μίλησε με πολύ μεγάλη κομψότητα. Τους είπε: «Ένα μορατόριουμ για την αποπληρωμή του χρέους, δώστε μας το περιθώριο να ανασάνουμε». Δεν ήταν τόσο επιθετικός, δεν τους είπε θα σας πετάξουμε έξω, δεν τους απείλησε. Εδώ κάνουμε τους μάγκες, τους απειλούμε διότι ακούει ο κόσμος. Ο κόσμος τον οποίο συνεχίζουμε να τον τροφοδοτούμε με ψέματα, με μύθους. Λοιπόν, αυτοί οι μύθοι είναι καλοί για να ακούγονται, πιθανόν, σε μια κοινωνία η οποία πράγματι υποφέρει, πράγματι αγανακτεί, αλλά δεν προσφέρουν τίποτα σε μια εθνική προσπάθεια η οποία είναι σε εξέλιξη. 
Μέσα σε αυτήν την εθνική προσπάθεια εντάσσεται και η αξιοποίηση πλουτοπαραγωγικών πόρων της χώρας που δεν μπορούν με διαφορετικό τρόπο να έχουν πολλαπλασιαστικά αποτελέσματα, όσον αφορά την αξιοποίησή τους. 
Έτσι, λοιπόν, και ο ΑΔΜΗΕ παραχωρείται σε ιδιώτη, σε ένα ποσοστό τέτοιο ώστε αυτό που απομένει στο κράτος να του διασφαλίζει –επαναλαμβάνω και πάλι- τον έλεγχο. Η λειτουργία της ΡΑΕ μας διασφαλίζει επίσης σε άλλα θέματα. Επίσης μέσα στο νόμο προβλέπονται εγγυήσεις και διασφαλίσεις και για τους εργαζόμενους. Προβλέπονται, λοιπόν, αυστηρότατες εγγυήσεις έτσι ώστε ο ΑΔΜΗΕ ιδιωτικοποιούμενος να προσφέρει στην ελληνική οικονομία. Μια ελληνική οικονομία η οποία δεν έχει πόρους να δανειστεί, το τραπεζικό σύστημα δεν λειτουργεί, το κράτος δεν έχει δικούς του πόρους.
Εσείς όμως κάθε νομοσχέδιο έχετε ένα μόνο σύνθημα «Πάρτε το πίσω». Δεν ακούμε τίποτα άλλο. Δεν έχουμε ακούσει τίποτα άλλο όσο καιρό είσαστε αντιπολίτευση και σήμερα εν δυνάμει κυβέρνηση. Λέτε «Πάρτε πίσω τα νομοσχέδια». Πολύ ωραία. Δεν προσφέρετε τίποτα στο δημόσιο διάλογο, το παραμικρό. Μονίμως αρνείστε. Με αυτήν, λοιπόν, τη λογική δεν πρόκειται να πείσετε κανέναν. 
Εμείς θα προχωρήσουμε. Αυτή η Κυβέρνηση έχει την εμπιστοσύνη του Κοινοβουλίου και θα προχωρήσει για να ολοκληρώσει το έργο της. Και όταν γίνουν οι εκλογές, αν ο ελληνικός λαός σας επιλέξει, τότε θα βρεθείτε και εσείς αντιμέτωποι με τα προβλήματα που έχει η ελληνική οικονομία. Και βεβαίως, όχι μόνο δεν θα μπορέσετε να τα επιλύσετε, αλλά αλίμονο στη χώρα.
Σας ευχαριστώ.
(Χειροκροτήματα από την πτέρυγα του ΠΑΣΟΚ)","ΠΑΝΑΓΙΩΤΗΣ ΡΗΓΑΣ",443
"91931"," Ευχαριστούμε και εμείς.
Τον λόγο έχει ο κ. Χρυσοβαλάντης Αλεξόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91932"," Ευχαριστώ, κυρία Πρόεδρε.
Διάβασα προηγουμένως σε ένα έγκυρο site ότι η διεθνής κοινότητα απειλείται, λέει, από τα μαγνητικά κύματα του ήλιου και ότι πρόκειται να γίνει αναστροφή των πόλων. Να τους ενημερώσουμε ότι εδώ στην Ελλάδα, δεν χρειάζεται να φοβόμαστε κάτι τέτοιο. Έχουμε την Κυβέρνηση Σαμαρά, δεν θα προλάβουμε να το δούμε. Θα γίνει πολύ πιο γρήγορα η καταστροφή, τουλάχιστον εδώ.
Θα ήθελα να μιλήσω λίγο για το ηλεκτρικό ρεύμα. Άκουσα τον κύριο εισηγητή της Νέας Δημοκρατίας τον κ. Μουσουρούλη, που μας ανέφερε ότι θα πρέπει, λέει, να δοθεί το δίκτυο της ΔΕΗ σε στρατηγικό επενδυτή διότι οι ανάγκες της χώρας χρειάζονται περισσότερο ρεύμα. Δεν άκουσα ούτε από την πτέρυγα της Αριστεράς -κανένας δεν μίλησε- για την πυρηνική ενέργεια. Κανένας δεν το έχει αναφέρει. Με δυο μικρούς υποσταθμούς πυρηνικής ενέργειας η Ελλάδα θα ήταν αυτήν τη στιγμή πλήρης σε ηλεκτρικό ρεύμα και δεν θα είχε τέτοιο πρόβλημα.
Θα ήθελα να αναφέρω κάτι στον κύριο Υπουργό και τους συνεργάτες του, διότι έχω δουλέψει και σε εργολάβο της ΔΕΗ σαν εργάτης και έχω γνωρίσει πόσο στοιχίζουν αυτά τα υλικά.
Ας πάρει μαζί του τους συνεργάτες του, να πάνε από υποσταθμό σε υποσταθμό να ρωτήσουν εκεί τους εργαζομένους πόσο στοιχίζουν αυτά τα χιλιάδες μέτρα καλώδιο, οι μονωτήρες -ένα απλό υλικό- πόσο στοιχίζει ένας μονωτήρας, ο χαλκός, οι γειώσεις κ.λπ., να μιλήσουν με εναερίτες, οι οποίοι αναγκάζονται σε άσχημες καιρικές συνθήκες, όταν πέφτει το δίκτυο, να ανεβαίνουν σε ψηλούς πυλώνες για να αποκαταστήσουν το δίκτυο. Να μας πουν επίσης, ο κύριος Υπουργός και οι υφιστάμενοί του, τι αξίζει αυτό. Πάντως, σίγουρα δεν αξίζει 300-400 εκατομμύρια που θέλει η Κυβέρνηση να ξεπουληθεί, αξίζει πολύ περισσότερο. 
Μιλήσαμε για στρατηγικούς επενδυτές εδώ μέσα και ακούστηκαν πάρα πολλά. Ποιους στρατηγικούς επενδυτές; Κάποιους σαν αυτούς που πήραν αρκετά εκατομμύρια ευρώ, γύρω στα 700-800, από το Ταχυδρομικό Ταμιευτήριο ή σαν τους κυρίους που είχαν τις εταιρείες «ENERGA» και «HELLAS POWER», που χρέωσαν στο ελληνικό δημόσιο και στους Έλληνες φορολογούμενους πολίτες 300 εκατομμύρια ευρώ; Σε τέτοιους στρατηγικούς επενδυτές χρειάζεται να δώσουμε το δίκτυο; Ποιος θα τα αξιολογήσει όλα αυτά; 
Η Χρυσή Αυγή θα καταψηφίσει και το παρόν νομοσχέδιο και οποιοδήποτε άλλο νομοσχέδιο έρχεται με τέτοιες ανθελληνικές ιδέες. 
Ευχαριστώ.","ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ",14
"91933"," Ευχαριστούμε, κύριε συνάδελφε. 
Τον λόγο έχει η κ. Ασημίνα Ξηροτύρη-Αικατερινάρη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91934"," Ευχαριστώ, κυρία Πρόεδρε. 
Κύριοι συνάδελφοι, συζητάμε σήμερα μία σοβαρή επιλογή της Κυβέρνησης, κατά τη δική μας άποψη όμως αδικαιολόγητη και λανθασμένη επιλογή. 
Το νομοσχέδιο προβλέπει λοιπόν τον ιδιοκτησιακό διαχωρισμό του Ανεξάρτητου Διαχειριστή Μεταφοράς Ηλεκτρικής Ενέργειας, του ΑΔΜΗΕ, από τη ΔΕΗ, την πώληση από τη ΔΕΗ του 66% του μετοχικού κεφαλαίου του ΑΔΜΗΕ -μέχρι τώρα 100% θυγατρικής εταιρείας της ΔΕΗ- σε ιδιώτη επενδυτή και την απόκτηση από το ελληνικό δημόσιο ποσοστού 34%, ώστε σύμφωνα με την ελληνική νομοθεσία περί συμμετοχής του δημοσίου σε ανώνυμες εταιρείες να παρέχει την καταστατική μειοψηφία. Για το ποσοστό του 34% το δημόσιο δεν θα καταβάλει χρήματα, αλλά θα συμψηφιστούν τα όσα οφείλει η ΔΕΗ από φόρους, τέλη για τη χρήση λιγνίτη ή άλλες απαιτήσεις του δημοσίου προς την εταιρεία. 
Σύμφωνα λοιπόν με την αιτιολογική έκθεση, με το νομοσχέδιο εφαρμόζονται συγκεκριμένες οδηγίες της Ευρωπαϊκής Ένωσης, η οδηγία 2009/72 του Ευρωπαϊκού Κοινοβουλίου και του Συμβουλίου της 13ης Ιουλίου σχετικά με τους κοινούς κανόνες για την εσωτερική αγορά ενέργειας και η κατάργηση της οδηγίας 2003/54. Κατά την αιτιολογική έκθεση λοιπόν, εν’ όψει της δημιουργίας ανοιχτής αγοράς στον τομέα της ενέργειας εντός της Ευρωπαϊκής Ένωσης, κρίνεται αναγκαίος ο ιδιοκτησιακός διαχωρισμός του ΑΔΜΗΕ από τη ΔΕΗ. Ο αποτελεσματικός διαχωρισμός των δικτύων από τις δραστηριότητες παραγωγής και προμήθειας υπαγορεύεται από την οδηγία και στοχεύει στην εξασφάλιση ελεύθερης πρόσβασης στο δίκτυο, προϋπόθεση απαραίτητη για την απελευθέρωση της αγοράς ενέργειας.
Κύριε Υπουργέ, ακόμα κι αν είναι έτσι τα πράγματα, κανείς όμως δεν υπαγορεύει η ιδιωτικοποίηση του ΑΔΜΗΕ να φτάσει σε αυτό το υψηλό ποσοστό και το δημόσιο να απολέσει την πλειοψηφία και το βασικότερο, η χώρα να απολέσει τον δημόσιο έλεγχο στα δίκτυα μεταφοράς, τα οποία είναι μείζονος στρατηγικής σημασίας και ταυτίζονται με την εθνική κυριαρχία. Πραγματικά, δεν το δικαιολογήσατε αυτό το θέμα. Γιατί;
Υποχρεώνεστε από τις οδηγίες στο διαχωρισμό, αλλά κανείς δεν σας υποχρεώνει –πράγματι- το δημόσιο να χάσει τον έλεγχο στα δίκτυα μεταφοράς, δηλαδή να απολέσει αυτό το αρχικό ποσοστό της πλειοψηφίας και να κρατήσει μόνο το 34% και εδώ να βρισκόμαστε με νομοτεχνικές βελτιώσεις, με διασφαλίσεις, με το ένα, με το άλλο, ότι αυτό το 34% θα διασφαλίσει και το δεκαετές πρόγραμμα, θα διασφαλίζει και το ένα, θα διασφαλίζει και το άλλο και σχεδόν θα διασφαλίζει αυτά τα οποία είχε μέχρι τώρα το δημόσιο έχοντας βέβαια το πλειοψηφικό πακέτο.
Δε νομίζω ότι αυτή δεν είναι μία σωστή επιλογή και ένα σωστό νομοθέτημα. Δεν μπορεί να διασφαλίσει -και δεν μπορείτε να διασφαλίσετε- με το 34% της μειοψηφίας όλα αυτά τα οποία προσπαθείτε και με τις νομοτεχνικές βελτιώσεις να μας πείτε ότι θα καταστεί δυνατόν να διασφαλισθούν.. Νόμο κάνετε, δεν υπάρχει συνταγματική επιταγή αυτήν τη στιγμή.
Ας δούμε τι γίνεται στην Ευρωπαϊκή Ένωση και στις χώρες της Ευρωζώνης κυρίως. Αυτά, βέβαια, τα αναφέρει λεπτομερέστατα και η έκθεση της Επιστημονικής Επιτροπής της  Βουλής, η οποία λίγο-πολύ λέει αυτό, ότι ο διαχωρισμός ναι μεν να γίνει, αλλά από εκεί και πέρα δεν επιβάλλονται όλα τα άλλα και η απώλεια του δημοσίου ελέγχου 
Τι γίνεται, λοιπόν; Σε είκοσι δύο χώρες για τις οποίες έχουμε στοιχεία, οι δεκαεπτά έχουν υπό δημόσιο έλεγχο τα δίκτυα μεταφοράς. Στην Ολλανδία, στις Σκανδιναβικές χώρες, Δανία, Σουηδία, Νορβηγία, Φινλανδία, τα δίκτυα υπάγονται σε 100% κρατικές επιχειρήσεις. Επίσης, στις περισσότερες χώρες της Ανατολικής Ευρώπης, Πολωνία, Τσεχία, Ρουμανία, Σλοβενία, Σλοβακία, Ουγγαρία, τα δίκτυα τελούν υπό κρατικό έλεγχο. Επίσης, στην Κεντρική Ευρώπη Γαλλία, Αυστρία, Ελβετία, Βέλγιο και άλλες χώρες, τα δίκτυα ανήκουν στο κράτος. Η Πορτογαλία, η Ισπανία και η Ιταλία υποχρεώθηκαν τα τελευταία χρόνια να ιδιωτικοποιήσουν εν μέρει ή εν όλω τη μεταφορά ρεύματος σε στρατηγικό επενδυτή κ.λπ.. Το ίδιο υποχρεώθηκε και η Ιρλανδία με το μνημόνιο κ.ο.κ. Όμως, η Κυβέρνησή της Ιρλανδίας ακύρωσε αυτήν την ιδιωτικοποίηση.
Ιδιωτικά δίκτυα έχει και η Μεγάλη Βρετανία, αλλά πριν ένα μήνα υπήρχε ένα δημοσίευμα σε κυριακάτικη εφημερίδα ότι η Βρετανία έχει μεγάλο προβληματισμό και εξετάζει να ακυρώσει την ιδιωτικοποίηση των δικτύων ενέργειας. 
Επομένως, εμείς γιατί προχωράμε σε αυτό το θέμα, όταν από την άλλη πλευρά, είχαμε συμφωνήσει σε αυτό; Νομίζω σε αυτό το ζήτημα ότι τα δίκτυα της χώρας θα παραμείνουν υπό δημόσιο έλεγχο. Αυτό το περιείχαν και οι προγραμματικές δηλώσεις της Κυβέρνησης και βέβαια με σαφήνεια, με μεγάλη σαφήνεια διατυπωνόταν και στην προγραμματική συμφωνία της τρικομματικής Κυβέρνησης.
 Θα την καταθέσω στα Πρακτικά τη συμφωνία αυτή, η οποία μεταξύ των άλλων αναφέρει: Διατήρηση της κυριότητας του κράτους στα δίκτυα και αξιοποίηση του θεσμού των συμβάσεων παραχώρησης για βασικές υποδομές. Θα σας πω παρακάτω πώς θα κάνετε τις βασικές υποδομές που χρειάζεστε. Την καταθέτω, λοιπόν, για τα Πρακτικά. 
(Στο σημείο αυτό η Βουλευτής κ. Ασημίνα Ξηροτύρη- Αικατερινάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εδώ ελέχθησαν κάποιες ανακρίβειες. Ο κ. Μουσουρούλης μας κατέθεσε ότι η δήλωση του κυβερνητικού εκπροσώπου έγινε το Μάιο για την ιδιωτικοποίηση του ΑΔΜΗΕ και την περαιτέρω ιδιωτικοποίηση της ΔΕΗ κ.ο.κ. Βεβαίως, έγινε το Μάιο, όταν ήμασταν στην τρικομματική Κυβέρνηση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Σε ένα λεπτό ολοκληρώνω, κυρία Πρόεδρε.
Τότε τα μαζέψαμε άρον-άρον και ήρθαμε να ζητήσουμε κι έγινε σύσκεψη στο Υπουργείο και να σας ζητήσουμε το λόγο γιατί παραβιάζετε αυτήν την τρικομματική συμφωνία την οποία είχαμε, ότι δηλαδή δεν πρέπει να πουλήσετε τα δίκτυα. Σε αυτή τη σύσκεψη ήρθε αιφνιδιασμένο και το ΠΑΣΟΚ, το οποίο και αυτό διαφωνούσε με αυτήν την πώληση.
Βέβαια, αυτή τελικά η συμφωνία οριστικοποιήθηκε με το Υπουργικό Συμβούλιο της 24ης Ιουλίου. Επανειλημμένα ο Πρόεδρος της Δημοκρατικής Αριστεράς, ο Φώτης Κουβέλης, επαναλάμβανε εκτός από το θέμα της ΕΡΤ και πολλά άλλα ζητήματα για την αποχώρησή μας και επισήμανε ότι η ιδιωτικοποίηση των δικτύων ήταν μια ακόμη ουσιαστική παραβίαση της συμφωνίας της τρικομματικής Κυβέρνησης.
Θεωρώ, λοιπόν, ότι ο ΑΔΜΗΕ με τα στοιχεία τα οποία έχει σήμερα, με τον προγραμματισμό τον οποίο έχει σήμερα, μπορεί να υλοποιήσει τα απαιτούμενα έργα. Και μιλήσατε και εσείς στην επιτροπή, κύριε Παπαγεωργίου, για τον προγραμματισμό του ΑΔΜΗΕ για τα έργα, τα οποία έχει να κάνει και τη διασύνδεση με την Κρήτη, και με τις Κυκλάδες. Και μάλιστα θέσατε και το χρονοδιάγραμμα αυτών των έργων. 
Δεν υπάρχουν τα χρήματα για να μπορέσει να τα κάνει; Έχει εξασφαλίσει τα περισσότερα. Υπάρχουν. Υπάρχουν αυτά που είχαμε στη συμφωνία. Υπάρχουν οι συμβάσεις παραχώρησης για να γίνουν αυτά. Και εσείς περιμένετε ότι ο ιδιώτης που θα έρθει, θα τα κάνει όλα αυτά ή ότι θα τον υποχρεώσετε να τα κάνει μέσα από τις συμβάσεις που θα κάνει το ΤΑΙΠΕΔ; 
Έχετε δει τις συμβάσεις που κάνει το ΤΑΙΠΕΔ; Είδα εγώ τη σύμβαση που έχει κάνει το ΤΑΙΠΕΔ με την ΕΥΑΘ. Σε τίποτα δεν υποχρεώνει τον ιδιώτη ούτε καν να φτιάξει το δίκτυο της ύδρευσης κ.λπ..Είναι εντελώς ασαφείς οι συμβάσεις και οι διαγωνισμοί που κάνει το ΤΑΙΠΕΔ. 
Εμείς θα είμαστε εδώ και θα ζητήσουμε τις συμβάσεις αυτές. Γιατί εμείς σας λέμε να μην προχωρήσετε στην ιδιωτικοποίηση του ΑΔΜΗΕ. Θα είμαστε εδώ, όμως, και θα κοιτάξουμε αυτές τις συμβάσεις. 
Δεν νομίζω ότι θα γίνουν τέτοιες συμβάσεις που θα υποχρεώνετε, δηλαδή, τον ιδιώτη επενδυτή κάθε χρόνο να σας δίνει δεκαετές πρόγραμμα και να αναλάβει και όλες αυτές τις επενδύσεις. Τα βλέπω πάρα πολύ δύσκολα τα πράγματα. Τζάμπα ο κόπος και τελικά τζάμπα δίνουμε, πραγματικά, στοιχεία της ασφάλειας της χώρας και της εθνικής κυριαρχίας στους ιδιώτες, όταν οι περισσότερες χώρες της Ευρωπαϊκής Ένωσης δεν το έχουν κάνει αυτό και κρατούν τα δίκτυά τους υπό δημόσιο έλεγχο. 
(Χειροκροτήματα από την πτέρυγα της ΔΗΜΑΡ)","ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ",374
"91935","  Ευχαριστούμε.
Τον λόγο έχει ο κ. Ευάγγελος Αποστόλου.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91936"," Κύριε Υπουργέ, έχετε αντιληφθεί ότι η νομοθετική σας πρωτοβουλία δεν αποτελεί ένα απλό ξεπούλημα αλλά αγγίζει τα όρια τόσο της λεηλασίας της δημόσιας περιουσίας όσο και της εκμετάλλευσης της ελληνικής κοινωνίας; Είναι πολλά και απλά τα ερωτήματα που έχω να σας θέσω. 
Πρώτον, είναι δυνατόν η ΔΕΗ, δηλαδή το δημόσιο, να πουλάει το 66% των δικτύων διανομής ηλεκτρικού ρεύματος και την ίδια στιγμή να αποτελεί το μεγαλύτερο αγοραστή της χρήσης τους; 
Δεύτερον, είναι δυνατόν σε μια περίοδο που η ΔΕΗ, δηλαδή το δημόσιο, θέλει να εκτελεί κοινωνικό έργο, να παραδίδει μονοπωλιακά σε ιδιώτη τη βασικότερη υποδομή του χώρου; Φανταστείτε τώρα εσείς μία ιδιωτική εταιρεία να ασκεί κοινωνικό έργο, ιδιαίτερα σε μία περίοδο που έχει μεγάλη ανάγκη η ελληνική κοινωνία. Αυτό υπάρχει στη δική σας φαντασία. 
Τρίτον, από πού προκύπτει αλήθεια η παραδοχή σας στην αιτιολογική έκθεση του νομοσχεδίου ότι η ελεύθερη πρόσβαση στα δίκτυα αποτελεί προϋπόθεση για την απελευθέρωση της ενεργειακής αγοράς; 
Δεν υπάρχει τέτοια δέσμευση. Εσείς, οι προκάτοχοί σας, με πράξη νομοθετικού περιεχομένου στο τέλος του 2011 καταργήσατε τη διασφάλιση της πλειοψηφικής συμμετοχής -κυριολεκτώ- του δημοσίου στο δίκτυο διανομής ηλεκτρικής ενέργειας, Όπως ειπώθηκε και προηγουμένως, σε πάρα πολλές χώρες της Ευρωπαϊκής Ένωσης και ιδιαίτερα της Ευρωζώνης τα δίκτυα βρίσκονται υπό τον άμεσο έλεγχο του κράτους. Άρα δεν υπάρχει τέτοια δέσμευση. 
Για εμάς -και βεβαίως αυτό είναι κάτι που αποδεικνύεται από τα πράγματα- η ΑΔΜΗΕ είναι μία ανεξάρτητη και αυτοχρηματοδοτούμενη εταιρεία που δεν επιβαρύνει ούτε τη ΔΕΗ ούτε τον κρατικό προϋπολογισμό. Άρα αποτελεί μία κερδοφόρα δραστηριότητα για το δημόσιο. 
Ταυτόχρονα, βεβαίως, αποτελεί και τη ραχοκοκαλιά του ηλεκτρικού συστήματος της χώρας μας. Εσείς έχετε βάλλει ένα στόχο, χρονοδιάγραμμα, την ιδιωτικοποίηση της ΔΕΗ. Ξεκινάτε με την ιδιωτικοποίηση του ΑΔΜΗΕ –επαναλαμβάνω- του χρυσοφόρου κομματιού της ΔΕΗ. Στο βάθος, βεβαίως, του ορίζοντά σας είναι να δημιουργήσετε μια μικρή, καλή ΔΕΗ που θα είναι βιώσιμη και ανταγωνιστική κι αν τελειώσει κι αυτή θα την ξεπουλήσετε. 
Άρα, λοιπόν, είναι προφανές ότι με την ολοκλήρωση των σχετικών διαδικασιών ο απόλυτος έλεγχος του φυσικού μονοπωλίου, τα δίκτυα, αλλά και το αγαθό της ηλεκτρικής ενέργειας θα περάσει στα ιδιωτικά συμφέροντα. Το πιθανότερο, βεβαίως, είναι ο έλεγχος να περάσει σε μεγάλους ευρωπαϊκούς ομίλους, αφαιρώντας ουσιαστικά από την ελληνική Κυβέρνηση κάθε δυνατότητα σχεδιασμού και καθιστώντας τους καταναλωτές δέσμιους σε συνθήκες απελευθέρωσης. Αντιλαμβανόμαστε τι σημαίνει αυτό. 
Αντί πραγματικά να ασχοληθείτε με τα βασικά προβλήματα, τις επιπτώσεις ουσιαστικά που υπάρχουν αυτήν την ώρα με όλα όσα συμβαίνουν στην αγορά της ηλεκτρικής ενέργειας –δεν θα μπω σε λεπτομέρειες πληρωμών, οφειλών, διαχείρισης του ΛΑΓΗΕ- επιδίδεστε σε πλήρη απαξίωση του ρόλου του δημόσιου τομέα και της λειτουργίας του σε εθνικής σημασίας δραστηριότητες, όπως είναι η παραγωγή και η διανομή της ηλεκτρικής ενέργειας. 
Τι συμβαίνει, αγαπητοί συνάδελφοι, στην αγορά σήμερα του ηλεκτρισμού, στο διασυνδεδεμένο σύστημα; Για τις ανάγκες σήμερα σε περίοδο αιχμής έχουμε εγκατεστημένη ισχύ δεκαέξι χιλιάδες MW και σήμερα οι ανάγκες δεν ξεπερνούν τα οκτώ χιλιάδες MW. Αντιλαμβάνεστε ότι ακόμη κι αν υπολογίσουμε και τις διεθνείς διασυνδέσεις που υπάρχουν στο σύστημα, όλο αυτό δεν μας καθιστά την ανάγκη ιδιαίτερα αύξησης της παραγωγής του ηλεκτρικού ρεύματος ως επιδίωξη. 
Άρα, λοιπόν, θα πρέπει να δούμε ότι σε τέτοιες συνθήκες δεν υπάρχουν δυνατότητες απορρόφησης του ηλεκτρικού ρεύματος. Αν υπήρχαν πάρα πολλές εταιρείες θα είχαν ξηλώσει τις μονάδες τους και θα είχαν πάει κάπου αλλού, θα είχαμε δηλαδή μια μεταπώληση ουσιαστικά των συγκεκριμένων δραστηριοτήτων. 
Στη χώρα μας, παρότι υπάρχουν όλα αυτά τα διαφορετικά προβλήματα, η Ρυθμιστική Αρχή Ενέργειας και η Κυβέρνηση επιβάλλουν χρεώσεις στην αγορά που όχι μόνο υποσκάπτουν κάθε προσπάθεια για βελτίωση της ανταγωνιστικότητας στην οικονομία, αλλά και αναγκάζουν την ελληνική κοινωνία να αγοράζει ακριβό ηλεκτρικό ρεύμα. 
Είναι η παραγωγή αυτής της ηλεκτρικής ενέργειας που έχει οδηγήσει τη ΔΕΗ μέχρι το σημείο να πληρώνει κάθε χρόνο σε κατόχους ηλεκτροπαραγωγικών μονάδων περισσότερα από 300 εκατομμύρια ευρώ, ακόμη κι όταν δεν παράγουν ούτε μια Kwh. 
Επίσης, είναι άδικο πραγματικά να έχει τη δυνατότητα η χώρα μας να παράγει φθηνό ηλεκτρικό ρεύμα, αξιοποιώντας όλα τα τοπικά πλεονεκτήματα, τις τοπικές ιδιαιτερότητες και να βρισκόμαστε σε μια διαδικασία να οδηγείται η παραγωγή ηλεκτρικού ρεύματος σε τέτοιες τιμές, σε τέτοιο κόστος που –όπως είπα και προηγούμενα- καταλήγει στον ελληνικό λαό. 
Ταυτόχρονα, βεβαίως, εσείς υποχρεώνετε τη ΔΕΗ να αποσύρει τις παλιές αποσβεσμένες μονάδες, όπου εκεί δεν θα είχαμε το αντίστοιχο κόστος στην παραγωγή του ηλεκτρικού ρεύματος. Πλέον απελευθερώνετε την αγορά, πράγμα που σημαίνει ότι ξεπουλάτε όσο γίνεται γρηγορότερα το δημόσιο χώρο, φτάνοντας, μάλιστα μέχρι το σημείο –ιδιαίτερα για την περίπτωση του ΑΔΜΗΕ- να προωθείτε τη συγκεκριμένη ρύθμιση ερήμην των εργαζομένων, όταν ξέρετε ότι η εργασιακή τους σχέση είναι συνδεδεμένη με την ασφαλιστική τους εισφορά, η οποία έχει ενσωματωθεί στην περιουσία της ΔΕΗ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θέλω ένα λεπτό μόνο, κυρία Πρόεδρε, να σταθώ σε μια τροπολογία που έχει κατατεθεί κι αφορά τα Ελληνικά Αμυντικά Συστήματα. Εισάγετε κι εδώ μια παραδοξότητα. Διασπάτε τα Ελληνικά Αμυντικά Συστήματα σε δύο εταιρείες, μη κατονομάζοντας τα περιουσιακά στοιχεία που θα μεταβιβαστούν σε κάθε μια από αυτές. 
Πώς θα γίνει αυτή η διάσπαση όταν η λειτουργία πολλών δραστηριοτήτων είναι αλληλοσυμπληρούμενη; Πώς θα διασπάσετε, για παράδειγμα, το εργοστάσιο της ηλεκτρομηχανικής Κύμης; Για τους εργαζόμενους βεβαίως της Κύμης υπάρχει και ένα άλλο ζήτημα που ιδιαίτερα αφορά τις καταβολές δεδουλευμένων. Το ξέρετε ότι έχουν καταφύγει σε ασφαλιστικά μέτρα ζητώντας όχι μόνο τα δεδουλευμένα τους, αλλά ακόμη και την απαγόρευση αλλαγής της νομικής μορφής της εταιρείας. Μήπως τους οδηγείτε κι αυτούς εκβιαστικά σε μία εθελοντική αποχώρηση; Δεν προβλέπεται καμμία διασφάλιση ούτε για τις θέσεις εργασίας τους ούτε για την απασχόλησή τους.
Ολοκληρώνοντας, θέλω να σας πω ότι τόσο το συγκεκριμένο νομοσχέδιο που συζητάμε όσο και η τροπολογία που αφορά τα Ελληνικά Αμυντικά Συστήματα είναι εθνικής σημασίας τα ζητήματα που επιχειρεί να αντιμετωπίσει. Και επιτέλους σταματήστε αυτήν την εκποίηση δημοσίων αγαθών εθνικής σημασίας. Φτάνει πια το ξεπούλημα!
(Χειροκροτήματα από την πτέρυγα του ΣΥΡΙΖΑ)","ΕΥΑΓΓΕΛΟΣ ΑΠΟΣΤΟΛΟΥ",35
"91937"," Ευχαριστούμε, κύριε Αποστόλου.
Τον λόγο έχει ο κ. Μιχαήλ Αρβανίτης.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91938"," Ευχαριστώ, κυρία Πρόεδρε.
Δεν είναι η πρώτη φορά βεβαίως σε αυτήν την κατακερματισμένη Βουλή όπου γίνεται παίγνιο εν ου παικτοίς, δεν παράγεται ουσία κοινοβουλευτικό έργο, απλώς γίνεται όλη αυτή η διαδικασία προκειμένου διά της πλειοψηφίας την οποία διαθέτει η εντολοδόχος Κυβέρνησις να περάσουν ορισμένα νομοσχέδια. Γίνεται συζήτησις και ψήφισις επί διαφόρων νομοσχεδίων με διακόσιους ενενήντα τέσσερις Βουλευτές. 
Ήθελα να το πω κι έχει μεγάλη σημασία κανείς από τους Βουλευτές της Μείζονος και της Ελάσσονος Αντιπολιτεύσεως, που ανά πάσα στιγμή αν διαπιστωθεί μία μικρή παράβασις του Κανονισμού ωρύονται, κανείς, μα κανείς απολύτως δεν αντέδρασε έστω κι αν εκτρέφει τα αισθήματα τα οποία εκτρέφει κατά της Χρυσής Αυγής, για το ότι υπάρχουν Υπουργοί –τρεις τον αριθμό- που δεν δέχονται καν τον κοινοβουλευτικό έλεγχο, επειδή μόνοι τους έχουν κάνει αυθαιρέτως αναθεώρηση του Συντάγματος και του Κανονισμού της Βουλής. Κανείς, λοιπόν, δεν είχε την ευαισθησία να αντιδράσει.
Κατά τη διάρκεια της Μεταπολιτεύσεως έγιναν πολλά εγκλήματα με πράξεις και παραλείψεις κατά του λαού και του έθνους. Τώρα συντελείται ένα από τα μέγιστα εγκλήματα! Αυτό το απόκτημα του λαού που λέγεται Δημόσια Επιχείρηση Ηλεκτρισμού παραχωρείται, όπως σταδιακώς θα παραχωρηθεί όλος ο εθνικός μας πλούτος, εάν τυχόν δεν αντιδράσει ο λαός και κάποιοι εξ υμών, οι οποίοι -και δεν έχω βεβαίως την παραμικράν επιφύλαξη- όντως έχετε πατριωτικά αισθήματα και ελπίζω ότι την τελευταία στιγμή θα αντιδράσετε. 
Τοιουτοτρόπως, ξέρετε ότι μετατρέπεται αυτή η διαδικασία μέσα στο Κοινοβούλιο σε μία απλώς φαρσοκωμωδία και τίποτε άλλο. Στο τέλος θα περάσει το ξεπούλημα, όπως θα περάσουν και άλλα ξεπουλήματα κι εμείς απλώς θα καθόμαστε εδώ, όπως οι προλαλήσαντες αντέδρασαν και είπαν πράγματα σωστά όντως, αλλά τι πρόκειται να γίνει; Το γνωρίζουμε τι πρόκειται να γίνει. 
Εμείς θα καταψηφίσουμε βεβαίως και θα περιοριστώ μόνο στη νομική κριτική επί ενός άρθρου, του άρθρου 5 παράγραφος 1, όπου στην αιτιολογική έκθεση επί του νομοσχεδίου παρέχεται εξουσιοδότηση στους αναφερομένους Υπουργούς Οικονομικών και Περιβάλλοντος, Ενέργειας και Κλιματικής Αλλαγής, μεταξύ άλλων να καθορίζουν με κοινές κυβερνητικές αποφάσεις «τις λεπτομέρειες, τους όρους -επί λέξει- και την εν γένει διαδικασία υλοποίησης οιουδήποτε εκ των ανωτέρω θεμάτων». Αυτή η διατύπωση είναι αντισυνταγματική διότι είναι γενική και αόριστη.
Πρέπει οπωσδήποτε να αποσυρθεί ή να τροποποιηθεί κατά τρόπον ώστε να καταστεί σαφής, ειδική και ορισμένη. Η εξουσιοδότηση είναι ειδική, όπως λέει το Νομικό Συμβούλιο όταν περιλαμβάνει συγκεκριμένο αριθμό θεμάτων, τα οποία πρέπει ή μπορούν να ρυθμιστούν με τις κανονιστικές πράξεις που θα εκδοθούν. Είναι δε ορισμένη, όταν υπάρχουν επαρκή κριτήρια, γενικές αρχές ή κατευθύνσεις που καθορίζουν τα πλαίσια της ρύθμισης των θεμάτων, τα οποία αφορά. Επαναλαμβάνω ότι είναι αντισυνταγματική η διάταξη της παραγράφου 1 του άρθρου 5 και ας το προσέξει ο αρμόδιος Υπουργός. 
Η κυριότερη ενεργειακή πηγή της πατρίδος μας, του λαού μας, αυτό το απόκτημα εκποιείται και παραχωρείται σε ιδιώτες, όπως θα παραχωρηθούν και πολλά άλλα ακόμη. Ήδη βέβαια πολλές αξίες ηθικής φύσεως, όπως η εθνική και η ατομική μας αξιοπρέπεια έχουν παραχωρηθεί, γιατί αποτελούν πλέον αξίες οι οποίες δεν μετρούν. Μετρούν τα χρήματα και οι αριθμοί που μας επιβάλλουν οι εντολοδόχοι αυτής της Κυβερνήσεως. Παραχωρείται, λοιπόν, η ηλεκτρική ενέργεια σε ιδιώτες, οι οποίοι θα μπορούν να την μεταφέρουν όπου αυτοί επιθυμούν και όπου τους κατευθύνει η κερδοσκοπική τους πολιτική. Το ελληνικό δημόσιο διατηρεί το 34% των μετοχών και το υπόλοιπο 66% πάει σε επενδυτή. 
Θα μου επιτρέψετε να μεταπηδήσω στο άρθρο 1 και να πω το εξής: Μου έκανε εντύπωση αυτή η οξύμωρη διατύπωση που υπάρχει στην περίπτωση β’ «της απόκτησης από το ελληνικό δημόσιο του λοιπού ποσοστού 34% που θα εξασφαλίζει σε αυτό καταστατική μειοψηφία σύμφωνα με την ελληνική νομοθεσία περί ανωνύμων εταιρειών». Αναφέρεται ότι θα εξασφαλίζει μειονοψηφία –σχήμα οξύμωρο, για γέλια είναι ή για κλάματα;- ενώ στις άλλες ευρωπαϊκές χώρες που έχουν παραχωρήσει σε ιδιώτες, το δημόσιο έχει την πλειονοψηφία, εκτός από την Ισπανία και την Πορτογαλία, εάν δεν απατώμαι, όπου είναι γνωστό ότι και αυτές ακολουθούν τα «προοδευτικά» βήματα της υφέσεως που ακολουθεί η δική μας Κυβέρνηση. 
Δεν είναι η πρώτη φορά που προσβάλλεται το πολίτευμα. Θα μου πείτε ότι είμαι εκτός θέματος, αν και δεν έχει ειπωθεί ακόμη. Δεν είμαι εκτός θέματος, κύριοι Βουλευτές, κυρία Πρόεδρε. Δεν είναι η πρώτη φορά που προσβάλλεται το πολίτευμα και παραβιάζεται το Σύνταγμα. Πρωθυπουργοί και Υπουργοί τα τελευταία χρόνια σφετερίζονται την ιδιότητά τους, αλλοιώνουν και καθιστούν ανενεργό το πολίτευμα και περιφρονούν τη λαϊκή κυριαρχία. Πού είναι το δημοψήφισμα; Επί ποίου καίριου εθνικού θέματος αποτόλμησαν δημοψήφισμα και μετά επικαλούνται δημοκρατικό πολίτευμα;
Δεν αναφέρομαι, βεβαίως, στην καταπάτηση των ανθρωπίνων δικαιωμάτων, των συνταγματικώς κατοχυρωμένων! Ποιος το αποτόλμησε; Η ΔΕΗ τώρα δεν είναι ζήτημα μείζον εθνικό, ώστε να περάσει από δημοψήφισμα και όχι από μια σίγουρη ψήφιση, την οποία έχει εξασφαλίσει η τελούσα υπό εντολάς Κυβέρνηση, η οποία έχει το θράσος να επαίρεται λέγοντας ότι έχουμε πρόοδο. Πρόοδο βεβαίως έχουμε στο χρέος μας, το οποίο ανεβαίνει. Και όλα αυτά τα θεωρητικά πλεονάσματα που μένουν πηγαίνουν στις τσέπες των τοκογλύφων, οι οποίοι κατευθύνουν τα πάντα εδώ στην Ελλάδα. 
Δεν έχω να πω τίποτε άλλο, εμείς θα το καταψηφίσουμε. 
Ευχαριστώ πολύ που με ακούσατε.","ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ",38
"91939"," Ευχαριστούμε, κύριε Αρβανίτη. 
Η κ. Ευγενία Ουζουνίδου έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91940"," Ευχαριστώ, κυρία Πρόεδρε. 
Κυρίες και κύριοι συνάδελφοι, το παρόν νομοσχέδιο γίνεται υπό τη σκιά των κινητοποιήσεων όλων των εργαζομένων του ομίλου της «ΔΕΗ ΑΕ». 
Σήμερα στην Πτολεμαΐδα, στο ενεργειακό κέντρο της χώρας, με σοβαρή χιονόπτωση πραγματοποιήθηκε μια μεγαλειώδης, παλλαϊκή συγκέντρωση όλων των κοινωνικών και παραγωγικών τάξεων της περιοχής, εργαζομένων, εμπόρων, βιοτεχνών, πολιτών, με ένα μοναδικό αίτημα: όχι στην πώληση του ΑΔΜΗΕ. 
Ξέρετε ότι στη δική μας περιοχή γνωρίζουν πολύ καλά τι είναι δίκτυο μεταφοράς ηλεκτρικής ενέργειας. Συμμετείχαν με την ψυχή τους, με το βιός τους στη δημιουργία και στο κτίσιμο αυτού του δικτύου μεταφοράς ηλεκτρικής ενέργειας. Έχει ιδιαίτερη αξία και βαρύτητα η δική τους αντίδραση σε αυτό. 
Κυρίες και κύριοι συνάδελφοι, την ώρα που ως Κυβέρνηση διαρρηγνύετε τα ιμάτιά σας, όταν απευθύνεστε στον ελληνικό λαό, ότι ενδιαφέρεστε για ένα νέο αναπτυξιακό μοντέλο που θα βγάλει τη χώρα από την κρίση, εσείς επιλέγετε να βυθίζετε τη χώρα στην κρίση, αποστερώντας την από τα βασικότερα εργαλεία άσκησης κοινωνικής αναπτυξιακής πολιτικής, γιατί ο έλεγχος της ενέργειας και ιδιαίτερα του συστήματος μεταφοράς μαζί με τον χρηματοπιστωτικό τομέα αποτελούν τα δύο βασικά εργαλεία άσκησης εθνικής αναπτυξιακής πολιτικής μέσα στο παγκοσμιοποιημένο περιβάλλον. 
Ετοιμάζεστε, κύριοι, να χαρίσετε μία νευραλγική, στρατηγικής σημασίας για τη χώρα επιχείρηση, αυτή του ΑΔΜΗΕ, ένα φυσικό μονοπώλιο που όποιος το κατέχει ελέγχει όλη τη χώρα. Αντιλαμβάνεστε, λοιπόν, ότι αν πέσει στα χέρια του ιδιώτη, ο ιδιώτης θα μπορεί όχι μόνο να ελέγχει, αλλά να χειραγωγεί μια ολόκληρη χώρα στον τομέα της ηλεκτρικής ενέργειας. 
Κύριοι της Κυβέρνησης, διακυβεύετε την εθνική ασφάλεια της χώρας και ξεπουλάτε την περιουσία του ελληνικού λαού, η οποία χρειάστηκε εξήντα και πλέον έτη για να χτιστεί. Δεν έχετε το δικαίωμα και τη νομιμοποίηση να βλάψετε κατ’ αυτόν τον τρόπο την πατρίδα μας. 
Κυρίες και κύριοι της συγκυβέρνησης, η πώληση του ΑΔΜΗΕ και του ελληνικού συστήματος μεταφοράς δεν είναι απλή υπόθεση. Είναι μία απολύτως εσφαλμένη επιλογή. Δεν βασίζεται σε κανένα ορθολογικό επιχείρημα. Δεν τεκμηριώνεται από την ελληνική πραγματικότητα και θα έχει βλαπτικά αποτελέσματα στο σύνολο της ελληνικής βιομηχανίας ηλεκτροπαραγωγής, της ελληνικής οικονομίας και συνολικότερα της κοινωνίας. 
Σε ό,τι αφορά τους ισχυρισμούς σας ότι δήθεν η ιδιωτικοποίηση του ΑΔΜΗΕ γίνεται σε εφαρμογή της οδηγίας είναι εσφαλμένοι, αυθαίρετοι και παραπλανητικοί. 
Συνοπτικά αναφέρω ότι η ευρωπαϊκή οδηγία 2972 ήταν αυτή που δημιούργησε τον ΑΔΜΗΕ, γιατί ακούσαμε κάτι άλλο από τον κ. Μουσουρούλη και ήθελα να το πω αυτό. 
Εδώ πρέπει να ξεκαθαρίσουμε ότι από αυτήν την ευρωπαϊκή Οδηγία το κάθε κράτος-μέλος της Ευρωπαϊκής Ένωσης μπορούσε να διαλέξει ένα από τα τρία ισοδύναμα μοντέλα, είτε το μοντέλο ISO -που ήταν το καθεστώς του προηγούμενου ΔΕΣΜΗΕ- είτε το μοντέλο ITO –όπως είναι ο ΑΔΜΗΕ, ο ΛΑΓΗΕ σήμερα- είτε τέλος το μοντέλο της εντελώς ξεχωριστής εταιρείας. Σε καμμία περίπτωση, όμως, η ευρωπαϊκή οδηγία δεν επέβαλε ή δεν έβαζε όρους ότι αυτή η εταιρεία, ακόμα και η ανεξάρτητη, πρέπει να είναι ιδιωτική. Και αυτό αποτυπώνεται σε μια σειρά άρθρων της οδηγίας αυτής. 
Συμπερασματικά, η ιδιωτικοποίηση του ΑΔΜΗΕ είναι μία πολιτική απόφαση και δεν σχετίζεται με την ευρωπαϊκή οδηγία. 
Ένα ακόμα σημείο που θα ήθελα να επισημάνω έχει να κάνει με την ευρωπαϊκή και τη διεθνή πραγματικότητα. 
Κύριοι της Κυβέρνησης, συνηθίζετε να μας αντιμετωπίζετε εμάς και τον ελληνικό λαό ως ιθαγενείς, χαρίζοντάς μας καθρεφτάκια. Επικαλείστε συχνά τη διεθνή πραγματικότητα για να επιχειρηματολογήσετε. Εσείς, όμως, επιλέγετε την εφαρμογή της πιο ακραίας νεοφιλελεύθερης πολιτικής, εξασφαλίζοντας ταυτόχρονα και μονομερώς τα κέρδη του ιδιώτη ενάντια στο δημόσιο συμφέρον και το μέλλον αυτής της χώρας. 
Με βάση τη δική σας αντίληψη παραβλέπετε -και αναρωτιόμαστε γιατί άραγε- ότι ακόμα και σε αγορές πλήρως απελευθερωμένες και πολύ πιο ανταγωνιστικές από την ελληνική έχουν ιδιωτικοποιηθεί οι μονάδες παραγωγής, το σύστημα διανομής, όμως το σύστημα μεταφοράς παραμένει στον έλεγχο των εθνικών κρατών. Ακόμα και στις ΗΠΑ, την κοιτίδα του νεοφιλελευθερισμού, το δίκτυο το ελέγχει το Υπουργείο Άμυνας. 
Χρειάζεται να προσθέσω τίποτα παραπάνω για τη στρατηγική σημασία του συστήματος και το τι σημαίνει το ξεπούλημα αυτό, όταν είναι ξεκάθαρο ότι ο ΑΔΜΗΕ αποτελεί τη ραχοκοκαλιά της ΔΕΗ και του ηλεκτρικού ρεύματος του τόπου μας, αποτελεί εθνική υποδομή για την άμυνα και την ασφάλεια της χώρας μας, αποτελεί την εγγύηση για κάθε παραγωγική διαδικασία που οδηγεί στην ανάπτυξη της οικονομικής ζωής της πατρίδας μας;
Οι δαπάνες του ΑΔΜΗΕ καλύπτονται αποκλειστικά από τους καταναλωτές, χωρίς την παραμικρή συμμετοχή του δημοσίου. Τα έσοδα του ΑΔΜΗΕ προέρχονται αποκλειστικά από τους καταναλωτές και μάλιστα με μηχανισμούς που προβλέπονται από την ευρωπαϊκή οδηγία. Ο ΑΔΜΗΕ δεν χρηματοδοτείται από τον κρατικό προϋπολογισμό ούτε επιβαρύνει το δημόσιο χρέος. 
Η πώληση του ΑΔΜΗΕ δεν θα επιφέρει καμμία απολύτως ελάφρυνση του κρατικού προϋπολογισμού, δεν θα βελτιώσει τη δημοσιονομική κατάσταση της χώρας, δεν θα ωφελήσει τους καταναλωτές, νοικοκυριά και βιομηχανία.
Σημειώνω δε επιπλέον -αυτά αναφέρονται στο νομοσχέδιο- ότι το τίμημα για την αγορά του 34% από το ελληνικό δημόσιο δεν θα καταβληθεί σε ρευστό. Θα γίνει συμψηφισμός με το τέλος λιγνίτη, που οφείλει να καταβάλλει ο ΑΔΜΗΕ στο κράτος.
Κυρίες και κύριοι, είναι ίσως λιγότερο γνωστός ο ρόλος του ΑΔΜΗΕ στη λειτουργία της αγοράς ηλεκτρικής ενέργειας. Αυτήν τη στιγμή η ιδιωτικοποίηση του ΑΔΜΗΕ θα σημαίνει τον κίνδυνο κατάρρευσης τόσο της ΔΕΗ όσο και των ιδιωτικών επιχειρήσεων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα δευτερόλεπτο, κυρία Πρόεδρε.
Είναι τόσο οριακά τα πράγματα στην αγορά, ώστε και ένας από αυτούς τους μηχανισμούς, που έχουν στηθεί τεχνητά για να δημιουργήσουν τεχνητό ανταγωνισμό και για να μπορέσουν να την κρατήσουν όρθια, αν φύγει από τη μέση, κινδυνεύει, όπως προανέφερα, η αγορά ηλεκτρικής ενέργειας. 
Οι μηχανισμοί αυτοί επιβάλλουν τη διαρκή χρηματοδότηση με διαρκή αναδανεισμό της δημόσιας επιχείρησης, της ΔΕΗ, για να μπορέσει η αγορά να σταθεί στα πόδια της. Και προφανώς ο ιδιώτης αυτό το κόστος δεν θα θέλει να το καταβάλλει. 
Κλείνοντας, επισημαίνω ότι ανοίγετε την κερκόπορτα για την περαιτέρω ιδιωτικοποίηση της ΔΕΗ, βαδίζοντας πολύ πιστά και μεθοδευμένα στα συμφωνημένα στο εθνικό πρόγραμμα μεταρρυθμίσεων. Όμως τι λαϊκισμός είναι αυτός! Βαφτίζετε μεταρρύθμιση και διαρθρωτική αλλαγή το ξεπούλημα της χώρας!
Επίσης, κύριοι της Κυβέρνησης, θα πουλήσετε και την περιουσία των εργαζομένων της ΔΕΗ χωρίς να τους ρωτήσετε; Γνωρίζετε τη συμμετοχή των εργαζομένων μέσω του ασφαλιστικού τους ταμείου. 
Για τον ΣΥΡΙΖΑ η ηλεκτρική ενέργεια είναι κοινωνικό αγαθό. Δεν ήταν και δεν είναι εμπορεύσιμο προϊόν, για να υπάγεται στους όρους και τους κανόνες της αγοράς. Για εμάς ο δημόσιος έλεγχος είναι απαραίτητος, καθώς ο κάθε ιδιώτης ενδιαφέρεται μονάχα για γρήγορη και άμεση κερδοφορία. 
Όταν τα στατιστικά στοιχεία της Κυβέρνησης μιλούν για τρία εκατομμύρια τετρακόσιες χιλιάδες άτομα σε κίνδυνο φτώχειας ή κοινωνικού αποκλεισμού, δηλαδή το 1/3 του πληθυσμού, με στοιχεία του 2011, φαντάζεστε τι μέρος του πληθυσμού θα αδυνατεί να πληρώσει σε μία ιδιωτικοποιημένη ΔΕΗ. Δεν συζητώ βεβαίως για τις επιπτώσεις που θα έχει όλο αυτό για την περιοχή από την οποία προέρχομαι, τη δυτική Μακεδονία.","ΕΥΓΕΝΙΑ ΟΥΖΟΥΝΙΔΟΥ",382
"91941"," Ολοκληρώστε, παρακαλώ.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91942"," Αυτά όμως θα τα αναπτύξω στη συζήτηση επί των άρθρων.
Θα ήθελα να πω ότι για τον ΣΥΡΙΖΑ είναι εθνική κληρονομιά και δεν είναι εμπορεύσιμο ούτε μεταβιβάσιμο προϊόν και ως εκ τούτου, δεν μεταβιβάζεται.
(Χειροκροτήματα από την πτέρυγα του ΣΥΡΙΖΑ)","ΕΥΓΕΝΙΑ ΟΥΖΟΥΝΙΔΟΥ",382
"91943"," Ο κ. Γεώργιος Κυρίτσης έχει τον λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91944"," Κύριε Υπουργέ, επειδή στάζει εκεί, μήπως θα ιδιωτικοποιήσουμε τελικά και το Κοινοβούλιο, μπας και δεν μπορέσει να το φτιάξει κάποιος; 
Κύριοι συνάδελφοι, ας ξεκινήσουμε από μία γενική παραδοχή: Η διατήρηση της δημόσιας κυριότητας και του ελέγχου στα δίκτυα δεν είναι επιλογή ιδεοληπτική. Αποτελεί αυτόνομη προϋπόθεση για μία χώρα που θέλει να προστατεύσει το δημόσιο συμφέρον. 
Με το υπό συζήτηση νομοσχέδιο η Κυβέρνηση επιλέγει πολύ συνειδητά να προβεί στην πλήρη ιδιωτικοποίηση του ΑΔΜΗΕ, μιας εταιρείας με κορυφαία στρατηγική σημασία για τη χώρα.
Δηλαδή η Κυβέρνηση προφανώς λόγω της αποτυχίας να πιάσει τους στόχους που έχει θέσει από τις ιδιωτικοποιήσεις, επιλέγει λύσεις με καθαρά βραχυπρόθεσμο και εισπρακτικό χαρακτήρα και μάλιστα επιλέγει να ντύσει την απόφασή της αυτή επικαλούμενη τις δεσμεύσεις της χώρας, τις ευρωπαϊκές οδηγίες και κάποια επιχειρήματα που μάλλον μικρή σχέση έχουν με την πραγματικότητα. 
Την ίδια ώρα επιμένει να αγνοεί ότι στη μεγάλη πλειοψηφία των χωρών της Ευρωπαϊκής Ένωσης ο έλεγχος των δικτύων ανήκει στο κράτος, όπως αγνοεί ότι οι ιδιωτικοποιήσεις των δικτύων επιχειρήθηκαν μόνο στις ευάλωτες χώρες του Νότου. Αγνοεί επίσης ότι η κυβέρνηση της Ιρλανδίας, κύριε Υπουργέ, αρνήθηκε και ανέτρεψε την πώλησή τους. 
Μπορεί όμως μία εταιρεία όπως ο ΑΔΜΗΕ να ιδιωτικοποιηθεί; Ποιον ανταγωνισμό εξυπηρετεί; Το δίκτυο μεταφοράς δεν λειτουργεί με βάση τους κανόνες του ελεύθερου ανταγωνισμού. Επομένως το επιχείρημα της ανταγωνιστικότητας δεν ευσταθεί. 
Η διατήρηση του στρατηγικού ελέγχου του ΑΔΜΗΕ από το ελληνικό δημόσιο είναι επιβεβλημένη. Τα δίκτυα αποτελούν στρατηγική υποδομή της χώρας κι επομένως, δεν μπορεί να αντιμετωπίζονται με γνώμονα ένα κάποιο αόριστο και περιστασιακό δημοσιονομικό όφελος. 
Επικαλείται όμως η Κυβέρνηση τη σχετική ευρωπαϊκή οδηγία για τους κοινούς κανόνες για την εσωτερική αγορά ηλεκτρικής ενέργειας, η οποία μας επιτρέπει είτε να προχωρήσουμε στο νομικό και λειτουργικό διαχωρισμό του ΑΔΜΗΕ από τη μητρική ΔΕΗ -κάτι που έπραξε η Ελλάδα πριν από δύο χρόνια- είτε να προχωρήσουμε σε ιδιοκτησιακό διαχωρισμό, δηλαδή, αυτό που επιλέγει η Κυβέρνηση με το υπό συζήτηση νομοσχέδιο. Όμως πουθενά η οδηγία, κύριε Υπουργέ, δεν επιβάλλει την ιδιωτικοποίηση των δικτύων. Αντιθέτως, στις περισσότερες από τις ευρωπαϊκές χώρες όπου επελέγη ο ιδιοκτησιακός διαχωρισμός το κράτος διαθέτει τον έλεγχο των δικτύων.
Κυρίες και κύριοι συνάδελφοι, η διαφωνία μας με την πώληση του 60% του ΑΔΜΗΕ είναι δεδομένη, γιατί προέχει η διατήρηση του στρατηγικού ελέγχου της επιχείρησης, η οποία βέβαια σε καμμία περίπτωση δεν διασφαλίζεται με τη διατήρηση ενός μειοψηφικού πακέτου, όπως προβλέπει το νομοσχέδιο. 
Ένα άλλο ζήτημα αφορά στην απουσία διασφαλίσεων που θα έπρεπε να θέτει ως προϋπόθεση το ελληνικό δημόσιο για την αγορά ενός πακέτου μετοχών. Πουθενά, κύριε Υπουργέ, δεν υπάρχουν προβλέψεις για αντισταθμιστικά οφέλη προς τις τοπικές κοινωνίες σε περιοχές όπου δημιουργούνται ας πούμε έργα μεταφοράς. Πουθενά δεν υπάρχουν προβλέψεις για έργα υπογειοποίησης, για υποσταθμούς κλειστού τύπου, για μείωση της όχλησης από τους μετασχηματιστές. Όπως επίσης, δεν υπάρχουν και διασφαλίσεις ότι ο ιδιώτης επενδυτής θα έχει την υποχρέωση να προχωρήσει σε επενδύσεις στα δίκτυα. 
Ας δούμε όμως και  μία άλλη παράμετρο, την παράμετρο της ωφέλειας του συνόλου, για την οποία πουθενά δεν μιλά το νομοσχέδιο. Θα έχει η ιδιωτικοποίηση την παραμικρή ωφέλεια για τους καταναλωτές και τη βιομηχανία; Θα έχει η ιδιωτικοποίηση κάποιο όφελος στην αγορά ηλεκτρικής ενέργειας; Θα συμβάλει η πώληση του ΑΔΜΗΕ στην ανάπτυξη αυτής της χώρας; 
Η συζήτηση με τους αρμόδιους φορείς ήταν αποκαλυπτική. Δεν έχει υπάρξει καμμία τεχνοοικονομική μελέτη για όλα αυτά τα σημαντικά ζητήματα. Αυτό όμως δεν καταδεικνύει μόνο την προχειρότητα της Κυβέρνησης και τον εγκλωβισμό της σε έναν δήθεν μεταρρυθμιστικό οίστρο, μαρτυρά την ιδεοληπτική της εμμονή, αλλά και την αδυναμία της να βάλει ένα φρένο στις απαιτήσεις των δανειστών.
Κυρίες και κύριοι συνάδελφοι, η χώρα πράγματι διανύει μία κρίσιμη περίοδο, αλλά αυτό δεν σημαίνει ότι μπορεί να αντιμετωπίζει τις ιδιωτικοποιήσεις ως εισπρακτικό εργαλείο. Οι ιδιωτικοποιήσεις δεν μπορούν να γίνονται πρόχειρα, εσπευσμένα, χωρίς σχέδιο και στρατηγικά κριτήρια. Σε καμμία περίπτωση δεν μπορούμε να συζητάμε για ιδιωτικοποιήσεις επιχειρήσεων που διαχειρίζονται φυσικούς πόρους και δημόσια αγαθά ή που έχουν στρατηγικό ρόλο. 
Με δεδομένο, μάλιστα, ότι το ζήτημα της ενέργειας θα πρέπει να τεθεί στην αιχμή του δόρατος στη χώρα μας, η παραχώρηση του δημοσίου ελέγχου και των δικτύων σε ιδιώτες είναι τουλάχιστον απαγορευτική. 
Επομένως, κύριε Υπουργέ, η Δημοκρατική Αριστερά καταψηφίζει το παρόν νομοσχέδιο.
Σας ευχαριστώ.
(Χειροκροτήματα από την πτέρυγα της ΔΗΜΑΡ)","ΓΕΩΡΓΙΟΣ ΚΥΡΙΤΣΗΣ",266
"91945"," Ευχαριστούμε, κύριε Κυρίτση.
Το λόγο έχει ο κ. Δημήτριος Κουκούτσης, Κοινοβουλευτικός Εκπρόσωπος της Χρυσής Αυγής.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91946"," Ευχαριστώ, κυρία Πρόεδρε. 
Θυμάστε όλοι τη διαφήμιση «είδες η ΔΕΗ;». Εμείς θυμόμαστε άλλα πράγματα, όπως «στης ΔΕΗ την ολόμαυρη ράχη», κ.λπ.. Γιατί το λέω αυτό; Τι έχει τραβήξει και αυτή η δύσμοιρη ΔΕΗ σ’ αυτόν τον τόπο! Τι φρούτα έβγαλε! Ξεχάσατε τους «Πιπεργιάδες»; Ξεχάσατε τους συνδικαλιστές με τα μούσια που έκλειναν τους διακόπτες; Προσλάμβαναν τρεις εναερίτες και πενήντα γραφιάδες! Έτσι την κατάντησαν τη ΔΕΗ, ηθελημένα, όπως έκαναν και σε όλα τα άλλα, σε όλους τους άλλους οργανισμούς.
Τώρα, έχουμε τους «Φωτοπουλαίους»! Απευθύνομαι στους Νεοδημοκράτες, αυτόν τον απλό κόσμο που ψηφίζει τη Νέα Δημοκρατία –και που ίσως θέλει να ψηφίσει ακόμα και τώρα- και τους λέω: «Γλυτώσατε από τους Πιπεργιάδες. Ο κ. Σαμαράς τους ξανάφερε στην πλάτη σας. Θα τους επωμιστείτε. Και όταν θα κυβερνούν σύντομα αυτοί που θα ψηφίσετε ξανά, αν τους ψηφίσετε, μαζί με το ΣΥΡΙΖΑ θα έχετε στην πλάτη σας τους Φωτόπουλους». Το ίδιο πράγμα θα γίνει. Μία ρόδα είναι η ζωή. Έτσι συμβαίνει σ’ αυτή τη χώρα.
Θα βγω εκτός θέματος για δύο λεπτά και θα πω δύο περιστατικά που συνέβησαν τις τελευταίες ημέρες. Η κ. Βαγενά μιλούσε στην εκπομπή του κ. Πρετεντέρη και είπε «Αχ, τι μας περιμένει! Να είστε σίγουρος, κύριε Δήμαρχε…» -είπε στον κ. Καμίνη- «…ότι ο επόμενος δήμαρχος είναι ο Κασιδιάρης». Κάποιες κυρίες που ήταν μέσα άρχισαν να φωνάζουν «oh, mon dieu, ce n’est pas possible!», «τι συμβαίνει;», «μα, είναι δυνατόν;», «μα, δεν υπάρχει περίπτωση να γίνει κάτι τέτοιο». «Ναι, ναι, αυτό θα γίνει», είπε.
Το άλλο περιστατικό ήταν αυτό με τον κ. Χρυσοχοΐδη. Πήγε σε ένα μπλόκο αγροτών και είπε: «Αυτά που κάνετε είναι χρυσαυγίτικα». Ο δημοκράτης! «Ναι, βρε…» -του λένε, γιατί ήταν από τον κάμπο όλοι- «…Χρυσαυγίτες είμαστε όλοι».
Αυτό δεν έχει καταλάβει το σύστημα. Έτσι δεν σταματιέται η Χρυσή Αυγή. Δεν πα’ να μας κλείσετε όλους φυλακή; Δεν πα’ να κλείσετε το κόμμα; Είναι ο κόσμος. Δεν τον έχετε καταλάβει, δεξιοί και αριστεροί, δεν τον νιώθετε. Μας είπατε δολοφόνους, εγκληματίες, ναζί, φασίστες. Και τι δεν μας είπατε! Κι ο κόσμος έρχεται ακόμα. Και αναρωτιέστε γιατί. Και λέει ο κ. Πρετεντέρης «τι θα γίνει;». Αναρωτιέστε όλοι γιατί. 
Ξέρετε γιατί; Πρέπει να τα πούμε τα πράγματα με το όνομά τους. Έχει μίσος ο κόσμος εναντίον σας. Έχει μίσος γι’ αυτό που συμβαίνει αυτή τη στιγμή στη χώρα. Λέτε ότι εμείς είμαστε το κόμμα του μίσους. Όχι, κυρίες και κύριοι, δεν είμαστε εμείς που πρεσβεύουμε το μίσος. Ότι έχουμε μίσος, έχουμε. Έχουμε μίσος απέναντι σ’ αυτούς που διαλύουν το λαό μας και τη χώρα μας, που φτωχοποιούν το λαό μας. Ναι, γι’ αυτούς ομολογούμε ότι έχουμε μίσος και θα έρθει η ώρα που θα πληρώσουν. Δεν απειλούμε κανέναν, αλλά δεν θα κλείσουμε και κανέναν φυλακή. Όχι, όχι. Γιατί να πάει φυλακή; Αυτός που έκλεψε, θα φέρει πίσω τα κλεμμένα και θα ζήσει με μία σύνταξη του ΟΓΑ στην κοινωνία. Να δούμε αν θα τα βγάλει πέρα! 
Υπάρχουν πολλοί που θα φύγουν το ίδιο βράδυ με το αεροπλάνο. Το ξέρουμε κι αυτό. Ο κ. Δένδιας θα πάει στην Αγγλία στους Ρότσιλντ. Πού θα πάει; Κορόιδο είναι να κάτσει εδώ να υποφέρει μαζί με το λαό; Διότι όταν θα παραλάβουμε εμείς τη διακυβέρνηση αυτής της χώρας, θα είναι στάχτες. Το έχει η μοίρα των εθνικιστών, εμείς να φέρνουμε τη χώρα ψηλά από τις στάχτες και να πληρώνουμε το τίμημα. Οποιοδήποτε τίμημα είναι να πληρώσουμε για την πατρίδα μας, να το πληρώσουμε. Δεν έχουμε κανένα πρόβλημα ούτε εμείς ούτε ο Αρχηγός μας ούτε οι οικογένειές μας ούτε οι φαμίλιες μας! Κανένας!
Και να πούμε τώρα τι; Για τη ΔΕΗ; Για το ξεπούλημα; Ο ΟΠΑΠ, η Αγροτική Τράπεζα, η ΕΡΤ, τα σχολεία, τα στρατόπεδα, όλα αυτά που κλείνουν; Τώρα θα κλείσει, θα ξεπουληθεί και ο ΟΛΠ. Θα ξεπουληθούν και τα εθνικά δίκτυα του φυσικού αερίου. Και τι θα γίνει; Θα αλλάξει κάτι σε αυτή τη χώρα; Όχι.
Εμείς έχουμε, όμως, υποχρέωση να πούμε στον ελληνικό λαό ότι από εμάς θα περιμένει δύσκολα χρόνια. Τον καλούμε να έρθει μαζί μας για ένα και μόνο λόγο: Να υποφέρουμε όλοι μαζί γι’ αυτή τη χώρα, να σταματήσει αυτό που συμβαίνει σήμερα, ένα πηγάδι χωρίς πάτο και εκεί να ρίχνει ο Έλληνας τα χρήματά του. Ποια χρήματά του δηλαδή; Τον καλούμε σε ταλαιπωρία. Τον καλούμε να έρθει να σώσουμε επιτέλους αυτή τη χώρα.  Γιατί η χώρα αυτή τη στιγμή δεν υφίσταται. Και η ταλαιπωρία της ξεκινάει από αυτή εδώ την Αίθουσα. Αυτή εδώ η Αίθουσα είναι!  Πρέπει να τα ξέρει ο λαός.
Ο κ. Μητσοτάκης δήλωσε: «Μα, πώς να ζήσω με εννιά κατοστάρικα; Το ομολογώ, δεν μπορώ να ζήσω με εννιά κατοστάρικα το μήνα». Βεβαίως, κύριε, αφού χαλάτε εννιά κατοστάρικα την ημέρα, για εννιά κατοστάρικα το μήνα θα μιλήσουμε; Και, όμως, σε αυτή τη χώρα υπάρχουν άνθρωποι που ζουν με δύο κατοστάρικα το μήνα. Πένονται ή νομίζουν ότι ζουν. 
Κάποτε πρέπει να σταματήσει αυτό το έργο. Τι κάνουμε τώρα, αυτήν τη στιγμή εδώ; Το είπε και ο συναγωνιστής, ο κ. Αρβανίτης πριν. Τι κάνουμε; Καθόμαστε εδώ για να κάνουμε μία κωμωδία. Θα πούμε, θα πούμε, θα πούμε. Και τι θα γίνει; Αύριο το πρωί εκατόν πενήντα τρεις ορκισμένοι στο οκταχίλιαρο θα σηκώσουν το χέρι και θα πουν «ναι». 
Αυτό συμβαίνει σε αυτήν εδώ τη χώρα. Και αυτό είναι μεγάλη πίκρα.
Κάποτε πρέπει να καταλάβουμε ότι εδώ, σε αυτή την Αίθουσα, πρέπει να υπάρχουν και κοινές συνισταμένες πάνω από εμάς. Συνειδητοποιήστε το. Απευθύνομαι και στην Αριστερά. Πάνω από εμάς, πάνω από όλους μας, πάνω από την ίδια μας την ηθική υπόσταση, πάνω από την ίδια μας τη ζωή υπάρχει μόνο η Ελλάδα. Μόνο η Ελλάδα! Χωρίς αυτή δεν υπάρχει τίποτα άλλο. 
Ίσως ακούγονται μελοδραματικά αυτά που σας λέω, αλλά είναι λόγια καρδιάς. Δεν μπορώ να διαβάσω τίποτε από αυτά που έχω στα χέρια μου. Δεν αξίζει τον κόπο. Τι να πω; Να πω για τη ΔΕΗ; 
Εύχομαι μόνο στον ελληνικό λαό το επόμενο διάστημα να αντέξει τις αντάρες που έρχονται. Έρχονται μεγάλα προβλήματα σε αυτό τον τόπο. Και δεν θα λυθούν εδώ. Αυτά λύνονται σε άλλα σαλόνια, μεγάλα. 
Εμείς έχουμε υποχρέωση να πούμε την αλήθεια στον ελληνικό λαό, να του δείξουμε το δρόμο της θυσίας, γιατί πλέον μόνο με μεγάλες θυσίες θα αναστηθεί αυτός ο τόπος.
Ευχαριστώ πολύ.","ΔΗΜΗΤΡΙΟΣ ΚΟΥΚΟΥΤΣΗΣ",246
"91947"," Ευχαριστούμε και εμείς. 
Το λόγο έχει ο κ. Απόστολος Αλεξόπουλος.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91948"," Κυρία Πρόεδρε, κύριε Υπουργέ, κυρίες και κύριοι Βουλευτές, αυτές τις ημέρες γινόμαστε μάρτυρες μιας ακόμη εγκληματικής ενέργειας της Κυβέρνησης με την οποία επιδιώκεται η εκποίηση της ΔΕΗ ΑΕ σε εκτέλεση μίας κατεξοχήν νεοφιλελεύθερης επιταγής της Ευρωπαϊκής Ένωσης που με την οδηγία 72/2009 σκοπεύει στην εξασφάλιση ελεύθερης πρόσβασης στο δίκτυο μεταφοράς ηλεκτρικής ενέργειας καθόσον αυτή, σύμφωνα με τα λεγόμενά της, αποτελεί απαραίτητη προϋπόθεση για την απελευθέρωση της ενεργειακής αγοράς.
Μεθοδικά, λοιπόν, η Κυβέρνηση έχει δρομολογήσει από το 2011 τον κατακερματισμό της ΔΕΗ, επιβάλλοντας με το ν. 4001 τον αποτελεσματικό διαχωρισμό των δικτύων μεταφοράς και διανομής ενέργειας από τις δραστηριότητες παραγωγής και προμήθειας, δημιουργώντας αρχικά την ΑΔΜΗΕ ΑΕ και φροντίζοντας στη συνέχεια να απογυμνώσει το ελληνικό δημόσιο από κάθε δυνατότητα αντίδρασης και αντίστασης σε αυτόν τον επιβαλλόμενο διαχωρισμό. 
Η ΑΔΜΗΕ Α.Ε. τελούσε κατ’ αρχάς υπό τον άμεσο ή έμμεσο έλεγχο του δημοσίου. Οποιαδήποτε, δε, μεταβίβαση μετοχών που υπαγόταν, η μεταβολή, στο δημόσιο έλεγχο τη ΑΔΜΗΕ ΑΕ, συντελούνταν μόνο εφόσον διασφαλιζόταν ότι τη διοίκηση της εταιρείας ασκούσαν κατά πλειοψηφία μέλη που διορίζονται από το δημόσιο ή και ότι η λήψη μείζονος σημασίας αποφάσεων γίνονταν μόνο με τη σύμφωνη γνώμη του δημοσίου.
Όμως, με την πράξη νομοθετικού περιεχομένου της 31ης Δεκεμβρίου 2011 -παραμονή Πρωτοχρονιάς!- η οποία κυρώθηκε με το ν.4047/2012, η εν λόγω διασφάλιση του δημοσίου καταργήθηκε. Επαναλαμβάνω: καταργήθηκε! Έτσι άνοιξε ο δρόμος για την παράδοση της ΔΕΗ Α.Ε. σε ιδιωτικά συμφέροντα. Για να επιτευχθεί δε αυτό, θα έπρεπε να προχωρήσει η Κυβέρνηση στον ιδιοκτησιακό διαχωρισμό της ΑΔΜΗΕ Α.Ε. από τη ΔΕΗ Α.Ε.. Στο σημείο αυτό, θα ήθελα να υπενθυμίσω ότι ο ΑΔΜΗΕ είναι 100% θυγατρική εταιρεία της ΔΕΗ. 
Αυτός ο διαχωρισμός επιχειρείται σήμερα με το συζητούμενο νομοσχέδιο σε εφαρμογή της 15ης πράξης του Υπουργικού Συμβουλίου στις 24-7-2013, παρά το γεγονός ότι η οδηγία 72/2009 δεν επιβάλλει στις εθνικές κυβερνήσεις τον ιδιοκτησιακό διαχωρισμό. Αυτό το επισημαίνει και η έκθεση του Τμήματος Νομοτεχνικής Επεξεργασίας σχεδίων και προτάσεων νόμων της Βουλής. 
Προχωράτε, κύριε Υπουργέ, σ’ αυτό το διαχωρισμό, χρησιμοποιώντας όμορφα, φιλολαϊκά λόγια και μια διαδικασία που μας διαβεβαιώνατε ότι με αυτήν διασφαλίζονται απολύτως τα συμφέροντα του δημοσίου. 
Παρά το γεγονός ότι όλοι γνωρίζουμε πως η ιδιωτικοποίηση της ΔΕΗ και των δικτύων μεταφοράς ηλεκτρικής ενέργειας θα οδηγήσει με μαθηματική ακρίβεια σε αύξηση της τιμής του ηλεκτρικού ρεύματος, εσείς, κύριε Υπουργέ, στην εισαγωγή σας στην προαναφερθείσα πράξη του Υπουργικού Συμβουλίου λέτε ότι προβαίνετε σ’ αυτήν την ενέργεια για το συμφέρον των καταναλωτών, για την προστασία των ευπαθών κοινωνικών ομάδων και την ελάφρυνση των φορολογούμενων. Τι υποκρισία! 
Και όσον αφορά το πώς θα το πετύχετε αυτό, μας το αποκαλύπτετε στη συνέχεια. Λέτε ότι θα το κάνετε μεγιστοποιώντας τα οφέλη για τους συμμετέχοντες στην αγορά και δίνοντας το 66% των μετοχών εκδόσεως της ΑΔΜΗΕ Α.Ε. σε ιδιώτες και το 34% στο δημόσιο. Ποιος μας διαβεβαιώνει ότι αυτό το ποσοστό θα παραμείνει στο δημόσιο; Ποιος μας διαβεβαιώνει ότι δεν θα περάσει στο ΤΑΙΠΕΔ και από εκεί στον ιδιώτη επενδυτή, κάτοχο ήδη του 66%;
Στην αρχή της ομιλίας μου σας ανέφερα ότι μια πράξη νομοθετικού περιεχομένου και ένας κυρωτικός της νόμος ήταν αρκετά για να καταργήσει η Κυβέρνηση τον άμεσο ή έμμεσο έλεγχο του δημοσίου επί του ΑΔΜΗΕ και να καταργήσει την αναγκαιότητα της ύπαρξης σύμφωνης γνώμης του δημοσίου σε οποιαδήποτε μεταβολή των μετοχών του ΑΔΜΗΕ που θα συνεπαγόταν τη μεταβολή στο δημόσιο έλεγχο της εταιρείας. 
Πώς να σας εμπιστευτούμε, λοιπόν; Ποιος μας διαβεβαιώνει ότι η Κυβέρνησή σας δεν θα προχωρήσει στο άμεσο μέλλον σε ανάλογες ενέργειες, συνεπεία των οποίων θα απολέσει το δημόσιο, έστω και αυτό το μικρό πλεονέκτημα που του δίνει η κατοχή, σύμφωνα με το νόμο περί ανωνύμων εταιρειών, του μειοψηφικού πακέτου των μετοχών; Μήπως η νομοτεχνική βελτίωση που μας φέρατε κρίνετε ότι είναι αρκετή για να μη μεταβιβαστεί το μερίδιο του δημοσίου στο ΤΑΙΠΕΔ; Νομίζω ότι αυτή είναι μια κίνηση για να καταπραΰνετε και να κατευνάσετε κυρίως τους δικούς σας Βουλευτές.
Και εδώ τίθεται ένα άλλο ερώτημα που σχετίζεται με το τίμημα και την αξία του 66%, αλλά και του 34% των μετοχών. Αλήθεια, γιατί δεν έχετε προχωρήσει ακόμα στην εκτίμηση της αξίας των περιουσιακών στοιχείων του ΑΔΜΗΕ; Πώς θα προχωρήσετε σε προεπιλογή επενδυτών και πώς θα εκδηλώσουν ενδιαφέρον οι επενδυτές όταν δεν γνωρίζουν τι τίμημα θα καταβάλουν για να αποκτήσουν το 66% των μετοχών του ΑΔΜΗΕ; Ή μήπως συμφωνείτε με την εκτίμηση της «GOLDMAN SACHS», που για μας, η δική τους αποτίμηση των περιουσιακών στοιχείων του ΑΔΜΗΕ είναι ο ορισμός του ξεπουλήματος της δημόσιας περιουσίας; 
Αλήθεια, νομίζετε ότι εξυπηρετούνται τα συμφέροντα του δημοσίου όταν δέχεστε ότι το τίμημα για την απόκτηση από το δημόσιο του 34% των μετοχών του ΑΔΜΗΕ θα προσδιοριστεί με βάση την τελική προσφορά του επενδυτή που θα αποκτήσει το 66% των μετοχών του ΑΔΜΗΕ; Κι αν αυτό το τίμημα είναι μικρό; Τότε δεν θα είναι πολύ μικρότερη η τιμή διάθεσης του μεριδίου του δημοσίου όταν αυτό μεταβιβαστεί στο ΤΑΙΠΕΔ; 
Και τι θα λέμε τότε εάν αγοραστής αυτού του μεριδίου συμβεί να είναι ο κάτοχος του 66% των μετοχών του ΑΔΜΗΕ;
Κύριοι συνάδελφοι, όλοι γνωρίζουμε ότι έχει εγκριθεί το δεκαετές επενδυτικό πρόγραμμα του ΑΔΜΗΕ, στο οποίο κυρίαρχη θέση κατέχει η διασύνδεση της Κρήτης και των Κυκλάδων με την ηπειρωτική Ελλάδα και ότι έχουν γίνει βήματα για την εξασφάλιση της χρηματοδότησης αυτού του προγράμματος. 
Ερωτώ: Το επενδυτικό αυτό πλάνο θα δοθεί ως προίκα στον ιδιώτη επενδυτή; Θα δοθούν ως προίκα τα 253.000.000 ευρώ που έχει επενδύσει την προηγούμενη διετία ο ΑΔΜΗΕ; Πώς θα συνεκτιμηθούν όλα αυτά στην αξία του ΑΔΜΗΕ; Ο μελλοντικός ιδιοκτήτης δεν θα πρέπει να καταθέσει το επενδυτικό του πλάνο, αλλά και τον τρόπο χρηματοδότησης του; Πού και πώς θα προβλέπονται όλα αυτά; 
Είναι πολλά τα λεφτά και το παιχνίδι είναι πανευρωπαϊκό. Υπενθυμίζω μόνο ότι η Ευρωπαϊκή Ένωση για τη δημιουργία του πανευρωπαϊκού δικτύου μεταφοράς ηλεκτρικής ενέργειας σκοπεύει να διαθέσει τα 75.000.000.000 από τα 250.000.000.000 που έχει προκρίνει για την ενέργεια στην Ευρώπη. 
Κυρία Πρόεδρε, αγαπητοί συνάδελφοι, για εμάς, τον ΣΥΡΙΖΑ, η ηλεκτρική ενέργεια είναι άλλο ένα κοινωνικό αγαθό, που μαζί με όλα τα άλλα κοινωνικά αγαθά θα το υπερασπιστούμε. Είναι προφανές ότι δεν συμφωνούμε με όσα διαπραγματεύεστε στο συζητούμενο νομοσχέδιο και ως εκ τούτου, θα το καταψηφίσουμε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΑΠΟΣΤΟΛΟΣ ΑΛΕΞΟΠΟΥΛΟΣ",13
"91949"," Σας ευχαριστούμε, κύριε Αλεξόπουλε. 
Το λόγο έχει η κ. Χαρά Καφαντάρη.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91950"," Κυρία Πρόεδρε, κύριε Υπουργέ, κυρίες και κύριοι Βουλευτές, η Ελλάδα είναι η χώρα που έχει συνολικά εγκαταλείψει όλες τις κλιματικές πολιτικές κάτω από τις συνέπειες της κρίσης και του οικονομικού ελέγχου της τρόικας. Είναι η χώρα που βρίσκεται στη χειρότερη θέση της Ευρωπαϊκής Ένωσης, πλην της Εσθονίας, όσον αφορά περιβαλλοντικούς δείκτες σύμφωνα με το «The Climate Change Performance Index Results» του 2014. 
Η χώρα μας ζει το μύθο της Κυβέρνησης σας μέσα από την ευφορία της Προεδρίας της Ευρωπαϊκής Ένωσης και των αλλεπάλληλων προσπαθειών στήριξης ψευδεπίγραφων «success stories» που προωθεί η μνημονιακή συγκυβέρνηση της Νέας Δημοκρατίας και του ΠΑΣΟΚ. Αντί να μελετήσει και να προτείνει ένα ολοκληρωμένο σχέδιο για τη συνολική αναβάθμιση των περιβαλλοντικών πολιτικών της Ελλάδας, τη διασφάλιση του βιοτικού επιπέδου του λαού, την αναγέννηση της βιομηχανίας, την ανασυγκρότηση της παραγωγικής βάσης της χώρας, η Κυβέρνηση επιμένει στην αδιέξοδη και εν πολλοίς επικίνδυνη πολιτική της. 
Κύριοι της συγκυβέρνησης, παραμένετε όμηροι μνημονιακών πολιτικών και συνεχίζετε -αδίστακτα θα έλεγα- το ξεπούλημα της δημόσιας περιουσίας. Μετά την εκποίηση του ΟΠΑΠ, των είκοσι οκτώ κτηρίων του δημοσίου -βέβαια, εδώ έχουμε την αντίθετη άποψη του Ελεγκτικού Συνεδρίου- την εκποίηση του «Αστέρα» της Βουλιαγμένης, της ΔΕΣΦΑ και με την επικείμενη ιδιωτικοποίηση της ΕΥΔΑΠ και ΕΥΑΘ, την οποία προτίθεστε να ξεπουλήσετε, ουσιαστικά προχωρείτε και στο ξεπούλημα της ΔΕΗ. 
Ξεκινάτε από τον ΑΔΜΗΕ, η ιδιωτικοποίηση του οποίου δεν είναι τυχαία. Ο ΑΔΜΗΕ ελέγχει την πρόσβαση στο ηλεκτρικό δίκτυο μεταφοράς, ελέγχει και  ρυθμίζει το ποιος και πώς παράγει, καθώς και πώς καταναλώνει ηλεκτρική ενέργεια. Ρυθμίζει τους όρους παροχής ενέργειας στη βιομηχανία και όλους τους παραγωγικούς κλάδους της χώρας μας. Ο ΑΔΜΗΕ διαχειρίζεται το σύνολο σχεδόν της χονδρεμπορικής αγοράς ηλεκτρισμού της ΔΕΗ και των ιδιωτών επενδυτών. 
Το δίκτυο μεταφοράς αποτελεί ένα φυσικό μονοπώλιο και δεν αφήνει πολλά περιθώρια για υγιή ανταγωνισμό ή επενδυτικές ευκαιρίες. Δεν νοείται κυρίαρχη χώρα χωρίς έλεγχο των φυσικών μονοπωλίων. 
Γι’ αυτό τον λόγο τα τιμολόγια του συστήματος μεταφοράς είναι ρυθμιζόμενα και ελεγχόμενα παγκόσμια. Γι’ αυτό το λόγο οι αντίστοιχες εταιρείες, στη συντριπτική πλειονότητα των χωρών της Ευρωπαϊκής Ένωσης, είναι κάτω από δημόσιο έλεγχο και, μάλιστα, σε χώρους που η αγορά ενέργειας είναι πλήρως απελευθερωμένη και χωρίς στρεβλώσεις. 
Προωθείτε το ξεπούλημα των δικτύων διανομής ηλεκτρικού ρεύματος. Προχωρείτε στην πώληση του 66% του , διατηρώντας υπό κρατικό έλεγχο το 34%. 
Εκτός από τις σημερινές μητροπόλεις του νεοφιλελευθερισμού, τη Μεγάλη Βρετανία, τη Γερμανία και τις υπό επιτήρηση χώρες του Νότου, ίσως η Ελλάδα να είναι η μοναδική χώρα στην Ευρώπη χωρίς τον έλεγχο των δικτύων διανομής. 
Μεγάλη, δε, ειρωνεία είναι αυτό που γράφτηκε -σύμφωνα με διάφορα δημοσιεύματα- ότι μεγάλος ενδιαφερόμενος είναι και η κρατική εταιρεία της Πολωνίας. Δεν μπορούμε να μην αναφέρουμε –και αυτό έχει πολύ μεγάλη σημασία για εσάς, κύριοι της συγκυβέρνησης- ότι μέχρι και ο επικεφαλής στο Eurogroup Ντάισελμπλουμ, Υπουργός Οικονομικών της Ολλανδίας, όταν τον Οκτώβρη του 2013 συζητήθηκε στη Βουλή της Ολλανδίας θέμα ιδιωτικοποιήσεων δήλωσε: «Το δίκτυο μεταφοράς ενέργειας εξαιρείται από το πρόγραμμα ιδιωτικοποιήσεων, διότι θεωρείται στρατηγικής σημασίας για την ανάπτυξη της χώρας.» 
Στην Ελλάδα, όμως, τι γίνεται; Τι κάνετε εσείς ως Κυβέρνηση; Το ξεπούλημα του ΑΔΜΗΕ, εκτός από καταστροφικές επιπτώσεις στα ασφαλιστικά δικαιώματα των εργαζομένων, υπονομεύει την εθνική κυριαρχία, την παραγωγική ανασυγκρότηση της χώρας, την ίδια την ανάπτυξη, που ευαγγελίζεστε σαν Κυβέρνηση, και προοιωνίζει αυξήσεις στις τιμές ενέργειας, ιδιαίτερα για τους οικιακούς καταναλωτές. 
Ένα άλλο σοβαρό ζήτημα: Τι θα γίνει με τις αντίστοιχες εκτάσεις γης που διατρέχουν τα εντεκάμισι χιλιάδες χιλιόμετρα γραμμών μεταφοράς ηλεκτρικής ενέργειας σε όλη τη χώρα; Πρόκειται για δημόσια γη. Πρόκειται για δημόσια περιουσία. Θα παραχωρηθεί και αυτή στους ιδιώτες; Αλλάζουν, δηλαδή, και τα χωροταξικά δεδομένα της χώρας; Η ενεργειακή πολιτική της χώρας θα εκπροσωπείται στην Ευρωπαϊκή Ένωση από ιδιώτες; 
Τι έννοια έχει, λοιπόν, ο ενεργειακός σχεδιασμός της χώρας, τον οποίο εσείς ως Κυβέρνηση διαφημίζετε; Ποιος θα είναι ο ρόλος του δημοσίου; Η ενέργεια είναι φυσικό αγαθό, όπως και το νερό, το οποίο επίσης στοχεύετε να ιδιωτικοποιήσετε. 
Θέτετε ως προτεραιότητα τις επιλογές του σημερινού διευθυντηρίου της Ευρωπαϊκής Ένωσης για την ολοκλήρωση της αγοράς ενέργειας και μάλιστα, μέσα στο 2014, αλλά και την ενοποίηση των δικτύων φυσικού αερίου και ηλεκτρικής ενέργειας της Ευρωπαϊκής Ένωσης μέσα στο 2015. Τραγικές οι συνέπειες στην Ελλάδα απ’ αυτές τις επιλογές. Ξεπούλημα της εθνικής παραγωγής ηλεκτρικής ενέργειας, τιμολογήσεις ενέργειας σύμφωνα με επιταγές της τρόικα και των νεοφιλελεύθερων κύκλων της Κομισιόν. 
Με άκρατο βερμπαλισμό καλλιεργείτε φρούδες ελπίδες, προσπαθώντας -επιτρέψτε μου να το πω- να ξεγελάσετε τους Ευρωπαίους για την αναγκαιότητα λήψης μέτρων στήριξης ευπαθών ομάδων στην Ελλάδα και στην Ευρώπη. Πώς; Με τους Έλληνες πολίτες να είναι πνιγμένοι στην αιθαλομίχλη, που ουσιαστικά δημιούργησαν οι άφρονες πολιτικές σας, οι πολιτικές της Κυβέρνησης για το πετρέλαιο θέρμανσης; Με τους Έλληνες πολίτες να χρεώνονται με τις υψηλότερες τιμές φυσικού αερίου στην Ευρώπη, πλην της Σουηδίας και της Φινλανδίας; Με τη συνεχή υπερφορολόγηση και αύξηση των τελών που επιβαρύνουν τους λογαριασμούς των πολιτών, όπως το ΕΤΜΕΑΡ, ή τέλος, με την επαναφορά του χαρατσιού για μια ανύπαρκτη δημόσια τηλεόραση;
Με την πολιτική της Ελλάδας πλήρως υποταγμένη στους τροϊκανούς εκβιασμούς και στις μνημονιακές υποχρεώσεις σχεδιάζετε, λοιπόν, το σπάσιμο της ΔΕΗ, ίσως ακόμη και τον ξαφνικό θάνατο της επιχείρησης μέσα σε μια νύχτα και την παράδοσή της κομμάτι-κομμάτι στις ορέξεις ντόπιων και ξένων επενδυτών. 
Η καταστροφική πορεία που έχετε χαράξει, κύριοι της Κυβέρνησης, πρέπει να πάρει τέλος. Είναι καιρός να παραιτηθείτε. Να ανοίξει ο δρόμος για μια άλλη κυβέρνηση, μια κυβέρνηση με κορμό το ΣΥΡΙΖΑ, που θα εφαρμόσει ριζοσπαστικές πολιτικές σε όφελος των Ελλήνων, αλλά και όλων των Ευρωπαίων πολιτών, πολιτικές που θα σημαίνουν το τέλος της λιτότητας, θα έχουν ως γνώμονα την παραγωγική ανασυγκρότηση της χώρας, την ουσιαστική αναβάθμιση της ποιότητας ζωής, την περιβαλλοντική προστασία και τον σεβασμό στον άνθρωπο και τις ανάγκες του. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ)","ΧΑΡΟΥΛΑ ΚΑΦΑΝΤΑΡΗ",215
"91951"," Ευχαριστούμε, κύριε Καφαντάρη. 
Τον λόγο έχει ο κ. Γεώργιος Πάντζας.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91952"," Ευχαριστώ, κυρία Πρόεδρε. 
Κυρίες και κύριοι Βουλευτές του ΠΑΣΟΚ και της Νέας Δημοκρατίας, μετά από τόσα σκάνδαλα, επιεικώς μετά από τόσες ατασθαλίες που δημιουργήσατε και μετά από μία εγκληματική πολιτική δεκαετιών που οδήγησε τη χώρα στην πτώχευση και στην καταστροφή, έρχεστε σήμερα να δημεύσετε τη δημόσια περιουσία της χώρας, περιουσία που δημιούργησε ο ελληνικός λαός με κόπο και ιδρώτα. 
Έρχεστε σήμερα και εγκαινιάζετε το 2014, εκποιώντας τη βασικότερη στρατηγική εθνική υποδομή της χώρας. 
Εγκαινιάζεται το 2014, θέτοντας σε εφαρμογή το σχέδιο ξεπουλήματος της ΔΕΗ. Ξεπουλάτε το δίκτυο μεταφοράς ηλεκτρικής ενέργειας, προκαλώντας ανεπανόρθωτη ζημιά στο δημόσιο συμφέρον και τις στρατηγικές υποδομές, οι οποίες αποτελούν θεμέλιο της εθνικής άμυνας και ασφάλειας, υποδομές οι οποίες αποτελούν πυλώνα για την οικονομική και παραγωγική ανάπτυξη της χώρας, υποδομές οι οποίες εξασφαλίζουν την ηλεκτρική ενέργεια του ελληνικού λαού σε όλη τη χώρα, την ώρα μάλιστα που πάνω από τριακόσιες πενήντα χιλιάδες οικογένειες ζουν χωρίς ρεύμα.
Αντί, λοιπόν, να απολογηθείτε και να μας πείτε ΠΑΣΟΚ και Νέα Δημοκρατία πώς καταφέρατε και φτάσατε τη χώρα στη χρεοκοπία, έρχεστε και μας λέτε με θράσος ότι είναι αναγκαία η εκποίηση του δικτύου μεταφοράς ηλεκτρικής ενέργειας. Λυπάμαι που θα σας το πω, αλλά είστε αντιπαραγωγικοί, αντικοινωνικοί, γεμάτοι με εμπάθεια και εμμονή προς το δημόσιο συμφέρον και τον ελληνικό λαό. Είστε οι κύριοι εκφραστές του πλιάτσικου της δημόσιας περιουσίας από την ιδιωτική κερδοσκοπία.
Κυρίες και κύριοι Βουλευτές, μπαίνουμε στην τελική φάση της πλήρους ιδιωτικοποίησης της ΔΕΗ και της ηλεκτρικής ενέργειας. Μπαίνουμε στην τελευταία φάση ενός προσχεδιασμένου εγκλήματος, με το οποίο ο νέος ιδιοκτήτης θα πάρει τσάμπα περίπου δώδεκα χιλιάδες χιλιόμετρα δικτύων μεταφοράς υψηλής τάσης που έγιναν από το υστέρημα του ελληνικού λαού. Και λέω «τελική φάση» γιατί η περίπτωση της ΔΕΗ είναι ιδιαίτερη και χρειάστηκαν μακροχρόνιες και μεθοδευμένες παρεμβάσεις, λόγω του μεγέθους της, ένα μέγεθος που αποτελείται από επτά εκατομμύρια πελάτες και περίπου τέσσερα δισεκατομμύρια ευρώ τζίρο ετησίως. Αυτός είναι ο λόγος που η τρόικα ψάχνει τρόπους να βάλει στο χέρι την υποδομή αυτή. 
Αυτή είναι η πραγματικότητα, κυρίες και κύριοι. Όλα τα άλλα, σαν αυτά που περιγράφονται στην αιτιολογική έκθεση, ότι δηλαδή ο διαχωρισμός αυτός είναι αναγκαίος προκειμένου να εξασφαλιστεί η ελεύθερη πρόσβαση στο δίκτυο, είναι προσχηματικά. 
Όπως προσχηματικό είναι ότι με τη διάσπαση αυτή θα μειωθούν οι τιμές. Γιατί, να σας θυμίσω ότι με την απελευθέρωση της αγοράς ηλεκτρικής ενέργειας που έγινε με το ν. 2773/99, αντί οι καταναλωτές να έχουν φτηνότερο ρεύμα και καλύτερες υπηρεσίες, αποδείχτηκε ότι στην ουσία έγινε για να οικονομήσουν αμύθητα ποσά και να βάλουν στο χέρι το δημόσιο πλούτο και τους καταναλωτές -ποιοι άλλοι;- οι βιομήχανοι, οι οποίοι, ενώ από την μία κατασκεύαζαν μονάδες δήθεν για να παράγουν ρεύμα για τη δική τους χρήση, από την άλλη ανάγκασαν τη ΔΕΗ να το αγοράζει έως και στην τριπλάσια τιμή απ’ ό,τι το πουλάει σήμερα στους ίδιους.
Ο στόχος, λοιπόν, όπως και τότε, παραμένει ο ίδιος: Να γίνει γιουρούσι από την ιδιωτική κερδοσκοπία σε όλες τις παραγωγικές υποδομές της χώρας. Καμμία τιμή δεν πρόκειται να πέσει, γιατί κανένας επιχειρηματίας δεν θα βάλει πρώτο το δημόσιο συμφέρον από το ιδιωτικό, το συμφέρον το δικό του δηλαδή, το οποίο δεν είναι άλλο από τη μεγιστοποίηση του κέρδους.
Αφήστε, λοιπόν, αυτήν την αντεθνική πολιτική, αφήστε ήσυχες τις δημόσιες υποδομές της χώρας. Φτάνει πια με τις πολιτικές σας που κρύβουν σκοπιμότητες και προσχήματα, που σκοπό έχουν να διαλύσουν σταδιακά τον ανταποδοτικό χαρακτήρα του κράτους: την υγεία, την παιδεία, το κοινωνικό κράτος. Όλα τα πακετάρετε για να τα παραδώσετε στο κεφάλαιο. Στόχος σας είναι να δημιουργήσετε ένα κράτος ανταποδοτικό μόνο για τις πολυεθνικές. 
Γι’ αυτό, λοιπόν, σας λέω κι εγώ με τη σειρά μου πως ό,τι και να ψηφίσετε σήμερα και αύριο, ο ΣΥΡΙΖΑ θα το ακυρώσει. Δεν θα αναγνωρίσουμε κανένα ξεπούλημα, καμμία εκποίηση εθνικών στρατηγικών υποδομών της χώρας. 
Κυρίες και κύριοι Βουλευτές, θεωρώ ότι είμαστε σε μία πολύ κρίσιμη στιγμή, σε μια στιγμή που, αφού ΠΑΣΟΚ και Νέα Δημοκρατία κατέστρεψαν τη χώρα, σήμερα διοργανώνουν το μεγάλο πάρτι με πακέτα-δωράκια εκατομμυρίων ευρώ.
Τα διόδια, ο Αστέρας Βουλιαγμένης, το Ελληνικό, ο ΟΠΑΠ, οι πλειστηριασμοί στα ακίνητα, η λίστα Λανγκάρντ, το κλείσιμο της ΕΡΤ, η διαχείριση των απορριμμάτων, η ΔΕΗ, η ΕΥΔΑΠ και άλλα πολλά είναι μέρος αυτού του «φαγοποτιού» που οργανώσατε. Την ίδια ώρα που οι πολίτες και οι επιχειρήσεις στενάζουν από τις μνημονιακές σας πολιτικές, την ίδια ώρα που το κράτος έχει αποδειχθεί ως ο μεγαλύτερος «μπαταχτσής» και χρωστάει εκατομμύρια ευρώ σε υγιείς επιχειρήσεις. Την ίδια ώρα που κλείνετε και παίρνετε σπίτια. Δεν έχετε αλλάξει ούτε στο ελάχιστο, ΠΑΣΟΚ και Νέα Δημοκρατία. Τα ίδια που κάνατε όλα αυτά τα χρόνια, τα ίδια εξακολουθείτε να κάνετε και σήμερα. 
Ο χρόνος σας, όμως, τελειώνει. Δεν θέλουμε άλλη σωτηρία από εσάς. Βρείτε τρόπο να φύγετε από την διακυβέρνηση της χώρας και αφήστε άλλους να σώσουν τον τόπο. Ο ΣΥΡΙΖΑ έρχεται, χωνέψτε το. Και χωνέψτε την επαναφορά των στρατηγικών υποδομών υπό δημόσιο έλεγχο.
Σας ευχαριστώ πολύ.","ΓΕΩΡΓΙΟΣ ΠΑΝΤΖΑΣ",392
"91953"," Σας ευχαριστούμε πολύ, κύριε Πάντζα.
Το λόγο έχει η κ. Νίκη Φούντα.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91954"," Καλησπέρα σε όλους.
Κυρία Πρόεδρε, κύριε Υπουργέ, κύριοι συνάδελφοι, «τα δίκτυα δεν πωλούνται». Όχι, δεν είναι δική μου διακήρυξη, πρόκειται για ρητή και επίσημη διακήρυξη του Πρωθυπουργού κ. Σαμαρά, βασική προϋπόθεση της προγραμματικής συμφωνίας της τότε τρικομματικής Κυβέρνησης, της Νέας Δημοκρατίας, του ΠΑΣΟΚ και της ΔΗΜΑΡ. Μία προϋπόθεση, μια βασική συμφωνία, η οποία, όπως φαίνεται, ξεχάστηκε λίγες μέρες μόλις μετά την αποχώρηση της Δημοκρατικής Αριστεράς από το κυβερνητικό σχήμα και οι δηλώσεις για τη διασφάλιση του δημοσίου συμφέροντος χάθηκαν κι αυτές μπροστά σε ιδεοληψίες και έλλειψη στρατηγικού σχεδιασμού με γνώμονα, κατά τη γνώμη μας, τα συμφέροντα των ιδιωτών και όχι αυτά των Ελλήνων πολιτών και καταναλωτών. Τι έκανε, λοιπόν, την Κυβέρνηση να αλλάξει γνώμη μέσα σε λίγους μόλις μήνες; 
Να μου επιτρέψετε, όμως, μία μικρή παρένθεση μιας και μιλάμε σε νομοσχέδιο του ΥΠΕΚΑ, για να πω δύο-τρία πράγματα για τους πληγέντες της Κεφαλονιάς, καθώς επέστρεψα μόλις πριν δύο-τρεις ώρες από εκεί. Πέρα από το υποχρεωτικό, κύριε Υφυπουργέ, δελτίο τρωτότητας που υποτίθεται ότι θα έπρεπε να έχει εκδοθεί από τον Οκτώβριο, υπάρχει και επικαιροποίηση του Κανονισμού τρωτότητας των δημοσίων κτηρίων, ο οποίος δεν έρχεται. Δεν έρχεται όλους αυτούς τους μήνες και ρωτάω γιατί. Έχω ξαναρωτήσει και δεν έχω πάρει απάντηση. 
Επίσης, ο κ. Καλαφάτης, Αναπληρωτής Υπουργός, έχει δεσμευτεί ότι από τον προηγούμενο Οκτώβριο θα έλθει στην Ολομέλεια της Βουλής το νομοσχέδιο για την ταυτότητα των κτηρίων, που θα είναι μία μεγάλη μεταρρύθμιση για τα ελληνικά πράγματα και για το χώρο των ακινήτων. Πού είναι αυτές οι μεταρρυθμίσεις που θα μπορούσαν να είναι αποδεκτές από όλους; 
Ο Κανονισμός αυτός, η ταυτότητα δηλαδή των κτηρίων, θα αναφέρει πού, πότε και αν γίνεται έλεγχος. Για τα δημόσια κτήρια αυτός ο Κανονισμός είναι απαραίτητη προϋπόθεση ύπαρξης. Στην Ελλάδα δεν έχουμε ούτε αυτό. Και ρωτάω: Θα μπορέσουμε επιτέλους να μιλήσουμε για αντισεισμικό έλεγχο και πρόληψη; Θα μπορέσουμε να μιλήσουμε ποτέ για πρόληψη στην Ελλάδα; Τα αποτελέσματα τα βλέπουμε. Δυστυχώς, είμαστε μία χώρα η οποία είναι σεισμογενής. Αυτό δεν μπορούμε να το αλλάξουμε, αλλά μπορούμε να αλλάξουμε πολλά άλλα πράγματα και άλλα να τα δεχτούμε, αναλογιζόμενοι την κακή πλευρά της ελληνικής πραγματικότητας. 
Δεν θα αποδεχτούμε, όμως, τίποτα που έχει να κάνει με τα σχολειά μας. Δεν θα αποδεχτούμε τίποτα που να αφορά τα δημόσια κτήρια μαζικής συνάθροισης. Εκεί πρέπει να διασφαλίσουμε τουλάχιστον πέντε βασικούς όρους ύπαρξης των πολιτών και διασφάλισής τους στο ότι κάνουμε ό,τι μπορούμε για να είναι ασφαλείς εκεί. Θα ήθελα να πω ότι πραγματικά δεν μπορώ να βλέπω άλλο μία ελληνική πολιτεία, που μέρος της είμαι ως Βουλευτής, να δρα συνεχώς εκ των υστέρων. 
Επίσης, δράττομαι της ευκαιρίας να πω ότι στην πατρίδα μου, στη Βόνιτσα, υπάρχει ένα πρώτο και δεύτερο δημοτικό σχολείο του οποίου ο δεύτερος όροφος έχει κηρυχθεί ακατάλληλος, ενώ ο πρώτος έχει κηρυχθεί κατάλληλος για διδασκαλία. Όχι ως μηχανικός, αλλά ως πολίτης ερωτώ: Αυτό το πράγμα βασίζεται στην κοινή λογική; Τι θα πούμε σ’ αυτά τα παιδιά, να πάνε στο σχολείο ή να μην πάνε; Ποιος μπορεί να τους πει ότι είναι όλα εντάξει και ότι τα παιδιά μπορούν αύριο το πρωί να πάνε στο σχολείο; Εγώ, μαζί με την υπόλοιπη Δημοκρατική Αριστερά, θα επανέλθουμε και με κοινοβουλευτικές ερωτήσεις. Ποιος επιστήμονας αναλαμβάνει την ευθύνη; Ποια απόφαση μπορεί να εκδοθεί κάτω απ’ αυτούς τους όρους; Ποιος θα απολογηθεί κάποια στιγμή για όλες αυτές τις αποφάσεις; Κανέναν δεν ξάφνιασαν τέτοιου είδους αποφάσεις; Θα ζητήσουμε εξηγήσεις και ελπίζουμε κάποια στιγμή, κάποια πράγματα σ’ αυτή τη χώρα να προχωρήσουν. 
Το νομοσχέδιο που συζητάμε έφτασε στην Ολομέλεια χωρίς η κυβερνητική Πλειοψηφία να προβάλει έστω ένα πειστικό επιχείρημα γιατί είναι ορθολογικό και συμφέρον για το κράτος και το δημόσιο συμφέρον το να πωληθεί το 66% του μετοχικού κεφαλαίου του ΑΔΜΗΕ. Η ΔΗΜΑΡ εξαρχής κατέθεσε την ισχυρή διαφωνία της και θέση μας είναι ότι για την κυριότητα των δικτύων δεν συζητάμε τίποτα λιγότερο από το 51% του ΑΔΜΗΕ υπό δημόσιο έλεγχο. 
Διαφωνούμε με το νομοσχέδιο γιατί είναι πρόχειρο. Αυτό ειπώθηκε σχεδόν απ’ όλους. Είναι πρόχειρο γιατί τροποποιεί μια πολύ πρόσφατη πράξη Υπουργικού Συμβουλίου –ΠΥΣ εν συντομία- που εκδόθηκε μόλις το καλοκαίρι, έτσι ώστε η πώληση και η μεταβίβαση του 66% του μετοχικού κεφαλαίου να μη γίνει σε δύο φάσεις, αλλά μεμιάς σε επενδυτή, όπως προέβλεπε και η ΠΥΣ. Πουθενά όμως δεν εξηγείτε τι άλλαξε από το καλοκαίρι και ανατρέπονται αυτές οι προβλέψεις και το κυριότερο, γιατί οι σύμβουλοι της ΔΕΗ -που παρεμπιπτόντως δεν υπήρχαν πουθενά, ούτε στην επιτροπή αλλά ούτε με κάποιου άλλου είδους ενημέρωση για τους Βουλευτές- εξέτασαν τα σενάρια της ιδιωτικοποίησης μετά την έκδοση αυτής της πράξης Υπουργικού Συμβουλίου. 
Κύριε Υφυπουργέ, δεν θα έπρεπε αυτή η απόφαση να βαραίνει για το αν η ιδιωτικοποίηση θα γίνει σε μία ή δύο φάσεις;
Ακόμα μεγαλύτερη προχειρότητα δείχνει το γεγονός ότι οι αποφάσεις αυτές ελήφθησαν χωρίς να βασίζονται σε κανενός είδους τεχνοοικονομική μελέτη. Το νομοσχέδιο έχει φτάσει πλέον στην Ολομέλεια και δεν μας έχει παρουσιαστεί καμμία μελέτη που να δείχνει εμπεριστατωμένα ότι η απόφαση για ιδιωτικοποίηση -και μάλιστα διά μιας και μάλιστα του 66% του ΑΔΜΗΕ- είναι ορθή επειδή θα έχει θετική επίδραση είτε στην αγορά ηλεκτρικής ενέργειας είτε στη βιωσιμότητα της ΔΕΗ είτε επειδή θα έχει αναπτυξιακά οφέλη για τη χώρα ή επειδή ίσως θα έχει οφέλη για τους καταναλωτές. Όχι μόνο τίποτε απ’ όλα αυτά δεν τεκμηριώνεται, αλλά το νομοσχέδιο στην αιτιολογική έκθεση λέει ότι βασίζεται στη συγκεκριμένη οδηγία 72/2009, όμως αυτή η οδηγία έχει ήδη ουσιαστικά λειτουργήσει. Είναι σε ισχύ και το ξέρετε. Έχει εφαρμοστεί. Όταν εφαρμόστηκε, επιλέχθηκε το μοντέλο διαχωρισμού στο μοντέλο ΙΤΟ, στο πρότυπο ΙΤΟ που προβλεπόταν ως δυνατή επιλογή από την οδηγία, οπότε ούτε κι αυτό το επιχείρημα μπορεί να σταθεί. Αύριο θα τα πούμε αυτά και στην επί των άρθρων συζήτηση.
Το ερώτημα για την πώληση του ΑΔΜΗΕ δεν είναι μόνο πολιτικό και οικονομικό. Είναι και θεσμικό, ακόμα και συνταγματικό. Δεν μπορεί να είναι μοναδικό κριτήριο μιας ιδιωτικοποίησης το άπαξ και πρόσκαιρο εισπρακτικό όφελος. Υπέρτατο κριτήριο είναι το αν υπηρετεί το δημόσιο συμφέρον και αυτό σημαίνει συγκεκριμένα αν διασφαλίζονται ποιοτικότερες υπηρεσίες για τους πολίτες, αν διασφαλίζονται υποδομές, αν διασφαλίζονται οι θέσεις εργασίας και κυρίως αν δημιουργούνται νέες θέσεις εργασίας σ’ αυτούς τους καιρούς της ανεργίας και αν διασφαλίζονται νέες οικονομικά και περιβαλλοντικά βιώσιμες επενδύσεις. 
Η δική μας θέση είναι ότι όλα αυτά τα κριτήρια πρέπει να σταθμίζονται, προτού προχωρήσει το κράτος σε οποιαδήποτε ιδιωτικοποίηση. Δεν είναι ιδεολογική θέση ότι οι δημόσιες επιχειρήσεις που διαχειρίζονται δημόσια αγαθά στρατηγικής σημασίαςs πρέπει να διατηρούνται υπό δημόσιο έλεγχο.
Είναι όμως ιδεοληπτική μας θέση –και εδώ θα επιμείνουμε- ότι μια ιδιωτικοποίηση δεν μπορεί να γίνεται χωρίς κριτήρια, χωρίς οφέλη και μάλιστα χωρίς τεκμηρίωση.
Ευχαριστώ πολύ.","ΝΙΚΗ ΦΟΥΝΤΑ",529
"91955"," Ευχαριστούμε, κυρία Φούντα. 
Ο κ. Αλέξιος Μητρόπουλος έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91956"," Ευχαριστώ, κυρία Πρόεδρε. 
Κύριε Υπουργέ, η οδηγία 2009 όχι μόνο δεν σας υποχρέωσε να ιδιωτικοποιήσετε τα δίκτυα, αλλά αντιθέτως σας επέβαλε να τα κρατήσετε υπό δημόσιο έλεγχο. Θα διαβάσω μια φράση και παρακαλώ θα ήθελα και να με διακόψετε. Διαβάζω: «Σημειώνεται ότι η Οδηγία 2009/72 δεν επιβάλει στις εθνικές κυβερνήσεις τον ιδιοκτησιακό διαχωρισμό δια της δημιουργίας πλήρως ανεξάρτητης εταιρείας για το διαχειριστή του συστήματος μεταφοράς, εφόσον στις 3-9-2009 το σύστημα μεταφορά ανήκε σε καθεστώς ολοκληρωμένης επιχείρησης, όπως εν προκειμένω η ΔΕΗ». Γι’ αυτό όσες επιχειρήσεις ήταν σε ολοκληρωμένα συστήματα δημοσίων επιχειρήσεων στην Ευρώπη, δηλαδή οι είκοσι από τις είκοσι οκτώ –με την Κροατία έγιναν είκοσι οκτώ- έμειναν και παραμένουν υπό δημόσιο έλεγχο. 
Ποιος το λέει αυτό; Το λέει η Επιστημονική Επιτροπή της Βουλής που βγάζει αντισυνταγματικό όλο το νομοσχέδιο, και τα έξι άρθρα. Το καταθέτω. Για πρώτη φορά γίνεται αυτό. Τα έξι άρθρα του νομοσχεδίου σας τα βγάζει η Επιστημονική Επιτροπή αντισυνταγματικά. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δεν είχατε υποχρέωση, εφόσον στις 3-9-2009 υπήρχε ολοκληρωμένο σύστημα, εν προκειμένω η ΔΕΗ. Έφυγαν οι δικοί σας, έφυγαν και του ΠΑΣΟΚ, έφυγε και ο εισηγητής σας.
Το άρθρο 5 είναι το νομοσχέδιο. Τα άλλα δεν έχουν σχέση. Απορώ πώς κόμματα δεν μπόρεσαν να εντοπίσουν αυτή τη νομοθετική πανουργία που επιχειρείται μέσω του άρθρου 5. Διαβάζω: «Με κοινή απόφαση των Υπουργών Οικονομικών και Περιβάλλοντος, Ενέργειας και Κλιματικής Αλλαγής που δημοσιεύεται στο ΦΕΚ μπορούν να καθορίζονται λεπτομέρειες, οι όροι, η εν γένει διαδικασία υλοποίησης και άλλες λεπτομέρειες της ιδιωτικοποίησης». 
Προς τι η κατοχύρωση του 34%, όταν με ΚΥΑ το καταργείτε και το μικραίνετε; Πού είναι η διασφάλιση των εργασιακών και ασφαλιστικών δικαιωμάτων; Εδώ υπάρχει μια ιστορία πέντε δεκαετιών, η ευρωπαϊκή ιδιοτυπία ένας μεγάλος εργοδότης, κρατική επιχείρηση να είναι ταυτόχρονα και ασφαλιστικός φορέας. Η Prudential, μια σπουδαία, μεγάλη εταιρεία, λέει ότι στη ΔΕΗ είναι 1 τρισεκατομμύριο δραχμές και πλέον επενδεδυμένα κεφάλαια. Είναι προστατευμένα, όταν μια ΚΥΑ κατ’ εξουσιοδότηση αυτού του αντισυνταγματικού νόμου που λέει η επιτροπή σας θα  μπορεί να μειώνει από το 34% στο 30% και θα μπορεί να λέει στους ιδιώτες: «Πάρτε το 66%, το 100% χωρίς το προσωπικό, χωρίς τα διασφαλισμένα εργασιακά δικαιώματα και χωρίς διασφαλισμένα τα ασφαλιστικά»; 
Και το χειρότερο, η νομοθετική πανουργία είναι ότι εσείς ιδιωτικοποιείτε την ΑΔΜΗΕ, αλλά γιατί μέσα από το άρθρο 5 ιδιωτικοποιείτε και τη ΔΕΗ; Προσέξτε τι σας διαβάζω τώρα. Διέλαθε της προσοχής δυστυχώς όλου του Κοινοβουλίου. «Με κοινή υπουργική απόφαση», αφού σας διάβασα ότι τροποποιούνται οι όροι για την ΑΔΜΗΕ, επίσης «να τροποποιείται το σχέδιο αναδιάρθρωσης και αποκρατικοποίησης της Δ.Ε.Η. Α.Ε.». Γιατί αναφέρετε για την ιδιωτικοποίηση της ΔΕΗ στην ΚΥΑ; Δηλαδή, μια ΚΥΑ θα τροποποιεί τα πάντα για την ΑΔΜΗΕ; «Να τροποποιεί», λέει, «τα πάντα για την αναδιάρθρωση και την αποκρατικοποίηση της ΔΕΗ Α.Ε. που εγκρίθηκε με την υπ’ αριθμόν 15 της 24-7-2013». 
Συνεπώς, εσείς εδώ μεθοδεύετε, όχι μόνο την ιδιωτικοποίηση του 66% του ΑΔΜΗΕ, αλλά θέλετε να αποσπάσετε από το Κοινοβούλιο μια ΚΥΑ για να μπορέσετε να χωρίσετε τη ΔΕΗ και να την παραδώσετε στην ιδιωτική πρωτοβουλία. 
Παρακαλώ, διαβάστε τι ακριβώς περιλαμβάνει και το άρθρο 5 τι σας καταλογίζει η Επιστημονική Επιτροπή για την απόλυτη αντισυνταγματικότητα, του ότι δηλαδή με ΚΥΑ καθορίζετε τις λεπτομέρειες για την ΑΔΜΗΕ, αλλά κυρίως παρεμβαίνετε στην ιδιωτικοποίηση της ΔΕΗ. Αυτό θέλετε να κάνετε, όπως έγινε και προχθές με μία απόφαση του Ανωτάτου Συμβουλίου Εργασίας όπου καταργήθηκαν τα όρια των ομαδικών απολύσεων. Θα μπορεί τώρα μία εταιρεία, η οποία είχε κώλυμα και απέλυε τριάντα κατά μήνα, αν έχει τριακόσιους να τους απολύσει όλους σε ένα μήνα!
Κυρίες και κύριοι, με το σχέδιο νόμου για την ιδιωτικοποίηση του ΑΔΜΗΕ και την εκχώρηση ποσοστού 66% στους ιδιώτες προωθείται με πρωτοφανή στα κοινοβουλευτικά χρονικά νομοθετική πανουργία η ιδιωτικοποίηση της ΔΕΗ. 
Συγκεκριμένα, όπως προβλέπεται στο άρθρο 5 του νομοσχεδίου με κοινή υπουργική απόφαση των Υπουργών Οικονομικών και Περιβάλλοντος –διαβάζω- «μπορεί να τροποποιείται το σχέδιο αναδιάρθρωσης και αποκρατικοποίησης της ΔΕΗ Α.Ε. που εγκρίθηκε με την υπ’ αριθμό 15/24-7 ΠΥΣ». 
Έτσι, αν ψηφιστεί το συγκεκριμένο άρθρο 5, το οποίο η Επιστημονική Επιτροπή της Βουλής στην έκθεσή της με ημερομηνία 27-1-2014 κρίνει απολύτως αντισυνταγματικό, η ιδιωτικοποίηση θα γίνει με μία απλή ΚΥΑ και με παράκαμψη του Κοινοβουλίου. 
Καλούμε την Κυβέρνηση να αποσύρει αμέσως το συγκεκριμένο νομοσχέδιο. Καλούμε τους Βουλευτές του ελληνικού Κοινοβουλίου να αρθούν στο ύψος των κρίσιμων περιστάσεων και να αρνηθούν να παραδώσουν το κρίσιμο δημόσιο αγαθό της ηλεκτρικής ενέργειας στους ιδιώτες. 
Ο ΑΔΜΗΕ, κυρίες και κύριοι συνάδελφοι, είναι η ραχοκοκαλιά της ηλεκτρικής βιομηχανίας της χώρας, καθώς συνδέει τις μονάδες ηλεκτρικής παραγωγής με τους σταθμούς διανομής και τον τελικό καταναλωτή. Η προωθούμενη διαδικασία γίνεται κατά παράβαση του άρθρου 106 του Συντάγματος. 
Τώρα που μπαίνουμε στο βαθύ σκοτάδι του μνημονίου, η Κυβέρνηση και η τρόικα σκορπάνε στους αγοραίους ανέμους και στο νομαδικό κεφάλαιο τα κύρια υπαρκτικά στοιχεία της πατρίδας, δηλαδή το διαχρονικό σκελετό σχηματισμού κι αναπαραγωγής της οργανωμένης κοινωνίας μας.
Κυρίες και κύριοι συνάδελφοι, οι Έλληνες και οι Ελληνίδες, όλος ο ελληνισμός, δεν θα επιτρέψουμε να γίνει η χώρα μας χώρα-πωλητήριο, κράτος-παρίας. Θα αντισταθούμε στο τροϊκανό σχέδιο να γίνει η πατρίδα μας μία μεταμοντέρνα αποικία χρέους, μία δευτερεύουσα συμπληρωματική οικονομία του κεφαλαίου και των κεντροευρωπαϊκών δυνάμεων, ένα απέραντο διαλυτήριο του εθνικού κορμού και των συγκριτικών της πλεονεκτημάτων.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ΑΛΕΞΙΟΣ ΜΗΤΡΟΠΟΥΛΟΣ",319
"91957"," Ευχαριστούμε, κύριε Μητρόπουλε.
Η κ. Δέσποινα Χαραλαμπίδου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91958"," Κυρία Πρόεδρε, κυρίες και κύριοι Βουλευτές, η Δημόσια Επιχείρηση Ηλεκτρισμού διαχωρίστηκε το 2011 σε συμμόρφωση της ελληνικής νομοθεσίας με τις οδηγίες της Ευρωπαϊκής Ένωσης σε ένα απορρυθμισμένο σύστημα παραγωγής, διακίνησης κι εμπορίας της ηλεκτρικής ενέργειας με σκοπό την περίφημη απελευθέρωση της αγοράς ενέργειας. Με λίγα λόγια δηλαδή, δρομολογήθηκε η μετατροπή ενός φυσικού κρατικού μονοπωλίου σε ιδιωτικό μονοπώλιο, όπως συνέβη σε όλες τις χώρες που πέρασαν από την αντίστοιχη διαδικασία αποκρατικοποίησης και με συνέπεια τη σταδιακή απώλεια του κοινωνικού χαρακτήρα, του βασικού αγαθού της ηλεκτρικής ενέργειας. 
Το Φεβρουάριο του 2012 ο ΑΔΜΗΕ μετατράπηκε σε θυγατρική της ΔΕΗ, ουσιαστικά δηλαδή, σε εθνικό σύστημα που είναι το Εθνικό Σύστημα Μεταφοράς της Ηλεκτρικής Ενέργειας. Σήμερα, με το νομοσχέδιο αυτό ολοκληρώνεται η πρώτη φάση της διαδικασίας αυτής, αφού ξεκινάει το μοίρασμα των κομματιών της ΔΕΗ στο ιδιωτικό κεφάλαιο, αρχής γενομένης από τα δίκτυα μεταφοράς. 
Για να δούμε όμως ποιος θα ωφεληθεί από την πώληση του πλειοψηφικού πακέτου των μετοχών του ΑΔΜΗΕ; Οι πολίτες; Κατά τη γνώμη μας, όχι, γιατί οι πολίτες θα δουν τα τιμολόγια του ρεύματος να αυξάνονται κατακόρυφα, όπως έχει συμβεί παντού διεθνώς με τις αντίστοιχες ιδιωτικοποιήσεις. 
Θα αντιμετωπίσουν – το πιο πιθανό – χειρότερες υπηρεσίες. Και δεν πρέπει σε καμμία περίπτωση να ξεχνάμε ότι έχουμε δει παγκοσμίως παραδείγματα από μαζικά black out μέχρι τη δημιουργία τεχνητών ελλείψεων ρεύματος σε χώρες που οι ιδιωτικές εταιρείες έχουν αναλάβει τη διαχείριση της ενέργειας.
Θα ωφεληθούν οι εργαζόμενοι, οι χίλιοι πεντακόσιοι εργαζόμενοι του ΑΔΜΗΕ; Όχι, γιατί πουθενά δεν διασφαλίζεται η θέση τους. Και βέβαια, δεν χρειάζεται να αναφέρουμε ξανά τι συμβαίνει με το προσωπικό των επιχειρήσεων που ιδιωτικοποιούνται: δραστική μείωση των θέσεων πλήρους απασχόλησης, με χαρακτηριστικό το παράδειγμα του ΟΤΕ, μείωση στους μισθούς, απορρύθμιση των εργασιακών σχέσεων, υπερβολική έως εξοντώσεως εντατικοποίηση, όπως στο λιμάνι του Πειραιά, συρρίκνωση των δημοκρατικών δικαιωμάτων των εργαζόμενων και πολύ περιορισμένος ο ρόλος των συνδικάτων.
Το δημόσιο; Το δημόσιο δεν θα κερδίσει τίποτε απολύτως από το ξεπούλημα μιας κερδοφόρας επιχείρησης και μάλιστα, όπως ανέφερε και ο εισηγητής μας, αλλά και οι προηγούμενοι Βουλευτές, στο μισό της πραγματικής αξίας.
Ο μόνος που έχει συμφέροντα από την εκποίηση του ΑΔΜΗΕ είναι οι ντόπιοι και ξένοι οικονομικοί παράγοντες, που για άλλη μια φορά με την πολιτική που ακολουθείτε, θα βάλουν χέρι στη δημόσια περιουσία, που θα εξασφαλίσουν ένα εγγυημένο κέρδος, χωρίς να χρειαστεί να κάνουν και πραγματική επένδυση. Αυτή η επιχείρηση, με βάση τον προϋπολογισμό του 2013, είχε 116 εκατομμύρια ευρώ ετήσια κέρδη.
Ως καταναλωτές ρεύματος, η ελληνική κοινωνία, η βιομηχανία, η βιομηχανική παραγωγή και η χώρα συνολικά, με αυτό που πάτε να κάνετε, θα εξαρτώνται πια από τις προθέσεις του ιδιωτικού μονοπωλίου που θα ελέγχει το εθνικό σύστημα μεταφοράς ενέργειας.
Μας είπατε ότι αυτό δεν θα έχει καμμία συνέπεια για τα νοικοκυριά ως καταναλωτές ηλεκτρικού ρεύματος ή και κάποιος είπε ότι θα τους ωφελήσει κιόλας. Όμως, για να δούμε πώς ρυθμίζεται η τιμή του ρεύματος για τα νοικοκυριά, δηλαδή για τα τιμολόγια χαμηλής τάσης, και τα έσοδα του ΑΔΜΗΕ. Καθορίζονται από τη Ρυθμιστική Αρχή Ενέργειας. Αυτήν τη στιγμή, το επιτόκιο απόδοσης, που είναι το κέρδος του ΑΔΜΗΕ, είναι στο 8%. Αυτό όμως, όπως η ίδια η Ρυθμιστική Αρχή Ενέργειας έχει τονίσει, θα αυξηθεί στο 11%-13% και αυτό, για να προσελκύσετε τους υποψήφιους αγοραστές. Άρα, 125 μέχρι 200 εκατομμύρια επιπλέον θα υπάρχει χρέωση στον καταναλωτή, με βάση τα περσινά έσοδα.
Κυρίες και κύριοι, υπολογίζοντας ότι πάνω από πεντακόσιες χιλιάδες νοικοκυριά είναι ήδη χωρίς ρεύμα, ότι άλλοι ένα εκατομμύριο εξακόσιες χιλιάδες δυσκολεύονται να πληρώσουν το ηλεκτρικό ρεύμα και κάνουν συνεχώς διακανονισμούς, ότι τριάντα χιλιάδες διακοπές ηλεκτροδότησης γίνονται κάθε μήνα, ότι οι ανεξόφλητοι λογαριασμοί στη ΔΕΗ πολλαπλασιάζονται συνεχώς, αντιλαμβάνεται κανείς –νομίζω και ο πλέον κακόπιστος– τι θα σημάνει για τις λαϊκές οικογένειες ή ακόμα και για τις πολύ μικρές επιχειρήσεις η παραμικρή αύξηση στα τιμολόγια.
Γι’ αυτό το λόγο άλλωστε η Κοινοβουλευτική Ομάδα του ΣΥΡΙΖΑ έχει καταθέσει και σχετική τροπολογία για την παροχή δωρεάν ρεύματος στις πιο ευάλωτες ομάδες της κοινωνίας, τροπολογία που είμαστε βέβαιοι ότι θα απορρίψετε για άλλη μια φορά.
Κυρίες και κύριοι, συνολικά για τον τόπο και την κοινωνία οι συνέπειες της ιδιωτικοποίησης του ΑΔΜΗΕ, που είναι προπομπός της πλήρους ιδιωτικοποίησης των υπόλοιπων κομματιών της ΔΕΗ, των εργοστασίων, των ορυχείων, των δικτύων διανομής, θα είναι καταστροφικές.
Γιατί η ΔΕΗ αποτελεί βασική υποδομή της παραγωγικής διαδικασίας και το πιο σημαντικό στρατηγικό εργαλείο για την άσκηση εθνικής ενεργειακής πολιτικής. Όλες οι βιομηχανίες συνδέονται στην υψηλή τάση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κυρία Πρόεδρε.
Ο έλεγχος της μεταφοράς ενέργειας έχει καίρια σημασία για τις όποιες δυνατότητες ανάπτυξης και παραγωγικής ανασυγκρότησης της χώρας. Ο ΑΔΜΗΕ, κυρίες και κύριοι, είναι περιουσία του ελληνικού λαού. Η εμπορική του αξία μπορεί να αποτιμάται στα 8 δισεκατομμύρια ευρώ, η σημασία των υποδομών του, όμως, για την ανάπτυξη και για την εξυπηρέτηση των λαϊκών αναγκών είναι ανεκτίμητη. Εσείς επιδιώκετε να τον ξεπουλήσετε με 400 εκατομμύρια, θαρρείς και είναι τα αμπελοχώραφα των παππούδων σας. Το ξεπούλημά του για εμάς είναι από τα μεγαλύτερα κοινωνικά και εθνικά εγκλήματα αυτής της Κυβέρνησης. 
Γι’ αυτό το λόγο ο ΣΥΡΙΖΑ δεν αναγνωρίζει και δεν θα αναγνωρίσει ούτε στο μέλλον την εκποίηση του ΑΔΜΗΕ και καμμιάς στρατηγικής βιομηχανίας της χώρας. Αντίθετα, με δημόσια ιδιοκτησία και εργατικό και κοινωνικό έλεγχο όλων των στρατηγικών υποδομών της χώρας θα προχωρήσουμε σε ένα αναπτυξιακό πρόγραμμα με γνώμονα την εργασία, την παραγωγή, το κοινωνικό κράτος και τον κοινωνικό και οικολογικό μετασχηματισμό του τόπου μας.
(Χειροκροτήματα από την πτέρυγα ΣΥΡΙΖΑ)","ΔΕΣΠΟΙΝΑ ΧΑΡΑΛΑΜΠΙΔΟΥ",538
"91959"," Ευχαριστούμε, κυρία Χαραλαμπίδου.
Η κ. Ευσταθία Γεωργοπούλου έχει το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91960"," Ευχαριστώ, κυρία Πρόεδρε.
Κυρίες και κύριοι Βουλευτές, η πώληση του ΑΔΜΗΕ σε συνδυασμό με την πώληση-μεταβίβαση της ΔΕΣΦΑ, της εταιρείας που διαχειρίζεται το δίκτυο φυσικού αερίου, στην εταιρεία «SOCAR» του Αζερμπαϊτζάν σημαίνει την καθολική παραχώρηση της εθνικής κυριαρχίας της χώρας και στο επίπεδο της ενεργειακής πολιτικής.
Η Κυβέρνηση επιλέγει πλέον και επίσημα για την Ελλάδα το ρόλο ενός φθηνού και ευέλικτου διαμετακομιστικού κέντρου ιδιοκτησίας ξένων πολυεθνικών και ντόπιων προθύμων επιχειρηματιών για την αγορά φυσικού αερίου και τη μεταφορά ηλεκτρικής ενέργειας της ευρύτερης περιοχής της Νοτιοανατολικής Ευρώπης. 
Μέσω της πώλησης του ΑΔΜΗΕ η Κυβέρνηση προωθεί την πώληση της ΔΕΗ Α.Ε., η οποία παράγει σχεδόν το 50% της ηλεκτρικής παραγωγής από λιγνίτη, είναι δε ο δεύτερος μεγαλύτερος παραγωγός ηλεκτρικής ενέργειας από λιγνίτη στην Ευρωπαϊκή Ένωση και προμηθεύει περίπου το 98% της καταναλισκόμενης ηλεκτρικής ενέργειας.
Ετοιμάζεστε, με πρώτο βήμα την πώληση του ΑΔΜΗΕ, να ξεπουλήσετε συγκριτικά πλεονεκτήματα της χώρας σε διεθνώς εμπορεύσιμα αγαθά στην ενέργεια, που ταυτόχρονα αποτελούν και εγγυητή της ολοκλήρωσης της εσωτερικής αγοράς. Μόνο η υπό δημόσιο έλεγχο ΔΕΗ αποτελεί τον δυνητικό εγγυητή ότι θα παρέχεται ρεύμα ενέργειας σε προσιτή τιμή από το ένα άκρο της χώρας μέχρι το άλλο είτε για καταναλωτικούς είτε για επενδυτικούς σκοπούς.
Αναρωτιέμαι, πράγματι, εάν οι Βουλευτές της Συμπολίτευσης έχουν συνειδητοποιήσει τι συμβαίνει και ειδικότερα οι νεώτεροι συνάδελφοι. Εάν λέμε ότι οι νέες γενιές χωρίς να φταίνε σε τίποτα «θα πληρώσουν τα σπασμένα» των προηγούμενων, οι νέοι συνάδελφοι ψηφίζοντας όλα αυτά θα έχουν διαπράξει συσσωρευμένα πολιτικά εγκλήματα δεκαετιών, που θα κάνουν τα σκάνδαλα των υποβρυχίων, του χρηματιστηρίου, των Ολυμπιακών Αγώνων, των εξοπλισμών, των δομημένων ομολόγων, να ξεχαστούν.
Από τα έσοδα που θα προκύψουν από την πώληση των δικτύων ηλεκτρικής ενέργειας της χώρας μας το μεγαλύτερο μέρος θα δοθεί ως μέρισμα στους μετόχους της ΔΕΗ. Στην πραγματικότητα, σημαντικό μέρος των εσόδων θα δοθεί για την μείωση του υφιστάμενου δανεισμού της ΔΕΗ. Άλλωστε, έτσι επιτάσσει η πρόσφατη αξιολόγηση της «STANDARD & POORS’S», όπου τονίζει ότι μέσω της πώλησης παγίων θα αναβαθμιστεί η πιστοληπτική ικανότητα της ΔΕΗ Α.Ε.. Πουλάει η Κυβέρνηση, δηλαδή, μια κρατική υποδομή, όπως ο ΑΔΜΗΕ, για να μειωθεί το χρηματοοικονομικό κόστος της ΔΕΗ Α.Ε.. Δηλαδή, να μειωθεί το ύψος των υφιστάμενων και μελλοντικών επιτοκίων δανεισμού που θα καταβάλει η ΔΕΗ, την οποία αμέσως μετά σκοπεύετε να την αποκρατικοποιήσετε. Άρα, χαμηλότερα επιτόκια για τους ιδιώτες και ακριβό ρεύμα για το λαό.
Όπως γνωρίζουμε, ο ελληνικός λαός φορτώθηκε νέο χρέος και μπήκε εγγυητής για να ανακεφαλαιοποιηθούν οι τράπεζες. Εσείς χρησιμοποιείτε αυτήν την αιματηρή ανακεφαλαιοποίηση, ώστε να δανείζουν οι τράπεζες με προνομιακούς όρους πρώην κρατικές εταιρείες, που του υφαρπάζετε και που πλέον θα ανήκουν στα διεθνή μονοπώλια και ολιγοπώλια.
Επίσης, ένα κομμάτι από τα έσοδα είναι βέβαιο ότι θα το δώσετε για άμεσες επενδύσεις, όπως για παράδειγμα την Πτολεμαΐδα, ώστε να προσεγγίσετε μαζί με τους αυτοκινητόδρομους το 5% της αύξησης των επενδύσεων, που έχετε θέσει ως στόχο του προϋπολογισμού του 2014 για τις συνολικές επενδύσεις. Θα κάνετε στην πραγματικότητα επενδύσεις, που με το ξεπούλημα της ΔΕΗ θα δωρίσετε και αυτές σε ιδιώτες. 
Παραδίδετε σε ιδιωτικά συμφέροντα την τεχνική υποδομή του ΑΔΜΗΕ, μία σειρά σημαντικότατων μελετών και διεθνών διασυνδέσεων. Παραχωρείτε πρόσφατα εγκεκριμένο από τη Ρυθμιστική Αρχή Ενέργειας δεκαετές πρόγραμμα ανάπτυξης του συστήματος μεταφοράς, στο οποίο περιλαμβάνονται δύο από τα πιο σημαντικά από τα πάρα πολλά έργα ανάπτυξής του, τη διασύνδεση των Κυκλάδων με το ηπειρωτικό σύστημα και τη διασύνδεση της Κρήτης. Δηλαδή, δίνετε σε ιδιώτες τα οφέλη από μελετημένες επενδύσεις πολλών δισεκατομμυρίων. 
Προχωράτε στην πώληση του ΑΔΜΗΕ, που έχει προϋπολογίσει για το 2013 προ φόρων, της τάξης των 116,2 εκατομμυρίων ευρώ. Γνωρίζουμε ότι ο δυνητικός αγοραστής του 66% που θα πουλήσει η ΔΕΗ, θα κληθεί να καταβάλει τίμημα μόλις περί τα 400 εκατομμύρια ευρώ. Πρακτικά, αυτό σημαίνει το απόλυτο ξεπούλημα, καθώς ο ΑΔΜΗΕ επενδύει σε ετήσια βάση περί τα 100 εκατομμύρια ευρώ για επέκταση και συντήρηση του δικτύου του, ενώ ο μελλοντικός ιδιοκτήτης θα αποκτήσει σταθερά έσοδα 260 με 300 εκατομμύρια ευρώ από τη διαχείριση του δικτύου και ετήσια κέρδη προ φόρων, όπως προανέφερα, της τάξεως των 116 εκατομμυρίων ευρώ. Ξέρουμε ότι μετά ακολουθεί η επίσης διαχρονικά κερδοφόρα μικρή ΔΕΗ. Με ό,τι έσοδα μαζέψετε θα πάτε σαν καλοί μαθητές στην κ. Μέρκελ να τα βάλετε στο Ταμείο Αποκρατικοποιήσεων και από εκεί απευθείας στους πιστωτές. 
Όμως, πέραν της οικονομικής διάστασης του ζητήματος, πρέπει να επισημανθεί ότι λόγω της γεωγραφικής θέσης της χώρας μας στο νοτιανατολικό άκρο της Ευρώπης, η γεωπολιτική διάσταση είναι εξίσου σημαντική. Μπλέκετε τη χώρα σε επικίνδυνους ανταγωνισμούς, που βάζουν σε κίνδυνο ακόμα και την ίδια της την υπόσταση. Υποβαθμίζετε την όποια διαπραγματευτική της ισχύ στον υπό διαμόρφωση ενιαίο τρόπο λειτουργίας των αγορών ηλεκτρικής ενέργειας στις χώρες-μέλη της Ευρωπαϊκή Ένωσης, που περιγράφετε ως ενιαίο μοντέλο ευρωπαϊκής αγοράς ηλεκτρισμού και θα αρχίσει να εφαρμόζεται από την 1-1-2015. Σας θυμίζω ότι η πλειοψηφία των χωρών του ανεπτυγμένου κόσμου ελέγχει τα εν λόγω δίκτυα είτε μέσω ανεξάρτητων αρχών είτε μέσω αμιγώς δημόσιων εταιρειών. 
Από όλα τα παραπάνω, ο λαός μας πρέπει να συνειδητοποιήσει ότι δεν έχει να λαμβάνει τίποτα το ελληνικό δημόσιο από την ιδιωτικοποίηση του ΑΔΜΗΕ, ότι θα τεθεί σε κίνδυνο το δικαίωμα στην κατανάλωση του ρεύματος, ότι θα απορρυθμιστούν πλήρως οι εργασιακές σχέσεις στον κλάδο της ενέργειας και συνολικά, ότι θα καταστρατηγηθεί η εθνική κυριαρχία κι επομένως πρέπει να αγωνιστεί σήμερα μέχρι την τελική νίκη για την ανάσχεση της ιδιωτικοποίησης και την άμεση δημοκρατική ανατροπή. 
Τονίζουμε ότι ο ΣΥΡΙΖΑ δεν απειλεί κανέναν σοβαρό επενδυτή. Άλλωστε, επένδυση είναι η δημιουργία κεφαλαιουχικού εξοπλισμού και η αύξηση των αποθεμάτων και όχι η απόκτηση από τρίτους των ήδη υφιστάμενων υποδομών εθνικής σημασίας, δηλαδή το ξεπούλημα και η απώλεια των εθνικών πόρων. 
Τους θεσμικούς επενδυτές είτε ξένες κρατικές εταιρείες είτε ιδιωτικών συμφερόντων και όχι τους κερδοσκόπους που έχουν κατασπαράξει την εθνική αποταμίευση και τον παραγωγικό ιστό της χώρας, τους απομακρύνουν από την ελληνική οικονομία τα εξής επιτεύγματα σας, τα δικά σας δηλαδή και των προηγούμενων νεοφιλελεύθερων κυβερνήσεων. Σας φέρνω τα εξής παραδείγματα: η μη ολοκλήρωση, αλλά η αποδιάρθρωση της εσωτερικής μας αγοράς, η τεράστια συρρίκνωση ιδιωτικής και δημόσιας κατανάλωσης, η μεγαλύτερη ανεργία στην Ευρωπαϊκή Ένωση στο 28%, η οποία οδηγεί στην απαξίωση του ανθρώπινου κεφαλαίου, η δυναμική λόγω ύφεσης και αποπληθωρισμού και το ύψος του δημοσίου χρέους κατά 75% ως προς το ΑΕΠ, η μοναδική σε ένταση και χρόνο στον ανεπτυγμένο κόσμο συνεχής ύφεση από το 2008, σωρευτική στο 27%, η αδυναμία σταθερού νομοθετικού και κοινωνικού περιβάλλοντος, καθώς η χώρα τελεί υπό τον έλεγχο της τρόικας, γεγονός που συνεπάγεται ασταθή φορολογία, ανύπαρκτη επενδυτική νομοθεσία και κοινωνική συνοχή, η αρνητική καθαρή εθνική αποταμίευση, η οποία όταν είναι θετική είναι πυλώνας για τις μελλοντικές επενδύσεις, όπως και η έκρηξη της αρνητικής καθαρής διεθνούς επενδυτικής θέσης της χώρας μας. 
Όλα τα παραπάνω δεν αποτελούν πεδία διαμόρφωσης περιθωρίων κερδών για επενδύσεις, αλλά ένα μείγμα κοινωνικής πολιτικής και οικονομικής καταστροφής για τη χώρα μας, που κάνει κάθε δυνητικό, δημόσιο ή ιδιώτη, ημεδαπό ή αλλοδαπό, σοβαρό επενδυτή να προεξοφλεί τους κινδύνους και να μην σκέφτεται καν να προσεγγίσει την ιδέα τοποθέτησης κεφαλαίων. 
Γι’ αυτό στρέφεστε μονίμως στους γνωστούς σας φίλους επενδυτές. Αυτή είναι η αλήθεια, κυρίες και κύριοι Βουλευτές. Γι’ αυτό και θα υπερασπιστούμε μέχρι τέλους τη μη εκποίηση ενός πυλώνα με τεράστια συγκριτικά πλεονεκτήματα και θεμέλιο για την ανάπτυξη της χώρας απέναντι σ’ αυτούς τους σχεδιασμούς. 
Θα ήθελα να τελειώσω λέγοντας ότι τα κόκκινα χαλιά που λέγεται ότι στρώνει ο κύριος Πρωθυπουργός για ξένες επενδύσεις φέρουν βαριά την οσμή ενός ταξικού, αντιαναπτυξιακού πλεονάσματος κοινωνικής λεηλασίας και δεν πρόκειται να φέρουν ευημερία στον ελληνικό λαό. 
Και στο Λουξεμβούργο να πάτε -εκεί φαίνεται ότι θα μετακομίσει το ΤΑΙΠΕΔ- και να πουλήσετε τα δίκτυα ηλεκτρικής ενέργειας και όλες τις υποδομές του λαού μας, θα αποτύχετε οικτρά, γιατί οι αγώνες του λαού μας θα μπουν φραγμός στα σχέδιά σας. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)","ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ",97
"91961"," Κι εμείς ευχαριστούμε. 
Ο κ. Ηλίας Βλαχογιάννης έχει το λόγο και θα κλείσουμε με την κ. Βαμβακά. 
Ορίστε, κύριε Βλαχογιάννη, έχετε το λόγο.","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91962"," Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, ακούγοντας τους περισσότερους ομιλητές, κυρίως από το κόμμα της Αξιωματικής Αντιπολίτευσης, να διαγκωνίζονται σε έναν σοσιαλιστικό οίστρο για το ποιος θα επανακρατικοποιήσει περισσότερους μελλοντικά στην Ελλάδα, αυτούς τους οργανισμούς και τις επιχειρήσεις. Αυτό κάτι μου θυμίζει από παλαιές δεκαετίες, οι οποίες ευθύνονται για το ότι φτάσαμε εδώ σήμερα.","ΗΛΙΑΣ ΒΛΑΧΟΓΙΑΝΝΗΣ",64
"91963"," Συνεταιράκια, όμως, είστε.","ΔΕΣΠΟΙΝΑ ΧΑΡΑΛΑΜΠΙΔΟΥ",538
"91964"," Θέλω να υπενθυμίσω ότι παλαιότερα στην Ελλάδα και ο ηλεκτρικός σιδηρόδρομος και η ΟΥΛΕΝ ήταν ιδιωτικές επιχειρήσεις. Το ίδιο και τα αστικά λεωφορεία. Ήταν κερδοφόρες επιχειρήσεις και δεν έβαζαν μέσα το κράτος. Όπως είναι κερδοφόρες επιχειρήσεις τα αστικά ΚΤΕΛ των επαρχιών και τα υπεραστικά ΚΤΕΛ, τα οποία λειτουργούν με ένα υποδειγματικό μοντέλο. 
Εσείς τώρα ανακαλύπτετε αυτά τα οποία όλες οι χώρες τα έχουν ξεχάσει και έρχεστε τώρα και μιλάτε πραγματικά γι’ αυτά τα οποία στις δεκαετίες του 1970 και του 1980 θα μπορούσε κανείς να πει ότι ήταν μοντέλα ανάπτυξης των χωρών την εποχή εκείνη. Σήμερα όμως αυτά είναι τροχοπέδη για την ανάπτυξη. Βλέπετε ότι μέχρι και η Κούβα ιδιωτικοποιεί επιχειρήσεις και εσείς έρχεστε να εφαρμόσετε μοντέλα Βόρειας Κορέας. Έλεος! Δεν θα το επιτρέψει αυτό ο ελληνικός λαός. 
Θυμόμαστε τι είχε γίνει με την «ΟΛΥΜΠΙΑΚΗ». Έλεγαν: «Να μην ιδιωτικοποιηθεί η «ΟΛΥΜΠΙΑΚΗ»», «ξεπουλιέται το δημόσιο συμφέρον». Τελικά, τι ήταν αυτό το οποίο εθίγη με την ιδιωτικοποίηση της «ΟΛΥΜΠΙΑΚΗΣ»; Τα «πάρτι» των συντεχνιών! Η «ΟΛΥΜΠΙΑΚΗ» είχε μετατραπεί σε αερογραμμές που μετέφεραν κυβερνητικούς αξιωματούχους και τις κουστωδίες τους και κουστωδίες συντεχνιών. Αυτό θέλουμε; Τέτοιου είδους επιχειρήσεις θέλουμε στη σημερινή Ελλάδα; Αυτό έχει ανάγκη ο ελληνικός λαός; Να πληρώνει από το υστέρημά του ζημιογόνες επιχειρήσεις; 
Μας κατηγορείτε ότι ξεπουλάμε. Δεν είπατε μια φορά ότι πουλάμε. Γιατί είναι πάντα ξεπούλημα ό,τι πουλιέται και δεν είναι πούλημα; Θέλατε μέχρι και ο ΟΠΑΠ να ανήκει στο κράτος. Δηλαδή, το κράτος να κάνει και τον τζογαδόρο. Έκανε όλα τα άλλα που είναι στις στοιχειώδεις υποχρεώσεις του, τη δημόσια υγεία, την παιδεία, τη δημόσια τάξη, την εθνική άμυνα, να το βάλουμε να κάνει και τον τζογαδόρο! Αυτός είναι ο ρόλος του κράτους; Αυτές τις συντεχνίες, αυτά τα συμφέροντα υποστηρίζετε να μείνουν κρατικά; Για ποιους να μείνουν κρατικά; Για τους ολίγους και εκλεκτούς; Ή μήπως ήταν κτήμα του λαού ο ΟΠΑΠ ή η «ΟΛΥΜΠΙΑΚΗ», όταν ήταν κρατικά; Ή μήπως έκανε χρήση της «ΟΛΥΜΠΙΑΚΗΣ» ο κάτοικος των Τρικάλων, που δεν είδε ποτέ αεροπλάνο και πλήρωνε τα ελλείμματα; Όπως μπορεί να πληρώνει και τα ελλείμματα αστικών συγκοινωνιών κάποιος που δεν έχει κάνει ποτέ χρήση του αστικού λεωφορείου της πρωτεύουσας. 
Κυρίες και κύριοι συνάδελφοι, η απελευθέρωση των δικτύων είναι υποχρέωση που απορρέει από οδηγία της Ευρωπαϊκής Ένωσης, ώστε να αποκτήσουν πρόσβαση πιο πολλοί, να πάψει η μονοπωλιακή κατάσταση. Αυτό είναι το ζητούμενο. 
Έρχεται το κράτος και λέει «κρατάω το 34%».
Γιατί; Διότι, με το 34% έχω καταστατική μειοψηφία, ώστε να μπορώ να μπλοκάρω οποιαδήποτε απόφαση δεν συμφέρει το δημόσιο. Με αυτό το 34% είμαι εκεί τηρητής των συμφερόντων του δημοσίου. Με σαφή ρύθμιση ο Υπουργός το κατέθεσε. Και λέει ξεκάθαρα ότι το δημόσιο θα εξακολουθεί να έχει πάντα το 34% και έτσι με τα 2/3 που απαιτούνται -βάσει του νόμου περί ανωνύμων εταιρειών- για να αλλάξουν αυτά τα οποία δεν πρέπει να αλλάξουν, δεν μπορούν να αλλάξουν.
Επομένως, πώς είναι ξεπούλημα, επειδή τα δίκτυα θα πάει να τα συντηρήσει κάποιος άλλος, να επενδύσει κάποιος άλλος;
 Και εγώ είμαι βέβαιος ότι ο κύριος Υπουργός αύριο θα προβεί ρητά στην υποχρέωση των επενδυτών να επενδύσουν στα δίκτυα, έτσι ώστε να υπάρχουν οφέλη και να έρθουν και νέες τεχνολογίες.
Κυρίες και κύριοι συνάδελφοι, αναφερόμαστε σήμερα στη ΔΕΗ, για την ανάγκη να έχουμε φθηνό ηλεκτρικό ρεύμα, φθηνή ενέργεια για τη χώρα μας που είναι το ζητούμενο, γιατί οι επιχειρήσεις πληρώνουν ακριβή ενέργεια, γι’ αυτό και δεν μπορούν να είναι ανταγωνιστικές, σε σχέση με χώρες που έχουν πολύ φθηνότερη ενέργεια. Για να γίνει αυτό πρέπει να πέσουν όλα, πρέπει να γίνει φθηνότερη η πρόσβαση, στα δίκτυα.
Έρχομαι, όμως, κύριοι συνάδελφοι του ΣΥΡΙΖΑ να αναφερθώ –και το λέω σε εσάς γιατί πρωτίστως εσείς είστε απέναντι- στο έργο της μερικής μεταφοράς νερού του Αχελώου, της εκτροπής του Αχελώου που λέγαμε παλαιότερα. Τώρα έχει γίνει στην ουσία έργο μερικής μεταφοράς νερού από τον άνω ρου του Αχελώου προς τον Θεσσαλικό Κάμπο. 
Μέσω αυτής της μεταφοράς δύο ηλεκτρικά εργοστάσια, στο φράγμα της Μεσοχώρας και στο φράγμα της Συκιάς, που είναι έτοιμα να λειτουργήσουν, θα παράγουν πράσινη ενέργεια. Αυτή τη φθηνή ενέργεια την έχει τόση ανάγκη η χώρα μας και ο Θεσσαλικός Κάμπος δεν θα κινδυνεύσει από την ερημοποίηση που είναι μαθηματικά βέβαιο ότι θα γίνει όσο δεν ενισχύεται το υδατικό ισοζύγιο από ένα ποτάμι που πηγάζει από τα θεσσαλικά βουνά. Και ενώ έχουν επενδυθεί 450 εκατομμύρια, κάποιες ορνιθολογικές εταιρείες και κάποιοι ορνιθολογούντες και οικολογούντες καταφέρνουν πάντα να ανατρέπουν όλες τις αποφάσεις της ελληνικής διοίκησης και του ελληνικού κράτους. 
Δεν άκουσα από το κόμμα της Αξιωματικής Αντιπολίτευσης, που υποτίθεται ότι θέλει να διαχειριστεί καλύτερα τα συμφέροντα του τόπου, να πει μία φορά ότι όχι, εδώ έχουν επενδυθεί 500 εκατομμύρια, δεν μπορεί αυτά τα έργα, αυτά τα χρήματα του ελληνικού λαού, να τα αφήνουμε να καταστρέφονται από το χρόνο. Πρέπει να τα αξιοποιήσουμε. Τουλάχιστον να διαχωρίσουμε το έργο της μεταφοράς νερού από τα υδροηλεκτρικά εργοστάσια. 
Τολμήστε και εσείς, αλλάξτε τη θέση σας. Όλες οι άλλες δυνάμεις έχουν πάρει συγκεκριμένη θέση, τουλάχιστον για τη λειτουργία των υδροηλεκτρικών εργοστασίων που είναι έτοιμα. Εάν συναινούσαν όλες οι πολιτικές δυνάμεις, τότε αυτά θα μπορούσαν να λειτουργήσουν σε σύντομο χρονικό διάστημα και θα είχαμε φθηνή πράσινη ενέργεια έτσι ώστε πραγματικά το κράτος να μπορέσει να βοηθήσει και τις επιχειρήσεις και να μειώσει το ρεύμα για τους καταναλωτές. Όμως δεν το θέλετε. Αγκυλωμένοι σε κάποιες παλιές αντιλήψεις, δυστυχώς για  ακόμη μία φορά λέτε «όχι», όπως λέγατε «όχι» σε όλες τις μεγάλες αλλαγές που έχουν συμβεί σε αυτόν τον τόπο. Είστε, όπως πολύ εύστοχα σας έχουν χαρακτηρίσει πολλοί, το τμήμα του ελληνικού λαού, του ελληνικού έθνους, της πατρίδας μας, που πάντα έπεται. Σας έχουν ξεπεράσει οι εξελίξεις, σας έχει ξεπεράσει η κοινωνία και θα μείνετε με τη γλυκιά προσμονή ότι κάποτε θα γίνετε κυβέρνηση. Όμως δεν θα σας δώσει ποτέ αυτή την ευκαιρία ο ελληνικός λαός. 
Ευχαριστώ πολύ.","ΗΛΙΑΣ ΒΛΑΧΟΓΙΑΝΝΗΣ",64
"91965"," Ευχαριστούμε και εμείς.
Το λόγο έχει η κ. Ευγενία Βαμβακά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κυρίες και κύριοι συνάδελφοι, κύριε Υπουργέ, ο ανεξάρτητος διαχειριστής μεταφοράς ηλεκτρικής ενέργειας, κατά τα άλλα ΑΔΜΗΕ, είναι 100% θυγατρική εταιρεία του Ομίλου ΔΕΗ ΑΕ. Συστάθηκε τον Φεβρουάριο του 2012 βάσει του ν. 4001/2011 για την απελευθέρωση των αγορών και σε συμμόρφωση με την ευρωπαϊκή οδηγία 2009/72. 
Ο ΑΔΜΗΕ είναι η ραχοκοκαλιά της ηλεκτρικής βιομηχανίας της χώρας, καθώς συνδέει τις μονάδες ηλεκτροπαραγωγής με τους  υποσταθμούς διανομής και τον τελικό καταναλωτή. 
Ο ΑΔΜΗΕ είναι μια πλήρως ανεξάρτητη και αυτοχρηματοδοτούμενη εταιρεία, δεν επιδοτείται ούτε από τη ΔΕΗ ΑΕ ούτε από το ελληνικό δημόσιο και η λειτουργία του δεν επιβαρύνει τον κρατικό προϋπολογισμό. Τα έσοδα του ΑΔΜΗΕ ως ιδιοκτήτη και λειτουργού του συστήματος μεταφοράς προέρχονται σχεδόν αποκλειστικά από το μηχανισμό χρέωσης χρήσης του συστήματος. Οι δαπάνες του ΑΔΜΗΕ καλύπτονται αποκλειστικά από τους καταναλωτές. 
Με απλά λόγια, ο ΑΔΜΗΕ είναι η ραχοκοκαλιά της ΔΕΗ και του ηλεκτρικού συστήματος της Ελλάδας, στρατηγική εθνική υποδομή, θεμέλιο για την εθνική άμυνα και την ασφάλεια της πατρίδας μας, στρατηγική εθνική υποδομή για την οικονομική και παραγωγική ανάπτυξή της -εξασφαλίζει τον απρόσκοπτο εφοδιασμό κάθε παραγωγικής δραστηριότητας με ηλεκτρικό ρεύμα και επιδρά στην τελική τιμή κάθε προϊόντος και υπηρεσίας- στρατηγική εθνική υποδομή χτισμένη εξήντα χρόνια πριν, από τον ελληνικό λαό, για να διασφαλίζει την ηλεκτροδότησή του, όρος για την κοινωνική του ευημερία και τη συμμετοχή του στα αγαθά του σύγχρονου πολιτισμού. Δεν πάμε πίσω. Αυτά πάνε με το σύγχρονο πολιτισμό. 
Σε ό,τι αφορά την ευρωπαϊκή πραγματικότητα και μάλιστα σε αγορές πλήρως απελευθερωμένες, ας πούμε στις σκανδιναβικές χώρες, όπως Δανία, Σουηδία, Νορβηγία και Φινλανδία, τα δίκτυα ανήκουν σε ανεξάρτητες αλλά 100% κρατικές επιχειρήσεις των οποίων οι μετοχές ανήκουν είτε στο Υπουργείο Οικονομικών είτε στα δημόσια ασφαλιστικά ταμεία. Η κρατική ιδιοκτησία των δικτύων μεταφοράς είναι συνταγματικά κατοχυρωμένη. Τα δίκτυα μεταφοράς είναι κρατικά στις περισσότερες ανατολικοευρωπαϊκές χώρες, όπως η Πολωνία, Τσεχία, Σλοβακία, Ουγγαρία, με ή χωρίς συνταγματική κατοχύρωση. Διότι, όπως και να το κάνουμε, η ηλεκτρική ενέργεια είναι εθνικό και κοινωνικό αγαθό.
Ποιος ωφελείται από την πώληση του ΑΔΜΗΕ; Από την ως τώρα ανάλυση προκύπτει ξεκάθαρα ότι δεν υπάρχει κανένα όφελος ούτε για το δημόσιο ούτε για τον καταναλωτή από την πώληση του ΑΔΜΗΕ. Η πώληση του ΑΔΜΗΕ δεν θα επιφέρει καμμία απολύτως ελάφρυνση του κρατικού προϋπολογισμού. Η πώλησή του θα έχει σαν μόνο αποτέλεσμα ακόμα μεγαλύτερη επιβάρυνση της δημοσιονομικής κατάστασης της χώρας. Θα στερήσει την εθνική οικονομία από μια σταθερή και σημαντικού μεγέθους δημόσια επένδυση και το ελληνικό δημόσιο από ένα σταθερό και σίγουρο έσοδο. Στο μόνο που μπορεί να αποσκοπεί μια τέτοια ενέργεια δεν είναι παρά στο να απομακρύνει από τον υποψήφιο αγοραστή τον κίνδυνο επισφαλειών που δημιουργεί η χρεοκοπημένη ελληνική αγορά ενέργειας, εξασφαλίζοντάς του ακόμα πιο σίγουρη κερδοφορία, φορτώνοντας τα χρέη από τις επιδοτήσεις των ιδιωτικών παραγωγών στο ελληνικό δημόσιο.
Στην ίδια κατεύθυνση βρίσκονται και οι ενέργειες του ΥΠΕΚΑ για την ένταξη σε ΣΔΙΤ και τη συγχρηματοδότηση από το ΕΣΠΑ των προβλεπόμενων υποθαλάσσιων διασυνδέσεων των Κυκλάδων και της Κρήτης με το ηπειρωτικό σύστημα. Αυτά τα έργα, πραγματικά στρατηγικής σημασίας και εθνικής σπουδαιότητας, αφού χρηματοδοτηθούν από το δημόσιο θα παραδοθούν στον ιδιώτη, όπως ακριβώς έγινε με τα εθνικά οδικά δίκτυα. Έτσι, αφενός ο Έλληνας φορολογούμενος θα απολαμβάνει συνεχή αύξηση διοδίων και στο ηλεκτρικό ρεύμα και αφετέρου η δημοσιονομική κατάσταση της χώρας θα «ωφεληθεί» από την επιβάρυνση με νέα κόστη και χρέη υπέρ ιδιωτών επενδυτών. 
Και όλα αυτά σε μια χώρα που η Κυβέρνησή σας σβήνει σε ένα βράδυ την ΕΡΤ, που ένα mail της τρόικας σβήνει από τον χάρτη τη «ΛΑΡΚΟ», τη μία από τις τέσσερις παγκόσμιες βιομηχανίες παραγωγής νικελίου, που κάποιοι βυθίζουν την κεντρική δεξαμενή των Ναυπηγείων Σκαραμαγκά για να τα οδηγήσουν σε οριστικό λουκέτο, που βγάζουν στο σφυρί όλο τον εθνικό της πλούτο και τις δημόσιες υποδομές, που κλείνουν σχολεία, νοσοκομεία κ.λπ., και με ανεργία δύο εκατομμύρια ανέργους, με εκατοντάδες επιχειρήσεις να βάζουν καθημερινά λουκέτο, με χιλιάδες απλήρωτους εργαζόμενους στον ιδιωτικό τομέα και με χιλιάδες υπαλλήλους του δημόσιου και ευρύτερου δημόσιου τομέα σε εφεδρεία, διαθεσιμότητα, υποψηφιότητα για απόλυση. 
Η υπεράσπιση των δημόσιων υποδομών και των δημόσιων αγαθών είναι καθήκον σήμερα, για να υπάρξει προοπτική, ανάπτυξη και μέλλον αύριο. Η Κυβέρνηση προχωράει στην εκποίηση του ΑΔΜΗΕ σαν πιλότο για το ξεπούλημα της υπόλοιπης ΔΕΗ, ορυχεία, εργοστάσια, δίκτυα διανομής, όλα αυτά.
Ο ΣΥΡΙΖΑ όμως, που θα έρθει σύντομα στα πράγματα και να είστε σίγουροι γι’ αυτό, δεσμεύεται να ακυρώσει όλες αυτές τις ιδιωτικοποιήσεις, γιατί η ενέργεια είναι δημόσιο κοινωνικό αγαθό και ανήκει στον ελληνικό λαό και όχι σε κερδοσκοπικά συμφέροντα.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91966"," Ευχαριστούμε κι εμείς, κυρία συνάδελφε. 
Κυρίες και κύριοι συνάδελφοι, στο σημείο αυτό διακόπτεται η συζήτηση επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Ρύθμιση θεμάτων της ΑΔΜΗΕ Α.Ε.». Για την ψήφιση επί της αρχής του νομοσχεδίου έχει υποβληθεί αίτηση ονομαστικής ψηφοφορίας από Βουλευτές του ΣΥΡΙΖΑ, η οποία θα διεξαχθεί αύριο Τετάρτη 29 Ιανουαρίου 2014 μετά την ολοκλήρωση της συζήτησης επί της αρχής.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;","ÎšÎ¿Î»Î»Î¹Î±-Ï„ÏƒÎ±Ï�Î¿Ï…Ï‡Î± ÎœÎ±Ï�Î¹Î±",229
"91967"," Μάλιστα, μάλιστα.
Με τη συναίνεση του Σώματος και ώρα 00.27΄ λύεται η συνεδρίαση για σήμερα, Τετάρτη 21 Ιανουαρίου 2014 και ώρα 10.00΄, με αντικείμενο εργασιών του Σώματος: νομοθετική εργασία συνέχιση της συζήτησης επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Ρύθμιση θεμάτων της ΑΔΜΗΕ Α.Ε.». 
Ο","ΟΛΟΙ ΟΙ ΒΟΥΛΕΥΤΕΣ",NA
