<html><head><meta name="cp:revision" content="2"><meta name="date" content="2012-10-09T08:36:00Z"><meta name="Company" content="OTS"><meta name="Keywords" content=""><meta name="meta:word-count" content="100533"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-10-04T07:08:00Z"><meta name="Word-Count" content="100533"><meta name="dcterms:created" content="2012-10-09T08:36:00Z"><meta name="dcterms:modified" content="2012-10-09T08:36:00Z"><meta name="Last-Modified" content="2012-10-09T08:36:00Z"><meta name="Last-Save-Date" content="2012-10-09T08:36:00Z"><meta name="meta:character-count" content="542884"><meta name="Template" content="Normal"><meta name="meta:save-date" content="2012-10-09T08:36:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-10-09T08:36:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-10-09T08:36:00Z"><meta name="Last-Printed" content="2012-10-04T07:08:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2012-10-09T08:36:00Z"><meta name="xmpTPg:NPages" content="1"><meta name="resourceName" content="27-9-2012.doc"><meta name="Last-Author" content="n.tasoula"><meta name="w:comments" content=""><meta name="Character Count" content="542884"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 27.09.12                                                                        σελ.527
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΛΣΤ΄
Πέμπτη  27 Σεπτεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 2ο Δημοτικό Σχολείο Νέας Χαλκηδόνας και το Γυμνάσιο Χάντερσλεντ της Δανίας, σελ. 
3. Επί διαδικαστικού θέματος, σελ. 
4. Αναφορά στην επίθεση που δέχθηκαν άτομα με αναπηρία, από τα ΜΑΤ, κατά τη διάρκεια διαμαρτυρίας τους, σελ. 
5. Ειδική Ημερήσια Διάταξη: 
Συζήτηση και λήψη απόφασης για τις αιτήσεις άρσης της ασυλίας των Βουλευτών κ. Θεοδώρας (Ντόρας) Μπακογιάννη και του κ. Δημητρίου Παπαδημούλη, σελ. 
6. Ονομαστική ψηφοφορία επί της Ειδικής Ημερήσιας Διάταξης, σελ. 
7. Αναφορά σε τρέχοντα δημοσιεύματα που στοχοποιούν πολιτικά πρόσωπα, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 28 Σεπτεμβρίου 2012, σελ. 
4. Συζήτηση επικαίρων ερωτήσεων:
α) Προς τον Υπουργό Υγείας, σχετικά με τη λειτουργία Κέντρου Υγείας Αστικού Τύπου στην ανατολική Καλαμάτα σε ακίνητο που θα παραχωρηθεί από το Δήμο, σελ. 
β) Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
i. σχετικά με τις Στρατηγικές Επενδύσεις &quot;fast track&quot; για βιομηχανικές ανανεώσιμες πηγές ενέργειας (ΑΠΕ) στην Κρήτη, σελ. 
 ii. σχετικά με την συγχώνευση της Κεντρικής Αγοράς Θεσσαλονίκης Α.Ε. (ΚΑΘ ΑΕ) με τον Οργανισμό Κεντρικών Αγορών και Αλιείας Α.Ε. (ΟΚΑΑ ΑΕ), σελ. 
γ) Προς τον Υπουργό Οικονομικών:
i. σχετικά με τα δημοσιεύματα περί ελέγχου πολιτικών προσώπων από το ΣΔΟΕ, σελ. 
 ii. σχετικά με τις ενέργειες για τον έλεγχο και τη φορολόγηση των εμβασμάτων Ελλήνων πολιτών που εστάλησαν στο εξωτερικό, σελ. 
 δ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αποκρατικοποίηση της ΔΕΗ, σελ. 
 ε) Προς τον Υπουργό Παιδείας και Θρησκευμάτων, Πολιτισμού και Αθλητισμού:
 i. σχετικά με την  υπαγωγή των ιδιωτικών εκπαιδευτικών στο Ενιαίο Μισθολόγιο-Βαθμολόγιο, σελ. 
 ii. σχετικά με την αντιμετώπιση των προβλημάτων στην Ειδική Αγωγή, σελ. 
στ) Προς τον Υπουργό Δημόσιας Τάξης και Προστασίας του Πολίτη:
i. σχετικά με την απομάκρυνση των παράνομων μεταναστών και την αποκατάσταση του αισθήματος ασφάλειας των κατοίκων του κέντρου της Αθήνας, σελ. 
ii. σχετικά με τη δημιουργία Κέντρων Υποδοχής Λαθρομεταναστών στο Νομό Δωδεκανήσου, σελ. 
  iii σχετικά με την αστυνομική παρουσία έξω από τα Κεντρικά Γραφεία του Κόμματος &quot;Λαϊκός Σύνδεσμος-Χρυσή Αυγή&quot;, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής, των άρθρων και του συνόλου του σχεδίου νόμου του Υπουργείου Δημόσιας Τάξης και Προστασίας του Πολίτη :&quot;Κύρωση της πράξης νομοθετικού περιεχομένου &quot;Ρύθμιση θεμάτων συμβάσεων που αφορούν κέντρα πρώτης υποδοχής και εγκαταστάσεων κράτησης παράνομα διαμενόντων στη χώρα αλλοδαπών και τρόπο φύλαξης αυτών και άλλες διατάξεις&quot;, σελ. 
2. Αίτηση Αντισυνταγματικότητας , που ετέθη από τον Συνασπισμό Ριζοσπαστικής Αριστεράς/Ενωτικό Κοινωνικό Μέτωπο, επί του σχεδίου νόμου του Υπουργείου Δημόσιας Τάξης και Προστασίας του Πολίτη, σελ. 
3. Συζήτηση επί της αίτησης αντισυνταγματικότητας επί του σχεδίου νόμου του Υπουργείου Δημόσιας Τάξης και Προστασίας του Πολίτη, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΔΡΑΓΑΣΑΚΗΣ Ι., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ. 
ΝΑΚΟΣ Α., σελ.
ΤΡΑΓΑΚΗΣ Ι.,σελ.


ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΒΟΥΛΤΕΨΗ Σ. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΝΑΚΟΣ Α. , σελ.
ΠΑΠΠΑΣ Χ. , σελ.
ΣΤΑΜΠΟΥΛΗ Α. , σελ.
ΤΡΑΓΑΚΗΣ Ι. , σελ.
ΧΡΥΣΟΒΕΛΩΝΗ Μ. , σελ.

Β. Επί της αναφοράς στην επίθεση που δέχθηκαν άτομα με αναπηρία, από τα ΜΑΤ, κατά τη διάρκεια διαμαρτυρίας τους:
ΑΝΑΓΝΩΣΤΑΚΗΣ Δ. , σελ.
ΠΑΦΙΛΗΣ Α. , σελ.

Γ. Επί της Ειδικής Ημερήσιας Διάταξης:
ΜΠΑΚΟΓΙΑΝΝΗ Θ. , σελ.
ΠΑΠΑΔΗΜΟΥΛΗΣ Δ. , σελ.

Δ. Επί της αναφοράς στα τρέχοντα δημοσιεύματα που στοχοποιούν πολιτικά πρόσωπα:
ΜΑΡΚΟΠΟΥΛΟΣ Κ. , σελ.
ΝΤΙΝΟΠΟΥΛΟΣ Α. , σελ.
ΠΑΦΙΛΗΣ Α. , σελ.
ΣΚΟΝΔΡΑ Α. , σελ.

Ε. Επί των επικαίρων ερωτήσεων:
ΑΡΒΑΝΙΤΟΠΟΥΛΟΣ Κ. , σελ.
ΓΙΑΤΑΓΑΝΑ Χ. , σελ.
ΔΕΝΔΙΑΣ Ν. , σελ.
ΔΡΑΓΑΣΑΚΗΣ Ι. , σελ.
ΔΡΙΤΣΕΛΗ Π. , σελ.
ΚΑΚΛΑΜΑΝΗΣ Α. , σελ.
ΚΑΤΣΩΤΗΣ Χ. , σελ.
ΚΡΕΜΑΣΤΙΝΟΣ Δ. , σελ.
ΚΡΙΤΣΩΤΑΚΗΣ Μ. , σελ.
ΛΑΓΟΣ Ι. , σελ.
ΛΑΜΠΡΟΠΟΥΛΟΣ Ι. , σελ.
ΛΥΚΟΥΡΕΝΤΖΟΣ Α. , σελ.
ΜΑΚΡΗ Ρ. , σελ.
ΜΑΥΡΑΓΑΝΗΣ Γ. , σελ.
ΜΗΤΑΡΑΚΗΣ Π. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΓΕΩΡΓΙΟΥ Α. , σελ.
ΣΚΟΡΔΑΣ Α., σελ.
ΨΥΧΑΡΗΣ Α. , σελ.

ΣΤ. Επί του σχεδίου νόμου του Υπουργείου Δημόσιας Τάξης και Προστασίας του Πολίτη:
ΑΝΑΓΝΩΣΤΑΚΗΣ Δ. , σελ.
ΒΑΛΑΒΑΝΗ  Ό. , σελ.
ΒΛΑΧΟΓΙΑΝΝΗΣ Η. , σελ.
ΒΟΓΙΑΤΖΗΣ Π. , σελ.
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΙΟΚΑΣ Ι. , σελ.
ΔΕΝΔΙΑΣ Ν. , σελ.
ΖΑΧΑΡΙΑΣ Κ. , σελ.
ΚΑΚΛΑΜΑΝΗΣ Ν. , σελ.
ΚΑΣΙΔΙΑΡΗΣ Η. , σελ.
ΚΑΤΡΙΒΑΝΟΥ Β. , σελ.
ΚΕΦΑΛΛΟΓΙΑΝΝΗΣ Ε. , σελ.
ΚΟΝΣΟΛΑΣ Ε. , σελ.
ΚΟΝΤΟΝΗΣ Χ. , σελ.
ΚΟΥΝΤΟΥΡΑ  Έ. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΥΡΙΑΖΙΔΗΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΛΥΚΟΥΔΗΣ Σ. , σελ.
ΜΑΡΙΑΣ Ε. , σελ.
ΜΑΡΚΟΠΟΥΛΟΣ Κ. , σελ.
ΜΙΧΕΛΑΚΗΣ Ι. , σελ.
ΝΤΑΒΛΟΥΡΟΣ Α. , σελ.
ΝΤΑΒΡΗΣ Γ. , σελ.
ΝΤΙΝΟΠΟΥΛΟΣ Α. , σελ.
ΝΤΟΛΙΟΣ Γ., σελ.
ΟΥΖΟΥΝΙΔΗΣ Μ. , σελ.
ΠΑΝΟΥΣΗΣ Ι. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΑΠΠΑΣ Χ. , σελ.
ΠΑΥΛΟΠΟΥΛΟΣ Π. , σελ.
ΠΑΦΙΛΗΣ Α. , σελ.
ΠΕΤΡΑΚΟΣ Α. , σελ.
ΡΗΓΑΣ Π. , σελ.
ΣΚΟΝΔΡΑ Α. , σελ.
ΣΤΑΜΠΟΥΛΗ Α. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΑΒΔΑΡΙΔΗΣ Λ. , σελ.
ΤΣΟΥΚΑΛΑΣ Δ. , σελ.
ΤΣΟΥΚΑΛΗΣ Ν. , σελ.
ΧΡΥΣΟΒΕΛΩΝΗ Μ. , σελ.
ΨΥΧΑΡΗΣ Α. , σελ.

Ζ. Επί της αντισυνταγματικότητας του σχεδίου νόμου του Υπουργείου Δημόσιας Τάξης και Προστασίας του Πολίτη:
ΔΕΝΔΙΑΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΚΟΠΟΥΛΟΣ Κ. , σελ.
ΝΤΑΒΛΟΥΡΟΣ Α. , σελ.
ΝΤΟΛΙΟΣ Γ. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.
ΤΣΟΥΚΑΛΗΣ Ν. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΛΣΤ΄
Πέμπτη 27 Σεπτεμβρίου 2012
Αθήνα, σήμερα στις 27 Σεπτεμβρίου 2012, ημέρα Πέμπτη και ώρα 09.34΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 26.9.2012 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ΛΕ΄ συνεδριάσεώς του, της Τετάρτης 26 Σεπτεμβρίου 2012, σε ό,τι αφορά στην ψήφιση στο σύνολό του σχεδίου νόμου «Επείγουσες ρυθμίσεις επενδυτικών σχεδίων ν. 3908/2011 και π.δ. 33/2011»)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Ηλία Βλαχογιάννη, Βουλευτή Νομού Τρικάλων, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμαρχος Τήνου διαμαρτύρεται για την προσωρινή παύση παροχής υπηρεσιών από την  Κινητή Μονάδα Ψυχικής Υγείας που δραστηριοποιείται στο νησί.
2) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  το Δίκτυο Κοινωνικής Οικονομίας «ΙΡΙΣ» εκφράζει τη δυσαρέσκειά του σχετικά με την καθυστέρηση πληρωμής απασχολούμενων στα προγράμματα κοινωφελούς εργασίας στην Περιφέρεια Ηλείας.
3) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται την επανεξέταση θέματος που αφορά την πρόσληψη εξειδικευμένου προσωπικού στη ΔΕΗ και συγκεκριμένα στο Πρακτορείο Μοιρών.
4) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  η κ. Αναστασία Δαγαλέα διαμαρτύρεται για την καθυστέρηση πρόσληψής της ως επιτυχούσας σε διαγωνισμό του ΑΣΕΠ.
5) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  η Κίνηση Πολιτών «Ecoeleusis» διαμαρτύρεται για την άρνηση παροχής στοιχείων, από την Πυροσβεστική Υπηρεσία Ελευσίνας, σχετικά  με πέντε περιπτώσεις πυρκαγιών, οι δύο από τις οποίες έλαβαν μέρος πλησίον καταυλισμών τσιγγάνων.
6) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  αιτείται την επίλυση θεμάτων που αφορούν την εύρυθμη λειτουργία του Λιμενικού Σώματος.
7) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στις καταστροφικές παρεμβάσεις στη λιμνοθάλασσα  Κοτυχίου - Στροφυλιάς του Νομού Αχαΐας.
8) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας, το οποίο αφορά στη μη υλοποίηση του έργου της υπογειοποίησης του αρδευτικού δικτύου του Τοπικού Οργανισμού Εγγείων Βελτιώσεων Γαστούνης του Νομού Ηλείας
9) Ο Βουλευτής Λασιθίου κ. ΙΩΑΝΝΗΣ ΠΛΑΚΙΩΤΑΚΗΣ κατέθεσε αναφορά με την οποία  ο Εμπορικός Σύλλογος Νεάπολης Λασιθίου Κρήτης καταθέτει τις προτάσεις του για την αξιοποίηση των δημοσίων κτηρίων της Νεαπόλεως Νομού Λασιθίου.
10) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  η Ένωση Αστυνομικών Υπαλλήλων Αργολίδας διαμαρτύρεται για την απόφαση του Συμβουλίου Μεταθέσεων του Αρχηγείου της Ελληνικής Αστυνομίας να τοποθετήσει έναν και μόνο αστυνομικό στην Αστυνομική Διεύθυνση Αργολίδας κατά τις έκτακτες - συμπληρωματικές μεταθέσεις του έτους 2012.
11) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμαρχος Χερσονήσου Νομού  Ηρακλείου εκφράζει τη δυσαρέσκειά του για την αναστολή  λειτουργίας της ΔΟΥ Λιμένος Χερσονήσου.
12) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμος Γόρτυνας Περιφέρειας Κρήτης αιτείται την άμεση  λήψη μέτρων για την ομαλή λειτουργία των υπηρεσιών του Δήμου.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων προτείνει σειρά μέτρων για την προστασία της πολύτεκνης οικογένειας.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία, ο Ιατρικός Σύλλογος Πειραιά προτείνει την πλήρη και δωρεάν ιατροφαρμακευτική και νοσοκομειακή περίθαλψη των ασθενών που πάσχουν από νεοπλασματική νόσο.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε τοποθετήσεις εκπαιδευτικών σε επαγγελματικά λύκεια και επαγγελματικές σχολές όπου γίνονταν πολλαπλές εγγραφές φοιτητών.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον κίνδυνο επιβολής προστίμων στα ελαιοτριβεία της Αιγιάλειας, λόγω της ισχύος των διατάξεων που αφορούν τις υποδομές σχετικά με την επεξεργασία των αποβλήτων.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα προβλήματα και τις ελλείψεις του Δήμου Αιγιάλειας.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός ότι τα προγράμματα «stage» υλοποιούνται πλέον από διάφορες μη κυβερνητικές οργανώσεις.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αναγκαιότητα ανάδειξης του αρχαιολογικού πλούτου της Αιγιάλειας.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε σημαντικές ελλείψεις του Πανεπιστημιακού Νοσοκομείο Πατρών.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά προτάσεις για βελτιωτικές παρεμβάσεις στην περιοχή του Διακοπτού που απευθύνουν οι κάτοικοι προς την ΕΡΓΟΣΕ.
22) Ο Βουλευτής Β΄ Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία  ο Δήμος Ανδρίτσαινας-Κρεστένων αιτείται την ανάκληση της απόφασης που αφορά τη διακοπή λειτουργίας της ΔΟΥ Κρεστένων.
23) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  η Ομοσπονδία Αναπήρων και Θυμάτων Πολέμου Κρήτης εκφράζει την αντίθεσή της στη φημολογούμενη κατάργηση του Ορθοπεδικού Συνεργείου Κρήτης.
24) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  η Ομοσπονδία Αναπήρων και Θυμάτων Πολέμου Κρήτης εκφράζει τη δυσαρέσκειά της για την καθυστέρηση καταβολής του επιδόματος οικονομικής αρωγής.
25) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Ένωση Πληροφορικών Ελλάδος αιτείται την επίλυση θέματος που αφορά τις προσλήψεις εκπαιδευτών για τη διδασκαλία των μαθημάτων πληροφορικής.
26) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Πανελλήνιος Σύλλογος Πασχόντων από Μεσογειακή Αναιμία αιτείται την μηδενική συμμετοχή των θαλασσαιμικών ασθενών στη φαρμακευτική δαπάνη και στη δαπάνη για ιατρικές εξετάσεις.
27) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Εκτελεστική Επιτροπή της Πανελλήνιας Ομοσπονδίας Εργαζομένων Οργανισμών Τοπικής Αυτοδιοίκησης  εκφράζει την αντίθεσή της στην απόπειρα της Δημοτικής Αρχής Φαιστού του Νομού Ηρακλείου να εκχωρήσει σε ιδιώτες την αποκομιδή και μεταφορά των απορριμμάτων του Δήμου.
28) Η Βουλευτής Κεφαλληνίας κ. ΑΦΡΟΔΙΤΗ ΘΕΟΠΕΦΤΑΤΟΥ κατέθεσε αναφορά με την οποία  η Ένωση Προσωπικού Λιμενικού Σώματος Νομού Κεφαλληνίας και Ιθάκης επισημαίνει τις σοβαρές ελλείψεις σε στρατιωτικό και μόνιμο πολιτικό προσωπικό, καθώς και τις δυσλειτουργίες που προκύπτουν στην Ακαδημία Εμπορικού Ναυτικού Ιονίων Νήσων.
29) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Σύλλογος Γονέων 4ου και 50ου Δημοτικού Σχολείου Ηρακλείου αιτείται την επίλυση θέματος που αφορά το έντονο πρόβλημα ηχορύπανσης στην παραλιακή λεωφόρο Ηρακλείου.
30) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Δήμος Φαιστού Νομού  Ηρακλείου εκφράζει την αντίθεσή του στην πρόθεση του Υπουργείου Υγείας να προβεί σε αναστολή των υπηρεσιών του ΙΚΑ στην περιοχή.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Ερυμάνθου Νομού Αχαΐας αιτείται την άμεση νομοθετική κύρωση της απόφασης για ένταξη του αυτοκινητοδρομίου Αχαΐας στον αναπτυξιακό νόμο.
32) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία  ο Δήμαρχος Χερσονήσου Νομού Ηρακλείου αιτείται την ανάκληση της απόφασης που αφορά την αναστολή λειτουργίας της ΔΟΥ Λιμένος Χερσονήσου.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ1. 
1. Στην με αριθμό 324/23/07/2012 ερώτηση του Βουλευτή κ. Γεωργιάδη Σπυρίδωνoς - Αδώνιδος δόθηκε με το υπ’ αριθμ. 83/04-09-2012  έγγραφο  από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
2. Στην με αριθμό 561/31-07-2012 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 75824/4-09-2012 έγγραφο  από την Υφυπουργό Υγείας η ακόλουθη απάντηση:
3. Στην με αριθμό 761/09-08-2012 ερώτηση του Βουλευτή κ. Σταμενίτη Διονυσίου δόθηκε με το υπ’ αριθμ. Φ90022/18378/1278/4-09-2012 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
4. Στην με αριθμό 787/13-08-2012 ερώτηση της Βουλευτού κ. Κανελλοπούλου Μαρίας δόθηκε με το υπ’ αριθμ. 88/4-09-2012 έγγραφο  από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
5. Στην με αριθμό 791/13-08-2012 ερώτηση των Βουλευτών κυρίων Βαρεμένου Γεωργίου, Δρίτσα Θεοδώρου, Χατζηλάμπρου Βασιλείου δόθηκε με το υπ’ αριθμ. Φ900α/9171/12679/4-09-2012 έγγραφο  από τον Υφυπουργό Εθνικής Άμυνας η ακόλουθη απάντηση:
6. Στην με αριθμό 874/21-08-2012 ερώτηση της Βουλευτού κ. Ξουλίδου Σταυρούλας δόθηκε με το υπ’ αριθμ. 100886/ΙΗ ΕΞ/4-09-2012 έγγραφο  από τον Υφυπουργό Παιδείας και Θρησκευμάτων, Πολιτισμού, Αθλητισμού η ακόλουθη απάντηση:
7. Στην με αριθμό 933/22-08-2012 ερώτηση του Βουλευτή κ. Κεγκέρογλου Βασιλείου δόθηκε με το υπ’ αριθμ. 370/4-09-2012 έγγραφο  από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
                                 ΕΠΙΚΑΙΡΩΝ ΕΡΩΤΗΣΕΩΝ. 
Πριν αρχίσουμε τη συζήτηση των επικαίρων ερωτήσεων, θα ήθελα να σας παρακαλέσω, ειδικά σήμερα, να είμαστε πολύ αυστηροί στο χρόνο, διότι υπάρχει μετά νομοθετική εργασία και συζήτηση επί άρσεως ασυλίας. Επομένως, υπάρχει κάποιο πρόβλημα σήμερα και γι’ αυτό δεν υπάρχουν μεγάλα περιθώρια.
Θα συζητηθεί η πρώτη με αριθμό 301/24-9-2012 επίκαιρη ερώτηση πρώτου κύκλου του Βουλευτή Μεσσηνίας της Νέας Δημοκρατίας κ. Ιωάννη Λαμπρόπουλου προς τον Υπουργό Υγείας, σχετικά με τη λειτουργία Κέντρου Υγείας Αστικού Τύπου στην ανατολική Καλαμάτα σε ακίνητο που θα παραχωρηθεί από το Δήμο.
Στην ερώτηση του κυρίου συναδέλφου θα απαντήσει ο Υπουργός Υγείας κ. Λυκουρέντζος.
Ο κ. Λαμπρόπουλος έχει το λόγο για δύο λεπτά για να αναπτύξει την ερώτησή του.
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, γνωρίζετε πολύ καλά ότι στην Καλαμάτα το μεγαλύτερο μέρος του παλαιού νοσοκομείου έχει παραχωρηθεί από το 2008 στο Δήμο, για να στεγάσει τις υπηρεσίες του. Υπήρχε, βέβαια, μία μελέτη που έλεγε ότι αυτό το νοσοκομείο θα έπρεπε να λειτουργήσει στον τομέα της υγείας, της περίθαλψης, ως γηροκομείο ή οτιδήποτε. Παραχωρήθηκε, πάντως, το 2008 στο Δήμο. 
Εκκρεμεί τώρα αίτημα του Δήμου Καλαμάτας για την παραχώρηση και του υπόλοιπου τμήματος που στεγαζόταν παλαιά η καρδιολογική κλινική, προκειμένου να στεγαστούν όλες οι υπηρεσίες του Δήμου, διότι ο Δήμος πληρώνει αρκετά χρήματα σε ενοίκια, σε ιδιώτες και θέλει αυτά οπωσδήποτε σήμερα να τα εξοικονομήσει. 
Παράλληλα, προτίθεται να λειτουργήσει στο χώρο αυτό του παλαιού νοσοκομείου δημοτικά ιατρεία και ακόμη παραχωρεί στο Υπουργείο Υγείας ένα ακίνητο στην ανατολική Καλαμάτα, στο οποίο θα ήθελε και ζητεί να προγραμματίσει το Υπουργείο Υγείας τη λειτουργία ενός κέντρου υγείας αστικού τύπου. Αυτό το κέντρο υγείας θα λύσει πολλά προβλήματα και θα αποσυμφορήσει κατ’ αρχάς το Νοσοκομείο της Καλαμάτας, γιατί δεν θα πηγαίνει ο κόσμος για οποιοδήποτε μικροσυμβάν στο νοσοκομείο.
Παρακαλώ να απαντήσετε αν θα ικανοποιήσετε το αίτημα του Δήμου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.
Κύριε συνάδελφε, ευχαριστώ πολύ για την ερώτηση την οποία υποβάλατε. Με την ερώτηση αυτή εκδηλώνετε το ενδιαφέρον σας για την υπόθεση των υπηρεσιών υγείας στη Μεσσηνία, στην πόλη της Καλαμάτας, αλλά και την εξυπηρέτηση των αναγκών του Δήμου Καλαμάτας και τον περιορισμό των δαπανών για ενοίκια σε ό,τι αφορά στα κτήρια στα οποία έχουν εγκατασταθεί οι υπηρεσίες του Δήμου.
Κατά την πρόσφατη επίσκεψή μου στην πόλη σας, είχα την ευκαιρία να δω από κοντά τις εργασίες οι οποίες πραγματοποιούνται στα συγκεκριμένα κτήρια του παλαιού νοσοκομείου, τα οποία έχουν παραχωρηθεί για να στεγαστούν οι υπηρεσίες του Δήμου. Σπεύδω να συμφωνήσω μαζί σας ότι και το άλλο κτήριο, το Κ12, όπως αναφέρεται στην Τεχνική Υπηρεσία ή αλλιώς η παλαιά καρδιολογική κλινική, πρέπει άμεσα να παραχωρηθεί στο Δήμο Καλαμάτας, ούτως ώστε να ολοκληρωθούν οι εργασίες στο σύνολο των κτηρίων και να εγκατασταθούν εκεί τάχιστα οι υπηρεσίες του Δήμου Καλαμάτας. 
Και είναι ευπρόσδεκτη από το Υπουργείο Υγείας η παραχώρηση του άλλου κτηρίου το οποίο είναι της ιδιοκτησίας του Δήμου, για να εγκαταστήσουμε αστικό κέντρο υγείας για την εξυπηρέτηση των πολιτών, ούτως ώστε, όπως σωστά επισημάνατε, να μην καταφεύγουν όλοι στο Νοσοκομείο της Καλαμάτας. 
Τις επόμενες μέρες θα προσπαθήσουμε να διευθετήσουμε τις διαδικασίες των ανταλλαγών των επιστολών και όλων των διαδικαστικών μέσων και νομικών δεσμεύσεων, ούτως ώστε να μπορέσει ο Δήμος Καλαμάτας να υλοποιήσει τα έργα τα οποία απαιτούνται και στο άλλο κτήριο. Εν συνεχεία, εμείς θα συνεργαστούμε με την Περιφέρεια της Πελοποννήσου, η οποία έχει αναλάβει μια πρώτη μέριμνα για να εξασφαλιστούν πόροι για την κατασκευή του αστικού κέντρου υγείας, διότι σε προγενέστερη συμφωνία η οποία υπήρξε και διαδικασίες οι οποίες επακολούθησαν, δυστυχώς το Υπουργείο Οικονομικών δεν έχει εγκρίνει τη δαπάνη για την κατασκευή του αστικού Κέντρου Υγείας και εναπομένει αυτό να ενταχθεί ως έργο στις δυνατότητες, τις οποίες έχει το περιφερειακό μας πρόγραμμα. 
Πιστεύω, λοιπόν, ότι και ο κύριος Περιφερειάρχης, αλλά και όλοι εμείς με τις προσπάθειές μας θα πάρουμε και αυτήν την απόφαση, ούτως ώστε να λύσουμε και τα δύο προβλήματα, δηλαδή και το κέντρο αστικού τύπου και βεβαίως την παραχώρηση της παλαιάς καρδιολογικής κλινικής στο Δήμο Καλαμάτας.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε, κύριε Υπουργέ.
Το λόγο έχει ο κ. Ιωάννης Λαμπρόπουλος.</ChairmanSpeech> 
<Speech><Parlmember>ΙΩΑΝΝΗΣ ΛΑΜΠΡΟΠΟΥΛΟΣ</Parlmember>: Κύριοι Υπουργοί, η απάντησή σας οπωσδήποτε ικανοποιεί τα αιτήματα του Δήμου, αλλά και τις ανάγκες της πόλης της Καλαμάτας και γι’ αυτό αισθάνομαι την ανάγκη να σας ευχαριστήσω θερμά. 
Θέλω να μου επιτρέψετε, επειδή πριν λίγες μέρες είχατε έρθει στην Καλαμάτα και γνωρίζετε και είδατε τα προβλήματα του νοσοκομείου μας, να σας πω ότι το νοσοκομείο είναι ένα πάρα, πάρα πολύ καλό ξενοδοχείο. Λειτουργεί, όμως, με τις υπερπροσπάθειες του νοσηλευτικού και ιατρικού προσωπικού και έχει πολλές ελλείψεις σε ιατρικό προσωπικό. 
Επαναλαμβάνω ότι γνωρίζετε τα προβλήματα, αφού τα ακούσατε και ο ίδιος. Θα ήθελα, λοιπόν, να σας πω ότι πρέπει να βρεθεί τρόπος να λειτουργήσει ο αξονικός και ο μαγνητικός τομογράφος που πρόσφατα προμηθεύτηκε το νοσοκομείο. Το ένα θέμα είναι αυτό. Θα πρέπει, λοιπόν, να δούμε αυτά τα προβλήματα, ούτως ώστε το νοσοκομείο, εκτός από ένα καλό ξενοδοχείο, να είναι και ένα τέλειο νοσοκομείο. 
Δεύτερον, επειδή χθες έρχονται και ξανάρχονται και γράφονται και ξαναγράφονται κάποια πράγματα για το θέμα του Νοσοκομείου της Κυπαρισσίας, θέλουμε να μας δώσετε μια διαβεβαίωση για το αν θα εξακολουθήσει να λειτουργεί ως νοσοκομείο -διότι έτσι πρέπει να λειτουργεί, απέχει ογδόντα χιλιόμετρα από το επόμενο νοσοκομείο της Καλαμάτας -και όχι ως Νοσοκομείο μιας μέρας νοσηλείας και κάτι τέτοια που γράφονταν χθες. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Και εμείς ευχαριστούμε. 
Κύριε Υπουργέ,  έχετε το λόγο για να δευτερολογήσετε.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ πάρα πολύ, κύριε Πρόεδρε. 
Το ενδιαφέρον μας για το Νοσοκομείο της Καλαμάτας είναι αμείωτο και συνεχές. Ορθώς αναφέρατε ότι κατά την πρόσφατη επίσκεψή μου εκεί ενημερώθηκα από το επιστημονικό, ιατρικό και νοσηλευτικό προσωπικό και από τους διοικητικούς υπαλλήλους για τα προβλήματα τα οποία αντιμετωπίζουν. 
Κάνουμε ό,τι είναι δυνατόν και προσφάτως στην προκήρυξη για επικουρικούς ιατρούς, συμπεριλάβαμε ειδικότητες, τις οποίες χρειάζεται το Νοσοκομείο Καλαμάτας. Όμως, σε όποια επόμενη προκήρυξη επιστημονικού ιατρικού προσωπικού, επίσης θα συμπεριλάβουμε τις ειδικότητες, τις οποίες χρειάζεται, προκειμένου να μην αντιμετωπίζουμε προβλήματα, ιδιαίτερα σε τμήματα του νοσοκομείου τα οποία, όπως λέτε, προσφάτως λειτούργησαν με εξοπλισμό σύγχρονης τεχνολογίας, γεγονός που θα υποβοηθήσει πολύ το έργο των ιατρών και θα προσφέρει τις καλύτερες δυνατές υπηρεσίες στους ασθενείς που έχουν ανάγκη και πάσχουν και καταφεύγουν στο νοσοκομείο. 
Σε ό,τι αφορά το Νοσοκομείο της Κυπαρισσίας, στην προσπάθεια την οποία καταβάλει η Κυβέρνηση για τη συνένωση κλινικών και τμημάτων, αξιολογείται ο υγειονομικός χάρτης κάθε νομού. Αυτό δεν σημαίνει ότι οι νοσοκομειακές μονάδες θα κλείσουν με την λογική ότι θα εγκαταλειφθεί μία περιοχή, χωρίς να υπάρχει νοσοκομειακή φροντίδα. Και το Νοσοκομείο Καλαμάτας και το Νοσοκομείο Κυπαρισσίας και όλα τα νοσοκομεία της χώρας θα αξιολογηθούν και αξιολογούνται, ως προς τις υπηρεσίες τις οποίες παρέχουν. 
Όπως όμως δήλωσα και στο παρελθόν όσον αφορά το Νοσοκομείο της Κυπαρισσίας -και σας ευχαριστώ που επανέρχεστε για να δώσουμε μία απάντηση σε αυτά τα δημοσιεύματα που επαναλαμβάνονται- δεν θα διακοπεί η λειτουργία του. Είναι συγκεκριμένη η τοποθέτηση, απόλυτη, κατηγορηματική και δεν επιδέχεται αμφισβητήσεων. Άλλο θέμα είναι να αξιολογήσουμε τις υπηρεσίες του, να δούμε που χρειάζεται να ενδυναμώσουμε κλινικές  και τμήματα στο εσωτερικό του υγειονομικού χάρτη του νομού και άλλο να ακούγονται αυτές οι τοποθετήσεις. 
Σας βεβαιώνω, λοιπόν, με μία φράση, ότι κάθε τι το οποίο είναι δυνατόν για την αναβάθμιση των παρεχόμενων υπηρεσιών υγείας στην εκλογική σας περιφέρεια στο Νομό Μεσσηνίας στην Καλαμάτα και την Κυπαρισσία θα γίνει πράξη από εμάς. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Σειρά έχει η δεύτερη με αριθμό 313/24-9-2012 επίκαιρη ερώτηση πρώτου κύκλου του Βουλευτή Λασιθίου του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Μιχαήλ Κριτσωτάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις Στρατηγικές Επενδύσεις «fast track» για βιομηχανικές ανανεώσιμες πηγές ενέργειας (ΑΠΕ) στην Κρήτη. 
Με συγχωρείτε, Βουλευτής Ηρακλείου είναι ο κ. Κριτσωτάκης.
Θα απαντήσει ο Υφυπουργός κ. Παναγιώτης Μηταράκης.
Ο κ. Μιχαήλ Κριτσωτάκης, Βουλευτής Ηρακλείου έχει το λόγο για δύο λεπτά για να αναπτύξει την ερώτησή του.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, είναι τιμητικό που με είπατε και Βουλευτή Λασιθίου. 
Να πω ότι η ερώτηση, κύριε Υπουργέ, δεν είναι η πρώτη που σας απευθύνεται και εννοώ στην Κυβέρνηση, όχι σε εσάς προσωπικά. Όμως θα σας πω ότι από τις 12/3 υπάρχει μία ερώτηση που έχει τη χαρακτηριστική επιγραφή: «Να αποτραπεί η μετατροπή της Κρήτης σε απέραντο ενεργειακό εργοστάσιο. Αναγκαία η διατήρηση της φυσιογνωμίας του νησιού». 
Θα σας πω ακόμα ότι τα ερωτήματα είναι σημαντικά και αφορούν το τι προτίθεται η Κυβέρνηση να πράξει. Εδώ θα πρέπει να μου πείτε κι εσείς τι έπραξε, αν έπραξε. Η αλήθεια είναι ότι έπραξε, αλλά σε αντίθετη κατεύθυνση από αυτό που ρωτούσαμε και διαφαινόταν ότι θέλουμε κι από αυτό που θέλουν οι κάτοικοι της Κρήτης, η κοινωνία του νησιού. 
Σας ρωτούσαμε, λοιπόν, τι θα κάνετε για να αποτραπεί αυτή η καταστροφή και αυτή η εξέλιξη για την Κρήτη, για να σωθούν οι παραγωγικές δραστηριότητες, ο τουρισμός, ο πρωτογενής τομέας κ.λπ.. Το να σωθεί, δεν είναι καθόλου υπερβολή. 
Το δεύτερο ήταν εάν θα προχωρήσετε έστω και τώρα -όπως λέγαμε- σε έναν απαραίτητο και αναγκαίο αναπτυξιακό και χωροταξικό σχεδιασμό, σύμφωνα με τις ανάγκες και όχι σύμφωνα με άλλα πράγματα. 
Η σημερινή ερώτηση πάλι περίπου το ίδιο λέει αλλά τώρα συγκεκριμενοποιεί, διότι τώρα έχουμε το fast track, έχουμε συγκεκριμένες επενδύσεις οι οποίες γίνονται σε όλη την Κρήτη, κυρίως στο Λασίθι όμως και γι’ αυτό μας μπέρδεψε και ο κύριος Πρόεδρος. 
Να σας πω ότι αυτό που ρωτάμε εμείς σήμερα έχει να κάνει με το ότι η διαδικασία αυτή ολοκληρώθηκε με μία περίεργη σπουδή τις παραμονές των εκλογών από την υπηρεσιακή κυβέρνηση, δημοσιεύτηκαν σε ένα ΦΕΚ από τον Υπηρεσιακό Υπουργό Ανάπτυξης και σημερινό Υπουργό Οικονομικών κ. Στουρνάρα και θα σας πω ότι χωροθετούνται σε εβδομήντα θέσεις, σε περιοχές δεκαεπτά δήμων της Κρήτης, όπως είναι ο τελικός κατάλογος που θα σας καταθέσω μετά. Βέβαια ο τελικός-τελικός κατάλογος είναι άγνωστος στην κοινωνία και καταλαβαίνετε ότι τα πράγματα είναι αρκετά δύσκολα. 
Δεν υπάρχει, λένε κάποιοι, προγραμματισμός. Αυτοί που είναι πιο υποψιασμένοι, καθόλου όμως καχύποπτοι, λένε ότι είναι σκόπιμος ο μη προγραμματισμός, για να μπορέσουν κάποιοι να κάνουν ό,τι θέλουν και μετά, όταν έχουν κατοχυρώσει τις θέσεις, τότε να πάμε σε μία διαπραγμάτευση όμως από κακές θέσεις. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε. Δεν έχουμε χρόνο.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τα ερωτήματα είναι συγκεκριμένα και αναγράφονται. Δεν τα διαβάζω, για οικονομία του χρόνου. 
Κύριε Υπουργέ, περιμένουμε μία απάντηση που να μην είναι όπως στον προγραμματισμένο μη προγραμματισμό. Περιμένουμε μία απάντηση επί της ουσίας, κάτι που δεν το θέλει ο ΣΥΡΙΖΑ μόνο, αλλά και οι φορείς. Και αν δείτε, είναι το σύνολο σχεδόν των φορέων του νησιού που υπογράφουν….</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, είπα και στην αρχή -ίσως δεν ήσασταν εδώ -ότι υπάρχει κάποιο θέμα σήμερα με το χρόνο, δηλαδή είναι πολλές οι εργασίες και πρέπει να είμαστε αυστηροί. 
Ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Παναγιώτης Μηταράκης έχει το λόγο για τρία λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, κυρίες και κύριοι συνάδελφοι, σέβομαι την αγωνία σας για τη γενικότερη χωροταξική ανάπτυξη της Κρήτης. Εγώ, όμως, θα μιλήσω για το θέμα της δικής μου αρμοδιότητας, που είναι ο νόμος του fast track. 
Λυπάμαι που το λέω, αλλά η ερώτηση είναι μία ερώτηση από το χθες. Σε μία χώρα που τα τελευταία χρόνια θεωρείται ότι είναι από τις λιγότερο ανταγωνιστικές χώρες του κόσμου, μία χώρα που δεν έχει καταφέρει να προσελκύσει επενδύσεις, μία χώρα που γι’ αυτόν ακριβώς το λόγο προχώρησε το 2010 στη νομοθέτηση του fast track με τη συντριπτική πλειοψηφία της Βουλής, δεν μπορούμε να μιλάμε σήμερα, το 2012, για πάγωμα επενδύσεων. Δεν μπορούμε να μιλάμε για σταμάτημα της αναπτυξιακής διαδικασίας σε μία χώρα που πάσχει από την έλλειψη ανάπτυξης, μια χώρα που βρίσκεται ήδη πέντε χρόνια σε ύφεση. 
Κατ’ αρχάς, μου δημιούργησε έκπληξη το γεγονός ότι στη γραπτή σας ερώτηση -δεν το αναφέρατε προφορικά- θέσατε θέμα συνταγματικότητας. Σας θυμίζω ότι αυτός ο νόμος έχει ψηφιστεί με τη μεγάλη πλειοψηφία της Βουλής και ουδέποτε έχει τεθεί θέμα συνταγματικότητας. Πρόθεση της Κυβέρνησης φυσικά, δεν είναι να παγώσει τις επενδύσεις. Αντίθετα, πρόθεση της Κυβέρνησης είναι να κάνει ό,τι είναι δυνατόν, σεβόμενη το περιβάλλον, σεβόμενη τη νομοθεσία, για να προσελκύσουμε επενδύσεις και μικρές και μεσαίες και μεγάλες, όπως είπα χθες στην Ολομέλεια, με στόχο τη δημιουργία βιώσιμων θέσεων εργασίας στον τόπο μας. Όλοι σε αυτή την Αίθουσα έχουμε την ίδια αγωνία. Βλέπουμε τα νέα παιδιά να φεύγουν στο εξωτερικό, αναζητώντας δουλειές. Ο στόχος είναι να δημιουργήσουμε αυτές τις δουλειές εδώ, στην Ελλάδα. 
Με το βλέμμα, λοιπόν, στραμμένο στους νέους και τους άνεργους και με αίσθημα ευθύνης, θέλω να δηλώσω ότι η Κυβέρνηση είναι εδώ για να επιταχύνει και όχι να παγώσει τις επενδύσεις. Η ενεργειακή αυτάρκεια, που τέθηκε στην ομιλία του Προέδρου και Αρχηγού της Αξιωματικής Αντιπολίτευσης στη Θεσσαλονίκη, δεν επιτυγχάνεται χωρίς τη δημιουργία μεγάλων ενεργειακών επενδύσεων. 
Στο δεύτερο σκέλος της ερώτησής σας: Η εταιρεία «Επενδύστε στην Ελλάδα», ο «Invest in Greece», είναι ένας φορέας που έχει ως αρμοδιότητα την  υποβολή αιτήσεων για λογαριασμό των επενδυτών. Δεν είναι διοικητική αρχή. Ως εκ τούτου, δεν υποχρεούται να παράσχει πληροφορίες, εκτός εάν διαθέτει τη συναίνεση των επενδυτών. Οι αιτούντες, λοιπόν, όπως αναφέρετε στην ερώτησή σας, απευθύνθηκαν στο λάθος φορέα. Επίσης, το πιο σημαντικό είναι ότι η  διαδικασία του «Invest in Greece» και του fast track, όπως ισχύει σήμερα, δεν δημιουργεί άδειες. Δεν δημιουργεί τελικές διοικητικές πράξεις, πάνω στις οποίες γίνονται οι επενδύσεις, επίσης, δεν υπάρχουν και δεν θα υπάρξουν παρεκκλίσεις από την περιβαλλοντική νομοθεσία. Θα ακολουθηθεί η νομοθεσία. Και σε αυτή τη νομοθεσία υπάρχει η φάση της ενημέρωσης, και η φάση της διαβούλευσης, όταν αυτά τα έργα πάνε στο τελικό στάδιο της αδειοδότησης. 
Άρα, οι αιτούντες, όπως αναφέρετε στην ερώτηση, δεν απευθύνθηκαν μόνο στο λάθος φορέα. Απευθύνθηκαν και τη λάθος στιγμή. Και γι’ αυτό δεν ήταν δυνατή η αποδοχή του αιτήματός τους.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Κύριε Κριτσωτάκη, έχετε το λόγο για τρία λεπτά.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Υπουργέ, έχω την εντύπωση ότι άκουσα αυτά που είπε ο κ. Φούχτελ, όταν είχε έρθει στην Ελλάδα και στην Κρήτη. Είναι ο προγραμματισμός μιας χώρας πάνω σε μία άλλη χώρα, κύριε Υπουργέ. Και δεν απαντήσατε τίποτα. Να σας πω την αλήθεια; Δεν θα απογοητευόμουν, αν η απάντησή σας ήταν στα πλαίσια αυτών που μας απάντησαν την προηγούμενη φορά. Έχετε, όμως, υπερβεί τα εσκαμμένα, κύριε Υπουργέ. Ειλικρινά, με έχετε αφήσει άναυδο. 
Αιτιολογείτε μόνο το fast track. Όλο το προηγούμενο δεν το αιτιολογείτε. Δηλαδή, ποιος αποφάσισε; Ποιος έκανε αυτό το σχεδιασμό, χωρίς κανένα χωροταξικό σχεδιασμό, έστω υποτυπώδη; Ποιος είναι εκείνος που τόσο καιρό έκρυβε και δεν έλεγε αν θα έχουμε διασύνδεση ή όχι, κάτι που αλλάζει, όπως ξέρετε, τα δεδομένα και ειδικά στην Κρήτη; Και κάποια στιγμή εμφανίζεται ότι θα έχουμε και τρία καλώδια, ενώ όλοι –ακόμα και οι επενδυτές- ήξεραν ότι θα πάμε χωρίς καλώδια. Άρα, σε ένα άλφα περιβάλλον. 
Από το 2001 οι διαδικασίες για την αδειοδότηση των ΑΠΕ απλοποιούνται  -λέτε εσείς- συστηματικά, χωρίς να έχει προηγηθεί και χωρίς να υπάρχει κανένας εθνικός σχεδιασμός για την ενέργεια. Έχουν ψηφιστεί νόμοι που το επιτρέπουν, ελλείψει μάλιστα και Κτηματολογίου, για το οποίο κάποιοι φταίνε. Μιλάτε για την κρίση, αλλά δεν μιλάτε για τις αιτίες. Και πολύ περισσότερο, δεν μιλάτε για το ποιοι έχουν την ευθύνη γι’ αυτές τις αιτίες, οι οποίες μας έχουν οδηγήσει, κατά ένα μεγάλο μέρος, στην κρίση. 
Λέτε, λοιπόν, ότι σε δασικές εκτάσεις και σε γη υψηλής παραγωγικότητας, σε βουνοκορφές και σε προστατευόμενες περιοχές «Νatura», σε ζώνες ειδικής προστασίας πτηνών, σε τόπους ανεπανάληπτης φυσικής ομορφιάς, σε αρχαιολογικούς χώρους και πρόσφατα, μετά από απόφαση του Συμβουλίου της Επικρατείας, σε περιοχές που κηρύσσονται αναδασωτέες μετά από πυρκαγιές –το τονίζω, είχαμε και πρόσφατες- δεν υπάρχει κανένα πρόβλημα για εσάς. Το θέμα είναι το fast track. Δεν έχετε διδαχθεί τίποτα από τις αιτίες που μας οδήγησαν στην κρίση και πάτε να την αποφύγετε με τη συνταγή που τη δημιούργησε. Δεν θα τα καταφέρετε, το αντίθετο μάλιστα, θα τη βαθύνετε και θα την επιτείνετε την κρίση.
Θέλω να σας πω ότι οκτώ δήμοι υπογράφουν και ότι στη συμβολαιογράφο που πήγα κι εγώ να υπογράψω ανακάλυψα ότι κι άλλοι Βουλευτές και σε λίγο και κυβερνητικοί Βουλευτές –θα απαντήσετε και σε κυβερνητικούς Βουλευτές- έχουν υποβάλει κι αυτοί ερωτήσεις. Δεν υπάρχει, δηλαδή, η πλατιά πλειοψηφία που είπατε. Αν κατάλαβα καλά, λέτε ότι γι’ αυτό δεν υπάρχει και αντισυνταγματικότητα, επειδή υπάρχει πλατιά πλειοψηφία στη Βουλή. Το αντίθετο συμβαίνει. Να δείτε ποιοι υπογράφουν αυτά τα έγγραφα που θα σας καταθέσω. Είναι σχεδόν όλοι οι φορείς της Κρήτης. Πού πηγαίνετε, δηλαδή; Σε κάτι που δεν θέλει κανείς να το κάνετε εσείς με το ζόρι και να το κάνετε με έναν τρόπο που δεν υπάρχει καν προγραμματισμός;
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Από 750 έως 800 MW είναι οι ανάγκες της Κρήτης και πηγαίνετε εσείς για περίπου 7.000. Ανοίξτε τον χάρτη που κυκλοφορεί ακόμα και στο διαδίκτυο και υπάρχει απάντηση Υπουργού που λέει ότι δεν το ξέρει και δεν έχει δει το χάρτη. Αν είναι δυνατόν!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα τελειώσω, κύριε Πρόεδρε, αλλά σας παρακαλώ να μου δώσετε ένα λεπτό. Το θέμα είναι πολύ σοβαρό και δεν έχω πει όλα όσα υπάρχουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, δεν έχουμε περιθώριο σήμερα για μεγάλη ανοχή. Ολοκληρώστε τη φράση σας.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Μισό λεπτό, κύριε Πρόεδρε, αλλά από την απάντηση στην προηγούμενη ερώτηση ακούστε μία παραδοχή του κ. Μανιάτη που απαντούσε τα εξής: «Πρέπει να σας πω ότι έχετε δίκιο στο ότι έχουν δοθεί πάρα πολλές άδειες παραγωγής και μάλιστα, εμφανίζεται το φαινόμενο και στην Κρήτη –ίσως εκεί έχει και μία όξυνση- να έχουμε πολλές επικαλύψεις στις άδειες παραγωγής. Αυτό το οποίο μπορώ να σας πω και είναι απολύτως βέβαιο είναι ότι στο τέλος, πάρα πολλές απ’ αυτές τις άδειες, εξαιτίας των επικαλύψεων που υπάρχουν, δεν πρόκειται…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, σας παρακαλώ ολοκληρώστε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Εγώ ρωτώ τα εξής: Είναι απάντηση αυτή που μας δώσατε; Απαντάτε στους φορείς της Κρήτης; Απαντάτε στο πρόβλημα που υπάρχει ή εσείς είστε δογματικά προσηλωμένος στο fast track και δεν απαντάτε τίποτε άλλο; Αυτή είναι εντολή και δεν μπορεί κανείς να την παραβεί; Νομίζω ότι θα έπρεπε να ανοίξει μία συζήτηση και εσείς κλείνετε, το θέμα μη αφήνοντάς το καν να ανοίξει. Κύριε Υπουργέ, δεν είναι αυτή απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Αιφνιδιάζομαι με το ότι δεν σας κάλυψε η απάντησή μου, κύριε συνάδελφε. 
Θα ήθελα να πω καταρχάς ότι το σχόλιο για προγραμματισμό άλλης χώρας το θεωρώ απαράδεκτο και το επιστρέφω. Αυτή τη στιγμή ο στόχος της Κυβέρνησης είναι να δημιουργηθούν σ’ αυτήν τη χώρα προς όφελος του ελληνικού λαού θέσεις εργασίας. Και όπως επανέλαβα και πριν, αυτό χρειάζεται μεγάλες επενδύσεις, χρειάζεται μεσαίες επενδύσεις, χρειάζεται και μικρές επενδύσεις και η Κυβέρνηση τις στηρίζει όλες, με τα αντίστοιχα εργαλεία.
Μιλήσατε για δογματισμό, βέβαια περιγράφετε ένα σύστημα συγκεντρωτικού προγραμματισμού στο πώς πιστεύετε εσείς ότι πρέπει να λειτουργήσει ο ενεργειακός σχεδιασμός στην Κρήτη. Μιλάμε για δογματισμό.
Για την τοπική κοινωνία επαναλαμβάνω αυτό που είπα πριν και δεν καταλαβαίνω πού σας προβληματίζει. Η μελέτη περιβαλλοντικών επιπτώσεων θα γίνει κανονικά και ο κόσμος θα ενημερωθεί και υπάρχει διαβούλευση κι αν δεν εγκριθεί η μελέτη δεν γίνεται το έργο. Το ότι πέρασε από το fast track σημαίνει ότι το κράτος επιταχύνει τις διαδικασίες. Δεν σημαίνει ότι το κράτος δεν εφαρμόζει διαδικασίες.
Υπάρχουν επενδύσεις που δεν πρέπει να γίνουν και σ’ αυτό θα συμφωνήσουμε όλοι και ειδικά οι επενδύσεις που κάνουν κακό στο περιβάλλον. Αλλά το πρόβλημα αυτή τη στιγμή στη χώρα δεν είναι ότι προσελκύουμε πάρα πολλές επενδύσεις, ότι έχουμε χιλιάδες αιτήσεις για εκατομμύρια θέσεις εργασίας. Το πρόβλημα είναι ακριβώς το αντίθετο: ότι ελάχιστοι επενδύουν σε αυτόν τον τόπο και Έλληνες και ξένοι. Και ο στόχος πρέπει να είναι να δώσουμε κίνητρα. Όταν μας λένε, κοιτώντας την παγκόσμια κατάταξη ανταγωνιστικότητας, ότι η Ελλάδα είναι στον πάτο, μετά και από αφρικανικές χώρες -γιατί είναι πιο εύκολο τελικά να πάρεις μια άδεια λειτουργίας σε μία αφρικανική χώρα παρά στην Ελλάδα -αυτό πρέπει να μας προβληματίζει. 
Πρέπει, επιτέλους, να αποφασίσουμε αν θέλουμε θέσεις εργασίας, γιατί μοντέλο ανάπτυξης, το οποίο δεν δημιουργεί θέσεις εργασίας, καταδικάζει το λαό δε σε μεγάλη ανεργία.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κύριο Υπουργό.
Προχωρούμε στην Τρίτη με αριθμό 312/24-9-2012 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β´ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Οικονομικών, σχετικά με τα δημοσιεύματα περί ελέγχου πολιτικών προσώπων από το ΣΔΟΕ.
Στην ερώτηση θα απαντήσει ο Υφυπουργός κ. Μαυραγάνης.
Κύριε Πρόεδρε, έχετε το λόγο για δύο λεπτά, για να αναπτύξετε την ερώτησή σας.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, επιτρέψτε μου προηγουμένως να θέσω ένα ζήτημα. Δεν θα δώσετε βέβαια εσείς αυτή τη στιγμή τη λύση, αλλά υπάρχει ένα μείζον πρόβλημα. 
Για να υπάρχει πραγματική δημοκρατία και όχι τύποις δημοκρατία πρέπει να λειτουργεί το Κοινοβούλιο και η δικαιοσύνη. Σήμερα η μεν δικαιοσύνη, όπως ξέρετε, αργεί, το δε Κοινοβούλιο επίσης δέχεται καθημερινώς από την Κυβέρνηση –διότι η Κυβέρνηση έχει την πρώτη ευθύνη- απαξιωτικά πλήγματα. Γνωρίζετε και γνωρίζουμε όλοι καλά ότι το Υπουργικό Συμβούλιο -που κατά το Σύνταγμα και τον Κανονισμό της Βουλής ελέγχεται από το Κοινοβούλιο- απαρτίζεται από τους Υπουργούς και τους Αναπληρωτές Υπουργούς. Οι Υφυπουργοί ως πρόσωπα είναι καθ’ όλα σεβαστά, ενδεχομένως και πιο αξιόλογα απ’ όσους κατέχουν υπουργικούς θώκους. Δεν μπορεί όμως να περιγράφεται το Σύνταγμα και να απαξιώνεται έτσι το Κοινοβούλιο με αυτή την αντιμετώπιση κατά τρόπο περιφρονητικό. Έτσι το αισθάνομαι εγώ σαράντα χρόνια, που είμαι εδώ μέσα. 
Πριν, είδατε ότι ο κ. Λυκουρέντζος, κοινοβουλευτικός ων, ήλθε να απαντήσει στο Κοινοβούλιο. Ποιοι είναι αυτοί οι Υπουργοί που απαξιώνουν να έλθουν εδώ, στη Βουλή; Πού είναι ο κ. Στουρνάρας; Τι σημαίνει «ο κ. Στουρνάρας»; Θεωρεί ότι έχει να κάνει με τραπεζίτες; Τους εκπροσώπους του λαού με τους οποίους θα έλθει μεθαύριο να συζητήσει, κύριε Πρόεδρε, και να ζητήσει την ψήφο τους για τα μέτρα, τι τους κάνει; 
Εγώ μιλώ για τον εαυτό μου. Για να πάρω μέρος σε μία τέτοια συζήτηση και να μπορώ να ψηφίσω ή να μην ψηφίσω, θέλω ο λαός να αισθάνεται και να γνωρίζει ότι είναι καθαρό το μέτωπό μου. Έρχεται ο Υπουργός Οικονομικών και επιβεβαιώνει ένα σωρό δημοσιεύματα. Διαβάζω προχθές σε ρεπορτάζ της εφημερίδας «ΚΑΘΗΜΕΡΙΝΗ» από έγκυρη δικαστική ρεπόρτερ ότι εν ενεργεία Βουλευτές αυτή τη στιγμή απασχολούν το περίφημο ΣΔΟΕ, το ΣΔΟΕ των διαρροών, της λασπολογίας και του μηδενικού έργου, διότι και για τις δύο περιπτώσεις Υπουργών που έχουν διωχθεί –ξέρετε ότι υπήρξατε μέλος- έχει ξεκινήσει η δίωξή τους από την Επιτροπή του «πόθεν έσχες» της Βουλής. Αυτή η Επιτροπή βοήθησε τη δικαιοσύνη, για να είναι ο ένας στον Κορυδαλλό και ο άλλος καταδικασμένος με αναστολή. 
Εάν δεν σταματήσει αυτή η συστηματική επιχείρηση ευτελισμού των λειτουργιών της Βουλής και των εκπροσώπων του λαού, αυτοί που τα απεργάζονται, έστω και ακουσίως, για μένα συνεργούν με μία «πέμπτη φάλαγγα» που υπονομεύει αυτή τη στιγμή την προσπάθεια της χώρας να αντιμετωπίσει την κρίση στην πιο κρίσιμη φάση της.
	Κύριε Πρόεδρε, σε ποιον να απευθυνθώ; Στον κ. Μαυραγάνη; Χθες το βράδυ ο κ. Πρωθυπουργός και ο κ. Στουρνάρας, αντί να έχει το κοινό ελληνικό φιλότιμο να έλθει εδώ στη Βουλή, έσπευσαν να μεταφέρουν την αρμοδιότητα του ΣΔΟΕ στον κ. Μαυραγάνη. Για ποιο λόγο; Τι έτρεχε νύχτα να αλλάξουν αρμοδιότητα; Αυτό νομίζουν ότι καταργεί το Σύνταγμα;
	Κύριε Μαυραγάνη, το Σύνταγμα δεν καταργείται, όση αξιοπιστία, όσο κύρος και να έχετε ως επιστήμονας. Με την ίδια έννοια, κάποιοι κάποτε αποφάσισαν εδώ μέσα να φύγουν οι εκπρόσωποι του λαού και να έλθουν διάφορες ελίτ για να τους βγάζουν από κει λόγο.
	Κύριε Πρόεδρε, το θέμα είναι μείζον. Δεν είναι θέμα μιας ερώτησης. Να πω τι; Εγώ δεν ρωτώ για το ΣΔΟΕ. Από τον αρμόδιο Υπουργό –από τις δραστηριότητες του οποίου και τους ψευτοπαλικαρισμούς που βλέπουμε να παρουσιάζουν τα συγκροτήματα ότι παλεύει με τον κ. Τόμσεν- απ’ αυτόν εξαρτώνται τα πάντα σήμερα, να έρχεται στο Βήμα και να απαντά σε Βουλευτή ή μάλλον εγγράφως. Απαξίωσε να έλθει και του πει ουσιαστικά: ναι, ελέγχονται τριάντα δύο πολιτικοί. Αφήνει λοιπόν, τη «λάσπη» να κυκλοφορεί.
	Κύριε Πρόεδρε, δεν ξέρω. Θέλω να σας ακούσω. Νομίζετε εσείς ότι υπ’ αυτές τις συνθήκες εγώ πρέπει να προχωρήσω και να αποδεχθώ αυτή την πραγματικότητα; 
Σαράντα χρόνια με στέλνει εδώ ο λαός. Πρέπει να αποδεχθώ ότι το Σύνταγμα δεν υπάρχει, αν αποβραδίς ο κάθε Υπουργός, ο Πρωθυπουργός, αποφασίσει να στείλει εδώ –γιατί όχι;- τον γενικό γραμματέα; Την ίδια νομιμοποίηση έχουν, κύριε Πρόεδρε. Αυτό είναι το πρόβλημα το οποίο δεν είναι προσωπικό. Είναι νομίζω όλων σ’ αυτή την Αίθουσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αναφερθήκατε και στο Προεδρείο. 
Η τυπική απάντηση που έχω να μεταφέρω είναι ότι ο κύριος Υπουργός επικαλέστηκε φόρτο εργασίας λόγω τρόικας. 
Η πρόταση η δική μου είναι η εξής: Να δούμε το θέμα στη Διάσκεψη των Προέδρων, όπου συμμετέχετε και εσείς και εγώ, διότι το θέμα είναι ευρύτερο. Αν δεν έχετε αντίρρηση σήμερα να ακούσουμε την απάντηση του κ. Μαυραγάνη χωρίς να σημαίνει ότι αποδεχόμαστε ως καθεστώς αυτό που έχει συμβεί. Αυτή είναι η πρότασή μου.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα δεχθώ την παραίνεσή σας από τη θέση εκείνη. Κάποτε πρέπει να περάσει το μήνυμα στον απλό λαό που υποφέρει και είναι φυσικό να είναι εύκολη βορά χειραγώγησης ότι οι θεσμοί, ανεξαρτήτως των προσώπων, έχουν κάποιο ρόλο σε κάποια πραγματική δημοκρατία. Δεν θα γίνουμε όλοι χυλός. 
Εγώ θα σας ακούσω. Θα ακούσουμε, λοιπόν, τι έχει να πει ο υπηρεσιακός, ουσιαστικά, παράγων, όχι ο αρμόδιος Υπουργός. Όχι, δηλαδή, η Κυβέρνηση που έστειλε εγγράφως τη «λάσπη». Ο κόσμος ρωτά στους δρόμους: Άραγε ποιοι είναι στους τριάντα δυο; Είναι, όπως προκύπτει, δυο εν ενεργεία Βουλευτές, ένας-δυο της Νέας Δημοκρατίας και ένας μικρότερου κόμματος. Δεν ξέρω και τι σημαίνει αυτού του είδους η ασυλία. Αλλά ας το αφήσουμε αυτό. 
Να καταθέσει τη δήλωσή του κανονικά ο κ. Στουρνάρας γιατί με το ν. 465 προβλέπεται ειδική διαδικασία, για την οποία θα καταθέσω ερώτηση, αν ο κ. Στουρνάρας ο ίδιος την τήρησε για τη δήλωση του «πόθεν έσχες».
Ας ακούσουμε λοιπόν, τον κ. Μαυραγάνη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαυραγάνη, έχετε το λόγο για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Με όλο το σεβασμό, κύριε Πρόεδρε, τόσο προς το Σύνταγμα όσο και προς τον πρώην Πρόεδρο της Βουλής, τον οποίο εκτιμώ βαθύτατα, θα ήθελα να πω ότι δεν είμαι υπηρεσιακός παράγων. Είμαι Υφυπουργός, έχω διοριστεί νόμιμα και εκπροσωπώ νόμιμα την Κυβέρνηση στον τομέα των αρμοδιοτήτων μου. 
Επί της ουσίας, δεδομένου ότι η αρμοδιότητα του ΣΔΟΕ έχει περάσει σε μένα έχω να σας απαντήσω τα εξής: Όσον αφορά στα πολιτικά πρόσωπα που αναφέρθηκαν, οποιαδήποτε έρευνα, όπως γνωρίζετε, έχει διαβιβαστεί στον εισαγγελέα και όταν υπάρξει κάποιο αποτέλεσμα, αυτό το πόρισμα θα διαβιβαστεί και στην αρμόδια επιτροπή της Βουλής. 
Το ζήτημα εδώ –και σωστά το έθεσε ο πρώην Πρόεδρος της Βουλής- είναι το εξής: Τι γίνεται όταν υπάρχει μια έρευνα από το ΣΔΟΕ; Κατ’ αρχάς όταν το ΣΔΟΕ διεξάγει μια έρευνα δεν σημαίνει ότι αυτός για τον οποίο διεξάγεται η έρευνα είναι φοροφυγάς ή έχει διαπράξει κάποιο αδίκημα. Έρευνα μπορεί να γίνει για οποιονδήποτε. Το θέμα είναι όμως, πώς προκαλείται η έρευνα, πώς διεξάγεται, πότε έχει αποτέλεσμα και σε πόσο χρόνο έχει αποτέλεσμα η έρευνα. 
Όπως γνωρίζετε, αν μια έρευνα στο ΣΔΟΕ δεν είναι κατόπιν εισαγγελικής παραγγελίας, προφανώς είναι κατόπιν κάποιας καταγγελίας. Υπάρχει επιτροπή αξιολόγησης καταγγελιών. Θα πρέπει να δει κάποιος αν λειτουργεί έτσι όπως πρέπει: Αν λειτουργεί με τρόπο τέτοιο, ώστε να αξιολογούνται οι καταγγελίες σωστά. 
Δεύτερο θέμα. Για πόσο καιρό διεξάγεται μια έρευνα: Είναι μεγάλο θέμα και το θέσατε πολύ σωστά. Εφόσον εγώ παίρνω τις αρμοδιότητες, να είστε σίγουρος ότι τέτοια ζητήματα θα τα αντιμετωπίσω άμεσα. Δεν μπορεί μια έρευνα να σέρνεται στο χρόνο.
Τρίτο θέμα: Πώς, όταν διεξάγεται μία έρευνα –άλλωστε αυτός για τον οποίο διεξάγεται η έρευνα, δεν σημαίνει ότι έχει διαπράξει κάποιο αδίκημα- γίνονται όλες αυτές οι διαρροές, πώς φεύγουν οι πληροφορίες; 
Είναι πάρα πολύ σημαντικό αυτό το θέμα. Διότι –και σε αυτό, αγαπητέ πρώην Πρόεδρε της Βουλής, θα συμφωνήσω μαζί σας- αυτές οι πληροφορίες γίνονται αντικείμενο εκμετάλλευσης και αποσταθεροποιούν το κοινοβουλευτικό σύστημα. Και θα πρέπει, επιτέλους, να βάλουμε ένα τέλος σε όλο αυτό το νοσηρό κλίμα και σε λειτουργίες του παρελθόντος, οι οποίες έχουν τέτοια αποτελέσματα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ευχαριστώ, κύριε Πρόεδρε.
Κατ’ αρχάς, ο «υπηρεσιακός παράγων» δεν είναι απαξιωτικός χαρακτηρισμός. Όπως ξέρετε, σε άλλα κοινοβουλευτικά, επίσης, πολιτεύματα, ο Υφυπουργός έχει και τον τίτλο «γενικός γραμματέας». Αυτή είναι η ιδιότητα. Εδώ, επειδή τους γενικούς γραμματείς τους χρησιμοποιούμε σαν συνεργάτες των γραφείων των Υπουργών πολλές φορές, δώσαμε τον τίτλο του Υφυπουργού. Άλλωστε, είπα ότι ως προσωπικότητα, σέβομαι απολύτως τον κ.  Μαυραγάνη.
Θέλω μόνο να πω, κύριε Πρόεδρε, γιατί είναι εξωφρενικά αυτά που ζούμε, τα εξής: Σας είπα πριν για τη δικαιοσύνη. Δεν ξέρω πώς συμβαίνει ώστε να εξωθηθεί η δικαιοσύνη σε απραξία. Δηλαδή, μέχρι το τέλος του Οκτώβρη δεν υπάρχει δικαιοσύνη, την ώρα που η χώρα «κρέμεται σε μία κλωστή». Και, ασφαλώς, δεν είναι ευθύνη του ομιλούντος αυτό. Είναι αποτέλεσμα της ανευθυνότητας, της επιπολαιότητας, με την οποία λαμβάνονται αποφάσεις. Και επί τρεις μήνες, χωρίς να λαμβάνονται αποφάσεις ουσιαστικά, έχει αναστατωθεί η ελληνική κοινωνία και όλοι οι θεσμοί.
Το δεύτερο, κύριε Πρόεδρε: Ήταν ανάγκη την τελευταία στιγμή, «στην τούρλα του Σαββάτου», που λέμε, να αλλάξει η αρμοδιότητα και να αδιαφορήσουμε για το Σύνταγμα, για να μην έρθει εδώ ο Υπουργός; 
Κύριε Πρόεδρε, επί δύο εβδομάδες κατατίθεντο ερωτήσεις προς τον κύριο Υπουργό. Από τις δεκαεπτά ερωτήσεις, οι δώδεκα διεγράφησαν. Προχθές ήταν στο πινάκιο πέντε ερωτήσεις για τον Υπουργό Οικονομικών. Δεν ήρθε σε καμμία. Θα έρθει μόνο με ένα πακέτο μέτρων. 
Δεν αντιλαμβάνεται η Κυβέρνηση ότι εξαρτάται από το κύρος εκείνων που εισηγούνται, εκείνων που αποφασίζουν: Είναι η ουσία αυτών των θεμάτων. Ποια εμπιστοσύνη πρέπει να έχει οποιοσδήποτε Βουλευτής σε πρόσωπα, τα οποία με τόση επιπολαιότητα φέρονται; Δεν θα μπορούσε να απαντήσει στον κ. Τσούκαλη: Εγώ διέταξα αμέσως ανακρίσεις, για να δω ποιοι από τους υπαλλήλους του ΣΔΟΕ κάνουν αυτού του είδους τις διαρροές επί τόσα χρόνια;
Κύριε Πρόεδρε, εμείς στην Επιτροπή Θεσμών και Διαφάνειας θα αποφασίσουμε να έρθει και ο επί ΠΑΣΟΚ προϊστάμενος του ΣΔΟΕ και ο κ. Διώτης που διώξατε. Εγώ δεν κατάλαβα ποτέ πώς δικαστές, εισαγγελείς αντί να είναι στην αποστολή τους, μπλέκουν στην Εκτελεστική Εξουσία, όπως εκείνος ο προϊστάμενος της Εισαγγελίας Αθηνών που αφού λιβάνιζε και συγκάλυπτε επί ένα χρόνο την υπόθεση των υποκλοπών, βρέθηκε αργότερα Διοικητής της ΚΥΠ.
Αυτά είναι ανωμαλίες. Εγώ έχω ζήσει Κατοχή, Εμφύλιο, Μετεμφύλιο. Οι νέοι άνθρωποι σήμερα δεν ξέρουν πώς βήμα προς βήμα οδηγήθηκε αυτή η χώρα στην καταστροφή. Εάν εμείς, οι εκπρόσωποι του λαού, που μετράμε αριθμούς πολιτών, όχι ποσότητες χρημάτων, κύριε Πρόεδρε, δεν τα καταλάβουμε και δεν τα δώσουμε να τα καταλάβει η όποια κυβέρνηση, τότε είμαστε συνυπαίτιοι και συνυπεύθυνοι.
Εγώ την ερώτηση αυτή θα την καταθέσω ξανά για τον κύριο Υπουργό. Κι αν ξανά ο κ. Στουρνάρας δεν έρθει, θα την καταθέσω για τον Πρωθυπουργό. Διότι αυτά για εμένα είναι πολύ μεγαλύτερης σημασίας από τις φλυαρίες, τις πομφόλυγες και τις ρουκέτες που πετάνε ορισμένοι εδώ μέσα, διότι στους τριακόσιους θα βρεθεί και η εξαίρεση. Μη νομίζετε, όμως, ότι η εξαίρεση είναι ο κανόνας: ότι, δηλαδή, οι τριακόσιοι είναι σαν τον έναν, τους δύο, τους τρεις που, ποιος ξέρει πώς, φτάνουν ως αυτή την Αίθουσα.
Κύριε Πρόεδρε, ευχαριστώ για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κύριε Υπουργέ, έχετε το λόγο για τη δευτερολογία σας.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Θα προσπαθήσω να είμαι πολύ σύντομος, γιατί έχετε ανάγκη οικονομίας χρόνου σήμερα. 
Θα ήθελα μόνο δύο-τρία σχόλια να κάνω. Δεν νομίζω ότι επί τρεις μήνες δεν λαμβάνονται αποφάσεις. Αποφάσεις λαμβάνονται σε όλα τα θέματα και προσπαθεί η Κυβέρνηση να επιταχύνει το έργο, γιατί οι στιγμές είναι πάρα πολύ κρίσιμες για την πατρίδα.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, το καταλαβαίνουμε αυτό, κύριε Μαυραγάνη.</Speech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Το δεύτερο που έχω να πω είναι ότι οι αρμοδιότητες που πέρασαν σε εμένα, έχουν σχέση και με το ρόλο μου. Ο ρόλος ο δικός μου έχει σχέση με τη φορολογία, με τα έσοδα. Δεν  μπορεί να είναι οι μισές αρμοδιότητες από εδώ και οι μισές από εκεί. Για την πιο εύρυθμη λειτουργία του δικού μου ρόλου πέρασαν αυτές οι αρμοδιότητες και με δεδομένο ότι και ο Υπουργός Οικονομικών έχει ένα τεράστιο έργο μπροστά του και δεν μπορεί να ασχολείται με όλα τα θέματα. 
Γι’ αυτό, λοιπόν, η δικαιολόγηση της μεταφοράς αρμοδιοτήτων του ΣΔΟΕ σε εμένα, έχει ως μόνο λόγο το ότι θα πρέπει να υπάρχει μια κεντρική διεύθυνση, ένας κεντρικός συντονισμός των φορολογικών υπηρεσιών. Και το ΣΔΟΕ είναι φορολογική υπηρεσία. 
Ως προς το θέμα που θέσατε για την πληροφόρηση, εγώ είμαι ανοιχτός πάντα και θα σας δίνω τα στοιχεία, τα οποία μπορώ να δίνω …</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θέλουμε τους τρεις, τα ονόματα των τριών και να δώσετε τη δυνατότητα σε αυτούς τους τρεις να απολογηθούν δημόσια. Δεν μπορούν να απολογούνται τριακόσιοι για τρεις!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, παρακαλώ!
Ολοκληρώστε, κύριε Μαυραγάνη.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να απολογούνται για τρεις, τριακόσιοι, δεν γίνεται, κύριε Πρόεδρε, στη δημοκρατία!</Speech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών):  Από τη στιγμή που πέρασε ο φάκελος στον Οικονομικό Εισαγγελέα, είναι θέμα της δικαιοσύνης και από εκεί θα προέλθει η οποιαδήποτε πληροφόρηση, όταν ολοκληρωθούν οι έρευνες.
Με όλο το σεβασμό, κύριε Πρόεδρε, εγώ θα ήθελα να ξέρετε ότι προσπαθώ να εκτελέσω το ρόλο μου όσο το δυνατόν πιο άρτια και θα είμαι στη διάθεσή σας για οποιαδήποτε πληροφορία χρειάζεστε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Εννοείται ότι παραμένει η πρόταση. Θα έχουμε Διάσκεψη Προέδρων σήμερα, κύριε Πρόεδρε, και θα το δούμε το θέμα.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μάλιστα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επόμενη είναι η έκτη με αριθμό 308/24-9-2012 επίκαιρη ερώτηση πρώτου κύκλου της Βουλευτού Α´ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Οικονομικών, σχετικά με τις ενέργειες για τον έλεγχο και τη φορολόγηση των εμβασμάτων Ελλήνων πολιτών που εστάλησαν στο εξωτερικό.
Κυρία συνάδελφε, έχετε το λόγο για δύο λεπτά, για να αναπτύξετε την ερώτησή σας.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡH-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, πριν από δύο μήνες σας έκανα μια παρόμοια ερώτηση και βέβαια, επειδή δεν υπάρχουν αποτελέσματα, την επαναλαμβάνω μαζί με τα καινούργια στοιχεία. 
Όπως γνωρίζετε, πριν από ενάμιση περίπου χρόνο –είχε ξεκινήσει και από κοινοβουλευτικό έλεγχο αυτή η ιστορία των εμβασμάτων εξωτερικού- η Τράπεζα της Ελλάδος και η Γενική Γραμματεία Πληροφοριακών Συστημάτων παρέδωσε στο ΣΔΟΕ την πρώτη λίστα για το 2009 φορολογουμένων που έβγαλαν χρήματα στο εξωτερικό -πάνω από 100.000 ο καθένας- ύψους 5,4 δισεκατομμυρίων ευρώ. 
Σε αυτή τη λίστα, επτακόσιοι πενήντα περίπου δεν μπορούσαν να δικαιολογήσουν τις καταθέσεις αυτές σε σχέση με το φορολογητέο εισόδημα. Και μάλιστα, γι’ αυτούς τους επτακόσιους πενήντα ήταν υπερεκατονταπλάσια τα ποσά που έβγαλαν έξω, σε σχέση με αυτά που είχαν δηλώσει ως φορολογητέο εισόδημα. Το Μάρτιο, λοιπόν, του 2011 και στη συνέχεια το Φεβρουάριο του 2012 εστάλη και η λίστα του 2010. Παρ’ όλα αυτά, δεν έγινε τίποτα. 
Ξεκινήσαμε, λοιπόν, μετά τις εκλογές του Ιουνίου τις δικές μας ερωτήσεις και παρεμβάσεις για να επανέλθει το θέμα και να υπάρξουν αποτελέσματα σε αυτόν τον έλεγχο των καταθέσεων που έχουν βγει στο εξωτερικό τόσο για τα στοιχεία του 2009 όσο και για τα στοιχεία του 2010. 
Έχουμε, λοιπόν, ανεπίτρεπτα μεγάλες καθυστερήσεις στη μάχη κατά της φοροδιαφυγής, όταν οι μισθοί και οι συντάξεις περικόπτονται συνεχώς, όταν η ανεργία λόγω της έλλειψης ρευστότητας και επενδύσεων έχει φτάσει στα ύψη κ.ο.κ., κύριε Υπουργέ.
Χθες ανακοινώθηκε ότι περιήλθαν σε εσάς και οι αρμοδιότητες για το ΣΔΟΕ. Στις αρχές Αυγούστου, λοιπόν, μας διαβεβαιώσατε κατά την επίκαιρη ερώτησή μου ότι θα δίνατε εκ νέου εντολή στις ΔΟΥ και στις ΣΔΟΕ να τελειώνουμε με την επεξεργασία των στοιχείων και να φέρουν άμεσα αποτελέσματα, δηλαδή, άμεσα έσοδα στα ταμεία του δημοσίου, ένα άμεσα ισοδύναμο μέτρο εάν πραγματικά δούμε τη δυνατότητα που υπάρχει για την επιβολή φόρου μέχρι και 40% στη διαφορά των καταθέσεων και του φορολογητέου εισοδήματος. 
Σας ερωτώ και πάλι, κύριε Υπουργέ: Έχουν κλείσει τα θέματα των ελέγχων; Έχετε την πρόθεση να προωθήσετε άμεσα ένα σχέδιο, μια νομοθετική διάταξη γι’ αυτή τη φορολόγηση της διαφοράς μεταξύ των καταθέσεων και του φορολογητέου εισοδήματος.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρία συνάδελφε, παρακαλώ ολοκληρώστε τη φράση σας.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κλείνω με κάτι τελευταίο, κύριε Πρόεδρε.
Κι είναι θέμα τιμής προς τους Βουλευτές και το Κοινοβούλιο, να κατατίθενται οι καταστάσεις του 2010 και του 2011. Γιατί δεν κατατίθενται; Από τον Τύπο θα τα μαθαίνουμε όλα αυτά; 
Θα συνεχίσω με τις προτάσεις μου στη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ, κύριε Πρόεδρε.
 Όπως είχα απαντήσει, κύριε Πρόεδρε, στην ερώτηση της κυρίας Βουλευτού τον Αύγουστο, αυτές οι πληροφορίες, οι οποίες προήλθαν από την Τράπεζα της Ελλάδος δόθηκαν στη Γενική Γραμματεία Πληροφοριακών Συστημάτων για επεξεργασία. Είχαμε τα πρώτα αποτελέσματα της επεξεργασίας. Με βάση αυτήν την επεξεργασία προχωράει το ελεγκτικό έργο. 
Από εκεί και πέρα, για λόγους απορρήτου δεν μπορώ να σας δώσω ακριβείς πληροφορίες για το τελικό αποτέλεσμα. Σας διαβεβαιώνω, όμως, ότι υπάρχουν αρκετά καλά συμπεράσματα από την επεξεργασία. Υπάρχουν σημαντικές διαφορές μεταξύ δηλωθέντων και εμβασμάτων. Μάλιστα, οι ελεγκτικές αρχές, μέσα σε αυτό το διάστημα έκαναν μια μεγάλη επεξεργασία, διότι τα στοιχεία, όπως αρχικά είχαν δοθεί δεν περιελάμβαναν σε βάθος επεξεργασία φορολογικών δηλώσεων. 
Αυτή τη στιγμή, γνωρίζουμε τη φορολογική συμπεριφορά αυτών των ατόμων που έχουν αποστείλει εμβάσματα στο εξωτερικό και πλέον είμαστε σε θέση να έχουμε τον ολοκληρωμένο χάρτη για μια δεκαετία των δηλώσεών τους, έτσι ώστε να μπορέσουμε πλέον με ασφάλεια να θέσουμε την άποψη του δημοσίου, ότι εδώ υπάρχει πρόβλημα. Βεβαίως, στο επόμενο χρονικό διάστημα θα γίνουν συγκεκριμένα ελεγκτικά βήματα που περιγράφονται από τη νομοθεσία. 
Όσον αφορά το νομοθετικό πλαίσιο, στο οποίο αναφερθήκατε, υπάρχει νομοθετικό πλαίσιο βάσει του οποίου θα κινηθεί ο ελεγκτικός μηχανισμός. Εφόσον επιβεβαιωθεί, λοιπόν, ότι τα ποσά δεν έχουν δηλωθεί, αυτό το νομοθετικό πλαίσιο επιτρέπει την επιβολή ποινών, επιβολή φόρων και προσαυξήσεων. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κι εμείς ευχαριστούμε.
Κυρία συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
 Γνωρίζω, κύριε Υπουργέ, το νομοθετικό πλαίσιο. Όμως, εδώ και δυο χρόνια που υπάρχει δεν έχουμε καθόλου αποτελέσματα σε αυτού του είδους τις φορολογήσεις. Θεωρώ ότι αν χρειάζεται μια πρόσθετη ρύθμιση για να λειτουργήσει καλύτερα αυτό, θα πρέπει να την κάνετε. 
Είναι γεγονός, όμως, ότι σήμερα με τις προσπάθειες που καταβάλλουμε όλοι απ’ όλες τις πτέρυγες έχουν ανοίξει – και πολύ σωστά- όλα τα μέτωπα. Έχει ξεκινήσει, δηλαδή, και ο έλεγχος των πολιτικών προσώπων και η διαδικασία φορολόγησης ων καταθέσεων στην Ελβετία, στην οποία πήγατε κι εσείς πρότινος. Βέβαια, υπάρχουν ορισμένες διαδικασίες που πρέπει να ολοκληρωθούν. Για το λόγο αυτό, αποτέλεσμα θα έχουμε προς το τέλος του 2013. Έχουμε ακόμη και τη γενικότερη λίστα με τους πενήντα τέσσερις χιλιάδες και πλέον καταθέτες προς το εξωτερικό. Τουλάχιστον, γίνεται ο έλεγχος αυτών που έχουν βγάλει πάνω από ένα εκατομμύριο. Έχουμε, όμως, και πολλά άλλα θέματα.
Απ’ ό,τι γνωρίζουμε, όμως, οι υπηρεσίες του ΣΔΟΕ και ειδικότερα η Διεύθυνση που χειρίζεται τις ειδικότερες αυτές υποθέσεις μεγάλης φοροδιαφυγής έχει πάρα πολύ μικρό αριθμό προσωπικού. Πέρα δηλαδή, από τις άλλες δυσλειτουργίες του ΣΔΟΕ, τώρα πια προστίθεται και η αδυναμία να μπορέσει να ανταπεξέλθει σε όλες αυτές τις περιπτώσεις που έχουν συσσωρευτεί.
Κύριε Υπουργέ, είστε αρμόδιος πλέον γι’ αυτά τα θέματα και θα έπρεπε να μας δώσετε απάντηση αυτή τη στιγμή για όλες αυτές τις υποθέσεις που έχουν ανοίξει σε όλα αυτά τα μέτωπα. Πείτε μας, πώς έχετε διαρθρώσει την υπηρεσία σας κι αν είναι ικανή να κάνει όλο αυτό το έργο.
Γιατί, αν έρθουμε μετά από έξι μήνες ή δέκα μήνες να λέμε πάλι ότι δεν έφταναν οι υπάλληλοι, γιατί αυτοί πήγαν από εδώ και οι άλλοι από εκεί, δεν θα έχει πραγματικά τελειωμό αυτή η ιστορία με την ανάγκη της επιβολής, επιτέλους, φορολόγησης σε αυτά τα εισοδήματα.
Κύριε Υπουργέ, έχετε πλέον το σύνολο της «καυτής πατάτας», όπως λέει ο λαός, με τις αρμοδιότητες και για το ΣΔΟΕ. Κατά την επιστημονική προσέγγιση, έχετε πλέον την ολοκληρωμένη διαχείριση του θέματος. Έχετε όλες τις ευθύνες. Πρέπει, λοιπόν, να μας απαντήσετε και για το χρονοδιάγραμμα των ενεργειών σας και για το πώς θα ενισχυθούν οι ελεγκτικές ειδικές υπηρεσίες γι’ αυτές τις φορολογήσεις και εάν χρειάζεται περαιτέρω θωράκιση το νομοθετικό μας σύστημα, ούτως ώστε πράγματι να μπορούμε αυτές τις διαφορές άμεσα να τις φορολογούμε με το 40%, που προβλέπει ο προηγούμενος νόμος. 
Επαναλαμβάνω και πάλι ότι αυτό θα είναι ένα πρώτο ισοδύναμο. Θα είναι μία πρώτη ανακούφιση για τα δυσβάσταχτα βάρη στον ελληνικό λαό. Τέτοια ισοδύναμα, εάν τα αφαιρούμε, μπορούμε να αποφύγουμε τις μεγάλες περικοπές και τα δυσβάσταχτα βάρη, που υπάρχουν σήμερα από τα πρόσθετα μέτρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υφυπουργός Οικονομικών κ. Μαυραγάνης, προκειμένου να δευτερολογήσει.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ο ελεγκτικός μηχανισμός θα πρέπει να αναδιαρθρωθεί και έχουμε αρχίσει να κάνουμε τις πρώτες κινήσεις. 
Η πρώτη απόφαση που έχω υπογράψει πριν από λίγες ημέρες, είναι η μεταφορά των συνεργείων των ατόμων μεγάλου πλούτου, αυτών που ερευνούν ελεγκτές από τη Διεύθυνση Ελέγχων σε ειδικά ελεγκτικά κέντρα, έτσι ώστε να υπάρχει καλύτερος συντονισμός. Αυτοί μέσα από αυτά τα ελεγκτικά κέντρα –γιατί πρώτα ήταν κάπως διάσπαρτοι- θα μπορέσουν, ενισχυμένοι και με επιπλέον άτομα, να συνεχίσουν και να επαυξήσουν τον έλεγχο περιπτώσεων σαν και αυτές που αναφέραμε.
Η δεύτερη ενέργεια αφορά την ένταξη των ελεγκτών στο ελεγκτικό σύστημα. Σήμερα, οι ελεγκτές για κάποιους λόγους είναι πάρα πολύ λίγοι. Άρα, λοιπόν, θα εντάξουμε περίπου χίλιους ελεγκτές το επόμενο διάστημα, είτε παλαιότερους ελεγκτές είτε νέα παιδιά που έχουν τη διάθεση να μπουν στο Ελεγκτικό Σώμα, για να ενισχυθεί ακριβώς το Ελεγκτικό Σώμα.
Η τρίτη ενέργεια είναι να κοιτάξουμε τις ανάγκες του ΣΔΟΕ. Το ανέλαβα χθες και έχω κάποια θέματα που πρέπει να κοιτάξω για τη διάρθρωσή του, για τις υπηρεσίες του, τις ανάγκες του, ακριβώς για να μπορέσει να λειτουργήσει αποτελεσματικότερα και να έχει πλέον την πεποίθηση ο ελληνικός λαός ότι αυτό το Σώμα λειτουργεί κατά τον καλύτερο δυνατό τρόπο. Πιστεύω ότι θα έχουμε μέχρι το τέλος του χρόνου απτά αποτελέσματα από αυτές τις κινήσεις, τις οποίες έχουμε κάνει και ήδη συνεχίζουμε. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε.
Με την άδειά σας και με τη σύμφωνη γνώμη των Υπουργών θα συζητηθεί η τέταρτη με αριθμό 294/24-9-2012 επίκαιρη ερώτηση δευτέρου κύκλου της Βουλευτού Α´ Θεσσαλονίκης των Ανεξάρτητων Ελλήνων κ. Χρυσούλας-Μαρίας Γιαταγάνα προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την συγχώνευση της Κεντρικής Αγοράς Θεσσαλονίκης Α.Ε. (ΚΑΘ ΑΕ) με τον Οργανισμό Κεντρικών Αγορών και Αλιείας Α.Ε. (ΟΚΑΑ ΑΕ).
Στην ερώτηση της κ. Γιαταγάνα θα απαντήσει ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς.
Το λόγο έχει η συνάδελφος κ. Χρυσούλα-Μαρία Γιαταγάνα για δύο λεπτά.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Υπουργέ, όπως πληροφορηθήκαμε, προτίθεστε να συγχωνεύσετε την Κεντρική Αγορά Θεσσαλονίκης Α.Ε., που στο εξής θα αποκαλείται ΚΑΘ ΑΕ, με τον Οργανισμό Κεντρικών Αγορών και Αλιείας ΑΕ, που στο εξής θα αποκαλείται ΟΚΑΑ ΑΕ. Η ΚΑΘ ΑΕ είναι κερδοφόρα επιχείρηση και αποτελεί ενδιάμεσο κόμβο στο κανάλι της εφοδιαστικής αλυσίδας της αγοράς οπωρολαχανικών και κρεάτων. 
Στις ιδιόκτητες εγκαταστάσεις της, συνολικής έκτασης διακοσίων σαράντα επτά στρεμμάτων, λειτουργούν διακόσια ογδόντα καταστήματα λαχαναγοράς και είκοσι τέσσερα καταστήματα κρεαταγοράς. Ακόμα, λειτουργούν βοηθητικά καταστήματα, όπως κυλικεία, λογιστικά γραφεία, γραφεία μεταφορών, εργαστήριο και κτηνιατρική υπηρεσία, χημείο για την εξυπηρέτηση των εξαγωγών και υποκατάστημα της ΑΤΕ. Τέλος, στον ίδιο χώρο λειτουργούν το Α’ και το Β’ Τελωνείο Εισαγωγών – Εξαγωγών. 
Τα κυριότερα πλεονεκτήματα της ΚΑΘ ΑΕ είναι η μικρή απόστασή της από το λιμάνι Θεσσαλονίκης και η άμεση σύνδεσή της με την περιφερειακή οδό. Βάσει της θέσης της, αποτελεί κόμβο διακίνησης μεγάλων ποσοτήτων αγροτικών προϊόντων, κυρίως προς τη Βουλγαρία, αλλά και προς όλη τη Βαλκανική. Το 70% των εμπόρων που δραστηριοποιούνται στις εγκαταστάσεις της ΚΑΘ ΑΕ πραγματοποιούν εξαγωγές, τόσο σε κράτη μέλη της ΕΕ, όσο και σε τρίτες χώρες.
Η κερδοφορία της ΚΑΘ Α.Ε. αποτυπώνεται καθαρά στα δημοσιευμένα οικονομικά της στοιχεία. Εν μέσω κρίσης μάλιστα τα ταμειακά διαθέσιμά της αυξήθηκαν κατά 742.827 ευρώ το 2010 και 253.600 ευρώ το 2011. Τα ταμειακά διαθέσιμά της σήμερα ανέρχονται σε 7.000.000 ευρώ. Αντίθετα, ο ΟΚΑΑ Α.Ε. παρουσίασε μείωση των ταμειακών του αποθεμάτων για το 2011 κατά 4.568.432 ευρώ. 
Κατόπιν των ανωτέρω, ερωτάσθε: 
Γιατί γίνεται αυτή η συγχώνευση, όταν η ΚΑΘ Α.Ε. είναι μία κερδοφόρα εταιρία που δεν έχει επιδοτηθεί ποτέ από το κράτος, αντίθετα αποδίδει στο ελληνικό δημόσιο σημαντικά ποσά από ΦΠΑ, φόρο εισοδήματος και παράγει σημαντική προστιθέμενη αξία στην οικονομική ζωή όλης της Βόρειας Ελλάδας;
Μήπως σκοπός σας είναι να ωφελήσετε δια της συγχωνεύσεως αυτής τον ΟΚΑΑ ΑΕ σε βάρος της κερδοφόρου ΚΑΘ ΑΕ; Ποια είναι τα σχέδιά σας για τις θέσεις και τους όρους εργασίας των εργαζομένων στην ΚΑΘ ΑΕ;
Πώς δικαιολογείται ηθικά και πολιτικά μια τέτοια συγχώνευση, που θα συγκεντρώσει τα κέντρα λήψης αποφάσεων και διαχείρισης στην πρωτεύουσα, σε μία εποχή που είναι βέβαιο ότι η αποκέντρωση είναι η μόνη που μπορεί να συμβάλλει αποφασιστικά στην ανάπτυξη;
Τέλος, εάν παρ’ όλα αυτά προχωρήσετε στη συγχώνευση –η οποία σημειωτέον θα είναι καταστροφική και για τις δύο αγορές- γιατί το νέο σχήμα που θα προκύψει να μην έχει έδρα τη Θεσσαλονίκη;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κυρία συνάδελφε.
Το λόγο έχει ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Αθανάσιος Σκορδάς, για τρία λεπτά.
<Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, ο ισχυρισμός ότι συγχώνευση σημαίνει και κατάργηση ή βλάψιμο σε έναν οργανισμό είναι μία αντίληψη που δεν μας βρίσκει σύμφωνους και δεν έχει σχέση με την πραγματικότητα. Με καλή πίστη σας λέω ότι η συγχώνευση σε πολλές περιπτώσεις σημαίνει και μεγέθυνση. Ειδικά στην περίπτωση της ΚΑΘ θα μπορούσε να σημαίνει και διεύρυνση των δραστηριοτήτων της, με το να αναλάβει τη λειτουργία των ιχθυοσκαλών της Βορείου Ελλάδος. 
Εν πάση περιπτώσει, η συζήτηση που γίνεται για τη συγχώνευση διαφόρων οργανισμών -και μιλώ γενικότερα τώρα, όχι αυστηρά για την περίπτωση της ΚΑΘ- δεν αποσκοπεί στο να βλάψει κανέναν. Αποσκοπεί σε οικονομίες κλίμακας, σε ομογενοποίηση πολιτικών που ασκούνται σε όμοιους ή συναφείς τομείς και βεβαίως αποσκοπεί στην ανάγκη εξορθολογισμού της λειτουργίας του κράτους. Είναι αυτονόητο ότι τα ιδιαίτερα χαρακτηριστικά κάθε περίπτωσης μελετώνται και έτσι ακριβώς θα γίνει και για την περίπτωση της ΚΑΘ και του ΟΚΑΑ.
Σε ό,τι αφορά τα υπόλοιπα ερωτήματα, επιτρέψτε μου με πολύ σεβασμό να πω ότι είναι άκρως αναχρονιστική η αντίληψη που λέει ότι δήθεν υπάρχει μία τάση αδικίας μίας περιοχής της χώρας προς όφελος μιας άλλης. Νομίζω ότι πρέπει να τελειώσουμε με την παραφιλολογία για το δήθεν κράτος των Αθηνών. Αν στις προθέσεις μας ήταν να αδικήσουμε τη Θεσσαλονίκη, όπως ακριβώς ισχυρίζεται η κυρία Βουλευτής στην ερώτησή της, πείτε μας πώς εξηγείτε την απόφασή μας να ορίσουμε τη Θεσσαλονίκη ως έδρα του ενοποιημένου φορέα εξωστρέφειας και της συγχώνευσης ΔΕΘ HELEXPO και ΟΠΕ; Πιστεύω ότι αυτό αποδεικνύει από μόνο του το ότι δεν υπάρχει τέτοια πρόθεση στην Κυβέρνηση.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Η κυρία συνάδελφος έχει το λόγο για τρία λεπτά.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, ήθελα να πω στον κύριο Υπουργό το εξής: Η μπάλα παίζεται στο γήπεδο και όχι στην εξέδρα. Εγώ θα ήθελα να απαντήσετε συγκεκριμένα για το τι θα κάνετε με την ΚΑΘ ΑΕ. Δεν μας απαντήσατε συγκεκριμένα. Αοριστολογίες, όπως πάντα. Ξέρετε οι συγχωνεύσεις επιχειρήσεων έχουν αποτέλεσμα, μόνο όταν πραγματοποιούνται με ορθά κοινωνικά και οικονομικά κριτήρια και όχι με νεοφιλελεύθερους οικονομικούς τσαρλατανισμούς, που μόνο στόχο έχουν την ευημερία των αριθμών.
Εδώ, στη συγκεκριμένη περίπτωση, λοιπόν, διαπιστώνουμε ότι υπάρχουν σοβαρές διαφορές μεταξύ των δύο αγορών, όπως σας είπα προ ολίγου και αυτές είναι: Η γεωγραφική θέση και η απόσταση μεταξύ των δύο αυτών αγορών -το παραβλέπετε αυτό- η δομή και τα χαρακτηριστικά των αγορών στις οποίες απευθύνονται οι έμποροι που δραστηριοποιούνται στις δύο αυτές αγορές, η εγγύτητα σε πελάτες εξωτερικών αγορών και η διεισδυτικότητα σε γειτονικές χώρες, ο κύκλος εργασιών και η κερδοφορία, τα διαθέσιμα αποθεματικά και οι ελλείψεις σε υλικοτεχνική υποδομή. 
Εάν, λοιπόν, προβείτε σε συγχώνευση, στο ΔΣ του ενοποιημένου φορέα θα πρέπει να υπάρξει συμμετοχή εκπροσώπων και των δύο αγορών, εκπρόσωποι εργαζομένων και εκπρόσωποι συνδέσμων εμπόρων, η οποία θα επιβαρύνει τον προϋπολογισμό του νέου φορέα με νέα έξοδα μετακινήσεων. Τα διαθέσιμα αποθεματικά των δύο αγορών έχουν προέλθει από τις επαγγελματικές δραστηριότητες των εμπόρων των δύο αγορών. Είναι προφανές ότι η αξιοποίησή τους θα αποτελέσει ένα πρόσθετο σημείο τριβής στο διοικητικό συμβούλιο της νέας δομής. 
Το θέμα μας είναι το εξής και θα σας καταθέσω τα οικονομικά στοιχεία και των δύο αγορών. Εσείς, κύριε Υπουργέ, προβήκατε πριν από ένα χρόνο περίπου στη συγχώνευση του ΟΚΑΑ με τις ιχθυοκαλλιέργειες. Από αυτή τη συγχώνευση τι προήλθε; Ωφελήθηκε καθαρά ο ΟΚΑΑ, ο οποίος ήταν υπερχρεωμένος, δεν πλήρωνε καν τη συμμετοχή που έπρεπε να πληρώνει στο κράτος και ηδυνήθη να πληρώσει τη συμμετοχή του αυτή μόλις φέτος από τα αποθεματικά που είχαν οι ιχθυοκαλλιέργειες. Επίσης, μπόρεσε να πληρώσει δάνειο 4,5 εκατομμυρίων, που είχε πάρει, από τα αποθεματικά των ιχθυοκαλλιεργειών. 
Αυτό, λοιπόν, θέλετε να κάνετε και με την ΚΑΘ Α.Ε.; Αυτό επιδιώκετε; Και βεβαίως, θα πρέπει να λάβετε υπόψη σας ότι δεν ωφελείται καθόλου, αντίθετα βλάπτεται πάρα πολύ ο βορειοελλαδίτικος χώρος, όταν προβαίνετε σε τέτοιες συγχωνεύσεις.
Όσον αφορά δε, τη ΔΕΘ, κλπ., που μας είπατε τώρα, έχουν συγχωνευτεί εδώ και καιρό και ουδεμία, κατά τη γνώμη μου, σχέση έχει η συγκεκριμένη συγχώνευση με αυτή στην οποία αναφέρθηκα. 
Γι’ αυτό σας επαναλαμβάνω ότι η μπάλα παίζεται στο γήπεδο και όχι στην εξέδρα. Να μου απαντάτε συγκεκριμένα.
(Στο σημείο αυτό η Βουλευτής κ. Χρυσούλα-Μαρία Γιαταγάνα καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Καταρχάς, δεν ήθελα να πάει η κουβέντα στο αν είναι υγιής ή μη υγιής ο ένας εκ των δύο φορέων. Και οι δύο φορείς, σας λέω, λοιπόν, πολύ υπεύθυνα, είναι υγιείς οικονομικά. Και οι δύο φορείς για πρώτη φορά έδωσαν μέρισμα στο μέτοχο, που είναι το ελληνικό δημόσιο, φέτος. Αυτό δεν προέκυψε λόγω της συγχώνευσης των ιχθυοσκαλών. Οι ιχθυόσκαλες δίνουν έσοδα, επίσης, για πρώτη φορά στο δημόσιο και στον οργανισμό από το τελευταίο τρίμηνο και αυτό γιατί μέχρι τώρα λειτουργούσαν σε ένα πλαίσιο, το οποίο δεν ήταν καθόλου μέσα στο πλαίσιο της σωστής οικονομικής λειτουργίας και της αξιολόγησης και της αξιοποίησης των εσόδων τους. 
Σε κάθε περίπτωση, ξαναλέω ότι η συζητούμενη συγχώνευση είναι υπό μελέτη. Δεν μπορώ να σας πω αυτή τη στιγμή αν θα καταλήξουμε στα να γίνει ή να μην γίνει. Πολλά από αυτά τα οποία είπατε είναι βάσιμα και εξετάζονται, δεν πρέπει, όμως, σε καμία περίπτωση αυτή η κουβέντα να γίνει πάνω στη βάση του εάν θέλει να αδικήσει κανείς τη Θεσσαλονίκη ή όχι. Δεν υπάρχει τέτοια σκέψη. Όλες οι περιοχές της χώρας είναι ελληνικό έδαφος και ως ελληνικό έδαφος μας απασχολούν και βοηθάμε στην ανάπτυξή τους. Όλα τα άλλα, επιτρέψτε μου να πω, είναι φτηνά, μικροπολιτικά και δεν βοηθάνε στον εκσυγχρονισμό της χώρας. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία σαράντα τέσσερις μαθητές και μαθήτριες και δύο εκπαιδευτικοί από το 2ο Δημοτικό Σχολείο Νέας Χαλκηδόνας.
Η Βουλή τούς καλωσορίζει.
	(Χειροκροτήματα απ’ όλες τις πτέρυγες της Βουλής)
Προχωρούμε στη τέταρτη με αριθμό 296/24-9-2012 επίκαιρη ερώτηση πρώτου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τους Υπουργούς Περιβάλλοντος, Ενέργειας και Κλιματικής Αλλαγής και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αποκρατικοποίηση της ΔΕΗ. 
Θα απαντήσει ο Υφυπουργός κ. Ασημάκης Παπαγεωργίου.
Το λόγο έχει η κ. Μακρή για να μας αναπτύξει την ερώτησή της.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, ένα από τα σοβαρότερα ζητήματα που καλείται να διαχειριστεί η Κυβέρνησή σας είναι η αποκρατικοποίηση της ΔΕΗ. Αν και η διαδικασία κακώς λαμβάνει χώρα, εσείς προχωράτε ακάθεκτοι στην εκποίηση του μεγαλύτερου πυλώνα της οικονομίας και της ενεργειακής αυτάρκειας της χώρας. 
Είναι ανάγκη να ενημερώσετε τη Βουλή των Ελλήνων, σχετικά με το σχεδιασμό που έχετε για την αποκρατικοποίηση της επιχείρησης, σε σχέση με το ποιες μονάδες πρόκειται να πουλήσετε, αν θα εκποιήσετε και τα υδροηλεκτρικά εργοστάσια, ποια θα είναι η τιμή πώλησης αυτών και με ποιο χρονοδιάγραμμα θα προχωρήσει η όλη διαδικασία, τι πρόκειται να πουληθεί, πώς και πότε. 
Επίσης, οφείλετε να διευκρινίσετε αν θα υπάρξουν αλλαγές στις εργασιακές σχέσεις μέσα στην επιχείρηση και τι μέλλει γενέσθαι με το επενδυτικό πρόγραμμα, όπως, λόγου χάριν, η πορεία της κατασκευής της μονάδας Πτολεμαΐδα 5, η οποία έχει καταντήσει πλέον κωμικοτραγικό σήριαλ, ή το μεγαλύτερο φωτοβολταϊκό πάρκο του κόσμου στην Κοζάνη, που έχει μείνει μόνο στα λόγια του τότε Πρωθυπουργού κ. Παπανδρέου. Δημοσιεύματα, επίσης, αναφέρουν ότι το φωτοβολταϊκό πάρκο της Μεγαλόπολης δεν θα κατασκευαστεί ποτέ.
Ποια είναι η αλήθεια, κύριε Υπουργέ, για το επενδυτικό πρόγραμμα της ΔΕΗ; Μήπως θα το θυσιάσετε προς τιμή των ταγών της τρόικας; Τα σενάρια που έχουν διαρρεύσει στον Τύπο είναι ποικίλα και δυστυχώς, διαμορφώνουν αρνητική γνώμη για τη χώρα και την επιχείρηση, αφού το φαινόμενο αυτό καταδεικνύει προχειρότητα στο σχεδιασμό, αλλά και έλλειψη αξιοπιστίας στους επενδυτές. Τι κρύβει η άκρατη σεναριολογία επί δύο έτη και ποιος θα πληρώσει τη ζημιά που υφίσταται η επιχείρηση; Μήπως έγιναν εσκεμμένες ενέργειες από τους προηγούμενους για την υποτίμησή της; Ποιος αξιόπιστος επιχειρηματίας και επενδυτής θα δεχθεί να αγοράσει μία επιχείρηση που έχει χάσει το κύρος της λόγω της συνεχιζόμενης έλλειψης ρευστότητας; Ποιος θα πουλούσε μία επιχείρηση  με σοβαρές προοπτικές με τη χαμηλότερη χρηματιστηριακή τιμή όλων των εποχών; 
Ένα σοβαρό θέμα επίσης που απασχολεί όλους τους εργαζόμενους στην επιχείρηση είναι η επόμενη μέρα στις εργασιακές σχέσεις. Η συνεχιζόμενη πτώση των μισθών στην επιχείρηση, οι περικοπές των επιδομάτων και η ένταξη των ασφαλισμένων στον ΕΟΠΥΥ έχουν δημιουργήσει πολλά προβλήματα, αλλά και αβεβαιότητα στους εργαζόμενους. Θα παραμείνουν οι ίδιοι μισθοί, τα επιδόματα και η παροχή ιατροφαρμακευτικής περίθαλψης;	 
Κύριε Υπουργέ, πέραν των όσων προανέφερα, η αλλαγή του καθεστώτος στην αγορά ηλεκτρικής ενέργειας θα φέρει αλλαγές και στην τιμολογιακή πολιτική της επιχείρησης. Είναι λογικό να υπάρξουν μεταβολές, που πολύ πιθανόν να είναι...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κυρία συνάδελφε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: ... των τιμολογίων, οικιακού και όχι μόνο. 
Ποια μέτρα θα πάρετε, ώστε να διασφαλιστεί η φθηνή ηλεκτρική ενέργεια για τα φτωχά και μέσα νοικοκυριά της χώρας; Έχετε προνοήσει, ώστε να αποφευχθούν κινήσεις αισχροκέρδειας από την πλευρά των ιδιωτών ή θα έχουμε ένα ακόμα φιάσκο, όπως το σκάνδαλο της «ENERGA POWER» και των άλλων εταιρειών που έφαγαν τα λεφτά της επιχείρησης;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΣΗΜΑΚΗΣ ΠΑΠΑΓΕΩΡΓΙΟΥ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Θα ήθελα, κατ’ αρχάς, να σας πω ότι σήμερα βιώνουμε μια εξαιρετικά δύσκολη κατάσταση -ούτως ή άλλως το γνωρίζουμε όλοι- που έχει οδηγήσει σε μια μεγάλη προσπάθεια αναστροφής του κλίματος, με μεγάλες θυσίες του ελληνικού λαού. Γίνονται σοβαρά βήματα για τη δημοσιονομική εξυγίανση της χώρας –το ξέρετε- και βεβαίως γίνεται προσπάθεια να μπουν αναπτυξιακές και σαφώς αντιυφεσιακές πολιτικές. Στο πλαίσιο αυτό δίνουμε ιδιαίτερη έμφαση στα διαρθρωτικά μέτρα και στην επιτάχυνση των διαδικασιών των αποκρατικοποιήσεων, ακόμη και με νομοθετικές παρεμβάσεις για την άρση των εκκρεμοτήτων που εμποδίζουν την υλοποίησή τους. 
Πιο συγκεκριμένα όμως, για να μιλήσουμε για τη ΔΕΗ: Η αποκρατικοποίηση της ΔΕΗ είναι αναγκαία, όχι γιατί αποτελεί συμβατική υποχρέωση, αλλά γιατί ένα οργανωμένο και σύγχρονο μοντέλο αποκρατικοποίησης μπορεί να αποφέρει τεράστια οφέλη και για την οικονομία και για τους τελικούς καταναλωτές. 
Οι δυνατότητες που προσφέρονται από μία σωστά σχεδιασμένη αποκρατικοποίηση της ΔΕΗ είναι πολλαπλές:
Πρώτον, θα προκύψουν έσοδα, όχι μόνο για τα δημόσια οικονομικά, αλλά και για την ίδια τη ΔΕΗ, που θα την βοηθήσουν και θα της επιτρέψουν να πραγματοποιήσει τις απαραίτητες επενδύσεις που χρειάζεται για την ανάπτυξη και την ισχυροποίησή της.
Δεύτερον, θα συνεισφέρει στην απελευθέρωση της αγοράς ενέργειας, θα οδηγήσει δηλαδή στον εξορθολογισμό και συνακολούθως στη μείωση του κόστους για τον τελικό καταναλωτή.
Τρίτον, θα ενισχύσει τα δημόσια έσοδα και θα μειώσει τις πιέσεις στα δημόσια οικονομικά. 
Και τέταρτον, θα φέρει νέες επενδύσεις, χωρίς επιβάρυνση του κρατικού προϋπολογισμού, πράγμα το οποίο σημαίνει και ανάπτυξη με νέες θέσεις εργασίας. 
Ασφαλώς, η στρατηγικού χαρακτήρα απελευθέρωση της ενέργειας και η αποκρατικοποίηση της ΔΕΗ θα γίνει με προσοχή, σύννομα, με σεβασμό στις ευρωπαϊκές οδηγίες και με προσαρμογή του ρυθμιστικού πλαισίου, έτσι ώστε η μετάβαση στην τελική κατάσταση να γίνει ομαλά και για τη ΔΕΗ και για την αγορά ενέργειας. 
Για τη ΔΕΗ και για κάθε αποκρατικοποίηση στον ενεργειακό τομέα το τίμημα δεν είναι το μόνο κριτήριο -Το συζητήσαμε και εχθές- αλλά πρέπει να συνυπολογιστούν κυρίως η εθνική ενεργειακή στρατηγική και η εξασφάλιση του δημοσίου συμφέροντος. Η αποκρατικοποίηση της ΔΕΗ δεν είναι για εμάς ταμειακή μόνο, δηλαδή να καλύψουμε κάποια τρύπα του ελλείμματος. Είναι κυρίως αναπτυξιακή και ουσιαστική, ώστε να αντιμετωπίσουμε έγκαιρα τις μεγάλες προκλήσεις που έρχονται στον τομέα της ενέργειας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Όσον αφορά στο μοντέλο αποκρατικοποίησης της ΔΕΗ -ολοκληρώνω, κύριε Πρόεδρε- το χρονοδιάγραμμα και οι συγκεκριμένες λεπτομέρειες υλοποίησης είναι πρόωρο να ανακοινωθούν. Από την πλευρά μας πάντως, ο σχεδιασμός περιλαμβάνει τρεις βασικούς άξονες:
Πρώτον, η αποκρατικοποίηση πρέπει να γίνει οργανωμένα και όχι αποσπασματικά. 
Δεύτερον, πρέπει να διασφαλίζει το δημόσιο συμφέρον.
Και τρίτον, πρέπει να διαφυλάσσει τα συμφέροντα της επιχείρησης, ώστε να παραμείνει μία μεγάλη εταιρία.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς.
Κυρία συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Υπουργέ, επειδή οι ανάγκες τις χώρας σε ενέργεια είναι συγκεκριμένες και η χώρα δεν μπορεί να είναι ενεργειακά έρμαιο του κάθε ιδιώτη,  θα πρέπει να διασαφηνίσετε ακριβώς τι και πώς θα πουληθεί, ώστε να γνωρίζει ο ελληνικός λαός σε ποιο ενεργειακό πλαίσιο κινείται η χώρα. Είναι απαράδεκτο να μην γνωρίζουμε και να μην υπάρχει στρατηγικός σχεδιασμός για την αποκρατικοποίηση, την οποία προτίθεστε να κάνετε. Δεν  μπορεί, αύριο-μεθαύριο, αν ο ιδιώτης πτωχεύσει ή αποφασίσει να εγκαταλείψει την επένδυση, οι Έλληνες πολίτες να βρεθούν εκτεθειμένοι σε κάθε απόφαση ενός τρίτου.
Επίσης, είναι πάρα πολύ σοβαρό το επενδυτικό πλαίσιο, το οποίο θα έπρεπε να υπάρχει και όχι να μελετάτε, πού θα κινηθεί η ΔΕΗ. Πρέπει να είναι καταρτισμένο και διασαφηνισμένο, γιατί ήδη έχουν δρομολογηθεί οι διαδικασίες, όπως γνωρίζετε για την Πτολεμαΐδα 5, της οποίας η επένδυση έχει σταματήσει. Τι συμβαίνει λοιπόν, με αυτή την μεγάλη επένδυση, η οποία θα δώσει μία πολύ μεγάλη πνοή;
Επίσης, για τις εργασιακές σχέσεις είναι πάρα πολύ σημαντικός ο σχεδιασμός σε περίπτωση αποκρατικοποίησής της, για το ποιο θα είναι το μέλλον των εργαζομένων, καθώς όπως γνωρίζετε και ο ίδιος υπάρχουν εργαζόμενοι στα ορυχεία και τα ΑHΣ, οι οποίοι δουλεύουν κάτω από σκληρές συνθήκες και είναι απλήρωτοι από τους εργολάβους, οι οποίοι στις πλάτες της ΔΕΗ «κάνουν πάρτι».
Επίσης, για τα τιμολόγια, τις λανθασμένες κινήσεις δεν θα πρέπει να τις πληρώσει ο Έλληνας καταναλωτής. Έχει δικαίωμα στη φτηνή ενέργεια. Και μη λαϊκίζουμε με το γεγονός της ακριβής ενέργειας στην Ευρώπη, γιατί στην Ευρώπη δεν μετατράπηκαν χιλιάδες στρέμματα σε κρανίου τόπο, όπως στη Δυτική Μακεδονία, ούτε επί σαράντα χρόνια μία επιχείρηση αξιοποιούσε το φυσικό πλούτο, χωρίς καμμία ανταπόδοση. Ακόμη και σήμερα, το πλαίσιο της απόδοσης είναι ανεπαρκές και θα επανέλθουμε σε αυτό με κάποια άλλη παρέμβαση.
Ένα άλλο μεγάλο ζήτημα είναι η επαναπόδοση στην τοπική κοινωνία των εδαφών που έχει απαλλοτριώσει η ΔΕΗ. Με νόμο του 2001 αυτά τα εδάφη, μετά τη χρήση τους περνάνε στην κυριότητα της ΔΕΗ. Μετά την αποκρατικοποίηση, θα παραμείνουν κτήμα του ιδιώτη; Εφόσον η επιχείρηση χάσει το δημόσιο χαρακτήρα της, χάνει ουσιαστικά και ορισμένα από τα πλεονεκτήματα που είχε και ως προς τις αποζημιώσεις και ως προς τις χρήσεις δημόσιας και ιδιωτικής γης. 
Κύριε Υπουργέ, το μεγάλο λάθος είναι ότι εδώ και δεκαετίες δεν έγινε ένα οργανωμένο συμμάζεμα της επιχείρησης και δεν υπήρξε μια ουσιαστική αναπτυξιακή πορεία, ένα νοικοκύρεμα που θα έδινε τη δυνατότητα στην επιχείρηση να παραμείνει βιώσιμη ακόμη και σε αυτές τις δύσκολες εποχές και στην κρίση που διανύουμε. 
Είναι απαράδεκτο, η μεγαλύτερη στρατηγική επιχείρηση ενέργειας της χώρας να απειλείται από έλλειψη ταμειακής ρευστότητας, από σπατάλες, αλλά και από ανεπάρκεια στρατηγικού σχεδιασμού, που θα την καθιστούσε ενεργειακό παίχτη στα Βαλκάνια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε την κ. Μακρή. 
Ορίστε, κύριε Υπουργέ, έχετε το λόγο για τη δευτερολογία σας.</ChairmanSpeech>
<Speech><Parlmember>ΑΣΗΜΑΚΗΣ ΠΑΠΑΓΕΩΡΓΙΟΥ</Parlmember> (Υφυπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Για τη Μονάδα 5 –να ξεκινήσω από αυτό- όπως σας είπα και χθες, ξεκίνησε ήδη η μελέτη υλοποίησής της. Αυτή η μελέτη, όπως ξέρετε, θα διαρκέσει περίπου δύο χρόνια. 
Στο θέμα όμως ουσίας που έχετε βάλει, δηλαδή της αποκρατικοποίησης, πρέπει να σας πω ότι εμείς, ως σημερινή Κυβέρνηση, κάνουμε πάρα πολύ σοβαρές προσπάθειες και συνυπολογίζουμε όλα τα δεδομένα, όπως ανέφερα και προηγουμένως, ώστε να προχωρήσουμε στην αποκρατικοποίηση της ΔΕΗ με έναν οργανωμένο και επιτελικό σχεδιασμό. 
Ήδη, όπως είπα, ειδικά στον τομέα της ενέργειας, οι εταιρείες που είναι προς αποκρατικοποίηση έχουν αναλάβει –μαζί με άλλα σχέδια- την υλοποίηση μιας συγκεκριμένης εθνικής στρατηγικής που αφορά σε διεθνείς συνεργασίες, σε εσωτερική ανάπτυξη υποδομών και δικτύων, αλλά και στην εφαρμογή των ευρωπαϊκών στρατηγικών, τις οποίες έχουμε συνυπογράψει τα τελευταία χρόνια, όπως είναι η ασφάλεια τροφοδοσίας για την Ευρώπη. 
Έτσι, λοιπόν, εκτός από τα ποσοτικά κριτήρια τα οποία θα τεθούν, για εμάς σαφέστατα τίθενται και ποιοτικά κριτήρια, ώστε το τίμημα να είναι μεν μια βασική παράμετρος σε αυτή την υπόθεση, στην αποκρατικοποίηση, αλλά θα πρέπει να είναι ανάλογο της αξίας των εταιρειών. 
Πάντως, σε κάθε περίπτωση –και δεν χρειάζεται να ανακαλύψουμε τον τροχό σε αυτή την υπόθεση- υπάρχει η προηγούμενη ευρωπαϊκή και διεθνής εμπειρία αποκρατικοποιήσεων με μεγάλη επιτυχία, πράγμα το οποίο σημαίνει ότι έχουμε παραδείγματα εταιρειών, οι οποίες έγιναν ακόμη υγιέστερες και ακόμη  μεγαλύτερες μετά την αποκρατικοποίησή τους και με μεγάλη ωφέλεια, τόσο για το δημόσιο όσο και τις ίδιες, κάτι το οποίο σκοπεύουμε απόλυτα να αξιοποιήσουμε. 
Πρόσφατα μάλιστα, η απόφαση του Ευρωπαϊκού Δικαστηρίου για την υπόθεση των ελληνικών λιγνιτών, όπως ξέρετε, έδωσε μια καινούργια οπτική -αν θυμάστε το είχα πει και δημοσίως- στην κατεύθυνση ώστε να έχουμε ένα καινούργιο, σύγχρονο και αποδοτικό μοντέλο αποκρατικοποίησης για τη ΔΕΗ. Σε αυτό, λοιπόν, το πλαίσιο, σύμφωνα δηλαδή με τα επιτυχημένα διεθνή πρότυπα, συζητάμε και μελετούμε το πώς ακριβώς θα γίνει. Οι λεπτομέρειες, οι νόρμες ή οι όροι της αποκρατικοποίησης είναι ήδη στο σχεδιασμό και όταν έλθει εκείνη η ώρα θα τα πούμε σε εκτενή συζήτηση. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό. 
Η πέμπτη με αριθμό 310/24-9-2012 επίκαιρη ερώτηση πρώτου κύκλου του Βουλευτή Β´ Αθήνας του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με τα Φυσικά Πρόσωπα που είναι Ομολογιούχοι του Ελληνικού Δημοσίου και &#160;εντάχθηκαν στο PSI+, δεν συζητείται λόγω κωλύματος του κυρίου Υπουργού και διαγράφεται. 
Η έβδομη με αριθμό 306/24-9-2012 επίκαιρη ερώτηση πρώτου κύκλου του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τους Υπουργούς Εσωτερικών και Οικονομικών, σχετικά με την καταβολή των δεδουλευμένων στους ιδιοκτήτες μαθητικών λεωφορείων και ταξί, δεν συζητείται λόγω κωλύματος του κυρίου Υπουργού και διαγράφεται. 
Θα συζητηθεί τώρα η δεύτερη με αριθμό 314/24-9-2012 επίκαιρη ερώτηση δεύτερου κύκλου της Βουλευτού Τρικάλων του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Παναγιώτας Δριτσέλη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την υπαγωγή των ιδιωτικών εκπαιδευτικών στο Ενιαίο Μισθολόγιο – Βαθμολόγιο. 
Ορίστε, κυρία συνάδελφε, έχετε το λόγο για δυο λεπτά, για να αναπτύξετε την ερώτησή σας.</ChairmanSpeech> 
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, επανερχόμαστε σε ένα θέμα, για το οποίο η ηγεσία του Υπουργείου Παιδείας είχε κληθεί να απαντήσει και για το οποίο είχαν γίνει και κάποιες δημόσιες δεσμεύσεις περίπου πριν δυο μήνες σε αυτήν εδώ την Αίθουσα. 
Συγκεκριμένα, λίγες μέρες πριν ήρθε στο φως της δημοσιότητας έγγραφο υπογεγραμμένο από τον Υπουργό Παιδείας κ. Αρβανιτόπουλο, όπου αναφέρεται ότι η γνωμοδότηση με αριθμό 214/2012, σχετικά με θέματα που αφορούν την ιδιωτική εκπαίδευση, έχει γίνει δεκτή και έτσι εντάσσονται στο Ενιαίο Μισθολόγιο-Βαθμολόγιο οι ιδιωτικοί εκπαιδευτικοί. 
Εντούτοις, για το ίδιο θέμα έχει συζητηθεί επίκαιρη ερώτηση στις 26 Ιουλίου, από Βουλευτή μάλιστα κόμματος που μετέχει στην Κυβέρνηση, από την κ. Ρεπούση, στην οποία ο Υφυπουργός κ. Παπαθεοδώρου δήλωνε ότι θα προχωρήσει σε διάλογο, δεδομένων και των δύσκολων συνθηκών που διέπουν αυτήν τη στιγμή τη χώρα και απαιτούν συναίνεση και πνεύμα συνεργασίας. Οι ίδιες διαβεβαιώσεις δόθηκαν από τον κύριο Υφυπουργό και σε συνάντησή του με εκπροσώπους της ΟΙΕΛΕ, χωρίς ωστόσο να υλοποιηθεί ποτέ αυτός ο διάλογος. 
Για το ιστορικό της υπόθεσης, η γνωμοδότηση του Νομικού Συμβουλίου του Κράτους για την υπαγωγή των ιδιωτικών εκπαιδευτικών στο Ενιαίο Μισθολόγιο είχε γίνει κατ’ αρχάς δεκτή από τον κ. Μπαμπινιώτη λίγο πριν τις εκλογές, για να παγώσει από την Υπηρεσιακή Υπουργό κ. Κιάου, καθώς εγείρονταν σοβαρά νομικά θέματα. Γι’ αυτό, εξάλλου, υπήρξε και η δέσμευση για διάλογο, προτού παρθούν ειλημμένες αποφάσεις. 
Σημαντικό, επίσης, ζήτημα είναι και ο τρόπος υπαγωγής των εκπαιδευτικών στο ενιαίο μισθολόγιο, καθώς δεν υπάρχει μέχρι στιγμής καμμία λήψη απόφασης συγκρότησης υπηρεσιακών συμβουλίων, για να δοθούν οι βαθμοί στους εκπαιδευτικούς και αυτή η απόδοση γίνεται από τα ιδιωτικά εκπαιδευτήρια. 
Συνεπώς, καταλαβαίνουμε ότι η απόδοση βαθμών από τα λογιστήρια των ιδιωτικών εκπαιδευτηρίων καθιστά κατ’ αρχήν αντιποίηση αρχής, αλλά και ανακολουθία μεταξύ των πρακτικών που ακολουθήθηκαν και των δεσμεύσεων που ακούστηκαν και δημοσίως και κατ’ ιδίαν με τους εκπροσώπους. 
Τέλος, πέρα από τους μισθούς, θα ήταν αμέλεια από τη μεριά μας να μην επισημάνουμε το γεγονός ότι η εν λόγω εξέλιξη θα έχει και πολύ σημαντικό αρνητικό αντίκτυπο στα δημόσια ταμεία, καθώς θα αφαιρεθούν από αυτά περίπου 20 εκατομμύρια ευρώ ανά έτος, οπότε οι μόνοι που κερδίζουν εν προκειμένω είναι οι ιδιοκτήτες των σχολείων και κανένας άλλος. 
Επειδή, λοιπόν, κύριε Υπουργέ, είναι πολιτικά και ηθικά απαράδεκτος ο εμπαιγμός των ιδιωτικών εκπαιδευτικών και επειδή επιχειρείται η καταπάτηση των εργασιακών και μισθολογικών δικαιωμάτων, θα θέλαμε να ρωτήσουμε εάν έχετε σκοπό να αναιρέσετε την απόφαση με την οποία ανοίγει ο δρόμος για την υπαγωγή των ιδιωτικών εκπαιδευτικών στο Ενιαίο Μισθολόγιο και επίσης, εάν σκοπεύετε να σταματήσετε άμεσα την παράνομη μισθοδοσία των ιδιωτικών εκπαιδευτικών με βαθμούς που δεν τους έχουν αποδοθεί από το αντίστοιχο Υπουργείο μέχρι να ολοκληρωθεί ο τριμερής διάλογος. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Το λόγο έχει τώρα ο Υπουργός κ. Αρβανιτόπουλος για να απαντήσει. 
Κύριε Υπουργέ, έχετε το λόγο για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας, Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε. 
Κυρίες και κύριοι συνάδελφοι, πρώτον, οι διατάξεις που εφαρμόστηκαν ή και εφαρμόζονται στους δημοσίους εκπαιδευτικούς, δηλαδή και εκείνη περί μισθολογικής και βαθμολογικής κατάταξης και εξέλιξης των εκπαιδευτικών πρωτοβάθμιας και δευτεροβάθμιας δημόσιας εκπαίδευσης λόγω ρητής παραπομπής σε αυτήν των κρίσιμων διατάξεων των άρθρων 34, παράγραφος 1 και 36, παράγραφος 1 του ν. 682/1977, είναι άμεσα εφαρμοστέες και στους ιδιωτικούς εκπαιδευτικούς. 
Δεύτερον, οι νόμιμες αποδοχές των ιδιωτικών εκπαιδευτικών ακολουθούν αναγκαστικά αυτές των δημοσίων, όπως αυτές διαμορφώνονται με τις ισχύουσες εκάστοτε διατάξεις και είναι εφαρμοστέες ευθέως αφότου ίσχυσαν. Και μιλάω για τις διατάξεις των ν. 3833/2010, 3986/2011, 4002/2011 και 4024/2011 με όλα τα μισθολογικά που συνεπάγονται. 
Αυτό είναι το θεσμικό πλαίσιο και κανείς δεν μπορεί να το αμφισβητήσει. 
Τώρα, η ΟΙΕΛΕ για θεμιτούς λόγους, που έχουν να κάνουν πάντοτε με τη βελτίωση των μισθών των ιδιωτικών εκπαιδευτικών και των συνθηκών που εργάζονται αμφισβήτησε αυτό το νομικό πλαίσιο. 
Γι’ αυτόν το λόγο, λοιπόν, έγινε ερώτηση από τον τότε Υπουργό Παιδείας την 21η Μαρτίου 2012 στο Νομικό Συμβούλιο του Κράτους. Αυτή η ερώτηση εξετάστηκε στο Γ΄ Τμήμα του Νομικού Συμβουλίου του Κράτους για την ορθότητα ή όχι του αιτήματος της ΟΙΕΛΕ, αλλά και γενικότερα για το εφαρμοστέο νομικό πλαίσιο. Η απάντηση ήταν ομόφωνη. Το Νομικό Συμβούλιο του Κράτους απεφάνθη ομόφωνα στη συνεδρίαση της 9ης Απριλίου ότι οι νόμιμες αποδοχές, αλλά και το βαθμολόγιο και όλα τα συναφή των ιδιωτικών εκπαιδευτικών ακολουθούν αναγκαστικά αυτά των δημοσίων εκπαιδευτικών. 
Αυτή η γνωμοδότηση του Νομικού Συμβουλίου του Κράτους έγινε δεκτή, όπως είπατε και εσείς, την 4η Μαΐου 2012 από τον τότε Υπουργό. Στη συνέχεια, η κ. Κιάου, η υπηρεσιακή Υπουργός, έδωσε εντολή στην αρμόδια υπηρεσία μέχρι τις εκλογές να μη δοθεί καμμία εντολή και η επόμενη πολιτική ηγεσία να στείλει σαφείς εντολές για το τι μέλλει γενέσθαι. 
Η πολιτική ηγεσία δεν έχει καμία άλλη επιλογή, παρά να εφαρμόσει το γράμμα του νόμου, πόσω μάλλον όταν αυτό έχει επιβεβαιωθεί και από τη γνωμοδότηση του Νομικού Συμβουλίου του Κράτους, η οποία έχει γίνει αποδεκτή και από την προηγούμενη πολιτική ηγεσία. Άρα, δεν υπήρχε καμμία άλλη επιλογή, παρά να δεχθούμε και τη γνωμοδότηση του Νομικού Συμβουλίου του Κράτους, η οποία επιβεβαίωνε το ισχύον θεσμικό πλαίσιο. Και αυτό κάναμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Δριτσέλη, ορίστε, έχετε το λόγο για τη δευτερολογία σας.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Κύριε Υπουργέ, πραγματικά δεν μας έχετε πείσει καθόλου με τα όσα μας έχετε πει για την υπαγωγή των ιδιωτικών εκπαιδευτικών. Γνωρίζετε πολύ καλά ότι το θέμα δεν είναι τωρινό. Μπορεί η γνωμοδότηση του Νομικού Συμβουλίου του Κράτους να έχει γίνει αποδεκτή, αλλά ξέρετε πολύ καλά ότι η Διευθύντρια της Ιδιωτικής Εκπαίδευσης έχει καταγγείλει αυτή τη γνωμοδότηση –και σας έχει ενημερώσει- ως παράνομη και αντισυνταγματική, καθώς δεν έχουν ακολουθηθεί μία σειρά διαδικασιών, που έπρεπε, προκειμένου να πάρει την έγκριση. 
Εσείς, όμως, με ιδιαίτερη σπουδή, βιαστήκατε να την εφαρμόσετε στέλνοντας και δεύτερη εντολή εφαρμογής στην κ. Χρήστου, για να προχωρήσει άμεσα το θέμα. Η κ. Χρήστου έχει στείλει επιστολή και έχει ενημερώσει περί του θέματος και τον Πρωθυπουργό κ. Σαμαρά. Καταλαβαίνουμε, επομένως, ότι ξέρετε πολύ καλά όλοι γενικότερα στην Κυβέρνηση, αλλά και ο κ. Παπαθεοδώρου, ότι η γνωμοδότηση δεν ισχύει. Γι’ αυτό και έχει παγώσει από την κ. Κιάου.
Επίσης, τα τελευταία χρόνια, οι σχολάρχες προσπαθούν γενικότερα να μειώσουν τις αποδοχές των ιδιωτικών εκπαιδευτικών. Αναζητούν συνεχώς νομικά τεχνάσματα να απορρυθμίσουν το θεσμικό πλαίσιο που προστατεύει την εργασία στα ιδιωτικά σχολεία, παρά το γεγονός ότι η Δημόσια Διοίκηση έχει τοποθετηθεί στο θέμα. Υπάρχουν διαιτητικές αποφάσεις, εγκύκλιοι, νόμοι, τα οποία όλα καταλήγουν στο ότι η υπαγωγή των ιδιωτικών εκπαιδευτικών στο ενιαίο μισθολόγιο, κύριε Υπουργέ, δεν είναι καθόλου υποχρεωτική, καθώς είναι συν τοις άλλοις και επιζήμια για τα δημόσια ταμεία. 
Οπότε, αποτελεί έκπληξη η μονομερής κίνησή σας να υιοθετήσετε τη γνωμοδότηση του Νομικού Συμβουλίου του Κράτους, ενώ είχατε δεσμευτεί μάλιστα και περί του αντιθέτου. Λέω ξανά ότι πρόκειται γι’ αυτήν την ίδια γνωμοδότηση η οποία έχει καταγγελθεί ως παράνομη και αντισυνταγματική. Θα καταθέσω στα Πρακτικά και το σχετικό έγγραφο. 
(Στο σημείο αυτό η Βουλευτής κ. Παναγιώτα Δριτσέλη καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα ήθελα, επίσης, να αναφερθώ σε ορισμένες καταγγελίες, οι οποίες για την ώρα έχουν μείνει αναπάντητες από την ηγεσία του Υπουργείου και αν επιβεβαιωθούν –και αναμένουμε την απάντησή σας στο θέμα, κύριε Υπουργέ, γιατί καταθέσαμε και σχετική ερώτηση στις 18 Σεπτεμβρίου- τότε έχουμε την αίσθηση ότι το Υπουργείο τάσσεται ανοιχτά υπέρ των σχολαρχών και συμπαρατάσσεται με τους τελευταίους για την επιβολή μέτρων εργασιακού μεσαίωνα στους ιδιωτικούς εκπαιδευτικούς. 
Γι’ αυτό, λοιπόν, σας ρωτώ τι έχετε να πείτε για τη σχετική καταγγελία της ΟΙΕΛΕ ότι ζήτησε το Υπουργείο Παιδείας δημοσιοποίηση αριθμών των εκπαιδευτικών που συμμετείχαν στην απεργία.
Κύριε Πρόεδρε, θα ήθελα να τονίσω ότι διαπιστώνεται χαοτική απόσταση ανάμεσα στις δεσμεύσεις του Υφυπουργού κ. Παπαθεοδώρου απ’ αυτήν εδώ την Αίθουσα και στις πράξεις της ηγεσίας του Υπουργείου, η οποία φαίνεται να λειτουργεί κατάφωρα υπέρ των θέσεων των σχολαρχών, όπως άλλωστε κάνει γενικότερα η Κυβέρνηση υπέρ των επιχειρηματικών και όχι των εργασιακών συμφερόντων.
Κύριε Υπουργέ, εσείς υπογράψατε τη γνωμοδότηση στις 3 Σεπτεμβρίου 2012. Ο κ. Παπαθεοδώρου στις 4 Σεπτεμβρίου μιλούσε με τους εργαζομένους και δεσμευόταν για διάλογο, πριν παρθεί οποιαδήποτε απόφαση. 
Σας καταθέτω και το σχετικό έγγραφο.
(Στο σημείο αυτό η Βουλευτής κ. Παναγιώτα Δριτσέλη καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εν κατακλείδι, πρόκειται για έναν απροκάλυπτο εμπαιγμό των ιδιωτικών εκπαιδευτικών με κατακρεούργηση των εισοδημάτων τους περί τα 27 εκατομμύρια ευρώ ανά έτος και, μάλιστα, τη στιγμή που μόνο στην Ανατολική Αττική οι απολύσεις των εκπαιδευτικών έχουν φθάσει τις εξήντα επτά, ενώ αντιθέτως τα δίδακτρα των ιδιωτικών εκπαιδευτηρίων δεν έχουν μειωθεί ούτε ένα ευρώ!
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ.
Ο Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Αρβανιτόπουλος έχει το λόγο για τη δευτερολογία του.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Κύριε Πρόεδρε, κυρίες και κύριοι συνάδελφοι, νομίζω ότι συγχέονται ορισμένα πράγματα σε αυτήν την Αίθουσα. Υπάρχει ένα σαφές θεσμικό νομικό πλαίσιο. Η γνωμοδότηση αφορούσε ορισμένα ερωτήματα γι’ αυτό το θεσμικό νομικό πλαίσιο. Η γνωμοδότηση έγινε με ομόφωνη απόφαση του Νομικού Συμβουλίου του Κράτους δεκτή από τον Υπουργό. 
Αυτό το οποίο αναφέρετε για την υπηρεσία δεν είναι επί της ουσίας, αλλά επί του τύπου και η υπηρεσία κάνει λάθος. Η υπηρεσία τι είπε δηλαδή; Είπε ότι θα έπρεπε να έχει ακολουθήσει η αποδοχή της γνωμοδότησης την πάγια υπηρεσιακή οδό, δηλαδή να πάρει το πινακάκι με τις υπογραφές των υπαλλήλων. Αυτό δεν συμβαίνει σε γνωμοδότηση σε αίτημα το οποίο υποβάλει ο Υπουργός προς το Νομικό Συμβούλιο του Κράτους και το οποίο αυτός αποδέχεται και κάνει δεκτό. Συνεπώς δεν έχει καμμία σημασία αυτό το οποίο αναφέρετε για την υπηρεσία. 
Τώρα, όσον αφορά το ζήτημα το οποίο θέτετε για την ηγεσία του Υπουργείο Παιδείας, το αντιπαρέρχομαι, γιατί η ηγεσία του Υπουργείου Παιδείας το μόνο το οποίο πράττει είναι να τηρεί τη νομιμότητα και να προσπαθεί με όλες τις δυνάμεις για την αναβάθμιση του εκπαιδευτικού συστήματος. 
Θα σας πω όμως και τούτο. Παρά το γεγονός ότι αυτή η πράξη ήταν μονόδρομος, όπως είναι πάντοτε η τήρηση του νόμου, εγώ απέστειλα επιστολή προς τους ιδιοκτήτες των ιδιωτικών εκπαιδευτηρίων και τους ζητούσα, μέσα στα πλαίσια της δεινής οικονομικής κρίσης που μαστίζει τη χώρα, να μην προχωρήσουν σε μείωση των αποδοχών των εκπαιδευτικών, αν δεν υπάρχει ανάγκη, η οποία απορρέει μέσα από την κατάσταση στην οποία βρίσκονται τα σχολεία, αλλά και αν υπάρχει τέτοια ανάγκη, αυτή η μείωση να γίνει σταδιακά, με έναν τρόπο ο οποίος δεν θα βλάπτει τα συμφέροντα των εργαζομένων. 
Θα έλεγα και τούτο: Να μην ξεχνάμε ότι πάγιο αίτημα των ιδιωτικών εκπαιδευτικών και δικαίως, ήταν η σύνδεση με τους δημόσιους εκπαιδευτικούς. Θα σας έλεγα ότι αυτό θα πρέπει να ισχύει και σήμερα, γιατί αν πάψει να ισχύει και σήμερα -παρά το γεγονός ότι και οι ιδιωτικοί εκπαιδευτικοί μπορεί να υποστούν μειώσεις, όπως όλοι μέσα σε αυτήν την κρίση, υπάρχει ο κίνδυνος- αυτή η σύνδεση, μέσα από τους νόμους της αγοράς να υποστούν μεγαλύτερες μειώσεις. 
Άρα, θα σας έλεγα ότι αυτή η σύνδεση, η οποία ήταν πάγιο αίτημα των ιδιωτικών εκπαιδευτικών, θα πρέπει να συνεχίσει να ισχύει και σήμερα έστω και εν μέσω της κρίσης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό. 
Η έκτη με αριθμό 309/24-9-2012 επίκαιρη ερώτηση δεύτερου κύκλου του Βουλευτή Μαγνησίας της Δημοκρατικής Αριστεράς κ. Παρίση Μουτσινά προς την Υπουργό Τουρισμού, σχετικά με τη Γενική Γραμματεία Τουριστικών Υποδομών και Επενδύσεων δεν συζητείται, λόγω κωλύματος της κυρίας Υπουργού, και διαγράφεται. 
Προχωρούμε στην έβδομη με αριθμό 307/24-9-2012 επίκαιρη ερώτηση δεύτερου κύκλου του Βουλευτή Β’ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την αντιμετώπιση των προβλημάτων στην Ειδική Αγωγή. 
Κύριε Κατσώτη, έχετε το λόγο για δύο λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υπουργέ, όπως θα ξέρετε, αυτήν την ώρα υπάρχει κινητοποίηση των ατόμων με ειδικές ανάγκες και ένα από τα  μεγάλα ζητήματα που έχουν στα αιτήματά τους, είναι τα μεγάλα προβλήματα στην ειδική αγωγή. 
Εμείς βέβαια δεν θέλουμε με αυτήν την ερώτηση να συζητήσουμε τα θέματα αυτά της ειδικής αγωγής, αλλά τα μεγάλα προβλήματα και με τα ερωτήματα που έχουμε θέσει και απαντήσεις θέλουμε για το τι έχει γίνει μέχρι τώρα, αλλά και τι προτίθεστε να κάνετε αργότερα. 
Γνωρίζουμε ότι έχετε προχωρήσει στην πρόσληψη επτακοσίων αναπληρωτών για τα σχολεία της ειδικής αγωγής. Είναι οι μισοί απ’ αυτούς που είχαν προσληφθεί πέρσι και βέβαια, είναι πάρα πολύ κάτω από τις ανάγκες που υπάρχουν στα ειδικά σχολεία. Λείπουν τουλάχιστον δύο χιλιάδες εκπαιδευτικοί ειδικής αγωγής και άλλοι τόσοι σε ειδικό, εκπαιδευτικό, βοηθητικό, τεχνικό προσωπικό. 
Γνωρίζετε, κύριε Υπουργέ, ότι κάθε αναπηρία χρειάζεται το δικό της εξειδικευμένο δάσκαλο, τα δικά της ειδικά μέσα, ώστε ένα τυφλό παιδί να μάθει για παράδειγμα πώς να χρησιμοποιεί τα χέρια του, προκειμένου να αυτοεξυπηρετείται και να αυτονομηθεί, ένα κωφό παιδί να κατανοήσει και να εφαρμόσει τις εικόνες που θα του δείχνεις. 
Σήμερα έχουν σταλεί σε σχολεία κωφών εκπαιδευτικοί που δεν ξέρουν ούτε καν τη νοηματική. 
Το βοηθητικό προσωπικό είναι απαραίτητο, καθώς ένα μεγάλο ποσοστό των παιδιών, όπως είναι τα παιδιά με αυτισμό, φορούν πάνες και χρειάζονται βοήθεια για να μεταφερθούν στη σωστή αίθουσα. Γνωρίζετε, επίσης, ότι σ’ αυτά τα παιδιά η αλλαγή του προσώπου που βλέπουν από τον οδηγό, το συνοδό έως το δάσκαλο δεν είναι εύκολη υπόθεση και μπορεί να τους γυρίσει πίσω. Απαιτείται να υπάρχει όσο μπορεί πιο σταθερή σχέση, γιατί συμβάλλει στην εμπιστοσύνη που χρειάζονται και στην ασφάλεια που θέλουν να νιώθουν. 
Εμείς, εκτός του ότι θέλουμε σταθερή δουλειά για όλους τους εργαζόμενους, ιδιαίτερα για το εκπαιδευτικό και το άλλο ειδικό βοηθητικό και τεχνικό προσωπικό, θεωρούμε ότι η εναλλαγή τους είναι και εγκληματική γι’ αυτά τα παιδιά. 
Αρκετοί εργαζόμενοι των ιδιωτικών ιδρυμάτων είναι απλήρωτοι πάνω από δέκα μήνες. Φαντάζομαι ότι αυτό το γνωρίζετε. Είναι εργαζόμενοι που προσφέρουν τις υπηρεσίες τους σ’ αυτήν την κατηγορία και είναι ντροπή να μην πληρώνονται. Όμως, αυτός είναι ο ιδιωτικός τομέας. Εκμεταλλεύεται και τους εργαζόμενους. Όμως, είναι ιδιαίτερα εγκληματική η πολιτική και στην ειδική αγωγή που αφήνει εκτός εκατόν ογδόντα πέντε χιλιάδες παιδιά, βορά στον κάθε έμπορα. 
Κύριε Υπουργέ,  θα θέλαμε, λοιπόν, να απαντήσετε, σ’ αυτά τα ερωτήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας, Θρησκευμάτων, Πολιτισμού και Αθλητισμού):  Ευχαριστώ, κύριε Πρόεδρε. 
Κυρίες και κύριοι συνάδελφοι, νομίζω ότι το καθεστώς και η δομή της ειδικής αγωγής στην Ελλάδα σήμερα δεν περιποιεί τιμή σε κανέναν. Θα έλεγα ότι είναι ντροπή, γιατί είναι ένα καθεστώς και μια δομή η οποία λογοδοτεί στην Ελλάδα του ’50 και του ’60 και όχι στην Ελλάδα του σήμερα. Και γι’ αυτό οι ευθύνες είναι διαχρονικές και ανήκουν σε όλους. Είναι ένα καθεστώς το οποίο έχει τρομακτικές παθογένειες και τρομακτικές επικαλύψεις αρμοδιοτήτων και τα βάρη τα σηκώνουν τα παιδιά, οι οικογένειές τους και οι εργαζόμενοι. Γι’ αυτό και από την πρώτη στιγμή της ανάληψης των καθηκόντων μου, έθεσα ως στόχο τη μελέτη και τη βελτίωση αυτού του μεγάλου προβλήματος προς αυτούς τους συμπολίτες μας. 
Τώρα θέλω να σας πω για ορισμένες βραχυπρόθεσμες ενέργειες και μετά να μιλήσουμε για τους μεσομακροπρόθεσμους στόχους. 
Εμείς κάναμε κάθε προσπάθεια από την πρώτη στιγμή αυτών των τριών μηνών, ώστε να μην υπάρξουν ελλείψεις και οι μαθητές με ειδικές εκπαιδευτικές ανάγκες να έχουν όσο το δυνατόν μεγαλύτερη στήριξη. Σε βραχυπρόθεσμο επίπεδο, όπως αναφέρατε και εσείς, έγιναν προσλήψεις, παρά το γεγονός ότι η οικονομική κρίση της χώρας δεν μας δίνει τη δυνατότητα να αντιμετωπίσουμε αποτελεσματικά και σε όλο το εύρος τους όλα τα προβλήματα. 
Όμως, έγινε προσπάθεια και η Διεύθυνση Ειδικής Αγωγής και Εκπαίδευσης για να καλύψει τις λειτουργικές ανάγκες των δομών Ειδικής Αγωγής και Εκπαίδευσης της πρωτοβάθμιας εκπαίδευσης, έκανε την Παρασκευή οκτακόσιες ενενήντα προσλήψεις δασκάλων και νηπιαγωγών, εκ των οποίων είναι και οι επτακόσιοι που αναφέρατε στο επίπεδο των δασκάλων και εκατόν ογδόντα πέντε νηπιαγωγοί και εκπαιδευτικό προσωπικό για τις ανάγκες των Σχολικών Μονάδων Ειδικής Αγωγής και Εκπαίδευσης. Βέβαια, αυτό θα γίνει και για τα τμήματα ένταξης και θα ακολουθήσουν προσλήψεις και για τη δευτεροβάθμια εκπαίδευση, οι οποίες θα ολοκληρωθούν με την αρχή της επόμενης εβδομάδας. 
Όσον αφορά τις περιφερειακές διευθύνσεις πρωτοβάθμιας και δευτεροβάθμιας εκπαίδευσης όλη της χώρας, διατέθηκαν ήδη πεντακόσιες εξήντα τρεις πιστώσεις, όσον αφορά την πρώτη φάση προσλήψεων για την πρόσληψη ειδικού εκπαιδευτικού προσωπικού και ειδικού βοηθητικού προσωπικού για τις ανάγκες των Σχολικών Μονάδων Ειδικής Αγωγής και Εκπαίδευσης.
Επίσης, διασφαλίσαμε, με οδηγούς και συνοδούς των σχολικών λεωφορείων, τη μεταφορά των μαθητών, παρά τα σποραδικά προβλήματα που έχουν παρουσιαστεί. 
Θέλω να τονίσω ότι μέσα στα πλαίσια των δυνατοτήτων αυτής της εποχής, έχει γίνει κάθε προσπάθεια τους τελευταίους τρεις μήνες για να αντιμετωπιστούν άμεσα τα προβλήματα στις σχολικές αυτές μονάδες για τους μαθητές και τις οικογένειές τους. Αυτά σε βραχυπρόθεσμο επίπεδο. Θα επανέλθω για τα μακροπρόθεσμα μέτρα τα οποία έχουμε σχεδιάσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει για τρία λεπτά ο κ. Χρήστος Κατσώτης.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υπουργέ, είπατε και εσείς ότι αποτελεί πράγματι ντροπή αυτή η κατάσταση που υπάρχει σήμερα στην ειδική αγωγή. Είναι γνωστό και είπα προηγουμένως ότι εκατόν ογδόντα πέντε χιλιάδες εργαζόμενοι βρίσκονται εκτός του χώρου. 
Εμείς, λοιπόν, ζητάμε, όπως γράφουμε και στην ερώτηση, να μην καταργηθεί ή να συγχωνευθεί και απολυθεί κανένας εργαζόμενος από τις δομές της ειδικής αγωγής. Δεν μπορεί, τέλος πάντων, να έχουν αυτήν την πορεία και αυτές οι δομές που υπάρχουν μέχρι σήμερα. Αντίθετα, πιστεύουμε ότι χρειάζεται να γίνουν τόσες δομές, όσες είναι αναγκαίες για να καλύψουν τις ανάγκες όλων των ατόμων με ειδικές ανάγκες.
Είναι γνωστό σε σας, επίσης, ότι οι υπάρχουσες δομές της ειδικής αγωγής είναι άθλιες. Η πλειοψηφία των ειδικών σχολείων πρωτοβάθμιας και δευτεροβάθμιας εκπαίδευσης ή φυτοζωούν ή είναι υπό διάλυση. Λειτουργούν σε ορόφους κτηρίων, χωρίς ασανσέρ. Καταλαβαίνετε τι σημαίνει αυτό γι’ αυτά τα παιδιά. Άλλα δεν έχουν καν αίθουσες και στεγάζονται σε πρώην αποθήκες. Αλλού, είναι αναγκασμένοι και οι εκπαιδευτικοί να αλλάζουν πάνες στα παιδιά πάνω στα θρανία. 
Η μεταφορά των παιδιών γίνεται όπως-όπως, κύριε Υπουργέ, με πούλμαν που κάνουν το γύρο της μισής Αττικής. Δεν μπορεί ένα παιδί με τέτοιες ανάγκες να είναι δύο ώρες μέσα στο λεωφορείο. Καταλαβαίνετε, λοιπόν, τι προβλήματα δημιουργούνται σ’ αυτά τα παιδιά.
Λέτε, κύριε Υπουργέ, ότι προσλάβατε προσωπικό. Ξέρετε ότι δεν είναι εύκολο για ένα παιδί σαν αυτά να βλέπει διαφορετικά πρόσωπα κάθε τόσο. Είπα και πριν ότι η σταθερή παρουσία προσώπων γνωστών, φιλικών, που κατακτούν την εμπιστοσύνη του παιδιού, έχει πολύ μεγάλη σημασία γι’ αυτά τα παιδιά. Γι’ αυτό, λοιπόν, η μονιμοποίηση αυτών των εργαζομένων είναι ιδιαίτερα σημαντική και θα προσφέρει σημαντικά στην εκπαίδευση αυτών των παιδιών, προκειμένου να αυτονομηθούν από τους γονείς τους, να μπορούν να αυτοσυντηρούνται. Γιατί ξέρετε τι λένε οι γονείς: «Τι θα κάνει το παιδί, αν πεθάνω εγώ;». 
Δεν μπορεί, λοιπόν, σήμερα η πολιτεία πάνω σ’ αυτή την κατάσταση που βιώνουν χιλιάδες οικογένειες, γονείς, οι οποίοι είναι στην κατάθλιψη, με σοβαρά ψυχολογικά προβλήματα να στέκεται τόσο μακριά, τόσο ανάλγητα. Μία μάνα αυτοκτόνησε. Έπεσε στο ποτάμι μαζί με το παιδί της, προκειμένου να ζήσει η οικογένειά της πίσω χωρίς προβλήματα. Εκεί θα φτάσουμε; Στον Καιάδα; Στο Μεσαίωνα;
Νομίζω πως είναι ανάγκη να προχωρήσουν άμεσα σε σημαντικές λύσεις αυτά τα προβλήματα, τα ερωτήματα που σας έχουμε θέσει, προκειμένου πράγματι να γίνει, αν θέλετε, μία αρχή στην ειδική αγωγή και να αντιμετωπιστούν τα σοβαρά προβλήματα που υπάρχουν σε όλο το φάσμα, σε όλες τις κατηγορίες των ατόμων με ειδικές ανάγκες.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας, Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Να πω ευθύς εξ αρχής ότι δεν υπάρχει καμμία πιθανότητα απόλυσης εργαζομένων, ιδιαίτερα στη δομή της ειδικής αγωγής. Δεν υφίσταται τέτοιο θέμα. Όσον αφορά, επίσης, τη μονιμότητα της παρουσίας όλου του προσωπικού -και εκπαιδευτικού και βοηθητικού και νοσηλευτικού- έχετε δίκιο. Μέσα στον ανασχεδιασμό που κάνουμε για την τοποθέτηση εκπαιδευτικών την επόμενη χρονιά νομίζω ότι αυτό θα μπορέσουμε να το καταφέρουμε.
Δύο θέματα τώρα: Το πρώτο αφορά τους πόρους. Πράγματι, υπάρχει υστέρηση πόρων. Αυτό που προσπαθούμε να κάνουμε για την επόμενη χρονιά είναι να μεταφέρουμε πόρους, που δεν έχουν απορροφηθεί από τη Γενική Γραμματεία Διά Βίου Μάθησης, μέσα από το ΕΣΠΑ στην ειδική αγωγή, ούτως ώστε να έχουμε όλες αυτές τις δυνατότητες, για να μπορέσουμε να βελτιώσουμε όλη τη δομή της ειδικής αγωγής.
Το δεύτερο ζήτημα αφορά την επικάλυψη των αρμοδιοτήτων. Υπάρχει μία διασπορά αρμοδιοτήτων, η οποία δημιουργεί προβλήματα και δημιουργεί και θέμα λογοδοσίας για το ποιος έχει την ευθύνη. Γνωρίζετε, δηλαδή, ότι το Υπουργείο Παιδείας έχει το εκπαιδευτικό, το επιστημονικό και το βοηθητικό προσωπικό στις δικές του αρμοδιότητες, οι μεταφορές ανήκουν στο Υπουργείο Εσωτερικών και το νοσηλευτικό προσωπικό ανήκει στο Υπουργείο Υγείας. Αυτός ο κατακερματισμός των αρμοδιοτήτων, ιδιαίτερα στον ευαίσθητο τομέα της ειδικής αγωγής, δημιουργεί προβλήματα. Η πρόθεση του Υπουργείου είναι να κάνει μία πρόταση για νομοθετική ρύθμιση, ώστε να υπάρξει μία συγκέντρωση αρμοδιοτήτων στο Υπουργείο Παιδείας. Έτσι, θα έχουμε την ευθύνη και τη λογοδοσία σ’ αυτό τον κρίσιμο τομέα.
Θεωρώ, λοιπόν, ότι την επόμενη χρονιά θα έχουμε αύξηση πόρων, θα έχουμε συγκέντρωση αρμοδιοτήτων και με τον επανασχεδιασμό της τοποθέτησης του εκπαιδευτικού προσωπικού νομίζω ότι και αυτά τα λίγα προβλήματα, τα οποία αντιμετωπίστηκαν φέτος, θα έχουν σε δομικό επίπεδο πια αντιμετωπιστεί.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Αν και δεν επιτρέπονται σχόλια, είναι συγκλονιστικό να ακούμε για τέτοια θέματα από τον Υπουργό ότι ζούμε ακόμα σε εποχές της δεκαετίας του 1950 και του 1960.
Προχωρούμε στην πρώτη με αριθμό 302/24-9-2012 επίκαιρη ερώτηση δεύτερου κύκλου του Βουλευτή Α´ Αθήνας της Νέας Δημοκρατίας κ. Ανδρέα Ψυχάρη προς τον Υπουργό Δημόσιας Τάξης και Προστασίας του Πολίτη, σχετικά με την απομάκρυνση των παράνομων μεταναστών και την αποκατάσταση του αισθήματος ασφάλειας των κατοίκων του κέντρου της Αθήνας. 
Στην ερώτηση θα απαντήσει ο Υπουργός κ. Νικόλαος Δένδιας.
Κύριε συνάδελφε, έχετε το λόγο για δύο λεπτά, για να αναπτύξετε την ερώτησή σας.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε.
Ένα από τα κυριότερα προβλήματα που αντιμετωπίζει το ελληνικό κράτος είναι αυτό της λαθρομετανάστευσης. Πέρα από τα αυτονόητα προβλήματα που δημιουργεί στην οικονομία, ακόμη μεγαλύτερο είναι αυτό της ασφάλειας. Δεν υπάρχει κάτοικος της Αθήνας που να μην έχει υποστεί τις συνέπειες αυτού του προβλήματος. Βέβαια, δεν υπάρχει ούτε λογικός πολίτης που να μην επικρότησε την επιχείρηση «ΞΕΝΙΟΣ ΖΕΥΣ».
Το πρόβλημα, όμως, απέχει πολύ από τη λύση του. Περπατώντας στις γειτονιές της Αθήνας το διαπιστώνει κανείς αυτό πολύ εύκολα. Μόλις την περασμένη Κυριακή έγινε μία διαδήλωση, όχι ειρηνική, στο κέντρο της Αθήνας για ταινία του Μωάμεθ, ταινία σίγουρα προσβλητική. Αλλά διερωτώμαι, τι σχέση έχουν οι αθώοι καταστηματάρχες και οι ιδιοκτήτες των αυτοκινήτων που υπέστησαν βανδαλισμούς, με τους δημιουργούς της ταινίας; Δεν έχει κανένα δικαίωμα ο λαθρομετανάστης να καταστρέφει το μόχθο του Έλληνα πολίτη.
Είμαστε μία φιλόξενη χώρα σίγουρα, αλλά έχουμε φτάσει στα όριά μας. Όλοι ανεξαιρέτως οφείλουν να σέβονται τους νόμους και το κράτος να είναι αμείλικτο με όσους παρανομούν.
Κύριε Υπουργέ, παρακαλώ να μας δώσετε μία εικόνα από την επιχείρηση «ΞΕΝΙΟΣ ΖΕΥΣ». Τι μέτρα λαμβάνετε για την ανάσχεση της εισροής των λαθρομεταναστών, καθώς και της αντιμετώπισης κρουσμάτων αυτοδικίας; Ισχύουν οι πληροφορίες για αύξηση μεταδοτικών νοσημάτων από την αύξηση της λαθρομετανάστευσης; Τέλος, με αφορμή τα χθεσινά, τι θα κάνει η πολιτεία, ώστε επιτέλους, οι κουκουλοφόροι που συλλαμβάνονται να τιμωρούνται;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο Υπουργός Δημόσιας Τάξης και Προστασίας του Πολίτη κ. Νικόλαος Δένδιας έχει το λόγο για τρία λεπτά.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, θα προσπαθήσω να σεβαστώ το χρόνο. Είναι σπάνιες οι περιπτώσεις που ίσως ο χρόνος που ο Κανονισμός μου διαθέτει. Δεν είναι επαρκής για να καλύψω το πράγματι εξαιρετικά σημαντικό και εκτεταμένο της ερώτησης του αγαπητού κυρίου συναδέλφου.
Κατ’ αρχάς για την επιχείρηση «ΞΕΝΙΟΣ ΔΙΑΣ» τα αριθμητικά της στοιχεία είναι γνωστά. Οι προσαγωγές που έχουν γίνει είναι λίγο λιγότερες από είκοσι χιλιάδες και οι συλλήψεις που έχουν γίνει είναι δύο χιλιάδες εκατόν σαράντα τέσσερις. Τα στοιχεία είναι ενημερωμένα περίπου μέχρι δέκα μέρες πριν. Τώρα που συζητάμε πρέπει να έχουν περάσει τις δύο διακόσιες με δύο τριακόσιες.
Θέλω εδώ να σημειώσω ότι η προσαγωγή για μία φορά δεν σημαίνει ότι δεν θα γίνεται επαναπροσαγωγή, διότι ο μετανάστης μπορεί να είναι νόμιμος σήμερα, αλλά μετά από ένα μικρό χρονικό διάστημα να έχει παρέλθει η προθεσμία για συγκεκριμένους λόγους –να έχει λήξει η κάρτα κ.λπ.- και κατά συνέπεια, να μην είναι πλέον νόμιμος. Άρα, οι προσαγωγές θα συνεχίζονται κανονικά και στο κέντρο της Αθήνας και σιγά-σιγά θα επεκταθούν και σε άλλες πόλεις της χώρας. Ήδη έχουν γίνει στην Κόρινθο και έχω πει σαφέστατα ότι θα επακολουθήσει η Πάτρα κι άλλες πόλεις, στις οποίες υπάρχει πρόβλημα.
Συμπληρωματικά, θέλω να σας πω ότι έχουν γίνει εκατόν ενενήντα οκτώ έρευνες σε κατοικίες. Επίσης, έχουν γίνει πάρα πολλοί και εκτεταμένοι έλεγχοι από την Οικονομική Αστυνομία. Έχουν βρεθεί αποθήκες παρανόμων προϊόντων ύψους πάρα πολλών εκατομμυρίων ευρώ. Υπάρχουν προσαγωγές και συλλήψεις για οπλοκατοχή. Εάν τα στοιχεία είναι ακριβή, είναι έντεκα τον αριθμό. 
Σε όλα αυτά δε, υπάρχει η συμμετοχή του ΚΕΕΛΠΝΟ, ώστε να αντιμετωπίζονται και τα θέματα ασθενειών, τα οποία υπάρχουν. Δεν χρειάζεται να κρυβόμαστε σε αυτό. Αντιμετωπίζουμε θέματα φυματίωσης, αντιμετωπίζουμε θέματα ηπατίτιδας και υπάρχουν θέματα ελονοσίας. Η ελονοσία στην Ελλάδα έχει καταπολεμηθεί εδώ και πάρα πολλά χρόνια. Αυτή τη στιγμή γίνεται μία μεγάλη προσπάθεια και από το ΚΕΕΛΠΝΟ, ώστε να μην ξαναζήσουμε το φαινόμενο της ελονοσίας μέσα από τη μετάδοσή τους από παράνομους μετανάστες. 
Γενικά γίνεται μια πολύ μεγάλη προσπάθεια, ώστε να εξορθολογιστεί και να αντιμετωπιστεί ένα φαινόμενο το οποίο είναι προφανές ότι συνιστά, αν όχι το πρώτο, τουλάχιστον το δεύτερο θέμα της ελληνικής κοινωνίας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, μπορώ να έχω ένα λεπτό επιπλέον;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είναι σύμπτωση ότι σήμερα η Βουλή έχει κάποιο πρόβλημα χρόνου, διότι έχουμε μετά νομοθετική εργασία και συζήτηση για τις άρσεις ασυλίας, οπότε θα σας δώσω λίγο χρόνο, μικρή ανοχή.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Θα πάρετε χρόνο από την αγόρευσή του, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε για λίγο, κύριε Υπουργέ.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε συνάδελφε, η χθεσινή μέρα ήταν μια μέρα όπου η Ελληνική Αστυνομία χάρη και στην υπεύθυνη θέση των κομμάτων και των περισσότερων απ’ αυτούς που μετείχαν στις διαδηλώσεις, πέτυχε να μην καεί η Αθήνα. Υπήρξαν είκοσι μία συλλήψεις και οι κουκουλοφόροι οδηγούνται σήμερα στην ελληνική δικαιοσύνη.
Θέλω όμως να είμαι σαφής: Το υπάρχον πλαίσιο δεν είναι επαρκές και θα παρακαλέσω και την Κυβέρνηση και τον αγαπητό σε μένα κύριο Υπουργό Δικαιοσύνης διά συγκεκριμένης πρότασης -την οποία θα υποβάλω τις επόμενες μέρες- να υπάρξει εξέλιξη του πλαισίου. Ήταν απολύτως προβλέψιμο ότι άνθρωποι οι οποίοι φορούσαν κουκούλες ετοιμάζονταν να αρχίσουν τη ρίψη μολότοφ. Η Ελληνική Αστυνομία το γνώριζε είκοσι, είκοσι πέντε λεπτά πριν εκδηλωθεί. Πώς το γνώριζε; Διά της απλής παρατήρησης. Έβαζαν τις κουκούλες. Δεν είναι δυνατόν, λοιπόν, να είναι υποχρεωμένη η Αστυνομία να παρατηρεί το φαινόμενο αυτό και να αναμένει από τον κουκουλοφόρο τη ρίψη της μολότοφ, για να μπορέσει να δράσει. Καμμία αστυνομία στον κόσμο δεν υποχρεώνεται να δράσει υπ’ αυτές τις συνθήκες και δεν είναι εφικτό να δράσει αποτελεσματικά υπ’ αυτές τις συνθήκες. 
Θα πρέπει να συμφωνήσουμε όλοι σ’ αυτήν την Αίθουσα ότι αυτό το πλαίσιο πρέπει να τροποποιηθεί, με απόλυτο σεβασμό στα δημοκρατικά δικαιώματα του Έλληνα πολίτη, με απόλυτο σεβασμό στο δικαίωμα του Έλληνα πολίτη να διαμαρτύρεται και να διαδηλώνει, αλλά και με απόλυτο σεβασμό για την περιουσία, για την υγεία, για την κοινωνική ειρήνη, για την οικονομία, για την εικόνα της χώρας στο εξωτερικό. Πρέπει να συμφωνήσουμε ότι το υπάρχον καθεστώς δεν επαρκεί και ότι πρέπει να το τροποποιήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Ψυχάρης έχει το λόγο για δύο λεπτά για να δευτερολογήσει.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Κύριε Υπουργέ, η απάντησή σας είναι ενθαρρυντική και οφείλω να αναγνωρίσω την πρωτοβουλία που λάβατε στα μέσα Αυγούστου. Πράγματι υπάρχει μία δέσμευση από την Κυβέρνησή μας να αντιμετωπίσουμε το πρόβλημα, όμως κι εσείς κυκλοφορείτε στην Αθήνα, όπως όλοι μας, και διαπιστώνουμε ότι απέχουμε πολύ από το να δημιουργηθεί, αλλά κυρίως να εμπεδωθεί, το αίσθημα ασφάλειας στον πολίτη της Αθήνας. Απέχουμε επίσης πολύ από το να αποτρέψουμε τα ακραία στοιχεία από τη δράση της αυτοδικίας. Οφείλετε, λοιπόν, να συνεχίσετε αυτή την επιχείρηση, αλλά και η Αστυνομία να δημιουργήσει ξανά το αίσθημα ασφάλειας, το οποίο έχουμε απολέσει.
Χαίρομαι ιδιαιτέρως που αναφερθήκατε σε προσεχές νομοθετικό πλαίσιο. Εδώ είμαστε για να φτιάξουμε ένα νομοθετικό πλαίσιο που να προστατεύει όλους μας, αλλά που να προστατεύει και την Αστυνομία, ώστε να κάνει τη δουλειά της και να μη χρειάζεται να αντιδρά κατόπιν εορτής, όταν της πετάνε μολότοφ. Όταν θα μας φέρετε ένα νομοσχέδιο και μάλιστα με ταχείς ρυθμούς, εδώ είμαστε για να το ψηφίσουμε και να προστατεύσουμε τους συμπολίτες μας. Γι’ αυτό μας έχουν βάλει στη Βουλή, για να καλύπτουμε τα κενά που υπάρχουν. Εμείς που επιζητούμε την ασφάλεια θα είμαστε στο πλευρό σας, ώστε να έχουμε μία Αθήνα ασφαλή, μία Αθήνα όπως ήταν παλιά, όταν μεγαλώσαμε. Πρέπει όμως να εφαρμοστούν απαραιτήτως όλοι οι νόμοι. Μηδενική ανοχή σε κάθε λογής ανομία, απέλαση όλων όσοι βρίσκονται παράνομα στην Ελλάδα. 
Επαναλαμβάνω ότι αυτά που ακούσαμε είναι ενθαρρυντικά. Ελπίζουμε να συνεχίσουμε αυτό που αρχίσατε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για να δευτερολογήσετε.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε συνάδελφε, σας ευχαριστώ για την ενθάρρυνση προς την Ελληνική Αστυνομία, η οποία σας διαβεβαιώνω ότι μέσα στα πλαίσια των δυνατοτήτων της κάνει ό,τι μπορεί και νομίζω ότι ο Έλληνας πολίτης το έχει κατανοήσει αυτό.
Όπως ξέρετε, ο ομιλών, ως Υπουργός Δικαιοσύνης, τον Αύγουστο του 2009 είχε φέρει το νομοσχέδιο για τις κουκούλες ως επιβαρυντική περίπτωση. Εγώ ξέρω και πολλοί θυμάστε τι είχα υποστεί τότε ως αντίδραση σε κάτι το οποίο θεωρήθηκε αντιδημοκρατικό κ.λπ.. Σήμερα η ρύθμιση του 2009, όχι απλώς φαίνεται απολύτως δικαιωμένη, αλλά κάτι περισσότερο: Φαίνεται και ανεπαρκής. Πρέπει να πάμε ένα βήμα παραπέρα.
Απ’ όσα είχατε την καλοσύνη να πείτε, κρατάω την τοποθέτησή σας που είμαι σίγουρος ότι εκφράζει τη μεγάλη μάζα των συναδέλφων σ’ αυτή την Αίθουσα -πέρα από κόμματα και παρατάξεις- για τη συνεργασία, στο πλαίσιο της αναβάθμισης ενός νομοθετικού πλαισίου που θα επιτρέψει στη χώρα να δημιουργήσει ένα περιβάλλον ασφάλειας προς χάριν τελικά του Έλληνα πολίτη και της κοινωνίας που χειμάζεται, κάτω από τις δυσκολότατες οικονομικές συνθήκες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Προχωρούμε στην τρίτη ερώτηση 297/24-9-2012 επίκαιρη ερώτηση δεύτερου κύκλου του Βουλευτή Δωδεκανήσου του Πανελλήνιου Σοσιαλιστικού Κινήματος, κ. Δημητρίου Κρεμαστινού προς τον Υπουργό Δημόσιας Τάξης και Προστασίας του Πολίτη, σχετικά με τη δημιουργία Κέντρων Υποδοχής Λαθρομεταναστών στο Νομό Δωδεκανήσου. 
Το λόγο έχει ο κ. Κρεμαστινός.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, κύριε Υπουργέ,  η ερώτηση είναι: ποιες είναι οι επίσημες κυβερνητικές αποφάσεις όσον αφορά στη δημιουργία κέντρων υποδοχής μη νομίμων μεταναστών στο Αιγαίο. Ειδικότερα, θέλω να ρωτήσω αν στα υπόψιν έχετε ή αν έχετε λάβει υπόψιν το θέμα των παραμεθορίων περιοχών. Δηλαδή, αν κατά πόσο μια παραμεθόριος περιοχή ενδείκνυται να έχει κέντρα υποδοχής μεταναστών. 
Το δεύτερο και σοβαρότερο θέμα είναι το θέμα του τουριστικού συναλλάγματος. Κατά πόσο, δηλαδή, αυτά τα κέντρα θα επηρεάσουν τον τουρισμό και κατά κάποιο τρόπο και τη χώρα. Αν υπάρχουν ανάλογες αντιδράσεις, όπως περιέγραψε ο κ. Ψυχάρης, σ’ αυτά τα νησιά, με τα ευρωπαϊκά μέσα ενημέρωσης να μεταδίδουν τέτοιες εικόνες, αντιλαμβάνεστε ότι ο τουρισμός θα πληγεί ουσιαστικά.
Παρακαλώ, κύριε Πρόεδρε, να έχω ένα λεπτό, από τη διαφορά αυτή των δυο λεπτών, στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαρίστως.
Ο Υπουργός έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Σας ευχαριστώ, κύριε Πρόεδρε.
Θα μου επιτρέψει ο αγαπητός συνάδελφος να πω ότι γνωρίζω πάρα πολύ καλά πόσο μη δημοφιλής είναι η προσπάθεια που γίνεται στις τοπικές κοινωνίες και πόσο καθόλου δημοφιλής είμαι και εγώ προσωπικά. 
Έχω πάρει όμως την απόφαση ευθύς εξ αρχής, αγαπητέ κύριε συνάδελφε, ότι το ζήτημα της λαθρομετανάστευσης είναι ζήτημα εθνικό. Απειλεί την ύπαρξή μας ως κοινωνία, ως έθνος και ως κράτος και πρέπει να αντιμετωπιστεί. Δεν υπάρχει καμμία ελπίδα να αντιμετωπιστεί με τη διακτίνιση των μεταναστών στο άπειρο. Ή αν υπάρχει αυτή η ελπίδα εγώ δεν τη γνωρίζω και ίσως κάποιος άλλος πρέπει να το χειριστεί το θέμα. 
Η χώρα το 2010 υποσχέθηκε στους ευρωπαίους εταίρους μας την υλοποίηση ενός σχεδίου δράσης –action plan- το οποίο προέβλεπε συγκεκριμένες υποδομές και συγκεκριμένο τρόπο διαχείρισης των μεταναστευτικών ροών. Επί τη βάσει της υπόσχεσης της χώρας, η χώρα εδικαιούτο βοήθειας, την οποία δεν αξιοποίησε σε μεγάλο βαθμό, από τα ταμεία της Ευρωπαϊκής Ένωσης. Μην επεκταθώ τώρα σ’ αυτό. 
Έρχομαι στο συγκεκριμένο. Αυτή τη στιγμή, εξαιτίας της πολύ μεγάλης επιτυχίας του Ξένιου Δία στον Έβρο αντιμετωπίζουμε μετατόπιση των μεταναστευτικών ροών -σε ποσοστό βέβαια πολύ μικρότερο απ’  αυτό που αντιμετωπίζαμε στον Έβρο, λιγότερο του 30%- προς τα νησιά του Αιγαίου. 
Στα νησιά του Αιγαίου θα πρέπει να υπάρξουν κέντρα πρώτης υποδοχής. Δεν είναι δυνατόν να μην υπάρξουν. Ήδη αναβαθμίζουμε τα κέντρα της Σάμου και της Χίου σε κέντρα πρώτης υποδοχής. Ευθέως σας λέω ότι τέτοια κέντρα Πρώτης Υποδοχής πρέπει να φτιαχτούν και στα υπόλοιπα μεγάλα νησιά του Αιγαίου. Δεν υπάρχει δυνατότητα να μην φτιαχτούν, κύριε συνάδελφε.
Γνωρίζω  πολύ καλά ότι αυτό δεν με καθιστά καθόλου δημοφιλή στο νησί της Ρόδου, αλλά εγώ δεν ήρθα εδώ για να ψεύδομαι. Αν με ρωτάτε αν υπάρχει συγκεκριμένη επιλογή χώρου αυτήν τη στιγμή, η επίσης ειλικρινής απάντηση είναι ότι αυτήν τη στιγμή δεν υπάρχει. Θα τελειώσουμε πρώτα με τη Σάμο και τη Χίο και μετά θα υπάρξει συζήτηση με τη Μυτιλήνη, θα υπάρξει συζήτηση και με τη Ρόδο για το πού πρέπει να εγκατασταθούν.
Έρχεται η Επίτροπος η κ. Μάλμστρομ να μας επιθεωρήσει τις επόμενες μέρες για να δει τι κάνουμε. Μέσα στο σχεδιασμό που θα δοθεί θα υπάρξει και σχεδιασμός για κέντρο πρώτης υποδοχής στο νησί της Ρόδου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Κρεμαστινέ, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κατ’ αρχάς, κύριε Δένδια, ξέρετε πόσο προσωπικά σας εκτιμώ. Εκτιμώ και τις αποφάσεις που παίρνετε. Παίρνετε αποφάσεις, έστω και αν είναι πολλές φορές δυσάρεστες ή δεν τυγχάνουν γενικής επικρότησης. Αλλά εκτιμώ ότι παίρνετε αποφάσεις. 
Όμως αυτά τα θέματα που έθεσα δεν τα έθεσα υπό μορφή Βουλευτή μιας περιοχής που θέλει να γίνει αρεστός στους ψηφοφόρους του ή την περιοχή του, γιατί εγώ είμαι έξω απ’ αυτή τη φιλοσοφία. Τα έθεσα σαν θέματα ουσιαστικά. 
Κατ’ αρχάς θέλω να σας πω ότι η χώρα πρέπει να επαναδιαπραγματευθεί το Δουβλίνο ΙΙ, διότι δεν είναι δυνατόν η FRONTEX να μην έχει καλύτερη ανάσχεση στα νησιά απ’ αυτή που έχει. FRONTEX δηλαδή, στα νησιά; FRONTEX στην περιοχή της Τουρκίας; Καλύτερα ραντάρ; 
Ο Δήμαρχος Σύμης, προτού μπω στην Αίθουσα, με ενημέρωσε ότι επί έξι μήνες υπάρχει ένα παροπλισμένο πλοίο του Λιμενικού στη Σύμη, το οποίο θα μπορούσε να βοηθήσει στην ανάσχεση. Και είναι έξι μήνες παροπλισμένο, διότι, όπως λέει ο Δήμαρχος, το κόστος αποκατάστασης είναι 1.100 ευρώ. Δεν θέλω να το πιστέψω. Πραγματικά, δεν θέλω να το πιστέψω!
Εκείνο, όμως, που είναι αναμφισβήτητο είναι ότι πρέπει ορισμένα θέματα να τα λάβετε σοβαρά υπόψη. Δηλαδή, το τουριστικό θέμα εκθέτει την Ελλάδα. Δεν είναι θέμα ούτε Ρόδου ούτε Κέρκυρας ούτε Κω ούτε οτιδήποτε. Ο τουρισμός, όπως λένε όλοι, είναι η βαριά βιομηχανία. Αυτή η βαριά βιομηχανία θα επηρεαστεί από αυτή την ιστορία ή όχι; Αυτό είναι το πρώτο ερώτημα.
Δεύτερο ερώτημα: Αναμένεται να έχουμε πολιτικούς πρόσφυγες από τη Συρία. Οι άνθρωποι αυτοί θα μείνουν στις περιοχές, ειδικά όταν είναι πολιτικοί πρόσφυγες. Η Κυβέρνηση το έχει λάβει αυτό το θέμα υπόψη της; Αυτό είναι ένα θέμα που ξεπερνάει τα τοπικά όρια. Είναι θέμα γενικότερο.
Το σπουδαιότερο απ’ όλα είναι το εξής: Για ποιο λόγο –είναι προσωπική απορία- τα νησιά όπου «φιλοξένησαν» δημοκρατικούς πολίτες σε κακές εποχές αυτού του τόπου, δεν προσφέρονται για κέντρα υποδοχής μεταναστών; Αν υπάρχουν προβλήματα κτηριακά, φτιάξτε τα, οι άνθρωποι αυτοί να έχουν οτιδήποτε θέλουν. Για ποιο λόγο δεν προσφέρονται αυτά τα κέντρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, ο αγαπητός κύριος συνάδελφος θέτει πολύ σημαντικά ερωτήματα. Θα προσπαθήσω πάλι να μην υπερβώ το χρόνο.
Θα ξεκινήσω με το θέμα του σκάφους. Το θέμα του σκάφους είναι θέμα του Λιμενικού Σώματος. Δεν μπορώ να σας απαντήσω εγώ. Δεν θα μου έκανε εντύπωση, όμως, να λείπουν 1.100 ευρώ. Έτσι όπως είναι τα οικονομικά του κράτους, οφείλω να σας πω, έχοντας γνώση του ταμείου του δικού μου Υπουργείου, ότι δεν θα μου έκανε εντύπωση να λείπουν 1.100 ευρώ.
Όσον αφορά το θέμα της FRONTEX: Η FRONTEX παρέχει εθνική υπηρεσία. Αν δει κανείς το θέμα που δημιουργήθηκε χθες με την τουρκική ακταιωρό, η οποία προσπάθησε στην πραγματικότητα να αμφισβητήσει κυριαρχικά δικαιώματα της χώρας με τον τρόπο που ενήργησε, θα διαπιστώσει ότι η παρουσία της FRONTEX εκεί κατοχυρώνει εθνικά δικαιώματα ως προς τα σύνορα. Και πρέπει να έρθουμε πίσω στο Ευρωπαϊκό Σύμφωνο για τη Μετανάστευση και το άσυλο της προηγούμενης κυβέρνησης της Νέας Δημοκρατίας, που στην πραγματικότητα κατοχυρώνει, διά της παρουσίας της FRONTEX, τα εθνικά σύνορα στο Αιγαίο.
Με ρωτάτε αν θα επηρεάσει τον τουρισμό. Όχι, κύριε συνάδελφε, δεν θα επηρεάσει τον τουρισμό. Δεν μιλάμε για δομές αθλιότητας. Μιλάμε για σύγχρονες δομές διαχείρισης των μεταναστευτικών ροών, με απόλυτο σεβασμό των ανθρωπίνων δικαιωμάτων. Δεν θα επηρεάσει τον τουρισμό. 
Αυτό που επηρεάζει τον τουρισμό είναι η αθλιότητα των μεταναστών που ρακένδυτοι κυκλοφορούν στους δρόμους και γίνονται αντικείμενο εκμετάλλευσης. 
Η ύπαρξη σύγχρονων εγκαταστάσεων, σύμφωνα με τις ευρωπαϊκές προδιαγραφές, με απόλυτο σεβασμό και για τους εντός, αλλά και για τον Έλληνα πολίτη εκτός, δεν επηρεάζει τον τουρισμό. Αντίθετα, βοηθάει την ομαλή διαβίωση, στο πλαίσιο της ανάγκης που σήμερα βρισκόμαστε. Δεν μπορούν να κυκλοφορούν ένα εκατομμύριο μετανάστες ή πεντακόσιες χιλιάδες μετανάστες στη χώρα, στα νησιά ελεύθεροι. Δεν γίνεται αυτό!
Μου είπατε κάτι το οποίο, επίσης, έχει μία σημασία και πρέπει να γίνει αντικείμενο συζήτησης. Μιλήσατε για βραχονησίδες και για νησιά του Αιγαίου, τα οποία είναι έρημα στην πραγματικότητα και τα οποία είχαν χρησιμοποιηθεί για εκτοπισμό συμπολιτών μας με βάση τα πολιτικά τους πιστεύω.
Κατ’ αρχάς, εγώ σέβομαι την ευαισθησία όλων των πολιτικών χώρων. Κατά συνέπεια, για να γίνει κάτι τέτοιο, θα ήθελα να το συζητήσουμε εκτενώς σε αυτή την Αίθουσα.
Υπάρχει, όμως, κι ένα ρεαλιστικό πρόβλημα. Δεν είναι εύκολο να εγκαταστήσεις δομές σε χώρους που δεν υπάρχει ρεύμα, νερό και αεροδρόμιο, διότι ακριβώς η ανάγκη εξυπηρέτησης αυτών των χώρων δεν μπορεί να γίνει περίπου στο πουθενά. Το κόστος σε αυτήν την περίπτωση είναι αστρονομικό και η χώρα δεν έχει χρήματα να υπηρετήσει αστρονομικά κόστη, απλώς και μόνο γιατί οι τοπικές κοινωνίες αντιδρούν. Το καταλαβαίνω, βέβαια, πάρα πολύ καλά, διότι είμαι Βουλευτής επαρχίας. Και μη θεωρήσετε, με κανένα τρόπο, ότι σε αυτά που λέω υπόκειται ψόγος προς εσάς προσωπικά. Καταλαβαίνω τις τοπικές κοινωνίες. Πέρασαν πάρα πολλά χρόνια με αυτήν την αντίληψη. Ήρθε η ώρα, όμως, να τους πείσουμε ότι μπορεί η χώρα να έχει σύγχρονες δομές αντιμετώπισης, που δεν θα βλάπτουν ούτε τον τουρισμό ούτε την κοινωνική ζωή, αλλά θα τον προστατεύουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τελευταία είναι η πέμπτη με αριθμό 311/24.9.2012 επίκαιρη ερώτηση δεύτερου κύκλου του Βουλευτή Β’ Πειραιά του Λαϊκού Συνδέσμου – Χρυσή Αυγή κ. Ιωάννη Λαγού προς τον Υπουργό Δημόσιας Τάξης και Προστασίας του Πολίτη, σχετικά με την αστυνομική παρουσία έξω από τα Κεντρικά Γραφεία του Κόμματος «Λαϊκός Σύνδεσμος – Χρυσή Αυγή».
Κύριε συνάδελφε, έχετε το λόγο για δύο λεπτά.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Τις τελευταίες μέρες, κύριε Πρόεδρε, έχουμε γίνει μάρτυρες ενός πολέμου που έχει εξαπολύσει προσωπικά ο Υπουργός Δημοσίας Τάξεως και ο Πρωθυπουργός και η Κυβέρνηση εναντίον της Χρυσής Αυγής. Φθάσαμε στο σημείο, ο συγκεκριμένος Υπουργός να διατάξει την απόσυρση όλων των αστυνομικών από τους Βουλευτές της Χρυσής Αυγής, ένα μέτρο το οποίο προφανώς δεν έχει ξαναγίνει στα ελληνικά χρονικά –έχουμε την τιμή να συμβεί σε εμάς για πρώτη φορά- και θα το σεβαστούμε. Να γίνει και για τους υπόλοιπους Βουλευτές αυτό το πράγμα, κάτι που έχει ζητήσει η Χρυσή Αυγή από την αρχή.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ ).
Επίσης, μας έχουν φέρει κλούβες των ΜΑΤ έξω από τα γραφεία μας, προκειμένου να παρακολουθούν τις κινήσεις των μελών μας και έχουν γίνει κάποιες προσαγωγές. Και όλα αυτά έγιναν μετά από κάποια περιστατικά, όπου η Χρυσή Αυγή βγήκε στο δρόμο για να υπερασπίσει τα δικαιώματα του Έλληνα πολίτη.
Να ενημερώσουμε, λοιπόν, τον κύριο Υπουργό που τον βλέπουμε σήμερα εδώ και τον Πρωθυπουργό και όλους όσους ενδιαφέρονται μέσα σε αυτή την Αίθουσα ότι η Χρυσή Αυγή δεν πρόκειται να κάνει ούτε ένα βήμα πίσω από αυτά που κάνουμε. Συνεχίστε. Πάρτε τους αστυνομικούς, κάντε άρση της βουλευτικής μας ασυλίας –δεν μας ενδιαφέρει καθόλου- κόψτε μας τους μισθούς, βρείτε ό,τι τρόπο θέλετε. Εμείς θα είμαστε εδώ και θα πολεμάμε στο πλευρό του Έλληνα πολίτη. Εσείς καθίστε απέναντι και κοιτάξτε τους λαθρομετανάστες και τα διεθνή δικαιώματα όλων των υπολοίπων.
Θα θέλαμε να ρωτήσουμε τον Υπουργό από πότε υπάρχει συλλογική ευθύνη εδώ μέσα, στο Ελληνικό Κοινοβούλιο, στο ναό της Δημοκρατίας, στην ελληνική Κυβέρνηση, γιατί εάν δεχθούμε ότι έγινε παράπτωμα από τρεις Βουλευτές της Χρυσής Αυγής –για εμάς φυσικά δεν είναι παράπτωμα- με ποιο σκεπτικό και με ποια δικαιοδοσία αφαιρεί τους αστυνομικούς από όλους τους υπόλοιπους; Να μας απαντήσει και πάνω σε αυτό το ερώτημα.
Επίσης, να μας τονίσει από πού έχει δεχθεί πιέσεις για να σταματήσει τη ραγδαία άνοδο της Χρυσής Αυγής, που βλέπουμε αυτό τον καιρό να συμβαίνει από κέντρα που υπάρχουν στην Ελλάδα ή και στο εξωτερικό ακόμα.
Ας μας απαντήσει ο κύριος Υπουργός, λοιπόν, σε αυτά τα ερωτήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο κύριος Υπουργός έχει το λόγο για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε.
Έχω μπροστά μου το κείμενο της ερώτησης προς την οποία καλούμαι να απαντήσω. Η ερώτηση έχει δύο σκέλη: Ποιες ακριβώς εντολές έλαβε από τον Πρωθυπουργό ο απαντών Υπουργός για την αντιμετώπιση της εκλογικής ανόδου του Λαϊκού Συνδέσμου Χρυσή Αυγή; «Η απάντηση είναι ότι ουδεμία εντολή έχω λάβει από τον Πρωθυπουργό σχετικά».
Η δεύτερη ερώτηση είναι «από ποιους άλλους φορείς, κόμματα ή οργανισμούς έχω δεχθεί οχλήσεις, προκειμένου να αντιμετωπίσω την άνοδο της Χρυσής Αυγής». Η απάντηση είναι από ουδέν κόμμα, οργανισμό έχω δεχθεί οχλήσεις για να αντιμετωπίσω την άνοδο της Χρυσής Αυγής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε Υπουργέ.
Κύριε συνάδελφε, έχετε το λόγο για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Επειδή βρήκαμε την ευκαιρία και τον είδαμε τον Υπουργό σήμερα -γιατί του κάνουμε ερωτήσεις εδώ και ενάμιση μήνα και δεν κατεβαίνει να απαντήσει -ας του απαντήσουμε και εμείς γενικά, να του ξαναπούμε αυτά τα πράγματα.
Η Χρυσή Αυγή, τα στελέχη της Χρυσής Αυγής και οι Βουλευτές παρακολουθούνται. Ο ίδιος ευθέως βγήκε και μίλησε και ζήτησε τη  βοήθεια της κρατικής ασφάλειας. Από πότε είναι δημοκρατικά αυτά τα πράγματα, κύριε Υπουργέ, δεν μας είπατε. Ζητήσατε να μας κοιτάνε, να μας παρακολουθούν, όλα αυτά. Εντάξει, εμείς φυσικά τα ξέρουμε αυτά τα πράγματα. Ίσως δεν τα ξέρει ο υπόλοιπος κόσμος.
Συνεχίστε κατ’ αυτόν τον τρόπο. Σας επαναλαμβάνω ότι δεν θα καταφέρετε απολύτως τίποτε. Η Χρυσή Αυγή είναι γαλουχημένη και σφυρηλατημένη στο δρόμο. Είναι δίπλα στον κόσμο. Εσείς μετά από κάποιους μήνες πιθανώς να μην είστε Υπουργός, να μην παίρνετε αυτά τα μέτρα και να είστε κάπου αλλού. Εμείς είτε εντός Κοινοβουλίου είτε εκτός Κοινοβουλίου, πάλι τα ίδια θα κάνουμε. 
Αυτό να το καταλάβετε πάρα πολύ καλά. Και εάν νομίζετε ότι με αυτά τα πράγματα που κάνετε, μπορείτε να μας σταματήσετε, είστε πάρα πολύ βαθιά γελασμένος. Θα μας βρίσκετε συνέχεια αντιμέτωπους. Θα μας βρίσκετε απέναντί σας. Θα υπερασπιζόμαστε τον ελληνικό λαό με όλες τις δυνάμεις μας, κάτι που μέχρι τώρα δεν συνέβαινε από κανέναν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Δεν κρίνω ότι υπάρχει αντικείμενο προς απάντηση, κύριε Πρόεδρε.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Τι πρωτότυπο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!
(Θόρυβος-διαμαρτυρίες από την πτέρυγα της Χρυσής Αυγής)</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΣ</Parlmember>: Έκαψαν οι μουσουλμάνοι την Αθήνα και δεν μίλησε κανείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!
Κύριες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δημόσιας Τάξης και Προστασίας του Πολίτη «Κύρωση της πράξης νομοθετικού περιεχόμενου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών και άλλες διατάξεις».
Η Διάσκεψη των Προέδρων αποφάσισε σε συνεδρίασή της στις 20/9/2012 τη συζήτηση του νομοσχεδίου σε μία συνεδρίαση.
Κυρίες και κύριοι συνάδελφοι, θα ήθελα να σας γνωστοποιήσω ότι το Προεδρείο έλαβε επιστολή από το Γραμματέα της Κοινοβουλευτικής Ομάδος του ΠΑΣΟΚ, με την οποία ορίζει ως Κοινοβουλευτικό Εκπρόσωπο στη συζήτηση του παρόντος νομοσχεδίου το Βουλευτή κ. Γεώργιο Ντόλιο.
Επίσης, το Προεδρείο έλαβε επιστολή από τον κ. Μανιάτη με την οποία ορίζει ως ειδικό αγορητή το Βουλευτή κ. Κωνσταντίνο Τριαντάφυλλο. 
Ο Γραμματέας της Κοινοβουλευτικής Ομάδας των Ανεξαρτήτων Ελλήνων κ. Μαρκόπουλος με επιστολή του ορίζει ως ειδική αγορήτρια στο παρόν νομοσχέδιο τη Βουλευτή κ. Μαρίνα Χρυσοβελώνη.
Επίσης, ο Κοινοβουλευτικός Εκπρόσωπος του Λαϊκού Συνδέσμου - Χρυσή Αυγή κ. Χρήστος Παππάς με επιστολή του ορίζει ως ειδικό αγορητή το Βουλευτή Αττικής κ. Ηλία Κασιδιάρη.
Ο Πρόεδρος της Δημοκρατικής Αριστεράς κ. Φώτιος Κουβέλης ορίζει στο παρόν νομοσχέδιο ως ειδικό αγορητή το Βουλευτή Ευβοίας κ. Δημήτριο Αναγνωστάκη. 
Επίσης, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπυρίδων Χαλβατζής με επιστολή του στο Προεδρείο ορίζει ως Κοινοβουλευτικό Εκπρόσωπο το Βουλευτή κ. Αθανάσιο Παφίλη.
Τέλος, ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπυρίδων Χαλβατζής με επιστολή του στο Προεδρείο ορίζει ως ειδικό αγορητή το Βουλευτή κ. Ιωάννη Γκιόκα.
Το λόγο έχει ο εισηγητής της Νέας Δημοκρατίας κ. Αθανάσιος Νταβλούρος.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, πιστεύω ότι αποτελεί κοινό τόπο όλων των πολιτικών δυνάμεων της χώρας μας ότι η εισροή παράνομων μεταναστών στην ελληνική επικράτεια συνιστά μείζον ζήτημα με ποικίλες διαστάσεις και παρενέργειες στην ελληνική κοινωνία. 
Η χώρα μας, τουλάχιστον τα δύο τελευταία χρόνια μετατράπηκε κυριολεκτικά σε ένα ξέφραγο αμπέλι και τα σύνορά μας θύμιζαν –θα μπορούσε κάποιος χαρακτηριστικά να πει- «ελβετικό τυρί».
Είναι πολλές οι δυσμενείς επιπτώσεις για την ελληνική κοινωνία, που βιώνει το μεταναστευτικό ζήτημα, στις διαστάσεις που υπάρχει. Πραγματικά, εθελοτυφλεί όποιος δεν αντιλαμβάνεται τη σχέση μεταξύ λαθρομετανάστευσης και εγκληματικότητας. 
Η λαθρομετανάστευση και η εγκληματικότητα βρίσκονται σε σχέση συγκοινωνούντων δοχείων. Για να περιγράψει κανείς τη διάσταση του φαινομένου αρκεί και μόνο να σημειώσει την εφιαλτική διαπίστωση ότι η αύξηση της λαθρομετανάστευσης από την περιοχή του Έβρου έκλεισε για το 2011 σε ποσοστό πάνω από 500%, σε σχέση με το 2009. 
Είναι, επίσης, βέβαιο, όπως προανέφερα ότι η αύξηση της εγκληματικότητας, η οποία στην κυριολεξία «χτυπάει κόκκινο» την τελευταία πενταετία είναι άμεσα συναρτώμενη σε ποσοστά που διαπιστώνονται με εκείνα που αντιστοίχως αναλογούν στο κύμα των απρόσκλητων επισκεπτών μας. 
Μπροστά σε αυτήν τη ζοφερή πραγματικότητα που εγκυμονεί κινδύνους για την κοινωνική μας, τουλάχιστον, συνοχή και ασφάλεια του Έλληνα πολίτη οφείλουμε να αντιδράσουμε παίρνοντας μέτρα για τον έλεγχο αυτού του φαινομένου. 
Οι προαναφερόμενες περιστάσεις που καθιστούν πραγματικά συνθήκες εξαιρετικά επείγουσας και απρόβλεπτης ανάγκης ώθησαν την Κυβέρνηση να εισηγηθεί την έκδοση της από 20/3/2012 πράξης νομοθετικού περιεχομένου, η οποία με το υπό συζήτηση νομοσχέδιο εισάγεται προς κύρωση, σύμφωνα με τη συνταγματική διάταξη του άρθρου 44 παράγραφος 1 μέσα σε προθεσμία σαράντα ημερών από την έκδοσή της ή σαράντα ημέρες από τη σύγκληση σε σύνοδο της Βουλής. 
Η εν λόγω πράξη νομοθετικού περιεχομένου με τίτλο «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» εντάσσεται σε ένα πλέγμα νομοθετημάτων που ρυθμίζουν επιμέρους ζητήματα του μεταναστευτικού. Αφορά, ειδικότερα, την άμεση δημιουργία και λειτουργία κέντρων κράτησης και κέντρων πρώτης υποδοχής των στερουμένων νομιμοποιητικών εγγράφων στην Ελλάδα αλλοδαπών.
Το προτεινόμενο νομοσχέδιο, με το οποίο εισάγεται για κύρωση η ως άνω πράξη νομοθετικού περιεχομένου, περιλαμβάνει τέσσερα άρθρα. 
Με το πρώτο άρθρο κυρώνεται, σύμφωνα με το άρθρο 44 παράγραφος 1 του Συντάγματος και αποκτά ισχύ νόμου από τότε που ίσχυσε, η ως άνω από 20/3/2012 πράξη νομοθετικού περιεχομένου, η οποία δημοσιεύθηκε στο υπ’ αριθμόν 61 ΦΕΚ και αποσκοπεί στην αντιμετώπιση επειγόντων θεμάτων, σχετικά με την εφαρμογή των διατάξεων του ν.3907/2011 για τα κέντρα και τις μονάδες πρώτης υποδοχής και τις ειδικές εγκαταστάσεις κράτησης.
Με το δεύτερο άρθρο παρατείνεται κατά ένα έτος από την έναρξη ισχύος του υπό ψήφιση νόμου η προβλεπόμενη προθεσμία του άρθρου 28 παράγραφος 8 του ν.4033/2011, κατά τη διάρκεια της οποίας εφαρμόζεται η διαδικασία της διαπραγμάτευσης, χωρίς δημοσίευση προκήρυξης ή διαγωνισμού για τη σύναψη συμβάσεων έργου, προμηθειών, μελετών, σχετικά με θέματα σίτισης, στέγασης, επιστροφής υπηκόων τρίτων χωρών που εισέρχονται στη χώρα παράνομα.
Με το τρίτο άρθρο παρέχεται η δυνατότητα απόσπασης στην επιτελική μονάδα του Υπουργείου Δημόσιας Τάξης και Προστασίας του Πολίτη, όπως προβλέπεται από τις διατάξεις του π.δ. 79/2011, για δύο χρόνια με δυνατότητα ανανέωσης για μία ακόμη φορά προσωπικού του Λιμενικού Σώματος-Ελληνικής Ακτοφυλακής, προκειμένου να διευκολυνθεί η συνεργασία με τα υπαγόμενα σε αυτό το Υπουργείο Σώματα και Υπηρεσίες, χωρίς να θίγεται η διοικητική και επιχειρησιακή αυτοτέλεια των Σωμάτων και Υπηρεσιών, καθώς και υπαλλήλων του Υπουργείου Εξωτερικών που αποσπώνται στην Υπηρεσία Διαχείρισης Ευρωπαϊκών και Αναπτυξιακών Προγραμμάτων για το χειρισμό των υποχρεώσεων που απορρέουν από τις διεθνείς δεσμεύσεις της χώρας μας και ιδίως εκείνων έναντι της Ευρωπαϊκής Ένωσης.
Με το τέταρτο άρθρο προβλέπεται η έναρξη ισχύος των διατάξεων του παρόντος νόμου, ο οποίος, λόγω της φύσεως και του σκοπού που υπηρετεί, εισάγεται με τη διαδικασία του κατεπείγοντος.
Η επεξεργασία και εξέταση του παρόντος νομοσχεδίου στην αρμόδια Διαρκή Επιτροπή Δημόσιας Διοίκησης, Δημόσιας Τάξης και Δικαιοσύνης ολοκληρώθηκε σε τέσσερις συνεδριάσεις και ψηφίστηκε κατά πλειοψηφία μετά από μία εξαιρετικά ενδιαφέρουσα και γόνιμη ανταλλαγή απόψεων και προτάσεων μεταξύ των μελών της επιτροπής, καθώς επίσης και μετά την ακρόαση εκπροσώπων φορέων, όπως της Ύπατης Αρμοστείας του ΟΗΕ για τους πρόσφυγες, της Εθνικής Επιτροπής Δικαιωμάτων του Ανθρώπου, του Συνηγόρου του Πολίτη, της Διεθνούς Αμνηστίας, της Ελληνικής Ένωσης για τα Δικαιώματα του Ανθρώπου και του Πολίτη, του Δικηγορικού Συλλόγου Αθηνών, της Πανελλήνιας Ομοσπονδίας Αστυνομικών Υπαλλήλων, της Περιφέρειας Μακεδονίας-Θράκης, του Επαγγελματικού και Τεχνικού Επιμελητηρίου Ροδόπης, του Εμπορικού και Βιομηχανικού Επιμελητηρίου Ξάνθης.
Παρά τις όποιες αιτιάσεις διατυπώθηκαν ή επικαλέστηκαν οι εκπρόσωποι κυρίως της Αντιπολίτευσης και αφορούσαν είτε αμφισβήτηση ύπαρξης λόγων εξαιρετικών που δικαιολογούν την εισαγωγή του συζητούμενου νομοσχεδίου με τη διαδικασία του κατεπείγοντος είτε ζητήματα αντισυνταγματικότητας που αφορούν τη δυνατότητα ανάθεσης σε ιδιωτικές εταιρείες φύλαξης των κέντρων κράτησης, αιτιάσεις οι οποίες απαντήθηκαν επαρκώς από τον αρμόδιο Υπουργό, διαπιστώθηκε από το σύνολο σχεδόν των μελών της επιτροπής ότι η επί μακρόν ανυπαρξία ουσιαστικής μεταναστευτικής πολιτικής ευθύνεται για την έκταση και τις συνέπειες του φαινομένου, που καταμετρά σήμερα η ελληνική πολιτεία και υφίσταται κυρίως η ελληνική κοινωνία.
Επιπλέον διαπιστώθηκε ότι είναι επιτέλους ώρα να αντιμετωπιστεί με νομικά συνεπείς λύσεις και αποτελεσματικές πολιτικές το μεταναστευτικό πρόβλημα, που υπονομεύει την κοινωνική μας συνοχή και ειρήνη. 
Επίσης υπάρχει λόγος παρέμβασης της ελληνικής πολιτείας εις τρόπο τέτοιο, ώστε να περιοριστούν ακραίες αντιμεταναστευτικές αντιλήψεις και πρακτικές που ενδημούν και αντιπροσωπεύουν ακραίο πολιτικό οργανισμό, ο οποίος, επενδύοντας ψηφοθηρικά και μόνο σε ένα μείζονος σημασίας εθνικό ζήτημα, όπως το μεταναστευτικό, δεν αντιλαμβάνεται ότι με την τακτική του μόνο τον τόπο δεν βοηθάει, αλλά αντιθέτως μας εκθέτει ως χώρα, ανεπανόρθωτα στη διεθνή κοινότητα. 
Η ελληνική πολιτεία με δεδομένη τελευταία, την έξαρση των φαινομένων ρατσιστικής βίας, οφείλει να αντιδράσει και να λάβει αυστηρά μέτρα σε βάρος κάθε εξτρεμιστικού στοιχείου που πρωταγωνιστεί και αυτοαναγορεύεται είτε ως εγγυητής της δημόσιας τάξης είτε ως διώκτης των λαθρομεταναστών. Με αυτόν τον τρόπο θα αποδείξει η ελληνική πολιτεία ότι είναι σε θέση να εγγυηθεί τη λειτουργία ενός κράτος δικαίου, αφ’ ενός και της δημοκρατικής ομαλότητας, αφ’ ετέρου. 
Κυρίες και κύριοι συνάδελφοι, όπως προανέφερα, το υπό συζήτηση νομοσχέδιο εντάσσεται σε ένα πλέγμα νομοθετημάτων, που επιχειρούν να ρυθμίσουν επιμέρους ζητήματα του μεταναστευτικού. Από μόνη της η δημιουργία κέντρων προσωρινής υποδοχής και κέντρων κράτησης δεν μπορεί, όπως αντιλαμβανόμαστε, να δώσει λύσεις στο μεταναστευτικό, εάν δεν συνδυαστεί με την άμεση στελέχωση της υπηρεσίας ασύλου, με επαρκές και κατάλληλα εκπαιδευμένο προσωπικό για την παραλαβή των αιτημάτων ασύλου, την ταχεία εξέταση αυτών από τα δεκατρία περιφερειακά γραφεία της χώρας, με τη συνδρομή καταρτισμένου προσωπικού και επαρκούς διερμηνείας στην οριστική κρίση, με αποφάσεις δίκαιες και πλήρως αιτιολογημένες, ώστε επιτέλους να κλείσει  μια χρόνια πληγή, που όχι μόνο έχει αποβεί σε βάρος των προσφύγων, αλλά κυρίως εκθέτει την πατρίδα μας διεθνώς. 
Η στελέχωση των υπηρεσιών ασύλου λόγω του παγώματος και του περιορισμού προσλήψεων στο δημόσιο κατ’ εφαρμογή των διοικητικών αλλαγών, που υιοθετήθηκαν στη βάση του μνημονίου, ήταν αδύνατον να συντελεστεί και για το λόγο αυτό η Κυβέρνηση, διά των αρμοδίων Υπουργών, ανέλαβε νομοθετική πρωτοβουλία, εισάγοντας σχετική τροπολογία, η οποία επιτρέπει άμεσα τη στελέχωση των υπηρεσιών ασύλου με απόλυτη διαφάνεια και κυρίως χωρίς επιβάρυνση του κρατικού προϋπολογισμού. 
Περιληπτικώς, με τις διατάξεις της παρούσας τροπολογίας, διευρύνονται οι κατηγορίες προσωπικού από τις οποίες μπορούν να καλύπτονται οι οργανικές θέσεις ειδικού επιστημονικού προσωπικού της υπηρεσίας ασύλου, της αρχής προσφύγων και της υπηρεσίας προ της υποδοχής, με τη διαδικασία των μετατάξεων, μεταφορών ή αποσπάσεων από άλλες υπηρεσίες του δημοσίου, νομικά πρόσωπα δημοσίου δικαίου ή Οργανισμούς Τοπικής Αυτοδιοίκησης. 
Περαιτέρω, προβλέπεται ότι οι ανωτέρω μετατάξεις γίνονται με συνιστώμενες πράξεις μετάταξης σε προσωποπαγείς θέσεις μονίμων υπαλλήλων. Επιπλέον θεσπίζεται η δυνατότητα κάλυψης των οργανικών θέσεων κλάδου ΔΕ διοικητικού λογιστικού των ως άνω υπηρεσιών, με προσωπικό κλάδων ΔΕ διοικητικού-οικονομικού ή ΔΕ διοικητικού των οριστικών πινάκων διοριστέων του ΑΣΕΠ.
Παράλληλα θεσπίζεται ειδική, συντομότερη διαδικασία μετατάξεων, εξειδικεύεται η διαδικασία πρόσληψης στις ως άνω υπηρεσίες προσωπικού, που περιλαμβάνονται στους οριστικούς πίνακες διοριστέων του ΑΣΕΠ και προβλέπεται η δυνατότητα στελέχωσης του Τμήματος Διεθνούς Συνεργασίας και Τεκμηρίωσης της Κεντρικής Υπηρεσίας Ασύλου από προσωπικό των λοιπών υπηρεσιών τού Υπουργείου Δημόσιας Τάξης και Προστασίας του Πολίτη. Τέλος παρατείνεται η προθεσμία έκδοσης απόφασης περί έναρξης λειτουργίας της Υπηρεσίας Ασύλου και της Αρχής Προσφυγών ως 31-3-2013.
Από τις προτεινόμενες διατάξεις δεν προκαλείται, όπως προανέφερα, πρόσθετη επιβάρυνση του προϋπολογισμού, δεδομένου ότι έχει ήδη προβλεφθεί η σχετική δαπάνη για την κάλυψη των θέσεων προσωπικού των Υπηρεσιών Ασύλου, Αρχής Προσφυγών και Πρώτης Υποδοχής, κατά την επεξεργασία των σχετικών με τη σύσταση των εν λόγω θέσεων, ρυθμίσεων. Ομοίως δεν προκαλεί πρόσθετη δαπάνη η σύσταση των προσωποπαγών θέσεων για τη μετάταξη τού μόνιμου προσωπικού προς το δημόσιο, νομικά πρόσωπα δημοσίου δικαίου ή ΟΤΑ, για την κάλυψη θέσεων ειδικού επιστημονικού προσωπικού των προαναφερόμενων υπηρεσιών, επειδή γίνεται με παράλληλη δέσμευση αντίστοιχου αριθμού κενών θέσεων του προσωπικού αυτού.
Με την ως άνω τροπολογία, κυρίες και κύριοι συνάδελφοι, δίνεται έμπρακτα στήριξη στη νέα Υπηρεσία Ασύλου, που ήταν επιτακτικό αίτημα όλων των πολιτικών και κοινωνικών δυνάμεων της χώρας, προκειμένου να κερδηθεί στην πράξη το στοίχημα της οριστικής απαγκίστρωσης από το προβληματικό και αναποτελεσματικό καθεστώς του παρελθόντος. 
Για τους λόγους που σας εξέθεσα, κυρίες και κύριοι συνάδελφοι, σας καλώ να ψηφίσετε τόσο το συζητούμενο νομοσχέδιο με το οποίο κυρώνεται η από 20-3-2012 πράξη νομοθετικού περιεχομένου, όσο και τη σχετική τροπολογία, αποδεικνύοντας εμπράκτως με την ψήφο μας, ότι τα εθνικά ζητήματα για την αντιμετώπισή τους απαιτούν στάση ευθύνης και όχι ανέξοδες κραυγές.
Επιπλέον θα μου επιτρέψετε, κυρίες και κύριοι συνάδελφοι, με αφορμή την κατάθεση μίας πρότασης τροπολογίας του συναδέλφου Βουλευτή κ. Νικολόπουλου -ο οποίος μάλιστα διαπιστώνω ότι δηλώνει Βουλευτής Αχαΐας της Νέας Δημοκρατίας και δεν αντιλαμβάνομαι πώς γίνεται παραδεκτή αυτού του είδους η κατάθεση, όταν ο ίδιος έχει διαγραφεί από την Κοινοβουλευτική Ομάδα της Νέας Δημοκρατίας- να πω για την ουσία της προτεινόμενης τροπολογίας, μόνο δύο πράγματα. Μάλλον επιχειρεί να παραβιάσει ανοικτές πόρτες, διότι όλοι γνωρίζουμε ότι το αρμόδιο Υπουργείο έχει ήδη αναλάβει πρωτοβουλίες προς την κατεύθυνση αυτή, για την αλλαγή του νόμου περί ιθαγένειας, τον περίφημο νόμο Ραγκούση και επιπλέον, για να αποδείξει για μια ακόμη φορά, τη συνέπεια προεκλογικών εξαγγελιών και κυβερνητικών πράξεων ευθύνης, που χαρακτηρίζουν την Κυβέρνησή μας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε συνάδελφε.
Το λόγο έχει ο εισηγητής από την πλευρά του ΣΥΡΙΖΑ, κ. Δημήτριος Τσουκαλάς.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Κύριε Πρόεδρε, κύριοι συνάδελφοι, κύριοι Υπουργοί, θέλω την ανοχή σας λίγο, γιατί είναι η πρώτη φορά που μιλάω από το Βήμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καλορίζικος και καλή συνέχεια να έχετε.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Ευχαριστώ πολύ.
Ακούγοντας προηγούμενα και την ερώτηση του κ. Ψυχάρη, αλλά και για το γενικότερο κλίμα που διαμορφώθηκε, σε σχέση με την αστυνόμευση αυτής της πόλης, πρέπει άμεσα να ξεκαθαρίσουμε ότι είναι άλλο πράγμα το μεταναστευτικό και άλλο η αστυνόμευση.
Για την αστυνόμευση γνωρίζετε όλοι και κατανοούμε όλοι ότι χρειάζονται πάρα πολλά βήματα, για να πει κανείς ότι σε αυτήν την πόλη θα αισθάνεται ασφαλής. Και δεν φταίνε οι μετανάστες, γιατί εκεί έχουμε φτάσει, ότι για όλα φταίνε οι μετανάστες. Έχουμε βρει ένα εξιλαστήριο θύμα και από εκεί πέρα αποκρύπτουμε μια σειρά άλλων θεμάτων, τα οποία έχουν διαμορφώσει την εγκληματικότητα σε αυτήν την πόλη, χωρίς βέβαια να λέμε ότι και το μεταναστευτικό -όλη αυτή η συσσώρευση ψυχών σε αυτήν την πόλη και τη χώρα- ασφαλώς και αυτό δεν αποτελεί μία θρυαλλίδα, ασφαλώς και αυτό δεν αποτελεί ένα ακόμη κομμάτι που αφορά και στην εγκληματικότητα. Πρέπει να τα βλέπουμε συνολικά, πρέπει να τα βλέπουμε όλα μαζί, για να τα κατανοήσουμε και να μπορέσει η Αστυνομία -η οποία, αν αφεθεί ελεύθερη, έχει τη δυνατότητα και την επιχειρησιακή και το ανθρώπινο υλικό και υποδομές, που πρέπει να τις αυξήσει ασφαλώς- να συλλάβει την εγκληματικότητα από όπου αυτή και αν προέρχεται.
Στο σημείο αυτό θέλω να θέσω ακόμα κάτι. Χθες το βράδυ στον Άγιο Παντελεήμονα η κ. Κούρτοβικ, η δικηγόρος, δεν είχε τη δυνατότητα να βγει από το αστυνομικό τμήμα στο οποίο ουσιαστικά ήταν πολιορκημένη επί πέντε ώρες και βγήκε με τη συμπαράσταση της Αστυνομίας ασφαλώς. Αν δεν υπήρχε εκεί μία διμοιρία αστυνομικών και ένα αυτοκίνητο για να την απεγκλωβίσει, θα ήταν ακόμα εκεί. Αυτό τι είναι; Αυτό δεν είναι μία εγκληματική πράξη; Δεν θα πρέπει αυτή η χώρα, αυτή η πολιτεία, αυτή η δημοκρατία να το περιφρουρεί αυτό; 
Τέλος θα ήθελα να αναφερθώ για ένα λεπτό, στο χθεσινό συλλαλητήριο. Στο χθεσινό συλλαλητήριο, παρά την έρπουσα προπαγάνδα, με τις χιλιάδες αστυνομικών, με τις αύρες και τις νέες αύρες και τις ακόμα περισσότερες αύρες νερού, οι οποίες θα έκαναν την εμφάνισή τους, όλα αυτά τα οποία διοχετεύθηκαν εντέχνως, για να μην κατέβει ένας λαός που βρίσκεται σε απόγνωση να διαδηλώσει, όλα αυτά έπεσαν στο κενό, γιατί ο λαός ήρθε. Και παρ’ όλα όσα συνέβησαν πριν, ο λαός ήταν παρών, θα είναι παρών και θα ανατρέψει αυτά τα σχέδια, αυτήν την ταφόπλακα που ετοιμάζετε με τα νέα μέτρα, να βάλετε πάνω στο πτώμα αυτής της χώρας, γιατί εκεί την οδηγείτε. 
Θα ήθελα επίσης να αναφερθώ και στις χθεσινές προσαγωγές. Θα έλεγα ότι έγινε ένα βήμα, για να έχουμε μία ειρηνική διαδήλωση και νομίζω ότι τα κόμματα της Αντιπολίτευσης που συμμετείχαν, ήταν οι πρωταγωνιστές για την ειρηνική αυτή διαδήλωση, γιατί η Αστυνομία, παρά την καλή, ενδεχομένως διάθεση -που μπορεί να πεις εντός ή εκτός εισαγωγικών- έκανε πράγματα που, κατά την άποψή μας, δεν ευσταθούν. Δεν μπορώ να καταλάβω γιατί έπρεπε να συλλάβει δώδεκα άτομα στη «Γαρδένια» στου Ζωγράφου, δώδεκα νέους ανθρώπους, οι οποίοι ετοιμάζονταν να μπουν μέσα στο τρένο, στο Μετρό ή δεν ξέρω εγώ πού, με τα πανό τους. Και συνελήφθησαν, γιατί δεν άρεσε, ενδεχομένως το ντύσιμό τους. Με αυτά τα κριτήρια θα κάνουμε προσαγωγές, ενώ την ίδια στιγμή ξέρετε πολύ καλά, ότι μέσα στη διαδήλωση υπήρχαν άνθρωποι, οι οποίοι, εμφανώς, θα δημιουργούσαν πρόβλημα; Το τι ήταν αυτοί οι άνθρωποι και το τι ήταν κάτω από τις κουκούλες, δεν το ξέρουμε εμείς. Ασφαλώς αυτό να το καταγράψετε. Εμείς δεν τους γνωρίζουμε. Αυτοί που τους γνωρίζουν να πουν ποιοι είναι. Αλλά ήταν εκεί και δεν ήταν αυτοί, που ήταν το βράδυ στη ΓΑΔΑ, μεταξύ των οποίων οκτώ ανήλικοι, που πράγματι, μετά από δική μας παρέμβαση, αυτοί οι οκτώ ανήλικοι που δεν είχαν καμμία επαφή με τα επεισόδια, αφέθησαν ελεύθεροι.
Τέλος θέλω να αναφερθώ για δύο λεπτά, στο θέμα του «ΞΕΝΙΟΥ ΔΙΑ», κύριε Υπουργέ. Έχουμε και στο παρελθόν αναφερθεί, έχουμε συγκρουστεί πρώτα απ’ όλα για το όνομα. Άκουσα προηγουμένως τα στοιχεία από εσάς. Είπατε για είκοσι χιλιάδες. Νομίζω ότι υπάρχουν νέα στοιχεία που ανεβάζουν τον αριθμό στις είκοσι έξι χιλιάδες, εκ των οποίων λιγότεροι από δύο χιλιάδες τετρακόσιοι, δηλαδή λιγότερο από το 10%, έχουν προσαχθεί.
Οι άλλοι έχουν αφεθεί ελεύθεροι, δηλαδή έχουμε σταματήσει είκοσι έξι χιλιάδες ανθρώπους, για να πιάσετε λιγότερο από το 10%.
Και εγώ σας λέω ότι και απ’ αυτό το 10% που έχετε συλλάβει, γνωρίζετε πολύ καλά ότι πολλοί από αυτούς είναι άνθρωποι, οι οποίοι ή δεν είχαν τα χαρτιά επάνω τους εκείνη τη στιγμή, ή είναι άνθρωποι, οι οποίοι έχουν εκπέσει της νομιμότητας. Και ξέρετε ότι πρέπει να υπάρχει ένα ειδικό καθεστώς και πρέπει να δούμε τι γίνεται με τους ανθρώπους, οι οποίοι εκπίπτουν της νομιμότητας. Γιατί με αυτήν την κρίση, με αυτήν τη μαύρη αγορά που επικρατεί στην ελληνική κοινωνία και στο χώρο της εργασίας στην Ελλάδα αυτήν τη στιγμή, γνωρίζετε πολύ καλά ότι όχι μόνον αλλοδαποί, αλλά και χιλιάδες Έλληνες πρέπει και αναγκάζονται, για να επιβιώσουν, να ζουν στο καθεστώς της μαύρης εργασίας, να αμείβονται με διακόσια και τριακόσια ευρώ πίσω από τη λάντζα ή στους αγρούς ή οπουδήποτε αλλού. Και βέβαια αυτοί οι άνθρωποι δεν έχουν τα απαιτούμενα ένσημα, ενώ δουλεύουν για δεκαετίες, για πέντε και δέκα και πάνω από πέντε χρόνια οπωσδήποτε σε αυτήν τη χώρα και εκπίπτουν της νομιμότητας. 
Και θα ήθελα να αναφερθώ λίγο στο γκέτο, γιατί και ο κ. Ψυχάρης, προηγουμένως αναφέρθηκε στο ότι έχουμε ζήσει σε αυτήν την πόλη. Δεν έχει ζήσει μόνο ο κ. Ψυχάρης και πολλοί άλλοι έχουμε ζήσει σε αυτήν την πόλη. 
Εγώ έχω γεννηθεί στα Εξάρχεια. Σας το έχω ξαναπεί ότι πήγαινα σχολείο στο 2ο Γυμνάσιο, Αχαρνών και Χέϋδεν, ότι πήγαινα και έπαιζα «φλιπεράκια» την εποχή εκείνη στον Άγιο Παντελεήμονα στου Βιζούρη -έτσι λεγόταν ένα μεγάλο μπιλιαρδάδικο και φλιπερατζίδικο της εποχής εκείνης στον Άγιο Παντελεήμονα- και έχω δει όλη τη μετατροπή αυτής της πόλης. Και δεν σπαράζει η καρδιά του καθενός, όταν βλέπει αυτήν την πόλη να έχει μεταμορφωθεί σε αυτό το πράγμα που έχει μεταμορφωθεί; Δεν σπαράζει η καρδιά όλων όσοι έχουμε μεγαλώσει, έχουμε ζήσει, έχουμε δράσει σε αυτήν την πόλη, έχουμε ζήσει στο κέντρο αυτής της πόλης, όταν την βλέπουμε σε αυτό το χάλι που την βλέπουμε;  
Τα στρατόπεδα συγκέντρωσης, τα οποία είναι εμφανή αυτήν τη στιγμή, είναι τρία, αν δεν απατώμαι. Είναι της Κορίνθου, ένα στη Θράκη και ένα στην Αμυγδαλέζα. Και έχετε πει σε συνέντευξή σας -αν έχω καταλάβει σωστά- ότι θα ανοίξουν και άλλα τρία στρατόπεδα συγκέντρωσης. Και έχουμε και τα διάφορα άλλα, τα οποία ετοιμάζετε στα νησιά, στη Ρόδο, Χίο, Σάμο, κ.λπ..
Κατ’ αρχάς, πρέπει να πούμε ότι γι’ αυτά τα στρατόπεδα συγκέντρωσης παίρνουμε χρήματα από την Ευρωπαϊκή Ένωση. Μήπως όμως είμαστε και μάρτυρες μιας ευρωλαμογιάς; Δηλαδή μήπως παίρνουμε τα λεφτά για να κάνουμε κέντρα πρώτης υποδοχής όπου αυτά χρειάζεται να υπάρχουν, για να κάνουμε όλη αυτήν την προδιαδικασία, η οποία πρέπει να είναι ουσιαστική, δηλαδή να γίνει ταυτοποίηση των ανθρώπων, να υπάρχουν γιατροί να τους εξετάζουν, να υπάρχουν μεταφραστές και δικηγόροι για τα δικαιώματα που πρέπει να έχουν και από εκεί και πέρα να δούμε, μέσα από την κατάσταση την παγκόσμια που επικρατεί στο Αφγανιστάν, στη Συρία, στο Ιράκ -εκεί που η Ελλάδα στέλνει στρατεύματα σε πολλές περιπτώσεις, αλλά και που γίνονται εμφύλιοι πόλεμοι- τι αντιμετώπιση θα έχουν αυτοί, σύμφωνα βέβαια και με την Ύπατη Αρμοστεία και με όλους αυτούς τους Οργανισμούς, οι οποίοι προβλέπουν ορισμένα πράγματα που πρέπει να ακολουθούμε για τους πρόσφυγες; 
Και βέβαια υπάρχουν και μια σειρά άλλων κατηγοριών που θα πρέπει να δούμε, όπως αυτοί οι οποίοι εκπίπτουν από το δικαίωμα στην εργασία, από το δικαίωμα να είναι εδώ, ενώ είχαν τα απαιτούμενα ένσημα μέχρι ένα προηγούμενο διάστημα. Πρέπει να δούμε τι γίνεται με τις ιδιωτικές διαδικασίες, δηλαδή αν αυτοί οι άνθρωποι έχουν αναπτύξει δεσμούς οικογενειακούς με αυτήν την χώρα. Και εκεί να δούμε ποιοι και με ποιο τρόπο –εννοώ οι υπόλοιποι- είναι δυνατόν να υπάρξει μια επανεισδοχή στη χώρα τους και να καθίσουμε να συζητήσουμε με τις πρεσβείες τους, να συζητήσουμε με την Ευρωπαϊκή Ένωση, η οποία μέσα από τις διαδικασίες του Δουβλίνου Ι, ΙΙ και ΙΙΙ μας έχει μετατρέψει σε αποθήκες ψυχών, γιατί δίνοντάς μας λίγα ψίχουλα, για να έχουμε στρατόπεδα συγκέντρωσης ή να έχουμε ΚΕΠΥ, μας λέει: «Εσείς είσαστε η πρώτη πύλη». Και βέβαια είμαστε η πρώτη πύλη. Πού θα πάνε κατευθείαν; Θα πέσουν με αλεξίπτωτα οι μετανάστες στη Γερμανία ή θα πέσουν στη Σουηδία; Ασφαλώς και εδώ θα έρθουν. 
Άρα δεν λύνεται το θέμα με τον τρόπο που πάμε να το αντιμετωπίσουμε. Το θέμα λύνεται και με όλα αυτά που είπα προηγουμένως, αλλά και με το θέμα της επανεισδοχής.
Και το θέμα της επανεισδοχής δεν αντιμετωπίζεται με λύσεις του τύπου «ξέρεις, εγώ έχω τη δυνατότητα να σε απελάσω ανά πάσα στιγμή». Γνωρίζουμε πολύ καλά –και το γνωρίζετε όλοι μέσα σε αυτήν την Αίθουσα- ότι υπάρχει de facto μια απελασιμότητα για μεγάλο αριθμό από αυτούς τους ανθρώπους. Και να θέλουμε να τους απελάσουμε και να θέλουμε να φύγουν από εδώ, εάν δεν ακολουθηθούν ορισμένες διαδικασίες, δεν είναι δυνατόν να απελαθούν. Και αυτά που λέμε και αυτά που ακούγονται ακόμα και μέσα σε αυτήν την Αίθουσα «πετάξτε τα σκουπίδια εδώ» ή αυτό που ακούστηκε προηγουμένως «να τους πάμε στα ξερονήσια» νομίζω ότι είναι ντροπή! Δεν θα πρέπει να ακούγονται, δεν θα πρέπει να λέγονται. 
Θα πρέπει να βρούμε εκείνους τους νόμιμους τρόπους και τις νόμιμες διαδικασίες, ώστε αυτοί οι άνθρωποι να πάνε εκεί που θέλουν να πάνε. Γιατί γνωρίζετε πάρα πολύ καλά ότι οι περισσότεροι από αυτούς δεν θέλουν να μείνουν εδώ. Δεν τους αρέσει να μείνουν εδώ για πολλούς και διαφορετικούς λόγους. Δεν έχουν κανένα οικονομικό συμφέρον να ζήσουν εδώ. 
Άρα πρέπει να βρεθούν οι τρόποι, για να φύγουν και να πάνε εκεί που θέλουν και μέσα από τις διακρατικές συμφωνίες με την Ευρωπαϊκή Ένωση, αλλά και μέσα από διαπραγματεύσεις που πρέπει να γίνουν με την Τουρκία. Απ’ ό,τι γνωρίζω –είπατε και εσείς την προηγούμενη φορά, γιατί παρακολουθώ ακριβώς τι λέτε- γίνονται τέτοιου είδους διαδικασίες και διαπραγματεύσεις, κάτι που ασφαλώς πρέπει να γίνει με τις πρεσβείες τους και ιδιαίτερα με την Πρεσβεία του Πακιστάν. 
Πρέπει να υπενθυμίσω –κάτι που όλοι το γνωρίζουμε- ότι το Πακιστάν έχει και αυτό μια πολιτική, ό,τι πολιτική είχαμε εμείς τη δεκαετία του ’50 και του ’60, που έδιωχναν τον κόσμο και τους έστελναν εργάτες στη Γερμανία, στην Αυστραλία, στον Καναδά. Βέβαια εκεί πήγαιναν με ένα νόμιμο τρόπο και αυτή είναι η ειδοποιός διαφορά. Την ίδια πολιτική έχει το Πακιστάν αυτήν τη στιγμή, να τους διώχνει, να πηγαίνουν αλλού, για να φέρνουν μέσα συνάλλαγμα. 
Όμως αυτό δεν μπορεί να γίνεται μόνο σε αυτήν τη χώρα. Δεν μπορεί να γίνεται μόνο στην Ελλάδα γιατί μόνο εμείς έχουμε δεκατεσσερισήμισι χιλιάδες χιλιόμετρα ακτές, έχουμε τον Έβρο και τα άλλα βόρεια σύνορα. Ξέρουμε πολύ καλά ότι αυτοί οι έρμοι άνθρωποι –που μπορεί να είναι πρόσφυγες ή οικονομικοί μετανάστες- όταν φθάνουν στον Έβρο ή όταν φθάνουν στα νησιά με τα παιδιά στην αγκαλιά, με γέρους δίπλα, έρχονται και σου λένε «συνέλαβέ με, πάρε με, σώσε με». 
Άρα πρέπει να ξεφύγουμε από αυτήν τη διαδικασία συζήτησης περί σκουπιδιών και περί ξερονησιών και να καθίσουμε να συζητήσουμε σοβαρά με την Ευρωπαϊκή Ένωση το τι γίνεται, να συζητήσουμε σοβαρά με τις πρεσβείες τους, όπου βέβαια υπάρχουν πρεσβείες, γιατί βέβαια γνωρίζετε ότι ούτε στο Αφγανιστάν ούτε στη Μαυριτανία ούτε στη Σομαλία ούτε στη Σιέρα Λεόνε έχουμε πρεσβείες, ώστε να έχουμε τη δυνατότητα μιας απευθείας συνεννόησης. 
Γνωρίζουμε πολύ καλά τα διάφορα προβλήματα που υφίστανται, ότι πολλοί από αυτούς είχαν στείλει τα χαρτιά τους ή ότι πολλές φορές τα χαρτιά τους τα παίρνει ακόμα και η Αστυνομία ή τους τα σκίζουν και τους τα πετάνε και δεν υπάρχει δυνατότητα ταυτοποίησης. 
Αυτό λοιπόν που λέμε, είναι ότι αυτή η Υπηρεσία Ασύλου, η οποία εδώ και καιρό έπρεπε να έχει ιδρυθεί –νομίζω από 1-1-2012 και απ’ ό,τι φαίνεται θα πάει για το 2013- θα πρέπει να λειτουργήσει σωστά, με νομικούς, με μεταφραστές, να γίνονται σωστές ταυτοποιήσεις, να κατανοήσουμε και να δούμε από ποιες χώρες προέρχονται αυτοί οι άνθρωποι και από εκεί και πέρα να προχωρήσουμε όλοι μαζί. 
Έχουμε πει ότι μια μεγάλη συζήτηση για το μεταναστευτικό χρειάζεται να την κάνουμε, για να αποκτήσει επιτέλους η χώρα μια ουσιαστική άποψη από πάνω μέχρι κάτω, για τη μετανάστευση και το μεταναστευτικό, που ασφαλώς είναι ένα μεγάλο θέμα. 
Κλείνοντας, θα ήθελα να πω ότι στους χώρους κράτησης, στα τρία στρατόπεδα συγκέντρωσης που υπάρχουν αυτήν τη στιγμή –και στα άλλα που θα αποφασίσετε να ανοίξετε και όπου τα ανοίξετε- αλλά και στα αστυνομικά τμήματα, ακόμα και στα λεγόμενα ΚΕΠΥ, τα οποία προσπαθείτε να ανοίξετε, πρέπει να γνωρίζουμε ότι και οι αστυνομικοί αλλά και οι άνθρωποι που ζουν εκεί, είναι ένα πράγμα μαζί, είναι αλληλένδετοι και τα θέματα των ασθενειών είναι σημαντικά. 
Ξέρετε πολύ καλά ότι εμφανίστηκαν πέντε ενεργές περιπτώσεις φυματίωσης, ότι σε πάνω από εβδομήντα άτομα που εξετάστηκαν από αστυνομικούς βρέθηκαν θετικά σε Mantoux δεκαπέντε, χωρίς βέβαια αυτό να σημαίνει ότι είναι και φυματικοί. Με αυτά θέλω να τονίσω πως αυτοί οι άνθρωποι είναι τα μεγαλύτερα θύματα, αλλά από εκεί και πέρα υπάρχουν λοιμώξεις, υπάρχουν ασθένειες, υπάρχει μια σειρά από πράγματα που αν δεν τα αντιμετωπίσουμε και στις τοπικές κοινωνίες θα γίνουν αργά ή γρήγορα βόμβα.
Άρα εμείς διαφωνούμε πλήρως με αυτό το νομοσχέδιο. Συμφωνούμε βέβαια, με τα θέματα που αφορούν το άσυλο. 
Κλείνοντας, θέλω να πω ότι εμείς είμαστε υπέρ της άποψης ότι θα πρέπει να προχωρήσουμε στην ίδρυση ΚΕΠΥ –γι’ αυτό παίρνουμε τα χρήματα- θα πρέπει εκεί να γίνονται οι ταυτοποιήσεις, εκεί να ξεδιαλύνουμε ποιοι άνθρωποι θα πάνε πού, πώς και με ποιο τρόπο. Θα πρέπει να δίνονται άδειες παραμονής εκεί που χρειάζεται. Θα πρέπει να ακολουθούμε και να ξέρουμε πού βρίσκονται όλοι αυτοί οι άνθρωποι, οι οποίοι παράνομα ενδεχομένως, ζουν εδώ. Και παράνομα ζουν πολλοί από αυτούς μέσα στις πόλεις και όχι μόνο μέσα στις πόλεις, αλλά και στα χωριά. Εκεί πέρα τους έχει μεγαλύτερη ανάγκη η τοπική εργοδοσία που είναι οι αγρότες.
Σας πληροφορώ ότι σε μία περιοχή που χρειάζονταν για συγκομιδή τρεις χιλιάδες ανθρώπους, εμφανίστηκαν μόνο ενενήντα ένας Έλληνες και οι υπόλοιποι ήταν Πακιστανοί. Είναι «μαύρη» εργασία, την οποία βλέπουμε και ξέρουμε ότι γίνεται στους αγρούς καθημερινά. 
Όλα αυτά θα πρέπει να εντοπιστούν, θα πρέπει να τα λάβουμε υπ’ όψιν μας συνολικά -και τα μεν και τα δε- και να προχωρήσουμε σε μία ουσιαστική λύση του μεταναστευτικού πέρα και έξω από στρατόπεδα συγκέντρωσης. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου του Υπουργείου Δημόσιας Τάξης και Προστασίας του Πολίτη και θα επανέλθουμε αργότερα.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, εισερχόμεθα στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
ΑΙΤΗΣΕΙΣ ΑΡΣΗΣ ΑΣΥΛΙΑΣ ΒΟΥΛΕΥΤΩΝ
Συζήτηση και λήψη απόφασης, σύμφωνα με τo άρθρο 62 του Συντάγματος και τα άρθρα 43Α και 83 του Κανονισμού της Βουλής, για τις αιτήσεις άρσης της ασυλίας των Βουλευτών κ. Θεοδώρας (Ντόρας) Μπακογιάννη 
και του κ. Δημητρίου Παπαδημούλη.
H συζήτηση διεξάγεται με τη διαδικασία του άρθρου 108, παράγραφος 1 εδάφιο β΄ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας. 
Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης. 
Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων, αλλά ερευνάται μόνο αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή εάν η δίωξή του, η μήνυση ή η έγκληση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί, επί των αιτήσεων άρσης ασυλίας, η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. Το ψηφοδέλτιο, στο οποίο κάθε συνάδελφος θα αναγράφει το όνομά του και την εκλογική του περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής Ειδικής Ημερήσιας Διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά τη συνάδελφο κ. Ντόρα Μπακογιάννη. 
Η δεύτερη υπόθεση αφορά το συνάδελφο κ. Δημήτριο Παπαδημούλη. 
Οι λεπτομέρειες και των δύο υποθέσεων αναφέρονται στο σχετικό ενημερωτικό σημείωμα που διενεμήθη μαζί με την Ειδική Ημερήσια Διάταξη. 
Επί της αιτήσεως που αφορά την άρση ασυλίας κ. Θεοδώρας (Ντόρας) Μπακογιάννη, υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Εγώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρία Μπακογιάννη, έχετε το λόγο.</ChairmanSpeech> 
<Speech><Parlmember>ΘΕΟΔΩΡΑ ΜΠΑΚΟΓΙΑΝΝΗ</Parlmember>: Κυρίες και κύριοι συνάδελφοι, ανέβηκα στο Βήμα για δύο λεπτά, για να σας ζητήσω -με όση δύναμη έχει η φωνή μου- όπως το ζήτησα και από την αρμόδια επιτροπή της Βουλής, να ψηφίσετε υπέρ της άρσης της ασυλίας μου για την υπόθεση που αφορά τη δήλωση «πόθεν έσχες» του 2011. 
Σε ένα εξαιρετικά βεβαρημένο κλίμα, που οι πολιτικοί και η πολιτική απαξιώνεται καθημερινά και ο ελληνικός λαός που πλήττεται βαρύτατα, βλέπει εμάς τους πολιτικούς στην καλύτερη περίπτωση με καχυποψία, στη χειρότερη με οργή, αυτό που σήμερα χρειάζεται είναι πράξεις και όχι λόγια.
Χρόνια τώρα υποστηρίζω ότι η ασυλία και ο νόμος περί ευθύνης Υπουργών ευθύνονται για την εικόνα των πολιτικών που υπάρχει στο λαό. Λειτούργησαν, δηλαδή δυστυχώς, πολλές φορές, προς την κατεύθυνση εμπόδισης της δικαιοσύνης να πράξει το χρέος της. Λειτούργησαν όμως ταυτόχρονα και προς την κατεύθυνση να μην επιτρέψουν σε έντιμους πολιτικούς να καταλήξουν στο φυσικό τους δικαστή, που δεν είναι άλλος από την ελληνική δικαιοσύνη.
Ο ελληνικός λαός, κυρίες και κύριοι συνάδελφοι, δεν αντέχει να ακούει άλλο ότι το μαχαίρι θα φθάσει στο κόκκαλο και ότι η αλήθεια θα λάμψει. Θέλει να το δει να γίνεται. Γι’ αυτό, σας ζητώ –και το ζητώ από όλες τις πτέρυγες της Βουλής- να ψηφίσετε υπέρ της άρσης της ασυλίας μου, επιτρέποντάς μου να αποδείξω στην πράξη αυτά που χρόνια τώρα υποστήριζα.
Δεν θα αναφερθώ στην ουσία, αλλά θα πω μόνο, για να γνωρίζουν οι συνάδελφοι που θα αποφασίσουν, ότι εδώ και είκοσι τρία χρόνια, με συνέπεια και ακρίβεια, υποβάλλω δηλώσεις του πόθεν έσχες που αποτυπώνουν την πλήρη κατάσταση των περιουσιακών μου στοιχείων τόσο ως προς το «έσχες», αλλά κυρίως ως προς το «πόθεν». 
Εδώ και δεκατέσσερα χρόνια είμαι παντρεμένη με τον Ισίδωρο Κούβελο, επιχειρηματία στο ναυτιλιακό τομέα. Κάθε χρόνο γίνεται μία ουσιαστική προσπάθεια η επιχειρηματική δραστηριότητά του να αναγράφεται λεπτομερώς και με απόλυτη ακρίβεια σε κάθε ετήσια δήλωση της περιουσιακής κατάστασης και να προσαρμοστεί βεβαίως, στο πλαίσιο του «πόθεν έσχες» των πολιτικών. 
Όλα αυτά τα χρόνια, τα περιουσιακά στοιχεία τα δικά μου και του συζύγου μου είναι απολύτως διακριτά, εκτός από έναν κοινό οικογενειακό λογαριασμό. Στη συγκεκριμένη υπόθεση, απ’ όλες τις ελεγκτικές αρχές που επελήφθησαν, προέκυψε ότι δεν υπήρξε επαύξηση της περιουσίας ούτε της δικής μου ούτε του συζύγου μου που να μη δικαιολογείται. 
Ομόφωνα, οι τέσσερις ανεξάρτητοι ορκωτοί ελεγκτές της αρμόδιας επιτροπής της Βουλής κατέληξαν στο ακόλουθο συμπέρασμα: «Από το διενεργηθέντα έλεγχο της δήλωσης περιουσιακής κατάστασης που υποβλήθηκε στις 30-6-2011 δεν προκύπτει, λαμβάνοντας υπ&apos; όψιν και τα υπόλοιπα του κατωτέρω τραπεζικού λογαριασμού, επαύξηση της περιουσιακής κατάστασης που να μη δικαιολογείται. Το ποσό που κατατέθηκε στον ανωτέρω λογαριασμό στις 4-3-2011 αφορούσε προϊόν πώλησης χρεογράφων στο Χρηματιστήριο της Νέας Υόρκης. Οι πράξεις αυτές διενεργήθηκαν μέσω ελληνικής ΑΕΠΙ. Αυτές οι μετοχές είχαν δηλωθεί με ακρίβεια στην αμέσως προγενέστερη δήλωση περιουσιακής κατάστασης. Πρόκειται λοιπόν για περιουσιακά στοιχεία ήδη δηλωθέντα και νομίμως κτηθέντα.»
 Ο τραπεζικός λογαριασμός ανοίχθηκε κατά το έτος 2011. Έτσι ο σύζυγός μου με την καθοδήγηση του λογιστή του, θεώρησε ότι θα έπρεπε να δηλωθεί στην επόμενη δήλωση του «πόθεν έσχες», αυτή δηλαδή που θα αφορούσε το οικονομικό έτος 2011. 
Αυτή η υπόθεση, όμως, κυρίες και κύριοι συνάδελφοι, έγινε μεγάλο πολιτικό θέμα, το οποίο θίγει την τιμή και την υπόληψη τόσο τη δική μου, όσο και του συζύγου μου.
Κυρίες και κύριοι συνάδελφοι, η υπόθεση αυτή μού έχει κοστίσει πολιτικά και προσωπικά. Αντιλαμβάνεστε λοιπόν, γιατί επικαλούμαι τη συναδελφική σας αλληλεγγύη και ελπίζω και πιστεύω και ζητώ να ψηφίσετε υπέρ της άρσης της ασυλίας μου, ώστε να ξεκαθαρίσει πλήρως, η υπόθεση ενώπιον της ελληνικής δικαιοσύνης, για να μη μείνει καμμία σκιά, την οποία να μπορούν να εκμεταλλευτούν οι γνωστοί άσπονδοι φίλοι μου.
Πιστεύω ότι ο καθένας και η καθεμιά από εσάς, αν ήσασταν στη θέση μου, το ίδιο θα ζητούσατε.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Επί της αιτήσεως που αφορά την άρση ασυλίας του συναδέλφου κ. Δημητρίου Παπαδημούλη, υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, όταν κλήθηκα για τη σχετική υπόθεση, ζήτησα από την αρμόδια Επιτροπή Δεοντολογίας της Βουλής την άρση της ασυλίας μου. Δεν έχω να πάρω πίσω ούτε μία λέξη απ’ όσα είπα για το θέμα στην Ολομέλεια της Βουλής και είμαι έτοιμος να επαναλάβω και να υποστηρίξω και τα ίδια ενώπιον της Δικαιοσύνης. 
Όμως θέλω να σας πω για ποιο λόγο έρχεται εδώ το θέμα. 
Στις 15 Απριλίου 2010, συζητώντας ένα από τα πολλά φορολογικά πολυνομοσχέδια το οποίο ήρθε τότε από την κυβέρνηση του ΠΑΣΟΚ για την καταπολέμηση της φοροδιαφυγής και προσπαθώντας να τεκμηριώσω την έλλειψη πολιτικής βούλησης των κυβερνήσεων και της διοίκησης να αντιμετωπίσουν τη φοροδιαφυγή, χρησιμοποίησα από αυτό εδώ το Βήμα το εξής παράδειγμα: «Δεύτερο παράδειγμα, μια και λέτε για «φορολογική επανάσταση». Και «εξ όνυχος το λέοντα», κύριε Υπουργέ, η «εθνική» πορνοστάρ, που την έκαναν φίρμα τα ιδιωτικά κανάλια, περιοδεύει σε όλη την Ελλάδα και κάνει «αρπαχτές» της μιας βραδιάς και μετά πηγαίνει στην αστυνομία και υπογράφει μια δήλωση ότι πήγε αφιλοκερδώς, προσκεκλημένη τού επιχειρηματία του μαγαζιού, του «σκυλάδικου», του νυχτομάγαζου, όπου έκανε το δικό της σόου! Τι κάνει το κράτος απέναντι σ’ αυτήν την καραμπινάτη προκλητική φοροδιαφυγή;». Αυτό το είπα στις 15 Απριλίου του 2010 από το Βήμα της Βουλής. Δύο μέρες μετά, κατατέθηκε μηνυτήρια αναφορά από την εν λόγω κυρία. 
Καταθέτω και το σχετικό απόσπασμα από τα Πρακτικά της Βουλής. 
(Στο σημείο αυτό ο Βουλευτής κ. Δημήτριος Παπαδημούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ξέρετε πότε ήρθε στη Βουλή το αίτημα για την άρση της ασυλίας; Τον Ιούλιο του 2012, είκοσι επτά μήνες μετά και μάλιστα με λάθος αναφορά, ότι δήθεν δηλαδή, αυτά τα είπα στο τηλεοπτικό δελτίο του «STAR». Ίσως είναι το μόνο τηλεοπτικό δελτίο που βλέπει η κυρία ή οι νομικοί της παραστάτες! Όμως εγώ τα είπα εδώ!
(Γέλωτες στην Αίθουσα)
Κυρίες και κύριοι συνάδελφοι, επειδή το θέμα έχει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Παπαδημούλη, σας εγκαλούν οι συνάδελφοι για το «κυρία». Έχει και όνομα, φωνάζουν από κάτω όλοι. 
Σας παρακαλώ, κύριοι συνάδελφοι, να κάνετε ησυχία!</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δυστυχώς, κυρίες και κύριοι συνάδελφοι, το θέμα δεν είναι για χασκογελάκια, διότι βραδυπορία και λάθος χειρισμοί δεν υπάρχουν μόνο για ελαφριές υποθέσεις, όπως αυτή, αλλά και για πολύ βαριές υποθέσεις και όζοντα σκάνδαλα, όπως είναι το σκάνδαλο της «SIEMENS». 
Επίσης βραδυπορία υπάρχει και για υποθέσεις που ταλανίζουν αυτήν την ώρα το δημόσιο βίο. Όταν αποκαλύπτονται μηνυτήριες αναφορές και καταθέσεις με χρονολογία «Οκτώβριος του 2010» και αναρωτιόμαστε όλοι, δύο χρόνια μετά, τι έρευνες έγιναν, ποιοι ενημερώθηκαν, ποιοι έψαξαν και ποιοι δεν έψαξαν, καταλαβαίνετε ότι το θέμα είναι πολύ σοβαρό. 
Καταλήγοντας, γιατί δεν μου χρειάζονται τα πέντε λεπτά, ζητώ και από την Ολομέλεια, από όλους σας, αυτό που ζήτησα και από την αρμόδια επιτροπή της Βουλής, την άρση της ασυλίας μου. Εγώ για λόγους δεοντολογίας οφείλω να το κάνω. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία για τις αιτήσεις άρσεως ασυλίας. 
Έχει καταρτισθεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος Βουλευτής θα σημειώνει την ψήφο του δίπλα στο όνομα του συναδέλφου για τον οποίο ζητείται άρση της ασυλίας.
Εκείνος που ψηφίζει υπέρ της άρσης της ασυλίας σημειώνει την προτίμησή του δίπλα από το όνομα του Βουλευτή και στη στήλη «ΝΑΙ», δηλαδή λέει «ΝΑΙ» στην αίτηση του εισαγγελέως που ζητεί την άρση της ασυλίας.
Εκείνος που ψηφίζει κατά της άρσης της ασυλίας σημειώνει δίπλα από το όνομα του Βουλευτή και στη στήλη «ΟΧΙ», αντιστοίχως «ΟΧΙ».
Εκείνος που ψηφίζει «ΠΑΡΩΝ», θα το σημειώνει στην αντίστοιχη στήλη του ψηφοδελτίου. 
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους, που είναι ο κ. Δημήτριος Τσουμάνης από τη Νέα Δημοκρατία και η κ. Ελένη Δούρου από το ΣΥΡΙΖΑ-ΕΚΜ, οι οποίοι θα το μονογράφουν και θα ανακοινώνουν ότι ο Βουλευτής εψήφισε. 
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης. 
Ερωτάται το Σώμα αν συμφωνεί.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Συνεπώς το Σώμα συμφώνησε ομοφώνως.
Καλούνται επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και κ. Όλγα-Νάντια Βαλαβάνη από το ΣΥΡΙΖΑ-ΕΚΜ.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Διαρκούσης της ψηφοφορίας την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς.
Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μέχρι οι ψηφολέκτες να κάνουν την καταμέτρηση επανερχόμαστε στη συζήτηση του σχεδίου νόμου του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις».
Το λόγο έχει για δεκαπέντε λεπτά ο ειδικός αγορητής του ΠΑΣΟΚ κ. Κωνσταντίνος Τριαντάφυλλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Κυρίες και κύριοι συνάδελφοι, όπως έχουμε επανειλημμένως πει και όπως όλοι πλέον συμφωνούμε, το θέμα της παράτυπης μετανάστευσης είναι ένα μείζον εθνικό ζήτημα που πρέπει να αντιμετωπίσουμε μέσα από ένα οργανωμένο σχέδιο συνολικής παρέμβασης κι όχι αποσπασματικής και βεβαίως επικοινωνιακής αντίληψης.
Η δημιουργία κέντρων κράτησης προφανώς δεν είναι πανάκεια, προφανώς δεν λύνει οριστικά το πρόβλημα, είναι όμως ένα απαραίτητο βήμα, ένας κρίκος από την αλυσίδα. 
Το πρόβλημα της παράνομης μετανάστευσης είναι εθνικό, δεν είναι θέμα μόνο της πρωτεύουσας της χώρας και δεν γίνεται να είναι μόνο θέμα αυτής. Χρειάζεται εθνική αλληλεγγύη και μοίρασμα του βάρους ισομερώς σε όλη την επικράτεια, όχι όμως να λειτουργεί με την έννοια της μεταφοράς του προβλήματος από μια περιοχή σε μια άλλη, όχι να δημιουργούνται καταστάσεις κράτησης χωρίς προηγούμενη συνεννόηση με τις τοπικές κοινωνίες και όχι να δημιουργούνται κέντρα κράτησης αντί κέντρων πρώτης υποδοχής σε περιοχές ή νησιά εισόδου παράνομων μεταναστών.
Όσο όμως εμείς συζητάμε το κομβικό αυτό ζήτημα της μετανάστευσης, το ίδιο θέμα αποκτά διαστάσεις υπερβολής μέσα από τηλεοπτικές ατάκες και επένδυση στο φόβο και το μίσος. 
Εδώ θα ήθελα να επαναφέρω την πρότασή μας ως ΠΑΣΟΚ, να συζητηθούν τα πορίσματα της Διακομματικής Επιτροπής για το μεταναστευτικό στην Ολομέλεια της Βουλής και σε επίπεδο πολιτικών αρχηγών, γιατί είναι άμεση αναγκαιότητα να επικαιροποιηθεί το σχέδιο δράσης το οποίο εκτελείται, αλλά και να ενημερωθεί ο κάθε πολίτης για όσα έλεγαν τα κόμματα πριν από λίγους μήνες και για όσα λένε σήμερα. Η εφαρμογή της νομιμότητας στο κέντρο της Αθήνας έναντι πάντων είναι ζήτημα δημοκρατίας, είναι προϋπόθεση ενάσκησης δικαιωμάτων από κάθε κάτοικο αυτής της χώρας. Όποιος κλείνει τα μάτια στη βία, απ’ όπου κι αν αυτή προέρχεται, εθελοτυφλεί. Εδώ πρέπει να προστατεύσουμε το κράτος δικαίου, να σταματήσουν οι ομάδες βίας να υποκαθιστούν το κράτος. Σ’ όλες τις κοινωνίες υπάρχουν εγκληματίες, όμως γι’ αυτούς φροντίζει η νομοθεσία. Δεν χρειάζεται να κατηγοριοποιούνται οι εγκληματίες με βάση το χρώμα τους, αλλά με βάση το έγκλημα το οποίο διαπράττουν.
Κυρίες και κύριοι συνάδελφοι, τα τελευταία χρόνια έχουν εκπονηθεί, εξειδικευθεί και υλοποιηθεί μια σειρά από νομοθετικές και επιχειρησιακές πρωτοβουλίες για την επίλυση του προβλήματος. Σ’ ένα θέμα που άπτεται της ζωής των πολιτών αλλά εκκινεί και από την παράλογη δύναμη της απόγνωσης που βιώνουν συνάνθρωποί μας, απόλυτες λύσεις δεν υπάρχουν. Πάντα ο νόμος και η πολιτεία θα έπονται του ενστίκτου επιβίωσης του απεγνωσμένου ανθρώπου. Η πολιτεία όμως οφείλει συνεχώς να προσπαθεί, να πράττει και να εξελίσσει τις πολιτικές της. 
Εκεί όμως που πάσχουμε είναι η εφαρμογή. Τα μέτρα ξεκινούν και κάποια στιγμή, όταν περάσει η μιντιακή απήχησή τους, παύουν. Γι’ αυτό οι πολίτες θεωρούν ως ατελέσφορο κάθε μέτρο, γι’ αυτό η κοινή γνώμη δυσπιστεί συνεχώς απέναντι σε κάθε νέα πρωτοβουλία και προσπάθεια. 
Αυτό που χρειάζεται, είναι να υλοποιηθούν όσα έχουν ξεκινήσει και μάλιστα άμεσα. Το κρίσιμο θέμα της μετανάστευσης έδωσε για ακόμα μία φορά τη δυνατότητα να εκδηλωθούν οι μεγαλοστομίες, οι δογματισμοί, οι ιδεοληψίες πάρα πολλών που προέρχονται από διαφορετικούς πολιτικούς χώρους και βέβαια να περισσέψει και η υποκρισία. Εδώ και μέρες ακούμε περί εξόντωσης των λαθρομεταναστών, περί αποκάθαρσης της ελληνικής κοινωνίας από ξένα σώματα, όταν την ίδια στιγμή δεν αντιμετωπίζουμε την πραγματικότητα και δεν κοιτάμε τον εαυτό μας στον καθρέφτη, αναγνωρίζοντας ότι αυτοί που πολλές φορές αξιοποίησαν τους ανθρώπους αυτούς που παράτυπα και για διάφορους λόγους μπήκαν στην πατρίδα μας, ήταν και επώνυμα και ανώνυμα μέλη της ελληνικής κοινωνίας, ήταν μέλη που μέχρι σήμερα, ενώ μιλούν στο όνομα της ελληνικής εθνικής καθαρότητας, είναι οι ίδιοι, που είτε ως ξενοδόχοι και μαγαζάτορες είτε ως μεγαλοκαλλιεργητές, χρησιμοποίησαν αυτούς τους ανθρώπους. 
Την ίδια ώρα εντείνονται τα κρούσματα ρατσιστικής βίας, γι’ αυτό είναι απόλυτη ανάγκη να ψηφιστεί από τη Βουλή το σχέδιο νόμου για την αντιμετώπιση της ρατσιστικής βίας που στην προηγούμενη Βουλή δεν ήλθε στην Ολομέλεια με ευθύνη συγκεκριμένων αλλά έμεινε στη συζήτηση της αρμόδιας επιτροπής. Τα βασικά νομοθετικά και επιχειρησιακά βήματα για τη σοβαρή αντιμετώπιση του ζητήματος της παράτυπης μετανάστευσης έγιναν κυρίως κατά τα τελευταία δύο χρόνια και αυτό δεν αλλάζει, όσο και αν δεν αρέσει σε κάποιους. Αυτό στηρίζεται και στην εκ μέρους του κυρίου Υπουργού παραδοχή ότι η αντιμετώπιση της παράνομης μετανάστευσης βασίζεται στο ολοκληρωμένο σχέδιο δράσης που εκπονήθηκε από την προηγούμενη κυβέρνηση και έχει την έγκριση της Ευρωπαϊκής Ένωσης, ενώ για την αντιμετώπιση των θαλάσσιων μεταναστευτικών ροών, πάλι όπως ο ίδιος ο Υπουργός αναφέρει, υλοποιείται η κοινή επιχείρηση «ΠΟΣΕΙΔΩΝ 2012» που ξεκίνησε το Μάρτιο του 2012. Σ’ αυτά τα μέτρα λοιπόν στηρίζεται όχι μόνο η πράξη νομοθετικού περιεχομένου που κυρώνεται με το υπό συζήτηση νομοσχέδιο, αλλά και το σύνολο των ενεργειών για την αντιμετώπιση του φαινομένου. Συζητάμε λοιπόν για ένα σχέδιο νόμου το οποίο έγινε αποδεκτό μετ’ επαίνων, θα έλεγα, από την Ευρωπαϊκή Ένωση. 
Το κεφάλαιο όμως που πρέπει να ανοίξουμε επειγόντως και χωρίς «σημαίες» ευκαιρίας, είναι αυτό της πλήρους υλοποίησης και περαιτέρω επικαιροποίησης του εθνικού σχεδίου δράσης για τη διαχείριση των ροών της παράνομης μετανάστευσης, καθώς και την αναδιαπραγμάτευση του Δουβλίνο ΙΙ.
Πρέπει προφανώς να προχωρήσουμε στην υλοποίηση των νομοθετικών βημάτων που έγιναν τα τελευταία δυο χρόνια. Πρόκειται για ένα ολοκληρωμένο και συμφωνημένο σχέδιο δράσης για την αντιμετώπιση της παράνομης μετανάστευσης συνολικά, στο οποίο ωστόσο, είναι απαραίτητη η συνεργασία με τους Ευρωπαίους εταίρους μας και δη μ’ αυτούς του Νότου. Εδώ να σημειώσω ότι στη σχετική συζήτηση-συνεδρίαση της αρμόδιας επιτροπής, η Ύπατη Αρμοστεία του ΟΗΕ συμφώνησε με την εφαρμογή του ν.3907 και βέβαια με το επιχειρησιακό σχέδιο, όπως αυτό έχει εγκριθεί από την Ευρωπαϊκή Ένωση. Είναι σημαντικό αυτό, διότι το ίδιο σχέδιο προβλέπει τα κέντρα κράτησης, το ίδιο σχέδιο προβλέπει τα κέντρα πρώτης υποδοχής και επομένως είναι σύμφωνο αυτό το σχέδιο τόσο με την προστασία των ανθρωπίνων δικαιωμάτων όσο και με την αποτελεσματική αντιμετώπιση του προβλήματος. 
Ειδικότερα με το θέμα της αναδιαπραγμάτευσης του Δουβλίνο ΙΙ είναι επιτακτική ανάγκη η δημιουργία ενός εθνικού διαπραγματευτικού σώματος με τη συμμετοχή των Ελλήνων Ευρωβουλευτών που θα συνδράμει και θα πιέσει για την αποδοχή των ελληνικών θέσεων. Το ζήτημα άπτεται και των διεθνών σχέσεων της χώρας και δη των σχέσεων με τον ευρωπαϊκό Νότο που αντιμετωπίζει παρόμοια, σε μικρότερο βαθμό βέβαια, προβλήματα. 
Μείζον είναι το θέμα των συμφωνιών επανεισδοχής της Ευρωπαϊκής Ένωσης με την Τουρκία και άλλες τρίτες χώρες. Η πίεση που δεχόμαστε κυρίως στα εξωτερικά μας σύνορα με την Τουρκία, οφείλεται στην εύκολη εκεί μετάβαση αεροπορικώς, χωρίς βίζα, μεταναστών της Βόρειας, Βορειοδυτικής και Υποσαχαρίου Αφρικής και την εν συνεχεία έλευσή τους με μέσα μαζικής μεταφοράς ή και πεζή στα ελληνοτουρκικά σύνορα. 
Τα προβλήματα που αντιμετωπίζουμε στα ανατολικά  μας σύνορα, δεν μπορούν να αντιμετωπιστούν χωρίς την ουσιαστική συνεργασία με την Τουρκία. Αυτό το επιχειρούμε με συστηματικό τρόπο, με συνεχείς προσπάθειες, επαφές και διαβουλεύσεις. Όμως αυτό δεν αρκεί ούτε παράγει θεαματικά αποτελέσματα. Είναι απαραίτητη η όσο το δυνατό πιο γρήγορη εφαρμογή της ευρωπαϊκής συμφωνίας επανεισδοχής με την Τουρκία. Είναι απαραίτητη σήμερα -και το έχουμε προτείνει κατά το πρόσφατο παρελθόν- η ανάπτυξη της FRONTEX στην πλευρά της Τουρκίας στην περιοχή των συνόρων με την Ελλάδα. Το Συμβούλιο Υπουργών της Ευρωπαϊκής Ένωσης πρέπει να ολοκληρώσει άμεσα τις διαδικασίες για την υπογραφή της συμφωνίας και να τη θέσει σε ισχύ. 
Επίσης είναι απαραίτητο και κατεπείγον να συναφθούν παρόμοιες συμφωνίες και με άλλες χώρες, όπως είναι το Αφγανιστάν, το Πακιστάν, το Μπαγκλαντές και οι χώρες του Μαγκρέμπ. Σε αυτό το επίπεδο της διπλωματικής διαπραγμάτευσης απαιτείται η αξιοποίηση όλης της διπλωματικής ισχύος της Ευρωπαϊκής Ένωσης και των χωρών της. Μόνη της η χώρα μας δυσκολεύεται de facto. Σε ευρωπαϊκό επίπεδο η Ελλάδα υποστηρίζει την ανάγκη προώθησης δεσμευτικών λύσεων, δίκαιης κατανομής των ευθυνών μεταξύ των κρατών- μελών. 
Όπως γνωρίζετε η Ελλάδα υποστήριξε τον κανονισμό Δουβλίνο ΙΙ. Όμως δέκα χρόνια μετά, αποδεικνύεται ότι είναι αναποτελεσματικός και θα έλεγα ότι δεν είναι και επίκαιρος λόγω της μεταβολής που παρουσιάστηκε στις μεταναστευτικές ροές. Σήμερα το 80% των μεταναστευτικών ροών έρχεται από τα ανατολικά. Είναι προφανές ότι πρέπει να προχωρήσουμε στην αναθεώρησή του. 
Στο πλαίσιο των αρχών αυτών θα μπορούσαμε να εξετάσουμε τη δημιουργία ενός κοινού ευρωπαϊκού συστήματος ασύλου. Η αλληλεγγύη των κρατών- μελών πρέπει να επεκταθεί και σε άλλες πρωτοβουλίες, όπως αυτή για την κατανομή του βάρους των παράνομων μεταναστών που εισέρχονται στο έδαφος των κρατών της Ευρωπαϊκής Ένωσης. Βρισκόμαστε σήμερα ως χώρα, μπροστά σε τεράστιες ροές μεταναστών, για το μέγεθος της χώρας μας τόσο από το Αφγανιστάν όσο και από τη Συρία. 
Εδώ πρέπει να καταστεί σαφές ότι δεν αρκεί η χρηματοδότηση της φύλαξης των συνόρων από την Ευρωπαϊκή Ένωση. Απαιτείται επιμερισμός του μεταναστευτικού ή προσφυγικού πληθυσμού, διότι αυτός, όταν εισέλθει μέσα στα σύνορα, χρειάζεται επιπλέον σχέδιο, επιπλέον χρηματοδότηση, επιπλέον αντιμετώπιση του ζητήματος αυτού. 
Εδώ καταθέτουμε μια συγκεκριμένη πρόταση. Πρέπει να ενεργοποιηθεί άμεσα η οδηγία 2001/55 του Συμβουλίου της Ευρώπης. Υπάρχει προηγούμενο παράδειγμα; Προφανώς και υπάρχει. Υπάρχει το παράδειγμα της αντιμετώπισης του προσφυγικού πληθυσμού της Βοσνίας.
Η οδηγία αυτή ενσωματώθηκε στην ελληνική έννομη τάξη με το π.δ. 80/2006. Με την οδηγία αυτή προβλέφθηκε η δίκαιη κατανομή των βαρών μεταξύ των κρατών – μελών, όσον αφορά την υποδοχή και την αντιμετώπιση των συνεπειών της υποδοχής σε περίπτωση μαζικής εισροής εκτοπισθέντων πληθυσμών.
Η πρωτοβουλία ανήκει στον Υπουργό Εξωτερικών της χώρας, που υποβάλλει σχετική αίτηση προς την επιτροπή σύμφωνα με το άρθρο 5.
Οι Υπουργοί Εξωτερικών και Εσωτερικών μπορούν να αποφασίσουν να επεκτείνουν την προσωρινή προστασία και σε άλλες κατηγορίες εκτοπισθέντων.
Τέλος σημειώνεται ότι η προσωρινή προστασία δεν προδικάζει την αναγνώριση του καθεστώτος πρόσφυγα στους εκτοπισθέντες, δυνάμει της Συνθήκης της Γενεύης.
Με το άρθρο 25 του προεδρικού διατάγματος προβλέπεται η διαδικασία μεταγωγής σε άλλα κράτη – μέλη.
Είναι λοιπόν αναγκαιότητα η ενεργοποίηση του πλαισίου της οδηγίας 55/2001 ιδιαίτερα για τη χώρα μας που αφενός, δέχεται το 80% της παράνομης ροής μεταναστών, αφετέρου, αντιμετωπίζει σήμερα ιδιαίτερα οικονομικά προβλήματα, ενώ ο εκφασισμός της κοινωνίας προχωρά καθημερινά με άλματα.
Σημειώνω εδώ και τα τελευταία περιστατικά, στα οποία είδαμε τη σάτιρα, που έχουμε από αρχαιοτάτων χρόνων, από το απώτατο παρελθόν του έθνους, να γίνεται αντικείμενο ποινικής δίωξης.
Δυστυχώς είμαστε μάρτυρες μιας κατάστασης που μας διασύρει διεθνώς. Διασύρει τη χώρα μας στα μήκη και τα πλάτη του κόσμου. Σίγουρα η σκοτεινή πλευρά μιας άλλης Ελλάδας σήμερα παλεύει με τη δημοκρατία μας. Εξαρτάται πρώτα από εμάς εδώ μέσα, η έκβαση αυτής της μεγάλης μάχης.
Κυρίες και κύριοι συνάδελφοι, τα μηνύματα τα οποία στέλνουμε με τα κέντρα κράτησης σε όλους τους διακινητές και κυρίως σε αυτούς που έχουν αποφασίσει να εισέλθουν στη χώρα μας, είναι ότι στην Ελλάδα δεν μπαίνει κανείς πλέον με τη δυνατότητα να κυκλοφορεί ελεύθερος. Κι αν ακόμα υποβάλει αίτημα ασύλου, μέχρι να εξεταστεί το αίτημά του θα κρατείται σε κάποιους χώρους, στους οποίους θα τηρούνται οι προδιαγραφές ασφαλείας, καίριο ζήτημα για τις τοπικές κοινωνίες, στις οποίες υπάρχουν ανθρώπινες συνθήκες διαβίωσης. 
Κυρίως όμως εκείνο το οποίο θα έχει με απόλυτο τρόπο στο μυαλό του, είναι ότι δεν υπάρχει κανένα ενδεχόμενο να του δοθεί η δυνατότητα να περιδιαβαίνει στους δρόμους της πόλης, στις πλατείες, στα χωριά μας χωρίς κανέναν έλεγχο.
Ειδικότερα σε σχέση με τις συγκεκριμένες ρυθμίσεις τού υπό συζήτηση νομοσχεδίου, είναι σημαντικό να υπογραμμίσουμε ότι η ευθύνη της φύλαξης ανήκει στην ΕΛΑΣ. 
Τώρα, ως προς την παροχή δυνατότητας ανάθεσης της φύλαξης των εγκαταστάσεων σε προσωπικό ιδιωτικών εταιρειών, που θα έχει ειδική εκπαίδευση, αυτό αποτελεί ένα μέτρο που αν λειτουργήσει σωστά και με όλα τα νομικά και συνταγματικά εχέγγυα, υπό την ευθύνη της Ελληνικής Αστυνομίας, θα δώσει και ευκαιρίες απασχόλησης σε αρκετούς πολίτες συγκεκριμένων περιοχών της χώρας.
Επίσης θα μπορούσε να λειτουργήσει θετικά αναφορικά με το επίπεδο της παρεχόμενης φύλαξης. Εξάλλου ίσως επιφέρει και έσοδα, αφού υπάρχει πρόβλεψη ότι την εκπαίδευση των υπαλλήλων των ιδιωτικών εταιρειών θα αναλάβει η Ελληνική Αστυνομία.
Σε σχέση με την επιλογή του προσωπικού όχι μόνο των εταιρειών φύλαξης, αλλά με το σύνολο των εταιρειών παροχής υπηρεσιών, δηλαδή σίτισης, στέγασης, υγιεινής των κέντρων κράτησης, πρέπει να τηρείται η αρχή της εντοπιότητας, η διαφάνεια, καθώς και να καθορίζονται συγκεκριμένα, γνωστά σε όλους, αξιοκρατικά κριτήρια στην επιλογή των εταιρειών όσο και του προσωπικού αυτών.
Ενημερώθηκα από τον κύριο Υπουργό ότι τις προηγούμενες ημέρες εκδόθηκε σχετικό προεδρικό διάταγμα. Επιφυλασσόμεθα να το αναγνώσουμε, να το δούμε δημοσιευμένο και να εκφέρουμε την άποψή μας επ’ αυτού.
Αταλάντευτη είναι η απόλυτή μας προσήλωση στην προστασία των ανθρωπίνων δικαιωμάτων των μεταναστών μέσα στα κέντρα κράτησης και πρώτης υποδοχής, που πρέπει να πληρούν τις συνθήκες υγιεινής και ασφάλειας, όπως έχει τονίσει και ο Συνήγορος του Πολίτη στο πόρισμά του, που βασίστηκε σε αυτοψία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
Εδώ πρέπει να τονιστεί ότι η λυδία λίθος της κάθε προσπάθειας για την επίλυση του μεταναστευτικού προβλήματος, τουλάχιστον εκ μέρους της Ελλάδας, είναι η λειτουργία επιτέλους της Υπηρεσίας Ασύλου. Δεν νοείται μεταναστευτική πολιτική χωρίς ένα σύγχρονο σύστημα πολιτικού ασύλου. Το Ευρωπαϊκό Γραφείο Υποστήριξης Ασύλου και η Ύπατη Αρμοστεία του ΟΗΕ για τους πρόσφυγες, συνδράμουν στην εκπαίδευση του προσωπικού. Και αυτό πρέπει να συνεχιστεί.
Αυτά αναγνωρίζονται βεβαίως και από την Ευρωπαϊκή Επιτροπή εδώ και μήνες.
Αν λυθεί τελικώς και το θέμα με την επαρκή στελέχωση της υπηρεσίας, τότε θα μπορούμε να μιλάμε για ένα μεγάλο βήμα προς την υπεύθυνη αντιμετώπιση του προβλήματος εκ μέρους της πολιτείας.
Επίσης –και θα ήθελα να το τονίσω αυτό, διότι το έχω δει να συμβαίνει στην πράξη- στη Χίο είναι απαραίτητη η άρση κάθε γραφειοκρατικού, ποινικού, νομικού εμποδίου στη διαδικασία του εκουσίου επαναπατρισμού τού παράνομα εισελθόντος μετανάστη.
Δεν είναι δυνατόν σήμερα να συλλαμβάνονται παρατύπως εισελθόντες μετανάστες κατά την προσπάθειά τους να εξέλθουν από τη χώρα προς τρίτες χώρες και να τους επιβάλλεται πρόστιμο, να τους επιβάλλεται χρηματική ποινή και να καταλήγουν στη φυλακή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κυρίες και κύριοι συνάδελφοι, ολοκληρώνοντας την παρέμβασή μου, όπως είπα και στην αρχή, τα κέντρα κράτησης δεν είναι πανάκεια. Το να στοιβάζουμε τους μετανάστες σε καινούργια κέντρα κράτησης, σε απάνθρωπες συνθήκες, όχι μόνο δεν είναι λύση, αλλά ούτε καν αποδεκτή θεσμικά επιλογή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πρέπει να ολοκληρώσετε, κύριε συνάδελφε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ναι, τελειώνω σε μισό λεπτό.
Η μετανάστευση είναι ένα φαινόμενο που επηρεάζει ιδιαίτερα τη χώρα μας λόγω θέσης, οπότε πρέπει να εφαρμοστεί μια πολιτική που να διαχειρίζεται το ζήτημα συνολικά και σε βάθος χρόνου. Σε καιρό κρίσης είναι λογικό το κράτος να λειτουργεί με καθυστέρηση και όχι ολοκληρωμένα για όλους, όμως το ζήτημα της μετανάστευσης προϋπήρχε της κρίσης και ποτέ ως τώρα δεν έγινε σωστή διαχείριση του θέματος.
Είναι λοιπόν πλέον απόλυτη αναγκαιότητα η ελληνική κοινωνία να αντιληφθεί ότι ο διαφορετικός δεν είναι αιτία του κακού και ότι ο σεβασμός του γείτονά μας δεν εξαρτάται από τη φυλή, το χρώμα ή τη θρησκεία του.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ αν έχετε την καλοσύνη, να τελειώνετε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Σε είκοσι δευτερόλεπτα, κύριε Πρόεδρε.
Είναι όμως απόλυτη αναγκαιότητα να είναι ξεκάθαρο σε κάθε μετανάστη αυτής της χώρας ότι η χώρα αυτή έχει αξίες, έχει ιστορία και πολιτισμό, έχει νόμους που όσο τους ενστερνίζεται, τους σέβεται και τους ασπάζεται, δεν κινδυνεύει από κανένα τάγμα εφόδου, από κανέναν εγκληματία.
Τέλος είναι απόλυτη ανάγκη να αντιληφθούν όλοι εκείνοι που κερδοσκοπούν με τις ανθρώπινες ζωές ότι η Ελλάδα είναι κράτος δικαίου, είναι χώρα ευνομούμενη που προστατεύει τα σύνορά της και δεν είναι το βασίλειο της ανομίας. 
Σε αυτήν την εθνική προσπάθεια η συνδρομή όλων είναι απαραίτητη, χωρίς ακρότητες που βαθαίνουν το πρόβλημα, αλλά με νηφαλιότητα και ψυχραιμία.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχει ζητήσει το λόγο ο Κοινοβουλευτικός Εκπρόσωπος του Κομμουνιστικού Κόμματος Ελλάδας  για λίγο.
Κύριε Παφίλη, έχετε το λόγο για δύο λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Και λιγότερο, κύριε Πρόεδρε.
Θέλουμε να καταγγείλουμε τη βάρβαρη επίθεση που πραγματοποιήθηκε πριν από λίγο, στην είσοδο της  Βουλής, κατά επιτροπής των ατόμων με ειδικές ανάγκες, τα οποία συνοδευόμενα μάλιστα από Βουλευτή του Κομμουνιστικού Κόμματος Ελλάδας ζητούσαν να επισκεφτούν τα κόμματα, πράγμα το οποίο τελικά έγινε. Η Αστυνομία τα χτύπησε, άτομα με αναπηρία, με τεράστια προβλήματα. 
Θέλουμε να το καταγγείλουμε και ζητάμε και εξηγήσεις και από το Προεδρείο της Βουλής και επειδή είναι παρών και ο Υπουργός Δημόσιας Τάξης και Προστασίας του Πολίτη να μας πουν ποιος έδωσε την εντολή να χτυπήσουν αυτούς τους ανθρώπους, οι οποίοι ζητούσαν –πράγμα που είχαν και το δικαίωμα- ως επιτροπή, να επισκεφτούν τα πολιτικά κόμματα στη Βουλή.
Το θεωρούμε απαράδεκτο, το καταγγέλλουμε και περιμένουμε κατά τη διάρκεια της συζήτησης, εξηγήσεις και από την Κυβέρνηση, αλλά και από το Προεδρείο της Βουλής.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι παρών ο κ. Δένδιας, ο οποίος όταν θα πάρει το  λόγο, προφανώς θα έχει ερευνήσει την υπόθεση.
Το λόγο έχει η κ. Μαρίνα Χρυσοβελώνη, ειδική αγορήτρια των Ανεξαρτήτων Ελλήνων.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, συζητούμε σήμερα, για ένα νομοθέτημα διευθετήσεων του Υπουργού κ. Δένδια, που αφορά τους λαθρομετανάστες. Μιλούμε κυρίως, για λειτουργικά θέματα των κέντρων πρώτης υποδοχής, των ΚΕΠΥ δηλαδή και των κέντρων κράτησης. 
Ακόμη όμως και σήμερα, δεν γνωρίζουμε ποια είναι αυτά τα κέντρα. Δεν γνωρίζουμε πόσα θα είναι, πού ακριβώς θα βρίσκονται και από πότε θα αρχίσουν να λειτουργούν. 
Δεν γνωρίζουμε επομένως βασικές παραμέτρους τού εν λόγω νομοσχεδίου, γι’ αυτό οι Ανεξάρτητοι Έλληνες λέμε από τώρα ότι το καταψηφίζουμε. Είμαστε κάθετα αντίθετοι στη νομοθέτηση εν κενώ και το ίδιο βεβαίως ισχύει για την τροπολογία που φέρατε, σχετικά με τη στελέχωση των νέων υπηρεσιών, κυρίως με επιτυχόντες του ΑΣΕΠ. 
Σπουδαίος ομολογουμένως ο θεσμός του ΑΣΕΠ, άξιοι οι επιτυχόντες σε παλαιότερους διαγωνισμούς του δημοσίου και όντως όλοι οι διοριστέοι πρέπει να τοποθετούνται σε θέσεις, για τις οποίες έχουν εκδηλώσει ενδιαφέρον.
Δεν είναι όμως δυνατόν το κράτος που προκηρύσσει αυτές τις θέσεις, να εμπαίζει και να χρησιμοποιεί τους επιτυχόντες, λέγοντας πως πλέον δεν πρόκειται να τους διορίσει εκεί όπου πέτυχαν, αλλά ότι θα έχει τη δυνατότητα να τους μεταφέρει -λες και είναι αντικείμενα- σε άσχετες υπηρεσίες. Και δεν θα είναι μόνο άσχετες οι υπηρεσίες, αλλά και άγνωστες. 
Θα δώσω, κύριε Πρόεδρε, ένα παράδειγμα του παραλογισμού που διέπει τη συγκεκριμένη τροπολογία: Ας υποθέσουμε πως ένας υποψήφιος πέτυχε σε διαγωνισμό διοικητικών υπαλλήλων του ΑΣΕΠ για να διοριστεί, για παράδειγμα, στο ΙΚΑ Χανίων, αλλά λόγω του μνημονίου δεν τον έχετε αξιοποιήσει. Προϋπόθεση για την αρχική προκήρυξη της θέσης βέβαια, ήταν η ύπαρξη της συγκεκριμένης υπηρεσίας του ΙΚΑ Χανίων, δηλαδή εκεί όπου βρίσκεται η αντίστοιχη κενή οργανική θέση για την οποία έγινε ο διαγωνισμός.
Με βάση τη συζητούμενη διάταξη, εσείς προτείνετε στο συγκεκριμένο άνθρωπο να πάει σε μια άλλη θέση, για παράδειγμα, διοικητικού υπαλλήλου της υπηρεσίας πρώτης υποδοχής. Αυτό θα γίνεται απλώς με τη μεταφορά του από τη λίστα επιτυχόντων του ΙΚΑ Χανίων όπου επρόκειτο να διοριστεί κανονικά, στο δικό σας Υπουργείο. 
Αναρωτηθήκατε όμως, πού θα πάει αυτός ο άνθρωπος; Πού τον καλείτε να υπηρετήσει, σε ποιο ΚΕΠΥ, αφού ακόμα δεν έχετε ανακοινώσει πού θα εδρεύουν αυτά; Θα πάει πρώτα στην Ορεστιάδα ή μήπως στην Αλεξανδρούπολη; Και μετά; Θα καταλήγει πιθανότατα σε διαφορετικά νησιά του Αιγαίου, ανάλογα με το που θα ανοίγει κάθε φορά η νέα θύρα εισροής λαθρομεταναστών. Το λέω αυτό, για να καταδείξω το στοιχείο του παραλογισμού που εμφανίζεται, όταν νομοθετούμε εν κενώ. 
Για να το ξεκαθαρίσουμε το επαναλαμβάνω ακόμη μια φορά: Οι επιτυχόντες του ΑΣΕΠ θα πρέπει να διορίζονται αποκλειστικά σε θέσεις της ελεύθερης δικής τους επιλογής. Το δε κράτος οφείλει να τιμήσει την προσφορά εργασίας που έκανε σε χιλιάδες νέους ανθρώπους, τους οποίους έκρινε διοριστέους σε συγκεκριμένες θέσεις. Επομένως να μην επικαλείστε άγνωστες υπηρεσίες ούτε ευμετάβλητες ανάγκες για να εμπαίζετε και να χρησιμοποιείτε κατά το δοκούν, τους νέους, στους οποίους εσείς αρνηθήκατε τον κανονικό διορισμό τους, λόγω του μνημονίου που εσείς επιβάλατε. 
Εν πάση περιπτώσει, γιατί δεν ανακοινώνετε πού ακριβώς σχεδιάζετε να βρίσκονται τα ΚΕΠΥ για τους λαθρομετανάστες; Επί τρία χρόνια, τρεις διαδοχικές μνημονιακές κυβερνήσεις ψάχνουν να βρουν χώρους, για να φτιάξουν τα κέντρα αυτά. Δεν μπορεί να μην έχετε βρει τους χώρους αυτούς τόσα χρόνια. Τόσο δύσκολο είναι λοιπόν να μας τους γνωρίσετε; 
Σας ρώτησε ο συνάδελφος Βουλευτής των Ανεξάρτητων Ελλήνων κ. Καπερνάρος τον Ιούλιο που μας πέρασε, πόσα συνολικά κέντρα προτίθεστε να φτιάξετε και πού ακριβώς; Η απάντηση που δώσατε, μόνο αυτά δεν αφορούσαν. 
Θυμίζω ότι ο προκάτοχός σας κ. Παπουτσής, που διακατεχόταν κι αυτός από ένα σύνδρομο μυστικοπάθειας, όπως κι εσείς, με τα πολλά είχε δηλώσει την πρόθεση να λειτουργήσει δεκατέσσερα συνολικά νέα ΚΕΠΥ για λαθρομετανάστες. Τελικά οι διάδοχοί του, δηλαδή εσείς, κύριε Υπουργέ και ο κ. Χρυσοχοΐδης, ανακοινώσατε αιφνιδιαστικά πως οι λαθρομετανάστες θα οδηγηθούν σε υπάρχουσες εγκαταστάσεις της ΕΛΑΣ στην Αμυγδαλέζα και στις παραγωγικές σχολές της Θράκης, με ανακοινώσεις που έγιναν εκ των υστέρων, με τις οποίες παρουσιάσατε τετελεσμένα γεγονότα, χωρίς δηλαδή να προηγηθεί μια ειλικρινής συζήτηση με τις τοπικές κοινωνίες. Γιατί άραγε; Μήπως δεν είχε γίνει έγκαιρος σχεδιασμός του Υπουργείου Δημοσίας Τάξης; Σίγουρα όμως κάτι θα υπήρχε. Ακόμα και σήμερα όμως δεν τοποθετείστε ανοιχτά και ξεκάθαρα. 
Αυτό το μυστικό το αφήνει να διαρρέει σταδιακά ο Υπουργός κ. Δένδιας και η συγκυβέρνηση, όχι όμως στη Βουλή, αλλά στα Μέσα Ενημέρωσης. Ακούσαμε πριν από δεκαπέντε μέρες, τον αναρμόδιο επ’ αυτού Υπουργό Ναυτιλίας, κ. Μουσουρούλη να ανοίγει το θέμα των νέων κέντρων, που, όπως είπε, θα δημιουργηθούν σε κάποια νησιά. 
Σας ρώτησε η συνάδελφος η κ. Ιατρίδη στο πλαίσιο επίκαιρης ερώτησής της, που υπέβαλε την προηγούμενη βδομάδα, που προτίθεστε να λειτουργήσετε τα νέα κέντρα λαθρομεταναστών, δηλαδή σε ποιες συγκεκριμένα περιοχές τουριστικών μας νησιών, όπως είναι η Ρόδος, η Λέσβος, η Σάμος, η Χίος, κάτι που ασφαλώς εμάς τους Ανεξάρτητους Έλληνες μας βρίσκει αντίθετους. 
Η απάντησή σας: Απόλυτη σιωπή. Κι ενώ συνεχιζόταν η επεξεργασία του νομοσχεδίου στην επιτροπή, δημοσιεύσατε στις 3 Σεπτεμβρίου 2012 το προεδρικό διάταγμα υπ’ αριθμόν 102 με τίτλο «Οργάνωση και λειτουργία Υπηρεσίας Πρώτης Υποδοχής». Εκεί εμφανίζατε πρόσθετη δαπάνη άνω των οκτώ εκατομμυρίων ευρώ, μόνο για τους τέσσερις μήνες του 2012, η οποία αφορά τη μισθοδοσία προσωπικού των ΚΕΠΥ, αφού κάτι τέτοιο δεν προβλεπόταν στην έκθεση του Γενικού Λογιστηρίου του Κράτους για το ν. 3907/2011.
Αυτό το γεγονός οφείλεται στις συνιστώμενες διά του προεδρικού διατάγματος, οργανικές θέσεις υπαλλήλων, πάντα για υπηρεσίες που θα εδρεύουν σε απροσδιόριστες τοποθεσίες. Όμως κάποια από τα καθήκοντά τους προβλέπεται να ασκούν και μέλη μη κυβερνητικών οργανώσεων. Άρα αυτό το κονδύλι μπορεί να διοχετευθεί σε μέλη μη κυβερνητικών οργανώσεων για ακόμη αδιευκρίνιστες δράσεις, κάτι που θα ισοδυναμεί με νέα εκχώρηση κρατικών αρμοδιοτήτων σε ιδιώτες, πέραν της τελείως αντισυνταγματικής έμπνευσής σας για εσωτερική-εξωτερική φύλαξη των κέντρων από εταιρείες «σεκιούριτι».
Επίσης άγνωστο παραμένει το πώς θα κατανεμηθούν οι παραπάνω θέσεις, ανά οργανική μονάδα στην επικράτεια, καθώς κρατάτε ακόμη μυστικούς τους αριθμούς των περιφερειακών τακτικών μονάδων και την κατανομή τους μεταξύ τοπικών υπηρεσιών. Ποιες, άραγε, σκοπιμότητες εξυπηρετούν όλες οι παραπάνω ηθελημένες αοριστίες σας για το πλαίσιο λειτουργίας των κέντρων λαθρομεταναστών; 
Κύριε Πρόεδρε, κυρίες και κύριοι συνάδελφοι, ακούμε διαρκώς σενάρια του Υπουργείου Δημοσίας Τάξης για υποδοχή και νέων προσφύγων από τη Συρία. Βλέπουμε Ευρωπαίους και Αμερικανούς αξιωματούχους να πηγαινοέρχονται στα Υπουργεία, για να συζητήσουν αυτό το θέμα. Εσείς τους δέχεστε στα Υπουργεία και συζητάτε μαζί τους. Δεν λέτε όμως στον ελληνικό λαό τι τους έχετε πει, τι ακριβώς προτίθεστε να κάνετε με τους λαθρομετανάστες. Δηλαδή και εκεί έχουμε μυστικά και στεγανά μέσα στη συγκυβέρνηση. 
Προς τι όμως όλη αυτή η μυστικοπάθεια; Πόσα κέντρα πρώτης υποδοχής και κράτησης θέλει τελικά ο κύριος Υπουργός να φτιάξει στη χώρα μας; Αρκούν οκτώ; Ή μήπως θα χρειαστούν δεκαοκτώ, είκοσι οκτώ και τελικά πάνω από χίλιες τέτοιες εγκαταστάσεις; 
Υπενθυμίζω ότι η σχεδιαζόμενη χωρητικότητά τους είναι για χίλια άτομα. Κάνοντας όμως ένα μετριοπαθή υπολογισμό με ένα εκατομμύριο δυνητικούς φιλοξενούμενους να καταλήγουν σε αυτές τις εγκαταστάσεις, φθάνουμε σε ένα συνολικό αριθμό χιλίων κέντρων πρώτης υποδοχής και κράτησης. Πόσους όμως ξένους αποφασίσαμε ότι θα δεχθούμε στη χώρα μας και άρα θα φροντίσουμε; Ένα εκατομμύριο, δύο εκατομμύρια ή και παραπάνω; 
Θα μπορούσε να αντιταχθεί από κάποιον: Μα δεν θα φεύγουν και κάποιοι για τις χώρες τους παράλληλα με εκείνους που θα έρχονται; Όχι, γιατί πολύ απλά δεν υπάρχει καμμία παρόμοια διαδικασία που να λειτουργεί αποτελεσματικά. Αυτή απαιτεί συμφωνίες επανεισδοχής με όλες τις χώρες προέλευσης, που να εφαρμόζονται. Απαιτεί συστηματική διπλωματική πίεση της Ευρωπαϊκής Ένωσης προς τις τρίτες χώρες, προκειμένου να συνεχίσουν να συνεργάζονται. Απαιτεί οικονομικά κίνητρα. 
Όλα αυτά όμως σήμερα δεν υπάρχουν. Επομένως μιλούμε για συσσώρευση ανθρώπων σε κλειστές δομές. Από εκεί όμως δεν θα υπάρχει διαφυγή ούτε για τους ίδιους ούτε για τη χώρα μας, που θα μείνει παγιδευμένη στο αδιέξοδο που την οδήγησαν διαχρονικά οι κυβερνήσεις της Νέας Δημοκρατίας και του ΠΑΣΟΚ. 
Επομένως επανερχόμαστε στο θέμα της χωρητικότητας. Αφήνω στην άκρη και το πάρα πολύ σοβαρό θέμα της σκοπιμότητας. Δηλαδή τι μπορούν να κάνουν εδώ όλοι αυτοί οι λαθρομετανάστες; Ποια μπορεί να είναι η σχέση τους με την Ελλάδα; Μήπως, άραγε, πρόκειται να χρησιμοποιηθούν, ως εργάτες στις σχεδιαζόμενες ΕΟΖ; 
Υπάρχουν όμως σίγουρα και εξωτερικές πολιτικές σκοπιμότητες, στις οποίες θέλω να αναφερθώ. Σπεύσατε και δηλώσατε διεθνώς, πως είναι κακός ο Ασάντ, πως πρέπει να φύγει από τη Συρία. Εμφανίζεται ο Υπουργός κ. Αβραμόπουλος να συζητά δημοκρατικές λύσεις για το πολιτικό πρόβλημα της Συρίας. Κανείς όμως δεν αναρωτήθηκε τι δουλειά έχει ο κ. Αβραμόπουλος να ασχολείται με το πολιτικό πρόβλημα της Συρίας. Υπενθυμίζω πως σύμφωνα με στοιχεία του ίδιου του ΟΗΕ στη Συρία βρίσκονται χιλιάδες τζιχαντιστές μαχητές, δηλαδή ακραίοι ισλαμιστές, κυρίως Άραβες και στοιχεία της Αλ Κάιντα, οι οποίοι μάχονται για την εγκαθίδρυση θεοκρατικού καθεστώτος στη Συρία. 
Ας υποθέσουμε ότι όντως αυτοί οι άνθρωποι θέλουν να δημιουργήσουν εκεί τη δημοκρατία που οραματίζεται ο κ. Αβραμόπουλος μαζί με τους Γερμανούς και τους Αμερικανούς. Τα πράγματα όμως δεν φαίνεται να πηγαίνουν όπως θα τα ήθελαν. Πλέον έχουμε ένα διαρκώς αυξανόμενο ρεύμα τέτοιων αγωνιστών, πέραν των αμάχων που κατευθύνονται σε γειτονικές χώρες. Και επειδή η Τουρκία γνωρίζει το ποιόν αυτών των δήθεν προσφύγων -κάποιοι μάλιστα ισχυρίζονται ότι τους βοηθά κιόλας- δεν τους θέλει και λογικά θα τους προωθήσει προς τη γνωστή κατεύθυνση, δηλαδή στην Ελλάδα, μια χώρα που ήδη έχει δεχθεί μία ανθρώπινη πλημμυρίδα εκατομμυρίων λαθρομεταναστών. 
Απλώς και για να έχουμε ένα μέτρο σύγκρισης στη χώρα μας, σας λέω ότι η Ευρωπαϊκή Ένωση δίνει για το 2012 περίπου 60 εκατομμύρια ευρώ για τα εκατομμύρια των λαθρομεταναστών που φιλοξενούμε. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Ας δούμε όμως τι κάνουν άλλα υπεύθυνα κράτη για το ίδιο πρόβλημα. Εδώ θα θυμίσω το παράδειγμα της Ιορδανίας, η οποία την 1η Σεπτεμβρίου, σε συνεργασία με την Ύπατη Αρμοστεία του ΟΗΕ, ζήτησε διεθνώς οικονομική βοήθεια 700 εκατομμυρίων για τους πρόσφυγες που δέχεται από τη Συρία. Υπενθυμίζω ότι πρόκειται μόλις για εκατόν ογδόντα χιλιάδες Σύριους που έχουν βρεθεί στην Ιορδανία λόγω του εμφυλίου πολέμου. Για χιλιάδες δηλαδή και όχι για εκατομμύρια όπως στην περίπτωση της Ελλάδος.
Εδώ θέλω να σταθώ στη θεμελιώδη και πάλι παρατήρηση του συναδέλφου  Βασίλη Καπερνάρου στο άρθρο 2. Η λέξη κλειδί που χρησιμοποίησε στην επιτροπή ήταν η λέξη business. Αυτός είναι ο πυρήνας του προβλήματος. Και δεν θα μείνω στο ζήτημα των περίεργων προμηθειών με τη διαδικασία της διαπραγμάτευσης, ουσιαστικά με απευθείας ανάθεση για υπηρεσίες catering κ.λπ.
Έχω εδώ, κύριε Πρόεδρε, ένα πρόσφατο έγγραφο του Υπουργείου Δημοσίας Τάξεως –αν υπάρχει αμφισβήτηση γι’ αυτό που λέω, μπορώ να το καταθέσω στην δευτερολογία μου- το οποίο αποκαλύπτει μία βόμβα στο δήθεν διαφανές σύστημα προμηθειών του Υπουργού κ. Δένδια. Με το έγγραφο λοιπόν αυτό η υπηρεσία πρώτης υποδοχής του Υπουργείου σας ζητά την εξαίρεσή της από τις ενιαίες διαδικασίες προμηθειών του δημοσίου μέχρι το τέλος του 2016. Αυτή λοιπόν είναι η διαφάνεια που ζητάτε, αυτή είναι η νοοτροπία που σας διακατέχει, που έχει την ευθύνη για τη διάλυση του δημοσιονομικού συστήματος της χώρας μας! 
Εκτός όμως του οικονομικού τίθενται επίσης πολύ επιτακτικά και άλλα θέματα, όπως είναι η φύλαξη των συνόρων μας, ένα θέμα σοβαρότατο, που από μόνο του έχει συνέπειες για την εθνική μας άμυνα. Υπάρχει όμως και το θέμα της εθνικής ασφάλειας. Τι είδους άτομα θα εισέρχονται στη χώρα και πώς θα ελέγχουμε; Θυμίζω πως μέχρι τώρα οι εισερχόμενοι λαθρομετανάστες στην πλειοψηφία τους δηλώνουν υπήκοοι Αφγανιστάν, χωρίς φυσικά να διαθέτουν κανένα ταξιδιωτικό έγγραφο. Αλλά ας δεχθούμε ότι όλοι τους είναι φιλαλήθεις και ότι όντως προέρχονται από το Αφγανιστάν. Στο Αφγανιστάν, όπως και στη Συρία, ακόμα και σήμερα συνεχίζεται ένας πόλεμος με τους τζιχαντιστές Ταλιμπάν. Νομίζω πως ο κοινός νους λέει ότι ένα σημαντικό τμήμα των λαθρομεταναστών που ήρθαν στην Ελλάδα, θα προέρχεται και από εκείνη την πλευρά, μία πλευρά που δεν είναι καθόλου φιλική έναντι της Ευρώπης ούτε βέβαια και έναντι της Ελλάδος. 
Τα είδαμε πρόσφατα με τα επεισόδια των ισλαμιστών στην Ομόνοια, στο κέντρο της Αθήνας όπου διαμαρτύρονταν κατά των Αμερικανών. Το είδαμε πριν από λίγες ημέρες, με την κατάλυση της τάξης στις φυλακές Κορυδαλλού από μουσουλμάνους κακοποιούς, που δήθεν διαμαρτύρονταν για μια ταινία που δεν είχαν δει ακόμα. Κύριε Πρόεδρε, όσα ακούσαμε στην επιτροπή για το θέμα της λαθρομετανάστευσης από κάποιους εμφανιζόμενους ως φιλάνθρωπους φορείς, κυρίως από εκπροσώπους μη κυβερνητικών οργανώσεων, ήταν ανεδαφικά και απαράδεκτα, ότι δηλαδή η Ελλάδα οφείλει να υποδέχεται όλους όσοι περνούν τα σύνορά της, δηλαδή να μην τα κλείνει και μετά αφού μπουν όλοι μέσα, να κάνει τη διαλογή, ξεχωρίζοντας -πώς άραγε;- τους πολιτικούς πρόσφυγες από τους οικονομικούς μετανάστες, τους ανήλικους από τους τρομοκράτες και τους κακοποιούς.
Αν αυτή η πρόταση των μη κυβερνητικών οργανώσεων δεν είναι ο ορισμός της υπονόμευσης της ελληνικής κοινωνίας, της αποσταθεροποίησης της ελληνικής πολιτείας, δεν ξέρω τι άλλο μπορεί να είναι. Δεν αντέχει άλλο, κύριοι συνάδελφοι της συγκυβέρνησης, η Ελλάδα να παρέχει δωρεάν σίτιση και φροντίδα σε ένα συνεχώς αυξανόμενο ξένο πληθυσμό. Οφείλουμε όλοι μας να συνειδητοποιήσουμε την κρισιμότητα της κατάστασης που αντιμετωπίζουμε. Μα πάνω από όλα οφείλει η συγκυβέρνηση να σοβαρευτεί επιτέλους και να πάψει να συζητά τις επικίνδυνες προτάσεις των μη κυβερνητικών οργανώσεων και των ξένων παραγόντων που επισκέπτονται τα Υπουργεία. 
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)
( ΜΕΤΑ ΤΗΝ ΚΑΤΑΜΕΤΡΗΣΗ )</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως ασυλίας των συναδέλφων Βουλευτών.
Ψήφισαν συνολικά 245 Βουλευτές.
Για τη συνάδελφο κ. Θεοδώρα Μπακογιάννη:
Υπέρ της άρσεως ασυλίας, δηλαδή «ΝΑΙ», ψήφισαν 236, Βουλευτές.
Κατά της άρσεως ασυλίας, δηλαδή «ΟΧΙ», ψήφισαν 5, Βουλευτές.
«ΠΑΡΩΝ» ψήφισαν 3, Βουλευτές. 
Άκυρη μία ψήφος.
Συνεπώς η αίτηση της εισαγγελικής αρχής γίνεται δεκτή.
Για το συνάδελφο κ. Δημήτριο Παπαδημούλη:
Υπέρ της άρσεως ασυλίας, δηλαδή «ΝΑΙ», ψήφισαν 17, Βουλευτές. 
Κατά της άρσεως ασυλίας, δηλαδή «ΟΧΙ», ψήφισαν 224, Βουλευτές. 
«ΠΑΡΩΝ» ψήφισαν 3, Βουλευτές. 
Άκυρη μία ψήφος.
Συνεπώς η αίτηση της εισαγγελικής αρχής απορρίπτεται. 
Το λόγο έχει τώρα ο Ειδικός Αγορητής της Χρυσής Αυγής κ. Ηλίας Κασιδιάρης. 
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να φωτογραφηθεί η σελ. 178α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει τώρα ο ειδικός αγορητής της Χρυσής Αυγής κ. Ηλίας Κασιδιάρης.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα ξεκινήσω με αφορμή τα χθεσινά, για πολλοστή φορά, θλιβερά επεισόδια στο κέντρο της Αθήνας, όπου είδαμε και πάλι κουκουλοφόρους -από τους οποίους μας είχε τάξει ο Πρωθυπουργός ότι θα βγάλει τις κουκούλες και δεν το έπραξε- να εκτοξεύουν βόμβες μολότοφ μπροστά στο ιερό μνημείο του Αγνώστου Στρατιώτη. Είδαμε καινούργιες βόμβες μολότοφ, οι οποίες εκρήγνυνται κιόλας και σηκώνουν φλόγα πάνω από τρία μέτρα, με τις οποίες έκαψαν μέχρι και δέντρα στον Εθνικό Κήπο. Και βγαίνει ο κύριος Υπουργός και δίνει συγχαρητήρια σε όλους, γιατί δεν έγινε τίποτα. Δηλαδή, τι έπρεπε να γίνει; Να καεί όλος ο Εθνικός Κήπος, για να πάρουμε χαμπάρι ότι κάτι δεν πηγαίνει καλά; 
Επειδή προφανώς ο κύριος Υπουργός, όσον αφορά το επιχειρησιακό κομμάτι, έχει μαύρα μεσάνυχτα, θα του πούμε εμείς πώς λύνεται το πρόβλημα. Δεν χρειάζεται νέο νομικό πλαίσιο. Το νομικό πλαίσιο και οι νόμοι υπάρχουν αρκεί απλά και μόνο να εφαρμοστούν. Πηγαίνουν αστυνομικές δυνάμεις στα σημεία των προσυγκεντρώσεων, στο Βύρωνα, στο Χολαργό, εκεί όπου έχουν αναγγείλει από μέρες ότι θα μαζευτούν και είναι με τις τσάντες με κοκτέιλ μολότοφ μέσα, κάνουν προληπτικούς ελέγχους, τους παίρνουν όλους μέσα και δεν έχει κουκουλοφόρους μετά στην πορεία, δεν έχει καταστροφές, δεν έχει καψίματα. 
Δεν θα γινόταν τίποτα ούτε και εχθές, αλλά, δυστυχώς, δεν διαθέτετε την πολιτική βούληση για να πράξετε κάτι τέτοιο, διότι συμφέρει την εκάστοτε κυβέρνηση να μην υπάρχουν μαζικές συγκεντρώσεις έξω από το Κοινοβούλιο, αλλά να εμφανίζονται μερικές δεκάδες κουκουλοφόρων, να πετούν μολότοφ, να πνίγεται ο κόσμος στα χημικά και να διαλύονται οι συγκεντρώσεις. Αυτό είναι το πρόβλημα λοιπόν η έλλειψη πολιτικής βουλήσεως.
Δεν χρειάζονται νέοι νόμοι, όποιος έχει στην τσάντα μολότοφ, πάει μέσα για κακούργημα. Και κάθε αστυνομικός έχει το δικαίωμα ασφαλώς να τον ελέγξει. Εσείς αντί να ελέγχετε τους κουκουλοφόρους με τις μολότοφ, κάνετε προληπτικούς ελέγχους μόνο στα γραφεία της Χρυσής Αυγής και νομίζετε ότι έτσι θα πάει μπροστά αυτό το κράτος. 
Από εκεί και πέρα, ετέθη ένα παράπονο από Βουλευτές του ΣΥΡΙΖΑ για κάποιο γεγονός που έγινε χθες στην Πλατεία Αμερικής, που όπως έμαθα, «έφαγε» κάτι αυγά μία δικηγόρος με ένα ξενικό όνομα, που πάει και υπερασπίζεται λαθρομετανάστες. Δεν είναι αυτό το πρόβλημα, κύριοι. Το πρόβλημα είναι ότι στην Πλατεία Αμερικής και στην Πλατεία Αττικής και σε ολόκληρη την Αθήνα κυκλοφορούν συμμορίες αλλοδαπών, οι οποίες ληστεύουν και δολοφονούν και μαχαιρώνουν εν ψυχρώ για δέκα και είκοσι ευρώ. Να εστιάζουμε λοιπόν στο πρόβλημα και όχι σε ανοησίες.
Και βέβαια υπέπεσε σε τεράστιο ατόπημα ο ειδικός αγορητής του ΣΥΡΙΖΑ, προσέβαλε, με άλλα λόγια, γιατί έφτασε στο σημείο να συγκρίνει τους πατέρες και τους παππούδες μας, τους Έλληνες, που στη δεκαετία του ’50, έπειτα από μια πολύ ταραχώδη εποχή για την πατρίδα μας, αναγκάστηκαν να μεταναστεύσουν, με τους Πακιστανούς και τους Αφγανούς και τους λαθρομετανάστες, που ήρθαν παράνομα στη χώρα μας, για να τη λεηλατήσουν. Αυτό είναι μια ύβρις και θα παρακαλέσω θερμά να μην επαναληφθεί.
Ένα ερώτημα θέλω να θέσω στον Υπουργό, γιατί εγράφη στον Τύπο πως στις 4 Σεπτεμβρίου 2012, κατά την παρουσία του στο κράτος του Ισραήλ, επισκέφθηκε τη βάση εκπαιδεύσεως συνοριακών φυλάκων στο Μπέιτ Χορόν στα κατεχόμενα παλαιστινιακά εδάφη στη δυτική όχθη. Εάν συνέβη κάτι τέτοιο -και θα ήθελα να μου το επιβεβαιώσετε, κύριε Υπουργέ, ή να με διαψεύσετε- είναι ένα γεγονός πρωτοφανές για Ευρωπαίο παράγοντα και επίσημο εκπρόσωπο ευρωπαϊκού κράτους, διότι με αυτόν τον τρόπο, νομιμοποιείται η ισραηλινή κατοχή στην Παλαιστίνη και βέβαια πρέπει να σας υπενθυμίσουμε ότι σε αυτήν τη διαμάχη εβραίων με ισλαμιστές, με Χαμάς και με Ιράν, που ενδεχομένως κάποια στιγμή να προκαλέσει και πυρηνικό πόλεμο, η Ελλάς δεν πρέπει να έχει καμμία απολύτως θέση. Εκεί, επαναλαμβάνω, ανάμεσα σε Εβραίους και Ισλαμιστές. Αναμένουμε μια απάντηση, παρ’ όλο που δεν τίθεται στο πλαίσιο του κοινοβουλευτικού ελέγχου.
Από εκεί και πέρα, επειδή έθεσε ο ειδικός αγορητής του ΠΑΣΟΚ, ο εξαιρετικά ευαίσθητος, το θέμα της σάτιρας για κάποιες μορφές της Ορθοδοξίας, για τις ύβρεις απέναντι σε αυτές τις μορφές της ορθοδοξίας θα πω το εξής: Λένε κάποιοι ότι επρόκειτο για σάτιρα. Εμείς τους καλούμε, εφόσον είναι τόσο ευαίσθητοι, να πάνε να σατιρίσουν το Ισλάμ. Εκεί όμως, αν σατιρίσουν το Μωάμεθ, ξέρουν πολύ καλά ότι δεν θα έχει ένα αυτόφωρο, δηλαδή να πας στον εισαγγελέα και να σε αφήσουν, εκεί θα έρθουν οι λαθρομετανάστες, οι ισλαμιστές με τα χατζάρια και μπορεί να σου πάρουν και νύχτα το λαιμό. Επομένως αυτές οι επιλεκτικές ευαισθησίες θα ήταν πάρα πολύ καλό να εκλείψουν, γιατί μας έχουν πάει πολύ πίσω.
Έρχομαι στην ουσία του σχεδίου νόμου. Το σχέδιο νόμου το οποίο φέρνετε σήμερα προς ψήφιση, ασφαλώς και θα το καταψηφίσουμε για έναν απλούστατο λόγο: διότι με αυτό το σχέδιο νόμου πάτε να νομιμοποιήσετε την παρανομία. Οι παράνομα διαμένοντες στη χώρα, οι παράνομα εισελθόντες στη χώρα, πρέπει να φεύγουν απ’ αυτήν τη χώρα και όχι να τους κρατάμε εδώ μέσα και να τους ταΐζουμε και με πολυτελή κέτερινγκ. 
Το μέτρο σας δεν είναι προσωρινό, όπως λέτε. Είναι μεγάλο ψέμα αυτό, διότι δεν έχετε λάβει καμμία πρόνοια ως προς την απέλασή τους. Σας έχουμε θέσει επανειλημμένως ένα καίριο ερώτημα και στη διαδικασία του κοινοβουλευτικού ελέγχου και εντός της Αιθούσης αυτής και οπουδήποτε αλλού σας βρίσκουμε. Τελευταία δεν σας βρίσκουμε πολύ εύκολα. Το ερώτημα αυτό είναι: Πόσοι λαθρομετανάστες έχουν απελαθεί από την Ελλάδα στο πλαίσιο της επιχείρησης «ΞΕΝΙΟΣ ΖΕΥΣ»; Πόσους παρανόμους διώξατε από τη χώρα; 
Ο σχεδιασμός σας, κύριοι, είναι μία επικοινωνιακή παρωδία. Ανακυκλώνετε διαρκώς το πρόβλημα, αφού δεν φεύγει κανείς και μας κοροϊδεύετε πολύ απλά, διότι βγάζετε που και που καμμιά ανακοίνωση, κανένα δελτίο Τύπου ότι «σήμερα αποχώρησαν οικειοθελώς από τη χώρα πέντε Πακιστανοί» ή «πέντε Μαροκινοί». Έτσι σύμφωνα και με τη δική σας παραδοχή, εφόσον είναι δεδομένο ότι έχουμε πάνω από δύο εκατομμύρια λαθρομετανάστες, δεν θα χρειαστούμε χρόνια, θα χρειαστούμε αιώνες, για να λύσουμε αυτό το μείζον εθνικό πρόβλημα. Ακόμα και αν πάψει, όπως λέτε, η εισροή –που δεν έχει πάψει- ξέρετε πολύ καλά ότι αντιμετωπίζουμε μια εισβολή τώρα πια, στο Αιγαίο πέλαγος, όπου δεν έχουν καμμία δουλειά να έρχονται οι Σύριοι. Οι Σύριοι να κάτσουν στην Τουρκία, που είναι και ομόδοξοί τους οι περισσότεροι. Η λύση απέναντι σε αυτό δεν είναι η υποδοχή, δεν είναι η δημιουργία κέντρων υποδοχής, αλλά είναι η ανάσχεση. Κάθε ευνομούμενη πολιτεία, κάθε σοβαρό κράτος, οφείλει να διαφυλάσσει τα σύνορά του.
Αναφερθήκατε στην FRONTEX και διαπράξατε ένα τεράστιο ατόπημα. Είπατε ότι προσφέρει εθνική υπηρεσία. Σας πληροφορώ πολύ καλά ότι η FRONTEX δεν προσφέρει εθνική υπηρεσία στην Ελλάδα. Όπως είπε και ο Μητροπολίτης Αλεξανδρουπόλεως, η FRONTEX διενεργεί κατασκοπεία εις βάρος της Ελλάδος. Τα εθνικά σύνορα της χώρας, κύριε Υπουργέ, και κύριοι κυβερνώντες, δεν τα κατοχυρώνουν ξένες δυνάμεις, ένοπλες ή αστυνομικές. Τα σύνορα της χώρας τα κατοχυρώνει ο ελληνικός Στρατός, το Πολεμικό μας Ναυτικό και η ελληνική μας Αεροπορία και κανείς άλλος, εάν θέλουμε να λεγόμαστε ανεξάρτητο κράτος. Ειδάλλως, είμαστε ένα θλιβερό προτεκτοράτο ξένων δυνάμεων.
Όσον αφορά το σχέδιο «ΞΕΝΙΟΣ ΔΙΑΣ» και τα κέντρα υποδοχής λαθρομεταναστών, η αποτυχία σας αποδεικνύεται ξεκάθαρα στην περίπτωση τής Κορίνθου όπου διαφημίζατε για ένα μήνα μία υπόθεση που αφορούσε διακόσια άτομα μέσα στην πλημμυρίδα των δύο και πλέον εκατομμυρίων λαθρομεταναστών. Γι’ αυτά τα διακόσια άτομα φέρατε φορτηγά με κέτερινγκ, κάνατε υπέρογκα έξοδα, βάζατε εκεί με βάρδιες πρωί, μεσημέρι, βράδυ αστυνομικές δυνάμεις, ειδικές δυνάμεις καταστολής, διμοιρίες ΜΑΤ, που θα μπορούσαν να είναι αλλού και να διαφυλάσσουν την κοινωνική ειρήνη. Και βεβαίως, εκεί δεν ήταν κέντρο υποδοχής, εκεί μέσα -όπως ξέρετε πολύ καλά- γινόταν πόλεμος. Είχαμε συνεχή επεισόδια, συμπλοκές, τραυματισμούς. Έφτιαχναν αυτοσχέδια όπλα. Είχαν φτάσει στο σημείο να κόβουν τα μέταλλα από τα κρεβάτια, να τα κάνουν μαχαίρια και να μαχαιρώνονται. Τον άλλον τον Πακιστανό οι Αφγανοί, που είχαν διαφυλετικό πόλεμο ανάμεσά τους, τον πετάξανε από δεκαπέντε μέτρα ύψος και διαλύθηκε μία πόλη, πέριξ αυτού του κέντρου υποδοχής, όπως λέτε, που ζει μέσα στο φόβο πότε θα πηδήξουν τα κάγκελα αυτοί οι εγκληματίες και θα φύγουν και θα εγκληματήσουν εις βάρος των Ελλήνων πολιτών. 
Αυτά είναι τα περίφημα κέντρα κράτησης. Με μία λέξη: Αποτυχία και μάλιστα με κεφαλαία γράμματα. Το πρόβλημα είναι μείζον. Άπτεται της εθνικής μας επιβίωσης και δεν λύνεται σε καμμία περίπτωση με περατζάδες του κ. Σαμαρά και του κ. Δένδια στην πλατεία Ομονοίας και μετά από δέκα λεπτά να φεύγετε σαν κλέφτες, για να πιάσουν πάλι δουλειά οι προαγωγοί και οι έμποροι των ναρκωτικών. Μόνη λύση –επαναλαμβάνουμε- είναι η επαναπροώθηση όλων των λαθρομεταναστών, η επιστροφή με κάθε μέσο στις χώρες προέλευσής τους. Ζητούμε και απαιτούμε να εφαρμοστούν επιτέλους οι νόμοι σε αυτήν την πολιτεία και όχι να ψηφίζονται νέοι νόμοι, για να νομιμοποιούν την παρανομία. 
Σας είχαμε πει και στην επιτροπή, ανοίγοντας μία ιστορική παρένθεση, ότι εκτός από τον «ΞΕΝΙΟ ΔΙΑ» στην αρχαία Ελλάδα υπήρχε και η ξενηλασία. Έχουμε λοιπόν ανάγκη σήμερα από ένα σχέδιο ξενηλασίας. Αυτό το σχέδιο θεωρούμε πως μόνο η Χρυσή Αυγή μπορεί να το εφαρμόσει, διότι απαιτούνται μέτρα που εσείς θεωρείτε σκληρά και ευτυχώς, οφείλω να ομολογήσω, υπάρχουν και κάποιες περιπτώσεις στις οποίες πράγματι, εισακούστηκαν αυτά που είπαν οι εκπρόσωποι της Χρυσής Αυγής.
Θα υπενθυμίσω την αναγγελία σας για θέσπιση ιδιωνύμου αδικήματος για κάθε έγκλημα που τελεί λαθρομετανάστης. Αυτό περιλαμβάνεται στο πρόγραμμα της Χρυσής Αυγής. Έτυχε εγώ, ως εκπρόσωπος Τύπου του κόμματος, να το πω σε κάποιον τηλεοπτικό σταθμό ημέρα Παρασκευή και πολύ ορθά τη Δευτέρα εξαγγείλατε τη λήψη αυτού του μέτρου.
Ευελπιστούμε ότι θα το κάνετε πράξη και δεν θα είναι και αυτό ένα «παπατζιλίκι» ακόμα, όπως ήταν το μεγάλο παραμύθι που πουλήσατε με το προεδρικό διάταγμα, για το ότι θα πάρετε τους αστυνομικούς από τα υψηλά πρόσωπα και τους επισήμους, που εμείς τότε, αν θυμάστε καλά, επικροτήσαμε και είπαμε πως αυτό το μέτρο κινείται βεβαίως, προς την ορθή κατεύθυνση, αλλά δεν είδαμε εφαρμογή του στην πράξη.
Ψηφίσατε αυτό το προεδρικό διάταγμα μόνο και μόνο, για να αφήσετε χωρίς αστυνομική προστασία τους Βουλευτές της Χρυσής Αυγής. Από όλους τους άλλους Βουλευτές δεν πήρατε κανένα αστυνομικό και δεν αναφέρομαι μόνο σε πολιτικά πρόσωπα-  αλλά και σε επιχειρηματίες, μεγαλοδημοσιογράφους, που παρανόμως φυλάγονται από την Aστυνομία. Όποιος θέλει να έχει φύλαξη να πληρώνει από την τσέπη του. Έχουμε φτάσει δε στο σημείο και ξεπεσμένες τηλεπερσόνες της δεκαετίας του ’90, να απασχολούν δύο αστυνομικούς για τη φύλαξή τους. Αυτό είναι ντροπή!
Πράγματι μας ακούσατε και σε άλλα ζητήματα. Δεν μας ακούτε όμως, επειδή σας έχει πιάσει ο πόνος για την ελληνική κοινωνία, η οποία δεινοπαθεί. Σας έχει πιάσει ο πόνος λόγω των αυξημένων ποσοστών της Χρυσής Αυγής. Μιλήσατε για τάγματα εφόδου της Χρυσής Αυγής, επειδή έτυχε στην Κόρινθο ένας Βουλευτής μας να σταθεί μπροστά στα φορτηγά που έφερναν τα κέτερινγκ για τους λαθρομετανάστες. 
Θα επαναλάβουμε και πρέπει να το ακούσετε καλά: Σε κάθε περίπτωση που θα αρνείστε να εφαρμόσετε την κείμενη νομοθεσία, η Χρυσή Αυγή με κάθε νόμιμο και συνταγματικό μέσο θα βρίσκεται απέναντί σας. 
Πρέπει να πούμε προς κάθε κατεύθυνση -επειδή παράλληλα με την eισαγγελία για ιδιώνυμο, για κάθε αδίκημα λαθρομετανάστη, φέρνετε και πάλι, ανασύρετε και πάλι, το θέμα του περίφημου αντιρατσιστικού νομοσχεδίου- το εξής: Ξέρουμε πολύ καλά ότι ο μόνος λόγος που προχωρείτε σε αυτό το ατόπημα είναι η αλματώδης αύξηση της Χρυσής Αυγής μέσα στην ελληνική κοινωνία. Είστε αλαζόνες. Και η αλαζονεία σας αυτή να είστε βέβαιοι πως θα σημάνει και την πτώση σας, διότι ο μόνος ρατσισμός που υπάρχει σήμερα στην Ελλάδα, είναι ο ρατσισμός κατά των Ελλήνων. Και ο ρατσισμός αυτός πηγάζει από δύο συγκεκριμένες πηγές: 
Πρώτον, από τις αρμόδιες αρχές του ελληνικού κράτους. 
Και δεύτερον, από τους εγκληματίες λαθρομετανάστες. 
Θα σταθώ με πάρα πολύ ενδιαφέρον και προσοχή στο θέμα των παρανόμων συγκεντρώσεων των λαθρομεταναστών στο κέντρο των Αθηνών, στο οποίο βλέπουμε συνεχώς, να συμβαίνουν καταστροφές και εκτεταμένα επεισόδια και στο οποίο στάθηκαν και άλλοι ομιλητές προηγουμένως. 
Όπως θυμάστε πολύ καλά, πριν από ένα περίπου μήνα, εσείς κύριε Υπουργέ, υπερασπιστήκατε σφόδρα τη διαιώνιση αυτής της παρανομίας, τη δυνατότητα των λαθρομεταναστών να διενεργούν παράνομες συγκεντρώσεις με επεισόδια στο κέντρο της Αθήνας. Το επιχείρημά σας περί του άρθρου 11 της Ευρωπαϊκής Σύμβασης για την Προάσπιση των Δικαιωμάτων του Ανθρώπου και των Θεμελιωδών Ελευθεριών είναι μετέωρο, είναι ατυχέστατο και δείχνει πως διαθέτετε πλημμελέστατη γνώση του ζητήματος. Στην ίδια σύμβαση υπάρχει και το άρθρο 16 που αναφέρει ότι «ουδεμία διάταξη των άρθρων 10, 11 και 14 δύναται να θεωρηθεί, ως απαγορεύουσα εις τα υψηλά συμβαλλόμενα μέρη να επιβάλουν περιορισμούς εις την πολιτική δραστηριότητα των ξένων». 
Επομένως είναι πολιτική επιλογή της Νέας Δημοκρατίας  να αφήνει τους λαθρομετανάστες να κάνουν την Αθήνα Καμπούλ και Ισλαμαμπάντ. Το γεγονός αυτό σας έχει καταδικάσει στη συνείδηση του ελληνικού λαού. Και αν επιτέλους, δεν ξυπνήσετε για να δείξετε μηδενική ανοχή σε τέτοια φαινόμενα παρανομίας, θα έχετε την απόλυτη ευθύνη για όσα βίαια και όσα ακραία γεγονότα επακολουθήσουν. 
Κλείνοντας, θέλω να πω σε όσους επιμένουν να μας αποκαλούν ρατσιστές, ότι τα πράγματα είναι πάρα πολύ απλά. Για να αποδείξουν ότι δεν είναι οι ίδιοι ρατσιστές ας πάρουν πέντε, δέκα, είκοσι λαθρομετανάστες στα σπίτια τους. Να συμβιώσετε, κύριοι της Βουλής, με δέκα Αφγανούς, δέκα Μαροκινούς. Να βάλουμε και εδώ από έξω στο Περιστύλιο της Βουλής, ένα αντίσκηνο, να γίνει εδώ το πρώτο κέντρο υποδοχής λαθρομεταναστών, να τους βλέπουμε κάθε μέρα με τα μάτια μας. Και τότε θα αποκτήσουμε σφαιρική άποψη για το ζήτημα «λαθρομετανάστευση». 
Καταψηφίζουμε το παρόν νομοσχέδιο και καταθέτουμε μάλιστα και αίτημα για ονομαστική ψηφοφορία με τις υπογραφές των δεκαοκτώ Βουλευτών της Χρυσής Αυγής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Το λόγο έχει ο ειδικός αγορητής της Δημοκρατικής Αριστεράς, κ. Δημήτριος Αναγνωστάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ, μάλλον ήταν αναμενόμενο το να γενικευτεί η συζήτηση, να αδράξει την ευκαιρία ο κάθε συνάδελφος, ο οποίος έχει τη δυνατότητα να κάνει χρήση του μικροφώνου και πέρα από τη συγκεκριμένη Κύρωση της Πράξης Νομοθετικού Περιεχομένου, που αφορά τα Κέντρα Πρώτης Υποδοχής, να κάνει και μια συνολικότερη τοποθέτηση για το μεταναστευτικό.
Θα ακολουθήσω, όμως προηγουμένως, θέλω να καταδικάσουμε, ως Δημοκρατική Αριστερά –μαζί με όλους εκείνους που το εισπράξαμε σήμερα- τη βίαιη αντιμετώπιση και συμπεριφορά των αστυνομικών οργάνων στα άτομα με ειδικές ανάγκες, που ήθελαν να κάνουν το αυτονόητο, να επισκεφθούν τα κόμματα στη Βουλή και να καταθέσουν τα όποια αιτήματά τους. Είναι μια ενέργεια, η οποία δεν τιμά τη δημοκρατία, δεν τιμά την ελληνική Κυβέρνηση και πρέπει άμεσα, κύριε Υπουργέ, να αναζητηθούν ευθύνες και να καταλογιστούν ευθύνες εκεί που πρέπει. 
Δεύτερη παρατήρηση: Οι γενικεύσεις –και νομίζω ότι όλοι το κατέχουμε αυτό- αναδεικνύουν μια φασίζουσα αντίληψη και νοοτροπία. Το να γενικεύουμε και να λέμε ότι όλοι οι μετανάστες είναι λαθρομετανάστες ή είναι εγκληματίες, αν μη τι άλλο, σηματοδοτεί αυτό που προηγούμενα ανέφερα, δηλαδή μια φασίζουσα αντίληψη και προσέγγιση. 
Για εμάς δεν υπάρχουν λαθραίες ψυχές. Υπάρχουν μετανάστες που διαμένουν παρατύπως ή παρανόμως στη χώρα και αυτό είναι το ζήτημα που πρέπει να απασχολήσει τόσο το Υπουργείο αποκλειστικά –και την Κυβέρνηση συνολικά- όσο και την ελληνική κοινωνία. 
Τρίτη παρατήρηση: Επειδή ο μιμητισμός μετατρέπεται σε πιθηκισμό κάποιες φορές, θα ήθελα να κάνω ξεκάθαρο ότι η μεταφορά λεπενιστικών συνθημάτων της ακροδεξιάς της Γαλλίας σε αυτήν την Αίθουσα, όχι απλά εκχυδαΐζει και υπεραπλουστεύει τον πολιτικό λόγο, αλλά δυναμιτίζει και το όποιο κλίμα συνεννόησης και επικοινωνίας μπορεί να υπάρξει σε αυτήν, για μεγάλα ζητήματα που απασχολούν την ελληνική κοινωνία. 
Επί της ουσίας, έγιναν δυο συνεδριάσεις, κύριε Υπουργέ. Συμμετείχαν φορείς, κατέθεσαν απόψεις, όπως έγινε και από την πλευρά των κομμάτων. Η θέση της Δημοκρατικής Αριστεράς σάς είναι γνωστή από την επιτροπή. Θα ήθελα να την επαναλάβω και να ακουστεί στο Σώμα γιατί εμείς έχουμε ως επιλογή το «ΠΑΡΩΝ». 
Πρώτον, διαφωνούμε και κρατούμε επιφυλάξεις για την απευθείας ανάθεση και χωρίς διαγωνισμούς, σε εκείνες τις επιχειρήσεις που προμηθεύουν διάφορα στα κέντρα πρώτης υποδοχής για τους μετανάστες, κάτι για το οποίο έχει γίνει ανάλυση στην επιτροπή. 
Το δεύτερο έχει να κάνει με την ανάθεση σε ιδιωτικές εταιρείες φύλαξης, κάτι που ακυρώνει και το κύρος και την έννοια της Ελληνικής Αστυνομίας, που έστω με την ελλειμματική της εκπαίδευση, μπορούμε να πούμε ότι ανταποκρίνεται σε αυτή της την αποστολή. 
Σε ό,τι έχει να κάνει με το τρίτο άρθρο, δηλαδή θέματα συνεργασίας μεταξύ της Ελληνικής Ακτοφυλακής, του Υπουργείου Ναυτιλίας και όλων των συναφών αρχών και Υπουργείων, διατηρούμε επιφύλαξη, γιατί δεν μπορεί σε καμμία περίπτωση να γίνονται μετακινήσεις, χωρίς να υπάρχει τεκμηριωμένη θέση, για να ξέρουμε αν αυτοί οι άνθρωποι όντως, θα υπηρετήσουν το συγκεκριμένο σκοπό. 
Και ως προς την τροπολογία, πάλι διατηρούμε επιφυλάξεις γιατί θεωρούμε ότι αυτοί που πέτυχαν στο διαγωνισμό του ΑΣΕΠ θα πρέπει να προσληφθούν για στις θέσεις, για τις οποίες διαγωνίστηκαν, χωρίς βέβαια αυτό να σημαίνει ότι με μια σοβαρή αντιμετώπιση και προσέγγιση, δεν θα μπορούσαμε να είμαστε θετικοί. Όμως, κάτι τέτοιο δεν έχει υπάρξει, γι’ αυτό και η επιφύλαξη.
Η εν λόγω πράξη νομοθετικού περιεχομένου εντάσσεται σε ένα πλέγμα νομοθετημάτων που ρυθμίζουν επιμέρους ζητήματα του μεταναστευτικού. Ειδικά δε αφορά την άμεση δημιουργία και λειτουργία κέντρων κράτησης και κέντρων πρώτης υποδοχής των στερουμένων νομιμοποιητικών εγγράφων στην Ελλάδα αλλοδαπών. 
Θέλω να επαναφέρω κάτι που είναι γνωστό και διαρκώς το ξεχνάμε. Η διοικητική κράτηση των υπό απέλαση αλλοδαπών, πολλές φορές δεν γίνεται όχι με ευθύνη της πολιτείας ή των ίδιων των μεταναστών, αλλά επειδή υπάρχει ένα συγκεκριμένο νομοθετικό ευρωπαϊκό πλαίσιο, που εμποδίζει τη διαδικασία προώθησης. Αυτό θα πρέπει να μην το ξεχνάμε. 
Από την άλλη πλευρά, σε καμμία περίπτωση δεν πρέπει να φιλοξενούνται αυτοί οι άνθρωποι σε κέντρα ή στρατόπεδα, όπως ήταν προηγουμένως, τα οποία δεν καλύπτουν καμμία, μα καμμία συνθήκη υγιεινής διαβίωσης. 
Θυμίζω στους συναδέλφους που συμμετείχαν στις δύο συνεδριάσεις της επιτροπής, αλλά και σε αυτούς που δεν συμμετείχαν, ότι τόσο από το Συνήγορο του Πολίτη όσο και από την Ένωση για τα Ανθρώπινα Δικαιώματα, κατατέθηκαν τεκμηριωμένες απόψεις βασισμένες σε πορίσματα που προήλθαν από εκθέσεις αυτοψίας. Βεβαίως δεν περιποιεί τιμή και δεν κοσμεί τιμή σε κανέναν ό,τι αναφέρεται σε αυτές τις εκθέσεις. 
Τα ερωτήματα τα οποία έρχεται να απαντήσει η συγκεκριμένη πράξη νομοθετικού περιεχομένου θα μπορούσαν να ομαδοποιηθούν και να έχουν την εξής μορφή: 
Ποιες κατηγορίες αλλοδαπών θα κρατούνται σε αυτά τα κέντρα; Πώς διαφοροποιούνται οι κρατούμενοι πρώτης παράνομης εισόδου από εκείνους που διαμένουν ήδη χωρίς έγγραφα στη χώρα; 
Δεύτερον, πώς θα ελέγχεται η απελασιμότητα του κάθε αλλοδαπού, ως απαραίτητη προϋπόθεση της διοικητικής κράτησης; Όπως προείπα –και το επαναλαμβάνω, για να γίνει εμπέδωση- μεγάλος αριθμός των κρατουμένων που ανήκουν στην κατηγορία των μη απελάσιμων, έχουν συλληφθεί και στο παρελθόν και βεβαίως, αφέθηκαν ελεύθεροι, γιατί υπάρχει το ανέφικτο, γιατί δεν μπορούμε να προχωρήσουμε τη διαδικασία. 
Άρα το εφικτό της απέλασης-απομάκρυνσης αποτελεί προϋπόθεση της στέρησης της ελευθερίας και συνδέεται με την οργανωμένη συνεργασία της διοίκησης με τις αρχές των κρατών ιθαγένειας, αλλά και με την Ύπατη Αρμοστεία του ΟΗΕ για τους Πρόσφυγες, για την καταγραφή των μεταβαλλόμενων πληροφοριών, σχετικά με την απαγόρευση επιστροφής εκείνων ιδιαίτερα που προέρχονται από εμπόλεμες ζώνες. 
Τρίτον, είναι κάτι που τονίστηκε από τον εκπρόσωπο του Δικηγορικού Συλλόγου της Αθήνας, αλλά και από την Ένωση για τα Ανθρώπινα Δικαιώματα. Πώς θα διασφαλίζεται ο διαχωρισμός των κρατουμένων και κυρίως των ειδικών κατηγοριών, δηλαδή γυναίκες, ανήλικοι, έγκυες, ασθενείς, θύματα βασανιστηρίων κλπ. και ειδικά ποια θα είναι η μεταχείριση όσων έχουν αιτηθεί άσυλο; 
Βέβαια -για να μην ξεχνιόμαστε- είμαστε υποχρεωμένοι να τηρούμε τις ευρωπαϊκές συνθήκες, την ευρωπαϊκή νομοθεσία. Σας θυμίζω –γιατί το γνωρίζετε οι περισσότεροι- ότι η Ελλάδα έχει καταδικαστεί τρεις φορές για απάνθρωπη ή ατιμωτική μεταχείριση μεταναστών και πέντε φορές για μη νόμιμη κράτηση, με αποτέλεσμα το ελληνικό δημόσιο να καταβάλει αρκετές χιλιάδες ευρώ, ως αποζημίωση, σε αυτούς που ταλαιπώρησε.
Ψάχνοντας για να τεκμηριώσω τη θέση μας, βρήκα στο διαδίκτυο μία συνέντευξη, κύριε Υπουργέ, του πρώην Επιτρόπου Ανθρωπίνων Δικαιωμάτων στο Συμβούλιο της Ευρώπης κ. Χάμερμπεργκ, ο οποίος παραιτήθηκε πριν από λίγο καιρό, ήρθε στην Ελλάδα και επισκέφθηκε κέντρα κράτησης μεταναστών στη Θράκη και στην Αχαΐα, απ’ ό,τι πληροφορήθηκα.
Βέβαια σας διαβάζω και από τη συγκεκριμένη συνέντευξή του, που λέει, πρώτον, «Η παράνομη μετανάστευση πρέπει να αντιμετωπιστεί σαν ευρωπαϊκό ζήτημα και όχι να αναλαμβάνουν ολόκληρη την ευθύνη οι χώρες που λόγω γεωγραφικής θέσης, υποδέχονται πρώτες τούς μετανάστες στην Ευρώπη» και, δεύτερον, «Είναι σημαντικό οι Έλληνες πολιτικοί να μην το χρησιμοποιούν αυτό σαν επιχείρημα για να μην κάνουν τίποτα». 
Βέβαια από κάτω λέει: «Δεν είναι μόνο γεωγραφικοί οι λόγοι της παράνομης μετανάστευσης. Ειλικρινά, το σύστημα κατέρρευσε, επειδή οι ελληνικές αρχές δεν έδωσαν την πρέπουσα έμφαση στην καλή λειτουργία της μεταναστευτικής πολιτικής».
Εδώ, κύριε Υπουργέ, απευθύνομαι σ’ εσάς. Κάνατε μία πρόταση στην επιτροπή ότι θα γίνει ειδική συνεδρίαση για το μεταναστευτικό σε σύντομο χρονικό διάστημα. Να λοιπόν, πώς αναδεικνύεται αδήριτα η ανάγκη να πάμε σε μία Ολομέλεια, για να κουβεντιάσουμε όλες τις πλευρές και εκφάνσεις του μεταναστευτικού, προκειμένου να προλάβουμε τα χειρότερα που ίσως έρχονται.
Για να γίνει κατανοητό αυτό που είπα προηγουμένως, θα σας πω ότι το Δικαστήριο Ανθρωπίνων Δικαιωμάτων καταδίκασε την Ελλάδα για σωρεία παραβιάσεων ανθρωπίνων δικαιωμάτων Αφγανού λαθρομετανάστη, επικρίνοντας έντονα τις αδυναμίες στο σύστημα ασύλου. 
Ακούστε. Με την απόφασή του το Ευρωπαϊκό Δικαστήριο υποχρεώνει την Ελλάδα να καταβάλει στον προσφεύγοντα 10.000 ευρώ και να πληρώσει και 2.500 ευρώ για δικαστικά έξοδα και δαπάνες.
Γιατί το λέω αυτό; Πέρα από την ανθρώπινη πλευρά που πρέπει να έχει η ελληνική κοινωνία στο ζήτημα αυτό, υπάρχει και η νομική υποχρέωση του σεβασμού σε κανόνες και αρχές. 
Άρα δεν μπορεί να ακούγεται εδώ μέσα ότι το πρόβλημα μπορεί να αντιμετωπιστεί με έναν πολύ απλό τρόπο, ο οποίος δημιουργεί συνειρμούς στην ελληνική κοινωνία ότι υπάρχουν καθυστερήσεις από την ελληνική πολιτεία, τη συντεταγμένη ελληνική πολιτεία.
Προσπερνώ κάτι που ήθελα να αναφέρω, κύριε Υπουργέ –θα το πω στη δευτερολογία μου- αλλά θέλω να πω ότι ως Δημοκρατική Αριστερά θεωρούμε ότι πρέπει άμεσα να απαιτηθούν και να διεκδικηθούν με μία νομοθετική πρωτοβουλία η επανεξέταση και απόδοση άδειας παραμονής σε όσους εξέπεσαν από τη νομιμοποίηση του 2005, επειδή δεν πληρούσαν τότε τις προδιαγραφές, σε συνδυασμό με τη μείωση των απαιτούμενων ενσήμων για την έκδοση άδειας παραμονής, τη διευκόλυνση στον τρόπο καταβολής, κ.λπ..
Δεύτερον, πρέπει να δοθεί η δυνατότητα εξατομικευμένης εξέτασης, υπαγωγής και χορήγησης άδειας διαμονής του άρθρου 21, παράγραφος 4, του ν. 3907/2011, δηλαδή για ανθρωπιστικούς λόγους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω σε μισό λεπτό.
Τρίτον, μιλάμε για την εφαρμογή ενός δίκαιου συστήματος αναγνώρισης του πολιτικού ασύλου, σύμφωνα πάντα με το ν. 3907/2011, τη διασφάλιση της δυνατότητας να κατατεθεί αίτημα ασύλου, την ταχεία εκκαθάριση των εκκρεμών αιτήσεων και κυρίως τη δημιουργία υποδομής για την έγκαιρη και έγκυρη εξέταση σε πρώτο βαθμό, των αιτημάτων. 
Επίσης μιλάμε για τη δημιουργία ανοιχτών κοινωνικών δομών φιλοξενίας για τις ευάλωτες ομάδες, όπως τους αιτούντες άσυλο, τα θύματα trafficking, τα θύματα βασανιστηρίων, τους υπερήλικες, κ.λπ. –ειδικά για τους ανηλίκους, των οποίων η κράτηση απαγορεύεται κατά το νόμο- και για τη δημιουργία ανοιχτών δομών φιλοξενίας και εκπαίδευσης.
Αναγνωρίζουμε το τεράστιο οικονομικό πρόβλημα που αντιμετωπίζουμε ως χώρα και ως κοινωνία, αλλά, κύριε Υπουργέ, όπως απαντήσατε σε προηγούμενη ερώτηση, στη διαδικασία των ερωτήσεων, ο πολιτισμός μίας χώρας φαίνεται και από το πώς αντιμετωπίζει τις ευπαθείς κοινωνικές ομάδες.
Ευχαριστώ, κύριε Πρόεδρε.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ, κύριε συνάδελφε. 
Κύριοι συνάδελφοι, επειδή έχουν εγγραφεί τριάντα τρεις ομιλητές, επιπλέον, θα μιλήσουν οι Κοινοβουλευτικοί Εκπρόσωποι και ο Υπουργός, καταλαβαίνετε τη χρονική διάρκεια της σημερινής συνεδρίασης. Η παράκληση είναι να τηρούμε το χρόνο που προβλέπεται από τον Κανονισμό.
Το λόγο έχει ο ειδικός αγορητής του Κομμουνιστικού Κόμματος Ελλάδας, κ. Ιωάννης Γκιόκας, για δεκαπέντε λεπτά.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, χωρίς να υποτιμούμε καθόλου τις συγκεκριμένες ρυθμίσεις του νομοσχεδίου που συζητάμε –ίσα-ίσα που θεωρούμε ότι κάποιες από τις διατάξεις του είναι εξαιρετικά επικίνδυνες, ιδιαίτερα αυτές που αφορούν τη φύλαξη στα καταστήματα κράτησης και την αντικατάσταση των αστυνομικών δυνάμεων από ιδιωτικές εταιρείες σεκιούριτι- κατά τη γνώμη μας, το πιο ουσιαστικό δεν είναι αυτές καθ’ εαυτές οι διατάξεις του νομοσχεδίου, αλλά είναι η συνολικότερη κυβερνητική πολιτική μέσα στην οποία εντάσσονται οι συγκεκριμένες ρυθμίσεις και οι ρυθμίσεις που ψηφίστηκαν το προηγούμενο διάστημα. 
Αυτή η πολιτική, η σημερινή κυβερνητική πολιτική όσο κι αν θέλει να χρησιμοποιήσει στο ζήτημα της μετανάστευσης και της αντιμετώπισης των μεταναστών, κάποιους εκλεπτυσμένους τίτλους, όπως «ΞΕΝΙΟΣ ΖΕΥΣ», «Υποδοχή», «Φιλοξενία», δεν μπορεί να κρύψει το πραγματικό της χαρακτήρα και το πραγματικό της περιεχόμενο, που είναι η ακραία καταστολή σε βάρος των μεταναστών και η πλήρης συμμόρφωση της Κυβέρνησης με την αντιδραστική νομοθεσία της Ευρωπαϊκής Ένωσης, ιδιαίτερα με τη Συνθήκη Δουβλίνο ΙΙ και τη Συνθήκη Σένγκεν. 
Στο συγκεκριμένο νομοσχέδιο συζητάμε μία σειρά θεμάτων λειτουργίας και φύλαξης για τα στρατόπεδα συγκέντρωσης των μεταναστών, που φτιάχνει η σημερινή συγκυβέρνηση, συνεχίζοντας την πολιτική της προηγούμενης κυβέρνησης, γιατί τα λεγόμενα κατ’ ευφημισμόν «Καταστήματα Κράτησης» και «Μονάδες Πρώτης Υποδοχής» είναι στην πραγματικότητα στρατόπεδα συγκέντρωσης μεταναστών όπου θα στοιβάζονται και θα φυλακίζονται, κάτω από απαράδεκτες συνθήκες, μετανάστες και πρόσφυγες, οι οποίοι στη συντριπτική τους πλειοψηφία, είναι θύματα πολέμων, είναι θύματα επεμβάσεων, είναι θύματα δουλεμπορικών γραφείων κι ένα μεγάλο μέρος αυτών είναι γυναίκες και παιδιά. 
Αυτή είναι η πολιτική της Κυβέρνησης: μία άγρια, επικίνδυνη και απάνθρωπη πολιτική βίας και καταστολής, σε βάρος θυμάτων τέτοιων καταστάσεων. 
Βέβαια εξίσου επικίνδυνη, κατά τη γνώμη μας, είναι και η επιχειρηματολογία που χρησιμοποιεί η Κυβέρνηση, για να υλοποιήσει αυτές τις πολιτικές. Μιλούσε προεκλογικά ο κ. Σαμαράς για ανακατάληψη των πόλεων. Μιλάει και σήμερα η Κυβέρνηση για ανακατάληψη των πόλεων. Βουλευτές της Νέας Δημοκρατίας στη συζήτηση του νομοσχεδίου στην επιτροπή, έκαναν λόγο για εισβολείς, επί της ουσίας, συντασσόμενοι με την επιχειρηματολογία της Χρυσής Αυγής. 
Πού οδηγεί τελικά αυτή η προπαγάνδα; Αυτή η προπαγάνδα έχει ένα και βασικό στόχο: να διχάσει, να αποπροσανατολίσει, να σπείρει το δηλητήριο ότι τάχα για όλα τα προβλήματα που αντιμετωπίζει ο ελληνικός λαός, για την ανεργία, την εγκληματικότητα, την επίθεση στο εισόδημα, την παιδεία, την υγεία, ευθύνονται οι μετανάστες. Είναι μία πολύ βολική θεωρία, που θέλει να ξεπλύνει τις ευθύνες όλων αυτών των κυβερνήσεων, του κεφαλαίου, της Ευρωπαϊκής Ένωσης και του Διεθνούς Νομισματικού Ταμείου, που τα τελευταία χρόνια, έχουν πετσοκόψει στην κυριολεξία, τα εργατικά λαϊκά δικαιώματα. 
Άλλωστε η ιστορία έχει δείξει πολλές φορές –κι έχει πάρα πολλά παραδείγματα- ότι σε συνθήκες κρίσης, μαζικής φτώχειας και μαζικής εξαθλίωσης, το σύστημα ενίσχυε τα ξενοφοβικά αισθήματα και αντανακλαστικά, για να βγει το ίδιο λάδι. Γι’ αυτό εμείς καλούμε και από αυτό το Βήμα τον ελληνικό λαό, τους εργαζομένους να προβληματιστούν. Ποιους ωφελεί τελικά όλη αυτή η προπαγάνδα; Ποιους αθωώνει; Κατά τη γνώμη μας, αθωώνει όλους αυτούς που ευθύνονται για τα προβλήματα που βιώνει σήμερα ο ελληνικός λαός από τα μέτρα της Κυβέρνησης της Ευρωπαϊκής Ένωσης, του Διεθνούς Νομισματικού Ταμείου. 
Βέβαια αυτού του είδους η προπαγάνδα ενισχύει ρατσιστικά αισθήματα, αποθρασύνει φασιστικές και ρατσιστικές συμμορίες, που το τελευταίο διάστημα, έχουν επιδοθεί σ’ ένα όργιο λεκτικής και σωματικής βίας σε βάρος μεταναστών. Και βέβαια δεν μιλάμε για απλή βία, μιλάμε για ανθρωποκτονίες, μιλάμε για ξυλοδαρμούς, που στη συντριπτική τους πλειοψηφία παραμένουν ακόμα ανεξιχνίαστες.
Και επ’ ευκαιρία, κύριε Υπουργέ –λείπει ο κύριος Υπουργός, αλλά εν πάση περιπτώσει- θέλουμε να πούμε το εξής: Αναλαμβάνει πολύ σοβαρή ευθύνη η ελληνική Κυβέρνηση γι’ αυτά τα γεγονότα και γιατί με την πολιτική της αντικειμενικά πυροδοτεί αυτές τις καταστάσεις και για το γεγονός ότι όλες αυτές οι ομάδες παρά τις βαρύγδουπες διακηρύξεις του Υπουργείου και προσωπικά τού κυρίου Υπουργού, παραμένουν τουλάχιστον μέχρι σήμερα, ανενόχλητες. 
Κυρίες και κύριοι  Βουλευτές, εμείς ως Κομμουνιστικό Κόμμα Ελλάδας, δεν θα σταματήσουμε, όσο και αν κάποιοι προσπαθούν να αποφύγουν αυτήν τη συζήτηση, να αναδεικνύουμε πρώτον, τις αιτίες και τους παράγοντες που αναπαράγουν και οξύνουν το πρόβλημα της μετανάστευσης. Και εδώ η πραγματικότητα βοά. Και η πραγματικότητα λέει ότι αυτοί οι άνθρωποι είναι στη συντριπτική τους πλειοψηφία θύματα των πολιτικών εκμετάλλευσης λαών και καταλήστευσης χωρών, που ακολουθεί αυτό το σάπιο εκμεταλλευτικό σύστημα, που όσο περισσότερο σαπίζει, τόσο περισσότερο βάρβαρο γίνεται. Είναι θύματα πολυεθνικών εγκληματικών κυκλωμάτων και σε πολλές περιπτώσεις είναι θύματα ομοεθνών τους, θύματα των ίδιων των χωρών τους, θύματα πολέμων και εμφυλίων συρράξεων, που βέβαια έχουν υποκινηθεί από ισχυρές καπιταλιστικές χώρες της Ευρωπαϊκής Ένωσης και του ΝΑΤΟ. 
Μήπως είναι τυχαίο ότι η πλειοψηφία αυτών των μεταναστών προέρχονται από χώρες, όπως είναι το Αφγανιστάν, το Ιράκ και η Λιβύη, χώρες δηλαδή όπου το προηγούμενο διάστημα υπήρξαν ιμπεριαλιστικές επεμβάσεις; 
Άλλωστε και ο Βουλευτής-εισηγητής του ΠΑΣΟΚ το ανέφερε. Ανέφερε δηλαδή, ότι η πλειοψηφία τους προέρχεται από τέτοιες χώρες. Βέβαια προσπέρασε, όπως προσπέρασαν κι άλλοι ομιλητές, το γεγονός ότι οι ελληνικές κυβερνήσεις έβαλαν το χέρι τους, συνέβαλαν στην πραγματοποίηση αυτών των ιμπεριαλιστικών επεμβάσεων με διευκολύνσεις, όπως με την αποστολή στρατιωτικών δυνάμεων, που πρέπει σήμερα, τώρα, να γυρίσουν πίσω και βέβαια να μην υπάρχει καμμία απολύτως εμπλοκή της Ελλάδας σε οποιαδήποτε εξέλιξη στην περίπτωση της Συρίας. 
Και αυτό το λέμε, γιατί είναι γνωστό ότι βρισκόμαστε προ των πυλών σε μια νέα επέμβαση στη Συρία, ενδεχομένως και στο Ιράν, από τους συμμάχους της ελληνικής Κυβέρνησης, τις Ηνωμένες Πολιτείες, την Ευρωπαϊκή Ένωση, το Ισραήλ και την Τουρκία και θεωρούμε ότι αυτή η εξέλιξη θα έχει τραγικές συνέπειες και στο θέμα της μετανάστευσης. Και τότε, ορισμένοι θα φωνάζουν για τα κύματα μεταναστών από τη Συρία. 
Δεύτερον, δεν θα σταματήσουμε να αναδεικνύουμε το γεγονός που έγκειται στο ποιοι κέρδισαν και ποιοι ωφελήθηκαν όλα αυτά τα χρόνια από την εκμετάλλευση των κυμάτων των μεταναστών που ήρθαν στη χώρα μας. 
Μήπως δεν ωφελήθηκαν οι μεγαλοεργολάβοι που τους εκμεταλλεύθηκαν χρόνια στα Ολυμπιακά και στα άλλα μεγάλα έργα; Πάνω από το 80% αυτών που δούλευαν σ’ αυτά τα έργα ήταν ξένοι εργάτες. 
Δεν ωφελήθηκαν οι εφοπλιστές, για να αλλάξουν τη σύνθεση των πληρωμάτων στα πλοία και να απαλλαγούν από ναυτεργάτες με συγκροτημένα εργασιακά δικαιώματα; 
Δεν ωφελήθηκαν οι βιομήχανοι; Είναι πρόσφατο το παράδειγμα των βιομηχάνων της Βορείου Ελλάδος, που ζητούσαν να πηγαινοέρχονται μετανάστες από τα Σκόπια και την Αλβανία, να δουλεύουν στην Ελλάδα, να διαμένουν στα Σκόπια και την Αλβανία και να αμείβονται με τους μισθούς των εκεί χωρών. Αυτοί ωφελήθηκαν! 
Ποιοι δουλεύουν σήμερα στις μεγάλες ξενοδοχειακές μονάδες ως εποχικοί εργάτες; Πηγαίνετε να δείτε ποιοι δουλεύουν και με ποιους όρους δουλεύουν στις μεγάλες μονάδες του τουριστικού κεφαλαίου, τους οποίους έχετε αναγορεύσει ως «ατμομηχανή» και «σωτήρες» της ελληνικής οικονομίας! Αυτοί είναι που εκμεταλλεύτηκαν όλα τα προηγούμενα χρόνια τους μετανάστες και σ’ αυτούς τα προηγούμενα χρόνια οι ελληνικές κυβερνήσεις έκαναν πλάτες. 
Και βέβαια δεν είναι καθόλου τυχαίο ότι όλοι οι παλιοί και όψιμοι «μεταναστοφάγοι» και όσοι κραυγάζουν εναντίον των μεταναστών, δεν λένε κουβέντα, δεν βγάζουν άχνα γι’ αυτά τα μεγάλα «αφεντικά», τους μεγαλογεργολάβους, τους μεγαλοεφοπλιστές, τους μεγαλοεπιχειρηματίες και γι’ αυτόν το μηχανισμό εκμετάλλευσης που είχε στηθεί απ’ αυτούς όλα αυτά τα χρόνια. 
Δεν λένε κουβέντα για τους μεγαλοτσιφλικάδες που απασχολούν παράνομους μετανάστες, ως εργάτες γης και τους εκμεταλλεύονται και βέβαια, αν διεκδικήσουν τα μεροκάματά τους, τα δεδουλευμένα τους, τους απειλούν ότι θα τους καταγγείλουν.
Στοχοποιούν τα θύματα, για να βγάλουν λάδι τους θύτες, τα μεγάλα αφεντικά, τους προστάτες και τους πάτρονές τους, αρκεί να εξασφαλίζεται φτηνό εργατικό δυναμικό, να αξιοποιούνται και οι μετανάστες, για να πέφτουν τα μεροκάματα των Ελλήνων εργατών. Και βέβαια έχουμε και το καινούργιο φαινόμενο, να φτιάχνονται δουλεμπορικά γραφεία που ζητάνε από επιχειρηματίες να διώξουν τους ξένους εργάτες, για να προσλάβουν Έλληνες εργάτες, βέβαια με τα δικαιώματα των ξένων, δηλαδή χωρίς δικαιώματα, χωρίς ασφάλιση, χωρίς συλλογικές συμβάσεις εργασίας. Αυτό τι άλλο είναι εκτός από το ότι σπεύδουν να υλοποιήσουν αυτό που επιδιώκει η Κυβέρνηση, που επιδιώκει η τρόικα, που επιδιώκει το κεφάλαιο, δηλαδή εργάτες χωρίς εργασιακά ασφαλιστικά δικαιώματα; 
Η μόνη διαφορά που υπάρχει σήμερα, σε σχέση με το παρελθόν, είναι ότι στο παρελθόν, που υπήρχαν υψηλοί ρυθμοί καπιταλιστικής ανάπτυξης, η αγορά ζητούσε φτηνά εργατικά χέρια, σήμερα, σε συνθήκες κρίσης, που υπάρχει περίσσευμα εργατικών χεριών, πετιούνται στο δρόμο και οι Έλληνες και οι ξένοι εργάτες. Αυτή είναι η κατάσταση και δεν θα μπορέσει να λυθεί το πρόβλημα όσο ο άνθρωπος και η εργατική του δύναμη στο πλαίσιο αυτού του συστήματος παραμένουν εμπόρευμα. Και το αν θα δουλεύει, πού θα δουλεύει, πού θα μένει με τι συνθήκες θα εργάζεται, θα καθορίζεται από την κερδοφορία των επιχειρηματικών ομίλων.
Τρίτο ζήτημα: Γιατί η Ελλάδα έχει μετατραπεί σε στρατόπεδο συγκέντρωσης μεταναστών; Γιατί χιλιάδες μετανάστες είναι εγκλωβισμένοι στη χώρα μας, παρά το γεγονός ότι πολλοί απ’ αυτούς έχουν, ως προορισμό, άλλες χώρες της Ευρωπαϊκής Ένωσης όπου έχουν συγγενείς, έχουν οικογένειες, όπου ενδεχομένως έχουν κοινότητες για να τους υποστηρίξουν; Κι όμως αυτοί οι άνθρωποι παραμένουν εγκλωβισμένοι στη χώρα μας. Εδώ μιλάμε ξεκάθαρα -και το παραδέχονται όλοι πλέον- για το Δουβλίνο ΙΙ, το οποίο εγκλωβίζει χιλιάδες μετανάστες και πρόσφυγες στη χώρα μας.
Εμείς, κυρίες και κύριοι Βουλευτές, θεωρούμε ότι η σημερινή πολιτική όχι μόνο είναι απάνθρωπη αλλά, κατά τη γνώμη μας, είναι και αδιέξοδη, γιατί όσο δεν αντιμετωπίζονται στο ελάχιστο, οι αιτίες της μετανάστευσης, οι λόγοι και οι παράγοντες που εγκλωβίζουν τους μετανάστες στη χώρα μας, το πρόβλημα θα αναπαράγεται, θα οξύνεται και λόγω αυτών των παραγόντων, αλλά και λόγω των συνολικότερων εξελίξεων στην περιοχή μας, στην Ανατολική Μεσόγειο και τη Μέση Ανατολή. 
Δεν λύνεται το πρόβλημα ούτε με επιδείξεις καταστολής και αγριότητας σαν αυτούς που πραγματοποιεί η Κυβέρνηση από τα μέσα Αυγούστου, που έχει προσάγει είκοσι χιλιάδες μετανάστες, για να συλλάβει δύο χιλιάδες και δεκαοκτώ χιλιάδες άνθρωποι, σύμφωνα με τα στοιχεία που έδωσε σήμερα ο κύριος Υπουργός, ταλαιπωρούνται, άλλοι χάνουν και τις δουλειές τους, επειδή προσάγονται από την Ελληνική Αστυνομία.
Όσον αφορά το νομοσχέδιο, καταψηφίζουμε και επί της αρχής και όλα τα άρθρα του νομοσχεδίου. Σαφώς και είμαστε αντίθετοι, όσον αφορά τις συμβάσεις και τις απευθείας αναθέσεις, που γίνονται χωρίς διαγωνισμούς. Δείχνει κι αυτό τη βιασύνη της Κυβέρνησης να υλοποιήσει αυτήν ακριβώς την πολιτική.
Είμαστε κάθετα αντίθετοι και ζητούμε να αποσυρθεί άμεσα το άρθρο που αναθέτει εξ ολοκλήρου και αποκλειστικά, τη φύλαξη των καταστημάτων κράτησης σε εταιρείες security. Και λέω «εξ ολοκλήρου και αποκλειστικά», γιατί το προηγούμενο άρθρο έλεγε «εξωτερική φύλαξη παράλληλα με την αρμόδια αστυνομική αρχή». Βεβαίως εμείς ούτε και με την προηγούμενη ρύθμιση είμαστε σύμφωνοι. Όμως η συγκεκριμένη σημερινή ρύθμιση δίνει εξ ολοκλήρου και αποκλειστικά, τη φύλαξη σε εταιρείες security. Κατά τη γνώμη μας, εγκαινιάζεται μια πρακτική πάρα πολύ επικίνδυνη, που μπορεί αύριο μεθαύριο, να μη μείνει στα κέντρα κράτησης μεταναστών, αλλά να επεκταθεί κι αλλού. 
Το επιχείρημα του κυρίου Υπουργού, που είπε στην επιτροπή ότι δηλαδή, τέτοιες πρακτικές εφαρμόζονται κι αλλού, στα αεροδρόμια ή στα γήπεδα, κατά τη γνώμη μας, είναι τελείως σαθρό. Πέρα από το γεγονός ότι ούτε κι εκεί είμαστε σύμφωνοι με τις ιδιωτικές εταιρείες security, εδώ μιλάμε για φύλαξη ανθρώπων. Ποιος παίρνει την ευθύνη ποιες εταιρείες είναι αυτές, τι προσωπικό προσλαμβάνουν και πώς λειτουργούν;
Κατά τη γνώμη μας, πρέπει να αποσυρθεί το συγκεκριμένο άρθρο για τον επιπρόσθετο λόγο ότι, χωρίς να αναφέρεται στο κείμενο του νομοσχεδίου, στην έκθεση του Γενικού Λογιστηρίου του Κράτους αναφέρεται το εξής εντυπωσιακό, πως αυτή η εκπαίδευση των εταιρειών security θα γίνεται με οικονομικό αντάλλαγμα από την Ελληνική Αστυνομία. Πρακτικά δηλαδή, η Ελληνική Αστυνομία αναπτύσσει επιχειρηματικές δραστηριότητες και αναλαμβάνει να εκπαιδεύσει ιδιωτικές εταιρείες security. Αυτή είναι η αποστολή της Ελληνικής Αστυνομίας; Κατά τη γνώμη μας, είναι ένα κατάπτυστο άρθρο το οποίο πρέπει να αποσυρθεί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω, έχοντας την ανοχή που είχαν και οι προηγούμενοι ομιλητές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Το Κομμουνιστικό Κόμμα Ελλάδας έχει θέση και προτείνει άμεσα μέτρα ανακούφισης. Θεωρούμε ότι πρέπει να δημιουργηθούν ανθρώπινοι και αξιοπρεπείς, ανοιχτοί και δημόσιοι χώροι πραγματικής φιλοξενίας μεταναστών όπου θα παρέχεται ιατροφαρμακευτική περίθαλψη, σίτιση, στέγαση και νομική αρωγή. Πολλοί απ’ αυτούς τους ανθρώπους είναι πρόσφυγες και πρέπει να υπαχθούν σε ανθρωπιστικό καθεστώς. Πρέπει να απλοποιηθούν οι διαδικασίες χορήγησης ασύλου. Αντί να γίνει αυτό, έχουμε την τροπολογία που καταθέτει η Κυβέρνηση και που αναβάλλει για μία ακόμα φορά, τη στελέχωση και την έναρξη λειτουργίας των υπηρεσιών ασύλου. 
Δείτε τώρα την αντίφαση που, κατά τη γνώμη μας, δεν είναι καθόλου αντίφαση αλλά συνεπής πολιτική: Από τη μια μεριά, προχωράνε τα στρατόπεδα συγκέντρωσης και την καταστολή με διαδικασίες fast track και από την άλλη, παραπέμπεται η έναρξη λειτουργίας των υπηρεσιών ασύλου στις καλένδες.
Πρέπει να υπάρχει απειθαρχία στο Δουβλίνο ΙΙ. Όλοι παραδέχονται ότι αποτελεί πρόβλημα. Βέβαια όλοι λένε για επαναδιαπραγμάτευση στο πλαίσιο της Ευρωπαϊκής Ένωσης κ.λπ.. Εμείς λέμε να μην εφαρμόσει η ελληνική Κυβέρνηση το Δουβλίνο ΙΙ, να δώσει ταξιδιωτικά έγγραφα, προκειμένου αυτοί οι άνθρωποι να πάνε εκεί που επιθυμούν, να πάνε στους προορισμούς τους, να υπάρχει ανακούφιση απ’ αυτό το οξυμμένο πρόβλημα, να σταματήσει η ανάθεση τής φρούρησης των συνόρων από τη FRONTEX. 
Παρένθεση: Όσοι μιλάνε εναντίον της FRONTEX είναι οπαδοί της Ευρωπαϊκής Ένωσης. Το ΚΚΕ μιλάει για αποδέσμευση από την Ευρωπαϊκή Ένωση και το ΝΑΤΟ και βεβαίως να σταματήσει η οποιαδήποτε συμμετοχή της Ελλάδας σε ιμπεριαλιστικές επεμβάσεις και αποστολές σε ξένες χώρες.
Καταψηφίζουμε και επί της αρχής και επί των άρθρων και την τροπολογία του συγκεκριμένου νομοσχεδίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι εννέα μαθητές και μαθήτριες και δύο εκπαιδευτικοί από το Γυμνάσιο Χάντερσλεντ της Δανίας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 28 Σεπτεμβρίου 2012.
Α.&#160;ΕΠΙΚΑΙΡΕΣ ΕΡΩΤΗΣΕΙΣ &#160;Πρώτου Κύκλου ( Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 324/25-9-2012 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Δημόσιας Τάξης και Προστασίας του Πολίτη, σχετικά με τη χρηματοδότηση της 359ης Μονάδας Αεροπορικής Εξυπηρέτησης Δημοσίων Υπηρεσιών της Πολεμικής Αεροπορίας (ΜΑΕΔΥ) μέχρι τη λήξη της αντιπυρικής περιόδου.&#160;
&#160;2. Η με αριθμό 333/25-9-2012 Επίκαιρης Ερώτησης του Βουλευτή Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Δημητρίου Παπαδημούλη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων και τον Υφυπουργό στον Πρωθυπουργό, σχετικά με το καθεστώς λειτουργίας των τηλεοπτικών σταθμών εθνικής εμβέλειας.
&#160;&#160;3. Η με αριθμό 321/25-9-2012 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με την κατάργηση των ΔΟΥ της ενδοχώρας του Νομού Ηρακλείου.
&#160;&#160;4. Η με αριθμό 317/25-9-2012 επίκαιρη ερώτηση της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια - Τσαρουχά προς τον Υπουργό Υγείας, σχετικά με τη δημιουργία Κέντρου Υγείας Αστικού Τύπου στην πόλη των Σερρών.
&#160;&#160;5. Η με αριθμό 334/25-9-2012 επίκαιρη ερώτηση του Βουλευτή Μαγνησίας του Λαϊκού Συνδέσμου - Χρυσή Αυγή κ. Παναγιώτη Ηλιόπουλου προς τους Υπουργούς Παιδείας και Θρησκευμάτων, Πολιτισμού και Αθλητισμού και Εξωτερικών, σχετικά με την «κινηματογράφηση στην Ακρόπολη ντοκιμαντέρ με θέμα τη ζωή του Μωάμεθ Β΄ ».
&#160;&#160;6. Η με αριθμό 315/25-9-2012 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με τη διερεύνηση από το ΣΔΟΕ υποθέσεων πολιτικών προσώπων.
&#160;&#160;7. Η με αριθμό 338/25-9-2012 επίκαιρη ερώτηση του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τους Υπουργούς Εργασίας, Κοινωνικής Ασφάλισης και Πρόνοιας και Δημόσιας Τάξης και Προστασίας του Πολίτη, σχετικά με τη λειτουργία «Γραφείου Ευρέσεως Εργασίας Ελλήνων» της Τοπικής Οργάνωσης Ευβοίας – Βοιωτίας του κόμματος «Λαϊκού Συνδέσμου – Χρυσή Αυγή».
&#160;Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 325/25-9-2012 &#160;επίκαιρη ερώτηση της Βουλευτού Β΄ Αθήνας της Νέας Δημοκρατίας κ. &#160;Άννας Καραμανλή προς τους Υπουργούς Δημόσιας Τάξης και Προστασίας του Πολίτη, και Παιδείας και Θρησκευμάτων, Πολιτισμού και Αθλητισμού, σχετικά με την αντιμετώπιση κρουσμάτων βίας στους αθλητικούς χώρους.
&#160;2. Η με αριθμό 328/25-9-2012 επίκαιρη ερώτηση του Βουλευτή Νομού Αττικής του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Γεωργίου Πάντζα προς τους Υπουργούς Εσωτερικών και Οικονομικών, σχετικά με την εξαίρεση των σχολικών επιτροπών από τον αυξημένο Ειδικό Φόρο Κατανάλωσης που επιβλήθηκε στο πετρέλαιο.
&#160;3. Η με αριθμό 320/25-9-2012 επίκαιρη ερώτηση της Βουλευτού Δωδεκανήσων των Ανεξάρτητων Ελλήνων κ. Τσαμπίκας (Μίκας) Ιατρίδη &#160;προς τους Υπουργούς Δημόσιας Τάξης και Προστασίας του Πολίτη και Εθνικής Άμυνας, σχετικά με τη δημιουργία Κέντρων Κράτησης Παράνομων Μεταναστών στα νησιά του Ανατολικού Αιγαίου.
&#160;4. Η με αριθμό 335/25-9-2012 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τους Υπουργούς Εξωτερικών και Μακεδονίας – Θράκης, &#160;σχετικά «με τη δημιουργία συνθηκών και προϋποθέσεων για κοσοβοποίηση της Θράκης».
&#160;5. Η με αριθμό 316/25-9-2012 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Εσωτερικών και Οικονομικών, σχετικά με τη διακοπή λειτουργίας των καλλιτεχνικών σχολών των δήμων λόγω έλλειψης προσωπικού.
6. Η με αριθμό 339/25-9-2012 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραϊτη προς τον Υπουργό Αγροτικής Ανάπτυξης και Τροφίμων, σχετικά με την ανάγκη καταβολής στους κτηνοτρόφους της εξισωτικής αποζημίωσης.
Κύριοι συνάδελφοι, εισερχόμαστε στον κατάλογο των ομιλητών. Βλέποντας τον κατάλογο και υπολογίζοντας τους χρόνους, καταλαβαίνετε ότι πρέπει να συντομεύσουμε.
Το λόγο έχει ο κ. Ηλίας Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Αν και Θεσσαλός, θα είμαι Λάκων, κύριε Πρόεδρε. Σας ευχαριστώ πολύ.
Κυρίες και κύριοι συνάδελφοι, ακούγοντας τις ομιλίες των εισηγητών που προηγήθηκαν αλλά και τους συναδέλφους στη Διαρκή Επιτροπή, πιστεύω ότι όλοι περίπου αντιλαμβανόμαστε την αναγκαιότητα λήψης μέτρων για την αντιμετώπιση του προβλήματος της λαθρομετανάστευσης, της μετανάστευσης γενικότερα. Η δημιουργία των κέντρων κράτησης, πέρα από το ότι αποτελεί μία πραγματική αναγκαιότητα για τη χώρα μας, αποτελεί και συμβατική υποχρέωση μέσα στο πλαίσιο της Ευρωπαϊκής Ένωσης, γιατί από τη στιγμή που κάποιος συλλαμβάνεται είτε να εισέρχεται παράνομα στη χώρα είτε να διαμένει παράνομα στη χώρα, τίθεται, εκ των πραγμάτων, θέμα ελέγχου της νομιμότητας παραμονής του. 
Δεν μπορεί επομένως σε ένα δημοκρατικό κράτος που έχει συντεταγμένους κανόνες να κυκλοφορεί ελεύθερος, πριν αποφασίσουν περί τούτου, οι Αρχές τής χώρας. 
Και αυτό το οποίο όλοι ζητούσαμε τόσα χρόνια, έρχεται μία κυβέρνηση και το κάνει πράξη. Δημιουργεί κέντρα υποδοχής των μεταναστών, τα οποία θα λειτουργούν με κανόνες, υπό την εποπτεία της πολιτείας και θα γίνει το ξεκαθάρισμα ποιοι είναι νόμιμοι, ποιοι είναι παράνομοι, ποιοι είναι  πολιτικοί πρόσφυγες και ο καθένας θα ακολουθήσει τη δική του διαδικασία που προβλέπεται από τις κείμενες διατάξεις: οι μεν πολιτικοί πρόσφυγες με τη διαδικασία εξέτασης του αιτήματος πολιτικού ασύλου, για τους παράνομα διαμένοντες, αυτούς που μπορούν να επαναπροωθηθούν, να απομακρυνθούν από τη χώρα ή να απελαθούν, θα κινηθεί η διαδικασία απέλασης ή απομάκρυνσής τους και μένει και μια κατηγορία, το ανέφικτο της απέλασης, που δεν είναι όμως πρόσφυγες. Και εδώ είναι ένα μέγιστο πρόβλημα, το οποίο θα δούμε πώς πρέπει να το λύσει και να το αντιμετωπίσει η ελληνική πολιτεία.
Και θα περίμενα πραγματικά επαίνους σε αυτήν την Αίθουσα, γι’ αυτήν την πρωτοβουλία της Κυβέρνησης, του Υπουργού, του Πρωθυπουργού. Αυτό ζητούσαν οι πολίτες. Αλίμονο αν θα μπορούσαν να είναι ασύδοτοι όλοι οι αλλοδαποί που μπαίνουν στη χώρα. Αλίμονο αν θα υπήρχαμε, εκπροσωπώντας Έλληνες πολίτες που πιστεύουν σε κανόνες δημοκρατικούς και να μπαίνει όποιος θέλει, με το «έτσι θέλω» στη χώρα, να παραμένει, να εργάζεται παράνομα και από πάνω να λέει ότι του οφείλει κιόλας η ελληνική πολιτεία.
Τα κέντρα αυτά, κύριε Υπουργέ, όπως είπαμε και στη Διαρκή Επιτροπή, προφανώς πρέπει να δημιουργηθούν σε όλη τη χώρα. Θα είναι λάθος όμως να μεταφέρουμε το πρόβλημα από εκεί που υπάρχει σε όλη τη χώρα. Ίσως θα ήταν καλύτερα –και προς τα εκεί κινείστε και είμαι ιδιαίτερα ικανοποιημένος γι’ αυτό- να δημιουργηθούν εγγύς των χώρων, κατ’ αρχάς, που εισέρχονται οι αλλοδαποί και εγγύς των χώρων στα οποία συλλαμβάνονται οι αλλοδαποί. 
Γιατί πρέπει να γίνει τούτο; Για να στείλουμε τα σχετικά μηνύματα. Μήνυμα κατ’ αρχάς προς τους δουλεμπόρους ότι εδώ είμαστε. Δεν θα επιτρέψουμε την μεταφορά των δυστυχών αλλοδαπών στην ενδοχώρα. Θα μείνουν εδώ και εσείς δεν θα έχετε μελλοντική πελατεία. Μήνυμα προς τις χώρες προέλευσης των μεταναστών ότι η ανοχή έχει ημερομηνία λήξης. Και μήνυμα προς τις χώρες διέλευσης των αλλοδαπών ότι σας πήραμε είδηση.  Πρέπει να αναλάβετε τις δικές σας ευθύνες. Δεν σας πήραμε είδηση μόνο εμείς, που σας έχουμε πάρει είδηση τόσα χρόνια, αλλά και η Ευρωπαϊκή Ένωση τώρα και οι τρίτες χώρες, που βλέπουν πλέον ότι δεν μπορεί χώρες που προεδρεύουν στο Συμβούλιο της Ευρώπης, να μην αναγνωρίζονται ως ασφαλείς χώρες έτσι, ώστε να κινήσουν αυτές τη διαδικασία χορήγησης ασύλου σε αυτούς που πραγματικά το έχουν ανάγκη.
Και είναι πολύ θετικό ότι με αυτό το νόμο κινείται η διαδικασία για τη στελέχωση, μέσα στο πλαίσιο που προβλέπουν οι νόμοι, των υπηρεσιών χορήγησης ασύλου, γιατί το βασικό πρόβλημα ήταν ότι δεν μπορούσε να εξεταστεί το αίτημα για έναν που πραγματικά έχει ανάγκη προστασίας από την ελληνική πολιτεία, με αποτέλεσμα να κάνουν χρήση αυτού του δικαιώματος και άτομα που δεν έχουν ανάγκη προστασίας από αυτήν, να αφήνονται ελεύθεροι με ένα σημείωμα, μέχρι να εξεταστεί το αίτημά τους και μετά «μην τον είδατε, μην τον βρήκατε». Γι’ αυτό είναι πολύ θετικό ότι κινείται προς αυτήν την κατεύθυνση το Υπουργείο και μάλιστα με  πολύ γρήγορους ρυθμούς. 
Υπάρχει ένα  θέμα βέβαια με το άσυλο –το είπα και στην επιτροπή. Πιστεύω ότι το αίτημα ασύλου, κύριε Υπουργέ, πρέπει να υποβάλλεται το ταχύτερο δυνατόν από κάποιον που επικαλείται ιδιότητα πολιτικού πρόσφυγα. Θεωρώ αδιανόητο ότι κάποιος έρχεται, παραμένει στην Ελλάδα επί μεγάλο χρονικό διάστημα και όταν συλλαμβάνεται, επικαλείται την ιδιότητα του πολιτικού πρόσφυγα. Αυτό μπορεί να το επικαλεστεί κανείς μόνο, όταν εμφιλοχωρήσουν πολιτικά γεγονότα στη χώρα καταγωγής του, τα οποία πραγματικά δικαιολογούν να υποστηρίξει ότι υπάρχει πολιτική δίωξη, ότι είναι αντιφρονών στη χώρα του. 
Ένας όμως που ήρθε και εργάζεται στην Ελλάδα τέσσερα-πέντε χρόνια και συλλαμβάνεται σε μια επιχείρηση «σκούπα», όπως ονομάζεται, είναι δυνατόν  να επικαλείται ότι είναι πολιτικός πρόσφυγας και ότι πρέπει να κινηθεί η διαδικασία του πολιτικού ασύλου;
Στο ν.1975/1991 που ήμουν εισηγητής, είχαμε περάσει σχετική διάταξη. Δυστυχώς αυτή η διάταξη μετά από πέντε-έξι χρόνια και υπό την πίεση διαφόρων ΜΗΚΥΟ, τροποποιήθηκε. Σωρηδόν σήμερα όλοι επικαλούνται την ιδιότητα του πολιτικού πρόσφυγα, ενώ δεν έπρεπε ούτε καν να έχουν το δικαίωμα να την επικαλεστούν. 
Τελειώνοντας, κύριε Υπουργέ και κύριε Πρόεδρε, θέλω να πω ότι δεν φτάνει να λέμε ότι είμαστε υπέρ της νομιμότητας. Πρέπει όλοι να την τηρούμε. Η διαδικασία που ακολουθήθηκε τελευταία και ειδικότερα οι κινητοποιήσεις των μουσουλμάνων στο κέντρο της Αθήνας, κατά τρόπο προκλητικό, προσβάλλουν βάναυσα τη νομιμότητα της ελληνικής πολιτείας. Προσβάλλουν βάναυσα και τους Έλληνες πολίτες, όταν αποκαλεί, αυτός που αυτοαποκαλείται πρόεδρος των μουσουλμάνων εν Ελλάδι, που δε σέβεται καν τη φιλοξενία αυτής της χώρας, ρατσιστή τον Πρωθυπουργό αυτής της χώρας, που τον τίμησαν οι πολίτες. 
Πιστεύω ότι η ανοχή του ελληνικού κράτους δεν πρέπει να είναι απεριόριστη για όλους αυτούς τους αλλοδαπούς, κύριε Υπουργέ.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η συνάδελφος τού ΣΥΡΙΖΑ, Βουλευτής κ. Όλγα-Νάντια Βαλαβάνη, για επτά λεπτά.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι συνάδελφοι, για τα εκρηκτικά προβλήματα στο κέντρο της Αθήνας και των άλλων μεγάλων αστικών κέντρων, τα οποία πληρώνουν με μια ραγδαία υποβάθμιση της ζωής τους και μάλιστα στις καταστροφικές συνθήκες της σημερινής κρίσης, κάτοικοι και μαγαζάτορες αυτών των κέντρων, οι τελευταίοι που ευθύνονται, είναι οι εξαθλιωμένοι άνθρωποι που καταφθάνουν παράνομα στη χώρα μας, αφού σκυλοπνίγονται στο Αιγαίο ή χρόνια ολόκληρα πατούσαν νάρκες στον Έβρο, καταδιωκόμενοι από πολέμους, στους οποίους έχει ανάμειξη η Ευρώπη ή από καταπιεστικά καθεστώτα, τα οποία συχνά υποστηρίζει η Ευρώπη και βέβαια από την πείνα και τους δουλεμπόρους. 
Αυτό που ευθύνεται πριν από όλα, είναι η έλλειψη μεταναστευτικής πολιτικής των κομμάτων που κυβέρνησαν όλα αυτά τα χρόνια, η έλλειψη χορήγησης ασύλου και χαρτιών που θα τους επέτρεπαν να φύγουν στις χώρες προορισμών τους, που είναι άλλες από την Ελλάδα που μαστίζεται από την κρίση, η έλλειψη φροντίδας για τους μετανάστες, που χρόνια ολόκληρα, δεκαετίες ολόκληρες, έχτιζαν εδώ τα Ολυμπιακά έργα, που μαζεύουν τις φράουλες, στις γνωστές συνθήκες που έχουν επανειλημμένα αποκαλυφθεί στη Μανωλάδα, που μαζεύουν τα ροδάκινα. Πάνω τους στηρίζονται τομείς ολόκληροι, για τους οποίους δεν υπάρχουν ούτε στις σημερινές συνθήκες, ελληνικά εργατικά χέρια. 
Πριν απ’ όλα ευθύνεται το Δουβλίνο ΙΙ. Σήμερα, απ’ ό,τι μαθαίνουμε, το συζητούμενο Δουβλίνο ΙΙΙ επιδεινώνει, αντί να βελτιώσει, την προηγούμενη συμφωνία, αντί να την ξεθεμελιώσει συθέμελα. Αυτή η συμφωνία εγκλωβίζει χιλιάδες ανθρώπους στην Ελλάδα, ως βασική πύλη εισόδου. 
Δεν πρόκειται παρά για μια νομοθετική ασπίδα εξαιρετικά μελετημένη, ώστε με τη χορήγηση ουσιαστικά ψιχίων, που διατίθενται για την FRONTEX και τώρα και για κέντρα κράτησης, θωρακίζει τις χώρες του Βορρά, που είναι οι βασικές χώρες προορισμού και μετατρέπει σε αποθήκες ψυχών την Ελλάδα της κρίσης και τις άλλες υπερχρεωμένες χώρες του Νότου όπου η ανεργία μαστίζει σχεδόν το 1/3 του πληθυσμού τους, αλλά έχουν την ατυχία να περιβρέχονται από τη Μεσόγειο.
Το πρόβλημα αυτό είναι άλυτο, στο βαθμό που δεν αλλάζει το περιεχόμενο των ευρωπαϊκών νομοθετικών ρυθμίσεων, συμπεριλαμβανομένου και του Σένγκεν, που δεν χορηγείται γενναιόδωρα άσυλο, ώστε να χορηγηθούν μαζικά σε όσους ανταποκρίνονται στα κριτήρια, χαρτιά, για να μπορέσουν να φύγουν εκτός Ελλάδας στις χώρες προορισμού τους και στο βαθμό που ο τοπικός πληθυσμός των κέντρων αφήνεται να βουλιάζει αβοήθητος, στους δηλητηριώδεις πραγματικά, βάλτους τής κρίσης και της καταστροφικής πολιτικής που καθορίζουν τα δυο μνημόνια και το μεσοπρόθεσμο.
Αυτό πρακτικά σημαίνει αδιέξοδο. Και τα κηρύγματα μίσους δεν είναι αιτίες, αλλά παράγωγα αυτής της κατάστασης. Και ίσως ακόμα πιο επικίνδυνα από αυτά τα ίδια είναι η υιοθέτηση από μεριάς της Νέας Δημοκρατίας. Ακούσαμε και σήμερα εδώ ξεκάθαρα, για πολιτικά οφέλη, όλης της ακροδεξιάς ατζέντας, που εξισώνει την εγκληματικότητα με τη μετανάστευση, ξεχνώντας πραγματικά ότι τα κόκαλα των γονιών και των παππούδων μας βρίσκονται στην Αμερική, στην Αυστραλία και στη Γερμανία, που μιλάει για ανακατάληψη των πόλεων και αρνείται να χορηγήσει ιθαγένεια σε παιδιά που έχουν γεννηθεί στην Ελλάδα, μιλούν και γράφουν μόνο ελληνικά και δεν έχουν πάει ποτέ, δεν έχουν καμμία σχέση –ειδικά τα παιδιά που προέρχονται από την Αφρική- με τις χώρες προέλευσης των γονιών τους.
Και βέβαια μετά από αυτό, ηχούν πραγματικά κούφια και υποκριτικά τα λόγια καταδίκης του καθημερινού αγριανθρωπισμού, που εξαπλώνεται σαν κηλίδα στην ελληνική κοινωνία και κορυφώνεται με νυχτερινά σαφάρι εναντίον ξεμοναχιασμένων και αβοήθητων ανθρώπων, από περήφανες για την ανδραγαθία τους, συμμορίες. Πραγματικά, θα έπρεπε να αισθάνονται πολύ περήφανοι δέκα άνθρωποι, που κυνηγούν έναν με ρόπαλα ή με μαχαίρια!
Για το παρόν νομοσχέδιο ο εισηγητής μας έκανε μία εξαιρετική συνολική τοποθέτηση. Δεν θα ήθελα να πω κάτι άλλο συνολικά.
Επίσης θα ήθελα να εξάρω την τοποθέτηση και του ειδικού αγορητή του ΚΚΕ.
Θα πιάσω λοιπόν μόνο μία πλευρά του παρόντος νομοσχεδίου, το συνδυασμό της επέκτασης των πελατειακών σχέσεων που εξυπηρετούν άμεσα την επιχείρηση ιδιωτικοποίησης και των τελευταίων οχυρών στη δημόσια σφαίρα. 
Με το παρόν νομοσχέδιο γιγαντώνονται ουσιαστικά –ή θα γιγαντωθούν, αν αυτό εφαρμοστεί στην πράξη- οικονομικά συμφέροντα που θα λειτουργούν όχι, για να λυθεί το πρόβλημα, αλλά για να επιταθεί, για να επιδεινωθεί. Κι έχουμε το πρότυπο των ιδιωτικών φυλακών στην Αμερική όπου εκεί κάνουν ό,τι μπορούν –με θεμιτά ή αθέμιτα μέσα- για την αύξηση - συντήρηση της παραβατικότητας. Και όποιος μπαίνει μέσα -ακόμη κι ανήλικα παιδιά- δεν βγαίνει με τίποτα, γιατί θα χάσουν λεφτά. Αντίστοιχα, αν γύρω από αυτά τα κέντρα αφήσουμε να γιγαντωθούν τέτοια συμφέροντα, όποιος θα μπαίνει μέσα, δεν θα βγαίνει ποτέ, γιατί θα χάνουν λεφτά.
Αν λάβουμε υπ’ όψιν ότι το κύκλωμα της παράνομης διακίνησης μεταναστών έχει να γίνει μία τεράστια κερδοφόρα επιχείρηση για γηγενείς και ξένους λαθρεμπόρους, αντιλαμβάνεται κανείς με τι ταχύτητα μπορούν να ενσωματωθούν και θεσμικά στο κύκλωμα αγοράς, οι κατοχυρωμένες και νομικά ιδιωτικές εταιρείες του είδους.
Έτσι, ένα από τα σοβαρότερα προβλήματα που αντιμετωπίζει η χώρα μας, τελικά, έρχεται και αυτό να ανατεθεί στην ιδιωτική πρωτοβουλία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνοντας, θα πω μόνο ότι πέρυσι έγινε ακριβώς η αντίστροφη κίνηση που εξυπηρετούσε το ίδιο, η ιδιωτικοποίηση της Ελληνικής Αστυνομίας με αυτήν την κατάπτυστη απόφαση για μίσθωση των αστυνομικών, των μοτοσυκλετών τους, των αστυνομικών οχημάτων. 
Και δεν πρέπει να θεωρήσουμε τυχαίο ότι στις σημερινές συνθήκες, μετά τη χθεσινή λαοθάλασσα που πλημμύρισε και την Αθήνα και όλες τις πόλεις της χώρας, η απόφαση που βγήκε ήταν η εξής: Ποινικοποίηση της ένστολης διαδήλωσης, όταν είδαν τα Προεδρεία των Συνδικάτων των Σωμάτων Ασφαλείας να διαδηλώνουν μαζί με την ελληνική εργατική τάξη και τους άλλους εργαζόμενους και μαζί με τους μετανάστες και πρόσφυγες που ζουν στις πόλεις μας.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ – ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής του ΠΑΣΟΚ κ. Παναγιώτης Ρήγας.</ChairmanSpeech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κυρίες και κύριοι συνάδελφοι, για άλλη μια φορά, σε μιας τεράστιας σημασίας εθνικό και κοινωνικό πρόβλημα αποδεικνύεται ότι ο δημόσιος λόγος στην πατρίδα μας διεξάγεται με εντελώς ασύμβατους όρους. Το θυμικό εξακολουθεί να κυριαρχεί στη χάραξη πολιτικής. Υπάρχει η ίδια μανιχαϊστική λογική, όπου αντί να ασχοληθούμε με το πρόβλημα, τελικά χωριζόμαστε σε μεταναστόφιλους και μεταναστοφάγους. Αυτό βγαίνει τελικά σε όποιον παρακολουθεί αυτήν τη συζήτηση. Καμμία δε κουβέντα και λέξη δεν διατυπώνεται επί της ουσίας για μια συγκροτημένη μεταναστευτική πολιτική και μια συγκροτημένη πολιτική αντιμετώπισης του προβλήματος που έχει η χώρα εδώ και πάρα πολλά χρόνια. 
Για να δούμε, λοιπόν, τι συζητάμε σήμερα; Σήμερα συζητάμε μια σημειακή παρέμβαση –κι όχι βεβαίως το σύνολο της αντιμετώπισης του μεταναστευτικού προβλήματος- που αφορά τη δημιουργία κέντρων κράτησης και τη λειτουργία τους. Αυτή είναι η αντιμετώπιση του μεταναστευτικού προβλήματος; Προφανώς όχι. Υπάρχει το πρόβλημα –και παραμένει- χωρίς απάντηση; Υπάρχει. Υπάρχει πλαίσιο μέσα, στο οποίο καλούμαστε να λύσουμε το πρόβλημα. Ναι, για πρώτη φορά στην Ελλάδα υπάρχει το πλαίσιο αυτό. Κι αυτό κανένας δεν το αγγίζει, πιθανόν γιατί οι περισσότεροι δεν το γνωρίζουν.
Υπάρχει για πρώτη φορά στην Ελλάδα από το 2011 συγκεκριμένο θεσμικό πλαίσιο, το οποίο έχει συμφωνήθεί με την Ευρωπαϊκή Ένωση και το οποίο περιγράφει όλες τις απαραίτητες ενέργειες που πρέπει να κάνει η ελληνική πολιτεία και σε θεσμικό επίπεδο και σε επίπεδο εφαρμογής, για να αντιμετωπίσει αυτό το πρόβλημα. 
Σήμερα, ως χώρα, με βάση τις μετρήσεις και τις παρατηρήσεις που γίνονται, το πρώτο εξάμηνο του 2010 είχαμε το 82% των εισόδων μετανάστευσης στην Ευρωπαϊκή Ένωση. Σκεφθείτε το νούμερο! Είχαμε το 82% των εισόδων. Άρα η Ελλάδα είναι ο ακρίτας των ευρωπαϊκών συνόρων. 
Καλούμαστε, λοιπόν, να αντιμετωπίσουμε, όχι μόνο ένα εθνικό πρόβλημα, αλλά ταυτόχρονα ως χώρα καλούμαστε να αντιμετωπίσουμε ένα κορυφαίο ευρωπαϊκό ζήτημα. 
Εδώ, λοιπόν, μπαίνουν οι υποχρεώσεις που έχει η Ευρωπαϊκή Ένωση και τα κράτη- μέλη, να έρθουν αλληλέγγυα στην Ελλάδα για να στηρίξουν αυτήν την πολιτική, την οποία θέλουμε να εφαρμόσουμε. Θα πρέπει να τη στηρίξουν οικονομικά, με τεχνογνωσία και με θεσμικές αλλαγές που θα πρέπει να γίνουν στο νομοθετικό πλαίσιο σε επίπεδο Ευρωπαϊκής Ένωσης, όπως είναι η Συμφωνία Δουβλίνο ΙΙ. 
Τι προβλέπει αυτό το θεσμικό πλαίσιο, το οποίο δεν είναι τίποτε άλλο παρά από το σχέδιο δράσης, διαχείρισης των μεταναστευτικών ροών; Μία από τις ενέργειες, τις οποίες η ελληνική πολιτεία υποχρεούται να κάνει είναι και η δημιουργία των κέντρων κράτησης. Το κακό είναι ότι τα κέντρα κράτησης, σύμφωνα με αυτό το σχέδιο, θα έπρεπε να δημιουργηθούν τρίτα κατά σειρά. Πρώτα έπρεπε να δημιουργηθούν τα κέντρα υποδοχής, μετά τα κέντρα φιλοξενίας των ευπαθών ομάδων και ύστερα τα κέντρα κράτησης. Έπρεπε, ακόμη, να βελτιωθεί η νομοθεσία για τη χορήγηση ασύλου. Αυτές είναι δράσεις, τις οποίες υποχρεούται η ελληνική πολιτεία να τις κάνει σε ένα χρονικό διάστημα τριών χρόνων. Μέχρι το 2013 πρέπει να έχει τελειώσει και να έχει εφαρμοστεί αυτό το θεσμικό πλαίσιο. Πάνω σε αυτά τα συγκεκριμένα ζητήματα πρέπει να τοποθετηθούμε.
Άρα, κύριε Υπουργέ, για να μην ξεστρατίζει η συζήτηση και για να μην οχυρωνόμαστε ο καθένας λέγοντας, παραδείγματος χάριν, το κόμμα της Νέας Δημοκρατίας «μπράβο, το Υπουργείο έκανε μια πολύ καλή κίνηση» ή το ΠΑΣΟΚ να λέει «εν πάση περιπτώσει, είναι αποσπασματική η ρύθμιση», θα πρέπει –κι έχουμε ευθύνη τα κόμματα που στηρίζουμε την Κυβέρνηση κι εσείς ως Υπουργείο- να τοποθετηθούμε. 
Έχουμε ζητήσει μια συζήτηση σε επίπεδο Αρχηγών, όπου θα αναλυθεί πλήρως –και ίσως με νηφαλιότητα για πρώτη φορά- όλη η εθνική στρατηγική πάνω σε αυτό το θέμα, για να μπορέσει ο καθένας –και εντός της Αίθουσας αυτής, αλλά και η κοινή γνώμη που μας ακούει- για πρώτη φορά να ακούσει ότι υπάρχει ένα ολοκληρωμένο σχέδιο, το οποίο είναι νόμος του κράτους, έχει συμφωνηθεί με την Ευρωπαϊκή Ένωση και το οποίο θέλουμε να εφαρμόσουμε 
Δεν βαδίζουμε, λοιπόν, όπως στο παρελθόν σε κενό. Έχουμε μπροστά μας στόχους που πρέπει να υλοποιήσουμε και αυτό οφείλει να κάνει η Κυβέρνηση.
Όσον αφορά τα κέντρα κράτησης, το συγκεκριμένο νομοσχέδιο, που δεν κάνει τίποτε άλλο παρά να επικυρώνει την πράξη νομοθετικού περιεχομένου, είναι η απαραίτητη εφαρμογή ενός τμήματος αυτού του σχεδίου, για να αντιμετωπίσουμε πράγματι την ανθρωπιστική και κοινωνική κρίση και τα προβλήματα που είχαν τα κέντρα των πόλεών μας και κυρίως της Αθήνας  αυτήν την περίοδο. 
Ας προχωρήσουμε, λοιπόν, εφαρμόζοντας όλους τους κανόνες διαλόγου, κοινωνικής συναίνεσης, αυστηρότατης τήρησης των κανόνων λειτουργίας αυτών των κέντρων, για να μπορέσουμε να προχωρήσουμε στο τρίτο βήμα που προβλέπει το σχέδιο νόμου. Να φτιαχτούν αυτά τα κέντρα κράτησης κυρίως σε περιοχές όπου οι κοινωνίες τα αποδέχονται και να προχωρήσουμε αμέσως σε δύο άλλα απαραίτητα βήματα. 
Πρώτον, η διαδικασία χορήγησης ασύλου να γίνει πιο αποτελεσματική. Σ&apos; αυτό θα πρέπει να τροποποιηθεί το προεδρικό διάταγμα του 2009, το οποίο χειροτέρευσε την κατάσταση. 
Δεύτερον, θα πρέπει να δημιουργηθούν όλες εκείνες οι δομές που είναι απαραίτητες, προκειμένου τα κέντρα υποδοχής να αρχίσουν να λειτουργούν διάσπαρτα στην Ελλάδα και κυρίως στις πύλες εισόδου. Γιατί τα κέντρα υποδοχής εκεί πρέπει να γίνουν. 
Από εκεί και έπειτα, κύριε Υπουργέ, η ελληνική πολιτεία πρέπει να επιδείξει μηδενική ανοχή σε όσους αναλαμβάνουν για λογαριασμό της να επιβάλλουν το νόμο και την τάξη. Εκεί δεν υπάρχει κανένα περιθώριο διαλόγου. Όσοι αξιοποιούν την ολιγωρία της πολιτείας και εμφανίζονται ως οι τιμητές και οι κήνσορες της νομιμότητας ή παίρνουν το νόμο στα χέρια τους θα πρέπει να υποστούν τις συνέπειες του νόμου. Εδώ θα έχετε τη στήριξη όλων.
Από εκεί και πέρα, ας εκπέμψουμε και ένα μήνυμα στην ελληνική κοινωνία, ότι η ελληνική πολιτεία είναι αποφασισμένη να εφαρμόσει το νόμο και απέναντι σε αυτούς τους μετανάστες που παρανομούν. Δεν υπάρχει κανένα περιθώριο ανοχής απέναντι σε αυτούς που εκμεταλλεύονται απαράδεκτα την αδυναμία του ελληνικού κράτους και την ευαισθησία της ελληνικής κοινωνίας. 
Θα πρέπει να πάρουν και οι Ευρωπαίοι σύμμαχοί μας ένα ξεκάθαρο μήνυμα, ότι εμείς είμαστε αποφασισμένοι να κάνουμε τη δουλειά μας, αλλά θα πρέπει και αυτοί να έρθουν αλληλέγγυοι έμπρακτα, πολύμορφα, απέναντι σε αυτήν την προσπάθεια που κάνει η Ελλάδα, όχι μόνο για το δικό της ελλαδικό χώρο, αλλά για ολόκληρη την Ευρώπη.
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ.
Το λόγο έχει η Βουλευτής των Ανεξάρτητων Ελλήνων κ. Έλενα Κουντουρά.</ChairmanSpeech>
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, διαχρονικά το θέμα της μετανάστευσης δυστυχώς δεν αντιμετωπίστηκε ποτέ με σοβαρότητα. Δεν υπήρξε ποτέ συνολικά μία μεταναστευτική πολιτική, ούτε από το ΠΑΣΟΚ ούτε από τη Νέα Δημοκρατία  από τότε που ξεκίνησε το πρόβλημα. 
Καθημερινά, έρχονται μέσω Τουρκίας, από θάλασσα και από στεριά, εκατοντάδες παράνομοι μετανάστες. Πρόσφατα, στη Σύμη, αν δεν κάνω λάθος, βρέθηκαν εκατόν εξήντα μετανάστες. Δεν ήξεραν τι να τους κάνουν οι κάτοικοι, που ήταν πολύ λιγότεροι. Ήταν σε άθλιες συνθήκες και μιλάμε για ανθρώπους, όχι για νούμερα. Δεν ξέρουν πώς να το αντιμετωπίσουν ακόμη και σήμερα.
Μιλούμε, λοιπόν, για όλους αυτούς τους παράνομους. Ο κ. Χρυσοχοΐδης είπε ότι είναι περίπου ένα εκατομμύριο. Οι διαρροές λένε ότι μπορεί να είναι και ένα ή και δύο εκατομμύρια. Θα έρθει, λοιπόν, να λύσει αυτό το πρόβλημα η επιχείρηση «ΞΕΝΙΟΣ ΖΕΥΣ»; Σε αυτές τις επιχειρήσεις δέκα πιάνονται και εννέα αφήνονται. 
Σήμερα ο κύριος Υπουργός είπε ότι έχουν προσαχθεί συνολικά περίπου είκοσι δύο χιλιάδες αλλοδαποί από τους οποίους τελικά συνελήφθησαν δύο χιλιάδες τετρακόσιοι ενενήντα. Αυτό πώς γίνεται; Όταν, λοιπόν, γίνεται η «σκούπα» αυτό που τελικά συμβαίνει είναι όλοι οι παράνομοι να κρύβονται και τελικά να προσάγονται αυτοί που έχουν χαρτιά και είναι εντάξει.
Κέντρα φύλαξης. Πραγματικά, θέλουμε να πείσουμε ότι με τα στρατόπεδα των χιλίων φιλοξενουμένων θα λυθεί το πρόβλημα του ενάμισι εκατομμυρίου και παραπάνω, όπως είπαμε, παρανόμων που υπάρχουν; Αυτό δεν γίνεται. Και τι κάνουμε; Μεταφέρουμε το πρόβλημα από την Αθήνα στην επαρχία.
Τα κέντρα φιλοξενίας στη Θράκη είναι στους χώρους των παραγωγικών σχολών για τα Σώματα Ασφαλείας όπου αγνοήθηκε κάθε αντίδραση. Κατ’ αρχάς, ως προς τον συμβολισμό είναι λάθος μήνυμα και ως προς το καταρρακωμένο ηθικό των ανδρών της ΕΛΑΣ και των άλλων Σωμάτων, όταν πάτε και βάζετε στις σχολές τους παράνομους μετανάστες. Δεύτερον, σε μια Θράκη που οργιάζει η προβοκατόρικη δράση του τουρκικού προξενείου αποσκοπώντας στην «Κοσοβοποίηση» της περιοχής, στοιβάζονται μουσουλμάνοι, οι οποίοι ως επί το πλείστον είναι παράνομοι.
Ακούεται, επίσης, ότι επόμενες επιλογές για κέντρα φύλαξης θα είναι στα νησιά του ανατολικού Αιγαίου και μάλιστα στη Ρόδο, Σάμο, Χίο, Μυτιλήνη. Τι ακριβώς προσπαθούμε να κάνουμε; Μιλάνε για τη Θράκη και τους λαθρομετανάστες και υπάρχει και το θέμα του κινέζικου τύπου ειδικών οικονομικών ζωνών που θα ήθελε ο κ. Φούχτερ και οι Γερμανοί βιομήχανοι. Και εκεί σίγουρα θα χρειαστούν εργατικά χέρια με 200 ευρώ και οι παράνομοι μετανάστες πραγματικά είναι διαθέσιμοι. Αυτή, λοιπόν, η πληροφορία ξέφυγε από το στόμα των ίδιων των Γερμανών. Δηλαδή, ότι το καθεστώς των ΕΟΖ θα είναι υπό μεικτή συνδιοίκηση Ελλήνων και ξένων.
Η Αθήνα είναι η περιφέρειά μου, την οποία περπατώ καθημερινά και τη γνωρίζω πάρα πολύ καλά. Έχετε ιδέα, κυρίες και κύριοι της Κυβέρνησης, τι γίνεται εκεί; Να σας φέρω σε επαφή εγώ με οικογένειες κατοίκων, να σας τα πουν από πρώτο χέρι. Δεν αντέχει άλλο η Ελλάδα παράνομους μετανάστες και πρέπει να ξέρουμε και πόσο αντέχει. Σε μια τεράστια ακτίνα από την πλατεία Ομονοίας, αλλά και σε περιοχές του ιστορικού κέντρου ακόμη, κανείς δεν μπορεί να κυκλοφορήσει μετά τη δύση του ηλίου, ενώ σε πολλές από τις γειτονιές μας ακόμα και μέρα μεσημέρι. Στον Άγιο Παντελεήμονα, στην Αχαρνών, στη Λιοσίων, όσοι συμπατριώτες μας απέμειναν, δεν είναι πλέον κάτοικοι αλλά όμηροι. Είναι έγκλειστοι, αφού αδυνατούν να ξεμυτίσουν έστω και για να πεταχτούν στο μπακάλικο της γειτονιάς. Γέροντες, γυναίκες, οικογενειάρχες, νοικοκυραίοι, εγκαταλελειμμένοι εντελώς από την πολιτεία προστρέχουν στην προστασία ανθρώπων –που πολλές φορές υποκαθιστούν και αντιποιούνται την πολιτεία, το κράτος, τις αρμόδιες αρχές και τα εντεταλμένα όργανα- στους οποίους αυτή η Κυβέρνηση και οι προηγούμενες, επειδή ακριβώς δεν έλαβε καθόλου μέτρα, έχει παραδώσει τελικά τα κλειδιά της τάξης και της ασφάλειας. Και πάψτε επιτέλους, να τους καταγγέλλετε και να τους πολεμάτε τάχα, διότι ακόμη και ο πιο ανυποψίαστος βλέπει ότι είναι ένα στημένο παιχνίδι για προφανείς σκοπούς. 
Το ανεξέλεγκτο λαθρεμπόριο των αλλοδαπών πνίγει τους κτυπημένους από την κρίση εμπόρους καταστηματάρχες, ενώ το δίπτυχο της παράνομης πορνείας των αλλοδαπών και της προκλητικής ανοικτής εμπορίας και διακίνησης ναρκωτικών, ακόμα και στο πίσω μέρος του Δημαρχείου της Αθήνας μαζί με τις εισαγόμενες ξεχασμένες εδώ και δεκαετίες στην Ελλάδα μεταδοτικές νόσους, συνθέτουν μία πρωτόγνωρη απειλή για τη δημόσια υγεία.
Οι εκατοντάδες χιλιάδες παράνομοι που προσφέρονται να κάνουν οτιδήποτε για ένα κομμάτι ψωμί, δίνουν το τελειωτικό χτύπημα στην απασχόληση των Ελλήνων και όλων των νομίμων κατοίκων της χώρας και στα ασφαλιστικά ταμεία, ενώ στοιβαζόμενοι σε αυτοσχέδια γκέτο προκαλούν απότομα σοκ υποβάθμισης και στοχοποίηση τεραστίων περιοχών.
Τέλος, όλο αυτό το ετερογενές ανεξέλεγκτο μείγμα παράνομης μετανάστευσης συνιστά ανυπολόγιστης σημασίας κίνδυνο για την οριστική αλλοίωση του εθνικού μας κέντρου, με προφανείς κινδύνους φυσικά και για την εθνική μας ασφάλεια.
Όλα αυτά τα ξέρουν οι πολίτες, γιατί τα βιώνουν καθημερινά. Θα άξιζε, όμως, να σας ρωτήσει κανείς, κύριε Υπουργέ και μαζί με εσάς και τον κύριο Πρωθυπουργό, το εξής: Θα κυκλοφορούσατε απόγευμα μόνοι χωρίς φρουρά, στον Άγιο Παντελεήμονα; Θα στέλνατε εκεί τη γυναίκα σας μονάχη της; Θα αφήνατε το παιδί σας να παίξει στην παιδική χαρά της πλατείας, ανάμεσα σε κλέφτες, βαποράκια και χρησιμοποιημένες σύριγγες; 
Είναι, φυσικά, ρητορικά τα ερωτήματα, γιατί στήθηκε ένα σόου με τις κάμερες στην Ομόνοια, που πραγματικά ήταν τόσο κακοσκηνοθετημένο, που στο ένα πλάνο ο Πρωθυπουργός μιλούσε στον Υπουργό στον ενικό και στο άλλο πλάνο στον πληθυντικό. Ήταν όλοι οι άνθρωποι της Ασφαλείας γύρω και βρέθηκαν και δυο γέροντες, οι οποίοι είπαν: «Τι καλά που τα κάνετε, κύριε Υπουργέ και κύριε Πρωθυπουργέ».
Θέλει πίεση η Ευρώπη, γιατί δεν είμαστε τα σύνορα μόνο της Ελλάδας, είμαστε τα σύνορα της Ευρώπης και οφείλουμε αυτό να το θυμίζουμε και δεν έχουμε κάνει τίποτα πραγματικά σοβαρό προς αυτήν την κατεύθυνση. 
Μπορεί να επιχειρείτε την αποχαύνωση ενός ολόκληρου λαού με τα τούρκικα σήριαλ, που προβάλλονται οκτώ ώρες την ημέρα στην τηλεόραση, αλλά πραγματικά δεν σας τιμάει να νομίζετε ότι όταν απευθύνεστε σε Έλληνες πολίτες, απευθύνεστε σε αφελείς ή ανεγκέφαλους. Πρέπει, λοιπόν, να σοβαρευτούμε, γιατί η κατάσταση έχει ξεφύγει και για ό,τι ακολουθήσει, πραγματικά θα έχετε ως Κυβέρνηση την κύρια ευθύνη. 
Φυσικά καταψηφίζουμε το συγκεκριμένο σχέδιο νόμου.
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος της Δημοκρατικής Αριστεράς κ. Σπυρίδων Λυκούδης.</ChairmanSpeech>
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε.
Δεν θα εξαντλήσω το χρόνο μου. Θα είμαι σύντομος και περιεκτικός όσο μπορώ. Θα σταθώ μόνο σε τρία σημεία. 
Κυρίες και κύριοι συνάδελφοι, η προσπάθειά μας είναι -και πρέπει εκεί να εξαντλείται- να ασκήσουμε το έννομο συμφέρον της χώρας να ελέγχει και να ρυθμίζει τη μετανάστευση. Αυτό συνιστά υποχρέωση και δικαίωμα της ελληνικής πολιτείας. Δεν ασκείται αυθορμήτως ή σκοπίμως από πολίτες ή πολιτευτές, παρά μόνο από τη συντεταγμένη πολιτεία και πάντα με την υποχρέωση σεβασμού των ανθρωπίνων δικαιωμάτων και την τήρηση των διεθνών συμβάσεων και των δημοκρατικών υποχρεώσεών μας περί χορήγησης ασύλου. 
Και στο πλαίσιο αυτό, κύριε Υπουργέ και κυρίες και κύριοι συνάδελφοι, το πρόβλημά μας δεν είναι οι λέξεις. Δεν υστερούμε στο επίπεδο των νόμων ή της πολιτικής ρητορικής, αλλά στο πεδίο της τήρησης των νόμων, της πρακτικής εφαρμογής και του σεβασμού της. Και σε αυτό το πεδίο κρίνονται όχι μόνο η αξιοπιστία της πολιτείας, των θεσμών και των προσώπων, αλλά και η αποτελεσματικότητα των νόμων.
Σε αυτό το σημείο, κύριε Υπουργέ, η ευθύνη που έχετε είναι μεγάλη και σε αυτό το επίπεδο θα κριθείτε –ελπίζω να κριθείτε θετικά- και εσείς και η Ελληνική Αστυνομία.
Δεύτερον, προσωπικά θεωρώ απολύτως θετικές τις πρωτοβουλίες του Υπουργού για τη διάθεση αναξιοποίητων δημόσιων χώρων που μπορούν να εξασφαλίσουν αξιοπρεπή διαβίωση στους παράτυπους μετανάστες. Και στον αντίποδα, θεωρώ κρούσματα ακραίου λαϊκισμού, ρατσισμού και κατάχρησης εξουσίας πάρα πολλές φορές τις αντιδράσεις από φορείς της τοπικής αυτοδιοίκησης για το θέμα αυτό. Θεωρώ δε, απίστευτη πολιτική προχειρότητα να επικρίνετε εξ ολοκλήρου -γιατί επιμέρους υπάρχουν πάρα πολλές ενστάσεις- η προσπάθεια αντιμετώπισης του φαινομένου των παράτυπων μεταναστών στην ελάσσονα μορφή του, επειδή δεν έχουμε ακόμα λύσει το μείζον, δηλαδή το μεταναστευτικό πρόβλημα στο σύνολό του.
Διατηρούμε, όμως, επιφυλάξεις, κύριε Υπουργέ, και θα είμαστε σε επαγρύπνηση για δύο πάρα πολύ σοβαρά ζητήματα: Πρώτον, για τη διασφάλιση πρόσβασης σε όλες τις νόμιμες διαδικασίες αιτήσεως ασύλου, με τρόπο αξιοπρεπή και λειτουργικό για όλους παράτυπους μετανάστες και, δεύτερον, για το σοβαρό ζήτημα της συνεργασίας της Ελληνικής Αστυνομίας, των αρχών και τις ιδιωτικές εταιρείες παροχής υπηρεσιών φύλαξης. 
Δεν σας κρύβω μάλιστα ότι με δεδομένη την πολιτική επιθετικότητα μισαλλόδοξων και ρατσιστικών κύκλων και την περιρρέουσα κοινωνική ανησυχία, θεωρώ το ζήτημα αυτό ιδιαιτέρως προβληματικό, πολύ περισσότερο επειδή απ’ ό,τι φαίνεται οι ιδιωτικές αυτές εταιρείες δεν είναι καθόλου βέβαιο ότι θα βρίσκονται κάτω από συνεχή και αυστηρό έλεγχο και δεν περιορίζονται στην περιμετρική φύλαξη των κέντρων υποδοχής και κράτησης, όπως υπήρχε στην πρώτη διατύπωση.
Και έρχομαι στο τρίτο και τελευταίο σημείο.
Κυρίες και κύριοι συνάδελφοι, ο έλεγχος της μετανάστευσης από τη μεριά της ελληνικής πολιτείας δεν θα είναι λειτουργικός και δημοκρατικός, αν παραγνωρίζει ή υπονομεύει τη διεθνή προστασία των προσφύγων και των αιτούντων άσυλο, όχι μόνο διότι σε αυτό το σημείο κρίνεται η μάχη μεταξύ ανθρωπισμού και ρατσισμού, μάχη που εξελίσσεται καθημερινά και φανερά πια στη χώρα μας, αλλά και διότι δεν θα υπάρξει αποτέλεσμα, αν δεν ρυθμιστούν με σταθερό, διαφανή, δίκαιο και ανθρωπιστικό τρόπο τα θέματα χορήγησης ασύλου και ιθαγένειας, κύριε Υπουργέ. Και φοβούμαι –το λέω, επειδή ακούγονται διάφορα- ότι και σε αυτό το σημείο το μεγάλο μας πρόβλημα δεν είναι το νομικό πλαίσιο, είναι ότι δεν υπήρξε στο παρελθόν η τολμηρή πολιτική απόφαση να καταστήσουμε λειτουργικούς τους υφιστάμενους νόμους, να λειτουργούμε τις υπηρεσίες μας ως αξιόπιστη πολιτεία με αίσθημα ευθύνης, κύριε Υπουργέ.
Το λέω και το ξαναλέω, γιατί κάποιοι σε αυτήν την Αίθουσα, κυρίες και κύριοι συνάδελφοι, που πιστεύουν ότι το μεταναστευτικό συνορεύει με την υπεράσπιση της εθνικής μας ταυτότητας, για την οποία ανησυχούν και στην οποία ομνύουν, φαίνεται να ξεχνούν ότι στην αρχαία Αθήνα, στην οποία επίσης ομνύουν πολλές φορές, η λέξη «ευθύνη» σήμαινε δημόσια λογοδοσία. Προερχόταν από το ρήμα ευθύνω, δηλαδή κατευθύνω, δηλαδή κρατώ σε ίσια πορεία την κοινωνία. Θέλω να πω, δηλαδή, ότι από τον τρόπο που αντιλαμβάνεται και ασκεί ο καθένας μας την ευθύνη του, την πολιτική του ευθύνη, προκύπτει και η κατεύθυνση στην οποία οδηγείται η κοινωνία.
Ευχαριστώ πολύ, κύριε Πρόεδρε.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο συνάδελφος της Νέας Δημοκρατίας κ. Νικήτας Κακλαμάνης.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ, εγώ κατ’ αρχάς είμαι θετικός για το σχέδιο νόμου και για την τροπολογία και αυτονόητο είναι ότι υπερψηφίζω και το σχέδιο νόμου και την τροπολογία. Θέλω όμως, να καταγράψω για προβληματισμό της Κυβέρνησης εν όψει της προετοιμασίας της αλλαγής του γνωστού νόμου του κ. Ραγκούση, ορισμένα πράγματα που μπορούν να συμπεριληφθούν εκεί
Ξεκινήσατε μία προσπάθεια τον Αύγουστο. Προσωπική μου πεποίθηση είναι ότι δεν υπάρχει εις βάθος στρατηγική αυτής της προσπάθειας, εκτός εάν για λόγους τακτικής το κρατάτε κρυφό. Παρά ταύτα εγώ τάχθηκα υπέρ, έχοντας βιώσει ως δήμαρχος το πρόβλημα στο κέντρο της Αθήνας, αλλά και για έναν άλλο λόγο, ότι έστελνε η χώρα για πρώτη φορά μετά από πάρα πολλά χρόνια ένα μήνυμα ότι παύει να είναι η Ελλάδα ξέφραγο αμπέλι, κάτι που είχα πρωτοεπισημάνει –Ευρωβουλευτής ων- στο Συνέδριο της Πολιτικής Άνοιξης το 1997, όταν είχε αρχίσει το πρώτο κύμα προσφύγων από την Αλβανία που ήταν κυρίως οικονομικό και είχα πει το αυτονόητο για μένα τότε: ότι μακάρι να υπάρχει δουλειά και για τους Έλληνες και για τους ξένους, αλλά, όταν υπάρχει μία δουλειά και είναι δύο οι υποψήφιοι, ένας Έλλην και ένας ξένος, προτεραιότητα έχει ο Έλλην. Το τι άκουσα, κύριοι της Αριστεράς από εσάς, δεν λέγεται. «Ο εθνικιστής», «ο ακροδεξιός», «ο Λεπέν της Ελλάδος», σύσσωμη η Αριστερά και μέρος της Κεντροδεξιάς, η πεφωτισμένη Κεντροδεξιά! Αυτά ήταν πρωτοσέλιδοι τίτλοι μεγάλων εφημερίδων. Τώρα, σήμερα, βλέπω από όλες τις πτέρυγες, ο καθένας με την απόχρωσή του, να πέφτουν δάκρυα. 
Δεύτερον, έχει και μία άλλη θετική επίπτωση η προσπάθεια που κάνετε, κύριε Υπουργέ. Μακάρι να μην είναι πρόσκαιρη, να έχει βάθος. Εμπεδώνοντας ένα αίσθημα ασφάλειας στους κατοίκους, περιορίζονται φαινόμενα ρατσισμού, τα οποία δεν είναι από ιδεολογία, είναι από φόβο. Μεγάλοι σε ηλικία άνθρωποι, οι γονείς μας, δεν ήξεραν τι θα πει ρατσισμός. Άνοιγαν το σπίτι τους και έδιναν φαγητό σε ξένους. Ο φόβος είναι που οδηγεί σε ακραίες εκδηλώσεις και θεωρώ ότι και σε αυτό το σημείο κάποια θετικά αποτελέσματα υπάρχουν. Διαβάζω όμως στις εφημερίδες ότι έγιναν είκοσι τρεις χιλιάδες προσαγωγές, δυόμισι χιλιάδες συλλήψεις, τετρακόσιες απελάσεις.
Αντιλαμβάνεστε, λοιπόν, ότι δεν λύνεται έτσι το πρόβλημα, παρ’ότι υπάρχει ένα θετικό -το είπατε σήμερα, σας άκουσα, σε επίκαιρη ερώτηση που απαντούσατε- ότι η ροή εισόδου στον Έβρο έχει πράγματι, μειωθεί πάρα πολύ και αυτό είναι ευχάριστο και προσπαθούν τώρα ξανά να βρουν διόδους εισόδου από τα θαλάσσια σύνορα μας, όπου είναι και δύσκολα κακά τα ψέματα να αστυνομευθούν, όπως μπορούν να αστυνομευθούν τα χερσαία.
Τώρα για το τι ρόλο παίζει αυτή η περίφημη FRONTEX; Αυτοί παίρνουν ένα πάρα πολύ καλό μισθό, οι ξένοι της FRONTEX περνάνε πάρα πολύ καλά, τους έχουμε και μένουν σε πεντάστερα ξενοδοχεία και απλώς τους συλλαμβάνουν, τους καταγράφουν και τους φέρνουν μέσα.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Δεν τους συλλαμβάνουν.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Να τους στείλουν πίσω; Δεν στέλνουν ούτε έναν, κύριε Υπουργέ. Ε, ό,τι κάνουν οι συνοριοφύλακες που στείλατε. Σε αυτούς οφείλεται το ότι η ροή έχει μειωθεί και όχι στη FRONTEX. 
Και εδώ ανοίγω και μια παρένθεση. Κυρίες και κύριοι συνάδελφοι, ξέρω ότι δεν είναι και θέση του κόμματος μου, αλλά εγώ θα την πω. 
Κύριε Υπουργέ, ακούστε. Επειδή θα τύχετε σε Συμβούλιο Υπουργών, πρέπει να θέσετε θέμα πλέον συνέχισης διαπραγματεύσεων της Τουρκίας σε ότι αφορά την είσοδο της στην Ευρωπαϊκή Ένωση. Η Τουρκία δεν μπορεί a la carte να εκτελεί και να αποδέχεται αρχές της Ευρωπαϊκής Ένωσης και όπου δεν τη συμφέρει, να τις πετάει στον κάλαθο των αχρήστων. Είναι πολύ σαφές το Ευρωπαϊκό και το Διεθνές Δίκαιο τι λέει γι’ αυτές τις περιπτώσεις.  Βεβαίως, υπάρχει μεγάλη ευθύνη διότι άλλαξε η συμφωνία μεταξύ Ελλάδας και Τουρκίας πριν από δύο χρόνια με υπογραφή του κ. Χρυσοχοΐδη, όταν είχε έρθει ο κ. Ερντογάν και μειώθηκε κατά πολύ η υποχρέωση της Τουρκίας να αποδέχεται πίσω επαναπροωθήσεις, μόλις χίλια άτομα. Αυτό δεν το έχει μάθει ο ελληνικός λαός.  Πατάει, λοιπόν, πάνω εκεί μπαίνουν εκατό χιλιάδες και αν πάρει και τους χίλιους πίσω. Πέραν του ότι είναι γνωστό σε όλους ότι τούρκικες ακταιωροί μεταφέρουν παράνομους μετανάστες. 
Η Τουρκία, λοιπόν, πρέπει να καταλάβει ότι ή αλλάζει πρακτική και τακτική ή τουλάχιστον, η Ελλάδα παύει να υποστηρίζει την ευρωπαϊκή προοπτική της Τουρκίας. 
Σας άκουσα επίσης σε κοινή συνέντευξη Τύπου με τον κ. Βρούτση να ομιλείτε ότι και οι Έλληνες σε ποσοστό 35% είναι σε μαύρη εργασία και στους μετανάστες νόμιμους ή μη νόμιμους φτάνει το ποσοστό το 50%, κατά κύριο λόγο είναι οι μη νόμιμοι. 
Ναι, μεν το πρόβλημα που εσείς εστιάσατε ήταν η εισφοροδιαφυγή, εγώ τώρα ως γιατρός σας βάζω ένα μείζον ζήτημα που είναι η δημόσια υγεία.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Ένας πολύ μεγάλος αριθμός από αυτούς τους μετανάστες δουλεύει εποχικά σε τουριστικές επιχειρήσεις. Δεν αναφέρομαι στο AIDS. Αναφέρομαι σε φυματίωση και λοιμώδη ηπατίτιδα, που μεταδίδονται με πολύ ευκολότερο τρόπο από ότι η άλλη ασθένεια. Φαντάζεστε τι στίγμα θα είναι αυτό για τον τουρισμό; 
Το ένα σας είπα, είναι η εισφοροδιαφυγή.  Εδώ, λοιπόν, οποιοσδήποτε επιχειρηματίας, που ζητιέται το βιβλιάριο υγείας και δεν υπάρχει, με συγχωρείτε πρέπει να έρθει νόμος που να κλείνει αμέσως η επιχείρηση, διαφορετικά δεν θα βρούμε άκρη. 
Και είχε δίκιο –λείπει- ο εισηγητής του Κομμουνιστικού Κόμματος Ελλάδος το μεγάλο κύμα όλοι ξέρουμε πότε ήρθε στην Ελλάδα, μεταξύ 2000 και 2004 εν όψει των ολυμπιακών έργων με μαύρη εργασία. Ένα μικρό διάστημα ήμουν Υπουργός Υγείας, ξέρω πόσα ήταν τα εργατικά ατυχήματα…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε ένα λεπτό.
Όχι για να χαμηλώσει το κόστος των έργων, που τους είχαν σε μαύρη εργασία, αλλά για να μεγιστοποιηθεί το κέρδος των εργολάβων. Και όταν τέλειωσε η δουλειά τους άφησαν αμανάτι τους ανθρώπους διασκορπισμένους απανταχού στην Ελλάδα.
Και κάποτε πρέπει να ανοίξει αυτός ο φάκελος του 2004, για να δούμε τότε εκεί ποιοι πραγματικά φάγανε τα λεφτά. Διότι εκεί είμαι σίγουρος ότι ούτε ένας πολιτικός δεν έφαγε τα λεφτά. Οι μεγαλοκατασκευαστές φάγανε τα λεφτά των υπερκοστολογήσεων.
Αυτή είναι η αλήθεια. Γι’ αυτό και πέφτει σιωπή και μας τους άφησαν αμανάτι πίσω. 
Τελειώνοντας, επειδή το έζησα και αυτό –και εγώ δεν θα βαρεθώ να το λέω, κυρίως τώρα που είμαι μέσα στη Βουλή- είδα χθες σε φωτογραφίες, σε site, αρχαιολογικούς χώρους βανδαλισμένους, όχι όμως από επεισόδια που έγιναν σε συγκεντρώσεις. Όχι! Εάν, λοιπόν, οι βανδαλισμοί των μνημείων και οι καταστροφές δημόσιας και ιδιωτικής περιουσίας δεν μετατραπούν από πλημμέλημα σε ιδιώνυμο κακούργημα, δεν θα περιοριστεί ποτέ το κακό. Να είστε απόλυτα σίγουροι γι’ αυτό, το οποίο σας λέω. 
Όπως επίσης, κύριε Υπουργέ, και δεν έχει κανένα οικονομικό κόστος να γίνει κλιμάκωση βαρύτητας στην οπλοφορία. Αν δεν απατώμαι –θα μου πείτε αν κάνω λάθος ή όχι- υπάρχει κοινή νομοθεσία για οποιοδήποτε όπλο κρατάς στο χέρι σου. Είτε κρατάς σουγιά είτε κρατάς μαχαίρι είτε κρατάς απλό πιστόλι είτε Καλάσνικοφ, η ποινή είναι η ίδια. 
Στην Ευρώπη, όπως ξέρετε, δεν χρειάζεται να σκοτώσεις. Να σε συλλάβουν με Καλάσνικοφ είναι κακούργημα και πας μέσα χωρίς συζήτηση. Αυτό γιατί δεν το αλλάζουμε και έχουμε μια απαρχαιωμένη νομοθεσία που η οπλοχρησία είναι όμοια για όλα; Να δούμε τότε πόσοι θα κρατούν Καλάσνικοφ, από τον απλό κλέφτη που μπαίνει και κλέβει μέχρι αυτόν που δολοφονεί! 
Πρέπει, λοιπόν και εκεί να υπάρχει κλιμάκωση. Εγώ δεν λέω για την περίπτωση που σε σκοτώσει. Τότε πας για φόνο! Μιλώ για οπλοφορία. Είναι άλλο το ένα πράγμα και άλλο το άλλο. Αυτό πληροφορήθηκα. Δεν ξέρω αν κάνω λάθος, αλλά αν είναι έτσι, νομίζω ότι αυτό πρέπει να το φέρετε τάχιστα σαν αλλαγή της νομοθεσίας. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, μου επιτρέπετε για μια μικρή παρατήρηση;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ορίστε, κύριε Υπουργέ.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Η κανονική μου τοποθέτηση θα είναι πολύ αργά για να ακούσω πρώτα τους συναδέλφους. 
Ως προς το θέμα που έθεσε ο αγαπητός συνάδελφος Νικήτας Κακλαμάνης, πράγματι, μέσα στις προτάσεις του Υπουργείου είναι η διαφορετική αντιμετώπιση της παράνομης οπλοφορίας, γιατί πραγματικά η παράνομη οπλοφορία αυτή τη στιγμή όταν εμπεριέχει καλάσνικοφ, υποδηλώνει και το τι πρόκειται να συμβεί και δεν περιμένουμε την οπλοχρησία για να μετατραπεί σε κακούργημα. 
Επί τη ευκαιρία θα ήθελα να πω στο Σώμα ότι μου έστειλαν ένα σημείωμα, όπου από τα χθεσινά επεισόδια δεκαπέντε από τους συλληφθέντες παραπέμπονται σε βαθμό κακουργήματος.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κακουργήματος; Τι εννοείτε;</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Να σας πω τι είναι κακούργημα;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι. Κακούργημα όμως μπορεί να είναι πολλά πράγματα. Για το συγκεκριμένο!</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κατ’ αρχάς, στο βαθμό που καλύπτονται ακόμα μέχρι να ανακοινωθεί, δεν θα ήθελα εγώ να πω ονόματα και πράξεις.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχουν αποδοθεί συγκεκριμένες κατηγορίες.</Speech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Έχουν αποδοθεί. Έχω τον κατάλογο, αλλά θα μου επιτρέψετε να πω ότι δεν είναι δουλειά δική μου.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν θέλετε, να μας τον δώσετε.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Εν πάση περιπτώσει, αυτό το λέω για την απλή υφέρπουσα αντίληψη ότι «δεν πιάνετε ούτε έναν κουκουλοφόρο!». Πιάστηκαν αρκετοί κουκουλοφόροι, δόξα τω θεώ και αρκετοί θα βρουν και το δρόμο τους κατά εκεί που πρέπει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα. 
Πριν δώσω το λόγο στο συνάδελφο κ. Ντινόπουλο, επειδή υπάρχουν ακόμη είκοσι επτά ομιλητές, επτά Κοινοβουλευτικοί Εκπρόσωποι που δήλωσαν ότι θέλουν να πάρουν το λόγο, ο κύριος Υπουργός –που βεβαίως θα πάρει το λόγο- και επειδή δεν ξέρω αν θα υπάρξουν και δευτερολογίες και από τους αγορητές και εισηγητές αλλά και τους Κοινοβουλευτικούς Εκπροσώπους, προτείνω για την οικονομία του χρόνου να περιορίσουμε το χρόνο από τα επτά στα πέντε λεπτά για τους ομιλητές και από τα δώδεκα λεπτά στα εννιά λεπτά για τους Κοινοβουλευτικούς Εκπροσώπους και με αυτό τον τρόπο να εξοικονομήσουμε περίπου μιάμιση ώρα από τις πέντε-έξι ώρες που πιθανόν απομένουν. 
Υπάρχει αντίρρηση ως προς αυτήν την πρόταση;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μου επιτρέπετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Ορίστε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άκουσα την πρότασή σας, αλλά ξέρετε –επειδή είστε και στη Διάσκεψη των Προέδρων- τουλάχιστον εμείς έχοντας και τη σχετική εμπειρία θέσαμε το ζήτημα ότι δεν μπορεί αυτό το νομοσχέδιο, με το ενδιαφέρον που υπάρχει, να το φέρουμε σε πέρας σε μια συνεδρίαση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Μάλιστα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πολύ δε περισσότερο όταν η συζήτηση επί του συγκεκριμένου νομοσχεδίου ξεκίνησε μετά τις δύο το μεσημέρι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα. Τι αποφασίσατε, λοιπόν; Εγώ αποχώρησα από τη Διάσκεψη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν αποφασίζει η Διάσκεψη των Προέδρων. Η Διάσκεψη των Προέδρων εισηγείται. Εμείς εκφράσαμε την επιφύλαξή μας. Η Βουλή, όμως, αποφασίζει.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα. Θα προχωρήσουμε, λοιπόν και θα δούμε στην πορεία, διότι -από ό,τι κατάλαβα- υπάρχει αντίρρηση για τη σμίκρυνση του χρόνου. Θα προχωρήσουμε και θα δούμε στην πορεία.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα ήθελα να σας κάνω μία πρόταση, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, σας ακούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επειδή η ονομαστική ψηφοφορία θα γίνει την Τρίτη στις 20.00΄ -από όσο γνωρίζουμε- μπορούμε να αφήσουμε τη δυνατότητα, λοιπόν, την Τρίτη το απόγευμα να συνεχιστεί η συνεδρίαση, να κάνουμε δηλαδή μια δεύτερη συνεδρίαση, έστω ολιγόωρη και να μιλήσουν όλοι με άνεση χρόνου και με τη δυνατότητα να εκφραστούν οι πάντες. Έχουμε τη δυνατότητα να το κάνουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, ξέρετε ότι στη Διάσκεψη των Προέδρων αποφασίστηκε να συζητηθεί το νομοσχέδιο σε μία συνεδρίαση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν αποφασίζεται εκεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Στην προηγούμενη Διάσκεψη των Προέδρων, όχι αυτή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν αποφασίζει η διάσκεψη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εάν, λοιπόν, σε αυτήν τη Διάσκεψη των Προέδρων που έγινε τώρα δεν πάρθηκε κάποια νεότερη απόφαση, είναι προφανές ότι ισχύει η παλιότερη απόφαση.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, πρέπει, όμως, να διευκρινίσουμε κάτι. Δεν αποφασίζει η διάσκεψη. Η Βουλή αποφασίζει. Εισηγείται η διάσκεψη. Η Βουλή έχει δικαίωμα αυτήν την ώρα να αποφασίσει να αλλάξει την ημερήσια διάταξη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα. Υπήρξε η εισήγηση της διάσκεψης. Δεν υπήρξε αντίρρηση. Ήταν για μία συνεδρίαση. Ως εκ τούτου, συνεχίζουμε με τον ίδιο τρόπο. 
Κύριε Ντινόπουλε, έχετε το λόγο για επτά λεπτά.</ChairmanSpeech> 
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Συμφωνώ με το νομοσχέδιο. Νομίζω ότι είναι προς τη σωστή κατεύθυνση. Βεβαίως, είναι ένα πρώτο βήμα και πρέπει να ακολουθήσουν πολλά άλλα, για να μπορέσουμε να αντιμετωπίσουμε το πρόβλημα της λαθρομετανάστευσης. 
Θα μου επιτρέψετε, όμως, κύριε Πρόεδρε, μέσα στα επτά λεπτά που έχω να αναφερθώ σε ένα θέμα της επικαιρότητας. Τις τελευταίες ημέρες ζει η πολιτική ζωή της χώρας το φαινόμενο μίας νέο - διαπλοκής, η οποία φαίνεται ότι ασκεί αρνητική επιρροή και στη δημοκρατία και στο Κοινοβούλιο, αλλά και στην ίδια τη δημοσιογραφία. 
Επειδή ακούστηκαν πολλά περί δημοσιογραφικής δεοντολογίας τις τελευταίες ημέρες, ήθελα να πω μία κουβέντα μόνο. Έχουμε μία διαφορά ανάμεσα σε δύο επιχειρηματίες και ο ένας κάνει μία καταγγελία. Η στοιχειώδης δημοσιογραφική δεοντολογία τι επιβάλλει; Επιβάλλει να πας να βρεις τον καταγγέλλοντα και να του πεις «έλα εδώ, άνθρωπέ μου, τι είναι αυτά που λες; Έχεις στοιχεία;». Και αν σου πει, όπως αποκαλύφθηκε μετά, ότι δεν έχει στοιχεία, βεβαίως και μπορείς να δημοσιεύσεις το έγγραφο, αλλά πρέπει να γράψεις, όμως, ότι ρώτησες τον καταγγέλλοντα και είτε αρνήθηκε να σου δώσει στοιχεία είτε σου είπε ότι δεν έχει. 
Κυρίες και κύριοι συνάδελφοι, πριν από περίπου τρία χρόνια στη Μεγάλη Βρετανία είχε ξεσπάσει ένα μεγάλο σκάνδαλο με κοινοβουλευτικούς, το σκάνδαλο των εξόδων, τα οποία Βουλευτές χρέωναν στο Κοινοβούλιο, αλλά στην ουσία ήταν για δικές τους προσωπικές δαπάνες. Αυτό ήταν και μία αφορμή για μία αυτοκάθαρση σε επίπεδο ανθρωπογεωγραφίας του κοινοβουλευτισμού στην Αγγλία. 
Η «DAILY TELEGRAPH», η οποία είχε αυτά τα στοιχεία, τι έκανε; Μία ημέρα πριν τα δημοσιεύσει έπαιρνε τηλέφωνο κάθε κοινοβουλευτικό και του έλεγε «κύριε Ντινόπουλε, έχουμε κάποια στοιχεία για εσάς. Ποια είναι η απάντησή σας;».
Αλίμονο, αν η δημοσιογραφική δεοντολογία δεν επιβάλλει να δημοσιεύσεις και την άλλη άποψη, την άποψη αυτού δηλαδή ο οποίος είναι το αντικείμενο ή αυτού εναντίον του οποίου στρέφεται η καταγγελία! Η άλλη άποψη! Πρωτοετείς σε δημοσιογραφικές σχολές το γνωρίζουν αυτό. 
Όμως, αποδεικνύεται σήμερα ότι αυτές οι καταγγελίες και η υπόθεση Καρούζου ήταν γνωστή στα δημοσιογραφικά γραφεία από τον Απρίλιο του 2011. Γιατί επελέγη τώρα η ώρα, για να δημοσιευτούν αυτές οι καταγγελίες; Γιατί αναζητείται πολιτική επιρροή και πολιτική δύναμη. Ο λόγος δεν είναι η δημοσιογραφική έρευνα και πολύ περισσότερο η δημοσιογραφική δεοντολογία. Ο λόγος είναι η πολιτική επιρροή, η πολιτική δύναμη, χωρίς την ανάλογη πολιτική ευθύνη. 
Είναι οι μεγαλοδημοσιογράφοι. Δεν είναι πολλοί. Και λέω «μεγαλοδημοσιογράφοι», επειδή χθες με αποκάλεσαν «ολίγιστο». Λέω, λοιπόν, το «μέγιστοι» με την έννοια των μέγιστων δημοσιογράφων, των glamorous, οι οποίοι μας λένε ότι έχουν κάνει και ρεπορτάζ, ήταν και στα πεζοδρόμια.
Λυπάμαι, κύριοι, αλλά τόσο εγώ είκοσι πέντε χρόνια –βέβαια, δεν έχει τόσο μεγάλη σημασία να πω για μένα- όσο και εκατοντάδες χιλιάδες άλλοι δημοσιογράφοι, οι οποίοι σήμερα πένονται και δουλεύουν για λίγες εκατοντάδες ευρώ, δεν σας είδαν ποτέ στα πεζοδρόμια. Εκτός αν μπερδεύετε τα πεζοδρόμια με το ταρτάν κάποιων γηπέδων τένις στα βόρεια προάστια! Αυτοί πλούτισαν στη δεκαετία του 1990 και του 2000 και μετεβλήθησαν σε δημοσιογράφους-παράγοντες. Εγώ θα έλεγα και κάτι άλλο. Μετεβλήθησαν σε δημοσιογράφους-εκλέκτορες, οι οποίοι πίστεψαν και πιστεύουν ότι μέσα από τα τηλεοπτικά πλατό μπορούν να καθορίσουν ακόμα και τη σειρά στις βουλευτικές έδρες.
Βεβαίως, καμμιά φορά το ερώτημα είναι από πού προήλθαν όλα αυτά τα λεφτά, γιατί σε ορισμένες περιπτώσεις, αγαπητοί συνάδελφοι, εγώ ξέρω μισθούς οι οποίοι ήταν ίσοι με πολλά μηνιάτικα βουλευτικών αποζημιώσεων, οι οποίοι προέρχονται από δάνεια. Και ξέρω ότι μερικά απ’ αυτά τα δάνεια εδίδοντο με ενέχυρο τα στρουμφάκια. 
Άρα, λοιπόν, το πολιτικό σύστημα κάπως πρέπει να αντιδράσει σ’ αυτά, διότι βεβαίως ζούμε σε μία δημοκρατία και κανείς δεν μπορεί να τους εμποδίσει. Θα συνεχίσουν το δρόμο τους. Ένας Άγγλος Πρωθυπουργός, ο Τόνι Μπλερ, ο οποίος είχε μία τρικυμιώδη σχέση με τα αγγλικά μέσα ενημέρωσης, συνήθιζε να λέει «το να διαμαρτύρεσαι γι’ αυτά που λένε για σένα ή εναντίον σου τα κανάλια μοιάζει σαν να διαμαρτύρεσαι για τον καιρό». 
Άρα, λοιπόν, αυτοί θα συνεχίσουν το δρόμο τους. Η μόνη λύση, κατά την άποψή μου, για το πολιτικό σύστημα είναι η αυτοκάθαρση. Μόνο η αυτοκάθαρση θα μπορέσει να φέρει την απεξάρτηση από τη νεοδιαπλοκή ή από την παραδοσιακή διαπλοκή. Ας είμαστε ειλικρινείς, κύριοι συνάδελφοι. Όλοι γνωρίζουμε ότι με μία βουλευτική αποζημίωση δεν μπορείς στο τέλος της πολιτικής σου ζωής να φύγεις πλούσιος. Δεν μπορείς να έχεις ούτε βίλες ούτε εξοχικά. Δεν βγαίνουν τα νούμερα. Άρα, λοιπόν, εκ των πραγμάτων, ο πολιτικός κανονικά πρέπει να φεύγει φτωχότερος απ’ ό,τι όταν μπήκε.
Άρα, λοιπόν, ήρθε η ώρα να εφαρμόσουμε για όλους όσοι διετέλεσαν σε κυβερνητικά πόστα από τη Μεταπολίτευση και μετά και το «πόθεν» και το «έσχες», για να ξέρουμε επιτέλους αν είναι κάποιοι οι οποίοι πλούτισαν παρανόμως, ποιοι είναι αυτοί και εν πάση περιπτώσει να γίνει η αυτοκάθαρση του πολιτικού συστήματος.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κλείνοντας, επειδή υπήρξε και η αιτίαση «καλά, θέλεις εκδότες εργολάβους και δεν θέλεις εκδότες δημοσιογράφους;», θα ήθελα να πω το εξής: Βεβαίως! Αρκεί η νεοδιαπλοκή να μην είναι χειρότερη από την παραδοσιακή διαπλοκή. Και επειδή κάποιοι συνέκριναν και είπαν «μα, εδώ πέρα πάρα πολλοί μεγάλοι δημοσιογράφοι, η Ελένη Βλάχου, ο Γαβριηλίδης και άλλοι ήταν εκδότες και δημοσιογράφοι» -εγώ θα προσέθετα και το Δημήτρη Λαμπράκη, ο οποίος άνοιξε το «ΕΛΕΥΘΕΡΟ ΒΗΜΑ», για να στηρίξει το μεγάλο έργο του Ελευθερίου Βενιζέλου- θα τους πω ότι βεβαίως και αυτοί ήταν εκδότες και δημοσιογράφοι, μόνο που αυτοί στήριζαν, αγαπητοί συνάδελφοι, την κυκλοφορία των εφημερίδων τους αποκλειστικά στην πένα τους.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η συνάδελφος κ. Αικατερίνη Παπακώστα - Σιδηροπούλου.
Ορίστε, κυρία συνάδελφε, έχετε το λόγο.
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Ευχαριστώ, κύριε Πρόεδρε.
Κύριοι Βουλευτές, συζητούμε την κύρωση της πράξης νομοθετικού περιεχομένου που αφορά σε ζητήματα υποδοχής και κράτησης παράνομα διαμενόντων στη χώρα αλλοδαπών και στον τρόπο φύλαξης αυτών.
Ακούστηκαν πολλές τοποθετήσεις σ’ αυτήν την Αίθουσα απ’ όλες τις πτέρυγες της Βουλής. Θα ήθελα να τονίσω και να πω ότι οι μεταναστευτικές ροές γενικότερα και ειδικότερα οι παράνομες ροές μεταναστών είναι ένα ζήτημα που αφορά, εμπλέκει και διατρέχει οριζόντια όλη την Ευρώπη και, βεβαίως, ακόμα περισσότερο τη χώρα μας, την Ελλάδα.
Άρα, είναι ένα εξόχως ευρωπαϊκό ζήτημα, το οποίο όμως αφορά τη χώρα μας, διότι δέχεται το μεγαλύτερο ίσως βάρος αυτών των μεταναστευτικών ροών  και ειδικότερα των παρανόμως διαμενόντων μέσω των μεταναστευτικών ροών στη χώρα μας. 
Κατά συνέπεια, λοιπόν, καλώς έρχεται η κύρωση από το ελληνικό Κοινοβούλιο της πράξης νομοθετικού περιεχόμενου που αφορά στα ζητήματα αυτά. Αυτό είναι το πρώτο που θέλω να επισημάνω.
Το δεύτερο, όμως, που θέλω να επισημάνω είναι το εξής. Εάν πάρω τη σκυτάλη από τον προηγούμενο συνάδελφό μου και πω ότι θα πρέπει να επιτύχουμε την αυτοκάθαρση, έτσι ώστε να απευθυνόμαστε με αξιόπιστο λόγο και δημόσιο και κοινοβουλευτικό και στην κοινωνία, αλλά και στο εθνικό Κοινοβούλιο, θα έλεγα ότι πρέπει να είμαστε πάρα πολύ προσεκτικοί, αγαπητοί συνάδελφοι, και στο κομμάτι το οποίο έχει να κάνει με τη λαθρομετανάστευση, με τους παράνομα διαμένοντες, διότι –προσέξτε!- από εκείνους οι οποίοι υπερακοντίζουν, υπεραμύνονται, από εκείνους οι οποίοι δηλαδή πλειοδοτούν σε ευνοϊκές διατυπώσεις για τους παράνομα διαμένοντες ως εκείνους που στον αντίθετο ακριβώς τόνο μέμφονται, λοιδορούν και λειτουργούν αρνητικά απέναντι στους παράνομα διαμένοντες, υπάρχει ένα ζήτημα για το εθνικό Κοινοβούλιο. 
Και στις δύο περιπτώσεις δίνεται λανθασμένο μήνυμα. Διότι δεν πιστεύω για παράδειγμα ότι δεν μπορεί στο εθνικό Κοινοβούλιο και η μία και η άλλη πλευρά, οι οποίες είναι ακριβώς αντίθετες και αντιμέτωπες, θα έλεγα, να θέλουν την Ελλάδα ανοχύρωτη χώρα. Και λέγοντας «ανοχύρωτη χώρα», εννοώ ότι το λανθασμένο μήνυμα το οποίο δίνεται από αυτήν τη λογική και τη φιλοσοφία είναι το εξής: Διακριτή σε βάρος των Ελλήνων φορολογουμένων πολιτών μεταχείριση, όταν και όποτε αυτοί ελέγχονται από τα εντεταλμένα όργανα της ελληνικής πολιτείας και ευνοϊκή υπέρ των λαθρο-διαμενόντων σε βάρος των Ελλήνων φορολογουμένων πολιτών συμπεριφορά και λογική. 
Έχετε συνειδητοποιήσει πού μπορεί να οδηγήσει αυτό; Μπορεί να οδηγήσει τους Έλληνες φορολογούμενους πολίτες στο να σκεφθούν το εξής: «Για δες, αφού αυτοί μπορούν και έχουν μια ανοχή εξαιρετικά μεγάλη, δεν ελέγχονται, είναι περίπου ασύδοτοι και τυγχάνουν υπερασπιστικής γραμμής από κάποιες πτέρυγες του εθνικού Κοινοβουλίου, τότε και εμείς που φορολογούμεθα και μένουμε στη χώρα μας και απαιτούμε να έχουμε τουλάχιστον ισότιμη μεταχείριση, γιατί να μην αντιδράσουμε απέναντι στους ελέγχους, οψέποτε γίνονται, σε Έλληνες και σε Ελληνίδες σ’ αυτήν τη χώρα;». 
Άρα, λοιπόν, μπορούμε να τους παροτρύνουμε μ’ αυτόν τον τρόπο εμμέσως, αλλά πλην σαφώς, στο να δημιουργηθεί ένα κίνημα ανταρσίας κατά της ελληνικής πολιτείας από τέτοιου είδους διατυπώσεις -κατά την άποψή μου όχι ηθελημένες, διότι αν είναι ηθελημένες, οδηγούμεθα αλλού- οι οποίες όμως δημιουργούν το ίδιο ακριβώς πρόβλημα. 
Άρα θέλω και οφείλω να επισημάνω στο εθνικό Κοινοβούλιο ότι πρέπει κανείς να είναι πάρα πολύ προσεκτικός και για έναν επιπρόσθετο λόγο. Αυτός ο επιπρόσθετος, λοιπόν, λόγος είναι ότι αυτοί οι οποίοι κινούνται εχθρικά απέναντι σε εκείνους τους ανθρώπους οι οποίοι με τον έναν ή με τον άλλο τρόπο βρίσκονται και διαβιώνουν λάθρα στη χώρα μας, δίνουν επίσης ένα άλλο, ακόμα πιο βαρύ μήνυμα για την εικόνα της χώρας στο εξωτερικό κυρίως αλλά και στο εσωτερικό. 
Η Ελλάδα στο εξωτερικό πληρώνει βαρύ τίμημα, τόσο οικονομικό όσο και στην προστιθέμενη αξία της, όπως είπα προχθές και σε ένα άλλο νομοσχέδιο, από την εικόνα που παρέχει προς τα έξω από τέτοιες συμπεριφορές, το οποίο επιβαρύνει τη χώρα στο εξωτερικό, γιατί δέχεται και υποδέχεται καταδικαστικές αποφάσεις και στο εσωτερικό, διότι και σε εκείνους τους ανθρώπους οι οποίοι είναι φοβισμένοι, όπως ελέχθη προηγουμένως και οι οποίοι περιμένουν από την πολιτεία και τα θεσμοθετημένα όργανά της να τους προστατεύσει, τους δίνει επίσης ένα λάθος μήνυμα που έγκειται στο ότι κάποιοι αντιποιούνται την εξουσία του κράτους, το οποίο από τη φύση του είναι πιο αργό, από τη φύση του έχει κάποιες διαδικασίες για να κινηθεί.
Ο ιδιώτης, ο πολίτης αν θέλει να παρέμβει αυτοδικώντας θα είναι πολύ πιο γρήγορος και πολύ πιο αποτελεσματικός. Αυτό οφείλουμε να το καταλάβουμε και να το κατανοήσουμε. Άρα, λοιπόν, πληρώνει βαρύ τίμημα η χώρα κι από αυτές τις συμπεριφορές. Άρα, αγαπητοί συνάδελφοι, θα πρέπει να είμαστε προσεκτικοί στις διατυπώσεις μας, στις πρακτικές μας και στη συμπεριφορά μας τουλάχιστον από το εθνικό Κοινοβούλιο.
Κύριε Πρόεδρε, θέλω να τονίσω και να υπογραμμίσω ότι για να πετύχει η οποιαδήποτε νομοθετική πρωτοβουλία η οποία κινείται προς τη σωστή κατεύθυνση, θα πρέπει πρωτίστως να λειτουργήσει με αποτελεσματικότητα επιτέλους η υπηρεσία ασύλου. Η υπηρεσία ασύλου είναι ένα θέμα το οποίο πρέπει η ελληνική πολιτεία να το δει με έναν τέτοιον τρόπο, ώστε να μας λύσει τα χέρια. 
Το δεύτερο που θέλω να επισημάνω, κύριε Πρόεδρε και αγαπητοί συνάδελφοι, είναι ότι βεβαίως η επαναδιαπραγμάτευση είναι στοιχείο συνεκβανόν στην Ευρωπαϊκή Ένωση σήμερα, την ώρα που αντιλαμβάνονται οι πάντες ότι η Ελλάδα υποδέχεται το μεγαλύτερο φορτίο του ευρωπαϊκού ζητήματος των μεταναστευτικών ροών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Για να μπορέσουμε όμως –τελειώνω, κύριε Πρόεδρε, αμέσως- να διαπραγματευτούμε με τρόπο αξιόπιστο και πειστικό, οφείλουμε πρώτα εμείς να κάνουμε αυτό που πρέπει -άρα ορθώς έρχεται η συγκεκριμένη κύρωση για τα κέντρα υποδοχής, εγκατάστασης και κράτησης των παράνομα διαμενόντων- να λειτουργήσουμε σωστά και αποτελεσματικά την υπηρεσία ασύλου μας και στη συνέχεια να πάμε στην Ευρώπη και να πούμε: «Κύριοι εγώ από την πλευρά μου ως ελληνική δημοκρατία το έννομο συμφέρον μου και το δημοκρατικό μου δικαίωμα να προστατεύσω τη χώρα από παράνομες μεταναστευτικές ροές, έχοντας τηρήσει τις προδιαγραφές που η Ευρώπη μου ορίζει, το έκανα. Τώρα είναι και η δική σας σειρά».
Υπό αυτήν, λοιπόν, την έννοια έχετε δουλειά, κύριε Υπουργέ, κι εσείς και τα συναρμόδια Υπουργεία. Εγώ θα κυρώσω την πράξη νομοθετικού περιεχομένου, θεωρώντας ότι δεν μπορεί κανείς στο εθνικό Κοινοβούλιο και από το εθνικό Κοινοβούλιο να παρέχει ανοχή ή υπερασπιστική γραμμή είτε προς τη μία είτε προς την άλλη κατεύθυνση, σε βάρος της χώρας, σε βάρος των εννόμων συμφερόντων της χώρας, σε βάρος του δημοκρατικού δικαιώματος της χώρας να υπερασπιστεί τα σύνορά της, το ευρωπαϊκό της κεκτημένο και το δικαίωμα στον έλεγχο και στην ασφάλεια του Έλληνα φορολογούμενου πολίτη απέναντι σε όποιον παράνομα μπαίνει σε ετούτη εδώ την επικράτεια και νομίζω ότι αυτός κανείς δεν το αμφισβητεί με κανέναν τρόπο. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Υπήρξε μία εύστοχη παρατήρηση. Αντί για μείωση του χρόνου οδεύουμε προς αύξηση του χρόνου. 
Το λόγο έχει ο κ. Ιωάννης Μιχελάκης, Βουλευτής της Νέας Δημοκρατίας.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η οικονομική κρίση που βιώνει η χώρα έφερε και φέρνει δραματικές συνέπειες στην κοινωνία. Λουκέτα, ανεργία, απόγνωση, αυτοκτονίες. Κοντά σε όλα αυτά οι Έλληνες αντιμετωπίζουμε και τη μάστιγα της ανεξέλεγκτης λαθρομετανάστευσης, ένα πρόβλημα που επηρεάζει πολύπλευρα την ελληνική κοινωνία, προκαλεί αλματώδη άνοδο της εγκληματικότητας, αλλοιώνει την πληθυσμιακή σύνθεση της χώρας, δημιουργεί εστίες απειλής για τη δημόσια υγεία, τροφοδοτεί το παραεμπόριο, δίνει μεγάλες διαστάσεις στη μαύρη εργασία, συνεπάγεται τεράστιο οικονομικό κόστος. 
Υπολογίζεται ότι εδώ και χρόνια μόνο από τον Έβρο εισέρχονταν καθημερινά στη χώρα μας περίπου διακόσιοι με τριακόσιοι λαθρομετανάστες. Κάθε χρόνο, δηλαδή, έμπαιναν παράνομα τόσοι λαθρομετανάστες όσο και ο πληθυσμός μίας ολόκληρης πόλης. Αποτέλεσμα είναι πολλές περιοχές να έχουν μετατραπεί σε γκέτο λαθρομεταναστών και οι πολίτες να αντιμετωπίζουν πρωτόγνωρες καταστάσεις. Το κέντρο της Αθήνας καταλήφθηκε από λαθρομετανάστες. 
Το ίδιο ισχύει και πολλές άλλες πόλεις μας. Τα ναρκωτικά πωλούνται μέρα μεσημέρι ακόμα και έξω από τα σχολεία, το παραεμπόριο διεξάγεται με θράσος στους κεντρικότερους δρόμους της αγοράς, μαγαζιά και επιχειρήσεις γίνονται απλησίαστα, χρεοκοπούν και κλείνουν, νοικοκυραίοι αναγκάζονται να αλλάξουν γειτονιά. Η εικόνα της Ελλάδας κακοποιείται βάναυσα. 
Πολλές γειτονιές έχουν μετατραπεί σε άβατο για τους φιλήσυχους πολίτες και σε παράδεισο για στυγνούς και αδίστακτους εγκληματίες που δεν διστάζουν ακόμα και να σκοτώσουν για λίγα ευρώ. Θυμίζω μόνο το έγκλημα της Πάρου και τη δολοφονία του Μανώλη Καντάρη. Δολοφονίες, ληστείες, ένοπλες εισβολές σε καταστήματα και σπίτια, βιασμοί, κλοπές έχουν γίνει καθημερινό φαινόμενο.
Πρόσφατα ποσοτικά και ποιοτικά στοιχεία δεν αφήνουν καμμιά αμφιβολία για τη δραματική έξαρση και την μετάλλαξη της εγκληματικότητας. Από τους δωδεκάμισι χιλιάδες κρατούμενους στα σωφρονιστικά καταστήματα της χώρας οι επτά χιλιάδες είναι αλλοδαποί. Το 60% των εγκλημάτων προέρχεται από το 1/10 του πληθυσμού. Υπάρχει ταυτόχρονα πρωτόγνωρη βιαιότητα που οφείλεται, πάντοτε κατά τους ειδικούς, στο διαφορετικό κοινωνικό, αξιακό και πολιτιστικό υπόβαθρο των χωρών προέλευσης όλων αυτών των εγκληματιών, στις οποίες η αξία της ανθρώπινης ζωής ουδεμία σχέση έχει με αυτά που θεωρούμε ως δεδομένα και αυτονόητα στην Ευρωπαϊκή Ήπειρο.
Μιλώντας για όλα αυτά αισθάνομαι την ανάγκη να επισημάνω την υποχρέωση έμπρακτης και ουσιαστικής στήριξης από την πολιτεία των ηρωικών αστυνομικών που δίνουν καθημερινά με αυταπάρνηση τη μάχη κατά του εγκλήματος κάτω από αντίξοες συνθήκες και μάλιστα, θέτοντας συχνά σε άμεσο κίνδυνο όχι μόνο τη σωματική τους ακεραιότητα, αλλά και την ίδια τους τη ζωή. Είναι γνωστό ότι οι αστυνομικοί έχουν ήδη υποστεί δραματικές περικοπές στις ούτως ή άλλως χαμηλές αποδοχές τους, με αποτέλεσμα πολλοί να ζουν πλέον κοντά ή ακόμα και κάτω από τα όρια της φτώχειας. 
Ασφαλώς και οι Έλληνες αστυνομικοί επιτελούν σε κάθε περίπτωση με ευσυνειδησία το καθήκον τους. Πώς μπορούν, όμως, να κρατήσουν υψηλό το ηθικό και το φρόνημά τους, όταν γνωρίζουν ότι οι οικογένειές τους στην κυριολεξία πένονται. 
Πέρα απ’ όλα αυτά, δημιουργήθηκε και μία ανεξέλεγκτη υγειονομική βόμβα εξαιτίας τόσο των ανύπαρκτων υγειονομικών ελέγχων στις χώρες καταγωγής των λαθρομεταναστών όσο και της περιφρόνησης ακόμα και των πιο στοιχειωδών κανόνων υγιεινής στους χώρους όπου κυριολεκτικά στοιβάζονται κατά την εδώ παραμονή τους. Αναμενόμενη συνέπεια της τριτοκοσμικής αυτής κατάστασης είναι και η αλματώδης αύξηση των κρουσμάτων AIDS, αλλά και η επανεμφάνιση μολυσματικών ασθενειών που είχαν κυριολεκτικά ξεχαστεί στη χώρα μας εδώ και πολλές δεκαετίες.
Ολοφάνερος είναι και ο ρόλος που διαδραματίζουν οι λαθρομετανάστες στον τομέα της μαύρης εργασίας και του παραεμπορίου, ο τζίρος του οποίου αγγίζει ετησίως τα 20 δισεκατομμύρια ευρώ στερώντας από το κράτος σημαντικά έσοδα και δίνοντας τη χαριστική βολή στο χειμαζόμενο από την κρίση νόμιμο εμπόριο.
Κυρίες και κύριοι συνάδελφοι, μια από τις χειρότερες μορφές κατάλυσης της δημοκρατίας είναι η στέρηση του αυτονόητου δικαιώματος ενός πολίτη να κυκλοφορεί ελεύθερος και ασφαλής. Όμως, εδώ και χρόνια η δημοκρατική μας ευαισθησία υπήρξε άκρως επιλεκτική. Ακούμε κραυγές για την υπεράσπιση παράνομων λαθρομεταναστών και ψιθύρους για την προστασία των Ελλήνων πολιτών. Βρεθήκαμε αντιμέτωποι με μία ιδεολογικοποιημένη προσέγγιση του ακανθώδους προβλήματος της λαθρομετανάστευσης, που το κατέστησε ταμπού, ενοχοποιώντας ως ρατσιστή, ξενόφοβο και ακροδεξιό οποιονδήποτε τολμούσε να πει τα αυτονόητα. Και σ’ αυτό βάζουμε τέλος.
Η πράξη νομοθετικού περιεχομένου που κυρώνουμε σήμερα για τα κέντρα κράτησης λαθρομεταναστών αποτελεί βήμα προς τη σωστή κατεύθυνση, όπως θετική είναι και η έναρξη των επιχειρήσεων «ΞΕΝΙΟΣ ΖΕΥΣ», οι οποίες ήδη έχουν φέρει απτά αποτελέσματα και θα πρέπει βεβαίως να έχουν και συνέπεια και διάρκεια.
Υπάρχουν ωστόσο πολλά ακόμα που δεσμευτήκαμε να κάνουμε και πιστεύω πως δεν θα αργήσουμε. Είναι πρώτα απ’ όλα επιτακτικά αναγκαία η άμεση κατάργηση του νόμου Ραγκούση, που λειτούργησε ως ένα ανεύθυνο προσκλητήριο μεταναστών προς ένα τεράστιο κοινό απελπισμένων ανθρώπων οι οποίοι θα έκαναν τα πάντα, προκειμένου να αποκτήσουν μέσω της εισόδου στη χώρα μας ένα ευρωπαϊκό διαβατήριο για μια καλύτερη ζωή. 
Βέβαια θα περίμενε κανείς από μια χώρα που εξαιτίας της γεωγραφικής της θέσης αποτελεί τη βασική πύλη εισόδου λαθρομεταναστών στην Ευρωπαϊκή Ένωση, συγκεντρώνοντας σχεδόν το 80% των παρανόμως εισερχομένων, ότι αυτή η χώρα θα θέσπιζε αν όχι τις αυστηρότερες, τουλάχιστον τις ίδιες προϋποθέσεις απονομής ιθαγένειας που ισχύουν στα λοιπά κράτη-μέλη.
Όμως ο νόμος Ραγκούση έπραξε ακριβώς το αντίθετο, απονέμοντας στους αλλοδαπούς την ελληνική ιθαγένεια με τις πιο ευνοϊκές προϋποθέσεις. Ήταν μία κίνηση ανεξήγητη, ιδιαίτερα με δεδομένες τις δεσμεύσεις μας από το Δουβλίνο ΙΙ περί επαναπροώθησης των λαθρομεταναστών στη χώρα πρώτης εισδοχής, δηλαδή στην Ελλάδα. Ήλθε επιτέλους η ώρα να αποδείξουμε προς κάθε κατεύθυνση, καταργώντας αυτό τον απαράδεκτο νόμο, ότι η χώρα μας δεν είναι ούτε «ξέφραγο αμπέλι» ούτε «παράδεισος» λαθρομεταναστών.
	Κάτι ακόμα: Πιστεύω ότι συμφωνούμε πως η Ελλάδα με την υπογραφή της συμφωνίας Δουβλίνο ΙΙ κατέληξε να είναι η «αποθήκη» των ανεπιθύμητων απ’ όλη την υπόλοιπη Ευρώπη. Μαζί, λοιπόν, με τον αγώνα για την έξοδο της χώρας από την κρίση, είναι ώρα να αναλάβουμε διπλωματική πρωτοβουλία ώστε μαζί με τους Ευρωπαίους εταίρους μας να προωθήσουμε κοινές λύσεις για τον επαναπατρισμό των παρανόμων μεταναστών στις χώρες προέλευσής τους. Οι συνεννοήσεις με τις κυβερνήσεις των χωρών όπως της Ισπανίας και της Πορτογαλίας που αντιμετωπίζουν αντίστοιχα προβλήματα είναι ανάγκη να προχωρήσουν άμεσα. 
Βεβαίως είναι θετικό το γεγονός ότι προχωρούν τα έργα προστασίας των συνόρων όπως αυτό με το φράχτη στον Έβρο που, όταν ολοκληρωθούν, θα έχουν κλείσει μια σημαντική πόρτα διόδου παρανόμων. Εξαιτίας όμως των γεγονότων της Συρίας αλλά και γενικότερα στη Μέση Ανατολή, υπάρχει ακόμα μεγαλύτερη ανάγκη αποτελεσματικότερης φύλαξης των θαλάσσιων συνόρων μας.
Λαμβάνονται ήδη σοβαρά μέτρα και είναι ανάγκη να στηριχθούν από την Ευρωπαϊκή Ένωση. Για το σκοπό αυτό εξάλλου, ταυτόχρονα με την κοινή ευρωπαϊκή πολιτική για τον επαναπατρισμό, είναι κοινωνικά και εθνικά ωφέλιμο να δώσουμε τη δυνατότητα παραμονής των ευρωπαϊκών δυνάμεων της FRONTEX στα ελληνικά σύνορα για να ενισχυθεί η φύλαξή τους, αλλά και να εδραιωθεί παντού η πεποίθηση ότι τα ελληνικά σύνορα είναι και σύνορα της Ευρώπης.
	(Στο σημείο αυτό την Προεδρική Έδρα καταλαμβάνει ο  Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
	Κυρίες και κύριοι συνάδελφοι, η προκλητική απουσία του κράτους ήταν αυτή που ευνόησε τα νοσηρά αυτά φαινόμενα, κάνοντας την ελληνική κοινωνία κυριολεκτικά να ασφυκτιά κάτω από τις δραματικές συνέπειες της μάστιγας της λαθρομετανάστευσης. Τώρα όμως ο κόμπος έχει φτάσει στο χτένι. Οι πολίτες ζητούν από την Κυβέρνηση το αυτονόητο, την εφαρμογή του νόμου. Ζητούν να φυλαχθούν τα σύνορα, να αυξηθούν οι περιπολίες στις γειτονιές, να παταχθεί το παραεμπόριο και να προστατευθεί η δημόσια υγεία. Ζητούν κοινές ευρωπαϊκές πρωτοβουλίες, ζητούν νέες δράσεις. Αρκετές θυσίες έχουμε ζητήσει από τους πολίτες. Υποχρέωσή μας είναι να τους προσφέρουμε επιτέλους τα αυτονόητα.
	Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
	ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
	Το λόγο έχει ο Βουλευτής της Νέας Δημοκρατίας κ. Ανδρέας Ψυχάρης.</ChairmanSpeech>
	<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε.
	Ο κ. Τσουκαλάς αναφέρθηκε στην ομιλία μου σήμερα στην επίκαιρη ερώτηση που κατέθεσα και είπε ότι η λαθρομετανάστευση και η εγκληματικότητα δεν συνδέονται. Λυπάμαι, αλλά συνδέονται άμεσα και αυτό δείχνουν τα στοιχεία που έχει το Υπουργείο Δημόσιας Τάξης και Προστασίας του Πολίτη. Μάλιστα υπάρχει υπερεκπροσώπηση λαθρομεταναστών στη «βαριά» εγκληματικότητα. Ως εκ τούτου, κύριε Υπουργέ, αυτό το νομοσχέδιο που συζητάμε σήμερα είναι καλό, αλλά δεν ολοκληρώνει το έργο μας. 
Όπως καταλήξαμε στη συζήτηση που κάναμε στην επίκαιρη ερώτηση λίγο νωρίτερα, υπάρχει άμεση ανάγκη για δημιουργία καινούργιου νομοθετικού πλαισίου. Να σας δώσω δύο παραδείγματα: Πρώτα απ’ όλα πρέπει να τροποποιήσουμε τον τρόπο εμπλοκής αστυνομικών. Πρέπει να μπορούν να αντιμετωπίσουν τα Καλάσνικοφ αλλά και τις μολότοφ με τρόπο λειτουργικό που να προστατεύει τους ίδιους τους αστυνομικούς. Είναι αδιανόητο οι αστυνομικοί να αντιμετωπίζουν και Καλάσνικοφ και μολότοφ με «δεμένα» χέρια. Ας δώσουμε λοιπόν εμείς οι Βουλευτές τη δυνατότητα στην Αστυνομία να κάνει το αυτονόητο, να μας προστατεύσει.
	Κύριε Υπουργέ, εφόσον υπήρχε αυτή η δέσμευση από την Κυβέρνηση και μ’ αυτήν κατεβήκαμε κιόλας και στις εκλογές, πρέπει να επισπεύσουμε ένα νομοθετικό πλαίσιο το οποίο επιτέλους να μας προστατεύει και από τις συμμορίες με τα καλάσνικοφ και από τους κουκουλοφόρους.
	Επειδή έγινε μια αναφορά και από τον εκπρόσωπο του ΚΚΕ αλλά και από τον εκπρόσωπο του ΣΥΡΙΖΑ για το Δουβλίνο ΙΙ, θα πω ότι πράγματι αυτή η συμφωνία δεν είναι τόσο καλή, αλλά πρέπει να κοιτάμε τα πράγματα με το νομικό πλαίσιο που έχουμε ως Ελλάδα, δηλαδή παροχή ταξιδιωτικών εγγράφων δύναται να γίνει μόνο σε Έλληνες πολίτες. Διαφορετικός τρόπος δεν υπάρχει. Αυτός είναι ο νόμος, έτσι είναι.
Να δώσουμε, λοιπόν, ελληνικά διαβατήρια ή ελληνικά ταξιδιωτικά έγγραφα σε κάποιον λαθρομετανάστη είναι αδιανόητο.
Η κ. Βαλαβάνη έκανε μια σύγκριση ανάμεσα στους Έλληνες μετανάστες και τους σημερινούς λαθρομετανάστες στην Ελλάδα. Να σημειώσω ότι επειδή, λόγω της καριέρας μου, έχω υπηρετήσει σε δύο γενικά προξενεία, τόσο στην Αμερική όσο και στη Γερμανία, με πολλούς μετανάστες, σας διαβεβαιώ ότι οι Έλληνες μετανάστες δεν πήγαν εκεί παράνομα. Πήγαν σεβόμενοι τους νόμους. Σεβάστηκαν απολύτως τους νόμους της χώρας και ουδέποτε διανοήθηκαν να αντιμετωπίσουν τους πολίτες με Καλάσνικωφ.
Ως εκ τούτου, από το Βήμα αυτό της Βουλής να γίνεται μια σύγκριση των Ελλήνων, που μόχθησαν σκληρά στο εξωτερικό, με λαθρομετανάστες που παραβαίνουν το νόμο, είναι τουλάχιστον άστοχο
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εμείς σας ευχαριστούμε.
Ο κ. Ιωάννης Κεφαλογιάννης έχει το λόγο για επτά λεπτά.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, το μεταναστευτικό ζήτημα στην Ελλάδα έχει λάβει πιεστικές διαστάσεις για τη χώρα μας. Από το 2006-2011 έχουν συλληφθεί, σύμφωνα με τα στοιχεία της Ελληνικής Αστυνομίας, περί τις εξακόσιες χιλιάδες παράνομους μετανάστες στη χώρα  μας. Σύμφωνα με τα στοιχεία της FRONTEX περί τριακόσιες πρόσφυγες την  ημέρα εντοπίζονται να περνούν τα ελληνικά σύνορα μέσω της Τουρκίας. 
Η χώρα μας έχει επανειλημμένα χαρακτηριστεί ως πύλη της Ευρώπης για την παράνομη μετανάστευση. Είναι γεγονός ότι μια χώρα των έντεκα εκατομμυρίων ανθρώπων δεν έχει τα μέσα να αντεπεξέλθει στις πιέσεις που ασκούν στην ελληνική κοινωνία και οικονομία οι παράνομοι λαθρομετανάστες. Για παράδειγμα το 2010 σύμφωνα με την FRONTEX εννέα στους δέκα μετανάστες που εισήλθαν παράνομα στην Ευρώπη εισήλθαν μέσω της Ελλάδας. 
Κυρίες και κύριοι συνάδελφοι, σε πρώτη φάση και προκειμένου να αντιμετωπίσουμε μια πρωτοφανή για τα ευρωπαϊκά δεδομένα πρόκληση θα πρέπει να δημιουργήσουμε τις κατάλληλες υποδομές και να ενισχύσουμε την υπηρεσιακή συνεργασία εντός και εκτός συνόρων. Η εικόνα της χώρας μας ως δήθεν κολαστήριο προσφύγων, όπως κάποιοι θέλουν να το παρουσιάζουν, σίγουρα δεν συνάδει με τις προθέσεις του ελληνικού κράτους ούτε της ελληνικής κοινωνίας, πολλώ δε μάλλον με την ελληνική πραγματικότητα. 
Επιπλέον, η ανεπάρκεια των εγκαταστάσεων πρώτης εισόδου και κράτησης αποτελούν ένα ακόμα κίνητρο, ίσως δε το ισχυρότερο, σύμφωνα με αξιωματούχους της FRONTEX, για άλλους μετανάστες να εισέλθουν στη χώρα μας ως πύλη εισόδου στην Ευρωπαϊκή Ένωση καθώς μετά τη σύλληψή τους οι λαθρομετανάστες συνήθως αφήνονται ελεύθεροι. 
Ο μόνος τρόπος για να εξασφαλίσουμε ότι τα κέντρα πρώτης υποδοχής και εγκαταστάσεων κράτησης παράνομων μεταναστών θα αποφέρουν τα επιθυμητά αποτελέσματα και μάλιστα άμεσα είναι η εύρυθμη λειτουργία τους, η οποία όμως απαιτεί γρήγορες αποφάσεις και συνεργασία ανάμεσα στους αρμόδιους φορείς και υπηρεσίες για τη διάθεση των κατάλληλων πόρων. Η πρόταση για τη δυνατότητα σύναψης συμβάσεων με τη διαδικασία διαπραγμάτευσης χωρίς τη δημοσίευση προκήρυξης για θέματα σίτισης, στέγασης, υγιεινής, φύλαξης και επαναπατρισμού μπορεί να λειτουργήσει θετικά εξοικονομώντας χρόνο στις αρμόδιες υπηρεσίες. Στόχος μας είναι εξάλλου η σωστή λειτουργία των κέντρων πρώτης υποδοχής και εγκαταστάσεων κράτησης. 
Σε μια δύσκολη όμως για την ελληνική κοινωνία και οικονομία στιγμή οι ταχείς μεν, απαραίτητες δε, διαδικασίες μπορούν το λιγότερο να παρερμηνευθούν καθώς οφείλουμε στον ελληνικό λαό να είμαστε πολύ προσεκτικοί στον τρόπο διαχείρισης των χρημάτων από τους φορολογούμενους. Πρέπει, λοιπόν, να βρούμε μια χρυσή τομή ανάμεσα στην ταχύτητα και τη διαφάνεια των διαδικασιών, θεσμοθετώντας τρόπους επιτήρησης των όποιων επιλογών κάνουν τελικά οι αρμόδιοι φορείς και υπηρεσίες. 
Κυρίες και κύριοι συνάδελφοι, ουδέποτε η Ελλάδα επιδίωξε να απορρίψει τις ανθρωπιστικές της ευθύνες απέναντι στους συνανθρώπους μας, αλλά εκείνο που γίνεται ολοένα και δυσκολότερο να εξηγήσουμε στους Έλληνες πολίτες είναι γιατί μεσούσης μιας πρωτοφανούς κρίσης θα πρέπει η χώρα μας να αναλάβει το επιπρόσθετο οικονομικό βάρος υποδοχής και φιλοξενίας παρανόμων μεταναστών που στόχο έχουν τη μετάβασή τους σε άλλη χώρα της Ένωσης. 
Προκειμένου να είμαστε συνεπείς και προς τις διεθνείς και κοινοτικές υποχρεώσεις μας οφείλουμε να αναγνωρίσουμε πως η εύρυθμη λειτουργία των κέντρων πρώτης υποδοχής και εγκαταστάσεων κράτησης αποτελεί ένα σημαντικό πρώτο βήμα για την ανάσχεση ενός πρωτοφανούς κοινωνικού και εθνικού φαινομένου εισροής μεταναστών. 
Παρά τις προθέσεις μας, όμως, όταν καλούμαστε να χειριστούμε μόνοι μας αυτόν τον εξαιρετικά υψηλό αριθμό μη νομίμων εισερχομένων αλλοδαπών, ούτε τα μέσα μας ούτε και οι πόροι μας είναι ανεξάντλητοι.
Για το λόγο αυτόν ακριβώς οφείλουμε να βρούμε τρόπους που θα επιφέρουν μία μακροχρόνια και μόνιμη λύση, αξιοποιώντας κάθε διαθέσιμο πόρο και μέσο που ήδη έχουμε στην κατοχή μας.
Για να καταστεί ξανά η Ελλάδα μία χώρα ασφαλής, πρέπει, πέρα από τις επιχειρησιακές δράσεις, να αναδιαμορφωθεί το θεσμικό πλαίσιο, έτσι ώστε οι όποιες διαδικασίες να γίνονται άμεσα και χωρίς καθυστερήσεις.
Οφείλουμε να αξιοποιήσουμε κάθε διαθέσιμο πόρο και να διεκδικήσουμε ακόμη περισσότερους, ενώ παράλληλα πρέπει να ληφθούν συγκεκριμένα μέτρα για τον αποτελεσματικότερο έλεγχο των συνόρων, αλλά και για την πάταξη του παραεμπορίου και της μαύρης εργασίας των μεταναστών.
Σε ευρωπαϊκό επίπεδο πρέπει να ασκήσουμε πιέσεις για την επίλυση του προβλήματος της λαθρομετανάστευσης συνολικά και να διεκδικήσουμε μέσω των ευρωπαϊκών οργάνων από τα κράτη – μέλη της ενδοχώρας της Ευρωπαϊκής Ένωσης, να επιδείξουν την αλληλεγγύη τους προς τα κράτη – μέλη που συνιστούν το γεωγραφικό σύνολο της Ένωσης, αναζητώντας τη δημιουργία ενός κοινού μετώπου των χωρών του Νότου.
Επιπλέον, θα πρέπει να βρούμε και να προτείνουμε τρόπους για την ενίσχυση των υποδομών της FRONTEX και να διευκολύνουμε τη διυπηρεσιακή επικοινωνία και συνεργασία.
Τέλος, κυρίες και κύριοι συνάδελφοι, πρέπει να ασκήσουμε ακόμα ισχυρότερες διπλωματικές πιέσεις προς την Τουρκία, η οποία με την απρόθυμη και περιορισμένη συνεργασία της καθιστά το πρόβλημα της παράνομης μετανάστευσης στην Ελλάδα ακόμα μεγαλύτερο.
Ενδεικτικά θα αναφέρω ότι από τα εκατόν ογδόντα χιλιάδες αιτήματα επιστροφών που κατέθεσε η Ελλάδα στην Τουρκία, η γειτονική χώρα αποδέχθηκε μόνο τα έντεκα χιλιάδες, ενώ τελικά ολοκληρώθηκαν μόνο τα τρεις χιλιάδες.
Για όλα τα παραπάνω, προτείνω, βέβαια, την υπερψήφιση του νομοσχεδίου.
Σας ευχαριστώ για την προσοχή που μου δείξατε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Λάζαρος Τσαβδαρίδης έχει το λόγο για επτά λεπτά.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κύριε Πρόεδρε, κυρίες και κύριοι συνάδελφοι, κάποτε οι φοιτητές ενός γερμανικού πανεπιστημίου απευθυνόμενοι στον περίφημο Γερμανό φιλόσοφο Γκέοργκ Χέγκελ του είπαν: «Κύριε καθηγητά, αυτά που λέτε δεν έχουν καμμία σχέση με την πραγματικότητα.» Και τότε αυτός τους απάντησε: «Ε, τότε, τόσο το χειρότερο για την πραγματικότητα».
Αυτή η χαρακτηριστική στιχομυθία έχω την πεποίθηση ότι καθρεφτίζει απόλυτα τη δομική αναντιστοιχία που υπάρχει ανάμεσα στην κοινή λογική και στα ουτοπικά ευχολόγια της Αξιωματικής Αντιπολίτευσης, που με τόση ευκολία αναγορεύονται από την ίδια σε δήθεν υπεύθυνες και αξιόπιστες πολιτικές θέσεις. 
Ξεχνάει, φαίνεται, ο ΣΥΡΙΖΑ ότι το μέγεθος της αποφασιστικότητας και της ευθύνης, με την οποία οφείλει η πολιτεία να αντιμετωπίζει καθημερινά όλα τα μείζονα προβλήματα που εμποδίζουν τη χώρα μας να βρει ξανά το δρόμο της ανάπτυξης, της ασφάλειας και της αρμονίας, περνάει αφ’ενός μέσα από την ψύχραιμη και ρεαλιστική ερμηνεία των προβλημάτων που την ταλανίζουν και αφ’ετέρου μέσα από τη δυναμική επίλυσή τους με όρους απόλυτα εφικτούς και πρακτικά υλοποιήσιμους.
Σήμερα καλούμαστε να επιλύσουμε με νόμο ένα από τα κομβικότερα προβλήματα αυτής της μορφής για τη σύγχρονη κοινωνία μας. Καλούμαστε να ρυθμίσουμε ζητήματα που αφορούν στα κέντρα πρώτης υποδοχής και στις εγκαταστάσεις κράτησης των παράνομα διαμενόντων στη χώρα αλλοδαπών και του τρόπου φύλαξης αυτών.
Είναι πασίδηλο ότι το ζήτημα της αποτελεσματικής αντιμετώπισης του όγκου των λαθρομεταναστών που εισέρχονται και διαμένουν στη χώρα μας, δεν είναι απλά μία αναγκαιότητα για τους Έλληνες πολίτες. Είναι μία καθολική απαίτηση της ελληνικής κοινωνίας να αποτινάξει οριστικά το φόβο, την ανασφάλεια, την αβεβαιότητα και την καχυποψία, που έχει μεταλλάξει το φιλήσυχο και φιλόξενο, μέχρι πριν λίγα χρόνια, DNA της, εξαιτίας κυρίως των λαθών και των παραλείψεων της πολιτείας στο χειρισμό του ζητήματος της λαθρομετανάστευσης που επέτρεψε το μαζικό και ανεξέλεγκτο στοίβαγμα των ανθρώπων αυτών στα κέντρα της πρωτεύουσας και των άλλων μεγάλων πόλεων της χώρας.
Είναι ακριβώς αυτά τα αποτελέσματα που έκαναν οι λανθασμένοι χειρισμοί και εκτόξευσαν την εγκληματικότητα, που έπληξαν τη δημόσια υγεία, που ανέπτυξαν το παραεμπόριο, που κυοφόρησαν σοβαρές αντιδράσεις και διαμάχες, που αλλοίωσαν δραματικά την κοινωνική συνοχή.
Αυτή την άναρχη κατάσταση που προσβάλλει κάθε έννοια ευνομούμενης, οργανωμένης και σύγχρονης κοινωνίας, η νέα διακυβέρνηση είναι αποφασισμένη να την εξαλείψει οριστικά, χωρίς να υπολογίζει το πολιτικό κόστος, χωρίς να κάνει εκπτώσεις, χωρίς να φοβάται να πάρει αποφάσεις ουσίας, χωρίς να λυγίζει μπροστά στο δίκαιο, το αναγκαίο και το αυτονόητο.
Είναι απαραίτητο ο Έλληνας πολίτης να αισθανθεί ότι έχει ξανά δίπλα του μία κυβέρνηση που μπορεί να ξεχωρίζει το εφικτό από το ευκταίο.
Εισάγοντας προς ψήφιση το παρόν σχέδιο νόμου η νέα διακυβέρνηση πράττει αυτό ακριβώς.
Ξεπερνώντας χρόνιες αγκυλώσεις και αβελτηρίες, το παρόν νομοσχέδιο προχωράει ταχύτατα στην οργάνωση των απαραίτητων εκείνων δομών φιλοξενίας των παρανόμων αλλοδαπών τρίτων χωρών σε χώρους που παρέχουν όλα τα εχέγγυα της ομαλής τους διαβίωσης. Το νομοσχέδιο, επίσης, προβλέπει την κατάλληλη εκπαίδευση προσωπικού ιδιωτικών επιχειρήσεων παροχής υπηρεσιών ασφαλείας, που θα διατίθενται για τη φύλαξή τους. Επιπρόσθετα, το νομοσχέδιο συμπληρώνει και βελτιώνει τις διατάξεις που αφορούν θέματα σύναψης συμβάσεων για τη στέγαση, τη σίτιση, την υγιεινή και τις επιστροφές των συγκεκριμένων υπηκόων στις χώρες από τις οποίες προέρχονται, έτσι ώστε αυτές οι διατάξεις να αφορούν πλέον το σύνολο των δομών φιλοξενίας. Τέλος, το νομοσχέδιο ρυθμίζει επιμέρους θέματα συνεργασίας και συντονισμού του Υπουργείου Δημόσιας Τάξης με το Λιμενικό Σώμα και την Ελληνική Ακτοφυλακή.
Απέναντι σε αυτήν την υπεύθυνη πολιτική, που στοχεύει στο σταδιακό νοικοκύρεμα του χάους που ενδημούσε στη μεταναστευτική πολιτική της χώρας μας, η Αξιωματική Αντιπολίτευση εθελοτυφλεί, αντιτάσσοντας ουτοπικές προτάσεις, αναχρονιστικές πεπατημένες και αδιέξοδες πολιτικές θέσεις. 
Πώς, άραγε, μπορεί να ισχυρίζεται ο ΣΥΡΙΖΑ ότι θα εγγυηθεί την κοινωνική ομαλότητα και συνοχή, όταν την ίδια στιγμή στο πρόγραμμά του υπόσχεται κατ’ ουσίαν -ανάμεσα σε άλλα πολλά- να κάνει τη χώρα μαγνήτη λαθρομεταναστών, νομιμοποιώντας τους παράνομους μετανάστες, αποποινικοποιώντας την παράνομη είσοδό τους και μοιράζοντάς τους ακόμα και επιδόματα ανεργίας; 
Πώς, άραγε, αυτή η παγκοσμίως πρωτότυπη πρόταση ενός πολιτικού σχηματισμού, που φιλοδοξεί να κυβερνήσει τον τόπο, μπορεί να υπηρετήσει τη χώρα και τους πολίτες της την ίδια στιγμή που μιλάει για διάλυση της Αστυνομίας και υποστηρίζει την άρνηση της στράτευσης;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Για ποια διάλυση της Αστυνομίας μιλάτε;</Speech> 
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Ας έρθουν οι αγαπητοί συνάδελφοι του ΣΥΡΙΖΑ να εξηγήσουν τις καινοτόμες προτάσεις τους στο Νομό Ημαθίας, το νομό από όπου προέρχομαι, οι κάτοικοι του οποίου ενώ αγκάλιασαν και ενέταξαν …</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ποιος μίλησε για διάλυση της Αστυνομίας;</Speech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Γιατί ενοχλείστε, κύριε Βούτση;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Έτσι για πλάκα λέτε για διάλυση της Αστυνομίας;</Speech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Ξεχάσατε αυτά που λέγατε προεκλογικά; Εσείς τα λέγατε για πλάκα προεκλογικά. Και όταν καταλάβατε το ολίσθημα, στο οποίο περιήλθατε, το διορθώσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Βούτση, σας παρακαλώ.</ChairmanSpeech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, να κρατήσουμε ένα επίπεδο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε συνάδελφε, το κρατάμε το επίπεδο. Αφήστε, όμως, τον κύριο συνάδελφο να ολοκληρώσει.</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κύριε Πρόεδρε, κρατήστε το χρόνο, σας παρακαλώ.
Ας έρθουν, λοιπόν, οι αγαπητοί συνάδελφοι του ΣΥΡΙΖΑ να εξηγήσουν τις καινοτόμες προτάσεις τους στο Νομό Ημαθίας από τον οποίο προέρχομαι, οι κάτοικοι του οποίου ενώ αγκάλιασαν διαχρονικά και ενέταξαν επαγγελματικά και κοινωνικά στους κόλπους τους το νόμιμο μετανάστη, το μετανάστη του μόχθου, το μετανάστη της νοικοκυροσύνης, σήμερα έρχονται αντιμέτωποι ολοένα και εντονότερα με το πρόσωπο της παράνομης μετανάστευσης και των γκρίζων συνεπειών που αυτή επιφέρει. Δικαιολογημένα οι κάτοικοι αυτοί αισθάνονται ανοχύρωτοι και δικαιολογημένα αγανακτούν. Δικαιολογημένα απαιτούν από την Κυβέρνηση λύσεις άμεσες και λειτουργικές.
Μπροστά σε αυτήν την απαίτηση, αγαπητοί συνάδελφοι της Αξιωματικής Αντιπολίτευσης, οφείλω να σταθώ -και θα σταθώ- και συμπαραστάτης και αλληλέγγυος.
Κύριε Πρόεδρε, κυρίες και κύριοι συνάδελφοι, «αντί να δίνεις καλές συμβουλές, δώσε το καλό παράδειγμα» λέει ο σοφός λαός μας. Με αυτά τα λόγια για οδηγό οφείλει πλέον να προχωρήσει η πολιτική ζωή του τόπου, αφήνοντας στην άκρη τα μισόλογα, τα ημίμετρα και τις αναποφασιστικότητες. 
Η νέα διακυβέρνηση δεν πρόκειται να αφήσει τη χώρα να γίνει ξέφραγο αμπέλι στο όνομα του οποιουδήποτε διαστρεβλωμένου μοντερνισμού, που βαπτίζει το «μπάτε σκύλοι αλέστε» σε χαρακτηριστικό γνώρισμα –δήθεν- μιας φιλόξενης κοινωνίας. Η νέα διακυβέρνηση θα αγωνιστεί, όπως αγωνίζεται, με κάθε τρόπο για να επαναφέρει το αίσθημα της νομιμότητας, της ασφάλειας και της κοινωνικής γαλήνης στους κόλπους της ελληνικής κοινωνίας.
Κύριε Υπουργέ, θα περάσει αυτή η Κυβέρνηση προς πάσα κατεύθυνση το μήνυμα ότι ο Ξένιος Δίας στην πατρίδα μας έχει και όρια και κριτήρια αλλά και αντοχές. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε.
Το λόγο έχει ο κ. Χαράλαμπος-Σταύρος Κοντονής για επτά λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Ο προηγούμενος ομιλητής ξεκίνησε την τοποθέτησή του, σχετικά με την πραγματικότητα και με το τι είναι κακό γι΄ αυτή. Εγώ θα ξεκινήσω τη δική μου τοποθέτηση με κάτι που είχε πει ο μεγάλος μαθηματικός και φιλόσοφος Μπέρτραντ Ράσελ, ο οποίος είχε κάτι πάρα πολύ απλό: «Το κακό στην εποχή που ζούμε είναι ότι οι ηλίθιοι και οι φανατικοί είναι σίγουροι και βέβαιοι για όλα. Οι ευφυείς και οι έξυπνοι αμφιβάλλουν και αμφισβητούν τα πάντα». Εμείς στην Αριστερά θα συνεχίσουμε να αμφισβητούμε και να αμφιβάλλουμε για τα πάντα.
Κύριοι συνάδελφοι, πιστεύουμε απ’ όσα ακούσαμε σήμερα ότι οι Βουλευτές της Νέας Δημοκρατίας βρίσκονται σε μία πλήρη και απόλυτη σύγχυση.
Πρώτα από όλα, διότι μπερδεύουν τα κέντρα κράτησης με τα κέντρα φιλοξενίας και τα κέντρα υποδοχής. Το πρώτο και βασικότερο είναι αυτό. Δεν μπορώ να καταλάβω πώς πράγματα, τα οποία είναι απολύτως διασαφηνισμένα στο ν.3709/2011, σήμερα μπαίνουν στο ίδιο τσουβάλι και με αυτόν τον τρόπο όλα ανακατεύονται και παρουσιάζονται σαν ένα.
Δεύτερον, κύριοι συνάδελφοι, δίνετε συγχαρητήρια στην Κυβέρνηση και μάλιστα στον Πρωθυπουργό για αυτήν την πράξη νομοθετικού περιεχομένου, όταν οι πάντες σας είχαμε πει -και Βουλευτές της Νέας Δημοκρατίας- ότι αυτή η πράξη νομοθετικού περιεχομένου είναι ένα νομοθετικό κατασκεύασμα απαράδεκτο, διότι πρώτα και κύρια είναι αντισυνταγματικό, αφού κατά κύριο λόγο δεν υφίστατο κατά το χρόνο τον οποίο θεσπίστηκε το στοιχείο του κατεπείγοντος. Αυτό σας το είχε πει πρώτος και καλύτερος ο κ. Παυλόπουλος.
Δεύτερον –και γι’ αυτό είναι ακόμα μεγαλύτερη η έκπληξή μας- δίνετε συγχαρητήρια στην Κυβέρνηση για ένα νομοθέτημα του κ. Χρυσοχοΐδη, ο οποίος το είχε φέρει παραμονές των εκλογών για ψηφοθηρικούς λόγους. Και αυτό σας το έχουν πει συνάδελφοί σας στη Νέα Δημοκρατία.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Όχι για το νομοσχέδιο.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Για την πράξη νομοθετικού περιεχομένου, την οποία φέρνετε σήμερα προς κύρωση. Δηλαδή, δίνετε και συγχαρητήρια στην Κυβέρνηση γι’ αυτό το αίσχος, που ήταν η πράξη νομοθετικού περιεχομένου! 
Επομένως, κύριοι συνάδελφοι, ευλόγως και επαρκώς αιτιολογημένα εμείς δεν μπορούμε να ψηφίσουμε αυτήν την κύρωση, γιατί στηρίζεται σε μία πράξη νομοθετικού περιεχομένου, η οποία ήταν αντισυνταγματική και ήρθε για να εξυπηρετήσει το συγκεκριμένο Υπουργό και τις ανάγκες του στη Β’ Αθηνών. Είναι ένα νομοθέτημα νομικά και ηθικά απαράδεκτο. Γι’ αυτό και δεν το ψηφίζουμε.
Κυρίες και κύριοι, έγινε πολύ μεγάλη κουβέντα σήμερα για το μεταναστευτικό. Οι πάντες καταλαβαίνουν -και συμφωνώ με αυτά που είπε ο κ. Κακλαμάνης- πώς διογκώθηκε το πρόβλημα και πώς ήρθε ένας μεγάλος αριθμός μεταναστών στην Ελλάδα. 
Πριν από τους Ολυμπιακούς Αγώνες της Αθήνας, είχαμε τους Χειμερινούς Αγώνες που έγιναν στην Αμερική. Και αυτοί οι Ολυμπιακοί Αγώνες έγιναν από τους παράνομους μετανάστες του Μεξικού. 
Η ελληνική ιθύνουσα τάξη, οι μεγαλοεργολάβοι και όλοι αυτοί, οι οποίοι τσέπωσαν εκατομμύρια εκατομμυρίων, τα οποία σήμερα καλείται ο ελληνικός λαός να αποπληρώσει μέσα απ’ αυτό το δυσβάσταχτο και επαχθές δημόσιο χρέος που δημιούργησαν αυτοί οι κύριοι με την ανοχή των κυβερνήσεων, είχαν την τεχνογνωσία. Δέχθηκαν αυτούς τους ανθρώπους, τους οποίους, όπως πολύ σωστά είπε ο κ. Κακλαμάνης, μετά τους εγκατέλειψαν στο έλεος του θεού. 
Εκτός, όμως, απ’ αυτούς που τους εκμεταλλεύτηκαν, υπάρχουν και πολιτικές ευθύνες. Ποιες ήταν οι κυβερνήσεις τότε; ΠΑΣΟΚ και Νέα Δημοκρατία. Αυτές είναι οι πολιτικές ευθύνες, για τις οποίες κανείς από εσάς δεν λέει απολύτως τίποτε.
Για να συνεχίσουμε, ας δούμε αυτοί οι άνθρωποι πώς έρχονται και γιατί φεύγουν από τις πατρίδες τους. Έχουν κανένα λόγο να θαλασσοπνίγονται και να ξεριζώνονται; Είναι οι ιμπεριαλιστικοί πόλεμοι, είναι η φτώχεια και η δυστυχία, είναι οι κλιματικές αλλαγές που τους σπρώχνουν προς τα δυτικά. 
Για όλα αυτά τα πράγματα εσείς κλείνετε τα μάτια. Ένα πρόβλημα, που προκύπτει μέσα από την παγκοσμιοποίηση και τους ιμπεριαλιστικούς πολέμους, εσείς το εντοπίζετε ως ένα πρόβλημα εθνικό, το οποίο θα λύσουμε μεταξύ μας εδώ και τελείωσε. Όμως, αυτό το πρόβλημα δεν είναι εθνικό. Είναι ένα παγκόσμιο πρόβλημα και κυρίως ευρωπαϊκό πρόβλημα, το οποίο πρέπει να αντιμετωπίσουμε και να θέσουμε και τους εταίρους μας στην Ευρωπαϊκή Ένωση ενώπιόν του. 
Αντί για όλα αυτά, τι γίνεται; Έχουμε σε ισχύ τη Συνθήκη Δουβλίνο II, η οποία επιβάλλει στην Ελλάδα αυτήν την απαράδεκτη κατάσταση. Αμφισβητήθηκε, κύριοι συνάδελφοι, από καμμία κυβέρνηση η οποία μέχρι τώρα διαχειρίστηκε τις τύχες του ελληνικού λαού, απ’ όταν ψηφίστηκε αυτή η συνθήκη, το περιεχόμενό της;
Επιχειρήθηκε από καμμία κυβέρνηση είτε του ΠΑΣΟΚ είτε της Νέας Δημοκρατίας η αλλαγή αυτού του νομικού πλαισίου; Προς ποίους, λοιπόν, κάνετε σήμερα υποδείξεις και παραινέσεις; Πρώτα απ&apos; όλα, θα έπρεπε να τις κάνετε προς την Κυβέρνηση, η οποία νομοθετεί και η οποία παίρνει μέτρα.
Το δεύτερο που ήθελα να πω πάνω σ’ αυτό είναι ότι εμφανίζονται εδώ διάφοροι, οι οποίοι έχουν διαχρονικά μία εχθρική σχέση με τους μετανάστες, τους πρόσφυγες και όλους τους δυστυχισμένους, οι οποίοι μετακινούνται και οι οποίοι λένε «απέλαση». Αυτό είναι απαράδεκτο, είναι λαϊκίστικο και είναι μία στάση ανεύθυνη. Διότι για να γίνει η απέλαση πρέπει να υπάρχει ο άλλος, το κράτος που θα δεχθεί τον πολίτη, τον οποίο η Ελληνική Δημοκρατία απελαύνει. Αυτό, λοιπόν, αν δεν γίνεται, αν δεν υπάρχει ο άλλος, αν τον άλλον δεν μπορούμε να τον προσδιορίσουμε, αν το δεύτερο κράτος δεν αναγνωρίζει ότι αυτός είναι πολίτης του, πώς θα γίνει όλη αυτή η διαδικασία; Και εδώ ακριβώς, κύριοι συνάδελφοι και κύριε Υπουργέ, εμφανίζονται και οι αδυναμίες αυτής της πράξης νομοθετικού περιεχομένου, που βεβαίως δεν είναι πνευματικό σας παιδί, αλλά μας τη φέρνετε προς κύρωση.
 Σας έχουν πει οι πάντες και κυρίως η Επιτροπή των Δικαιωμάτων του Ανθρώπου, η Εθνική Επιτροπή, που είναι κρατικό όργανο και συμβουλεύει την Κυβέρνηση και τον Πρόεδρο της Δημοκρατίας ότι υπάρχει σοβαρό ζήτημα με όλο αυτό το νομοθέτημα. Πρώτα απ&apos; όλα, γιατί είναι το τελευταίο στάδιο. Δεν έχετε δημιουργήσει ούτε τα κέντρα υποδοχής, ούτε τα κέντρα φιλοξενίας και δημιουργείτε το τρίτο που προβλέπεται στο νόμο, τα κέντρα κράτησης. Σ’ αυτά τα κέντρα κράτησης δεν μπορεί να συναθροίζονται όλοι, παιδιά, ενήλικοι μετανάστες, πολιτικοί πρόσφυγες, άνθρωποι που έχουν ανάγκη ιατροφαρμακευτική περίθαλψη.
Σας έχουν πει, επίσης, ότι υπάρχει σοβαρό ζήτημα συνταγματικότητας σχετικά με τη φρούρηση και τους ιδιωτικούς αστυνομικούς, τους οποίους εσείς θέλετε να προσλάβετε και σας υποβάλω για τρίτη φορά την ερώτηση. Θα οπλοφορούν αυτοί οι άνθρωποι, οι ιδιωτικοί αστυνομικοί; 
Βλέπετε, λοιπόν, κύριοι Βουλευτές, ότι το παρόν νομοσχέδιο το οποίο κυρώνει μία αντισυνταγματική και μία ανήθικη στην ουσία πράξη νομοθετικού περιεχομένου, η οποία ήλθε παραμονές των εκλογών για να εξυπηρετήσει τον κ. Χρυσοχοΐδη για τις σκοπιμότητές του στην εκλογική του περιφέρεια, δεν μπορεί να ψηφιστεί από την Αριστερά. Αλλά και ως νομοθέτημα έχει δεκάδες αδυναμίες. Είναι ένα νομοθέτημα, το οποίο θίγει τον πολιτικό μας πολιτισμό. Δεν λύνει κανένα πρόβλημα, αντιθέτως τα προβλήματα θα παραμείνουν και θα οξυνθούν και θα το δείτε οσονούπω αυτό το πράγμα.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Κωνσταντίνος Κουτσογιαννακόπουλος για επτά λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Οι συντάκτες του Κανονισμού προφανώς είχαν υπ’όψιν τους σοφά πράγματα, όταν έλεγαν πως αν δεν δικαιούμαστε πάνω από επτά λεπτά, τότε μιλάμε από τη θέση μας. Μάλλον μετρούσαν και το χρόνο που χάνουμε για να έλθουμε από εκεί εδώ.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα σας τον δώσουμε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Κοιτάξτε, εδώ μέσα παρατυπούμε συστηματικά και συλλήβδην, ακόμα και σ’ αυτό. Ερχόμαστε να μιλήσουμε από το Βήμα, όταν ο Κανονισμός λέει πως όταν δεν δικαιούμαστε πάνω από επτά λεπτά, μιλάμε από τη θέση μας.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Αλλά εσείς…</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Ακριβώς γι’ αυτό το έκανα, για να το δείξω.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Και γι’ αυτό το ρώτησα.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Και υπάρχουν κι άλλα που λέει αυτό το άρθρο. Δεν είναι, λοιπόν, τυχαίο, όταν εμείς εδώ μέσα ή δεν μιλάμε γι’ αυτά που πρέπει και μιλάμε για άλλα ή δεν τηρούμε τα στοιχειώδη, να έχουμε την αξίωση και την απαίτηση μια κοινωνία να συμπεριφέρεται διαφορετικά. Γι’ αυτό μετά από πολύ μακρά απραξία, μετά από τεράστια περίοδο ανοχής σε απίστευτες χαλαρότητες και συμπεριφορές, όταν ερχόμαστε να αντιμετωπίσουμε το κατά φύσιν ζητούμενο, έχουμε τρομακτικές δυσκολίες. Και βεβαίως υπάρχουν συγχύσεις, αλλά οι συγχύσεις δεν βρίσκονται από εδώ -ας μου επιτραπεί να πω- οι συγχύσεις βρίσκονται αλλού και είναι από εκεί. Διότι το θέμα που συζητάμε σήμερα εδώ ήρθε με αφορμή, ναι, την πρωτοβουλία του κ. Χρυσοχοΐδη. Δεν ξέρω πού απέβλεπε ο κ. Χρυσοχοΐδης ούτε με ενδιαφέρει. Το αντιμετωπίσαμε τότε στα περιφερειακά συμβούλια όταν ήλθε να εκφραστεί η γνώμη.
Και περίμενα, λοιπόν, τότε από τους εκπροσώπους όλων εκείνων που τα προηγούμενα χρόνια κορυβαντιούσαν ασελγώντας και εκμεταλλευόμενοι την πελατεία που τους έδινε το συγκεκριμένο θέμα, διαφορετικού είδους για τον καθένα, άλλη πελατεία έχει η Χρυσή Αυγή από αυτό το θέμα, άλλη πελατεία η Αριστερά, όπως εκφράζεται, από αυτό το θέμα, να πάρουν επιτέλους αποφάσεις. Και αυτό είναι που ενοχλεί τώρα, που βρέθηκε μια κυβέρνηση, που βρέθηκε ένας Υπουργός. Και περίμενα όχι μόνο να πάρουν αποφάσεις, γιατί το θέμα το είχε ξεκινήσει, να θυμίσω, παλαιότερα η Νέα Δημοκρατία με Υπουργό τον Προκόπη Παυλόπουλο αλλά αυτό το έχουμε ξεχάσει. Τότε είχαμε πάλι περίπου τα ίδια.
Τώρα, όμως, για πρώτη φορά, μια κυβέρνηση αποφασίζει να υλοποιήσει πράγματα και να τα υλοποιήσει αποφασιστικά και καθόμαστε εδώ διυλίζοντας το εάν και πότε θα παύσουν ή δεν θα παύσουν οι καπιταλιστικοί πόλεμοι, όπως αυτοί προκαλούνται και μέχρι πότε εμείς θα αφήσουμε σε αυτόν τον τόπο όλα αυτά τα φύλα των ανθρωπιστικώς συμπαθεστάτων ανθρώπων να στοιβάζονται, όπως έλεγε η Αριστερά, στα ανήλιαγα υπόγεια και ημιυπόγεια, να είναι φορείς λοιμωδών νόσων, να είναι αντικείμενα σεξουαλικής εκμεταλλεύσεως, να είναι αντικείμενα εργασιακής εκμεταλλεύσεως. 
Και όταν έρχεται η πολιτεία, αφ’ενός μεν να τους απογράψει διά της συλλήψεως, διότι περί αυτού πρόκειται, αρχίζουν οι αντιδράσεις. Τους παρέχει χώρους φιλοξενίας. Δεν με ενδιαφέρει αν τους πείτε χώρους φιλοξενίας, κρατήσεως ή όπως θέλετε πείτε τους, αλλά δεν θα βασανίζονται εκεί, δεν θα υπάρχουν εκεί βασανιστές που θα δέρνουν. Όχι, και το ξέρετε πολύ καλά και το ξέρουμε όλοι. Αλλά συνηθίζουμε να υποχρεωνόμαστε σε αυτήν τη χώρα και αυτό μας έχει καταστρέψει. 
Κύριε Υπουργέ, είναι χρυσή η συγκυρία που υπάρχει αυτή η Κυβέρνηση και είστε εσείς Υπουργός και το πάτε όπως το πάτε. Είναι η στιγμή κατά την οποία επιτέλους θα επανέλθει ο νόμος, η φύσις των νόμων -γιατί οι νόμοι πρέπει να λειτουργούν κατά τη φύση των πραγμάτων, και όχι κατά αντίστροφον ροήν- ούτως ώστε αυτός ο τόπος να αρχίσει να νοικοκυρεύεται. Ένας από τους βασικούς πυλώνες νοικοκυρέματος αυτού του τόπου είναι το Υπουργείο σας και εσείς προσωπικά, διότι καλοί οι θεσμοί, αλλά μέσα από τα πρόσωπα λειτουργούν. 
Μη δειλιάσετε. Μην ακούτε τις μιζέριες. Θα ξεκαθαρίσουμε μια και καλή σε αυτόν τον τόπο τους μύθους. Ας μας πει ο κ. Κασιδιάρης, επί παραδείγματι, αν έχει κανένα μηχανισμό απογραφής των λαθρομεταναστών, όπως λέει, και τους έχει αναβιβάσει σε δύο εκατομμύρια; Προσέξτε τι κάνει η σπέκουλα. Προσέξτε τι κάνει η μαύρη προπαγάνδα. Λέει ότι υπάρχουν δύο εκατομμύρια λαθρομετανάστες. Πού είναι, ρε παιδιά; Πού χαθήκαν όλοι αυτοί οι άνθρωποι μετά την πρώτη επιχείρηση; 
Εγκαταβιώ εις την, όπως συνηθίζω να τη λέω καθ’ υπερβολήν, πακιστανική συνοικία του Αγίου Νικολάου Αχαρνών, όπου εδώ και τρία χρόνια, πάει για τέταρτο, ζει ο γιος μου ως φοιτητής, ο οποίος δεν δέχτηκε να αλλάξει γειτονιά όταν του το είπαμε. Εμείς φοβόμαστε, το παιδί κι αν φοβόταν δεν το έδειξε ποτέ. Και κατεβαίνω και ψωνίζω από το ψιλικατζίδικο του Αλβανού, που είναι νόμιμος και παίρνω τα μαναβικά μου επάνω από την Αχαρνών από κάποιον που είναι σκούρος, μάλλον Πακιστανός, Ινδός ή κάτι τέτοιο. Και στην 3η Σεπτεμβρίου όταν με πιάνει το φανάρι, δεν φοβάμαι πια ότι μπορεί και να μου σπάσει κάποιος το τζάμι για να μου πάρει το οτιδήποτε.
Και βεβαίως να πω στον κ. Κασιδιάρη ότι δεν επανήλθαν οι παράνομοι από εκεί που φύγανε. Ας περπατήσουμε μαζί τα βράδια. Τα παιδιά της «ΔΙΑΣ» κόβουν βόλτες είκοσι τέσσερις ώρες το εικοσιτετράωρο. Την ξέρω πλέον την περιοχή, ξέρω και τις μορφές τους. 
Και είναι η συγκυρία, κύριε Υπουργέ, που επιτέλους υπάρχει ένας Υπουργός επί των ημερών του οποίου μέσα από αυτές τις δράσεις αποκαθίσταται το ηθικό της Αστυνομίας, το κύρος της Αστυνομίας και επιτέλους η Αστυνομία σε αυτόν τον τόπο αποκτά ρόλο, αποκτά το ρόλο της. Εγώ, λοιπόν, εκθύμως σας ενθαρρύνω: Προχωρήστε. Θα κυρωθεί πιστεύω -διότι έτσι είναι το ορθόν, το λογικόν και το πρέπον- αυτή η πράξη και θα περιμένω -και δεν θα αναφερθώ περισσότερο σε αυτά- νομοθετικές πρωτοβουλίες τόσο από εσάς όσο και από τα συναρμόδια Υπουργεία για όσα θέματα ετέθησαν, τόσο από τους καλούς συναδέλφους της Δημοκρατικής Αριστεράς αλλά και από συναδέλφους στα ειδικότερα νομικά ζητήματα που αναφέρθηκαν στο μεταναστευτικό γενικότερα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δικαιολογήσατε πλήρως το χρόνο πάντως για το ότι ανεβήκατε στο Βήμα.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Ναι, αλλά μου είχε πει ο κ. Ψυχάρης: «Επειδή μίλησα εξίμισι λεπτά, πάρτε το υπόλοιπο»!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Ψυχάρη, χάσατε το χρόνο της δευτερολογίας σας, έτσι; Τον βρήκε ο κ. Κουτσογιαννακόπουλος με την άδειά σας!
Το λόγο έχει ο κ. Νταβρής Γεώργιος για επτά λεπτά.</ChairmanSpeech>
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, ο κ. Κακλαμάνης, ένας παλιός Κοινοβουλευτικός, όταν ανέβηκε στο Βήμα, επεσήμανε ότι δεν υπάρχει στρατηγική στο βάθος. Παρ’ όλα αυτά, τοποθετήθηκε λέγοντας ότι υπάρχουν ορισμένα θετικά μέτρα στο νομοσχέδιο και θα το ψηφίσει. 
Θα ήθελα να ενημερώσω τους συναδέλφους ότι προ δώδεκα ετών περίπου ως ένας υπηρεσιακός παράγοντας, Σμήναρχος τότε, στην αίθουσα του Υπουργείου Εθνικής Άμυνας, παρουσία του φυλακισμένου Άκη Τσοχατζόπουλου, οι ακόλουθοι Άμυνας συζητάγαμε τα θέματα αμυντικής πολιτικής. Ένας εκλεκτός συνάδελφος του Στρατού Ξηράς, υπασπιστής του αείμνηστου Ανδρέα Παπανδρέου, ο κ. Ξίδερης, σύμφωνα με πληροφορίες που είχε από τις ΗΠΑ, ανέφερε ότι οι ξένοι για την Ελλάδα θα είναι το «αυγό του φιδιού». Όταν απλοί αξιωματικοί ζητήσαμε από τον τότε Υπουργό και από τους εκπροσώπους του Υπουργείου Εξωτερικών εάν υπάρχει πρόπλασμα σχεδίου, δηλαδή συγκεκριμένη στρατηγική για να αντιμετωπιστεί το πρόβλημα, η απάντηση ήταν αρνητική. Έχει περάσει μια δεκαπενταετία και οι εξακόσιες χιλιάδες, στην πλειονότητά τους τότε Αλβανοί, πάλι με φορητό οπλισμό -έτσι ήταν η εκτίμηση των κρατικών υπηρεσιών- κοντεύουν να γίνουν δύο εκατομμύρια, κύριε συνάδελφε. Εσείς λέτε ότι δεν είναι. Υπάρχει μηχανισμός που να λέει ότι είναι ένα εκατομμύριο; Δεν ξέρουμε πόσοι είναι.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Θα προκύψει.</Speech> 
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Ναι, θα προκύψει. Μακάρι. 
Πιστεύω, λοιπόν, ότι πάλι με το συγκεκριμένο νομοσχέδιο πάμε να μπαλώσουμε ένα παπούτσι και να παίξουμε την επικοινωνιακή πολιτική.
Τι γεννά το πρόβλημα; Το πρόβλημα το γεννά αυτό που επισημαίνει η Αριστερά μονομερώς και εμείς που είμαστε της ελεύθερης οικονομίας πιστεύουμε ότι είναι η ίδια αιτία που γεννά και την παγκόσμια κρίση: ανομοιόμορφη, κάκιστη διαχείριση του πλούτου. Μαζεύεται σε κέντρα. Οι τράπεζες λειτουργούν με τον τρόπο που λειτουργούν στην Ευρώπη και παγκόσμια και δημιουργούνται μεταναστευτικά ρεύματα. Εάν δεν υπάρξει μια ρύθμιση σε παγκόσμιο επίπεδο, και η οικονομική κρίση και οι μετανάστες θα αυξάνονται και θα διατηρούνται και οι πόλεμοι στην ευρύτερη περιοχή και θα υπάρχει γενικά αστάθεια φρικτή. 
Τι πρέπει να κάνουμε; Πρέπει να χαράξουμε στρατηγική, κύριε Υπουργέ. Και πριν τη χαράζουμε τη στρατηγική, θα πρέπει το συγκεκριμένο πρόβλημα να ανακηρυχθεί ίσως το νούμερο ένα πρόβλημα που έχει η χώρα μετά την οικονομία, γιατί και με αυτήν συνδέεται από την εκροή συναλλάγματος και δημιουργεί τεράστιο πρόβλημα με την ασφάλεια των πολιτών και την ασφάλεια της χώρας.
Εάν σε αυτήν την Αίθουσα ή στις αρμόδιες επιτροπές της Βουλής το συγκεκριμένο πρόβλημα πάμε να το λύσουμε με μπαλώματα, πάντα θα είμαστε πίσω από τις εξελίξεις, πάντα θα ακούμε ίσως συναδέλφους που θα λένε ότι εγώ πήγα και στον Αλβανό, μένω και στην περιοχή του Πακιστάν και οι άνθρωποι αυτοί γεννώντας τέσσερα και πέντε παιδιά, μέσα σε μια εικοσαετία με νομοσχέδια σαν του κ. Ραγκούση θα μας κάνουν να είμαστε ξένοι στη χώρα. Αφήστε που το συναρμόδιο Υπουργείο, κύριε Υπουργέ, και ο νόμος Ραγκούση έχει ανοίξει την πόρτα και μπαίνουν και στις Ένοπλες Δυνάμεις και η έννοια του έθνους πάει να αντικατασταθεί με την έννοια «λαός» γενικώς. 
Πρώτον, λοιπόν –γιατί η Αντιπολίτευση έχει καθήκον να προτείνει- είναι αυτό το πρόβλημα η παρούσα Βουλή να το αναδείξει, κατά την άποψη μου, ως νούμερο ένα πρόβλημα και της χώρας και του έθνους.
Από κει και πέρα, οι προτάσεις πρέπει να είναι σοβαρές και πρέπει απ’ όλα τα κόμματα, απ’ όλες τις παρατάξεις να το δούμε όχι ρατσιστικά αλλά να δούμε πόσους αντέχουμε, να δούμε τι πρέπει να κάνουμε και να ανατραπεί αυτό που είπε ο κ. Κακλαμάνης. Εάν μπαίνουν περισσότεροι απ’ αυτούς που διώχνουμε, τότε δεν υπάρχει λύση στην εξίσωση. 
Έστω, κύριε Υπουργέ, ότι εφαρμόζετε θαυμάσια το νομοσχέδιό σας, πιστεύετε ότι θα λυθεί το πρόβλημα; Το πιστεύει κανείς σε αυτήν την Αίθουσα; Πιστεύει κανείς απ’ αυτούς που μας ακούει ότι θα λυθεί; 
Η προσωπική μου άποψη είναι «όχι». Για άλλη μια φορά, λοιπόν, το συγκεκριμένο νομοσχέδιο έχει κάποια θετικά σημεία, τα οποία όμως, δεν θα λειτουργήσουν. Το πρόβλημα είναι να πάρει ένα μπράβο η Κυβέρνηση ή ο κύριος Υπουργός ή να λύσουμε το θέμα;
Κύριε Υπουργέ, εγώ πιστεύω ότι το θέμα πρέπει να λυθεί. Και επειδή με το παρόν νομοσχέδιο δεν λύνεται, εμείς θα το καταψηφίσουμε και με όποιο άλλο μέσο έχουμε θα ζητήσουμε –αφού επεξεργαστούμε με λεπτομέρεια τις προτάσεις- να υπάρξει στρατηγική για το θέμα.
Σας ευχαριστώ πάρα πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς σας ευχαριστούμε.
Το λόγο έχει ο κ. Μαρίνος Ουζουνίδης, για επτά λεπτά.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σας ευχαριστώ, κύριε Πρόεδρε.
Κυρίες και κύριοι συνάδελφοι, και αυτήν τη φορά όπως και την προηγούμενη που είχα μιλήσει, δυστυχώς για ένα τέτοιο σοβαρό θέμα οι συνάδελφοι δεν είναι παρόντες. Είναι ένα πολύ σοβαρό θέμα με τους μετανάστες τόσο για την περιοχή μου τον Έβρο όσο και για ολόκληρη τη χώρα. 
Ο συνάδελφος, ο οποίος ήταν προ ολίγου εδώ ο κ. Κουτσογιαννόπουλος αναφέρθηκε ότι δεν υπάρχει εικόνα για το πόσοι παράνομοι μετανάστες ζουν στη χώρα. Δυστυχώς, το κράτος μας δεν έχει σαφή εικόνα πόσους δημοσίους υπαλλήλους έχουμε, πόσοι πληρώνονται, τι δουλειά κάνει ο καθένας. Είναι λυπηρό αυτό.
Εγώ έζησα στο εξωτερικό και ήμουν υποχρεωμένος να δηλώνω πρώτη κατοικία και δεύτερη κατοικία. Γιατί δεν υπάρχει αυτό το πράγμα εδώ πέρα, ούτως ώστε το κράτος ανά πάσα στιγμή να γνωρίζει πού μένει ο καθένας μας; 
Θέλω να αναφερθώ και σε κάποια άλλα ζητήματα, επειδή μου δίνεται η ευκαιρία, γιατί δεν μπορώ να έχω συχνά το λόγο.
Υπάρχουν πολλά θέματα και προβλήματα και στην περιοχή που ζω και στην ευρύτερη περιοχή της βορείου Ελλάδος, όπως και σε άλλες επαρχιακές πόλεις. Προ ολίγου σε επίκαιρη ερώτηση –αν δεν κάνω λάθος- ο Υφυπουργός κ. Σκορδάς είπε «προσέχουμε την επαρχία». 
Δυστυχώς την επαρχία δεν την προσέχουν καθόλου και στην κυριολεξία οι επαρχιακές πόλεις είναι εγκαταλειμμένες στο έλεος του θεού. Στον Έβρο, όπου έχω πολύ καλή εικόνα του πόσο προσέχει το κεντρικό κράτος των Αθηνών την επαρχία, σας αναφέρω ότι πρόκειται να κλείσουν διάφορες δημόσιες υπηρεσίες που υπάρχουν στο βόρειο τμήμα του νομού, όπως είναι το ΙΚΑ, η εφορία για το λόγο ότι γίνεται μια περικοπή δαπανών. 
Μιλάμε, όμως, για υπηρεσίες όπου έχουν ιδιόκτητα κτήρια και απ’ ό,τι μας ανέφερε η διευθύντρια του ΙΚΑ και ο διευθυντής της εφορίας τα έξοδα λειτουργίας δεν είναι τόσο πολλά. Οι άνθρωποι αυτοί που ζουν απομακρυσμένα από τα κέντρα, εάν κλείσουν και αυτές οι υπηρεσίες, είναι σαν να τους λέμε «παρατήστε τις περιοχές σας και εγκαταλείψτε τις». 
Θα παρακαλούσα, λοιπόν, τους υπευθύνους, τους Υπουργούς να κοιτάξουν και να προσέξουν τις περιοχές αυτές, όπου είναι αναγκαίο να λειτουργούν οι δημόσιες υπηρεσίες, για να εξυπηρετούνται οι πολίτες που στην πλειοψηφία τους πλέον είναι ηλικιωμένοι άνθρωποι και καλό είναι το κράτος να βρίσκεται κοντά τους. 
Θα φέρω μερικά παραδείγματα για να δείξω πόσο εγκαταλειμμένη είναι αυτή η περιοχή. Τις προάλλες είχα κάνει μια ερώτηση σχετικά με ότι στο βόρειο Έβρο –Σουφλί, Μεταξάδες- δεν πιάνουν τα κρατικά κανάλια. Το κράτος απαιτεί από τους ανθρώπους αυτούς να πληρώνουν μέσω της ΔΕΗ και είναι υποχρεωμένο να δώσει προσοχή σε τέτοια –έστω και αν είναι απλά- ζητήματα καθημερινότητας. Οι άνθρωποι εκεί βλέπουν υπέροχα βουλγάρικα και τούρκικα κανάλια και δεν βλέπουν τα ελληνικά!
Μου έδωσαν μια απάντηση, την οποία και θα καταθέσω για τα Πρακτικά. Εγώ έχω τελειώσει πολυτεχνείο, αλλά αυτήν την απάντηση που μου έδωσαν δεν την καταλαβαίνω. Αν ήμουν στη θέση του Υπουργού, θα έστελνα τον υπεύθυνο της ΕΡΤ με το αεροπλάνο απευθείας Αλεξανδρούπολη, να πάει στην περιοχή, να ενδιαφερθεί, για να πιάνουν οι άνθρωποι τα κρατικά κανάλια. 
Άλλο θέμα το οποίο υπάρχει στην περιοχή είναι η εγκατάλειψη σε ότι αφορά το εθνικό δίκτυο, την Εγνατία Οδό. Θα ξέρετε πολύ καλά, κύριοι συνάδελφοι, αν περνάτε από την Καβάλα, τη Δράμα, ότι είναι εγκαταλελειμμένη η Εγνατία. Τα χόρτα και τα δεντράκια έχουν βγει...</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Στη Δράμα δεν έχουμε Εγνατία.</Speech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Δεν έχετε, σωστά, αλλά φαντάζομαι ότι θα πηγαίνετε στην Καβάλα.
Να δούμε, λοιπόν και αυτό το θέμα και όχι μόνο να πληρώνουμε τα διόδια.
Ένα άλλο θέμα της καθημερινότητας των ανθρώπων εκεί είναι το πετρέλαιο θέρμανσης. Αν αληθεύει ότι ο Έβρος έχει μπει στη Β΄ ζώνη, αυτός ο οποίος έχει βγάλει αυτά τα πλάνα Α΄ και Β΄ ζώνης, πιθανόν δεν πρόσεξε καλά το γεωγραφικό χάρτη ότι πάνω από το Σουφλί υπάρχει το Διδυμότειχο, η Ορεστιάδα, τα Δίκαια και καλό θα είναι να μετατραπεί αυτό το «Β΄ ζώνη» σε «Β΄ ζώνη». 
Υπάρχουν και ένα σωρό άλλα θέματα, τα οποία κάποια στιγμή δοθείσης ευκαιρίας θα τα αναφέρω. Έρχομαι όμως στο θέμα με τους παράνομους  μετανάστες. Συναντηθήκαμε με τον κύριο Υπουργό και το γνωρίζει. Σύμφωνα με πληροφορίες μου –την Κυριακή ήμουν σε μια πραγματικά υπέροχη εκδήλωση, όπου ορκίζονταν οι μαθητές αστυφύλακες στο Διδυμότειχο- υπάρχει αναστολή λειτουργίας των Σχολών σε Ξάνθη, Κομοτηνή και Διδυμότειχο. 
Δεν έχει ενημερώσει –τουλάχιστον μέχρι την Κυριακή- ο Υπουργός ή το Υπουργείο για την αναίρεση της αναστολής λειτουργίας. Οι άνθρωποι δεν γνωρίζουν αν θα λειτουργήσουν οι σχολές. Μέχρι και την Κυριακή αυτή ήταν η δική μου ενημέρωση. Είναι λυπηρό να μην ξέρουν αν τον Οκτώβριο θα λειτουργήσουν οι σχολές. Γι’ αυτό, κάνω θερμή παράκληση να δοθεί μία γραπτή εντολή και στους ανθρώπους εκεί να λειτουργήσουν οι σχολές.
Επίσης, είναι απαράδεκτο οι σχολές της Κομοτηνής και της Ξάνθης να έχουν μετατραπεί σε κέντρα κράτησης. Εμείς είχαμε μάθει στο σχολείο ότι ανοίγοντας ένα σχολείο κλείνει μία φυλακή. Εδώ σήμερα μαθαίνουμε τα πράγματα ανάποδα. Κλείνουμε σχολεία, για να ανοίξουμε φυλακές. Αυτό δεν θα έπρεπε να το κάνετε, κύριε Υπουργέ, με τίποτα. Έστω και κενές θα έπρεπε να έμεναν οι σχολές αστυφυλάκων. Δεν θα έπρεπε να μεταφέρετε με τίποτα τους παράνομους μετανάστες. 
Θέλω να πω σε κάποιους άλλους συναδέλφους ότι είναι μεγάλο, πραγματικά, το ενδιαφέρον για τους παράνομους μετανάστες, αλλά την ίδια περίοδο που οι παράνομοι μετανάστες φιλοξενούνταν στα υπέροχα κρεβάτια της Σχολής Αστυφυλάκων, οι συνδικαλιστές των συναδέλφων αστυνομικών παρακαλούσαν τους δημάρχους του Έβρου να τους βρουν κρεβάτια, για να τους φιλοξενήσουν, γιατί δεν είχαν τακτοποιηθεί. 
Και τα λέω όλα αυτά, έχοντας ζήσει στο εξωτερικό. Σε καμμία περίπτωση δεν είμαι αντίθετος με τους ξένους. Είναι ευπρόσδεκτοι. Η πλειοψηφία της κοινωνίας του Έβρου έχει ζήσει στο εξωτερικό. Θα πρέπει, όμως και το κράτος να είναι σε θέση, να μπορεί να τους φιλοξενήσει. 
Εμείς εδώ και πολλά χρόνια στον Έβρο, στη Θράκη ζούμε άριστα, ειρηνικά με τους μουσουλμάνους συνανθρώπους μας, συναδέλφους Έλληνες.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Έλληνες;</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Έλληνες, ακριβώς.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Έτσι νιώθουν αυτοί, Έλληνες:</Speech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ναι, εμείς ζούμε αρμονικά. Δεν θέλουμε άλλους επιπλέον. Μιλάω για την πλειοψηφία των ανθρώπων -θα ήθελα να το διευκρινίσω- το τι ρόλο παίζει καθένας δεν το ξέρω. Υπάρχει πλειοψηφία των μουσουλμάνων που είναι Έλληνες, με τους οποίους ζούμε αρμονικά. 
Επομένως δεν θέλουμε να προσθέσουμε και άλλους εκεί με τα στρατόπεδα κράτησης, γιατί έτσι θα υπάρχει κίνδυνος αλλοίωσης του πληθυσμού και θα δημιουργηθούν στα καλά καθούμενα προβλήματα, από τη στιγμή που σας αναφέρω ότι ο κόσμος εκεί πάνω έχει ένα σωρό προβλήματα. 
Καλό θα είναι το κράτος να ξεφύγει λίγο από την Αθήνα. Όλα στην Αθήνα γίνονται. Ας κάνουμε και κάτι επάνω στη βόρειο Ελλάδα, στη Θράκη, στον Έβρο. Ας κάνουμε κανένα Υπουργείο, καμμία σχολή εκπαίδευσης. Υπάρχουν πυροσβεστικές σχολές. 
Σας ευχαριστώ πολύ. 
(Στο σημείο αυτό ο Βουλευτής κ. Μαρίνος Ουζουνίδης                        καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Αθανάσιος Πετράκος έχει το λόγο για επτά λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι, η μεταναστευτική πολιτική που έχει ακολουθηθεί όλα τα προηγούμενα χρόνια και ακολουθείται και σήμερα δεν είναι μόνο απάνθρωπη και άδικη, αλλά είναι και αναποτελεσματική με βάση τους στόχους που θέτει η ίδια η Κυβέρνηση. Είναι, επίσης και επικίνδυνη και για τους Έλληνες και για τους μετανάστες. 
Θα ξεκινήσω με μία ερώτηση ρουτίνας. Τι έχουν κάνει μέχρι τώρα τα τελευταία δέκα χρόνια οι κυβερνήσεις, για να αντιμετωπίσουν τα προβλήματα που προκύπτουν από τη μετανάστευση; Τίποτα. Το μόνο που έχω καταλάβει είναι η συμφωνία πριν τις εκλογές του κ. Χρυσοχοΐδη με την ηγεσία της Νέας Δημοκρατίας, για να αναδειχθεί μείζον θέμα το μεταναστευτικό, θεωρώντας έτσι ότι μπορούν να κτυπήσουν τη δυναμική του ΣΥΡΙΖΑ. Τα επίχειρα τα βλέπουμε σήμερα με το πώς με όλη αυτήν την κατάσταση, με το να προσπαθείτε να κάνετε μείζον θέμα το μεταναστευτικό, αυτό που καταφέρατε να κάνετε είναι να νομιμοποιήσετε τη ρατσιστική και φασιστική δράση της Χρυσής Αυγής. Αυτή είναι η ουσία. 
Η πολιτική, όμως, του ΣΥΡΙΖΑ επιδιώκει την καταγραφή των μεταναστών που βρίσκονται στη χώρα, ούτως ώστε, πρώτον, να διευκολυνθεί το έργο της διοίκησης, δεύτερον, να αντιμετωπιστούν εκ των προτέρων οι συνθήκες που ωθούν τους μετανάστες –όποιους μετανάστες- στην παραβατικότητα, τρίτον, να καταπολεμηθεί η «μαύρη» εργασία που περιορίζει τα δημόσια έσοδα, υπονομεύει τη βιωσιμότητα των ασφαλιστικών ταμείων και συμπιέζει τους μισθούς και των Ελλήνων εργαζομένων, τέταρτον, να προστατευθεί η δημόσια υγεία, πέμπτον, να καταργηθεί η Συνθήκη Δουβλίνο II. 
Το θέμα της μετανάστευσης και της λαθρομετανάστευσης είναι ευρωπαϊκό θέμα, αλλά καταφέρατε με την ανυπαρξία της πολιτικής σας να το μετατρέψετε σε εθνικό. Αγωνιζόμαστε ως ΣΥΡΙΖΑ για την κατάργηση της Συνθήκης Δουβλίνο ΙΙ. Φυσικά, η κατάργησή της δεν λύνει όλα τα προβλήματα. Όμως, είναι κάτι το σημαντικό. Και αυτό δεν το λέει ο ΣΥΡΙΖΑ. Αυτό το λέει στο αμερικανικό περιοδικό «NEW YORK» ένας δημοσιογράφος, ο οποίος αναφέρει χαρακτηριστικά σε άρθρο του με τίτλο «Η άλλη ελληνική κρίση» στις 19 Σεπτεμβρίου, ότι το μποτιλιάρισμα των μεταναστών που παρατηρείται στη χώρα μας οφείλεται σ’ ένα σχεδιασμό της Ευρωπαϊκής Ένωσης που φαίνεται ότι είναι τόσο λανθασμένος, όσο είναι και ο σχεδιασμός του ευρώ. 
Έχει τον τίτλο Δουβλίνο ΙΙ και υπεγράφη εν μέσω της οικονομικής ευφορίας που επικρατούσε το 2003, λέει ο συγκεκριμένος δημοσιογράφος –επαναλαμβάνω- όχι σε κάποια αριστερή εφημερίδα, αλλά στη «NEW YORK». Ορίζει και εξηγεί τι σημαίνει και τι είναι η Συνθήκη Δουβλίνο ΙΙ και καταλήγει λέγοντας: «Η ελληνική οικονομική κρίση αντανακλά τη συνενοχή μεταξύ των πεινασμένων για κέρδη βορειοευρωπαίων δανειστών και των απερίσκεπτων δανειοληπτών του Νότου. Όμως, το μεταναστευτικό πρόβλημα είναι πιο σκοτεινό. Το ελληνικό κράτος δεν διαθέτει την ικανότητα ή την επιρροή στην Ευρώπη, ώστε να μιλήσει για το Δουβλίνο ΙΙ. 
Και καταλήγει ο δημοσιογράφος λέγοντας: «Η επικρατούσα άποψη στην Ευρωπαϊκή Ένωση είναι ότι η οικονομική ασφάλεια είναι πιο σημαντική από την ασφάλεια των ανθρώπων. Αγνοεί περιθωριοποιημένες ομάδες ως παράνομους Αφρικανούς και Ασιάτες μετανάστες. Εξισώνει τις αδυναμίες του ελληνικού κράτους με την εθνική χρεοκοπία. Από μία άποψη, είναι μία άποψη που ταιριάζει στους δανειστές, όμως στους δρόμους της Αθήνας τίποτα απ’ αυτά δεν έχει νόημα».
Τι κάνατε, λοιπόν, γι’ αυτό το θέμα; Έχετε συμφωνήσει με το Δουβλίνο ΙΙ και ουσιαστικά δεν έχετε θέσει θέμα αλλαγής του. Δεν είναι δυνατόν, λοιπόν, να ισχυρίζονται εδώ πέρα ορισμένοι συνάδελφοι ότι για τα προβλήματα που έχουν δημιουργηθεί από τις δικές σας πολιτικές μπορεί να ευθύνεται η Αριστερά. Μήπως έχετε πιέσει να εφαρμοστεί συμφωνία με την Ευρωπαϊκή Ένωση επαναπροώθησης με την Τουρκία, ώστε να τεθούν συγκεκριμένες υποχρεώσεις σε τρίτες χώρες με τις οποίες η Ευρωπαϊκή Ένωση έχει εμπορικές σχέσεις; 
Η χώρα μας λόγω της γεωγραφικής της θέσης αποτελεί πύλη εισόδου λαών από τις αναπτυσσόμενες και τις αναπτυγμένες χώρες και από χώρες όπου υπάρχουν πόλεμοι, μεγάλη πείνα, αρρώστιες, κ.λπ.. Πότε έχετε θέσει θέμα στην Ευρωπαϊκή Ένωση να βρεθεί λύση; Όταν ακούμε από την ειδησεογραφία ότι η Ευρωπαϊκή Ένωση ασχολείται με το θέμα της μετανάστευσης, λαθραίας ή μη, είναι συνήθως για να πει κάτι για τις ελληνικές κυβερνήσεις, διότι τα τελευταία χρόνια λόγω ανυπαρξίας του κράτους και της κυβέρνησης πράγματι έχει δημιουργηθεί μία γκετοποίηση που επιδεινώνει το πρόβλημα. 
Όμως, πώς προσπαθείτε εσείς να επιλύσετε αυτό το πρόβλημα: Δημιουργώντας στρατόπεδα συγκέντρωσης και μετατρέποντας, ειρήσθω εν παρόδω, το πρόβλημα από εθνικό σε τοπικό προκαλώντας μεγαλύτερη αποδόμηση στις τοπικές κοινωνίες;
Εδώ υπάρχει ένα σοβαρό θέμα που θέλω να θέσω, όχι πάλι από κάποια αριστερή εφημερίδα, αλλά από τον κατ’ εξοχήν εκφραστή του νεοφιλελευθερισμού στη χώρα μας, την εφημερίδα «ΚΑΘΗΜΕΡΙΝΗ», η οποία σε άρθρο της κ. Χριστίνας Κοψίνη στις 18-9-2012 γράφει χαρακτηριστικά: «Ο φόβος του Εργατικού Κέντρου Έβρου που ελάχιστα έχει απασχολήσει τη δημοσιότητα, δεν θα είχε καμμία λογική βάση, αν δεν στηριζόταν στα επιχειρήματα που παρέχει ο ν. 3009/2011 και εμμέσως πλην σαφώς αναφέρονται στις περίφημες ειδικές οικονομικές ζώνες».
Σας διαβάζω το άρθρο 37, παράγραφος 5 του νόμου, το οποίο λέει επί λέξει: «Σε περίπτωση αδυναμίας των αρμόδιων κατά περίπτωση αρχών να διασφαλίσουν με ιδίους πόρους ή μέσα ότι οι υπήκοοι τρίτων χωρών των οποίων η απομάκρυνση έχει αναβληθεί απολαμβάνουν κατά το χρονικό διάστημα της αναβολής στοιχειώδεις όρους αξιοπρεπούς προσωρινής στέγασης-εγκατάστασης, δημοσίου κοινωφελούς χαρακτήρα και γενικότερα καλύπτουν τις άμεσες βιοτικές ανάγκες, μπορεί να επιτραπεί μετά από σχετική άδεια να απασχολούνται ως μισθωτοί σε τομείς απασχόλησης σε συγκεκριμένες περιοχές της χώρας και με προεδρικό διάταγμα που εκδίδεται μετά από πρόταση των Υπουργών Εσωτερικών, Αποκέντρωσης και Ηλεκτρονικής Διακυβέρνησης, Εργασίας, Κοινωνικής Ασφάλισης και Προστασίας του Πολίτη, καθορίζονται οι τομείς απασχόλησης και οι περιοχές της χώρας που μπορούν να απασχολούνται ως μισθωτοί».
Μήπως, λοιπόν, τα στρατόπεδα συγκέντρωσης –αναρωτιόμαστε- που είναι στην Κόρινθο ή στον Έβρο ή στην Κομοτηνή έχουν σχέση και με τις περίφημες ειδικές ζώνης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τελειώνω, κύριε Πρόεδρε.
Επαναλαμβάνω ότι αυτό δεν το λέμε εμείς. Αναρωτιέται δημοσιογράφος στη νεοφιλελεύθερη –επαναλαμβάνω- «ΚΑΘΗΜΕΡΙΝΗ».
Δεύτερο ζήτημα που έχει να κάνει με την Κόρινθο. Με τι κριτήρια επιλέχθηκε ένα κέντρο εκπαίδευσης του στρατού να χρησιμοποιηθεί ως κέντρο κράτησης των μεταναστών; Τι έχετε κάνει για την ασφάλεια και των κατοίκων, αλλά και των έγκλειστων στο στρατόπεδο όταν είναι ανήλικοι και ενήλικες μαζί; Υπάρχει κάποιος μηχανισμός εντοπισμού των προσώπων που χρήζουν ειδικής μέριμνας, για παράδειγμα ανήλικοι, ασθενείς, θύματα βασανιστηρίων, αιτούντες άσυλο; Υπάρχει κάποια υποστηρικτική υπηρεσία για διασφάλιση στοιχειώδους ιατρικής φροντίδας στο κέντρο της Κορίνθου; Προφανώς όχι, καθ’ότι όταν κρατούνται ενήλικες και ανήλικοι μαζί όλα αυτά αποτελούν λεπτομέρειες για τα δήθεν μεγαλεπήβολα σχέδιά σας επίλυσης του μεταναστευτικού, με αποτέλεσμα να υπάρχουν προβλήματα και να έχουν δημιουργηθεί και επεισόδια. 
Αυτή είναι η πολιτική σας και γι’ αυτό, λοιπόν, δεν μπορεί να λυθεί το πρόβλημα της μετανάστευσης, το οποίο είναι μέγιστο και αντίθετα, επαναλαμβάνω, μας δημιουργούνται και μεγάλες υπόνοιες ότι σχετίζονται και με τις περίφημες ειδικές οικονομικές ζώνες. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε.
Το λόγο έχει ο κ. Δημήτριος Κυριαζίδης για επτά λεπτά.</ChairmanSpeech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ το ζήτημα της λαθρομετανάστευσης και της παράνομης παραμονής αλλοδαπών στη χώρα μας έχει εξελιχθεί σε ένα από τα καίρια προβλήματα της πατρίδας μας. Η αθρόα είσοδος και η παραμονή στη χώρα μας αλλοδαπών, χωρίς την τήρηση των διατυπώσεων του νόμου έχει αποδείξει διαχρονικά την πρόδηλη αδυναμία της πολιτείας να ασκήσει την πρωτογενή της κυρίαρχη εξουσία στον τομέα αυτόν. 
Διερωτώμαι: Γιατί να εισέρχονται χιλιάδες αλλοδαποί, ενώ υπάρχουν σύνορα, απαγορευτικοί νόμοι και διατάξεις; Γιατί η ελληνική κοινωνία να υποφέρει από την εγκληματικότητα πολλών από τους ανθρώπους αυτούς, που προκειμένου να ζήσουν είναι δυνητικά πρόθυμοι να βιαιοπραγήσουν ακόμα και για μερικά ευρώ; 
Αναφέρθηκε, βεβαίως, ο συνάδελφος των Ανεξαρτήτων Ελλήνων κ. Ουζουνίδης σε ό,τι αφορά το κέντρο της Αθήνας ως κέντρο αναφοράς των πάντων, αλλά η Δράμα –επειδή έγινε αναφορά- πλέον έχει δύο κέντρα να αντιμετωπίσει: ένα της Αθήνας κι ένα της Κομοτηνής. Βεβαίως εσείς είστε από τους προνομιούχους εκείνης της περιοχής. Το ελληνικό δημόσιο δεν είναι δυνατόν να επιβαρύνεται με πρόσθετα κόστη τη στιγμή που υπάρχει αυτή η οικονομική δυσχέρεια, για παράδειγμα, από την περίθαλψη των παρανόμων αλλοδαπών. Γιατί επιτρέπουμε την είσοδο ανθρώπων που περιμένοντας ένα καλύτερο αύριο, έρχονται εδώ, για να διαπιστώσουν ότι τελικά δεν είναι η «Γη της Επαγγελίας» που ονειρεύονταν, αλλά μία χώρα σε κρίση, χωρίς δουλειές και χωρίς τη δυνατότητα να τους θρέψει; 
Προς θεού, δεν θέλω να κατηγορηθώ ως ρατσιστής ή αρνητικά διακείμενος προς τους αλλοδαπούς, απλά κατά την κοινή πείρα και λογική ενός μέσου ανθρώπου καθίσταται σαφές ότι δεν μπορεί ένας τόπος με περιορισμένες παραγωγικές, εδαφικές και οικονομικές δυνατότητες, όπως η πατρίδα μας, να στεγάζει τόσες εκατοντάδες χιλιάδων ανθρώπων. Με θλίψη πραγματική διαπιστώνω ότι η χώρα μας έχει γίνει αποθήκη αυτών των ψυχών που αναζητούν ένα καλύτερο αύριο, αδυνατώντας, όμως, να τους προσφέρει τα στοιχειώδη που θα μπορούσε να τους προσφέρει, αν ο αριθμός τους δεν ξεπερνούσε ένα ανεκτό αριθμητικό όριο. 
Βέβαια δεν μιλώ για περιπτώσεις των αλλοδαπών που πραγματικά έχουν ανάγκη ασύλου και τυγχάνουν προστασίας από διεθνείς συνθήκες. Με τους υπόλοιπους όμως, τι γίνεται; Είναι δυνατόν κάθε παράνομα εισερχόμενος στη χώρα να σκίζει τα ταξιδιωτικά έγγραφα, λόγου χάριν, το διαβατήριό του και να αιτείται ασύλου προφασιζόμενος ότι προέρχεται από εμπόλεμη περιοχή, ενώ πραγματικά δεν έχει ανάγκη; 
Αυτό είναι ένα θέμα που πρέπει να δούμε καλύτερα, προκειμένου οι διαδικασίες εξέτασης των αιτημάτων χορήγησης ασύλου να επιταχυνθούν και να εκκαθαρίζονται άμεσα οι υποθέσεις αυτές και όχι να χρονίζουν παγιώνοντας μία κατάσταση «ημιπαράνομης» διαμονής μέχρι να κριθούν οι αιτήσεις. 
Είναι γνωστό ότι υπάρχουν κυκλώματα, άλλως –σε εισαγωγικά- «γραφεία», όπως, λόγου χάριν στο Πακιστάν και στην Τουρκία που ασχολούνται με τη παράνομη μεταφορά αλλοδαπών στη χώρα. Η είσοδος στη χώρα, κυρίες και κύριοι, από το Πακιστάν κοστίζει 6.000 ευρώ για κάθε μετανάστη μέσω Ιράν και Τουρκίας. Δηλαδή, αυτοί οι άνθρωποι και οι ελπίδες τους είναι θύματα σύγχρονων δουλεμπόρων που αγοράζουν την παράνομη είσοδο στη χώρα μας με ένα τόσο μεγάλο ποσό, που μπορεί γι’ αυτούς να είναι ολόκληρο το βιός τους, ενώ οι «προαγωγοί» των λαθρομεταναστών κερδοσκοπούν και πλουτίζουν. 
Και ερωτώ, λοιπόν, το εξής: Δεν θα έπρεπε σε επίπεδο Υπουργείου Εξωτερικών και Δημοσίας Τάξης να αναζητήσουμε ποια είναι αυτά τα γραφεία και πού εδρεύουν και, εν τέλει, να γίνουν τα κατάλληλα διαβήματα, προκειμένου να κλείσουν; Θα θέλαμε να κλείσουν, διότι πραγματικά φρονώ ότι έτσι θα σταματήσει η αθρόα είσοδος των λαθρομεταναστών. 
Και απευθύνω έκκληση να κάνουμε επιτέλους κάτι, να αναλάβουμε το μερίδιο της ευθύνης που μας αναλογεί και από τούδε και στο εξής να ενεργήσουμε τα δέοντα, ώστε να σταματήσει αυτό το παραμύθι. 
Πρόσφατα, γίναμε μάρτυρες πορείας μουσουλμάνων στην Ομόνοια. Ανεξάρτητα από το δίκαιο χαρακτήρα της διαμαρτυρίας τους, είναι δυνατόν να ανεχθούμε ως πολιτεία εξτρεμιστικά φαινόμενα τριτοκοσμικής πολιτιστικής και θρησκευτικής βίας τύπου Σαρίας και Χομεϊνί στην πατρίδα μας; Είναι δυνατόν να αφήσουμε τέτοιες εικόνες να εμφανιστούν ξανά; 
Λυπάμαι πολύ, αλλά ως Βουλευτής του ελληνικού Κοινοβουλίου, νιώθω την ανάγκη να τονίσω ένα μόνο πράγμα. Όσα είδαμε προχθές είναι μόνο η αρχή. Είναι το αποτέλεσμα της πολιτικής ετών ή καλύτερα των παραλείψεων ετών. 
Και τονίζω ξανά ότι δεν είμαι ούτε κατά των μεταναστών, αλλά ούτε και κατά των ξένων, καθώς είμαστε λαός κατατρεγμένος κατά το παρελθόν και φιλόξενος, με αποτέλεσμα να ξέρουμε από ξεριζωμούς και πόνο.
Όμως, πρέπει να κάνουμε την αναγκαία παραδοχή ότι η οικονομία δύναται να συντηρήσει μόνο ορισμένους εξ αυτών. Υπάρχουν γενικότερα προβλήματα και σίγουρα δεν χρειαζόμαστε ανθρώπους που δεν σέβονται τη χώρα που τους φιλοξενεί. Δεν χρειαζόμαστε ανθρώπους που δεν έχουν αναπτύξει σεβασμό προς τις ανθρώπινες αξίες, προς την αξία της ζωής και του σεβασμού των δικαιωμάτων του άλλου. 
Αντίθετα, επικροτούμε τους αλλοδαπούς που σέβονται τη χώρα, τηρούν τους νόμους του κράτους, εργάζονται και ζουν φιλήσυχα και φιλόνομα και συνεισφέρουν σε μια πολιτισμική όσμωση. 
Κι εδώ έρχομαι πάλι να τονίσω την έλλειψη εθνικής στρατηγικής σε επίπεδο κεντρικής εξουσίας. Βάσιμα, λοιπόν, αναρωτιέται ο οποιοσδήποτε πόσους μετανάστες από αυτούς που βρίσκονται εδώ στην πατρίδα μας μπορεί να θρέψει και να αντέξει αυτός ο τόπος. Και, εν τέλει, τι θα κάναμε με τους υπεράριθμους νομίμους και παράνομους; Σ’ αυτό το ερώτημα υπάρχει απάντηση; Όσον αφορά το υπό ψήφιση νομοσχέδιο θα μπορούσε να πει κάθε κακόπιστος ότι αυτά τα μέτρα έρχονται πολύ αργά. Έρχονται αργά, αλλά ευτυχώς που τελικά κάποια μέτρα πάρθηκαν, έστω και αποσπασματικά.
Ο κ. Κοντονής τόνισε προηγουμένως ότι εμείς συνηγορούμε ή υιοθετούμε την παρούσα κύρωση του νομοσχεδίου και στηρίζουμε επιμόνως αυτά τα μέτρα που λαμβάνονται σήμερα κατά των λαθρομεταναστών και με τον τρόπο που διεξάγεται η συζήτηση. Εν πάση περιπτώσει, θεωρούμε ότι πρέπει να υπάρξει μία λύση. Το ίδιο ισχύει και για τον συνάδελφο κ. Πετράκο. Δεν υπήρξε καμμία συμφωνία με τη Νέα Δημοκρατία πριν από τις εκλογές με το ΠΑΣΟΚ και ας μην μπαίνουμε σε αυτές τις συνωμοσιολογίες, γιατί νομίζω ότι δεν βοηθούν και στην παρούσα φάση.
Είναι πραγματικά επαινετέα η παρούσα προσπάθεια του Υπουργείου Δημοσίας Τάξης και των συναρμόδιων φορέων και όπως πληροφορούμαι από πρώην συναδέλφους μου, σε συνδυασμό με την εξέλιξη της επιχείρησης «ΞΕΝΙΟΣ ΔΙΑΣ», υπάρχουν αποτελέσματα, αρκεί να διαρκέσουν στο χρόνο. Είναι πολύτιμη η συνδρομή της Ελληνικής Αστυνομίας, τα χέρια της οποίας λύθηκαν προκειμένου να κάνει το αυτονόητο, δηλαδή, τη δουλειά της, να εφαρμόσει το νόμο. 
Η σαφής πολιτική βούληση της παρούσας Κυβέρνησης είναι αυτή που θα βοηθήσει να μετριαστεί η κατάσταση που είχε φτάσει στο απροχώρητο. Πρέπει, όμως, όπως προέκυψε από τη συζήτηση και τις θέσεις των εκπροσώπων των κομμάτων στην αρμόδια επιτροπή, να υπάρξει μία συνολική και ολοκληρωμένη αντιμετώπιση του προβλήματος της μετανάστευσης και όχι αποσπασματικές ρυθμίσεις. 
Τελειώνοντας, κύριε Πρόεδρε και κύριε Υπουργέ, θέλω να πω ότι η διάταξη για ιδιωτική φύλαξη δεν προέρχεται από εμάς, αλλά από την προηγούμενη κυβέρνηση και δεν είστε υπεύθυνος για τη σύλληψή της. Όμως, έχουμε ένα ζήτημα το οποίο τέθηκε και στην επιτροπή σε ό,τι αφορά τις αρμοδιότητες που παρέχονται σε ιδιωτικές εταιρείες ασφάλειας. Εκεί θα παρακαλούσα να υπάρχει μια τοποθέτηση, γιατί υπήρξε και στην επιτροπή.
Κλείνω με τις ανωτέρω παρατηρήσεις και προτάσεις, στηρίζοντας το υπό ψήφιση νομοσχέδιο με την επιφύλαξη που ανέφερα μόλις προηγουμένως.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Η κ. Ασημίνα Σκόνδρα έχει το λόγο.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριε Υπουργέ, ξεκινώντας αυτήν την πρώτη μου ομιλία στο Κοινοβούλιο θέλω να μου επιτρέψετε να ευχαριστήσω τις Καρδιτσιώτισες και τους Καρδιτσιώτες που με τίμησαν με την εμπιστοσύνη τους και θα ήθελα να υποσχεθώ απ’ αυτό εδώ το Βήμα ότι θα κάνω ό,τι μπορώ για να μην τους διαψεύσω. Κάτι το οποίο τους είχα υποσχεθεί, όμως, ήταν ότι θα λέω αλήθειες και δεν θα κρύβομαι στα δύσκολα. Σήμερα ειπώθηκαν αρκετές αλήθειες εδώ μέσα και θα ήθελα να προσθέσω κι εγώ μερικές ακόμα.
Πρώτη αλήθεια είναι ότι όλοι μας -και όχι μόνο οι συνάδελφοι της Αντιπολίτευσης- βλέπουμε τη δύσκολη εικόνα της ελληνικής πραγματικότητας τόσο με τους λαθρομετανάστες που συζητάμε σήμερα όσο και με τους ηλικιωμένους που ψάχνουν στους κάδους των σκουπιδιών για τρόφιμα, όσο και με τα παιδιά που υποσιτίζονται, ακόμα και με τις οικογένειες που δεν μπορούν να πληρώσουν τα χαράτσια τους, την ανεργία που μαστίζει τις οικογένειες σε ένα και δύο άτομα ακόμα. Αυτή η εικόνα, θέλω να το τονίσω αυτό, μας πονάει πάρα πολύ όλους μας. Γι’ αυτό και δεν μπορώ να δεχτώ από καμμία πτέρυγα της Βουλής να παρουσιάζει ως αποκλειστικό της δικαίωμα την ευαισθησία, τον πατριωτισμό και τον ανθρωποκεντρισμό. 
Το λέω αυτό διότι, δυστυχώς, παρακολουθώντας όλες αυτές τις μέρες διαπιστώνω ότι περισσεύει ο κομματικός λαϊκισμός της Αντιπολίτευσης, βεβαίως, που καπηλεύεται τόσο την αγωνία όσο και τα βάσανα των πολιτών μόνο και μόνο για τη δημιουργία εντυπώσεων. Η μονότονο άρνησή σας, όμως, στα πάντα είναι –όπως λέει και ο σοφός λαός μας- σαν να βγάζετε την ουρά σας απ’ έξω. Αυτό εκλαμβάνεται ή εγώ τουλάχιστον έτσι το εκλαμβάνω και ως λιποταξία και ειλικρινά σας ομολογώ ότι με απογοητεύει αφάνταστα.
Οφείλουμε εδώ να ξεκαθαρίσουμε μια και καλή, όμως, ότι οι Βουλευτές της συμπολίτευσης εκτός όλων των άλλων σηκώνουμε και το βάρος της ευθύνης να στηρίξουμε αυτήν την Κυβέρνηση της εθνικής σωτηρίας με μοναδικό σκοπό να επιτύχει στο εξαιρετικά δύσκολο έργο της, πράγμα το οποίο νομίζω ότι κι εσείς ίσως ενδόμυχα ίσως το πιστεύετε, άσχετα αν δεν το ομολογείτε, γιατί γνωρίζετε πολύ καλά ότι μια ενδεχόμενη αποτυχία της συνεπάγεται ταυτόχρονα και την καταστροφή της χώρας και των πολιτών. Αυτή την εκδοχή δεν θα ήθελα σε καμμία περίπτωση να πιστέψω ότι την προτιμάτε.
Μια δεύτερη αλήθεια είναι ότι σύσσωμο το πολιτικό σύστημα κι εμείς οι πολιτικοί έχουμε απαξιωθεί. Το χειρότερο δε απ’ όλα είναι ότι δέχονται αλλεπάλληλα χτυπήματα η ίδια η δημοκρατία και οι θεσμοί. Το σύστημα όπως το ξέραμε έχει σαπίσει. Οι πολίτες ζητούν δικαίως την τιμωρία όσων έχουν παρανομήσει. Άλλο, όμως, αυτό κι άλλο η φήμη που πλανάται, η λασπολογία. Διότι όταν μπαίνει λάσπη σε έναν ανεμιστήρα, επειδή αυτός γυρνάει κυκλικά μας πιάνει όλους, σπιλώνονται άπαντες. Πώς, λοιπόν, να μην απαξιωθεί το πολιτικό προσωπικό και η ίδια η πολιτική;
Κανείς δεν θέλει να υπάρξει ατιμωρησία όσων όντως παρανόμησαν. Όμως οι διαρροές, η παραπληροφόρηση, τα ίσως, τα μάλλον, τα άκουσα, τα μπορεί εξυπηρετούν αυτούς που θέλουν τη δημοκρατία μας ακρωτηριασμένη, αυτούς που θέλουν όλους εμάς με την πλάτη κολλημένη στον τοίχο αποδομημένους και απολογούμενους. Αυτή, όμως, η διαστρέβλωση της πραγματικότητας δεν μπορεί να βοηθήσει σε τίποτα τη χώρα μας και ειδικά σ’ αυτήν τη συγκεκριμένη χρονική περίσταση.
Είναι απαράδεκτο αυτό που συμβαίνει αυτές τις μέρες, όπου εμπλέκεται το όνομα του Προέδρου της Βουλής. Και γιατί τώρα, τη στιγμή που τα μέτρα φτάνουν στη Βουλή; Είναι τυχαίο; Είναι σύμπτωση; Εμείς εδώ είμαστε αφελείς; Θα μείνουμε απαθείς, αδιάφοροι; Θα κάνουμε κοινώς το κορόιδο; Εμείς εδώ δεν είμαστε αρμόδιοι να βρούμε τη «χρυσή τομή» με βάση την οποία θα τιμωρούνται οι ένοχοι αλλά θα προφυλάσσονται οι αθώοι; Λέω αυτή τη λέξη διότι τι αξία έχει αν κάποιον τον αθωώσει ο αρμόδιος εισαγγελέας αν προηγουμένως έχει υποστεί το διασυρμό αυτός και η οικογένειά του, αν έχει σπιλωθεί το όνομά του ή μπορεί ακόμα-ακόμα να έχει απαξιωθεί και το έργο του που μπορεί να μετράει πολλά έτη πορείας; Αυτό, λοιπόν, πρέπει κάποια στιγμή όλοι μαζί να το αποφασίσουμε να το αντιμετωπίσουμε, αγαπητοί συνάδελφοι.
	Μία τρίτη αλήθεια που θέλω να αναφέρω είναι ότι για να μπορέσουμε να αντεπεξέλθουμε στις έκτακτες εθνικές συνθήκες, θα πρέπει να είμαστε ενωμένοι. Ο λαός σ’ αυτό το σημείο μας προσπέρασε. Αντί να δώσουμε εμείς το παράδειγμα, μάς το δίνει εκείνος. Τα προβλήματα και η ανέχεια ένωσαν το λαό. Εδώ μέσα στη Βουλή εμείς τι κάνουμε; Ο σεβντάς μας, δηλαδή, είναι να διατηρήσουμε τις διαχωριστικές γραμμές αλώβητες, να σηκώνουμε τη δημαγωγία στα ύψη για λίγες δεκάδες ψήφους; 
Στα εθνικά ζητήματα δεν πρέπει να χωράει διχασμός. Έχουμε τέτοια ιστορικά παραδείγματα και θα έπρεπε να έχουμε συνετιστεί. Στα εθνικά δεν θα έπρεπε να υπάρχουν δεξιές και αριστερές πτέρυγες. Έξω τα «πράσινα», τα «μπλε» και τα «κόκκινα» καφενεία έπαψαν να υπάρχουν και η Νέα Δημοκρατία από την αρχή είχε δηλώσει ότι στα εθνικά θέματα πρέπει να υπάρξει συνεννόηση και κοινή γραμμή. Αναρωτιέμαι ως νέα Βουλευτής αν και πότε θα γίνει αυτό πράξη. Να ένας ακόμα λόγος που μας απαξίωσαν οι πολίτες. Το λένε ευθαρσώς: «Εσείς εκεί μέσα στη Βουλή τι κάνετε; Δεν μπορείτε να συνεννοηθείτε;». Το έχετε ακούσει όλοι σας. 
	Τέταρτη αλήθεια: Δεν γνωρίζω τι νιώσατε εσείς προχθές, αγαπητοί συνάδελφοι του ΣΥΡΙΖΑ, με τις δηλώσεις των μουσουλμάνων που ακούσαμε, εγώ όμως ως Ελληνίδα πολίτης αλλά και ως Βουλευτής αυτού του Κοινοβουλίου ένιωσα ταπείνωση και θυμό όταν άκουσα να χαρακτηρίζουν τον Πρωθυπουργό της χώρας ρατσιστή και την ελληνική κοινωνία αφιλόξενη. Είναι τουλάχιστον αχαριστία μετά από τόση φιλία που έδειξε αυτός ο λαός να ακούγονται τέτοιου είδους χαρακτηρισμοί για μια χώρα που έδειξε ανοχή στο μεταναστευτικό όσο καμμία άλλη στην Ευρώπη. Μήπως ξεχάσαμε δηλαδή τις εικόνες στο Παρίσι, στη Ρώμη και σε άλλες ευρωπαϊκές πρωτεύουσες, μήπως ξεχάσαμε πώς αντιμετωπίστηκαν εκεί οι παράνομοι μετανάστες; Μήπως αμφισβητεί κανείς ότι τα εθνικά μας σύνορα είναι και σύνορα της Ευρωπαϊκής Ένωσης; Μήπως, λοιπόν, είναι ώρα να δώσουμε στους φίλους μας και εταίρους μας να καταλάβουν ότι πρέπει να αναλάβουν κι αυτοί τις ευθύνες που τούς αναλογούν και να βγει και η πατρίδα μας επιτέλους από το αδιέξοδο στο οποίο οδηγηθήκαμε;
	Η προχθεσινή διαδήλωση για μένα αυτό σηματοδοτεί, την απόλυτη ανάγκη να παρθούν τόσο σε ευρωπαϊκό όσο και σε εθνικό επίπεδο αποφάσεις που θα δώσουν οριστικές λύσεις στο μεταναστευτικό θέμα.
	Διάβαζα προχθές ότι εκατομμύρια πρόσφυγες από τη Συρία ετοιμάζονται να έλθουν προς τα δω και σας ερωτώ: Είμαστε έτοιμοι να αντιμετωπίσουμε αυτό το «κύμα»; Είμαστε ενωμένοι, είμαστε προετοιμασμένοι; Η ελληνική στρατηγική που θα συμπεριλαμβάνεται σ’ έναν ευρωπαϊκό σχεδιασμό θα πρέπει άμεσα να αποφασιστεί, να υλοποιηθεί και να πάρει σάρκα και οστά.
	Η τελευταία και πέμπτη αλήθεια που θέλω να αναφέρω σχετίζεται με το ευρύτερο μεταναστευτικό ζήτημα και αφορά στο δημογραφικό πρόβλημα που ταλανίζει την πατρίδα μας εδώ και αρκετές δεκαετίες. Η εικόνα της ελληνικής κοινωνίας αρχίζει και αλλοιώνεται. Σε λίγα μόλις χρόνια οι δημογραφικοί δείκτες χειροτέρεψαν δραματικά. Ξέρετε τι σημαίνει ένα εκατομμύριο Ελληνόπουλα μέσα σε μία δεκαετία; 
Αυτό είναι καταστροφή για το έθνος. Υπάρχει Ελληνισμός ή θα υπάρχει Ελληνισμός χωρίς Έλληνες; Βεβαίως όχι. Πρέπει, λοιπόν, να κάτσουμε υπεύθυνα και να βρούμε λύσεις για το δημογραφικό πρόβλημα, το οποίο είναι εξίσου σοβαρό με το οικονομικό πρόβλημα. Και, δυστυχώς, το έχουμε υποτιμήσει. 
Το κύτταρο της ελληνικής κοινωνίας είναι η ελληνική οικογένεια. Ανέκαθεν έχει λειτουργήσει υποστηρικτικά στην εκάστοτε νέα γενιά. Και αυτά τα χρόνια έχει εν μέρει αναχαιτίσει την κρίση η ελληνική οικογένεια. Έτσι είμαι σίγουρη ότι μπορεί να λειτουργήσει κι ως ακρογωνιαίος λίθος στην πολυπόθητη ανάκαμψη της χώρας.
Κυρίες και κύριοι συνάδελφοι, κλείνοντας να τονίσω ότι ψηφίζω το σημερινό νομοσχέδιο, γιατί βάζει σε σωστό δρόμο την αντιμετώπιση της ανεξέλεγκτης πια λαθρομετανάστευσης στη χώρα μας. Βεβαίως εξασφαλίζει παράλληλα ομαλή διαβίωση στους μετανάστες αλλά τονώνει και το αίσθημα της ασφάλειας των Ελλήνων όπως και την προστασία της δημόσιας υγείας. 
Θα ήμουν, βεβαίως, ευτυχής αν είχαμε εξασφαλίσει μια καλή ζωή στους Έλληνες, έτσι ώστε να μπορούσαμε να προσφέρουμε τουλάχιστον τροφή και στέγη σε μάνες, σε παιδιά, σε ηλικιωμένους πρόσφυγες, οι οποίοι δυστυχώς αναγκάστηκαν να φύγουν από τις πατρίδες τους.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς. 
Ο κ. Βογιατζής έχει το λόγο.</ChairmanSpeech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, θέλω να ξεκινήσω λέγοντας ότι δεν θεωρώ τον εαυτό μου πιο πατριώτη από κανέναν από τους τριακόσιους Βουλευτές εδώ, αλλά δεν μπορώ να συμφωνήσω με οποιονδήποτε που θεωρεί τον εαυτό του πιο πατριώτη από μένα. 
Υπηρέτησα ως νομάρχης οκτώ χρόνια το Νομό Λέσβου, ένα νομό που τα προηγούμενα χρόνια δέχθηκε πάρα πολύ έντονη πίεση από παράνομα εισερχομένους εις την πατρίδα μας. 
Πρέπει να είμαστε ειλικρινείς όμως μεταξύ μας. Τι ζητάμε; Ζητάμε αλλαγή του Δουβλίνο ΙΙ. Και κυρίως ζητάμε από αυτήν την αλλαγή τρία πράγματα.
Το ένα είναι η αναστολή των επιστροφών. Δηλαδή, για κάποιον που φεύγει από τη χώρα μας προς μια άλλη ευρωπαϊκή χώρα, να αναστέλλει η άλλη ευρωπαϊκή χώρα την επιστροφή του, όπως προβλέπεται από το Δουβλίνο ΙΙ. Αυτό είναι το ένα.
Το δεύτερο που ζητάμε είναι η κατάργηση του κριτηρίου της πρώτης εισόδου. Δηλαδή, κάποιος που εισέρχεται στην Ελλάδα και μετά πάει σε μια άλλη ευρωπαϊκή χώρα, να μην ξαναγυρνάει στο πρώτο σημείο. 
Και επίσης, ζητάμε αναλογική ανακατανομή. Αυτά τα τρία πράγματα ζητάμε να αλλάξουν από το Δουβλίνο ΙΙ.
Πριν από λίγες ημέρες Έλληνες Ευρωβουλευτές καταψήφισαν αλλαγή του Δουβλίνο ΙΙ ακριβώς γιατί δεν περιείχαν αυτά τα πράγματα και δεν ήταν προς αυτήν την κατεύθυνση αυτών που ζητάμε. Αλλά μήπως στο εσωτερικό της χώρας μας δεν συμβαίνει ακριβώς το ίδιο; Βλέπετε ότι καμμιά περιοχή δεν δέχεται να φιλοξενήσει αυτά τα κέντρα. Όχι να φιλοξενήσει τους λαθρομετανάστες, να φιλοξενήσει αυτά τα κέντρα. 
Άρα έρχεται σε δύσκολη θέση η Κυβέρνηση και ο Υπουργός για το πού πρέπει να γίνουν αυτά τα κέντρα. Είναι ξεκάθαρο, κύριε Υπουργέ, ότι πρέπει να γίνουν στα νησιά. Το μεταναστευτικό κύμα έχει αλλάξει ρότα και έχει επιστρέψει πάλι προς το Αιγαίο. Χαλαρά στην αρχή αλλά έτσι ακριβώς ήταν μετά το 2004. Αυτοί οι αριθμοί που υπάρχουν σήμερα υπήρξαν μετά την Ολυμπιάδα. Και σε ένα χρόνο μέσα πολλαπλασιάστηκαν, με αποτέλεσμα να έρθουν χρονιές που στη Λέσβο είχαμε μέχρι και δεκαεπτά χιλιάδες εισόδους. 
Πρέπει, λοιπόν, να δεχθούμε ότι στα μεγάλα νησιά -γιατί δεν μπορεί να υπάρξουν στα μικρά νησιά- πρέπει να γίνουν κέντρα υποδοχής. Και θέλω να ξεκαθαρίσουμε τι είναι το κέντρο υποδοχής, τι είναι το κέντρο κράτησης και κυρίως τι είναι το κέντρο φιλοξενίας.
Είναι τρεις κατηγορίες διαφορετικές. Εδώ για πολλούς έχουν μία έννοια. 
Το κέντρο υποδοχής, λοιπόν, είναι αυτό που υποδέχεται τους παράνομα εισερχόμενους, κάνει το περίφημο screening, αλλά ταυτόχρονα κάνει και τις υγειονομικές εξετάσεις.
Είναι, λοιπόν, πάρα πολύ σημαντικό το κέντρο υποδοχής, γιατί πρέπει να γίνουν οι εξετάσεις και να διαπιστωθεί ποια η κατάσταση της υγείας αυτών που εισέρχονται. Είναι γεγονός ότι έρχονται με ασθένειες που εδώ έχουν πια χαθεί, όπως η φυματίωση, η ψώρα, αλλά και διάφορες μορφές ηπατίτιδας. 
Άρα στο κέντρο υποδοχής θα πρέπει να εξασφαλίζεται ο υγειονομικός έλεγχος, να γίνεται η πρώτη καταγραφή -από πού είναι ο κάθε ένας- να υπάρχει ψυχολογική υποστήριξη σε αυτούς τους ανθρώπους και να υπάρχουν μεταφραστές, κάτι που δεν υπήρχε στο παρελθόν. Και, ξέρετε, δεν μπορεί να γίνει καταγραφή αν δεν υπάρχει μεταφραστής, δεν μπορεί να υπάρξει ψυχολογική υποστήριξη σε αυτούς τους ταλαίπωρους ανθρώπους αν δεν υπάρχει μεταφραστής.
Εγώ δεν θα διαφωνήσω μαζί σας και θα σας πω την ευρωπαϊκή εμπειρία. Στα κέντρα κράτησης υπάρχουν security και φυλάσσονται εξωτερικά τα κέντρα από την Αστυνομία. 
Είναι, λοιπόν, πάρα πολύ σημαντικό το κέντρο υποδοχής.
Εν συνεχεία, αυτοί οι άνθρωποι θα πρέπει να πηγαίνουν στα κέντρα κράτησης, τα οποία δεν μπορεί, κύριε Υπουργέ, να είναι στα νησιά. Θα πρέπει να είναι στην ηπειρωτική χώρα. Κι εκεί θα πρέπει να καταλήξετε στους κανόνες, δηλαδή πόσο καιρό θα παραμένουν στα κέντρα υποδοχής, πόσο καιρό στα κέντρα κράτησης.
Θέλω να σας πω μερικά παραδείγματα: Στο Βέλγιο παραμένουν πέντε μήνες στα κέντρα κράτησης. Στη Γαλλία τριάντα δύο ημέρες. Στη Γερμανία δεκατέσσερις ημέρες στα κέντρα υποδοχής και δεκαοκτώ μήνες στα τριάντα δύο κλειστά κέντρα τα οποία έχει. 
Κι εδώ θέλω, κύριε Υπουργέ, να σας παραδώσω μία συγκριτική μελέτη για όλη την Ευρωπαϊκή Ένωση -θα την καταθέσω για τα Πρακτικά, για να την έχουν και όλοι οι συνάδελφοι- όπου μπορούμε πάρα πολύ καλά να μελετήσουμε και πράγματα που είναι θετικά για εμάς και πράγματα τα οποία είναι αρνητικά.
Επίσης, θα ήθελα, κύριε Υπουργέ, να πω για τα κέντρα φιλοξενίας. Τα κέντρα φιλοξενίας ή κέντρα ανηλίκων είναι ανοικτά κέντρα. Ένα τέτοιο Κέντρο λειτουργεί με επιτυχία στο Νομό Λέσβου. Είναι το περίφημο Κέντρο Ανηλίκων στην Αγιάσο της Λέσβου. Αυτά λειτουργούν κάτω από την εποπτεία του Υπουργείου Υγείας και όχι τη δική σας.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Εργασίας τώρα.</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Τώρα Εργασίας ενδεχομένως. Τότε ήταν του Υπουργείου Υγείας.
Είναι πάρα πολύ σημαντικό αυτό το κομμάτι, όπως είναι πάρα πολύ σημαντικό το κομμάτι του ασύλου.
Το 2011 υπήρξε μία καταδίκη του Βελγίου, το οποίο προσπάθησε να στείλει στην Ελλάδα έναν μετανάστη που έφυγε από εδώ και ζητούσε άσυλο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Το Βέλγιο καταδικάστηκε γι’ αυτό, αλλά για κάτι το οποίο δεν τιμά τη χώρα μας: Η απόφαση του Ευρωπαϊκού Δικαστηρίου αναφέρει ότι επειδή στην Ελλάδα δεν υπάρχει καλή διαδικασία απονομής ασύλου, καταδικάζει το Βέλγιο που προσπάθησε να τον στείλει πίσω.
Αν θέλουμε να λεγόμαστε «πολιτισμένη χώρα» –και είμαστε πολιτισμένη χώρα- πρέπει να δούμε πάρα πολύ σοβαρά το θέμα του ασύλου.
Ένα τελευταίο που θέλω να σας πω είναι το εξής: Επειδή αναμένονται Σύριοι μετανάστες, θα πρέπει να προσέξουμε. Δεν μπορούμε να τους πάμε σε κέντρα κράτησης. Πρέπει να τους πάμε σε ανοικτά κέντρα ή σε κέντρα διαμονής και μετά να επιστρέψουν στη χώρα τους. Γι’ αυτό πρέπει να είναι ένα άλλο κομμάτι, ξεχωριστό, κύριε Υπουργέ.
Τέλος, για όλους αυτούς οι οποίοι σπέρνουν το φόβο και κουνάνε το δάχτυλο –και αναφέρομαι στη Χρυσή Αυγή- θα ήθελα να πω τα εξής: Ακούστε, κύριοι, εγώ προέρχομαι από μία προσφυγική οικογένεια από τη Σμύρνη.
Κάποιοι με τις ιδέες σας, όταν ήρθαν οι δικοί μας οι πρόγονοι -πιο Έλληνες από τους Έλληνες- από τη Μικρά Ασία τους ονόμαζαν «τουρκόσπορους». Αυτό το πράγμα δεν είναι μέσα στην ελληνική φύση. Προσέξτε καλά, και μην κουνάτε το δάχτυλο, γιατί αν τα ποσοστά σας σήμερα φαίνονται υψηλά, αύριο θα εξαφανιστείτε.
Τέλος, θα ήθελα να πω στον κ. Κασιδιάρη ότι δεν έχω καμμία όρεξη να πάω μαζί του, όχι μόνο στην Αχαρνών αλλά και πουθενά αλλού.
Ευχαριστώ πολύ.
(Στο σημείο αυτό ο Βουλευτής κ. Παύλος Βογιατζής καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κι εμείς ευχαριστούμε. 
Το λόγο έχει η κ. Γιαταγάνα.
ΧΡΥΣΟΥΛΑ –</ChairmanSpeech><Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Ευχαριστώ, κύριε Πρόεδρε.
 Κύριε Υπουργέ, αντί να ανακαλύπτετε κάθε φορά το επείγον εκεί που δεν υπάρχει, θα ήταν καλύτερο γι’ αυτόν τον τόπο να συγκεντρώσετε τις προσπάθειες σας σε σχέδια νόμου που καλύπτουν ολοκληρωμένα τα υπό ρύθμιση θέματα. 
Με σπασμωδικές κινήσεις όπως την έκδοση πράξεων νομοθετικού περιεχομένου τρεις μέρες πριν από τις εκλογές, δεν είναι δυνατόν να παραχθούν σοβαρά νομοθετήματα. Μήπως θα ήταν προτιμότερο να έχετε μια προσέγγιση που θα αντιμετωπίζει την αιτία και όχι τα συμπτώματα του προβλήματος;
Πιο αναλυτικά: Θα ήταν προτιμότερο να συγκεντρώσετε τις προσπάθειές σας στην αναθεώρηση της Συνθήκης Δουβλίνο ΙΙ και να πιέσετε την Ευρωπαϊκή Επιτροπή να καταβάλει, επιτέλους, σοβαρή προσπάθεια για την επίτευξη της συμφωνίας επανεισδοχής των εισερχομένων παρανόμως αλλοδαπών από την Τουρκία. 
Δεν είναι δυνατόν να αντιμετωπίζει όλη η Ευρώπη τη χώρα μας ως αποθετήριο ψυχών. Δεν είναι δυνατόν να προσθέτετε στον ελληνικό λαό διαρκώς νέα προβλήματα. Δεν είναι δυνατόν να αντιμετωπίζουμε μόνοι μας το μεταναστευτικό πρόβλημα όλης της Ευρωπαϊκής Ένωσης. 
Γιατί δεν αναλαμβάνετε πρωτοβουλία προς αυτήν την κατεύθυνση; Φοβάστε μήπως δυσαρεστηθεί η τρόικα; Καιρός είναι να μάθουν όλοι οι εταίροι μας ότι δεν μπορούν να έχουν μόνο απαιτήσεις από την Ελλάδα, αλλά έχουν και υποχρεώσεις. 
Ειδικά σήμερα που η κρίση στη Συρία αναπόφευκτα θα δημιουργήσει πιέσεις στα σύνορά μας, η λύση δεν είναι να δημιουργηθούν κέντρα φιλοξενίας κλειστού τύπου. Ποια η διαφορά αυτών των κέντρων με τις φυλακές; Με ποιες διατάξεις εξασφαλίζεται ότι στα κατ’ ευφημισμόν αυτά κέντρα φιλοξενίας θα τηρούνται οι βασικοί κανόνες ανθρώπινης φιλοξενίας;
Θα μπορούσαμε να συμφωνήσουμε σε κέντρα πρώτης υποδοχής, εάν αντιμετωπίζονταν σοβαρά και ολοκληρωμένα το πρόβλημα. Απαραίτητη, βέβαια, προϋπόθεση θα ήταν να είχε ολοκληρωθεί το απαραίτητο νομικό πλαίσιο για την επαναπροώθηση των λαθρομεταναστών στις χώρες τους. 
Σήμερα, με τις περισσότερες ασιατικές και αφρικανικές χώρες απ’ όπου προέρχονται οι μετανάστες αυτοί, δεν υπάρχουν σχετικές συμφωνίες επανεισδοχής. Επιπροσθέτως, δεν μπορείτε να αντιμετωπίζετε τα πάντα με απευθείας αναθέσεις με μόνη δικαιολογία το «επείγον». Οι απευθείας αναθέσεις δημιουργούν στην κοινωνία την αίσθηση της αδιαφάνειας. 
Σας υπενθυμίζω ότι υπάρχει απόφαση της Ολομέλειας του Αρείου Πάγου του 1998, σύμφωνα με την οποία απαγορεύεται η φύλαξη αυτών των χώρων από εταιρείες σεκιούριτι. Μόνο η αστυνομία μπορεί να φυλάξει οποιοδήποτε τέτοιο χώρο φύλαξης –δηλαδή, φυλακές- που θέλετε να δημιουργήσετε. Αυτή είναι αρμοδιότητα της αστυνομίας. 
Εσείς, όχι μόνο αφαιρείτε καίριες αρμοδιότητες από την αστυνομία, αλλά μετατρέπετε τις Σχολές Αστυφυλάκων Κομοτηνής και Ξάνθης σε κέντρα κράτησης και υποχρεώσατε τους αστυφύλακες να φιλοξενούνται σε ιδιωτικές κατοικίες. Θέλετε να κλείσετε αυτές τις δυο σχολές αστυφυλάκων; Μας είπατε ότι είναι εντελώς προσωρινό το θέμα αυτό. Εδώ στην Ελλάδα ισχύει το ουδέν μονιμότερο του προσωρινού. 
Όσον αφορά τα υπόλοιπα που αναφέρονται μέσα σε αυτήν την πράξη νομοθετικού περιεχομένου που έρχεται προς κύρωση, είναι όλα για τα μάτια του κόσμου κι έρχονται για να καλύψουν όλες τις ελλείψεις που εσείς δημιουργήσατε –η Νέα Δημοκρατία και το ΠΑΣΟΚ- όταν ήσασταν κυβερνήσεις όλα αυτά τα χρόνια από τη Μεταπολίτευση έως σήμερα.
Ο κ. Χρυσοχοΐδης ως Υπουργός ανακάλυψε την ανάγκη δημιουργίας αυτών των χώρων παραμονές των εκλογών και έσπευσε να κάνει όσα δεν έκανε τρία χρόνια ο κ. Παπουτσής. Είναι προφανές ότι αυτό έγινε προεκλογικά, γιατί ήθελε να δείξει στην εκλογική του περιφέρεια ότι κάτι έκανε και για να επανεκλεγεί.
Ο κ. Παυλόπουλος στη συνεδρίαση της Διαρκούς Επιτροπής Δημόσιας Διοίκησης, Δημόσιας Τάξης και Δικαιοσύνης δήλωσε αυτολεξεί: «Οι πράξεις νομοθετικού περιεχομένου εκδόθηκαν με τρόπο αντισυνταγματικό. Κάποτε θα πρέπει να σεβόμαστε τους θεσμούς. Οι πράξεις νομοθετικού περιεχομένου στην ουσία αφαιρούν από τη Βουλή τμήμα άσκησης του νομοθετικού της έργου». 
Σήμερα, λοιπόν, καλούμεθα να κυρώσουμε τι; Μια αντισυνταγματική πράξη; 
Για όλους αυτούς τους λόγους εμείς οι Ανεξάρτητοι Έλληνες καταψηφίζουμε την κύρωση της πράξης νομοθετικού περιεχομένου. Είναι επιτακτική ανάγκη να συζητηθεί σοβαρά το μεταναστευτικό πρόβλημα, γιατί είναι ένα τεράστιο και περίπλοκο πρόβλημα και δεν αντιμετωπίζεται με τέτοιες πράξεις νομοθετικού περιεχομένου. 
Σας ευχαριστώ πολύ. 
(Χειρoκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κ. Γιαταγάνα. 
Το λόγο έχει η κ. Βασιλική Κατριβάνου για επτά λεπτά.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, εγώ είμαι στη σειρά.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Είναι η κ. Σταμπουλή, η οποία μου έδωσε τη θέση της.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχει γίνει αλλαγή, κύριε συνάδελφε. 
Κυρία Κατριβάνου, έχετε το λόγο.</ChairmanSpeech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ευχαριστώ την κ. Σταμπουλή που μου έδωσε τη θέση της. 
Εδώ και μέρες η Κυβέρνηση μας μιλά για τον κίνδυνο που αντιμετωπίζει η Δημοκρατία από τα άκρα. Όμως, είναι μία Κυβέρνηση που οδηγεί τη χώρα στα άκρα, που μας βυθίζει στη φτώχεια, στην απαξίωση και στην απόγνωση, που δεν προσφέρει καμμία διέξοδο και ελπίδα, κανένα όραμα, καμμία προοπτική για τους Έλληνες. 
Και επειδή δεν διαθέτει συναίνεση, καλλιεργεί το ρατσισμό και το φόβο και το θυμό, με μόνο εργαλείο της την καταστολή. Ποινικοποιεί τη λαϊκή αντίδραση. Το βλέπουμε συνέχεια στους δρόμους. Διώκει τους αδυνάμους, ντόπιους και μετανάστες, και εισάγει την Ελλάδα στην εποχή των στρατοπέδων. Υιοθετεί, δηλαδή, μία πολιτική καταστολής και ρατσισμού, που ουσιαστικά αυτή με τον τρόπο της νομιμοποιεί τη ρατσιστική βία. Δίνει το χώρο στους νοσταλγούς του Χίτλερ να παριστάνουν τους προστάτες των Ελλήνων. Φυλακίζει μετανάστες, ενώ την ίδια στιγμή δεν έχει συλληφθεί ούτε ένας από τους δράστες των αλλεπάλληλων ρατσιστικών και φασιστικών επιθέσεων των τελευταίων μηνών. 
Προχθές, πάλι, μία ομάδα φασιστών μπήκε σε ένα σωματείο Τανζανών και το κατέστρεψε συθέμελα. Χθες το βράδυ, όταν γνωστή δικηγόρος και σημαντική μορφή στο χώρο των ανθρωπίνων δικαιωμάτων, η Γιάννα Κούρτοβικ, πήγε να κάνει μήνυση, προπηλακίστηκε μέσα στο ίδιο το Τμήμα του Αγίου Παντελεήμονα από φασίστες, οι οποίοι μπαινόβγαιναν άνετα σαν στο σπίτι τους. Συγχρόνως, είχε δυσκολίες να κάνει τη μήνυση. Δεν υπήρχε καμμία συνεργασία με το διοικητή. Μας κατήγγειλε ότι υπήρχε ένα dvd που είχε καταγράψει την επίθεση στους Τανζανούς και αυτό το dvd ποδοπατιόταν μέσα στο Αστυνομικό Τμήμα. 
Πείστηκε ο μετανάστης, που είχε αναγνωρίσει κάποιο χρυσαυγίτη, να αποσύρει τη μήνυση μέσα στο ίδιο Αστυνομικό Τμήμα, σε ένα Αστυνομικό Τμήμα όπου έχουμε συνεχείς προπηλακισμούς σε όποιους δικηγόρους πηγαίνουν να υποστηρίξουν μετανάστες και μετά η πολιτεία μας λέει ότι θα κάνει υπηρεσία δίωξης ρατσιστικής βίας; 
Έγιναν αλλεπάλληλες συνεννοήσεις με την Αστυνομία και όταν βγήκε η κ. Κούρτοβικ προπηλακίστηκε πάλι και έξω. Η πολιτεία τι κάνει για όλα αυτά; 
Έρχομαι στο προκείμενο σχέδιο νόμου. Για την πράξη νομοθετικού περιεχομένου, όπως συζητήθηκε στη Διαρκή Επιτροπή, όπου καλέσαμε φορείς, και οι δέκα φορείς που ήρθαν, από την ΠΟΕΣΥ μέχρι την Ύπατη Αρμοστεία και την Περιφερειάρχη Ανατολικής Μακεδονίας, τάχθηκαν κατά. Παρ’ όλα αυτά, η Κυβέρνηση προχωρά κανονικά, ακάθεκτη. 
Η ασκούμενη μεταναστευτική πολιτική της Κυβέρνησης δεν είναι μόνο ρατσιστική, αλλά και αναποτελεσματική και ιδιαίτερα δαπανηρή. Το σχέδιο νόμου διέπεται μόνο από τη ρητορεία του εγκλεισμού ως λύση. 
Όπως ξέρετε πολύ καλά, οι μετανάστες στη χώρα μας είναι πάρα πολλοί. Υπολογίζεται ότι είναι γύρω στις τετρακόσιες χιλιάδες ανθρώπους. Όλους αυτούς τους ανθρώπους δεν μπορείς ούτε να τους φυλακίσεις ούτε να τους απελάσεις. 
Και είναι αδύνατον να απελαθούν, γιατί υπάρχουν διεθνείς συμβάσεις που τις προστατεύουν, γιατί υπάρχει κόστος στις απελάσεις, γιατί υπάρχει απουσία διμερών σχέσεων στους χώρους αποστολής. Το πρόβλημα, λοιπόν, το μεταναστευτικό δεν λύνεται ούτε με την καταστολή, ούτε με τη δημιουργία της Ελλάδας μιας μεγάλης-μεγάλης φυλακής.
Και ενώ καλλιεργείται ένας διαρκής φόβος ότι θα μας διώξουν από την Ευρωζώνη, δεν ανησυχούμε καθόλου, διόλου, αν η Ελλάδα  διασύρεται διαρκώς σε ευρωπαϊκό επίπεδο. Έχουμε επανειλημμένες καταδίκες της Ελλάδας από το Ευρωπαϊκό Δικαστήριο για απάνθρωπη και εξευτελιστική μεταχείριση μεταναστών για χρήση αδικαιολόγητης βίας από την Αστυνομία. Μόλις προχθές είχαμε δύο πρόστιμα οκτώ και δεκαπέντε χιλιάδων. Μόλις προχθές! Για να μην κατονομάσουμε όλα τα άλλα. Η Ελλάδα δηλαδή, παρακάμπτει όλες τις διεθνείς υποχρεώσεις και απλώς αυξάνει την καταστολή. 
Επισκεφθήκαμε αυτόν τον καιρό αρκετά κέντρα κράτησης. Όταν μπήκαμε στο κέντρο κράτησης του Ελληνικού ντραπήκαμε που είμαστε Έλληνες σε αυτόν τον τόπο. Κρατιόντουσαν εκατόν δέκα άνθρωποι στοιβαγμένοι σε ένα χώρο χωρίς ήλιο και χωρίς πραγματικά αέρα μέσα στον καύσωνα σε κελιά των είκοσι πέντε ενώ το κελί χώραγε δέκα. Κοιμόντουσαν στο πάτωμα, ήταν άρρωστοι χωρίς ιατροφαρμακευτική περίθαλψη επαρκή, με μία ντουζιέρα για εκατόν δέκα άτομα, με ποντίκια και αρουραίους, με ανηλίκους να βρίσκονται εκεί μέσα μαζί με τους ενηλίκους, με ανθρώπους που είναι τέσσερις και οκτώ μήνες, γιατί; Διότι δεν είχαν χαρτιά όταν πέρασαν τη χώρα να βρουν μια καλύτερη τύχη.
Όταν πήγαμε στο κέντρο της Κορίνθου ο δήμος είχε κόψει το νερό. Δεν υπήρχαν διερμηνείς και οι άνθρωποι δεν μπορούσαν να κάνουν αιτήσεις ασύλου. Όταν ρωτήσαμε το διοικητή τι κάνει για όλα αυτά, είπε ότι το κέντρο αυτό δημιουργήθηκε σε μια νύχτα και κανείς δεν του είπε τι πρέπει να κάνει. Ο κ. Τσουραπάς μάθαμε ότι μετατέθηκε πρόσφατα, ποιος ξέρει γιατί. Ίσως γιατί αρνήθηκε να συνεχίσει να είναι υπό τέτοιες συνθήκες.
Έχει αναφερθεί για την πράξη νομοθετικού περιεχομένου έτσι όπως έρχεται ότι είναι αντισυνταγματική, γιατί βάζει το θέμα «έκτακτη περίπτωση απρόβλεπτης ανάγκης». Δεν υπάρχει καμμία απρόβλεπτη ανάγκη και καμμία έκτακτη περίπτωση. Όποιος ζει σε αυτή τη χώρα, ξέρει ότι το μεταναστευτικό είναι ένα θέμα που μας απασχολεί τα τελευταία είκοσι χρόνια. Επίσης, η εισαγωγή του έκτακτου εισάγει απευθείας αναθέσεις, χωρίς δημοσίευση προκήρυξης. Μπορούμε να φανταστούμε το μέγεθος της αδιαφάνειας και την ανεξέλεγκτη μπίζνα με ιδιωτικές εταιρείες που θα αναλαμβάνουν τη σίτιση. 
Η φύλαξη μπορεί να ανατεθεί σε ιδιώτες, σε κατάλληλα εκπαιδευμένο προσωπικό ιδιωτικής εταιρείας. Ξέρουμε πως είναι αντισυνταγματικό η φύλαξη ανθρώπων που κρατούνται βάσει διοικητικών πράξεων που ανήκει στο σκληρό πυρήνα της κυριαρχίας της ελληνικής πολιτείας, να δίνεται σε ιδιώτες. Ποιος θα τους ελέγχει, σε ποιους θα είναι υπόλογοι; Ξέρουμε ποιοι στελεχώνουν αντίστοιχες τέτοιες εταιρείες; 
Το τελευταίο που είναι ανεπίτρεπτο και αντισυνταγματικό εισάγεται με την τροπολογία του ν.3907/2011, με την οποία αναστέλλεται εκ νέου η λειτουργία της νέας υπηρεσίας ασύλου, η οποία θα έπρεπε να λειτουργεί ήδη από τον Ιανουάριο του 2012. Η Κυβέρνηση, λοιπόν, όχι μόνο περιφρονεί τα ανθρώπινα δικαιώματα αλλά καταστρατηγεί και τον ίδιο το νόμο. Η πολιτική της θα μπορούσε να τιτλοφορηθεί και με τη σημερινή τροπολογία ως κλείνω το άσυλο και ανοίγω στρατόπεδα συγκέντρωσης.
Σαν ΣΥΡΙΖΑ έχουμε καταθέσει επανειλημμένα τις προτάσεις μας. Συνοπτικά, θα αναφέρω το εξής. Θεωρούμε ότι είναι απαραίτητη η καταγραφή όσων έρχονται και η δημιουργία κέντρων πρώτης υποδοχής και ανοικτών κέντρων. Έτσι, όχι μόνο θα παύσουν οι ανεύθυνες ψευδοστατιστικές που βγάζουν τους μετανάστες για εκατομμύρια, αλλά κυρίως το ελληνικό κράτος θα έχει τη δυνατότητα να ξεχωρίσει, ποιοι από αυτούς δικαιούνται διεθνή προστασία, ποιοι και ποιες ανήκουν σε ευάλωτες ομάδες, όπως ανήλικοι, θύματα trufficking κ.λπ., ποιοι και ποιες ήλθαν στην Ελλάδα  για να φύγουν για άλλη χώρα. Με λίγα λόγια, ποιοι μπορεί να μείνουν ομαλά και ποιοι μπορούν να φύγουν ομαλά.
Μέριμνα για τη διαδικασία ένταξης και νομιμοποίησης σε όσους πληρούν προϋποθέσεις παραμονής και είναι εγκατεστημένοι στη χώρα και έχουν κοινωνικούς δεσμούς, έχουν οικογένειες και τα παιδιά τους πάνε στο σχολείο και ζουν για χρόνια εδώ και άλλων που αυτοί αντίστοιχα έχουν εκπέσει νομιμότητας, λόγω ότι δεν μπορούν να συγκεντρώσουν τα απαραίτητα ένσημα λόγω της μαύρης εργασίας και της ανεργίας. Χρειάζεται διαπραγμάτευση σε επίπεδο Ευρωπαϊκής Ένωσης για τη δίκαιη κατανομή πόρων και ροών στα κράτη-μέλη και επαναπατρισμό όσων θέλουν στις χώρες προέλευσής τους όπου και όταν αυτό είναι δυνατόν. 
Θα θέλαμε μια χώρα που να μας χωράει όλους και θα έχει μέσα της δημοκρατία και ανθρώπινα δικαιώματα, διότι όταν πλήττονται τα ανθρώπινα δικαιώματα για ένα μέλος, για ένα κομμάτι, πλήττονται για όλους μας, γιατί μετά τους μετανάστες ποινικοποιούνται οι φτωχοί και ποινικοποιούνται όσοι δεν έχουν πρόσβαση στην ελληνική πολιτεία.
Ευχαριστούμε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Επαμεινώνδας Μαριάς έχει το λόγο, για επτά λεπτά.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, δεν ξέρω αν πρέπει να ξεκινήσω εν τη απουσία του Υπουργού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Είναι πάρα πολλές ώρες στα κυβερνητικά έδρανα.
Κοιτάξτε να δείτε, πριν από λίγο σηκωθήκατε πάλι και ζητήσατε…</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κατά παρέκκλιση. Δεν πειράζει, ας συνεχίσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κάνετε παρατηρήσεις. Σηκωθήκατε πριν από λίγο και ζητήσατε το λόγο γιατί προηγήθηκε η κ. Βαλαβάνη, λέτε και το Προεδρείο θα παρέλειπε πέντε ομιλητές.
Λοιπόν, ο κύριος Υπουργός είναι από το πρωί εδώ...</ChairmanSpeech> 
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Τότε εγώ σας ζητάω να τηρήσετε τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ, κύριε Μαριά.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Αφού το πάτε έτσι…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Προχωρήστε, σας παρακαλώ.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Όχι, δεν προχωρώ. Να τηρήσετε τον Κανονισμό και εγώ δεν μιλώ εν τη απουσία της Κυβερνήσεως. Περιμένω, αφού το πάτε έτσι.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Δύο λεπτά θα λείψει μόνο.</Speech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Εντάξει, εγώ θα περιμένω.
(Στο σημείο αυτό εισέρχεται στην Αίθουσα ο Υπουργός Δημόσιας Τάξης και Προστασίας του Πολίτη κ. Νικόλαος Δένδιας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Μαριά, έχετε το λόγο.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Κύριε Πρόεδρε, μπορώ να έχω το χρόνο από την αρχή, για να βλέπω.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε το χρόνο, όπως τον έχουν όλοι. Θέλετε να μιλάτε για να μιλάτε, δηλαδή; Είδατε να έχω πει για κανέναν τίποτε; 
Σας παρακαλώ, προχωρήστε, κύριε Μαριά.</ChairmanSpeech>
<Speech><Parlmember>ΕΠΑΜΕΙΝΩΝΔΑΣ ΜΑΡΙΑΣ</Parlmember>: Αυτό κάνω κι επειδή προχωρώ απευθύνομαι στον Πρόεδρο.
Κύριε Πρόεδρε, ξεκινώντας την ομιλία μου πρέπει να απευθύνομαι πάντα στο Προεδρείο και απευθύνομαι, λοιπόν, στο Προεδρείο και εν συνεχεία στους συναδέλφους. 
Το σχέδιο νόμου που συζητούμε επαναφέρει ξανά ένα ζήτημα που έχει σχέση με τις πράξεις νομοθετικού περιεχομένου. Επ’ αυτών έχουμε τοποθετηθεί επανειλημμένα και συνεχίζεται η ίδια τακτική για το ζήτημα αυτό για άλλη μια φορά: δηλαδή, εδώ να ερχόμαστε απλά να επικυρώσουμε πράξεις οι οποίες έχουν αποφασιστεί εδώ και καιρό. 
Κατ’ αρχάς, αναφέρομαι στις εισηγήσεις και στις τοποθετήσεις που έχουν κάνει οι συνάδελφοι και αυτή που θα γίνει από τον Κοινοβουλευτικό μας Εκπρόσωπο και βεβαίως από την εισηγήτριά μας σε σχέση με τις θέσεις. 
Επέλεξα να μιλήσω επί ενός ή δύο θεμάτων μόνο, λόγω του χρόνου τον οποίο έχω και γιατί πιστεύω ότι πρέπει να αναδείξω ένα ζήτημα. Αυτό το ζήτημα έχει σχέση με τη διασύνδεση των εγκαταστάσεων κράτησης και γενικά της αντιμετώπισης των λαθρομεταναστών με τις ΕΟΖ, τις ειδικές οικονομικές ζώνες. Ακροθιγώς αναφέρθηκε λίγο το ζήτημα αυτό και κάποιοι ίσως θεωρούν ότι είναι λίγο παρατραβηγμένο και ότι ενδεχόμενα δεν έχει σχέση.
Έψαξα και ασχολήθηκα με το ζήτημα αυτό για να δω αν πράγματι έχει σχέση. Οι ειδικές οικονομικές ζώνες, όπως ξέρετε προωθούνται από την Ευρωπαϊκή Ένωση, είναι μια επιλογή και του κ. Σουλτς, ο οποίος μας πρότεινε κάτι τέτοιο και ορισμένων άλλων παραγόντων και θα είχαν ένα ενδιαφέρον και για την Ευρωπαϊκή Ένωση και για αρκετούς επιχειρηματίες υπό τον όρο ότι εκεί θα μπορούσαν να λειτουργούν με ένα καθεστώς φορολογικό τελείως διαφορετικό και κυρίως αμοιβών και εργασιακών σχέσεων τελείως διαφορετικών.
Αυτό το οποίο παρατηρώ είναι ότι στο ν. 3907, για τον οποίο συζητούμε –και του οποίου τροποποιούμε ένα άρθρο και ο οποίος έχει σχέση βεβαίως με την ίδρυση Υπηρεσίας Ασύλου και όσων έχουν σχέση με παράνομη εισδοχή στη χώρα- υπάρχει ένα άρθρο, το άρθρο 37 το οποίο στην παράγραφο 5 λέει ότι σε περίπτωση αδυναμίας των αρμόδιων αρχών να διασφαλίσουν με ίδιους πόρους ή μέσα ότι οι υπήκοοι τρίτων χωρών των οποίων η απομάκρυνση έχει αναβληθεί κλπ., δεν μπορούν να συντηρηθούν, τότε μπορεί να επιτραπεί, μετά από σχετική άδεια –προσέξτε- να απασχολούνται ως μισθωτοί οι συγκεκριμένοι λαθρομετανάστες σε τομείς απασχόλησης σε συγκεκριμένες περιοχές.
Τι καθεστώς θα ισχύει γι’ αυτούς σε επίπεδο αμοιβών; Προφανώς θα έπρεπε να ισχύει η κείμενη νομοθεσία. Όχι. Λέει: «Με προεδρικό διάταγμα που εκδίδεται καθορίζονται οι τομείς απασχόλησης, οι περιοχές –το καθεστώς της ασφαλιστικής τους κάλυψης πιθανό να είναι διαφορετικό, δεν φαντάζομαι να είναι καλύτερο- οι όροι, οι προϋποθέσεις, οι διαδικασίες χορήγησης άδειας κ.λπ.». Άρα, βλέπουμε εδώ μέσα σε ένα νόμο που έχει σχέση με την πάταξη της λαθρομετανάστευσης μία διασύνδεση και μία δυνατότητα απασχόλησης αυτών των συγκεκριμένων προσώπων με ένα άλλο καθεστώς. 
Άρα, εδώ τι έχουμε; Στην ουσία έχουμε τα κέντρα κράτησης, γιατί αυτό έχει σημασία. Θα συλλαμβάνονται και θα κρατούνται με διοικητική απόφαση και όχι με απόφαση δικαστηρίου. Μέχρι και δεκαοκτώ μήνες θα στερούνται την ελευθερία τους οι συγκεκριμένοι που έχουν μπει παράνομα στη χώρα ή κυκλοφορούν παράνομα στη χώρα. Αυτοί υπό προϋποθέσεις θα μπορούν πλέον να απασχολούνται σε ειδικές οικονομικές ζώνες, όπου εκεί θα ρυθμίζονται χαμηλά μεροκάματα προφανώς γι’ αυτούς. Αυτό δεν ξέρω αν σας θυμίζει τίποτε. Εμένα μου θυμίζει τα κλασικά στρατόπεδα συγκέντρωσης της Γερμανίας επί Χίτλερ που πρώτα συνελάμβανε κάποιους και μετά τους έβαζε να εργάζονται καταναγκαστικά. 
Πρέπει, λοιπόν, να εξηγήσουμε ότι αυτό το καθεστώς διαμορφώνεται μέσα από αυτές τις συνθήκες. Δηλαδή, οι άνθρωποι αυτοί θα κρατούνται με απόφαση διοικητική –ενδεχόμενα και για λόγους εθνικής ασφάλειας- και από εκεί και πέρα θα υπάρχει η δυνατότητα να απασχολούνται. Γι’ αυτό και εδώ μπαίνει ένα ζήτημα, γιατί μου έκανε μεγάλη εντύπωση. 
Σε αυτή την πράξη νομοθετικού περιεχομένου τρία πράγματα αλλάζουν. Δηλαδή, έρχεται μία πράξη και λέει τι; Ότι θα υπάρχει η δυνατότητα να τους φυλάει ιδιωτική εταιρεία σεκιούριτι. Γιατί; Διότι εδώ, αν διαβάσετε το πώς λειτουργούν οι ειδικές οικονομικές ζώνες σε διάφορες χώρες, όπως στην Ονδούρα και στη Λατινική Αμερική, είναι ειδικοί χώροι όπου υπάρχει ειδικό καθεστώς απασχόλησης. Από αυτούς τους χώρους δεν μπορεί να βγει κανείς και σε αυτούς τους χώρους υπάρχει φύλαξη και απαγόρευση απομάκρυνσης, την οποία επιβάλλουν ιδιωτικοί στρατοί. Προφανώς εδώ θα είναι ιδιωτικές αστυνομίες. 
Εδώ μπαίνει μέσα και η ιστορία των ΜΚΟ, διότι οι ΜΚΟ παίζουν ένα ρόλο σε σχέση με τη μετανάστευση, τη λαθρομετανάστευση, τα θέματα κοινωνικής ένταξης. Αλλά μην ξεχνάτε ότι υπάρχει συγκεκριμένη ΜΚΟ που δουλεύει στη Θράκη, η οποία επιμένει να υπάρχουν ειδικές οικονομικές ζώνες στη Θράκη και η οποία προωθεί όλο το σύστημα των ειδικών οικονομικών ζωνών. Επομένως, εδώ βλέπω εγώ να κουμπώνει όλη η ιστορία των ΕΟΖ με το θέμα της λαθρομετανάστευσης. Αυτό λοιπόν, είναι ένα κομμάτι το οποίο, απ’ ό,τι παρακολούθησα αρκετούς συναδέλφους, κάποιοι το έθιξαν λίγο και ήθελα να το αναδείξω για να ακούσουμε και αντίλογο, αν υπάρχει πάνω σε αυτό το ζήτημα, διότι διασυνδέεται άμεσα το θέμα της απασχόλησης, των λαθρομεταναστών με όλη την ιστορία. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής, κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Αυτό εδώ που βλέπουμε σαν πράξη νομοθετικού περιεχομένου έχει τρία ζητήματα όλα και όλα, δηλαδή την ιδιωτική σεκιούριτι, το να δίνονται δουλειές χωρίς να τηρούνται οι διαδικασίες περί ανάθεσης κ.λπ.. Αυτό συζητάμε τόση ώρα. Βεβαίως δόθηκε η ευκαιρία σε πολλούς να μιλήσουν γενικότερα, αλλά αυτό είναι το συγκεκριμένο ζήτημα που συζητάμε. Και εμείς βλέπουμε ότι υπάρχει αυτή η διασύνδεση, η οποία επίσης, έχει μεγάλη επικινδυνότητα και για θέματα εθνικής ασφάλειας –τα ανέλυσε ο κ. Νταβρής- ιδίως δε άμα λάβουμε υπ’ όψιν ότι και το τουρκικό προξενείο ενδιαφέρεται να υπάρχουν ΕΟΖ στη Θράκη. Λάβετέ το, λοιπόν, υπ’ όψιν. Υπάρχουν συνάδελφοι που είναι Βουλευτές στην περιοχή. Ας το δείτε με αυτήν τη διάσταση, να το εξετάσετε, να μας ενημερώσετε αν είναι έτσι τα πράγματα, διότι έχουμε και δημοσιεύματα και έρευνες.
Άρα, κύριοι συνάδελφοι, εγώ τουλάχιστον στο κομμάτι αυτό αναφέρομαι στις θέσεις της παράταξής μας στα γενικότερα θέματα. Επέλεξα στο χρόνο που έχω να επικεντρωθώ σε αυτό το ζήτημα, διότι αυτό το ζήτημα το θεωρώ πάρα πολύ σοβαρό και θα ήθελα επ’ αυτού να έχουμε και τις απαντήσεις από την πλευρά του κυρίου Υπουργού.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο κ. Προκόπης Παυλόπουλος.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ πολύ, κυρία Πρόεδρε. 
Πρώτα-πρώτα, να ευχαριστήσω θερμά την κ. Κωνσταντοπούλου που δέχθηκε αυτήν την αλλαγή λόγω ενός δικού μου εκτάκτου προβλήματος. Και της ζητώ συγγνώμη.
Κύριε Υπουργέ, θα επαναλάβω ορισμένα πράγματα από αυτά που είχα πει στην επιτροπή –και θα καταλάβουν και οι συνάδελφοι γιατί παίρνω το λόγο- και θα μου δοθεί η ευκαιρία επίσης να πω πόσο συμμερίζομαι τον όλο προγραμματισμό που κάνετε από εδώ και πέρα όχι μόνο για το συγκεκριμένο ζήτημα, δηλαδή το ζήτημα των κέντρων λαθρομεταναστών αλλά γενικότερα της πολιτικής που πρέπει να ακολουθήσουμε στο εξής. Έτσι ώστε να αντιμετωπίσουμε το φαινόμενο της λαθρομετανάστευσης στη ρίζα του και όπως ταιριάζει σε μια δημοκρατική χώρα. 
Δεν μπορώ να μην υπενθυμίσω –και αυτό το κάνω πάντοτε- τι σημαίνει αυτή η πράξη νομοθετικού περιεχομένου. Θυμίζω, λοιπόν, κύριοι συνάδελφοι, ότι επί τρία ολόκληρα χρόνια ο κ. Χρυσοχοΐδης -και στη συνέχεια ο κ. Παπουτσής- όχι μόνο δεν έπραξαν τίποτα για την αντιμετώπιση της λαθρομετανάστευσης, αλλά όλος αυτός ο προγραμματισμός, που η κυβέρνηση Καραμανλή και εγώ προσωπικά είχαμε κάνει, σε συνεργασία με την Ευρωπαϊκή Ένωση, ύστερα από την υπογραφή του συμφώνου για τη μετανάστευση και το άσυλο το 2008 στο Παρίσι και ύστερα από την επίσκεψη στην Αθήνα του Επιτρόπου Ζακ Μπαρό της Ευρωπαϊκής Επιτροπής, τον Ιούνιο του 2009, πήγε πραγματικά «περίπατο». 
Και ξαφνικά, παραμονές των εκλογών, ο κ. Χρυσοχοΐδης ανακαλύπτει ότι υπάρχει πρόβλημα λαθρομετανάστευσης και ότι πρέπει να γίνουν νέα κέντρα λαθρομεταναστών! Τα κέντρα που εν τω μεταξύ ήταν προγραμματισμένα, όπως σας είπα, πριν τρία χρόνια τα είχε ξεχάσει ότι υπήρχαν! Μπροστά του, έτοιμα, χρηματοδοτούμενα από την Ευρωπαϊκή Ένωση! Αυτό υπήρξε η αφορμή για την εφαρμογή του άρθρου 44 παράγραφος 1 του Συντάγματος! 
Πραγματικά, κύριε Υπουργέ, δεν έχουμε κάνει –αυτό είναι αλήθεια και διαχρονικά- την καλύτερη χρήση του άρθρου 44 παράγραφος 1 του Συντάγματος που λέει ότι πρέπει να εκδίδονται πράξεις νομοθετικού περιεχομένου, όταν συντρέχουν έκτακτες περιπτώσεις εξαιρετικώς επείγουσας και απρόβλεπτης ανάγκης. Είχαν δει πολλά τα μάτια μου. Πάντως, τέτοια έκτακτη περίπτωση εξαιρετικώς επείγουσας και απρόβλεπτης ανάγκης δεν είχε υπάρξει ποτέ, η οποία θα μπορούσε να ταυτίζεται με τις εκλογικές αγωνίες ενός υποψηφίου στη Β΄ Αθηνών! 
Και αυτό δεν μπορώ να μην το επισημάνω. Δεν έχω τίποτα προσωπικό με τον κ. Χρυσοχοΐδη –το ξέρουν όλοι εδώ- αλλά δεν μπορεί να υπάρχουν τέτοιες θεσμικές παρεμβάσεις που, στην κυριολεξία, όχι μόνο τραυματίζουν, αλλά γελοιοποιούν τις διατάξεις του Συντάγματος. 
Επειδή ακούστηκε ότι μπορεί να προκύπτει ακυρότητα από αυτό, σπεύδω να σας πω –και ουσιαστικά καλά κάνουμε και κυρώνουμε την πράξη, δεν μπορούμε να μην την κυρώσουμε- ότι δεν προκύπτει ακυρότητα ή αντισυνταγματικότητα, η οποία θα μπορούσε να διαπιστωθεί δικαστικά εξαιτίας αυτού του γεγονότος που σας ανέφερα. Γιατί πάγια η νομολογία του Συμβουλίου της Επικρατείας δέχεται ότι τα κυβερνητικά παραγωγικά αίτια, σχετικά με την εφαρμογή του άρθρου 44 παράγραφος 1 του Συντάγματος, δεν ελέγχονται δικαστικώς. Αυτή είναι πάγια νομολογία! 
Έχουμε τέσσερις, πέντε αποφάσεις –η πρώτη υπήρξε της ολομέλειας- και αυτή είναι και η κρατούσα άποψη στο χώρο της θεωρίας. Άρα, θέμα δικαστικώς ελεγχόμενης αντισυνταγματικότητας δεν υπάρχει. Τον έλεγχο που κάνω τον ανάγω σε θέμα πολιτικής πρακτικής και σεβασμού των θεσμών γενικότερα. 
Από εκεί και πέρα, τρέχετε και το ξέρω, κύριε Υπουργέ. Έχετε κάνει πολλές ενέργειες. Και δεν είναι μόνον οι επιχειρήσεις «ΞΕΝΙΟΣ ΖΕΥΣ» που ορθά γίνονται και βλέπουμε την τεράστια διαφορά. Άλλωστε, μην ξεχνάμε πότε δημιουργήθηκαν οι ομάδες «ΔΙΑΣ». Δεν δημιουργήθηκαν επί Χρυσοχοΐδη. Το καλοκαίρι του 2009 άρχισαν να δημιουργούνται. Επίσης, σωστά κάνετε και προωθείτε ό,τι κέντρα πρέπει αυτή τη στιγμή να προωθήσουμε. Διότι αυτό το μέτρο τουλάχιστον ανακουφίζει τα μεγάλα αστικά κέντρα και, ταυτοχρόνως, μειώνει τα κρούσματα εγκληματικότητας. 
Όμως, δεν είναι, κυρίες και κύριοι συνάδελφοι, αυτή μόνο η πρωτοβουλία της Κυβέρνησης και γι’ αυτό συμπαρίσταμαι απόλυτα σε αυτό που κάνει ο κ. Δένδιας και η Κυβέρνηση. Αλλά και γιατί είναι η συνέχεια των όσων είχαμε προγραμματίσει ήδη από το 2009. Πρέπει να πούμε σαφώς ότι το ζήτημα της λαθρομετανάστευσης δεν μπορεί να αντιμετωπισθεί χωρίς τη συνεργασία της Ευρωπαϊκής Ένωσης, η οποία και εκείνη –επειδή δεν πιέστηκε από την Κυβέρνηση Παπανδρέου- έχει καθυστερήσει σε πολλά και σημαντικά βήματα. 
Δύο είναι, κυρίως, τα βήματα που πρέπει να κάνουμε αν θέλουμε να αντιμετωπίσουμε το ζήτημα στη ρίζα του. Πρώτον, να πιέσουμε την Ευρωπαϊκή Ένωση για να υπάρξει αλλαγή του Δουβλίνο II, αυτό που κακώς υπογράφηκε, όπως υπογράφηκε, τότε. Δεν μπορούμε μόνοι μας –το ξέρετε- και είμαστε σχετικά αδύναμοι από πλευράς συμμαχιών, αλλά πρέπει να το πολεμήσουμε. 
Όμως, τονίζω προς πολλούς συναδέλφους ότι το ζήτημα της αλλαγής του Δουβλίνο II δεν λύνει όλο το πρόβλημα της λαθρομετανάστευσης. Γιατί θεωρούν κάποιοι ότι μπορεί να το λύσει. Είναι λάθος. Λύνει το πρόβλημα των αιτούντων άσυλο και μόνον αυτών, που είναι περίπου πενήντα χιλιάδες. 
Για να λυθεί όλο το υπόλοιπο, πρέπει και η Ευρωπαϊκή Ένωση να αναλάβει τις ευθύνες της και να πιέσει τα κράτη εκείνα τα οποία παράγουν, είναι φωλιές όχι μόνο λαθρομεταναστών, αλλά δουλεμπορίου, με πρώτη την Τουρκία. Δεν είναι, όμως, η μόνη. Είναι και το Πακιστάν, είναι το Αφγανιστάν. Είναι όλες εκείνες οι χώρες οι οποίες ενώ ξέρουν το δουλεμπόριο που γίνεται, δεν υπογράφουν με την Ελλάδα συμφωνίες επανεισδοχής. 
Διερωτώνται πολλοί συμπολίτες μας γιατί η Κυβέρνηση δεν τους στέλνει πίσω στην πατρίδα τους. Δεν ξέρουν ότι επειδή αυτές οι χώρες δεν έχουν υπογράψει συμφωνίες επανεισδοχής, δεν μπορούμε να τους στείλουμε πίσω; Για να υπογράψουν, πρέπει να πιεστούν από την Ευρωπαϊκή Ένωση και ορθώς –και ξέρω αυτές ακριβώς τις μέρες τι πρωτοβουλία παίρνετε, για να ξαναπιάσετε τη σκυτάλη, κύριε Υπουργέ- πρέπει και η Ευρωπαϊκή Ένωση να αναλάβει τις ευθύνες της. Διότι είναι υποχρέωσή της από το ίδιο το σύμφωνο για τη μετανάστευση και το άσυλο. Αυτό προκύπτει από το σύμφωνο αυτό, ότι είναι και η ίδια η Ευρωπαϊκή Ένωση, ως νομικό πρόσωπο, που πρέπει να πιέσει τρίτες χώρες που παράγουν λαθρομετανάστευση να υπογράψουν τέτοιες συμφωνίες επανεισδοχής. 
Τα μέτρα, όμως, ορθώς τα παίρνετε, γιατί είναι άμεσα μέτρα ανακούφισης. Το είπα ότι δεν λύνεται το πρόβλημα μακροπρόθεσμα, αλλά τουλάχιστον μπαίνει μπροστά ξανά η πολιτική που έπρεπε να ακολουθήσουμε. 
Από την κυβέρνηση Παπανδρέου θα μείνει όχι μόνο το ότι δεν έκανε τίποτα, αλλά ότι ο κ. Χρυσοχοΐδης τον Ιούλιο του 2010 υπέγραψε με τον Τούρκο ομόλογό του τροποποίηση της συμφωνίας Παπανδρέου-Τζεμ, τη συμφωνία επανεισδοχής Παπανδρέου-Τζεμ του 2001, στην οποία πλέον η Τουρκία υποχρεώνεται να παίρνει πίσω χίλιους λαθρομετανάστες το χρόνο! Το πόσους μας στέλνει και μας έστελνε ιδίως από τον Έβρο το ξέρετε. 
Ευχαριστώ, κυρία Πρόεδρε και ζητώ και πάλι συγγνώμη για την αλλαγή της σειράς. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Παυλόπουλε. 
Το λόγο έχει ο κ. Κωνσταντίνος Γιοβανόπουλος.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, κύριοι συνάδελφοι, η αλήθεια είναι ότι αποφάσισα να αλλάξω λίγο το λόγο μου με αφορμή την ομιλία του κ. Κουτσογιαννακόπουλου, γιατί πραγματικά νομίζω ότι κάποια στιγμή μέσα σε αυτό το Κοινοβούλιο θα πρέπει να εξαντλήσουμε αυτές τις δυνάμεις των παράλληλων μονολόγων για κωφαλάλους και να αρχίσουμε να ακούμε, να συζητάμε και να εμπλουτίζουμε τις γνώσεις μας. 
Αφορμή, λοιπόν, δόθηκε από τη ρήση σχετικά με τη φύση των νόμων, κύριε Κουτσογιαννακόπουλε. Ο Μοντεσκιέ έλεγε ότι η παρακμή, η φθορά και η διαφθορά έρχεται και διά των νόμων. Αυτό το ότι «διά των νόμων», δηλαδή μέσω των νόμων, μπορούμε να εισάγουμε φθορά, διαφθορά και παρακμή φοβάμαι ότι έρχεται και με αυτό το νομοσχέδιο. 
Τι συμβαίνει, κυρίες και κύριοι συνάδελφοι; Γιατί δεν μπορούμε να συνεννοηθούμε με τους πολίτες; Γιατί μας απαξιώνουν; Η απάντηση είναι απλή. Έχουμε κόψει τις γέφυρες με τη λογική, με την αλήθεια και με τη μέση αντοχή. Ειδικά όταν η ειλικρίνεια θυσιάζεται στον εγωισμό της πλειοψηφίας –αυτό που ζω δηλαδή τους τελευταίους τρεις μήνες- θα αθροίζει συνεχώς φαινόμενα αυξήσεως των volt, του ηλεκτρισμού στις πλατείες και στα νοικοκυριά. 
Συμμετείχα τις προάλλες σε μια πολύ ωραία συνεδρίαση της Επιτροπής Παραγωγής και Εμπορίου, όπου ο ΣΥΡΙΖΑ –με τον οποίο με χωρίζουν πολλά ιδεολογικά- έφερε ένα λαμπρό σχέδιο νόμου σχετικά με τα υπερχρεωμένα νοικοκυριά. Λαμπρό, υπέροχο, μελετημένο! Παρ’ όλα αυτά, δεν θα μπορούσε να εισαχθεί για ψηφοφορία, γιατί –λέει- παράγει δαπάνες για τον κρατικό προϋπολογισμό. Γι’ αυτόν το λόγο δεν θα μπορούσε να εισαχθεί για ψηφοφορία. 
Εντούτοις, το σημερινό νομοσχέδιο έρχεται για ψηφοφορία και δεν παράγει δαπάνες, δηλαδή η ιδιωτική αστυνόμευση δεν παράγει δαπάνες; Ο κ. Λοβέρδος έλεγε το 2011 ότι μόνο η ιατροφαρμακευτική περίθαλψη για τους λαθρομετανάστες κοστίζει περίπου 7 δισεκατομμύρια ευρώ. Εδώ δεν υπάρχουν δαπάνες; Είμαστε ανειλικρινείς. 
Κύριε Υπουργέ, νομίζω ότι πρέπει να είμαστε περισσότερο ειλικρινείς, ειδικά όταν έρχεστε και μας φέρνετε ένα νομοσχέδιο με το χαρακτηρισμό του κατεπείγοντος. Δηλαδή τόσα χρόνια ζούμε μέσα σε αυτήν την πολιτεία και τώρα, ξαφνικά, μέσα σε ένα μήνα, γίνεται το θέμα κατεπείγον και πρέπει να κάνουμε και αναθέσεις στους ανθρώπους που θα φυλάνε αυτά τα κέντρα υποδοχής, φιλοξενίας, κράτησης, όπως τα εννοείτε; 
Κοιτάξτε, εμένα πράγματι μπορείτε να με κοροϊδέψετε. Νομίζω, όμως, ότι τα παιδιά μας, τους απλούς πολίτες έξω, δεν μπορούμε να τους κοροϊδεύετε πια. Νομίζω, αν μη τι άλλο, ότι θα έπρεπε να ρωτήσετε παραγωγικούς φορείς, τους εμπλεκόμενους φορείς ή ακόμα και έναν αστυνομικό. Τι συμβαίνει σήμερα στα κρατητήρια, εκεί που τους στοιβάζουν κατά δεκάδες, χωρίς να μπορούν να κρατηθούν; Ρωτήστε, επίσης, κάποιον προϊστάμενο κρατητηρίου, όποιον θέλετε, αν υπάρχει αυτή τη στιγμή ένα σχέδιο επιστροφής! Μέχρι πότε θα τους κρατάμε; 
Τι μας λέει το νομοσχέδιο; Αν ρωτηθούν αυτοί οι άνθρωποι, γιατί είναι υποχρεωμένοι οι αστυνομικοί να τους ρωτήσουν «επιθυμείτε ή όχι να εγκαταλείψετε», οποιοσδήποτε απ’ αυτούς απαντά «όχι». Εμείς τι σχέδιο έχουμε; Πώς επαναπροωθούμε αυτούς τους ανθρώπους πίσω;
Τι γίνεται με τα υπηρεσιακά σημειώματα; Τι προβλέπεται για εκείνη τη συνέντευξη προς τον πρέσβη που οφείλει με τον παλαιό νόμο να κάνει κάθε κρατούμενος και να τον προωθήσουμε εκεί; Ούτε γι’ αυτό υπάρχει πρόβλεψη. Δεν υπάρχει κανένα χρονοδιάγραμμα. 
Τι θα γίνει με τις χώρες από τις οποίες προέρχονται και είναι σε εμπόλεμη κατάσταση; Ας πούμε για παράδειγμα τη Συρία. Τι γίνεται μ’ αυτούς που είναι από το Αφγανιστάν; Τι θα γίνει αύριο-μεθαύριο μ’ αυτούς που έχουν διανοητική στέρηση, για τους οποίους σήμερα δεν μπορούμε να εξακριβώσουμε τι αρρώστιες κουβαλάνε και πόσες απ’ αυτές τις μεταδίδουν;
Η Αστυνομία μας είναι αδύναμη να φυλάξει τέτοιου είδους κέντρα κράτησης και νομίζω ότι είναι εξαιρετικά επικίνδυνο να το αναθέτουμε αυτό σε ιδιώτες μ’ αυτή τη διαδικασία του κατεπείγοντος. Νομίζω ότι σιγά-σιγά αγωνίζεστε να δικαιώσετε εκείνον τον Κίσινγκερ που έλεγε το 1988 πως πρέπει να κάνουμε μία επίθεση στην Ελλάδα και η επίθεση θα είναι στη γλώσσα, στον πολιτισμό και στη θρησκεία, γιατί αλλιώς είμαστε ανίκητοι.
Κύριε Κουτσογιαννακόπουλε, μιλούσατε για αριθμούς. Οι αριθμοί υπάρχουν. Η FRONTEX τους υπολόγισε σε εκατό χιλιάδες ανθρώπους από το 2010 έως το 2011. Το Μάρτιο του 2011 εκκρεμούσαν σαράντα πέντε χιλιάδες αιτήσεις ασύλου. Οι Έλληνες εγκαταλείπουν αυτήν την έρημη χώρα, αλλά οι λαθρομετανάστες έρχονται κατά καραβάνια και, μάλιστα, με πτήσεις τσάρτερ, με φθηνά αεροπορικά εισιτήρια μέχρι την Κωνσταντινούπολη και μόνο από εκείνη την πλευρά των συνόρων. Αυτό δεν κάνει κανέναν καχύποπτο;
Δεν μπαίνω στην περιπέτεια να χαθώ στην Απορία –με άλφα κεφαλαίο- για το πώς άραγε συμβαίνει να είναι κάτω από το Δουβλίνο ΙΙ πάλι η υπογραφή του Γεωργίου Παπανδρέου, τότε Υπουργού Εξωτερικών; Αυτό πλέον δεν είναι αντικείμενο συνεχών συμπτώσεων. Δεν θα πάμε πια σε χαρτορίχτρες. Θα αρχίσουμε να σκεφτόμαστε διαφορετικά. 
Μένω στο παρόν. Ο κ. Στυλιανίδης, λοιπόν, έχει δηλώσει ότι είναι 12% του πληθυσμού νόμιμοι και παράνομοι λαθρομετανάστες. Η Τράπεζα της Ελλάδας υπολογίζει το συνάλλαγμα που εξέρχεται περίπου σε 12 δισεκατομμύρια ευρώ, ενώ μόνο οι χαμένοι φόροι είναι 9 δισεκατομμύρια ευρώ. Η λύση λέγεται 
«πρόληψη». Η καταστολή, στην οποία τάχα στοχεύει το νομοσχέδιο, είναι μία σαπουνόφουσκα.
Για λογαριασμό της Δυτικής Μακεδονίας –της Ημαθίας, της Βέροιας, της Νάουσας, της Αλεξάνδρειας- θέλω να δηλώσω πως δεν θέλουμε τέτοια κέντρα κράτησης στην περιοχή μας. Όμως, αυτό δεν λέει τίποτα. Πουθενά στην Ελλάδα δεν πρέπει να έχουμε τέτοια κέντρα κράτησης. Και ανησυχώ. Οι λαθρομετανάστες δεν χωράνε πια στην πατρίδα. Δεν χωράμε εμείς. Δεν βρίσκουμε αύριο. Όμως, δεν θα τους τσουβαλιάσουμε ούτε θα τους πνίξουμε στον Έβρο. Να γυρίσουν πίσω οργανωμένα, μεθοδικά, πολιτισμένα, έντιμα. Αυτό πρέπει να συζητήσουμε. Πρέπει να συζητήσουμε τα ευρωπαϊκά μας σύνορα να είναι ο Έβρος, η Σάμος, το Καστελόριζο. Πρέπει, λοιπόν, να συνεχίσουμε να πιστεύουμε σ’ αυτήν την πατρίδα και όχι πια στα λόγια της FRONTEX που δεν παρέχει ούτε λιμενικά πλωτά ούτε μπορεί να φυλάξει τα σύνορα, όπως όφειλε να τα φυλάξει, αν όντως οι φίλοι μας Ευρωπαίοι είναι αυτοί.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Τελειώνω, κύριε Πρόεδρε.
Τελευταία μου ανησυχία είναι ότι υπάρχουν και κάποιοι άσπονδοι φίλοι. Είναι οι φίλοι από τη Μεγάλη Βρετανία. Έχω στα χέρια μου δημοσιευμένη στο «BBC» τη δήλωση που έκανε ο κ. Πίτερ Σάδερλαντ για το μεταναστευτικό στα Ηνωμένα Έθνη και έλεγε «ελάτε να πολεμήσουμε την ομοιογένεια σε κάποια από τα έθνη».
Το καταθέτω στα Πρακτικά της Βουλής.
(Στο σημείο αυτό ο Βουλευτής κ. Κωνσταντίνος Γιοβανόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Για ποιους μιλά, άραγε, αν όχι για την Ελλάδα που είναι η μόνη χώρα υποδοχής; Κάποιοι πολεμούν την εθνική μας ομοιογένεια. Μιλά για μας. Εμείς τι κάνουμε, κέντρα κράτησης;
Λυπάμαι, κύριε Υπουργέ, αλλά δεν μπορώ να το ψηφίσω.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε, κύριε συνάδελφε.
Η κ. Ζωή Κωνσταντοπούλου έχει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, αν μου επιτρέπετε, πριν ξεκινήσει να μετράει ο χρόνος μου, να αναφερθώ σε ένα διαδικαστικό ζήτημα. Πρόκειται να θέσω ζήτημα αντισυνταγματικότητας του συγκεκριμένου νομοσχεδίου και θα ήθελα να κάνω χρήση του χρόνου που μου δίνει το άρθρο 100 του Κανονισμού, προκειμένου να εκθέσω αυτό το ζήτημα, ανεξαρτήτως του χρόνου ομιλίας μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ.
Κύριοι Βουλευτές, το συγκεκριμένο νομοσχέδιο που εισάγεται, είναι αντισυνταγματικό και θα πρέπει ως τέτοιο να απορριφθεί κατά την εισαγωγή του. 
Έχει τεθεί από το ΣΥΡΙΖΑ-ΕΚΜ και κατά τη διάρκεια των επιτροπών, προκειμένου να αποφασίσει η Επιτροπή Δημόσιας Διοίκησης, Δημόσιας Τάξης και Δικαιοσύνης ότι είναι αντισυνταγματική η εισαγωγή του συγκεκριμένου νομοσχεδίου. Στη διάρκεια των συνεδριάσεων της επιτροπής δεν ετέθη σε ψηφοφορία η αντισυνταγματικότητα διότι υιοθέτησε ο Πρόεδρος της Επιτροπής την άποψη ότι η αντισυνταγματικότητα δεν εξετάζεται από την επιτροπή. Κάτι τέτοιο βεβαίως δεν ισχύει, πλην όμως επιβλήθηκε στην επιτροπή. 
Διαρκούσης της συζήτησης άκουσα με πολλή προσοχή τις τοποθετήσεις πολλών Βουλευτών και Βουλευτών που στηρίζουν την Κυβέρνηση. Με ιδιαίτερη, μάλιστα, προσοχή άκουσα την τοποθέτηση του κ. Παυλόπουλου, ο οποίος και στη διάρκεια των συζητήσεων στην επιτροπή είπε ευθέως και επί λέξει: «Η πράξη την οποία καλούμαστε να κυρώσουμε είναι ακραία αντισυνταγματική». 
Το ερώτημα το οποίο θα πρέπει να απαντήσει ο καθένας από εμάς είναι: Είμαστε δέσμιοι και υποχρεωμένοι να κυρώσουμε μία ακραία αντισυνταγματική πράξη νομοθετικού περιεχομένου; Εμείς λέμε «όχι». Εγώ ως Βουλευτής και λαμβάνοντας υπ’ όψιν την επιταγή της ευσυνείδητης εφαρμογής του Συντάγματος λέω «όχι». 
Θα πρέπει η Βουλή στο στάδιο αυτό να κρίνει ότι πρόκειται για αντισυνταγματικό νομοθέτημα, το οποίο παρακάμπτει και παραβιάζει τη νομοθετική λειτουργία και την κοινοβουλευτική λειτουργία της Βουλής. Τα είπε ο κ. Παυλόπουλος κάλλιον εμού. 
Είπε συγκεκριμένα: «Ποια επείγουσα έκτακτη περίσταση μπορεί να συνταυτίζεται με τις ανάγκες του κ. Χρυσοχοΐδη ως υποψηφίου της Β΄ Αθήνας;». Διότι αυτή η συγκεκριμένη πράξη νομοθετικού περιεχομένου υπεγράφη δυστυχώς από τον Πρόεδρο της Δημοκρατίας στις 20 Μαρτίου του 2012, παραμονές εκλογών, με εισήγηση του κ. Χρυσοχοΐδη και με υπογραφή όλων των μελών της κυβέρνησης, μεταξύ των οποίων και αρκετοί συνταγματολόγοι, στους οποίους θα ήθελα να πω: «Δάσκαλε, που δίδασκες». 
Παρακάμπτουμε τη Βουλή, ξεχειλώνουμε και παραβιάζουμε ασύδοτα το άρθρο 44 του Συντάγματος και προσποιούμαστε ότι υπάρχουν διάφορες έκτακτες περιπτώσεις και απρόβλεπτες ανάγκες, που κάθε φορά υπαγορεύουν την κατάλυση και την παράκαμψη της κοινοβουλευτικής λειτουργίας του πολιτεύματος. 
Αυτό το οποίο ακούστηκε από ορισμένους που γνωρίζουν τη νομολογία και είπε και ο κ. Παυλόπουλος είναι: Υπάρχει νομολογία ότι δεν μπορεί να ελεγχθεί από το Συμβούλιο της Επικρατείας η συνταγματικότητα αυτής της ρύθμισης. Αυτό είναι λόγος για να ψηφίσει αυτή η Βουλή και ο καθένας από εμάς και να κυρώσει κάτι το οποίο είναι αντισυνταγματικό; 
Εγώ θα πω το εξής: Το Συμβούλιο της Επικρατείας, στη γνώμη αυτή που έχει διατυπώσει, έχει διαλάβει και ισχυρή μειοψηφία που λέει το αντίθετο, ότι πρέπει να ελέγχονται αυτές οι προϋποθέσεις. Και ακόμα, εμείς θα κρυβόμαστε δηλαδή, η Βουλή και ο κάθε Βουλευτής θα κρύβεται πίσω από μία διαδικαστική κουρτίνα και θα λέει «αφού δεν μπορεί κανείς να με ελέγξει, εγώ ψηφίζω αυτό που γνωρίζω ότι είναι αντισυνταγματικό»; 
Εμείς λέμε «όχι». Η πράξη είναι αντισυνταγματική, η επιστράτευση της διαδικασίας της εκτάκτου ανάγκης των πράξεων νομοθετικού περιεχομένου παραβιάζει τη Δημοκρατία. Έχει καταχραστεί αυτή τη διαδικασία η κυβέρνηση Παπαδήμου όπως και η τωρινή Κυβέρνηση, δυστυχώς. 
Καταθέτω για τα Πρακτικά το άρθρο του καθηγητή κ. Κώστα Ζώρα με τίτλο «Συνταγματική εκτροπή», όπου αναφέρεται και σε ποια καθεστώτα αντιδημοκρατικά έγινε καθ’ έξιν και κατ’ επάγγελμα χρήση της διαδικασίας της εκτάκτου ανάγκης και του άρθρου 44 του Συντάγματος. 
(Στο σημείο αυτή η Βουλευτής κ. Ζωή Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο Αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, λέω το εξής. Υπάρχουν τρεις βασικοί λόγοι αντισυνταγματικότητας. Ο πρώτος είναι ότι αυτή η πράξη έρχεται εκπρόθεσμα στη Βουλή για να κυρωθεί. Έπρεπε να έχει έρθει εντός της προβλεπόμενης από το Σύνταγμα προθεσμίας. Αντ’ αυτού, ήρθε πολύ πέραν των σαράντα ημερών από την έκδοσή της. Ήρθε στις εκατόν δεκαοκτώ μέρες προς κύρωση. Έρχεται στο Κοινοβούλιο στους έξι μήνες μετά την έκδοσή της.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το δεύτερο είναι ότι διαλαμβάνει προσχηματικά ως δήθεν έκτακτη ανάγκη και έκτακτη περίσταση, κάτι που αποτελεί ένα πρόβλημα και ένα ζήτημα της τελευταίας εικοσαετίας για τη χώρα μας, η διόγκωση του οποίου οφείλεται στην κάκιστη διακυβέρνηση από πλευράς ΠΑΣΟΚ και Νέας Δημοκρατίας. 
Η τρίτη παράμετρος είναι ότι μ’ αυτό το νομοθέτημα εκχωρείται η άσκηση του κεντρικού πυρήνα της κρατικής εξουσίας, που είναι η ασφάλεια, σε ιδιωτικές εταιρείες, γεγονός που απαγορεύεται απολύτως.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώσατε, κυρία συνάδελφε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω σε δέκα δευτερόλεπτα, κυρία Πρόεδρε. 
Επεσήμανα στον κύριο Υπουργό –και θα το καταθέσω και στα Πρακτικά- ότι η απόφαση την οποία επικαλείται προς επίρρωση της συνταγματικότητας της ρύθμισης, αφορά έλεγχο ασφαλείας στους αερολιμένες. Δεν αφορά την κράτηση ανθρώπων υπό καθεστώς σωφρονισμού ή περιορισμού, που επ’ ουδενί δεν μπορεί να εκχωρηθεί. 
Επίσης, επικαλούμαι –και θα την καταθέσω και στα Πρακτικά- και την υπ’ αριθμόν 1934/98 απόφαση του Συμβουλίου της Επικρατείας, η οποία καταρρίπτει την επιχειρηματολογία περί του αντιθέτου. 
Σας ευχαριστώ. 
Κυρία Πρόεδρε, επιφυλάσσομαι για την κατ’ ουσίαν…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κυρία Κωνσταντοπούλου, θα κατέβετε από το Βήμα ή θα συνεχίσετε την επτάλεπτη εισήγησή σας επί του νομοσχεδίου;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, νομίζω ότι αυτό θα πρέπει να το κρίνετε εσείς ως Πρόεδρος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν μπορώ να το κρίνω αυτή τη στιγμή.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καλώς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα ήθελα να τοποθετηθείτε στο επτάλεπτό σας και αν χρειαστεί, θα επανέλθετε. Εγώ θα τοποθετηθώ για την αντισυνταγματικότητα αργότερα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, λέω να κρίνετε το διαδικαστικό, δηλαδή αν θα πρέπει να προηγηθεί…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Εσείς, κυρία συνάδελφε, τοποθετηθείτε στην εισήγησή σας και βλέπουμε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καλώς, κυρία Πρόεδρε. Βεβαίως. Ευχαριστώ. 
Επί της ουσίας λοιπόν και επί του συγκεκριμένου νομοθετήματος, για το οποίο και πάλι κατατέθηκε τροπολογία την Παρασκευή το μεσημέρι, θα ήθελα να πω το εξής, γιατί έχει σημασία να γνωρίζουμε σε ποιο καθεστώς, σε ποια χρονική συγκυρία και σε ποια χρονική στιγμή γίνονται οι συζητήσεις στη Βουλή, ποιο είναι το πλαίσιο, ποιες είναι οι αντιφάσεις και ποια είναι η ειλικρίνεια –και το έχω πει ξανά από αυτό εδώ το Βήμα- του καθενός. 
Βρισκόμαστε την επομένη, κύριε Υπουργέ, της πανελλαδικής, πανεργατικής διαδήλωσης της ελληνικής κοινωνίας, του κόσμου της εργασίας, του κόσμου της ανεργίας, του κόσμου της νεολαίας, που υποχρεώνεται στη μετανάστευση το 2012, εναντίον των μέτρων, τα οποία, όπως μαθαίνουμε σήμερα, συναποφασίσθηκαν και εγκρίθηκαν και από αυτό το άτυπο και μη θεσμικό τριμερές και τριμελές συμβούλιο πολιτικών αρχηγών, όπως έχει γίνει συνήθεια να αποκαλείται. 
Και εκείνο το οποίο ήταν κατάδηλο από τις χθεσινές συγκεντρώσεις σε όλη την Ελλάδα και από τη χθεσινή διαμαρτυρία, το συλλαλητήριο και την ισχυρή, έντονη, ζώσα παρουσία της ελληνικής κοινωνίας είναι ότι δεν αντέχει τα μέτρα τα οποία έχετε προσυμφωνήσει, τα μέτρα τα οποία απεργάζεστε. 
Εναντίον των πολιτικών σας διαδήλωσε η κοινωνία, εναντίον των πολιτικών σας τάχθηκαν οι συνάνθρωποί μας. Και όλοι οι Βουλευτές του ΣΥΡΙΖΑ ήμασταν σ’ αυτή τη διαδήλωση. Εναντίον των πολιτικών σας διατράνωσαν την αντίθεσή τους όλες οι ομοσπονδίες και όλες οι συλλογικότητες. Τόνισαν ότι αυτές οι πολιτικές διαρρηγνύουν την κοινωνική συνοχή, καταστρέφουν την κοινωνία, όπως και την οικονομία, για την οποία κόπτεστε. Καταστρέφουν την προοπτική και το μέλλον του λαού μας και των επόμενων γενεών. 
Και είναι ειρωνεία, κύριε Υπουργέ, ότι σε αυτή τη διαδήλωση απαντήσατε με ακραία χρήση χημικών, για άλλη μία φορά. Για άλλη μία φορά οι πολίτες που άσκησαν το συνταγματικό δικαίωμα να διαμαρτυρηθούν, το συνταγματικό δικαίωμα να διαδηλώσουν, υπέστησαν βλάβη της υγείας τους και είμαστε όλοι εμείς εκεί –τουλάχιστον οι Βουλευτές του ΣΥΡΙΖΑ αλλά και άλλων κομμάτων- για να υποστούμε κι εμείς αυτήν την επίθεση στη δημόσια υγεία που συνιστά η χρήση χημικών.
Όταν, λοιπόν, αυτά συμβαίνουν κι όταν στη δίκαιη διαμαρτυρία της κοινωνίας απαντάτε με χρήση απαγορευμένων χημικών, που έχετε κι εσείς δεσμευθεί ότι θα παύσει η χρησιμοποίησή τους, τότε παρίσταται ακραία ειρωνική η συζήτηση σήμερα στη Βουλή ως κατεπείγουσας πράξης, μιας πράξης η οποία ανατρέχει στο Μάρτιο του 2012 και η οποία δαιμονοποιεί, για όλα τα δεινά που υφίσταται η ελληνική κοινωνία, τη μετανάστευση. Και το κάνει, δυστυχώς, χρησιμοποιώντας γλώσσα μίσους, γλώσσα απαγορευμένη και ανάρμοστη για νομοθέτημα το οποίο υπογράφει ο Πρόεδρος της Δημοκρατίας και ολόκληρο το προηγούμενο υπουργικό συμβούλιο και ο Πρωθυπουργός.
Δεν μπορεί να λέγεται σε έγγραφο, σε πράξη νομοθετικού περιεχομένου –αναβαθμισμένης δηλαδή, ισχύος- ότι «έχουν κατακλύσει το κέντρο της πρωτεύουσας και άλλες μεγάλες πόλεις οι αλλοδαποί, οι οποίοι δημιουργούν σοβαρά προβλήματα στην ασφάλεια, την κοινωνική συνοχή, τη δημόσια υγεία και την οικονομία της χώρας μας». Δεν μπορεί να χρησιμοποιούνται αυτές οι εκφράσεις ούτε στην πράξη νομοθετικού περιεχομένου ούτε σε ένα νόμο, εάν αυτό το έκτρωμα γίνει νόμος. Είναι ανεπίτρεπτο και είναι εντελώς αναντίστοιχο και με τη νομική και συνταγματική παιδεία και με την ευαισθησία, που τουλάχιστον ορισμένα μέλη του Κοινοβουλίου απ’ όλες τις πτέρυγες έχουν, λόγω της διαδρομής τους.
Δεν είναι ποτέ δυνατόν να υφίσταται το Κοινοβούλιο αυτήν την ασύδοτη προσφυγή σε πράξεις νομοθετικού περιεχομένου. Στις 20 Μαρτίου μας είπατε ότι είναι έκτακτη περίσταση επείγουσας και απρόβλεπτης ανάγκης η μετανάστευση. Στις 6 Σεπτεμβρίου μας είπατε ότι είναι έκτακτη περίσταση εξαιρετικά επείγουσας και απρόβλεπτης ανάγκης η αξιοποίηση της ιδιωτικής περιουσίας του δημοσίου. 
Κάθε φορά αλλάζει η εξαιρετικά επείγουσα και απρόβλεπτη ανάγκη, ουσιαστικά για να παρακάμπτεται η Βουλή. Κάθε φορά αλλάζει η ρητορεία, αλλά εκείνο το οποίο μένει είναι η βαθιά περιφρόνηση και προς τα δεινά που υφίσταται η ελληνική κοινωνία και προς την κοινοβουλευτική λειτουργία του πολιτεύματος και, δυστυχώς, προς τις παρενέργειες που αυτός ο λόγος του ρατσισμού, του διχασμού, της μισαλλοδοξίας και της ξενοφοβίας προκαλεί στην ελληνική κοινωνία. 
Μην αναρωτιέστε. Θέσατε με αυτό το νομοθέτημα ως κεντρικό ζήτημα της προεκλογικής εκστρατείας το μεταναστευτικό και εισπράξατε τα ποσοστά τα οποία έλαβε η Χρυσή Αυγή. Δεν γνωρίζατε ότι όταν καλλιεργείτε αυτό το λόγο κι όταν διαλαμβάνετε στα κείμενά σας αυτού του είδους τις διατυπώσεις, ρίχνετε νερό στο μύλο ακραίων φασιστικών, ναζιστικών οργανώσεων; Εμείς σας το είπαμε χιλιάδες φορές.
Έχω επίσης, να πω το εξής: Κύριε Υπουργέ, πρέπει να υπάρξει και μία συνέπεια και μία ιεράρχηση. Εσείς είπατε όταν αναλάβατε –και θυμάμαι ήταν η πρώτη δήλωσή σας- ότι το πρώτο μέλημα ήταν η προστασία των δασών της χώρας και της πυρόσβεσης και αντ’ αυτού φέρατε στην επιτροπή αυτό το νομοθέτημα, την ώρα που καιγόταν ολόκληρη η χώρα και την ώρα που ήταν εντελώς υποστελεχωμένη –κι αυτή τη στιγμή υποβαθμίζεται μισθολογικά- η Πυροσβεστική Υπηρεσία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Δεν υπάρχει εκεί ούτε συνέπεια ούτε συνέχεια.
Κλείνω λέγοντας ότι υπάρχει ένα πολύ σοβαρό θέμα. Μ’ αυτό το νομοθέτημα νομιμοποιείτε όχι απλώς την ανάθεση σε ιδιωτικές εταιρείες της κράτησης, φύλαξης, σίτισης, εστίασης κλπ, αλλά δυστυχώς νομιμοποιείτε και ένα καθεστώς απ’ ευθείας ανάθεσης, κύριε Υπουργέ, η οποία ξέρετε ότι σημαίνει αδιαφανείς διαδικασίες, διαφθορά και διαπλοκή. 
Επειδή απαντήσατε προσωπικά στην επιτροπή, έχω να σας πω ότι δεν είναι ζήτημα προσωπικό σας, δηλαδή ποια είναι η πρόθεσή σας. Όταν θεσπίζετε διαδικασίες που επιτρέπουν την απ’ ευθείας ανάθεση, αμέσως είναι βέβαιο ότι θα αναπτυχθούν εκείνες οι δυναμικές που ενθαρρύνουν και μέσα στις οποίες εκκολάπτεται η διαπλοκή.
Κλείνω με κάτι τελευταίο: Δεν επιτρέπεται, κύριε Υπουργέ, να παρατείνετε την ισχύ της διαδικασίας απευθείας αναθέσεων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω με μία φράση, κυρία Πρόεδρε. Σας ευχαριστώ.
Η διαδικασία των απευθείας αναθέσεων μπορούσε να παραταθεί από επείγουσα, απρόβλεπτη ανάγκη η οποία δεν ανάγεται σε υπαιτιότητα της υπηρεσίας. Γνωρίζετε τη νομοθεσία. Εσείς μας είπατε ότι επειδή εξ’ υπαιτιότητας των υπηρεσιών σας δεν απορροφήθηκαν τα κονδύλια, παρατείνετε την προθεσμία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς.
Το λόγο έχει ο κ. Νικόλαος Βούτσης.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρία Πρόεδρε, κυρίες και κύριοι συνάδελφοι, για ένα τόσο σοβαρό ζήτημα όπου υπάρχουν και σοβαρές αντιγνωμίες θα ήθελα να επισημάνω ότι με ενδιαφέρον άκουσα ψύχραιμες τοποθετήσεις από ορισμένες πλευρές. Θα ήθελα να επισημάνω την τοποθέτηση του κ. Βογιατζή, του κ. Κουτσογιαννακόπουλου, του κ. Τριαντάφυλλου, του κ. Λυκούδη και άλλων. 
Έχει σημασία σ’ αυτή την Αίθουσα για ζητήματα στα οποία πραγματικά υπάρχουν πολύ σοβαρές επί της ουσίας διαφορές και θεωρητικές και στην ανάγνωση της πραγματικότητας, να κατατίθενται ψύχραιμες σκέψεις και μάλιστα από ανθρώπους που έχουν ασχοληθεί με το αντικείμενο και ξέρουν. Γιατί το λέω αυτό και γιατί ξεκινώ έτσι; Διότι δυστυχώς, από τον ίδιο τον Πρωθυπουργό και από το κόμμα του προεκλογικά κιόλας έγινε μία επιλογή για μία ατζέντα προτεραιότητας σε σχέση μ’ αυτό το ζήτημα που ήταν μάλλον εκ του πονηρού –όπως εγώ εκτιμώ- για να κρυφτούν, να υποβαθμιστούν τα πολύ μεγάλα ζητήματα που δημιουργεί το κοινωνικό πρόβλημα το οποίο έχει υπάρξει στην Ελλάδα από την εφαρμογή των μνημονιακών πολιτικών. 
Δεν έγινε τυχαία αυτό προεκλογικά. Το δυστύχημα είναι ότι πέρα της λάθος στρατηγικής –στην οποία θα αναφερθώ και την οποία εξήγησε σε ειδικές συγκεντρώσεις ο Πρωθυπουργός τότε και με βάση την οποία κινείται η Κυβέρνηση διότι μπήκαν και στις προγραμματικές δηλώσεις εκείνες οι προτεραιότητες- υπήρξε μία ιδεολογική φόρτιση –ως μη όφειλε για την εποχή μας- από τον ίδιο τον Πρωθυπουργό σ’ αυτό το ζήτημα. Θα θυμηθώ ανάμεσα στα άλλα την περίφημη έκφρασή του: «Πριν από δύο χρόνια ποιος θα τολμούσε να μιλάει για λαθρομετανάστες;». Τι λέτε! Μεγάλη επιτυχία μίας σχολής σκέψης το ότι μιλάνε για λαθρομετανάστες, όσοι μιλάνε, αντί να μιλάμε για μετανάστες χωρίς χαρτιά όπως μιλάει όλη η Ευρώπη; Πού παραπέμπει αυτό; Υπάρχουν λαθραίοι άνθρωποι; 
Γιατί αυτή η φόρτιση; Για να ακολουθήσει ύστερα το κρεσέντο που άκουσα από μια μη ψύχραιμη παρουσία, του κ. Ψυχάρη. Θέλω να λέω τα πράγματα με το όνομά τους για να μπορούμε να αντιπαρατιθέμεθα. Πριν λίγες ώρες εδώ είπε ότι συλλήβδην έχουν καλάσνικωφ και απειλούν την ελληνική κοινωνία. Ποιοι και ποιες; 
Θέλει κανείς να φύγει από την πατρίδα του; Ξέρετε κανέναν άνθρωπο από εμάς που να ήθελε φύγει από την πατρίδα του; Υπήρχε Έλληνας από τα εκατομμύρια των ανθρώπων που έφυγαν ή από αυτούς τους νέους επιστήμονες που τώρα συνωστίζονται για να πάνε στο εξωτερικό, που ήθελε να φύγει από την πατρίδα του; Το ίδιο και αυτοί οι άνθρωποι. Είναι θύματα ιμπεριαλιστικών παρεμβάσεων, εμφυλίων πολέμων, κλιματικών αλλαγών σε όλον τον κόσμο. Δεν ξέρουμε ότι αυτό το πρόβλημα, το  μεταναστευτικό ζήτημα, έρχεται από το μέλλον; Έχει κανείς ή καμμία την εντύπωση ότι είναι κάτι με το οποίο θα ξεμπερδέψουμε; Η αναπτυγμένη ανθρωπότητα, η αναπτυγμένη Ευρώπη και μάλιστα σε συνθήκες κρίσης δε μπορούν. 
Έρχονται και διαμορφώνονται οι συνθήκες για νέες μεταναστευτικές ροές που θα κατακλείσουν την Ευρώπη τα επόμενα χρόνια και μέσα στον 21ο αιώνα. Ποια είναι η απάντηση εκεί; Δεν πρέπει να είναι μια ευρωπαϊκή, μια διεθνής απάντηση; Δεν πρέπει να είναι μια απάντηση στο πλαίσιο διακρατικών συμφωνιών, στο πλαίσιο μιας ανοχής, στο πλαίσιο ενός μερίσματος που πρέπει κάθε χώρα να πάρει πάνω στο πρόβλημα; 
Αντ’ αυτού άλλη ήταν η στρατηγική η οποία από τον νυν Πρωθυπουργό αναπτύχθηκε αναλυτικά προεκλογικά. Ήταν στο πλαίσιο της διαχείρισης του φόβου προεκλογικά για να υπάρξει το συγκεκριμένο και όχι το άλλο αποτέλεσμα που ήθελε κατά τον κ. Πρωθυπουργό το λόμπι της δραχμής, δηλαδή ο ΣΥΡΙΖΑ όπως τον ονομάτιζε. Παρέπεμπε κατ’ ευθείαν εκεί. Ποια ήταν αυτή η στρατηγική; Την ακούσαμε και σήμερα: Κοινές λύσεις σε ευρωπαϊκή κλίμακα και  μάλιστα των χωρών του νότου για να επαναπατρισθούν, για να φύγουν, για να γίνει η Ευρώπη φρούριο, δηλαδή μια αλληλεγγύη των ευρωπαϊκών κρατών των ευρωπαϊκών χωρών και τον ευρωπαϊκών κυβερνήσεων για την αποτροπή αυτών των μεταναστευτικών ροών. Για να πάνε να πνιγούν, δηλαδή. Για να πάνε όπου γίνονται οι πόλεμοι, οι εμφύλιοι, οι κλιματικές αλλαγές που τους δημιουργούν αφόρητες καταστάσεις. Δεν είναι έτσι.
Βεβαίως να γίνουν νέες διεθνείς συνθήκες όπου να υπάρξει πραγματικά το μέρισμα πάνω στην ανάληψη του προβλήματος. Εκεί βεβαίως η χώρα μας σε συνθήκες κρίσης μπορεί να αναλάβει πολύ μικρότερο μέρισμα επί της ουσίας απ’ αυτό το οποίο στη φάση –αναφέρθηκαν αυτά προηγούμενα-  του 2000-2005 ή προηγουμένως στο πρώτο κύμα, θα μπορούσε να αναλάβει ή να συνυπάρξουν. Αυτό, λοιπόν, είναι γεγονός. Αυτή είναι η βάση πάνω στην οποία θα μπορούσε να γίνει μια συζήτηση. 
Πού ακούστηκε αυτός ο λόγος εδώ; Που οι κυβερνώντες πήγαν στην Ευρώπη να πουν ότι Δουβλίνο Ι και Δουβλίνο ΙΙ και μας κατέστησαν ανθρωποφύλακες της Ευρώπης και πάμε για ένα Δουβλίνο ΙΙΙ εντελώς διαφορετικής κατεύθυνσης; Αντ’ αυτού σας επαναλαμβάνω ένα στρατήγημα το οποίο οδηγεί σε μια Ευρώπη φρούριο και σε μια Ελλάδα όμηρο αυτού του προβλήματος. Σ’ αυτή την ομηρία είναι και ο ελληνικός λαός και οι μετανάστες πρόσφυγες. 
Επιτρέψτε μου να σας πω λοιπόν, ότι δεν έχουμε εμείς ουτοπικά ευχολόγια και ξέρετε ότι ψήφο δεν παίρνουμε από την άποψή μας γι’ αυτά τα ζητήματα. Ενδεχομένως χάνουμε κιόλας. Δεν παίζει κανένα ρόλο. Έχει σημασία όμως να δούμε ότι είναι συντηρητική αναδίπλωση το να μη μιλάμε, λοιπόν, δυο χρόνια μετά γι’ αυτό που είναι μέσα στην ανάπτυξη του ίδιου του πολιτισμού μας: η πολυπολιτισμική συνύπαρξη. 
Η πολυπολιτισμική συνύπαρξη έχει εξοριστεί από το λεξιλόγιο των ιθυνόντων σήμερα, τη νεοφιλελεύθερη καπιταλιστική Ευρώπη. Ή όταν μιλάμε για το τεράστιο στη χώρα μας δημογραφικό πρόβλημα, γνωρίζουμε πολύ καλά ότι έχουν υπάρξει στρατηγικές σε ευρωπαϊκή κλίμακα. Αυτό το πρόβλημα της δημογραφικής ανάπτυξης είναι ευρωπαϊκό για το πώς θα ήταν δυνατόν μέσα σε δέκα, είκοσι, τριάντα χρόνια να υπάρξουν πραγματικά αυτές οι συμμείξεις που θα διαμόρφωναν ένα άλλο μέλλον και για τους ευρωπαϊκούς λαούς με τις μεταναστευτικές αυτές ροές σε μια όσμωση, σε μια συνύπαρξη –έτσι όπως έγινε σε όλες τις φάσεις της ανθρωπότητας- μέσα στο γίγνεσθαι αυτών των κοινωνιών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Θα μπορούσαμε, λοιπόν, να μιλάμε επί μακρόν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Θα μιλούσαμε πολλές ώρες όλοι μας.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Υποσχέθηκε ο κύριος Υπουργός στη συζήτηση που κάναμε στην επιτροπή -που ήταν ενδιαφέρουσα- να έρθει εν συνόλω αυτό το ζήτημα, για να κάνουμε μία συζήτηση σε βάθος. Και ελπίζουμε πραγματικά από όλες τις πτέρυγες να υπάρχει η προσέγγιση αυτή, όπου και ανθρωπιστικά και εμπράγματα και κυρίως κοιτώντας προς το μέλλον θα αντιμετωπίσουμε αυτό το ζήτημα, αντί να αναλωθούμε σε σκιαμαχίες, ιδεολογικού, μάλιστα, περιεχομένου, που θέλουν να συγκαλύψουν τις συνέπειες από τις αντικοινωνικές πολιτικές.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε κι εμείς, κύριε Βούτση.
Το λόγο έχει η εξ Σερρών ορμώμενη και παλιά φίλη κ. Αφροδίτη Σταμπουλή.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Κυρίες και κύριοι, θα ήθελα κι εγώ να εκφράσω τη χαρά μου που μιλάω για πρώτη φορά στην Ολομέλεια, έχοντας στο Προεδρείο μία συντοπίτισσα και παλιά φίλη.
Έχουμε μπροστά μας να κυρώσουμε άλλη μία πράξη νομοθετικού περιεχομένου, η οποία έρχεται στη Βουλή με το πρόσχημα ότι ρυθμίζει μία έκτακτη ανάγκη. Δεν ρυθμίζει καμμία έκτακτη ανάγκη, διότι οι ροές μεταναστών και προσφύγων δεν είναι έκτακτη ανάγκη για τη χώρα μας, αλλά μία μόνιμη κατάσταση εδώ και είκοσι χρόνια, η οποία θα επιτείνεται και στο μέλλον με απροσδιόριστη διάρκεια όσο συνεχίζονται εμφύλιες συρράξεις και ιμπεριαλιστικοί πόλεμοι και όσο εφαρμόζονται οικονομικές πολιτικές που εξαθλιώνουν τους λαούς, ανάλογες με αυτές που εφαρμόζει το ΔΝΤ στη χώρα μας και εξαθλιώνουν το δικό μας λαό και ωθούν πλέον και τα δικά μας παιδιά στη μετανάστευση.
Το γεγονός ότι όσο υπάρχουν αυτές οι συνθήκες, οι άνθρωποι θα αναζητούν και θα βρίσκουν τρόπο να μπουν στη χώρα μας, έστω και χωρίς νομιμοποιητικά έγγραφα, δεν κάνει τα σύνορά μας ελβετικό τυρί. Κάνει όμως, τις πολιτικές αναχαίτισης να γεμίζουν τα υγρά σύνορά μας με τρύπες στο νερό, στο γλυκό νερό του Έβρου και στο αλμυρό νερό του Αιγαίου. Μόνο που κάθε μία από αυτές τις τρύπες στο νερό, έχει μέσα κι έναν πνιγμένο άντρα, γυναίκα ή παιδί, που θεωρώ ότι το έχουν στη συνείδησή τους όσοι κυβέρνησαν τις τελευταίες δύο δεκαετίες.
Η παραδοχή ότι όλοι αυτοί οι άνθρωποι –όσοι επιζήσουν- πρέπει με κάποιο τρόπο να καταγράφονται, να ελέγχονται και να ασκούν, στη συνέχεια, τα δικαιώματά τους, δεν μπορεί να συνδέεται με ισχυρισμούς για αυξημένη εγκληματικότητα. Αυτό αποτελεί στατιστική λαθροχειρία, διότι είναι γνωστές οι στατιστικές που διαπιστώνουν ίδια ποσοστά εγκληματικότητας σε Έλληνες και αλλοδαπούς, νέους, άντρες χωρίς μόνιμη απασχόληση και αποκομμένους από το οικογενειακό περιβάλλον.
Η είσοδος στη χώρα χωρίς νομιμοποιητικά έγγραφα, που βαρύνει επιπλέον τους αλλοδαπούς, δεν αποτελεί παρά διοικητική παράβαση επιπέδου πταίσματος.
Συμφωνούμε, λοιπόν, στην καταγραφή και στον έλεγχο, άρα και στις διαδικασίες πρώτης υποδοχής, στις οποίες σύμφωνα με το ν.3907/2011 μπορούν να υπάγονται και αλλοδαποί οι οποίοι δεν αποδεικνύουν την ιθαγένεια και την ταυτότητά τους με έγγραφο δημόσιας αρχής. 
Για τις διαδικασίες πρώτης υποδοχής και τη λειτουργία των αντίστοιχων κέντρων, αλλά και για τη βελτίωση των συνθηκών στα υπάρχοντα κέντρα κράτησης, υπάρχει, σύμφωνα με απάντηση του Υπουργείου Δημόσιας Τάξης σε ερώτησή μας, ευρωπαϊκή χρηματοδότηση απίστευτου ύψους, κύριε Υπουργέ: Δεκαεννέα εκατομμύρια (19.000.000) ευρώ μόνο για τον Έβρο. Δυόμισι εκατομμύρια (2.500.000) ευρώ για εναρμόνιση με τα ευρωπαϊκά πρότυπα. Πενήντα εκατομμύρια (50.000.000) ευρώ έπρεπε να είχαν απορροφηθεί από το Ευρωπαϊκό Ταμείο Επιστροφής για το Πρόγραμμα 2012 που έληγε στις 30 Ιουνίου και μικρότερα ποσά για την Αττική και άλλους υφιστάμενους χώρους. 
Έχουμε υποβάλει αίτηση κατάθεσης εγγράφων για το τι έγινε με αυτά τα ποσά.
Σύμφωνα με τον ίδιο νόμο, οι επικεφαλής των κέντρων πρώτης υποδοχής οφείλουν να εξασφαλίσουν στους υπηκόους τρίτων χωρών τα εξής: α. Να τελούν υπό αξιοπρεπείς συνθήκες διαβίωσης. β. Να διατηρούν κατά το δυνατόν την οικογενειακή τους ενότητα. γ. Να έχουν πρόσβαση σε επείγουσα υγειονομική περίθαλψη και κάθε απαραίτητη θεραπευτική ανάγκη - ψυχοκοινωνική στήριξη. δ. Να τυγχάνουν, εφόσον ανήκουν σε ευάλωτες ομάδες, της κατάλληλης κατά περίπτωση, μεταχείρισης. ε. Να ενημερώνονται επαρκώς για τα δικαιώματα και τις υποχρεώσεις τους. στ. Να έχουν πρόσβαση σε καθοδήγηση και νομική συμβουλή σχετικά με την κατάστασή τους και, ζ. να διατηρούν επαφή με κοινωνικούς φορείς και οργανώσεις.
Τι απ’ όλα αυτά έχουν εξασφαλίσει μέχρι τώρα τα κέντρα κράτησης, τα οποία λειτουργούν σε εφαρμογή της πράξης νομοθετικού περιεχομένου και στα οποία ο «ΞΕΝΙΟΣ ΖΕΥΣ» μάντρωσε πάνω από είκοσι χιλιάδες ανθρώπους, από τους οποίους τους δεκαοκτώ χιλιάδες και πλέον τούς μάντρωσε άδικα και παράνομα, διότι είχαν ήδη νομιμοποιητικά έγγραφα;
Ακούστηκε και το ανατριχιαστικό ότι θα εξακολουθήσουν να μαντρώνουν τους ίδιους και τους ίδιους, ώσπου να μείνουν χωρίς νομιμοποιητικά έγγραφα, πράγμα στο οποίο, εκτός από τη γενική ανεργία, θα συμβάλλει και το γεγονός ότι όντας κάθε τόσο έγκλειστοι αυτοί οι άνθρωποι έστω και για λίγες μέρες, θα χάνουν τη δουλειά που έχουν και δεν θα μπορούν να ψάξουν για άλλη. 
Μεγαλοφυές, κυρίες και κύριοι συνάδελφοι, και κυρίως πολύ ηθικό αυτό το μέτρο για ανθρώπους που αποτελούν πια αναπόσπαστο κομμάτι της εργατικής τάξης της χώρας, που αιμοδότησαν τα ασφαλιστικά ταμεία αποτρέποντας την κατάρρευσή τους τις τελευταίες δύο δεκαετίες και που συνεισφέρουν πάνω από 40 εκατομμύρια το χρόνο στα κρατικά ταμεία σε παράβολα για τις άδειες παραμονής τους, όταν οι εφοπλιστές μας συνεισφέρουν μόνο 15 εκατομμύρια ευρώ το χρόνο σε φόρους. 
Για ένα απ’ αυτά τα κέντρα, λοιπόν, το κέντρο της Κορίνθου, απαντά εν μέρει στην ερώτησή μου, κείμενο της Ένωσης Αστυνομικών Υπαλλήλων με το οποίο θα ασχοληθεί ο Βουλευτής Αρκαδίας και δεν επεκτείνομαι για να μην καταχραστώ το χρόνο. 
Υπάρχει και το σχετικό επιχείρημα ότι για κάποιους απ’ αυτούς υπάρχουν ή επίκεινται αποφάσεις απέλασης. Ακούσαμε όμως, από το στόμα του εκπροσώπου της Ύπατης Αρμοστείας του ΟΗΕ για τους πρόσφυγες, ότι δεν μπορεί να κρατούνται εφόσον η απέλασή τους είναι ανέφικτη, είτε λόγω της κατάστασης στις χώρες τους είτε για οποιονδήποτε άλλο λόγο. Αν προσθέσουμε σε όλα αυτά και την απαράδεκτη βραδύτητα των διαδικασιών χορήγησης ασύλου σε ανθρώπους, που προέρχονται από χώρες στις οποίες κινδυνεύει η ζωή τους και τα εξωφρενικά χαμηλά ποσοστά θετικών απαντήσεων γύρω στο ένα τοις χιλιοίς (1‰), συνθέτουμε μία εικόνα παραβίασης κάθε διεθνούς σύμβασης δικαιωμάτων που έχει υπογράψει αυτή η χώρα. 
Βέβαια, είναι κοινό μυστικό ότι η κατάσταση αυτή είναι απότοκο της Συνθήκης Δουβλίνο ΙΙ την οποία υπέγραψε η ελληνική κυβέρνηση το 2003 και η οποία δημιούργησε και άλλη μια κατηγορία αλλοδαπών κρατουμένων που συνελήφθησαν προσπαθώντας να φύγουν από την Ελλάδα σε άλλες χώρες και υπάρχουν σε δυο-τρεις τουλάχιστον περιοχές της χώρας μας μεταξύ των οποίων και ο Προμαχώνας Σερρών.
Δεν θα αντιμετωπιστεί, λοιπόν, αυτή η κατάσταση αν δεν αναιρεθεί αυτή η συνθήκη και δεν θα αντικατασταθεί από ρυθμίσεις που θα εξασφαλίζουν την μετακίνηση αυτών των προσφύγων και μεταναστών σε όποιο μέρος της υφηλίου θεωρούν ότι μπορούν να επιβιώσουν. Αντί γι’ αυτό, έχουμε μία πράξη νομοθετικού περιεχομένου μαζί με δύο τροπολογίες επί τα χείρω: Την παράταση για ένα χρόνο πλέον του προβλεπόμενου της «Διαδικασίας της διαπραγμάτευσης χωρίς δημοσίευση προκήρυξης διαγωνισμού για τη σύναψη συμβάσεων έργων, προμηθειών, μελετών, σχετικά με θέματα σίτισης, στέγασης, επιστροφών» και το ότι μπορεί η φύλαξη να ανατίθεται σε εταιρείες σεκιούριτι, των οποίων το προσωπικό θα έχει εκπαιδεύσει η Ελληνική Αστυνομία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα την ανοχή σας, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε την ανοχή του Προεδρείου.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Θέλω να θέσω δύο σημεία:
Πρώτον, όσον αφορά την πρώτη τροπολογία, έγινε ήδη αντιληπτό από τις πρώτες αντιδράσεις των επιμελητηρίων Ξάνθης και Ροδόπης ότι οι απευθείας αναθέσεις είτε γίνονται όντως με τους σωστότερους δυνατούς όρους είτε όχι, θα προξενούν πάντα ενστάσεις, οι οποίες θα γίνονται εντονότερες όσο μεγαλύτερο θα γίνεται το ύψος του προς κατανομή ποσού, εφόσον μάλιστα αρχίσουν να απορροφώνται ικανοποιητικά και οι ευρωπαϊκές χρηματοδοτήσεις που προαναφέρθηκαν. Και αυτές οι ενστάσεις θα είναι ακόμα δυσκολότερο να αντικρουστούν, όταν η τροπολογία αναφέρει μεν το χρόνο για τον οποίο θα γίνονται απευθείας αναθέσεις, αλλά όχι και τη χρονική διάρκεια για την οποία αυτές θα ισχύουν. 
Όσον αφορά τη δεύτερη τροπολογία, τέθηκε θέμα αντισυνταγματικότητας:  εκχωρεί μία λειτουργία του σκληρού πυρήνα του κράτους σε ιδιωτικές εταιρείες. Επιπλέον όμως, κάνει και μια μεταφορά πόρων από το δημόσιο προς τις ιδιωτικές εταιρείες, διότι η πρόβλεψη για εκπαίδευση τους από αξιωματικούς της Ελληνικής Αστυνομίας σημαίνει απασχόληση δημοσίων υπαλλήλων αμειβόμενων από τον κρατικό προϋπολογισμό για μη υπολογιζόμενες εργατοώρες άρα, και με μη υπολογιζόμενο κόστος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Και έναντι αυτού του κόστους προβλέπει το Γενικό Λογιστήριο του Κράτους ότι θα υπάρχει κάποιο αντάλλαγμα: μια αναμνηστική πλακέτα ή μια ευχαριστήρια επιστολή;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Τελειώνω.
Προφανώς, αυτό το προσωπικό ακόμα και αν είναι σωστά εκπαιδευμένο –και μείνει το εκπαιδευμένο και δεν αλλαχθεί κατά τα κριτήρια της εταιρείας- εξακολουθεί να είναι ανεξέλεγκτο, ενώ οι αστυνομικοί είναι δημόσιοι λειτουργοί με συνέχεια και διάρκεια στην υπηρεσία τους και υπόκεινται σε δημόσιο έλεγχο. 
Αυτή η χώρα έχει ήδη αρκετές καταδίκες από διεθνείς οργανισμούς για παραβιάσεις ανθρωπίνων δικαιωμάτων και η τροπολογία αυτή είναι βέβαιο ότι θα προσθέσει πολύ περισσότερες, γιατί όποιος σπέρνει Blackwater θερίζει Αμπού Γκράιμπ. 
Καλούμε, λοιπόν, να αποσύρετε την πράξη νομοθετικού περιεχομένου, με την οποία σημειωτέον διαφώνησαν όλοι οι φορείς, οι οποίοι κλήθηκαν στη διαβούλευση και την οποία φυσικά θα καταψηφίσουμε. 
Σας ευχαριστώ, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κυρία συνάδελφε. 
Κυρίες και κύριοι συνάδελφοι, η κ. Κωνσταντοπούλου προέβαλε αντιρρήσεις συνταγματικότητας και ζητείται να αποφανθεί η Βουλή. 
Θα εφαρμόσουμε, λοιπόν, την παράγραφο 2, του άρθρου 100 του Κανονισμού.
Εσείς, κυρία συνάδελφε, έχετε τοποθετηθεί επί της συνταγματικότητας...</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Άρα, το λόγο έχει ο αντιλέγων από τη Νέα Δημοκρατία, ο κ. Βορίδης.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα απαντήσει ο κ. Νταβλούρος γιατί εγώ είμαι Κοινοβουλευτικός Εκπρόσωπος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Νόμιζα ότι εσείς θα αντιλέγατε επί τούτου. 
Ορίστε, κύριε Νταβλούρο, έχετε το λόγο για πέντε λεπτά επί της αντισυνταγματικότητας.</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, στην Αίθουσα αυτή ακούσαμε πολλά πράγματα που προκαλούν, θα έλεγα, την ανθρώπινη λογική. Και μου έρχεται στο νου ένα λαϊκό γνωμικό: «Θέλει η κόρη να κρυφθεί και η χαρά δεν την αφήνει».</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Δεν λέει «κόρη» το γνωμικό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άλλο λέει το γνωμικό.</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Το λένε αλλιώς; Αν θέλετε, να χρησιμοποιήσουμε πιο πρόσφορο: «Όποιος δεν θέλει να ζυμώσει, δέκα μέρες κοσκινίζει».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν θα κάνουμε διάλογο. 
Παρακαλώ, επί του θέματος, κύριε συνάδελφε.</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ίσως αυτό να πηγαίνει κοστούμι σε τακτικές που εφαρμόζετε...</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι προσβλητικό αυτό που κάνετε.</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Από τη μία μεριά, διαπιστώνουμε μία εναγώνια έκφραση συμπάθειας προς τους αδελφούς μετανάστες, στους οποίους ζητάτε με κάθε τρόπο να νομοθετήσει η ελληνική πολιτεία εις τρόπον ώστε να αντιμετωπιστούν, όπως αντιστοίχως συμβαίνει σε όλο τον πολιτισμένο κόσμο. Και ενώ αυτό από πλευράς Κυβέρνησης αναλαμβάνεται ως πρωτοβουλία, από την άλλη δεν χάνετε καμμία ευκαιρία ή πρόφαση εν αμαρτίαις για να καταγγείλετε το νομοσχέδιο, είτε ως αντισυνταγματικό είτε με οποιοδήποτε τρόπο δεν συναινείτε στην ψήφισή του…</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να ανακαλέσετε αυτά που λέτε.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Τι να ανακαλέσει;</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Και το χειρότερο, το πλέον αλλόκοτο το οποίο σας λέω ότι προκαλεί την ανθρώπινη λογική...</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρέπει να ανακαλέσει, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, σας παρακαλώ. 
Κύριε Νταβλούρο, σας παρακαλώ επί της εισήγησης για το θέμα και μην απαντάτε στον κ. Λαφαζάνη.</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ναι, κυρία Πρόεδρε.
Εσείς οι ίδιοι, κυρίες και κύριοι συνάδελφοι, είστε αυτοί που ζητήσατε τη λειτουργία της υπηρεσίας ασύλου και της στελέχωσης των κέντρων, προκειμένου αυτά να καταστούν λειτουργικά και να εξυπηρετηθεί το αίτημα ασύλου, το οποίο θα δώσει λύση σε ένα πρόβλημα το οποίο χρονίζει και συντηρεί μία κατάσταση απαράδεκτη. 
Και σε αυτήν την πρωτοβουλία που ανέλαβε ο αρμόδιος Υπουργός και έφερε τη σχετική τροπολογία, διαπιστώσαμε την άρνησή σας. Τι τελικώς επιδιώκετε: την αρωγή προς τους μετανάστες ή τη συντήρηση σε ένα καθεστώς κολασμένων; Το ρωτώ για να εξηγούμαστε. 
Πιστεύω, όμως, στο πλαίσιο της δημόσιας παρουσίας των εκπροσώπων των κομμάτων ότι δίνεται η ευκαιρία στον ελληνικό λαό να αντιλαμβάνεται ότι όσο κι εάν κάποιος επιχειρεί να συντηρήσει τη μάσκα της υποκρισίας, αυτό έχει χρόνο πεπερασμένο ως ακολουθητέα τακτική. Αποκαλύπτεστε μέρα με τη μέρα, κυρίες και κύριοι συνάδελφοι του ΣΥΡΙΖΑ, και εσείς θα κρίνετε βεβαίως, μέχρι πότε θα συνεχίσετε αυτή την τακτική. 
Σε ό,τι αφορά στο θέμα της επίκλησης της συνταγματικότητας ή μη του προς ψήφιση νομοσχεδίου, δύο απλά επιχειρήματα, νομίζω ότι είναι αρκετά. Αυτά έχουν κατά κόρον τεθεί και στην αρμόδια Διαρκή Επιτροπή, φαίνεται όμως ότι δεν εννοείτε να τα αποδεχθείτε για λόγους ευνόητους. 
Ο πρώτος έχει να κάνει με τη συνδρομή του χαρακτήρα του κατεπείγοντος, εάν δηλαδή συντρέχει άμεσος και επιτακτικός λόγος για να προβεί σε νομοθέτηση κάτω από συνθήκες κατεπείγοντος της Κυβέρνησης. 
Δεν γνωρίζετε ότι το μεταναστευτικό, το μείζον εθνικό πρόβλημα της πατρίδας μας, ανά πάσα στιγμή έχει τα στοιχεία και τα χαρακτηριστικά εκείνα που του αναγνωρίζουν τον κατεπείγοντα χαρακτήρα στην κάθε του ρύθμιση;
Δεν γνωρίζετε ότι είναι διαχρονική η ανάγκη να λάβει νομοθετικά και επιχειρησιακά μέτρα η συντεταγμένη πολιτεία για να αντιμετωπίσει το πρόβλημα; 
Δεν γνωρίζετε ότι καθημερινά επιχειρείται εισβολή, είτε από τα χερσαία είτε από τα υδάτινα σύνορά μας; Πρέπει, δηλαδή, να επιμείνουμε στο δικό σας ισχυρισμό για μια στιγμιαία αντιμετώπιση νομοθετικής ρύθμισης που ήρθε κάτω από τις συνθήκες που ήρθε; Πράγματι, δεν είχε την πατρότητα η παρούσα Κυβέρνηση αυτής της πράξης νομοθετικού περιεχομένου, ωστόσο παραδέχεται ότι συντρέχει πράγματι λόγος επιτακτικός για την αποδοχή του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Παρακαλώ, κύριε συνάδελφε, ολοκληρώστε. Ακολουθούν κι άλλοι συνάδελφοι και πρέπει να κρατήσουμε το χρόνο που σας αναλογεί, σας παρακαλώ!</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Το δεύτερο, το οποίο έχει να κάνει με την εκχώρηση άσκησης κρατικής εξουσίας σε εταιρείες ιδιωτικής φύλαξης, σας προτρέπω να αναγνώσετε το γράμμα της διάταξης, το οποίο είναι άκρως επικουρικό. Δεν αποδίδει τη φύλαξη σε εταιρείες ιδιωτικής φύλαξης, αλλά επικουρικώς –λέει- δύναται να ανατεθεί και σε αυτούς.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ευχαριστούμε πολύ.
Το λόγο έχει ο Κοινοβουλευτικός Εκπρόσωπος της Νέας Δημοκρατίας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κυρία Πρόεδρε, δε θέλω το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κυρία Πρόεδρε, είναι λέγων και αντιλέγων. Δεν υπάρχουν κοινοβουλευτικοί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Υπάρχουν. Το λέει το άρθρο του Κανονισμού. 
Κύριε συνάδελφε, δεν θα υποδείξετε στο Προεδρείο, τι θα κάνει. 
Κύριε Λαφαζάνη, έχετε το λόγο για πέντε λεπτά. Θα σας παρακαλέσω να μην τα εξαντλήσετε αυτά τα πέντε λεπτά, σας παρακαλώ, γιατί ήδη τοποθετήθηκε η συνάδελφός σας η κ. Κωνσταντοπούλου.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: (Δεν ακούστηκε)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Αμφισβητείτε το Προεδρείο, κύριε Μπούρα;</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Όχι, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Τότε μην κάνετε νοήματα μέσα στην Αίθουσα!</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Να πάρω τον Κανονισμό θέλω. Δεν έχω δικαίωμα να τον πάρω;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Βεβαίως, να τον πάρετε.
Συγγνώμη, για την ένταση, κύριε Λαφαζάνη. 
Ορίστε, παρακαλώ, αρχίστε την εισήγησή σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κυρία Πρόεδρε.
Αυτά, τα οποία κάνετε δεν είναι απλώς αντισυνταγματικά. Αυτά, τα οποία κάνετε είναι πρωτοφανείς εκτροπές από κάθε έννοια και ίχνος δημοκρατικής τάξης. 
Με συγχωρείτε, πώς είναι δυνατόν να μιλάτε και να αναφέρεστε σε δημοκρατικό Σύνταγμα και να δίνετε τη δυνατότητα στον οποιοδήποτε αστυνομικό διευθυντή να κρατάει –να φυλακίζει δηλαδή- ανθρώπους μέχρι δεκαοκτώ μήνες; Από πού κι ως πού; Πώς είναι δυνατόν να το κάνετε αυτό;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Θέλετε είκοσι οκτώ;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, εγώ σας λέω ότι το έχετε κάνει ισόβια. 
Κύριε συνάδελφε, ειρωνεύεστε και δείχνετε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Κύριε Λαφαζάνη, σας παρακαλώ να αναφέρεστε στο Προεδρείο κι όχι στους συναδέλφους. 
Παρακαλώ, τοποθετηθείτε επί της αντισυνταγματικότητας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτή τη στιγμή, δείχνετε με τον τρόπο που αντιδράτε, πού θέλετε να οδηγήσετε τα πράγματα. Είστε άκρως επικίνδυνοι για το μέλλον της χώρας. 
(Θόρυβος-Διαμαρτυρίες από την πτέρυγα της Νέας Δημοκρατίας)
Ακούστε την επιχειρηματολογία και μην αντιδράτε έτσι με αυτόν τον τρόπο. 
Δεκαοκτώ μήνες είναι ενάμισης χρόνος. Πώς θα στερήσετε σε κάποιον την ελευθερία του για ενάμιση χρόνο με μια απλή απόφαση του διευθυντή αστυνομίας, ο οποίος είπε και πράγματα απαράδεκτα από αυτό το Βήμα πριν; Είπε απαράδεκτα πράγματα, αλλά δεν τα ανακαλέσατε. Το αφήνω αυτό, όμως, προς το παρόν. 
Πώς είναι δυνατόν να συμβεί αυτό; Πώς είναι δυνατόν να επιτρέπετε αυτή τη στέρηση της ελευθερίας, τη φυλάκιση; Διότι, εδώ δεν είναι ότι μπορεί να τον επιτηρεί κάποιος. Εδώ, μιλάμε για κράτηση. Μιλάμε για στρατόπεδο συγκέντρωσης. 
Πώς αποκλείετε την εκδοχή να βγει αυτός, να μην μπορεί να απελαθεί στους δεκαοκτώ μήνες και μετά από λίγο να τον ξανασυλλάβετε και να μείνει ξανά άλλους δεκαοκτώ μήνες κι έτσι να κάνει ισόβια με διαλείμματα. 
Ποιος το απαγορεύει αυτό; Πείτε μου. Πώς μου λέτε ότι δεν είναι επικίνδυνα αυτά τα πράγματα; Σε ποια χώρα θα πήγαινε Έλληνας, θα τον αντιμετώπιζαν με αυτόν τον τρόπο και δεν θα διαμαρτυρόταν η Ελλάδα; Δεν θα διαμαρτυρόταν ο ίδιος ως πολίτης; Πώς θα το ανεχόμασταν αυτό; 
Αυτό κάνετε, λοιπόν, και μου λέτε ότι δεν είναι αντισυνταγματικό. Δεν καταστρατηγεί κάθε ίχνος δημοκρατικής και συνταγματικής τάξης; 
Κυρία Πρόεδρε, θέλω να προσθέσω και αυτό το περί της εκτάκτου περιστάσεως, της εκτάκτου ανάγκης. Το μεταναστευτικό πρόβλημα –και υπάρχει μεταναστευτικό πρόβλημα- χρειάζεται μεταναστευτική πολιτική, η οποία δεν υφίσταται σε αυτήν τη χώρα. Και μη μου πείτε ότι μεταναστευτική πολιτική είναι τα στρατόπεδα συγκέντρωσης ή κράτησης, όπως τα λέτε με εύσχημο τρόπο. Στρατόπεδα συγκέντρωσης είναι και δεν υπάρχουν πουθενά αυτά. Μόνο εδώ υπάρχουν. Είναι νεοελληνική εφεύρεση της μπανανίας, την οποία η ίδια η Ευρωπαϊκή Ένωση –γιατί δεν μιλάτε κιόλας- την έχει μετατρέψει σε ανθρωποφύλακα και δεν επιτρέπει να ασκείται ευρωπαϊκή πολιτική.
Ποια είναι, λοιπόν, η έκτακτη ανάγκη; Το μεταναστευτικό πρόβλημα το ζούμε. Το ζείτε, το ζει όλη η χώρα εδώ και πολλά χρόνια. Επειδή πηγαίναμε σε εκλογές, έγινε έκτακτη ανάγκη, για να σπεύσετε να βγάλετε πράξη νομοθετικού περιεχομένου, η οποία δεν δικαιολογείται κατά το Σύνταγμα και το άρθρο 44;
Τέλος, υπάρχει κάτι θεμελιώδες. Η φύλαξη, λέτε, μπορεί να ανατίθεται και σε προσωπικό ιδιωτικής εταιρείας παροχής υπηρεσιών ασφαλείας, που είναι κατάλληλα εκπαιδευμένο, με απόφαση του Υπουργού Προστασίας κ.λπ.. Αυτή η ρύθμιση είναι ευθέως αντισυνταγματική, καθώς η φύλαξη ανθρώπων που κρατούνται στη βάση διοικητικών πράξεων της ελληνικής διοίκησης, όπως της Αστυνομίας, ανήκει στο σκληρό πυρήνα της κυριαρχίας της ελληνικής πολιτείας και δεν μπορεί να παραχωρηθεί σε ιδιώτες. Άπτεται του περιορισμού του συνταγματικού δικαιώματος της προσωπικής ελευθερίας και ασφάλειας και θα πρέπει το κράτος που εκδίδει την πράξη κράτησης να αναλάβει την ευθύνη και την εγγύηση δικαιωμάτων των κρατουμένων, σύμφωνα με το Σύνταγμα και τις σχετικές διεθνείς συμβάσεις.
Ήδη, το Συμβούλιο της Επικρατείας έκρινε ότι η ανάθεση αστυνομικών αρμοδιοτήτων σε νομικά πρόσωπα ιδιωτικού δικαίου, πόσω μάλλον αρμοδιότητες φύλαξης ανθρώπων, αντίκειται στις θεμελιώδεις διατάξεις των άρθρων 1 παράγραφος 3 και 26 παράγραφος 2 του Συντάγματος. Αύριο, θα πάτε σε σεκιούριτι και τις φυλακές; Αυτή είναι μία δικαστική πράξη, με την οποία πάει ο άλλος φυλακή. Θα την αναθέσετε σε σεκιούριτι; Θα αναθέσετε σε σεκιούριτι και τη δημόσια ασφάλεια και τη δημόσια τάξη; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά κάνετε εδώ. Θα τα βγάλετε αντισυνταγματικά; Είναι πλήρως και σε όλα του σχεδόν τα άρθρα αντισυνταγματικό αυτό το έκτρωμα. Να το αποσύρετε και μην σπεύσετε δι’ εγέρσεως να καταλύετε το Σύνταγμα συνεχώς. Αφήστε αυτήν την τακτική.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Γεώργιος Ντόλιος για πέντε λεπτά.
Κύριε Ντόλιο, μην εξαντλήσετε τα πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Δεν θα τα εξαντλήσω, γιατί δεν είμαι νομικός. Θέλω να πω μόνο ότι είναι άλλο πράγμα να φυλάει κανείς ποινικούς κρατούμενους και άλλο παράνομους μετανάστες. Πιστεύω ότι υπάρχει διαφορά και επομένως δεν μπορούμε να τους αντιμετωπίζουμε με τον ίδιο τρόπο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τότε γιατί τους φυλακίζετε; Μην τους βάζετε σε στρατόπεδα συγκέντρωσης.</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Αυτό λέτε, κύριε Λαφαζάνη, ότι θα πρέπει να τους αφήνουμε; Λέτε ότι θα πρέπει όλοι οι παράνομοι μετανάστες…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μέχρι να απελαθούν να είναι ελεύθεροι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ, να μην κάνετε διάλογο.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Εγώ χαίρομαι, γιατί είναι απόλυτα σαφές αυτό το οποίο λέει ο ΣΥΡΙΖΑ. Οι παράνομοι μετανάστες να αφήνονται ελεύθεροι μέχρι να απελαθούν. Αυτό είναι μία σημαντική διευκρίνιση.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και να μην επικαλείσθε την εθνική ασφάλεια. Η Αστυνομία επικαλούνταν επί χούντας την εθνική ασφάλεια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, τα έχετε πει αυτά, τα έχουν πει και συνάδελφοί σας από το ΣΥΡΙΖΑ. Σας παρακαλώ! Την άποψή σας τη γνωρίζουμε όλοι.
Κύριε Ντόλιο, συνεχίστε.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Εγώ θέλω να σημειώσω ως θετικό γεγονός το ότι δεν ετέθη ζήτημα συνταγματικότητας από τον εισηγητή του ΣΥΡΙΖΑ και εικάζω ότι δεν ετέθη από την Κοινοβουλευτική Ομάδα. Η κ. Κωνσταντοπούλου κατά το χρόνο της ομιλίας, τον οποίο είχε, αποφάσισε να θέσει και ζήτημα αντισυνταγματικότητας.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ είμαι η κ. Κωνσταντοπούλου;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην διακόπτετε, κύριε Λαφαζάνη! Τη θεωρείτε σωστή τη διαδικασία αυτή;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Έχετε αρχίσει και της μοιάζετε, το οποίο είναι και πολύ λυπηρό…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι θέλετε, δηλαδή, κύριοι συνάδελφοι; Να σας αφήσω να κάνετε διάλογο και να κατεβώ από την Έδρα;</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Εικάζω ότι στη σημερινή συζήτηση ο ΣΥΡΙΖΑ δεν αποφάσισε να θέσει ζήτημα συνταγματικότητας κατ’ αρχάς και αυτό φάνηκε από το ότι δεν ετέθη από τον εισηγητή. Αυτή είναι η εικασία, την οποία κάνω. Δεν λέω ότι μόνο η κ. Κωνσταντοπούλου υποστηρίζει την αίτηση αντισυνταγματικότητας. Αυτό είναι κάτι διαφορετικό.
Τώρα, μπορεί σε επείγουσες ανάγκες να εκδίδονται πράξεις νομοθετικού περιεχομένου κατά το Σύνταγμα; Μπορεί. Εμείς, λοιπόν, θεωρούμε ότι καλώς εκδόθηκε η πράξη νομοθετικού περιεχομένου και με όλες τις νόμιμες διαδικασίες ήλθε στη Βουλή για κύρωση. Επομένως, δεν τίθεται θέμα αντισυνταγματικότητας για την Κοινοβουλευτική Ομάδα του ΠΑΣΟΚ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.
Ο Κοινοβουλευτικός Εκπρόσωπος των Ανεξάρτητων Ελλήνων, κ. Κωνσταντίνος Μαρκόπουλος, έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Δεν θα εξαντλήσω το πεντάλεπτο, κυρία Πρόεδρε. Σε δυο λεπτά θα έχω τελειώσει.
Άκουσα τις τοποθετήσεις της κ. Κωνσταντοπούλου της πλειοψηφίας, άκουσα τους Κοινοβουλευτικούς Εκπροσώπους. Δεν θέλω να μιλήσω επί της ουσίας, μίλησε η εισηγήτριά μας, περιμένω να τοποθετηθώ σαν Κοινοβουλευτικός Εκπρόσωπος. Είναι προφανές ότι οι Ανεξάρτητοι Έλληνες δεν στηρίζουν στην ουσία του αυτό το νομοσχέδιο. Θεωρούμε ότι είναι μία πολύ λανθασμένη πολιτική. Δεν θεωρούμε, όμως, ότι είναι μία αντισυνταγματική εισήγηση για ψήφιση στη Βουλή. Θεωρούμε ότι δεν ευσταθούν τα επιχειρήματα αυτά. Παρά τη διαφωνία μας, στην ουσία των πραγμάτων για μας πρόκειται για μία σαφέστατα συνταγματική αστοχία της κυβερνητικής πολιτικής.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε  Μαρκόπουλε.
Ο Κοινοβουλευτικός Εκπρόσωπος του Λαϊκού Συνδέσμου-Χρυσή Αυγή, κ. Χρήστος Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Άκουσα με προσοχή την κ. Κωνσταντοπούλου που ανέλυσε τους λόγους που θέτει θέμα αντισυνταγματικότητας, άκουσα με προσοχή τον κ. Βούτση, τον κ. Λαφαζάνη, τη συντοπίτισσά σας, τη συμπαθεστάτη κ. Σταμπουλή, αλλά δεν διέκρινα μία ομοιογένεια στις όλες τοποθετήσεις. Ας πάμε στην ουσία. 
Για μας τη Χρυσή Αυγή οτιδήποτε σταθεί εμπόδιο στη μη ψήφιση και στη μη εφαρμογή, δηλαδή αυτό που θα οδηγήσει στην απόσυρση του σχεδίου νόμου, μας βρίσκει σύμφωνους. Όχι τόσο για το Σύνταγμα και για τους λόγους που επικαλεσθήκατε, γιατί το Σύνταγμα οι κυβερνώντες και οι κυβερνήσαντες έχουμε δει ότι το έχουν κάνει λάστιχο. Είδαμε τι έχει γίνει. Ένα απλό παράδειγμα είναι το τι συνέβη με την περίπτωση του μνημονίου 1. Εμείς θα συμφωνήσουμε για την ουσία και για το αποτέλεσμα. Για μας οι λόγοι για τους οποίους δεν πρέπει να ψηφιστεί και θα πρέπει να αποσυρθεί αυτό το νομοσχέδιο είναι κυρίως λόγοι εθνικοί, είναι λόγοι επιβίωσης του ελληνικού λαού. Εμείς στη Χρυσή Αυγή πιστεύουμε ότι θα πρέπει να ταχθούμε ενάντια στην ισλαμοποίηση της πατρίδας μας και δεν θέλουμε κύριε  Υπουργέ να κάνετε την Ελλάδα “Hotel η Ωραία Ελλάς, ανοίξαμε και σας περιμένουμε», είτε αυτό είναι κέντρο κράτησης είτε είναι κέντρο φιλοξενίας. 
Εμμένουμε, λοιπόν, στη θέση μας, την ακραία όπως λέτε εσείς, η οποία όμως είναι και θέση του ελληνικού λαού και λέμε «έξω οι ξένοι λαθρομετανάστες από την Ελλάδα».</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε  Παππά.
Ο Κοινοβουλευτικός Εκπρόσωπος της Δημοκρατικής Αριστεράς, κ. Νικόλαος Τσούκαλης, έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρία Πρόεδρε, χάριν συντομίας θα αναφέρω στο σύνολό τους και λέξη προς λέξη τις τοποθετήσεις που έχω κάνει σε αυτήν εδώ την Αίθουσα σε παρόμοιες αιτήσεις επί αντισυνταγματικότητας που έχουν τεθεί. Καταχρηστική ήταν η άσκηση του δικαιώματος της κυβέρνησης Παπαδήμου να εισάγει με πράξη νομοθετικού περιεχομένου. Θεωρούμε ότι δεν είναι αντισυνταγματική. Σε κάθε δε περίπτωση, παρ’ όλο που το άρθρο 100 του Κανονισμού της Βουλής δεν θέτει όριο ή στάδιο στο οποίο μπορεί να ασκηθεί αυτό το αίτημα, όπως λέμε εμείς οι νομικοί, υπάρχει και η καταχρηστική άσκηση δικαιώματος και γι’ αυτό ακριβώς ως τέτοια η Δημοκρατική Αριστερά δεν μπορεί να την αποδεχθεί.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε  Τσούκαλη.
Ο Κοινοβουλευτικός Εκπρόσωπος του ΚΚΕ κ. Αθανάσιος Παφίλης έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αυτή η ιστορία με τη συνταγματικότητα και την αντισυνταγματικότητα γίνεται στο τέλος μια ειρωνεία τραγική.
Κάθε φορά η οποιαδήποτε Αξιωματική Αντιπολίτευση θέτει θέματα αντισυνταγματικότητας και όταν είναι στην κυβέρνηση υποστηρίζει τα εντελώς αντίθετα. Αυτό τι αποδεικνύει συνολικά; Αποδεικνύει και την άποψη που έχουμε εμείς για το Σύνταγμα, το τι είναι το Σύνταγμα και το τι εκφράζει το Σύνταγμα κάθε φορά και εκφράζει το συσχετισμό των δυνάμεων και αυτό καταγράφει και φυσικά η οποιαδήποτε πλειοψηφία χρησιμοποιεί ανάλογα με το τι νόμους θέλει να περάσει και το θέμα της συνταγματικότητας, το οποίο θέμα κρίνεται δι’ εγέρσεως κι έτσι αποφασίζεται αν είναι συνταγματικό ή όχι. 
Η όλη συζήτηση -και θα το έχουμε και μπροστά μας, για την αντισυνταγματικότητα- πολλές φορές γίνεται για να κρυφτεί η ουσία της πολιτικής συζήτησης και της πολιτικής αντιπαράθεσης, όχι ότι δεν υπάρχουν τέτοια προβλήματα. Στο συγκεκριμένο, παραδείγματος χάριν, υπάρχει και θέμα φυλάκισης ουσιαστικά με διοικητική απόφαση, δεκαοκτώ μηνών, που ελέγχεται από την πλευρά της συνταγματικότητας, όπως επίσης και το θέμα των σεκιούριτι, η ιδιωτικοποίηση δηλαδή της ασφάλειας, αντικατάσταση της αστυνόμευσης και της αστυνομίας που είναι από το κράτος, με ιδιώτες. Αυτά πράγματι έχουν τέτοια θέματα αντισυνταγματικότητας.
Θέλω, όμως, να υπενθυμίσω σε όλους τους ευρωπαϊστές εδώ μέσα, που είναι με την Ευρωπαϊκή Ένωση, όλους πλην ημών, ότι όλα αυτά αποφασίστηκαν με ευρωπαϊκή οδηγία, η οποία ψηφίστηκε στο Ευρωκοινοβούλιο. Είναι επίσημη πολιτική της Ευρωπαϊκής Ένωσης για δεκαοκτώ μήνες κράτηση και μάλιστα και για παιδία. Το να κρατάς παιδιά είναι απόφαση της Ευρώπης, της Ευρωπαϊκής Ένωσης στην οποία πιστεύετε όλοι μαζί και στην οποία κατηγορείτε εμάς ότι είμαστε αντίθετοι και είμαστε φυσικά αντίθετοι.
Όπως, επίσης, τα περισσότερα στοιχεία που έρχονται εδώ από τη «μεταναστευτική πολιτική» της Κυβέρνησης είναι υλοποίηση οδηγιών που ψηφίστηκαν πριν από τέσσερα και πέντε χρόνια. Κι επειδή ήμουν Ευρωβουλευτής και χειριζόμουν κι αυτά τα θέματα, έχω μια άμεση αντίληψη. 
Και εδώ ορισμένοι πρέπει διαλέξουν. Δεν υπάρχει a la cart, υπάρχει η ιμπεριαλιστική Ευρωπαϊκή Ένωση με αυτή την πολιτική που φέρνει όλα αυτά εδώ. Τι Συντάγματα και νόμοι; Κουρέλια έχουν γίνει όλα για τα συμφέροντα της δικτατορίας του κεφαλαίου. Γιατί αυτή είναι η ίδια η Ευρωπαϊκή Ένωση.
Παρ’ όλα αυτά, λοιπόν, εμείς θεωρούμε ότι υπάρχουν ζητήματα αντισυνταγματικότητας, αλλά θα μιλήσουμε και μετά για την ουσία του θέματος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ πολύ, κύριε Παφίλη.
Κύριε Βορίδη, έχετε το λόγο για πέντε λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για δύο λεπτά μόνο. Κάνω αυτοπεριορισμό.
Ευχαριστώ, κυρία Πρόεδρε.
Κυρίες και κύριοι συνάδελφοι, δύο ήταν οι αιτιάσεις για την αντισυνταγματικότητα. Η μία είναι ότι δεν είναι κατεπείγουσα η συγκεκριμένη πράξη. Επιτρέψτε μου να πω ως προς το ζήτημα αυτό…</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Μα, δεν είχε παραιτηθεί του δικαιώματος να μιλήσει;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δηλαδή και μιλήσατε εσείς και να μην μιλήσει ο άλλος;</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν αφήνετε κάποιον να μιλήσει!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για να μην στεναχωριέστε, δεν μιλάω.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο για πέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κυρία Πρόεδρε, κι εγώ δεν πρόκειται να χρειαστώ τα πέντε λεπτά, διότι νομίζω ότι τα θέματα είναι πρόδηλα.
Κατ’ αρχάς, τρία θέματα τέθηκαν από την πλευρά του ΣΥΡΙΖΑ. Το πρώτο αφορά την έλλειψη του κατεπείγοντος. Θα μου επιτρέψετε να σας πω ότι η κοινή αντίληψη στην ελληνική κοινωνία είναι ότι το μεταναστευτικό είναι ένα θέμα απολύτως κατεπείγον. Και εν πάση περιπτώσει, όπως σαφώς έχει τεθεί, η κρίση αυτή είναι κρίση πολιτική. Αφορά το πολιτικό όργανο το οποίο τη λαμβάνει και δεν κρίνεται από το Συμβούλιο της Επικρατείας ακυρωτικά. Αυτή είναι η κρίση μας. Η κρίση μας είναι ότι το θέμα είναι κατεπείγον. Είναι σεβαστό ότι ο ΣΥΡΙΖΑ έχει την άποψη ότι το μεταναστευτικό δεν είναι ένα κατεπείγον θέμα.
(Χειροκροτήματα από την πτέρυγα της Νέας Δημοκρατίας)
Το δεύτερο θέμα το οποίο θίξατε είναι ότι είχε περάσει η προθεσμία των σαράντα ημερών. Επ’ αυτού επανειλημμένα έχει νομολογηθεί, έχει γραφεί ότι οι σαράντα μέρες διακόπτονται όταν διαλύεται η Βουλή. Αυτό είναι γνωστό. Υπάρχει σαφής και αναλυτικός υπολογισμός των ημερών στη διάθεση οποιουδήποτε θέλει. Οι σαράντα ημέρες δεν είχαν περάσει έως την κατάθεση του σχεδίου νόμου στη Βουλή.
Και το τρίτο θέμα το οποίο ετέθη και αφορά τη δυνατότητα φύλαξης και από ιδιωτικές εταιρείες.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε)</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Αν θέλετε επιτρέψτε μου να τελειώσω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ να μην διακόπτετε ούτε εσείς, ούτε από τη Νέα Δημοκρατία.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αφήστε τους να μιλάνε μόνοι τους.</Speech>
<Speech><Parlmember>ΝΙΚΟΛΑΟΣ-ΓΕΩΡΓΙΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Η επί λέξει διατύπωση του άρθρου 1 είναι να ανατίθεται και σε προσωπικό ιδιωτικής εταιρείας. Υπάρχει το «και» ακριβώς για να δηλώσει τον επιρρωτικό χαρακτήρα του προσωπικού ασφάλειας ιδιωτικής εταιρείας.
Ερχόμαστε τώρα στο ερώτημα: Αυτό είναι νόμιμο ή δεν είναι νόμιμο; Κατ’ αρχάς, υπάρχει έκθεση του Επιστημονικού Συμβουλίου της Βουλής σαφής περί αυτού. Υπάρχει η απόφαση 3946/2002 του Συμβουλίου της Επικρατείας -είναι αδημοσίευτη, την επικαλέστηκα και στην επιτροπή- η οποία σαφώς αντιμετωπίζει το ζήτημα σε περιπτώσεις αεροδρομίου. Αυτό είναι αληθές. Έρχεται όμως τώρα ο ΣΥΡΙΖΑ και μας λέει: «Όχι κύριοι δεν πρέπει να χρησιμοποιήσετε την απόφαση του 2002, γιατί αφορά αεροδρόμιο και αυτό δεν είναι σχετικό με το θέμα» και επικαλείται την απόφαση 1934/1998. Ξέρετε τι αφορά αυτή η απόφαση; Παρκόμετρα. Αυτή είναι η σχετική απόφαση.
(Χειροκροτήματα από την πτέρυγα της Νέας Δημοκρατίας)
Και σε τι ακυρώνει; Ακυρώνει όχι επί της ουσίας για την ιδιωτική εταιρεία, αλλά επειδή δεν ελήφθη η απόφαση του δημοτικού συμβουλίου για τα παρκόμετρα με 2/3. Αυτή είναι η απόφαση που επικαλείται ο ΣΥΡΙΖΑ για να πει ότι είναι αντισυνταγματικό το νομοθέτημα. Μα, δεν είναι σωστά αυτά τα πράγματα.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ, κύριοι συνάδελφοι και κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2 του Κανονισμού της Βουλής για το θέμα αντισυνταγματικότητας που ετέθη.
Οι αποδεχόμενοι την ένσταση αντισυνταγματικότητας παρακαλώ να εγερθούν.
(Εγείρονται οι αποδεχόμενοι την πρόταση)
Είναι προφανές ότι δεν ηγέρθη ο απαιτούμενος αριθμός Βουλευτών από το Σύνταγμα και τον Κανονισμό της Βουλής, συνεπώς η ένσταση αντισυνταγματικότητας απορρίπτεται.
Μπαίνουμε στη συνέχεια του καταλόγου των ομιλητών.
Το λόγο έχει ο κ. Κωνσταντίνος Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κυρία Πρόεδρε, κυρίες και κύριοι συνάδελφοι, παίρνω το λόγο σήμερα μόνο και μόνο για να δώσω έμφαση σε μια παράλληλη διαδικασία κράτησης μεταναστών στους χώρους των αστυνομικών τμημάτων σε όλη τη χώρα και κυρίως στην περιφέρεια, αστυνομικών τμημάτων που λειτουργούν οιονεί ως κέντρα υποδοχής μεταναστών, οι οποίοι δεν έχουν χαρτιά. Αυτή η διαδικασία μπορεί να κρατήσει ένα τρίμηνο και οι μετανάστες παραμένουν στους χώρους κράτησης έως να τους δοθεί άσυλο ή έως ότου διοικητικά ολοκληρωθεί η διαδικασία απέλασης. Είναι χώροι κράτησης στα αστυνομικά τμήματα, οι οποίοι προορίζονται μόνο για τους ανθρώπους που συλλαμβάνονται και παραμένουν ένα έως δύο εικοσιτετράωρα για να οδηγηθούν στον εισαγγελέα. 
Σε αυτούς, λοιπόν, τους χώρους των αστυνομικών τμημάτων κρατούνται οι μετανάστες, όπως είπαμε. Είναι χώροι λίγων τετραγωνικών, χώροι στους οποίους συνωστίζονται πάρα πολλοί άνθρωποι, χώροι εσωτερικοί, χωρίς φυσικό φωτισμό, χωρίς αερισμό. Κατά τη διάρκεια της κράτησής τους δεν μπορούν να εξέλθουν και να προαυλιστούν, όπως προαυλίζονται τουλάχιστον οι κρατούμενοι στις φυλακές, δεν  μπορούν να αναπνεύσουν καθαρό αέρα και δεν μπορούν να δουν τον ουρανό ούτε για λίγα λεπτά μέσα στο εικοσιτετράωρο για τρεις έως έξι μήνες. Άρα, λοιπόν, θεωρώ ότι αυτή η διαδικασία κράτησης ενέχει όλα τα στοιχεία ενός βασανιστηρίου και γι’ αυτό θεωρώ ότι πρέπει να το δει το Υπουργείο και να αλλάξει αυτήν τη διαδικασία. Οι μετανάστες χωρίς χαρτιά που κρατούνται με αυτόν τον τρόπο μέχρι να τους δοθεί άσυλο πρέπει να είναι ελεύθεροι ή πρέπει να παραμένουν σε κέντρα ανοιχτής φιλοξενίας. 
Πέραν τούτου όμως, για το προκείμενο νομοσχέδιο, για την κύρωση του νομοθετικού διατάγματος που προβλέπει τα κέντρα κράτησης, θα πρέπει κανένας να πει -τα είπε η κ. Κατριβάνου εκ μέρους του ΣΥΡΙΖΑ και ο συνάδελφος Νίκος Βούτσης- πώς ο ΣΥΡΙΖΑ –Ενωτικό Κοινωνικό Μέτωπο βλέπει αυτές τις διαδικασίες, πώς βλέπουμε εμείς την ανθρώπινη παραμονή σε κέντρα ανοιχτής φιλοξενίας.
Η συνάδελφος Βασιλική Κατριβάνου περιέγραψε  αυτά που είδε με τα ίδια της τα μάτια, τις απαράδεκτες και απάνθρωπες συνθήκες κράτησης των μεταναστών στο κέντρο κράτησης της Κορίνθου. Αν δεν πιστέψει κανένας την κ. Κατριβάνου, μπορεί να ακούσει τη φωνή των ενώσεων των αστυνομικών υπαλλήλων της Περιφέρειας Πελοποννήσου, υπαλλήλων των αστυνομικών διευθύνσεων, ανθρώπων που μεταφέρονται καθημερινά σε μεγάλες αποστάσεις, με αποτέλεσμα να αποδυναμώνονται με αυτόν τον τρόπο οι αστυνομικές διευθύνσεις όλων των νομών της περιφέρειας από δέκα έως είκοσι πέντε άτομα καθημερινά, των ανθρώπων που διαδήλωσαν στις 6 Σεπτέμβρη για τα οικονομικά μέτρα και σήμερα διώκονται πειθαρχικά, των ανθρώπων που μπορεί κι αυτοί να έχουν φωνή ως εργαζόμενοι, να γνωρίζουν τα προβλήματα.
Και τι μας λένε, κυρία Πρόεδρε, οι αστυνομικοί υπάλληλοι; Μας λένε ότι δεν υπάρχουν στεγασμένοι χώροι για να σιτιστούν οι άνθρωποι αυτοί και κυρίως στην περίπτωση κακοκαιρίας, δεν υπάρχει χώρος επισκεπτηρίου και χώρος συνέντευξης για να δεχθούν τους συνηγόρους τους ή για να μπορούν να συζητήσουν με συγγενείς τους. Πολλοί απ’ αυτούς αντιμετωπίζουν προβλήματα υγείας που αντιμετωπίζονται βέβαια στο τοπικό νοσοκομείο, όμως δεν έχουν χρήματα για να αγοράσουν τα φάρμακα που μπορεί να συστήσουν οι γιατροί. 
Με τον συνωστισμό που υπάρχει και με την ιδιαιτερότητα των μεταναστών, και κυρίως όσων κατάγονται από χώρες της Νοτιοανατολικής Ασίας, υπάρχει ισχυρός κίνδυνος μετάδοσης λοιμωδών νοσημάτων. Κυρίες και κύριοι συνάδελφοι, αντί οι μετανάστες χωρίς χαρτιά να οδηγούνται σε κέντρα κράτησης, θα έπρεπε πρώτα απ’ όλα να οδηγούνται σε νοσοκομεία. Είναι μεγάλος ο κίνδυνος της μετάδοσης λοιμωδών νόσων -που αναδύονται τελευταία στη χώρα μας, επειδή δεν υπάρχει κανένα μέτρο πρόληψης και το Εθνικό Σύστημα Υγείας καταρρέει- και μεταξύ των συγκρατουμένων και στο προσωπικό κράτησης.
Αυτά μας λένε οι αστυνομικοί υπάλληλοι και καταθέτω το υπόμνημά τους για τα Πρακτικά.
(Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θεωρώ ότι οι συνθήκες που επικρατούν σήμερα, οι συνθήκες που έχουν χειροτερέψει στο διάστημα του ενός μήνα που πέρασε, κατά τη διάρκεια του οποίου κρατούνται αυτοί οι  άνθρωποι στα κέντρα, προοιωνίζουν και την κράτησή τους στις δομές κράτησης που προβλέπει το νομοθετικό διάταγμα, φυλασσόμενοι μάλιστα και σιτιζόμενοι από ιδιωτικές εταιρείες που δεν έχουν καν την εγγύηση του κράτους μας. 
Άρα, εμείς ως ΣΥΡΙΖΑ - Ενωτικό Κοινωνικό Μέτωπο, μετά και την απόρριψη της ένστασης αντισυνταγματικότητας, καταψηφίζουμε το νομοσχέδιο συνειδητά. 
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Σας ευχαριστούμε πολύ, κύριε συνάδελφε. 
Το λόγο έχει ο κ. Άδωνις Γεωργιάδης.
ΣΠΥΡΙΔΩΝ –</ChairmanSpeech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ πολύ, κυρία Πρόεδρε. 
Είχα πει σε προηγούμενη ομιλία μου από το Βήμα αυτό ότι είναι εντυπωσιακές οι ομοιότητες στην πολιτική έκφραση της Χρυσής Αυγής και του ΣΥΡΙΖΑ -είχα κατηγορηθεί πάρα πολύ και από τον ΣΥΡΙΖΑ και από τη Χρυσή Αυγή γι’ αυτό- και είχα πει επίσης ότι βεβαίως μία σημαντική διαφορά μεταξύ των δύο είναι τα ζητήματα του μεταναστευτικού, ότι δηλαδή είναι «όχι στο μνημόνιο», «όχι στις αποκρατικοποιήσεις», «έξω από το μεγάλο κεφάλαιο» κ.λπ. αλλά στο μεταναστευτικό πράγματι έχουν μια μεγάλη διαφορά. 
Όπως θα παρατηρήσατε, κύριοι συνάδελφοι,  προηγουμένως τα μόνα δύο κόμματα που ηγέρθησαν στην ένσταση αντισυνταγματικότητας ήταν ο ΣΥΡΙΖΑ από εδώ και η Χρυσή Αυγή από εκεί. Αφού πλέον συμφωνείτε και στο μεταναστευτικό και έχετε και διάφορες συνιστώσες, ας καλωσορίσετε και μία εθνικοσοσιαλιστική συνιστώσα στον ΣΥΡΙΖΑ και στο ευρωπαϊκό ή εργατικό –όπως το λέτε- κοινωνικό μέτωπο, να τελειώσει όλη αυτή η ιστορία, να ξεχωρίσει η ελληνική κοινωνία ποιοι είναι με την Ευρώπη και θέλουν να λύνονται τα προβλήματα και ποιοι είναι από την άλλη, με διάφορες προφάσεις, για να δημιουργούν προβλήματα στην ελληνική κοινωνία! 
Έρχομαι τώρα στην ουσία του νομοσχεδίου, κυρίες και κύριοι συνάδελφοι. 
Κατ’ αρχάς το νομοσχέδιο αυτό, πράξη νομοθετικού περιεχομένου για την ακρίβεια, είναι η πρώτη σοβαρή, οργανωμένη προσπάθεια των ελληνικών κυβερνήσεων των τελευταίων ετών για να αντιμετωπιστεί επιτέλους το ζήτημα της λαθρομεταναστεύσεως. Όποιος από εμάς εδώ υποκρίνεται ότι δεν βλέπει πόσο μεγάλο είναι αυτό το πρόβλημα στην Ελλάδα και πού οδηγεί την ελληνική κοινωνία ή ζει σε άλλον πλανήτη ή είναι ψεύτης. 
Το ζήτημα της λαθρομεταναστευτικής εισβολής έχει καταστεί ζήτημα εθνικής επιβιώσεως και αν δεν βρούμε τρόπο να το λύσουμε, σε λίγα χρόνια δεν θα υπάρχει Ελλάδα. 
Επειδή ακούστηκε στην Αίθουσα ότι αυτή είναι μια πολιτική που δεν υπάρχει πουθενά αλλού στον κόσμο, θέλω να υπενθυμίσω, πρώτον, ότι αυτή η πολιτική είναι εφαρμογή κοινοτικής οδηγίας, είναι δηλαδή ευρωπαϊκή πολιτική και δεν είναι εφεύρεση της ελληνικής Κυβερνήσεως ή του ελληνικού κράτους και, δεύτερον, ότι κέντρα φυλάξεως λαθρομεταναστών υπάρχουν σχεδόν σε όλες τις μεγάλες χώρες του πλανήτη. Υπάρχουν στις Ηνωμένες Πολιτείες της Αμερικής, στα σύνορα με το Μεξικό και μάλιστα εξαιρετικά εκτεταμένα και με εξαιρετικά αυστηρή φύλαξη. Υπάρχουν στην Αυστραλία, όπου πριν από λίγο καιρό –αν θυμάστε- και μερικοί Έλληνες είχαν βρεθεί φιλοξενούμενοι σε αυτά τα κέντρα, επειδή προσπάθησαν να μπουν στην Αυστραλία χωρίς να έχουν τη σχετική άδεια. Υπάρχουν στην Ισπανία, στην Ιταλία. Άρα, αυτό που είπε ο ΣΥΡΙΖΑ ή η Χρυσή Αυγή –πάνω κάτω, επαναλαμβάνω, λένε τα ίδια- ότι είναι μια εφεύρεση ελληνική, καθόλου δεν είναι αλήθεια. 
Βέβαια, υπάρχει ένα πρόβλημα, κύριε Υπουργέ και εδώ θα ήθελα την προσοχή σας. Η Ευρώπη περιορίζει τη φύλαξη στους δεκαοκτώ μήνες. Βεβαίως, η Ευρώπη περιορίζει τη φύλαξη στους δεκαοκτώ μήνες, αλλά κάνει λάθος –όπως κάνει σε πολλά πράγματα- και θέλω να εξηγήσω το γιατί. 
Ο μόνος τρόπος για να αντιμετωπίσουμε τη λαθρομεταναστευτική εισβολή –δεν υπάρχει κανένας άλλος ανθρώπινος τρόπος, όλοι οι άλλοι τρόποι είναι απάνθρωποι- είναι να εξηγήσουμε σε αυτούς τους ανθρώπους ότι και να καταφέρουν να μπουν στη χώρα μας, δεν πρόκειται να μπορούν να περιφέρονται ελευθέρως σε αυτή και να κάνουν διάφορες δουλειές του ποδαριού ή οτιδήποτε άλλο θέλουν να κάνουν. 
Πώς δουλεύει αυτό το κύκλωμα; Έρχονται από όποιες χώρες έρχονται και πετάνε τα χαρτιά τους πριν μπουν στην ελληνική επικράτεια, για να μπορούν να δηλώνουν όλοι ότι είναι δήθεν από εμπόλεμες ζώνες, ώστε να κάνουν αίτηση για τη χορήγηση ασύλου. 
Εδώ υπάρχει ένα μεγάλο πρόβλημα στην καθυστέρηση για την οριστική απόφαση για τις αιτήσεις ασύλου, κάτι στο οποίο πρέπει να τρέξουμε πάρα πολύ γρήγορα γιατί –για να καταλάβετε πώς δουλεύει αυτή η «βιομηχανία»- αυτοί παίρνουν το χαρτί ότι είναι υπό εξέταση το αίτημα της χορηγήσεως ασύλου, αλλά αυτό μπορεί να κρατήσει στην ελληνική διοικητική μηχανή και τρία και τέσσερα χρόνια!
Άρα, τρία και τέσσερα χρόνια μπορούν θεωρητικά να κυκλοφορούν ελεύθεροι με αυτό το χαρτί που δεν έχει αποφασίσει η ελληνική πολιτεία να τους πει ένα ναι ή ένα όχι –φαντάζομαι το δίκαιο θα ήταν στο 99,% όχι- ώστε να καταλάβουν ότι δεν μπορούν πια να ζουν σε αυτή τη χώρα εις βάρος όλων των υπολοίπων.
Πώς μπορείς, λοιπόν, να το ενεργοποιήσεις; Όταν μπαίνουν στη χώρα, θα πηγαίνουν στα κέντρα και εκεί θα έχουν δυο επιλογές. Η μία επιλογή είναι να μείνουν στα κέντρα για ένα μεγάλο χρονικό διάστημα και η άλλη επιλογή είναι την επομένη το πρωί να πάρουν το εισιτήριό τους και να γυρίσουν στην πατρίδα τους, εκεί απ’ όπου ήλθαν. 
Εδώ υπενθυμίζω –για όσους δεν έχουν ασχοληθεί με αυτό το ζήτημα- πως οι ίδιοι δεν αποκαλύπτουν τον τόπο της καταγωγής τους, για να μπορούν να έχουν ελπίδες στη χορήγηση ασύλου. Η ελληνική πολιτεία δε, σε συνεργασία με τον FRONTEX, χρειάζεται να κάνει μια εξαιρετικά πολύπλοκη διαδικασία, το screening, όπου κάθεται και ρωτά τις γλώσσες, τις διαλέκτους του καθενός για να καταλάβει αν πράγματι κάποιος προέρχεται από το Πακιστάν, από το Αφγανιστάν ή από κάποια άλλη χώρα.
Άρα, το μήνυμα ότι η Ελλάδα δεν είναι πια ξέφραγο αμπέλι είναι μείζον, για να σταματήσουν να έρχονται σε αυτή τη χώρα, για να σταματήσουν να έχουν την Ελλάδα ως χώρα πρώτης επιλογής. 
Και πρέπει να πούμε εδώ –και είναι μια καλή απάντηση σε όσους συμπολίτες μας ψήφισαν Χρυσή Αυγή νομίζοντας ότι η Χρυσή Αυγή δήθεν ενδιαφέρεται για να λυθεί αυτό το ζήτημα- πως η Χρυσή Αυγή καθόλου δεν ενδιαφέρεται. Αντιθέτως, αντλεί ψήφους από το να υπάρχει αυτό το ζήτημα και απόδειξη είναι τα επεισόδια που έκανε η Χρυσή Αυγή στην Κόρινθο και σε άλλες περιοχές που πήγαν να γίνουν τα κέντρα και μάλλον πρόλαβε τον ΣΥΡΙΖΑ. Θα ήθελε ο ΣΥΡΙΖΑ να πάει αυτός να κάνει τα επεισόδια, αλλά τα έκανε πρώτα η Χρυσή Αυγή και δεν πρόλαβε.
Η ουσία της υποθέσεως ποια είναι; Το αποτέλεσμα της πολιτικής αυτής που εφαρμόζουμε, των κέντρων δηλαδή, οδήγησε –μέσα στον πρώτο μήνα εφαρμογής αυτής- σε μείωση κατά 85% στην εισροή λαθρομεταναστών σε όλα τα σύνορα, όχι όπως ψευδώς έλεγε ο κ. Κασιδιάρης το πρωί ότι σταμάτησαν να μπαίνουν από τον Έβρο, αλλά μπαίνουν ισόποσα από το Αιγαίο. Απολύτως ψευδές! Στο σύνολο της επικράτειας –Έβρος και Αιγαίο μαζί- έχουμε πτώση τον πρώτο μήνα της επιχειρήσεως «ΞΕΝΙΟΣ ΖΕΥΣ» κατά 85%. Αυτή η πτώση της λαθρομεταναστευτικής εισβολής κατά 85% πολεμήθηκε από τη Χρυσή Αυγή, η οποία δήθεν ενδιαφέρεται να λυθεί το ζήτημα της λαθρομεταναστευτικής εισβολής. 
Άρα, αυτή η πολιτική είναι η ενδεδειγμένη, είναι η ευρωπαϊκή, είναι η πολιτική του δυτικού κόσμου, είναι η πολιτική που σέβεται τα ανθρώπινα δικαιώματά τους, γιατί φυσικά μέσα σε αυτά τα κέντρα θα έχουν και τις παροχές υγείας και τροφής και φυλάξεως και τα πάντα, ώστε να μην κινδυνεύει η σωματική τους ακεραιότητα και η υγεία τους καθ’ οιονδήποτε τρόπο. Θα ξέρουν, όμως, ότι σε αυτήν τη χώρα, εφόσον επέλεξαν να έρθουν χωρίς να μας ρωτήσουν, δεν είναι ευπρόσδεκτοι και άρα, δεν μπορούν να γυρνάνε ελεύθερα στην επικράτεια και να δημιουργούν προβλήματα. 
Συνεχίστε, λοιπόν, αυτήν την πολιτική. Δεν έχει σημασία αν φωνάζουν οι συνήθεις ύποπτοι και ταραξίες της ελληνικής κοινωνίας είτε από την Αριστερά είτε από τον εθνικοσοσιαλισμό. Η ουσία παραμένει ότι εσείς έχετε ανοίξει ένα δρόμο για πρώτη φορά μετά από πολλά χρόνια και ότι ο δρόμος έχει αποτέλεσμα. Εμείς πρέπει να σας στηρίξουμε, για να λύσετε αυτό το ζήτημα που πράγματι ταλανίζει την ελληνική κοινωνία. 
Ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Γεωργιάδη. 
Ο κ. Εμμανουήλ Κόνσολας έχει το λόγο.</ChairmanSpeech> 
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ πολύ, κυρία Πρόεδρε. 
Ο κ. Γεωργιάδης περιέγραψε πριν την ουσία του θέματος. Ειλικρινά προσυπογράφω όσον αφορά την τεκμηρίωση γιατί αυτό το νομοσχέδιο είναι σημαντικό, κύριε Υπουργέ. 
Θέλω, λοιπόν, ειλικρινά να συγχαρώ αυτούς τους ανθρώπους που δούλεψαν για να κατατεθεί το σχέδιο νόμου, ένα σχέδιο νόμου που πρόκειται αφ’ ενός να επιβεβαιώσει τη δική σας αποφασιστικότητα, κύριε Υπουργέ, αλλά, αφ’ ετέρου, την αποφασιστικότητα της Κυβέρνησης να αντιμετωπίσει αποτελεσματικά αυτό το σημαντικό θέμα που αφορά τους παράνομους μετανάστες. 
Το σχέδιο νόμου δεν δίνει απλώς μία θεσμική υπόσταση όσον αφορά τα κέντρα φιλοξενίας και κράτησης της παράνομης μετανάστευσης, αλλά ρυθμίζει ουσιαστικά και λειτουργικά ζητήματα. Κυρίως, όμως, στέλνει ένα μήνυμα στο εσωτερικό, αλλά και στο εξωτερικό και στη γειτονιά μας, στη γείτονα χώρα. Είναι σημαντικό αυτό το μήνυμα να είναι περιβεβλημένο με ένα ξεκάθαρο και σαφέστατο πολιτικό μήνυμα σε αυτούς που έρχονται παράνομα στη χώρα. 
Είναι αλήθεια ότι αυτό το νομοσχέδιο, αλλά και η πολιτική που ακολουθείται το τελευταίο τρίμηνο αποτελούν δείγματα γραφής, συνέπειας και βούλησης. Ρυθμίζονται ζητήματα που αφορούν την απρόσκοπτη λειτουργία αυτών των κέντρων όσον αφορά στις συνθήκες διαβίωσής τους. 
Η Ελλάδα είναι χώρα ευρωπαϊκή, είναι χώρα με αξίες, με πολιτισμό, αυστηρά προσηλωμένη σε δημοκρατικές αρχές και είναι αυτός ο χώρος, η χώρα του πολιτισμού, η Ελλάδα που από το παρελθόν μέχρι σήμερα έχει επιδείξει απεριόριστη φιλοξενία με αγάπη και φροντίδα σε όλους αυτούς που επιχείρησαν να μπουν στο έδαφός της με παράνομες διαδικασίες.
Αυτοί, λοιπόν, οι άνθρωποι, πράγματι, αξίζουν να φιλοξενηθούν με κανόνες υγείας, ασφάλειας, πρέπει να έχουν τη δυνατότητα της υγιεινής, καθώς επίσης και της κάλυψης της περίθαλψης. Τις κρίσιμες και σημαντικές αυτές παραμέτρους τις ρυθμίζει το παρόν νομοσχέδιο, υπερβαίνοντας γραφειοκρατικές αγκυλώσεις του παρελθόντος. 
Η σύμβαση για την παροχή αυτών των υπηρεσιών θα γίνεται με διαπραγμάτευση, προκειμένου να επιταχυνθούν οι διαδικασίες. Γιατί πρέπει να επιταχυνθούν οι διαδικασίες, αγαπητές και αγαπητοί συνάδελφοι; Γιατί το πρόβλημα έχει πάρει εκρηκτικές διαστάσεις. Προηγουμένως περιέγραψε ο κ. Γεωργιάδης την αριθμολογία των τελευταίων ετών. 
Είναι αλήθεια, όμως, ότι ακόμα και στις μέρες μας εκατό περίπου παράνομοι μετανάστες κατακλύζουν τις πύλες εισόδου από τα νησιά του Αιγαίου. Ξέρετε ότι ο Υπουργός έχει αντιμετωπίσει αποτελεσματικά το τελευταίο διάστημα το φαινόμενο στην περιοχή μας, τη Δωδεκάνησο, στη Σύμη, στη Λέρο, στο Αγαθονήσι. Αυτοί οι άνθρωποι πού θα κρατηθούν; Ο δήμαρχος του ενός νησιού, του άλλου νησιού έβγαζαν κραυγές στα τηλεοπτικά κανάλια, στις εφημερίδες. Οι τοπικές κοινωνίες έκαναν έκκληση βοήθειας. Ήταν άμεση η συμπαράσταση των συναρμόδιων Υπουργείων. 
Γι’ αυτό, λοιπόν, πιστεύουμε ότι χρειάζεται η δημιουργία κέντρου φιλοξενίας και χρειάζεται και η συναίσθηση, η ενσυναίσθηση του τι συμβαίνει στα νησιά μας.
Όταν αποβιβάζονται εκατό λαθρομετανάστες στο Αγαθονήσι, που είναι το άκρο της Δωδεκανήσου και δεν υπάρχουν υποδομές, τι θα μπορούσε να κάνει κανείς; Ποιοι είναι επιφορτισμένοι με την ασφάλειά τους, όταν υπάρχουν ελάχιστοι αστυνομικοί; Πώς θα τηρηθούν συνθήκες υγιεινής; Έχει σκεφθεί κανείς από εμάς τι υφίστανται οι κάτοικοι σε αυτά τα νησιά μας; 
Αγαπητές και αγαπητοί συνάδελφοι, οι Δωδεκανήσιοι είναι ένας φιλόξενος λαός, ένας ευρωπαϊκός τόπος, ένας τόπος που καλλιεργεί αξίες, ένας τόπος που έχει ανθρωπιστικά αισθήματα. Οι Δωδεκανήσιοι έχουν προσφέρει κατά καιρούς από το υστέρημά τους τρόφιμα, ρούχα, ακόμα και στέγη σε κάποιους από αυτούς τους παράνομους μετανάστες. 
Πρέπει, όμως, να μεταφέρονται άμεσα σε κέντρα φιλοξενίας. Αυτή είναι η αυτονόητη λύση για μας. 
Έπρεπε, επίσης, με αφορμή αυτό το νομοσχέδιο να ρυθμιστούν και τα θέματα συντονισμού των υπηρεσιών που είναι επιφορτισμένες με την πάταξη της λαθρομετανάστευσης. Το σχετικό άρθρο 3 θεσμοθετεί κοινούς και ενιαίους επιχειρησιακούς σχεδιασμούς, χωρίς να θίγεται η αυτοτέλεια κάθε υπηρεσίας. 
Το κόστος επιστροφής και απέλασης καλύπτεται από το Ευρωπαϊκό Ταμείο Επιστροφών. Ως χώρα πρέπει να εντείνουμε τις προσπάθειές μας για την απορρόφηση των κοινοτικών πόρων, αφού υπάρχουν 250 εκατομμύρια ευρώ διαθέσιμα από το Ταμείο Ευρωπαϊκών Συνόρων και 120 εκατομμύρια ευρώ από το Ταμείο Επιστροφών. Αυτά είναι μεγάλα ποσά. 
Η πολιτεία, λοιπόν, πρέπει να στρέψει το ενδιαφέρον της προς την Ευρώπη. Πρέπει να δούμε την αλήθεια και την πραγματική διάσταση των προβλημάτων. Ξέρετε, η ευαισθησία και ο ανθρωπισμός δεν αποτελούν μονοπώλιο, αγαπητοί φίλοι της Αριστεράς. Δεν μπορεί να χρησιμοποιούνται ως πρόσχημα για να ενθαρρύνουμε την παράνομη μετανάστευση, για να κρύβουμε το πρόβλημα κάτω από το χαλί ή πίσω από την κουρτίνα, διότι αυτό γινόταν όλα τα προηγούμενα χρόνια. Μόνο που σήμερα το πρόβλημα έχει γιγαντωθεί. 
Ξέρετε, με αφορμή τις διατάξεις της Συνθήκης Δουβλίνο ΙΙ, το 2003, λίγοι τότε είχαν αντιληφθεί τι πραγματικά σήμαινε για την Ελλάδα. Τι σήμαινε το περιεχόμενο της συγκεκριμένης συνθήκης; Οι παράνομοι μετανάστες που έρχονταν στην Ελλάδα, ταυτόχρονα αποκτούσαν και το δικαίωμα παραμονής τους στη χώρα, αφού δεν μπορούσαν να αποκτήσουν έγγραφα, ώστε να μετακινηθούν σε άλλη χώρα της Ευρωπαϊκής Ένωσης, στη Βόρεια Ευρώπη.
Με πολύ απλά λόγια, με την ανοχή της Κυβέρνησης του κ. Σημίτη τότε και της χλιαρής αντίδρασης που υπέδειξε τότε, η Ελλάδα, μετατράπηκε σε αποθήκη παράνομων μεταναστών. Ως εδώ όμως! Η χώρα μας, αγαπητοί συνάδελφοι, έχει –και οφείλει να αναλάβει- κοινή πρωτοβουλία για την αναθεώρηση της Συνθήκης Δουβλίνο ΙΙ από κοινού με άλλες χώρες του Νότου. Το είπε και ένας συνάδελφος της Αριστεράς προηγουμένως, αλλά εμείς θέτουμε και μία άλλη διάσταση ακόμα. Σ’ αυτήν την κοινή πρωτοβουλία πρέπει να υπάρχει και η συνεισφορά των πολιτικών δυνάμεων της χώρας που ανήκουν στο δημοκρατικό φάσμα, όπως το χαρακτηρίζουν οι πολιτικοί κύκλοι και είναι μία ανοιχτή πρόσκληση προς το ΣΥΡΙΖΑ. Αυτή η προοπτική αναθεώρησης της συνθήκης, είναι ικανή ώστε να πάψει να υφίσταται η Ελλάδα τις συνέπειες της παράνομης μετανάστευσης.
Ξέρετε, κύριε Υπουργέ, αναγνωρίζω τη σοβαρότητα, τη συγκρότησή σας και την αποτελεσματική προσπάθεια που έχετε δείξει το τελευταίο διάστημα. Επιτρέψτε μου, ωστόσο, να διαπιστώσω πως αυτό το χρονικό διάστημα υπάρχουν κάποια σημεία, τα οποία πρέπει να επισημανθούν και να είμαστε τολμηροί ως προς αυτές τις αναφορές σχετιζόμενες με τη χωροθέτηση των κέντρων κράτησης. 
Δεν ξέρω, λοιπόν, αν κάποιοι υπηρεσιακοί παράγοντες του Υπουργείου, τεχνοκράτες ή συνεργάτες σας, σας έχουν οδηγήσει να ανακοινώσετε το προηγούμενο διάστημα ότι θα δημιουργηθεί στη Ρόδο κέντρο μετανάστευσης. Ξέρετε, αγαπητοί συνάδελφοι, αν υπάρχει ένας πυλώνας της οικονομίας σήμερα που είναι ανθηρός και στηρίζει την εθνική οικονομία, αυτός είναι ο τουρισμός. Η Ρόδος είναι ένας ευρωπαϊκός, ένας παγκόσμιος προορισμός, όπως είναι η Κως, η Μύκονος και η Κέρκυρα. Δεν θα τολμούσα ποτέ εγώ, αγαπητοί συνάδελφοι, να προτείνω να δημιουργηθεί κέντρο παράνομης μετανάστευσης στην Κέρκυρα, στη Μύκονο, στην Κω ή στη Ρόδο. 
Ένα τέτοιο ενδεχόμενο θα συνιστούσε υποβάθμιση του τουριστικού μας προϊόντος.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή) 
Τελειώνω, κυρία Πρόεδρε.
Είναι προφανές ότι σ’ αυτή τη χρονική συγκυρία υπάρχουν οι δυνατότητες με κάποια κριτήρια να επιλέξουμε άλλου είδους τόπους προορισμού. Ποια θα μπορούσαν να είναι αυτά; Να μην αποτελούν τουριστικό προορισμό. Να μη χαρακτηρίζονται από υψηλή πληθυσμιακή πυκνότητα. Να υπάρχουν οι προϋποθέσεις και τα εχέγγυα αξιοπρεπούς διαβίωσης και τήρησης των κανόνων υγείας όπως και προδιαγραφές ασφάλειας και φρούρησης. 
Φυσικά, θα μπορούσαμε να επιλέξουμε και να συμφωνήσουμε με μία διυπουργική ή με μία διαπαραταξιακή, διακομματική ενδεδειγμένη λύση, όπου δεν θα υπήρχαν αυτά τα προβλήματα. 
Θα ζητούσα από τους συναρμόδιους Υπουργούς να αναζητήσουμε τις ενδεδειγμένες λύσεις μέσα από μια διαδικασία σύνθεσης και συνεννόησης.
Σε κάθε περίπτωση, κύριε Υπουργέ, υπερψηφίζω το νομοσχέδιο, γιατί αυτό βγάζει τη χώρα από ένα σημαντικό αδιέξοδο. Θέλω να ευχαριστήσω για την υπομονή σας και να ευχηθώ ότι η τελευταία παράμετρος της ομιλίας μου θα γίνει ένα αντικείμενο διαπραγμάτευσης το επόμενο διάστημα.
Ευχαριστώ, κυρία Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε συνάδελφε.
Το λόγο έχει ο κ. Ιωάννης Πανούσης.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κυρία Πρόεδρε, αγαπητές και αγαπητοί συνάδελφοι, το μεταναστευτικό πρόβλημα είναι τόσο σύνθετο και πολυεπίπεδο που τελικά όλοι πιστεύουν ότι έχουν δίκιο. Συνδέεται, προφανώς, με τα παιχνίδια του ιμπεριαλισμού, με την έλλειψη ενιαίας ευρωπαϊκής πολιτικής, με το κράτος δικαίου, με την ανασφάλεια και την εγκληματικότητα, με την πολιτισμική διαφορετικότητα, ακόμα και με την οικονομική κρίση.
Το ζήτημα όμως δεν είναι ποια πλευρά θα φωτίσουμε συγκυριακά περισσότερο, αλλά ποιο είναι το ολιστικό παράδειγμα διαχείρισής του. Συμψηφισμός όμως δεν χωράει. Ο ιμπεριαλισμός δεν δικαιολογεί το έγκλημα του μετανάστη. 
Η ευρωπαϊκή ολοκλήρωση θα έπρεπε να στοχεύει σε μία παγκοσμιοποίηση του δικαίου και μία διάχυση της έννοιας του κράτους δικαίου σε πλανητική κλίμακα. Η Ευρώπη των εμπόρων μόνο μέσα από ένα παγκόσμιο διάλογο για τα ανθρώπινα δικαιώματα για τη διεθνή προστασία τους, θα μπορούσε να απαντήσει σε προκλήσεις για μία τελική αναμέτρηση δικαίου και οικονομίας. 
Έτσι λοιπόν η όποια Ευρώπη φρούριο -κι εδώ ερχόμαστε στο θέμα της μετανάστευσης- θα πρέπει να κατοχυρώσει και να διασφαλίσει τον ενιαίο ευρωπαϊκό χώρο ελευθερίας, ασφάλειας και δικαιοσύνης. Η λειτουργία των συνόρων βλέπει τις συμφωνίες Σένγκεν ως φίλτρο που θα κατακρατάει τους εγκληματίες, προϋποθέτει την ύπαρξη ενός προστατευόμενου χώρου ελευθερίας, ασφάλειας και δικαιοσύνης, δηλαδή μία κοινότητα κρατών δικαίου. 
Η Σύνοδος του Τάμπερε του 1999 στόχευε στην παροχή προστασίας στους πολίτες, αλλά χωρίς αποκλίσεις από τις θεμελιώδεις αρχές του κράτους δικαίου. Ο χώρος Σένγκεν δεν σηματοδοτεί ένα πεδίο ανεξέλεγκτου πανοπτισμού και επιτήρησης εκτός δημοκρατικού ελέγχου. 
Άρα, λοιπόν, ο ευρωπαϊκός δικαστικός χώρος και ευρύτερα ο ευρωπαϊκός δημόσιος χώρος οφείλει να έχει καθιερώσει ελάχιστες προϋποθέσεις προστασίας των κοινών νομικών αξιών, καθώς η ενίσχυση της ασφάλειας του πολίτη δεν επιτυγχάνεται απλά και μόνο με τη λήψη αστυνομικών μέτρων. Θυμίζω ότι το Τάμπερε δεν ταυτίζεται με το Σένγκεν. Αυτό πρέπει να το έχουμε ξεκάθαρα στο μυαλό μας, δηλαδή ότι η εσωτερική ασφάλεια στην Ευρωπαϊκή Ένωση –επιχείρημα που συνέχεια επανέρχεται για το θέμα της μετανάστευσης- περνάει μέσα από την εξασφάλιση των ανθρωπίνων δικαιωμάτων των πολιτών των κρατών-μελών 
Υπάρχει όμως ένα βασικό πρόβλημα στη Συμφωνία του Σένγκεν, η έλλειψη επαρκούς και άμεσου κοινοβουλευτικού ελέγχου και δικαστικού ελέγχου και ως εκ τούτου η έλλειψη διαφάνειας, ιδίως όταν αυτό το σύστημα αναφέρεται σε κρίσιμα ζητήματα ατομικών ελευθεριών. 
Σήμερα διαπιστώνεται ένας ευρωπαϊκός διαφορισμός -για να μην μιλήσω για ρατσισμό- που δημιουργεί προβλήματα. Αυτό ο ευρωπαϊκός διαφορισμός δεν στηρίζεται σε φυλετικές κατωτερότητες που είχε μία άλλη φυσιογνωμία μετά το Β΄ Παγκόσμιο Πόλεμο. Σήμερα βρισκόμαστε σε μία μετανάστευση της προσφοράς, ένα δομικό στοιχείο ενός κόσμου που διαιρείται σε φτωχούς και πλούσιους. Άρα, λοιπόν, ο τρόπος ζωής, ο χώρος ζωής, οι παραδόσεις, οι αξίες, ο πολιτισμός των άλλων ομάδων γεννά στους υπόλοιπους ένα πολιτισμικό διαφορισμό. Αυτός ο πολιτισμικός διαφορισμός συν τοις άλλοις θεμελιώνεται και σε ένα ασυμβίβαστο των πολιτισμικών μας διαφορών, που εκλαμβάνεται ως αξεπέραστο εμπόδιο για την πολιτική της αφομοίωσης, την πολιτικής της ενσωμάτωσης, του πολιτιστικού πλουραλισμού και βέβαια λειτουργεί και στο φαντασιακό. Λειτουργεί στο φαντασιακό διότι αυτός ο πολιτισμικός διαφορισμός πολύ εύκολα, όπως έχει επισημάνει ο Μπάλιμπαρ γίνεται ένας διαφοριστικός ρατσισμός, δηλαδή η αίσθηση ότι αν πολυαναμειχθούμε με άλλους πολιτισμούς, μάλλον κακό θα μας κάνει. Και η μετανάστευση συμβάλλει σ’ αυτό, δημιουργεί δηλαδή αυτόν το φοβικό ρατσισμό ή όπως αλλιώς θέλετε να τον πείτε. 
Τι έχει συμβεί; Το είχε επισημάνει ο αείμνηστος Μάνεσης. Ο ρατσισμός φαίνεται σήμερα να οικειοποιείται το δικαίωμα στη διαφορά, να το μετατρέψει σε ανισότητα και να δημιουργεί έναν αποκλεισμό της ετερότητας στο όνομα της προστασίας μίας πολιτισμικής ιδιαιτερότητας, που είναι συζητήσιμο σε ποιο βαθμό υπάρχει. 
Τα πράγματα θα ήταν θεωρητικά αν δεν είχαμε και κάποιες άμεσες επιπτώσεις στον τρόπο με τον οποίο χειριζόμαστε τα θέματα. Διότι ακόμα και τα media δεν είναι μόνο ότι δημιουργούν ένα κλίμα εχθρότητας, είναι ότι επηρεάζουν πάρα πολύ τη μεταναστευτική πολιτική. 
Συχνά δημιουργούμε κοινωνικές εντάσεις κι αφού δεν υπάρχει προστασία, πολλές φορές στέλνουμε μόνοι μας τους μετανάστες στην αγκαλιά της μαφίας, της δικής τους μαφίας, στον πυρήνα του οργανωμένου εγκλήματός τους. Αφού δεν μπορούν να βρουν από την έννομη πράξη προστασία, πάνε να την βρουν στη μαφία, γιατί κάπως πρέπει και αυτοί να προστατευτούν. 
Έχουμε το στιγματισμό, την καταστολή, διάφορα στερεότυπα που η ελληνική κοινωνία δεν μπόρεσε να χειριστεί διότι δεν είχε προετοιμαστεί γι’ αυτά. Έτσι λοιπόν, έχει ταυτιστεί ο επικίνδυνος με τον ξένο, με τον εγκληματία. Βέβαια κάθε φορά που μιλάμε γι’ αυτό, στο μυαλό μας έχουμε όχι τον ξένο τουρίστα, τον ξένο επενδυτή, με αυτούς μια χαρά είμαστε. Όταν μιλάμε για ξενοφοβικό, ρατσιστικό τρόπο αντιμετώπισης δεν μιλάμε για τον Ιταλό, τον Αμερικάνο, μιλάμε γι’ αυτούς που νομίζουμε ή που πιστεύουμε ότι μας θυμίζουν το βαλκανικό μας παρελθόν, διότι εμείς πια δεν είμαστε Βαλκάνια, είμαστε Ευρωπαίοι. Θυμίζω ότι ο φοβικός ρατσισμός δεν αφήνει κανέναν έξω από το φαύλο κύκλο. 
Η δημοκρατία ανησυχεί για μια πολιτική εκδοχή ρατσισμού, τα αριστερά κόμματα ανησυχούν για το αστυνομικό κράτος, οι τοπικές κοινωνίες κινούνται άναρχα ανάμεσα στην ξενοφοβία και την παραοικονομία και κάποια στιγμή πρέπει να καταλάβουμε όλοι ότι ούτε ο συμψηφισμός του τρόμου ούτε η άρνηση του παρελθόντος μας –άρα και του παρόντος των άλλων- είναι λύση. Διότι αν αρνούμαστε εμείς το δικαίωμα να ζήσουν αυτοί, κάποιοι άλλοι μπορεί να αρνηθούν σε μας το δικαίωμα να ζήσουμε και θα είναι και πολύ ισχυρότεροι από εμάς. Δεν συνιστούν λύσεις, λοιπόν, αυτοί οι συμψηφισμοί και η άρνηση του παρελθόντος. Η δημοκρατία, ο πολιτισμός και η αλληλεγγύη έχουν καλύτερο δρόμο να μας δείξουν, αρκεί να μην το φοβηθεί αυτό η ελληνική κοινωνία. 
Επίσης, θα ήθελα να πω ακόμα δυο κουβέντες. 
Το πέρασμα από το κοινωνικό κράτος σε ένα ποινικό προνοιακό σύστημα πραγματοποιείται μέσα από ένα μαζικό κοινωνικό έλεγχο. Οι ζώνες εγκλεισμού, αποκλεισμού και τιμωρίας συνιστούν ετεροτοπίες, δηλαδή χώρους έξω από την κοινωνία. Μια γκετοποίηση με παράλληλη συνολική ενοχοποίηση μεγάλων ομάδων πληθυσμού καταλήγει σε διαμόρφωση και αναπαραγωγή αρνητικών φαινομένων. 
Άνθρωποι χωρίς χαρτιά και συχνά χωρίς όνομα ζουν σε ειδικό καθεστώς κράτησης, σε ειδικά ασφαλισμένους χώρους, σε συνθήκες αχρήστευσης. Λιγότερες ελευθερίες για περισσότερο ασφάλεια δεν νοούνται στο δυτικό κόσμο του 21ου αιώνα. Ας μην ξεχνάμε ότι ο «λευκός» ζωγραφίζει το διάβολο μαύρο, αλλά ο «μαύρος» ζωγραφίζει το διάβολο λευκό. 
Έχουμε, λοιπόν, μια Ευρώπη που εγκαταλείπει αυτήν την κοσμοπολίτικη θεωρία και μπαίνει σε ένα ζήτημα ασφάλειας και προστασίας με κατάφωρη έλλειψη ανθρωπισμού. Δεν μιλάμε μόνο για παράνομους ή αντικανονικούς μετανάστες, αλλά για μετανάστες οι οποίοι είναι ανεπιθύμητοι και δεν προσέχουμε και πώς ζουν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω με δυο κουβέντες, κυρία Πρόεδρε. 
Τα εξαιρετικά μέτρα λόγω της κατάστασης ανάγκης, με κατάχρηση του αποφθέγματος «necessitas legem non rabbit», στην ουσία πολιτικοποιούν το δημόσιο δίκαιο. Οι εξαιρέσεις γίνονται κανόνες και τα διατάγματα-νόμοι καθίστανται κοινή πηγή δικαίου. Το «Status Necessitates» μετατρέπει μια συχνά κατασκευασμένη πραγματικότητα σε δίκαιο. Η αναστολή των δικαιωμάτων δημιουργεί ένα δικό της δικαιϊκό πλαίσιο αναφοράς, μια τάξη εκτός της έννομης τάξης. Πρόκειται, δηλαδή, για ένα κενό χώρο δικαίου, τον οποίο δεν μπορεί να καλύψει πέραν του κράτους δικαίου η ιδιωτική επιτήρηση. 
Πρέπει να προσέξουμε πώς κατανέμονται τα κέντρα υποδοχής, πώς λειτουργούν και πώς δεν παραβιάζουν τα διεθνή πρότυπα. Για το λόγο αυτό, θα πρέπει να αναμιχθεί και το Υπουργείο Δικαιοσύνης σ’ αυτήν την ιστορία. 
Οι δικαιοπολιτικές ισορροπίες δεν επιτυγχάνονται με τη διάταξη αυτή, αλλά με ένα στρατηγικό σχέδιο που θα εκπονηθεί από την Επιτροπή μας, την Επιτροπή Δημόσιας Τάξης και θα επικυρωθεί από τη Βουλή. Έως τότε, όπως είπε και ο Ειδικός Αγορητής της ΔΗΜΑΡ κ. Δημήτρης Αναγνωστάκης, απλώς δηλώνουμε «ΠΑΡΩΝ».
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, ολοκληρώθηκε ο κατάλογος των ομιλητών και το λόγο έχει ο Υπουργός Δημόσιας Τάξης και Προστασίας του Πολίτη κ. Νικόλαος Δένδιας.</ChairmanSpeech> 
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη):  Σας ευχαριστώ, κυρία Πρόεδρε. Θα προσπαθήσω να είμαι σύντομος και να μην καταχραστώ το χρόνο των συναδέλφων που ήδη έχουν περάσει πάρα πολλές ώρες σ’ αυτήν την Αίθουσα. 
Κατ’ αρχάς, θα ήθελα να μου επιτρέψετε να πω δυο λόγια γενικά για το μεταναστευτικό, διότι η συζήτηση γενικεύθηκε και δεν περιορίστηκε στο θέμα του συγκεκριμένου νομοθετήματος, που ούτως ή άλλως ήταν εξαιρετικά απλό και αφορά την κύρωση μιας πράξης νομοθετικού περιεχομένου, η οποία δεν θα δικαιολογούσε με κανέναν τρόπο το χρόνο που διατέθηκε τόσο στην επιτροπή –πάνω από είκοσι πέντε ώρες συζητήσεων- όσο και μια ολόκληρη μέρα στην Ολομέλεια. 
Άκουσα πάρα πολλούς συναδέλφους με ιδιαίτερη προσοχή και έχω την αίσθηση ότι εδώ υφίσταται μια βαθύτατη παρεξήγηση. Οι περισσότεροι εκ των συναδέλφων -κυρίως της Αντιπολίτευσης υπό την ευρεία έννοια- διατύπωσαν την άποψη ότι η χώρα δεν έχει σχέδιο, ότι η Κυβέρνηση δεν έχει σχέδιο, ότι κινούμαστε «εική και ως έτυχεν», ότι κινούμαστε ερασιτεχνικά κ.ο.κ.. 
Μάλιστα, επιτρέψτε μου να πω, με κάθε σεβασμό στην άποψη που εκφέρει ο οποιοσδήποτε εκφράζει τη λαϊκή κυριαρχία, ότι μερικές φορές ακούστηκαν απόψεις οι οποίες αγγίζουν τα όρια του περίεργου, για να μην τοποθετηθώ αλλιώς. 
Κυρίες και κύριοι συνάδελφοι, όταν μετά τις εκλογές ο Πρωθυπουργός κ. Αντώνης Σαμαράς μου έκανε την τιμή να μου αναθέσει το συγκεκριμένο Υπουργείο, εγώ δεν σχεδίασα κάτι. Δεν βρήκα ξαφνικά τη θεία έμπνευση και ξεκίνησα μια διαδικασία και μια εκστρατεία. Η χώρα μας έχει δεσμευθεί απέναντι στους ευρωπαίους εταίρους μας με ένα συγκεκριμένο τρόπο, με ένα σχέδιο δράσης το οποίο εκπονήθηκε το 2010, υπεβλήθη στους ευρωπαίους εταίρους μας το 2010, συμφωνήθηκε η χρηματοδότηση της χώρας επί τη βάσει αυτού του σχεδίου το 2010, ήρθε στη Βουλή το 2011 και νομοθετήθηκε διά της ψήφου της Βουλής των Ελλήνων το 2011 με το ν. 3907/2011, τον οποίο φαντάζομαι ότι γνωρίζουμε όλοι λίγο ή πολύ.     
Το σχέδιο δράσης, αυτό που εκτός της χώρας ονομάζεται ως action plan, πιο πρόβλημα έχει εδώ; Σε ένα πάρα πολύ μεγάλο βαθμό όλα αυτά τα χρόνια δεν υλοποιήθηκε. Προς τούτο η Ευρωπαϊκή Επιτροπή και οι επίτροποι προσωπικά υπήρξαν και είναι εξαιρετικά επικριτικοί απέναντι στη χώρα μας ακριβώς διότι δεν είχαμε τηρήσει τα υπεσχημένα. Η εμπειρία την οποία είχα στο πρώτο Συμβούλιο Υπουργών δεν ήταν μία ευχάριστη εμπειρία. Ήμουν Υπουργός μίας χώρας που υπεσχέθη πράγματα, συνεφώνησε πράγματα, χρηματοδοτήθηκε γι’ αυτά τα πράγματα, δεν απορρόφησε πόρους και δεν εξετέλεσε τις υποχρεώσεις της. Αλλά, προς Θεού, από πού προκύπτει ότι δεν υπάρχει σχέδιο, ότι όλα γίνονται εική και ως έτυχε; 
Βεβαίως, επειδή υπάρχουν θέματα αντιδράσεων των τοπικών κοινωνιών, επειδή υπάρχουν διάφορα ζητήματα τα οποία όλοι τα αντιλαμβάνεστε εδώ, οι τοποθεσίες, οι επιλογές δεν έχουν ανακοινωθεί, αυτό είναι αλήθεια, τουλάχιστον σε επίπεδο τόπου. Επίσης, υπήρξαν αλλαγές διά της χρήσεως των στρατοπέδων. Διότι η χρήση των στρατοπέδων επιτρέπει, πέραν των άλλων, μία πολύ μεγάλη οικονομία στα χρήματα του Έλληνα φορολογούμενου. Γιατί; Γιατί όλες αυτές τις δράσεις η Ευρωπαϊκή Επιτροπή τις χρηματοδοτεί κατά 80% και το υπόλοιπο 20% είναι χρήματα του Έλληνα φορολογούμενου. 
Θα ήταν τραγικό από την πλευρά μου σε αυτή τη στιγμή της έσχατης δυσχέρειας να πετάω χρήματα του Έλληνα φορολογούμενου για να κατασκευάζω κέντρα από τη αρχή, όταν μπορώ με πολύ λιγότερα χρήματα να χρησιμοποιήσω τα στρατόπεδα, τα οποία ο Ελληνικός Στρατός δεν χρειάζεται πλέον και μου τα παραχωρεί. Μάλιστα, έχουμε συνεννοηθεί οι τροποποιήσεις αυτών των στρατοπέδων, ώστε να καταστούν απολύτως κατάλληλα, να γίνουν με εργασία του Ελληνικού Στρατού, με χρήματα που καταβάλλονται από την Ευρωπαϊκή Ένωση ώστε να αποφύγουμε και τους ενδιάμεσους εργολάβους, που γνωρίζετε κάθε φορά τι προβλήματα δημιουργούν σε οποιοδήποτε έργο. 
Σας παρακαλώ πολύ, δεν έχει έννοια να λέγεται εδώ ή έξω από την Αίθουσα προς την ελληνική κοινωνία ή στους ξένους εταίρους μας ότι η χώρα δεν έχει σχεδιασμό και δεν γνωρίζει τι κάνει και απλώς αντιμετωπίζουμε τα πράγματα εική και ως έτυχε.
Η χώρα, κυρίες και κύριοι συνάδελφοι, έχει δεσμευτεί σε ένα σύστημα. Το σύστημα αυτό κατ’ αρχάς προβλέπει τα κέντρα πρώτης υποδοχής κοντά στα σημεία των συνόρων και εξ ου ανέφερα προηγουμένως ότι κέντρα πρώτης υποδοχής πρέπει να φτιαχτούν και στα μεγάλα νησιά του Αιγαίου -Ρόδο, Σάμο, Μυτιλήνη- κέντρα πρώτης υποδοχής όμως, όχι κέντρα φύλαξης, κέντρα φιλοξενίας, για να είναι ξεκάθαρο προς τις τοπικές κοινωνίες τι εννοώ.
Από εκεί και πέρα, στον Έβρο, στο φυλάκιο θα τροποποιήσουμε τη Βένα και σε επιλεγμένες τοποθεσίες, όπως η Αμυγδαλέζα, η Κόρινθος –θα μου επιτρέψετε να μην επεκταθώ πέραν αυτού- θα υπάρξουν κέντρα φιλοξενίας, ώστε να μπορέσει η χώρα να έχει τους χώρους αυτούς, τους οποίους έχει δεσμευτεί ότι θα έχει.
Παράλληλα με αυτά, η χώρα έχει δεσμευτεί ότι θα δημιουργήσει μία σύγχρονη υπηρεσία ασύλου και την αρχή προσφυγών. Οφείλω να πω ότι μου έχει κάνει εξαιρετική εντύπωση ότι δεν ψηφίζεται μεν το νομοθέτημα. Αυτό εν μέρει να το κατανοήσω, αλλά πολιτικές δυνάμεις οι οποίες από του Βήματος της Βουλής διδάσκουν τις άλλες δυνάμεις περί των ανθρωπίνων δικαιωμάτων, έρχονται και δεν ψηφίζουν την τροπολογία αυτή η οποία τι αφορά; Αφορά τη στελέχωση των υπηρεσιών ασύλου.
Και για να αντιληφθείτε το μέγεθος της ανάγκης που αντιμετωπίζει η χώρα, κυρίες και κύριοι συνάδελφοι, ως προς την υπηρεσία ασύλου και την πίεση που δέχεται οποιοσδήποτε πάει στο εξωτερικό, του Πρωθυπουργού της χώρας κ. Σαμαρά συμπεριλαμβανομένου, με παρέμβαση του Πρωθυπουργού από την πάρα πολύ μικρή δυνατότητα προσλήψεων που έχουμε εξαιτίας του κανόνα 1 προς 10, δύο χιλιάδες άτομα έχουμε το χρόνο, διακόσια άτομα απ’ αυτά θα πάνε για να στελεχώσουν την υπηρεσία ασύλου, διότι αλλιώς δεν στεκόμαστε απέναντι στους ευρωπαίους εταίρους και φίλους μας.
Ως προς δε την τροπολογία, κυρίες και κύριοι συνάδελφοι, διότι όταν μιλάς για πρόσληψη ή για έργο στην Ελλάδα πάντοτε το μυαλό των Ελλήνων πάει στο πονηρό, οφείλω να σας δώσω το κείμενο της τροπολογίας. Θα το καταθέσω για τα Πρακτικά. Δεν την έγραψε το Υπουργείο έχει την υπογραφή του κ. Βέη. Διότι εμείς ζητήσαμε από το ΑΣΕΠ και τους υπάρχοντες πίνακες του ΑΣΕΠ, των ήδη επιτυχόντων, να γίνουν οι προσλήψεις και από κανέναν άλλον πέραν αυτού.
(Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος Δένδιας καταθέτει για τα Πρακτικά την προαναφερθείσα τροπολογία, η οποία έχει ως εξής:
(να μπει η σελ. 450)</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Και βεβαίως, ορισμένα που ακούστηκαν απίστευτα ότι «δεν ψηφίζουμε την τροπολογία, διότι οι επιτυχόντες του ΑΣΕΠ πρέπει να πάνε εκεί που επέτυχαν κι όχι όπου τους πάμε εμείς»; Μα δεν αντιλαμβάνεται κανείς ότι αυτό είναι εθελοντικό κι ότι όποιος δεν θέλει, δεν θα πάει; Πώς το φαντάζεται δηλαδή ότι θα γίνει; Με το πιστόλι στον κρόταφο θα τους αναγκάσουμε τους ανθρώπους να αλλάξουν κατεύθυνση; Δηλαδή που είναι τα όρια τα οποία πρέπει να υπερβούμε για να επιτύχουμε μία αλληλοκατανόηση σε αυτήν την Αίθουσα επί θεμάτων που έχουν εθνική σημασία και τα οποία αναφέρονται στο αξιακό σύνολο όλων μας εδώ;
Δεν πρέπει η χώρα να αποκτήσει μία υπηρεσία ασύλου πέρα από την Ελληνική Αστυνομία; Δεν πρέπει; Και αν πρέπει, σε τι είναι εσφαλμένο το κείμενο το οποίο ήδη έχει νομοθετηθεί και το οποίο αναμειγνύει μη κυβερνητικές οργανώσεις σ’ αυτές τις υπηρεσίες; 
Εν πάση περιπτώσει, μπορείτε να μου εξηγήσετε, αν έχετε την καλοσύνη, τι πονηρό υποκρύπτεται πίσω από μία τροπολογία την οποία προσυπογράφει ο Πρόεδρος του ΑΣΕΠ, τι πονηρό υποκρύπτεται πίσω από τη λήψη αυτών των διακοσίων ατόμων από πίνακες ήδη επιτυχόντων εθελοντικά; Αν όλα αυτά είναι έτσι, τότε γιατί δεν το ψηφίζετε; Γιατί «παρών» σ’ αυτή την τροπολογία, κυρίες και κύριοι της ΔΗΜΑΡ; Ποια είναι η αιτιολογία του «παρών»; Δεν μπορούμε να σταθούμε ως χώρα. Βρισκόμαστε σε κατάσταση έσχατης ανάγκης. Πρέπει να πείσουμε την κοινωνία ότι οι προσπάθειές μας είναι ειλικρινείς, ότι υπάρχει ανάγκη να στηρίξουμε έναν ολόκληρο μηχανισμό. Συγχωρέστε με για το πάθος που υποδηλώνει η φωνή μου. Δεν είναι δυνατόν τη στιγμή που η χώρα κινδυνεύει, μέσα στο πλαίσιο μιας στρατηγικής του καθενός μας «να σφυρίζουμε κλέφτικα». Δεν γίνεται έτσι. Δεν θα πάμε πουθενά. Το θέμα είναι τεράστιο, κινδυνεύει να μας «πνίξει» και αν δεν συμπαραταχθούμε όλοι, είναι ευθέως αντιληπτό το πού θα καταλήξουμε, είναι ευθέως αντιληπτό ποιες αντιλήψεις θα επικρατήσουν στην ελληνική κοινωνία και τι θα σημαίνει για την ελληνική κοινωνία να επικρατήσουν αυτές οι αντιλήψεις τις οποίες όλοι, τουλάχιστον διά λόγου, μαχόμαστε σήμερα.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Κυρίες και κύριοι συνάδελφοι, έρχομαι στο υπόλοιπο νομοθέτημα. Το άλλο για το οποίο εγκαλείται η Κυβέρνηση και εγκαλούμαι κι εγώ –όχι προσωπικά βέβαια και ευχαριστώ για τη λεπτότητα- είναι το θέμα των δήθεν κατευθείαν αναθέσεων. Ποιες κατευθείαν αναθέσεις, κύριοι συνάδελφοι; Από πότε ο διαγωνισμός διά διαπραγματεύσεων ονομάζεται κατευθείαν ανάθεση, να το ξέρω κι εγώ; Πώς αλλιώς θα μπορούσε να αντιμετωπιστεί; 
Ερώτημα πρώτο: Αυτό είναι ένα νομοθέτημα καινούργιο; Πρώτη φορά εισάγεται αυτό; Είπα και στην επιτροπή ότι αυτή η διαδικασία αφορά κοινοτική οδηγία, τη 2004/18, η οποία έχει μπει στην ελληνική νομοθεσία με το π.δ. 60/2007, έχει χρησιμοποιηθεί επανειλημμένα και έχει νομοθετηθεί με το ν. 4033/2011. Καθ’ υπερβολήν ο κ. Χρυσοχοϊδης σ’ αυτή την πράξη νομοθετικού περιεχομένου περιλαμβάνει κάτι το οποίο περιλαμβανόταν ούτως ή άλλως από το νόμο του ’11, αν θέλετε κατά νομοτεχνική υπερβολή και πολυλογία. Τι λέει αυτή η «παμπόνηρη διάταξη»; Ότι ένα χρόνο ακόμα θα μπορούν στα κέντρα που φτιάχνουμε να χρησιμοποιούνται οι διαδικασίες αυτές που είναι διαδικασίες ευρωπαϊκές. 
Είπατε και στην επιτροπή ότι δεν αφορούν τον Υπουργό οι υπογραφές αυτών των συμβάσεων μ’ αυτή τη διαδικασία η οποία δεν είναι ανάθεση, είναι διαγωνισμός. Υπάρχει ολόκληρος κατάλογος τού ποιοι υπογράφουν. Είναι αξιωματικοί της Ελληνικής Αστυνομίας, από ένα σημείο και μετά ο Γενικός Γραμματέας του Υπουργείου και, αν υπερβεί ένα άλλο ακόμα σημείο και είναι πραγματικά μία σοβαρή ανάθεση, η διακομματική Επιτροπή. Ο Υπουργός δεν υπάρχει πουθενά σ’ όλη αυτή τη διαδικασία. 
Πέραν αυτού, για τη δυνατότητα να γίνει αυτή η διαγωνιστική διαδικασία παρεμβάλλεται απόφαση της ανεξάρτητης αρχής δημοσίων συμβάσεων ότι συντρέχει το επείγον. Μιλάμε δηλαδή για απόφαση της ανεξάρτητης αρχής, για διάστημα ενός έτους, για ευρωπαϊκή οδηγία και για θέμα που είναι προδήλως κατεπείγον και ακόμα και σ’ αυτό το θέμα υφίσταται καχυποψία και λέμε «όχι, πρέπει να πάμε σε κανονικό διαγωνισμό» ο οποίος δεν προβλεπόταν ούτε στο νομοθέτημα του ’11. Γιατί τα κάνουμε αυτά τα πράγματα; Γιατί θέλουμε να «ευνουχίσουμε» κάθε προσπάθεια; 
Ξαναλέω: Η πολιτική επιλογή που έγινε στο Υπουργείο ήταν ό,τι μπορεί να ανατεθεί από εργασίες, αντί να πάει σε ιδιώτες, να ανατεθεί στον Ελληνικό Στρατό ώστε να μπορέσουμε και να έχουμε μία εξοικονόμηση και ο Ελληνικός Στρατός να μπορέσει να έχει κάποιο όφελος από την παραχώρηση αυτών των στρατοπέδων.
Θα μου επιτρέψτε να σας πω ότι θα πρέπει να αντιληφθούμε και να συμφωνήσουμε όλοι μας στο εξής: Το μεταναστευτικό είναι ένα τεράστιο ζήτημα. Εάν το μόνο πράγμα που κάνουμε είναι να μαζευόμαστε κάθε φορά και οι διατυπώσεις των σκέψεών μας είναι να κάνουμε μία μεγάλη συζήτηση, να φτιάξουμε μία νέα στρατηγική, να δούμε βαθιά το θέμα και να αντιμετωπίσουμε τις ρίζες του, να δούμε τις ρίζες του θέματος γιατί χωρίς τις ρίζες δεν αντιμετωπίζεται, να συμφωνήσουμε μ’ όλη την Ευρώπη για να αντιμετωπίσουμε το θέμα, το θέμα είναι παγκόσμιο και πρέπει όλος ο κόσμος να συμφωνήσει, όλα αυτά τα οποία ακούω πάρα πολλά χρόνια καταλήγουν σ’ ένα παρονομαστή, να μη γίνεται τίποτα, τα κέντρα των πόλεων να είναι μπάχαλο, η εγκληματικότητα να ανεβαίνει «στον ουρανό» κι εμείς να καθόμαστε εδώ και να επιχαίρει ένας και μόνο. Μία πολιτική δύναμη μόνο θα επιχαίρει αν δεν κάνουμε απολύτως τίποτα και ξέρετε ποια είναι η δύναμη αυτή. 
Σας παρακαλώ λοιπόν ειλικρινά. Είμαστε απολύτως ανοιχτοί στη συνεισφορά του οποιουδήποτε, στις παρατηρήσεις του οποιουδήποτε, στην οποιαδήποτε καινούργια ιδέα μπορεί να δώσει σ’ αυτή την προσπάθεια η οποία είναι τεράστια, εξαιρετικά δύσκολη και κανείς δεν πιστεύει ότι θα τελεσφορήσει αύριο το πρωί, αλλά θα δώσει περισσότερη ορμή.
Καταλαβαίνω ότι είναι μια προσπάθεια δυσχερής και μη δημοφιλής. Καταλαβαίνω ότι είμαι από τους λιγότερο δημοφιλείς Έλληνες. Καταλαβαίνω γιατί στις τοπικές κοινωνίες καθόλου δεν αρέσει η φάτσα μου. Καταλαβαίνω πάρα πολύ καλά γιατί καθόλου δεν είναι ωραίο σε έναν τόπο να πηγαίνεις, τουλάχιστον στην αρχή –όπως το προσλαμβάνει- να φτιάχνεις είτε ένα κέντρο πρώτης υποδοχής είτε ένα κέντρο φιλοξενίας. 
Αλλά εδώ, κυρίες και κύριοι συνάδελφοι, δεν είναι θέμα πολιτικού κόστους. Έχουμε ένα εθνικό καθήκον. Το εθνικό καθήκον δεν έχει να κάνει με τη δημοφιλία του καθενός μας. Πρέπει να  πάμε να κάνουμε τη δουλειά μας, αλλιώς ο τόπος θα καταρρεύσει.
Σας παρακαλώ, λοιπόν, θερμά όχι μόνο για την ψήφιση στο συγκεκριμένο νομοθέτημα -το οποίο είναι μια διαδικαστική προϋπόθεση της εφαρμογής του, δεν είναι νομοθέτημα του οποίου την πατρότητα διεκδικώ- αλλά κυρίως στη στήριξή σας για την τεράστια προσπάθεια που οφείλει να καταβάλλει η χώρα για να σωθεί απ’ αυτό που απειλεί και την κοινωνική συνοχή και την ύπαρξή της ως κράτους και ως έθνους.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ζητήσει ο Κοινοβουλευτικός Εκπρόσωπος του ΣΥΡΙΖΑ, κ. Λαφαζάνης.
Κύριε Λαφαζάνη, έχετε το λόγο για δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Μόνο ελεημοσύνη που δεν ζήτησε ο κύριος Υπουργός για το σκληρό, δύσκολο και με μεγάλο πολιτικό κόστος έργο που διεξάγει. 
Σε ποιους μιλάτε, κύριε Υπουργέ; Σε ποιους απευθύνεστε; Εδώ το μεταναστευτικό το έχετε αγορεύσει σε υπ’ αριθμόν 1 στόχο προκειμένου να κάνετε επένδυση πολιτική σε αντιαριστερή κατεύθυνση πιστεύοντας ότι έτσι θα βρείτε κάποια ερείσματα στην ελληνική κοινωνία σε αντίβαρο των μνημονιακών κατεδαφιστικών πολιτικών που ακολουθείτε. Αυτό κάνετε τώρα. Σπέρνετε ανέμους για να θερίσετε θύελλες. Αλλά δε σας πειράζουν οι θύελλες. 
Ανοίγετε επικίνδυνους δρόμους. Επενδύετε στο φόβο, στον τρόμο. Επενδύετε σε υπαρκτές δυσκολίες. Και επενδύετε όχι για να κάνετε έστω μια σχεδιασμένη πολιτική αλλά για να κάνετε αυταρχικές αρπαχτές, για να παραβιάζετε το Σύνταγμα, για να μετέρχεστε αυταρχικών μεθόδων οι οποίες ανοίγουν αντιδημοκρατικούς δρόμους. Αυτά επιχειρείτε. Αυτά κάνετε. Και έρχεστε εδώ να μας πείτε ότι όλα αυτά τα πράττετε για να έχετε πολιτικό κόστος; 
Το μόνο που σας απέμεινε είναι να κινείτε το ξενοφοβικό σύνδρομο στην ελληνική κοινωνία, να το κινείτε στη χώρα, προκειμένου να έχετε κάποια στοιχειώδη αντίβαρα. Και φοβούμαι πάρα πολύ ότι έτσι τα πράγματα γίνονται όλο και πιο δύσκολα. Και αντί να κερδίζετε εσείς σας υπερφαλλαγγίζουν στην ακροδεξιά κατεύθυνση στην οποία δυστυχώς έχετε διολισθήσει -και είναι προφανές αυτό- άλλες πολύ πιο αυθεντικές δυνάμεις. 
Τον χάσαμε τον Υπουργό. Άνευ Υπουργού. Λες και το λέμε στο βρόντο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Απ’ ό,τι γνωρίζετε δεν  υπάρχει Υφυπουργός.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα υποστούμε και τα άδεια έδρανα. Έχουμε το σύμβουλο εδώ. 
Είναι ορισμένα πράγματα που πρέπει να ακούσει η Κυβέρνηση, διότι δεν είναι ότι έχουμε μόνο κέντρα κράτησης. Εδώ δεν διαμορφώνετε μόνο κέντρα κράτησης αλλά στρατόπεδα συγκέντρωσης. Κανονικά στρατόπεδα συγκέντρωσης. Κάνετε και στρατόπεδα καταναγκαστικής εργασίας. Αυθαιρετώ όταν το λέω; Το έθιξαν και κάποιοι άλλοι ομιλητές.
Θα σας παραπέμψω, λοιπόν, στο άρθρο 37 του ν.3907/2011. Τι λέτε εδώ; «Σε περίπτωση αδυναμίας των αρμοδίων κατά περίπτωση αρχών να διασφαλίσουν με ίδιους πόρους ή μέσα ότι οι υπήκοοι τρίτων χωρών των οποίων η απομάκρυνση έχει αναβληθεί, απολαμβάνουν κατά το χρονικό διάστημα της αναβολής στοιχειώδεις όρους αξιοπρεπούς προσωρινής στέγασης σε εγκαταστάσεις δημοσίου ή κοινωφελούς χαρακτήρα και γενικότερα ότι καλύπτουν τις άμεσες βιοτικές τους ανάγκες, μπορεί να επιτραπεί μετά από σχετική άδεια να απασχολούνται ως μισθωτοί σε τομείς απασχόλησης σε συγκεκριμένες περιοχές της χώρας. 
Άκουσον – άκουσον! Δηλαδή, δεκαοκτώ μήνες…</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Είναι καταναγκασμός αυτό;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μη βιάζεστε. Θα διαβάσω και παρακάτω. Διότι για μεν την απασχόληση όταν σας λέμε εμείς «εντάξει, μέχρι να απελαθεί, αφήστε τον άνθρωπο μήπως βρει και καμμία δουλίτσα, αντί να τον ταΐζετε τσάμπα», το απορρίπτετε. Δηλαδή, να κάνετε αυταρχικό κλοιό, με στρατόπεδα συγκέντρωσης, για να δείξετε το μήνυμα, το σήμα και την προοπτική. Τώρα εδώ λέτε, να απασχολούνται. Δηλαδή, για δεκαοκτώ μήνες να τους βάζετε σε εργασία.
Ακούστε τι λέτε παρακάτω: «Με προεδρικό διάταγμα, που εκδίδεται μετά από πρόταση των Υπουργών Εσωτερικών, Αποκέντρωσης, Ηλεκτρονικής Διακυβέρνησης, Εργασίας και Κοινωνικής Ασφάλισης, Προστασίας του Πολίτη, καθορίζονται οι τομείς απασχόλησης και οι περιοχές της χώρας όπου μπορούν να ασχολούνται ως μισθωτοί, υπήκοοι τρίτων χωρών των οποίων έχει αναβληθεί η απομάκρυνση, το καθεστώς της ασφαλιστικής τους κάλυψης, οι όροι, οι προϋποθέσεις, οι διαδικασίες και τα αρμόδια για τη χορήγηση της άδειας εργασίας όργανα, καθώς και άλλο σχετικό θέμα.»
Αντιλαμβάνεστε τι γίνεται εδώ;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πού είναι το υποχρεωτικό;</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Ο καταναγκασμός πού είναι;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτή είναι η καταναγκαστική εργασία κατά παρέκκλιση…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, μη διακόπτετε.
Παρακαλώ, κύριε Λαφαζάνη, μην κάνετε διάλογο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σε εμένα το λέτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Απευθύνομαι στους συναδέλφους. Κι εσείς μην ανταποκρίνεστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρακαλώ, κύριε Πρόεδρε. Σε εμένα το λέτε; Δεν βλέπετε από κάτω τι γίνεται; Δεν ακούτε από κάτω τι γίνεται;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Νταβλούρο και κύριε Βορίδη, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν φτάνει που κάνουν καταναγκαστική εργασία και καταναγκαστικά στρατόπεδα συγκέντρωσης, κάνουν και θόρυβο. Δεν θέλουν να τα ακούσουν.
Εδώ αν θέλετε να τους απασχολήσετε, θα τους απασχολούσατε κανονικά. Θα λέγατε: Τι ισχύει σε αυτήν την περίπτωση της απασχόλησης; Ισχύουν οι συμβάσεις, οι κανόνες και οι όροι εργασίας που ισχύουν για όλους τους Έλληνες.
Εδώ θα βγει προεδρικό διάταγμα και θα καθοριστούν οι ειδικοί όροι εργασίας και οι ειδικοί όροι ασφάλισης. Μη μου πείτε ότι θα αυξήσετε τα μεροκάματα σε αυτούς με το προεδρικό διάταγμα ή μη μου πείτε ότι θα τους ασφαλίζετε υπέρμετρα, έτσι ώστε να κατοχυρώσετε το μέλλον και την προοπτική τους. Προφανώς θα κάνετε ειδικές οικονομικές ζώνες δίπλα στα στρατόπεδα συγκέντρωσης, όπου θα διασφαλίζεται ότι αυτοί οι άνθρωποι θα δουλεύουν χωρίς μεροκάματο και χωρίς, στην ουσία, ωράριο και καμμία κατοχύρωση. Θα δουλεύουν ήλιο με ήλιο. Αυτό είναι το προεδρικό σας διάταγμα.
Και θα μου πείτε: «Μα θα το εφαρμόσουμε;» Κάτι τέτοιο άκουσα προηγουμένως. Δεν θα το εφαρμόσετε; Γιατί το βάλατε, τότε, στο νόμο; Γιατί το βάλατε στο νόμο, κύριοι; Διότι αλλού πάτε. Το σχέδιό σας είναι πολύ βαθύ και πολύ μακρύ. Και θυμίζει άλλες εποχές. Θυμίζει άλλου είδους καταστάσεις. Το υπογραμμίζω!
Σας είπα προηγουμένως για το δεκαοκτάμηνο. Τώρα, όπως ξέρετε, τους συλλαμβάνουν στο σωρό τους μετανάστες. Έχετε δει πώς τους συλλαμβάνουν. Εγώ ζω, δυστυχώς, σε μία περιοχή όπου βλέπω καθημερινά το φαινόμενο και πώς εξελίσσεται. Τους βάζουν, λοιπόν, στην κλούβα, κύριε Ντόλιο, που δεν εξανίσταστε γι’ αυτά τα πράγματα. Και νομίζετε ότι επειδή ο άλλος έχει λίγο μελαψό χρώμα, δεν πειράζει…</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Εγώ;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν το λέω για εσάς προσωπικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, κι εσείς τη ζώνη σας την αφήνετε κάτω, για να την πατήσει κάποιος. Γιατί απευθύνεστε στον κ. Ντόλιο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν το λέω προσωπικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί απευθύνεστε στον κ. Ντόλιο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ξέρει γιατί απευθύνομαι σε εκείνον.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν θα απευθύνεστε σε κανέναν. Στη Βουλή θα απευθύνεστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ξέρει γιατί απευθύνομαι...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Ντόλιο, σας παρακαλώ να μην ανταποκρίνεστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πηγαίνει, λοιπόν, ο αστυνομικός διευθυντής, τους παίρνει στο σωρό και λέει κατά το έκτρωμα του νομοθετήματος: «Επικίνδυνος για τη δημόσια τάξη, τη δημόσια ασφάλεια, ίσως και για τη δημόσια υγεία. Άρα, κράτηση για δεκαοκτώ μήνες.» 
Ο αστυνομικός διευθυντής θα κάνει αυτά τα πράγματα στην Ελλάδα του 2012; Θα βγάζει το φετφά και θα λέει ποιος είναι επικίνδυνος ή όχι για την εθνική ασφάλεια; Κι επειδή αυτός είναι λίγο έγχρωμος, δεν μας ενοχλεί, δεν μας πειράζει; Αύριο θα γίνει σε εμάς. Σε όλους σας θα γίνει. Ήδη έχει αρχίσει σε ορισμένους τομείς. Κι έχουμε διαμαρτυρηθεί που γίνεται. Και ο διευθυντής της Αστυνομίας μπορεί να σε κρατάει για δεκαοκτώ μήνες και να σε βγάζει επικίνδυνο και για τη δημόσια υγεία ακόμα, όχι μόνο για τη δημόσια ασφάλεια. Και μπορεί να σε στείλει και σε καταναγκαστική εργασία.
Κι εγώ έκανα το ερώτημα: Πείτε ότι δεν απελάθηκε σε δεκαοχτώ μήνες και δεν έφυγε. Τον αφήνουν ελεύθερο και ας πούμε ότι σε ένα μήνα  τον ξαναπιάνουν. Θα τον κρατήσουν άλλους δεκαοχτώ μήνες. Ποιος το εμποδίζει αυτό; Τον έπιασε πάλι η κλούβα, τον έβαλε μέσα και τον ξαναπήγε μέσα. Με αυτόν τον τρόπο μπορεί να έχει ισόβια κράτηση με κάποιες μέρες άδειας. Γιατί; Γιατί δεν απέλασε το ελληνικό κράτος, δεν είχε τρόπο να τον απελάσει, δεν είχε πού να τον απελάσει. 
Όλα αυτά δεν είναι εκτρώματα; Και χαρακτηρίζετε τα εκτρώματα αυτά «έκτακτη ανάγκη» και μας λέτε μέσα σε αυτήν την Αίθουσα αντισυνταγματικά πράγματα, που δεν γίνονται σε μια δημοκρατία. Κι εμείς πρέπει να σιωπήσουμε, να τα ανεχθούμε στο όνομα –υποτίθεται- των προβλημάτων που, πράγματι, προκαλεί αυτό το μεταναστευτικό κύμα. Αν προκαλεί, όμως, προβλήματα το μεταναστευτικό κύμα, χρειάζεται σχεδιασμένη μεταναστευτική πολιτική, η οποία βεβαίως, όπως σας είπε ο συνάδελφος ο Νίκος Βούτσης και ο εισηγητής μας ο κ. Τσουκαλάς, δεν μπορεί να περιοριστεί στα δικά μας εθνικά σύνορα, αλλά πρέπει να έχει και ευρωπαϊκό ορίζοντα, τουλάχιστον. Δεν κάνετε, όμως, μεταναστευτική πολιτική. Δεν υπάρχει μεταναστευτική πολιτική. 
Ιδού, τι κάνατε αντί για μεταναστευτική πολιτική. Τι μας φέρνετε εδώ; 
Ακούστε μας, κύριε Υπουργέ. Δεν είναι όλα στραβά αυτά που λέμε. Να υιοθετείτε και κάτι σε αυτήν την Αίθουσα. Μπορεί κάτι που λέμε να είναι χρήσιμο. 
Λέτε, λοιπόν, στην τροπολογία σας: «Παρατείνεται από τη λήξη της έως τις 31 Μαρτίου 2013 η προθεσμία έναρξης λειτουργίας της υπηρεσίας ασύλου και της αρχής προσφύγων».
Ένα βασικό στοιχείο για να κάνουμε μεταναστευτική πολιτική είναι αυτή ακριβώς η υπηρεσία ασύλου. Αυτό είναι θεμελιώδες και ουσιαστικό. Αυτήν την υπηρεσία ασύλου τη σέρνετε για να λειτουργήσει από χρόνο σε χρόνο, από εξάμηνο σε εξάμηνο κ. ο. κ.. Τώρα, επειδή δεν μπορείτε να τη στελεχώσετε και δεν έχετε πια τις υποδομές, δίνετε νέα παράταση έως τις 31 Μαρτίου 2013. Πολύ φοβούμαστε ότι θα ξαναδώσετε παράταση. 
Για να κάνετε, λοιπόν, μεταναστευτική πολιτική χρειάζεται σχεδιασμός, συγκρότηση και προοπτική. Η Ελλάδα δεν μπορεί να αλλάξει τη γεωγραφική της θέση. Μπορεί, όμως, να αλλάξει πολιτική και ατζέντα μέσα στην Ευρώπη και να διεκδικήσει ορισμένα πράγματα και να αναδείξει κάποια άλλα. 
Εμείς είμαστε πύλη εισόδου μεταναστών εκ των πραγμάτων. Δεν είναι δυνατόν εμείς να δεχόμαστε τα κύματα, να προασπίζουμε τις χώρες που θέλουν να μας καταντήσουν παρία –γιατί παρίας πρόκειται να καταντήσει η Ελλάδα με αυτές τις επιλογές που ακολουθούνται, τις οικονομικές αλλά και στο θέμα το μεταναστευτικό- κι εμείς να μη μιλάμε αλλά να ακολουθούμε πειθήνια, να παρακολουθούμε, να υποκλινόμαστε ταπεινωτικά και να υφιστάμεθα τις συνέπειες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ολοκληρώστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κύριε Πρόεδρε.
Δεν πρέπει να πείτε ότι δεν είναι δυνατόν εσείς οι Βόρειες χώρες να έχετε ένα προστατευτικό τοίχος μπροστά σας. Είναι δυνατόν αυτό; Εδώ, πρέπει να διεκδικήσετε μια ευρωπαϊκή μεταναστευτική πολιτική, η οποία πρέπει να έχει ορίζοντα και τη Μέση Ανατολή και την Ασία και την Αφρική. Δεν γίνεται η Ελλάδα μόνη της να τα βγάζει πέρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, μιμηθείτε τον κύριο Υπουργό, ο οποίος δεν εξάντλησε το χρόνο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αντί, λοιπόν, να τα κάνετε αυτά, κάνετε τα κέντρα κράτησης και μια σειρά από άλλα πράγματα, στα οποία δεν πρόλαβα να αναφερθώ. Αυτά δεν είναι πολιτική, είναι ξενοφοβικές επιλογές, οι οποίες ανοίγουν επικίνδυνους δρόμους που υπονομεύουν την ίδια τη δημοκρατία.
Ευχαριστώ.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μάλιστα, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε.
 Ξέρετε, στους κανόνες λειτουργίας της ανθρώπινης λογικής θα πρέπει, εν πάση περιπτώσει, να υπάρχει και ένας στοιχειώδης σεβασμός στη νοημοσύνη του συνομιλητή μας. Και το λέω αυτό για τον εξής λόγο.
Ο κύριος Κοινοβουλευτικός Εκπρόσωπος του ΣΥΡΙΖΑ καταγγέλλει την Κυβέρνηση, διότι μετακινεί την έναρξη των εργασιών των υπηρεσιών ασύλου. Αυτό κατ’ αρχάς είναι ορθόν. Ερώτημα: Γιατί μέχρι σήμερα δεν έχουν λειτουργήσει οι υπηρεσίες ασύλου. Απάντηση: Διότι δεν υπήρχε η δυνατότητα διά των μετατάξεων να υπάρχει το απαραίτητο προσωπικό. 
Φέρνουμε, λοιπόν, τροπολογία για να υπάρξει το προσωπικό, καταψηφίζει την τροπολογία αλλά απαιτεί να λειτουργήσουμε την υπηρεσία ασύλου αμέσως, χωρίς προσωπικό και μας καταγγέλλει επειδή μετακινούμε την έναρξή της. Είναι πράγματα αυτά τώρα; Έλεος!</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Λαφαζάνης για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επειδή ζητάτε να γίνεται συζήτηση με επιχειρήματα, δεν είναι δυνατόν να απαντάτε κατ’ αυτόν τον τρόπο. Εάν υπάρχει ευθύνη, γιατί δεν στελεχώθηκε μέχρι τώρα η υπηρεσία ασύλου και δεν λειτούργησε, δεν είναι στο ΣΥΡΙΖΑ. Αυτήν την τροπολογία, εάν νομίζατε ότι ήταν χρήσιμη και μπορούσε να στελεχώσει την υπηρεσία ασύλου, θα έπρεπε να τη φέρετε εδώ και πάρα πολλά χρόνια. Δεν μιλώ προσωπικά, μιλώ διαχρονικά, για τη συνέχεια των κυβερνήσεων και του κράτους. 
Γιατί δεν έγινε αυτό; Γιατί απλώς μας πιέζουν, κύριε Υπουργέ, να μην έχουμε πολιτική ασύλου. Διότι, όταν υπάρχει πολιτική ασύλου, θα πρέπει να υποδεχθούν αυτούς στους οποίους χορηγεί άσυλο η Ελλάδα. Δεν το θέλουν αυτό. Επομένως, ο παρίας πρέπει να σκύβει το κεφάλι και να μην έχει ούτε καν υπηρεσία ασύλου. Και αυτό κάνει. 
Δίνετε τώρα μια νέα προθεσμία. Ποιος μας εγγυάται ότι και με τη νέα προθεσμία αυτή η υπηρεσία ασύλου, που δεν λειτούργησε, θα ξεκινήσει να λειτουργεί; Κανένας. Πολύ φοβούμαι ότι θα έχει συνέχεια το κράτος ως προς την αυθαιρεσία. Θα έρθετε πάλι με μία νέα τροπολογία να παρατείνετε άλλο ένα εξάμηνο κ.ο.κ. Εν τω μεταξύ, όμως, λειτουργούν τα στρατόπεδα συγκέντρωσης. Να τα χαίρεστε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Γεώργιος Ντόλιος για δώδεκα λεπτά.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριοι συνάδελφοι, θέλω να ξεκινήσω με κάποια σχόλια για τη συζήτηση. Έχω τη γνώμη ότι δεν περιγράφουμε την πραγματικότητα όπως ακριβώς έχει. Παραδείγματος χάριν, η αίσθηση που νομίζω ότι δημιουργήσαμε σήμερα στον ελληνικό λαό είναι ότι έχουμε στην Ελλάδα εκατομμύρια μετανάστες, εκατομμύρια παράνομους μετανάστες επίσης ή λαθρομετανάστες, όπως επικράτησε να λέγεται, κάτι το οποίο δεν είναι αλήθεια. Δεν πρόκειται περί πολλών εκατομμυρίων. Δεν υπάρχει ακριβής αριθμός αλλά νομίζω ότι υπάρχουν αξιόπιστες προσεγγίσεις στις οποίες θα πρέπει να αναφερόμαστε. Δεν είναι ό,τι καλύτερο μπορούμε να προσφέρουμε σήμερα το να δημιουργούμε αυτές τις εικόνες. 
Το δεύτερο σχόλιο που θέλω να κάνω είναι για μια σειρά επικίνδυνων, κατά τη γνώμη μου, απόψεων που υπήρξαν σε αυτήν την Αίθουσα, για μια σειρά ολισθημάτων. Παραδείγματος χάριν, άνθρωποι οι οποίοι τόνισαν ιδιαίτερα την ανάγκη να διαπραγματευτούμε με τους εταίρους μας στην Ευρωπαϊκή Ένωση για την αντιμετώπιση του θέματος, να τους πείσουμε για τα δίκια μας, να πετύχουμε τους στόχους μας, την ίδια στιγμή απ’ όλες τις πτέρυγες δυστυχώς αμφισβήτησαν το ρόλο της FRONTEX. Θέλω να σημειώσω ότι αυτή η αντίφαση είναι πολύ σοβαρή και νομίζω ότι θα πρέπει να είμαστε πολύ προσεκτικοί.
Επίσης, θέλω να σημειώσω για όσους στοιχειωδώς έχουν παρακολουθήσει το θέμα τα τελευταία χρόνια ότι είναι η παρουσία της FRONTEX -όχι οι επιχειρησιακές δυνατότητές της- στα νησιά, δηλαδή στα θαλάσσια σύνορά μας, που μετέφερε το ρεύμα της διόδου στο Νομό Έβρου και στη συνέχεια η παρουσία της FRONTEX στο Νομό Έβρου, που άρχισε να παίζει ρόλο στην αλλαγή της στάσης της Τουρκίας. Γιατί αυτό που κυρίως φοβίζει την Τουρκία ή την φόβιζε εκείνη τη χρονική περίοδο -πιστεύω ότι ακόμη συμβαίνει- είναι να μην πληροφορείται η Ευρωπαϊκή Ένωση για το τι πραγματικά κάνει.
Εδώ θέλω να σημειώσω το εξής: Η Τουρκία είτε γιατί δεν μπορούν να φυλαχθούν τα δυτικά της σύνορα είτε γιατί χωρίς βίζα και αεροπορικώς μια σειρά μεταναστών καταφθάνουν με εύκολο τρόπο εκεί, έχει λόγους συμφέροντος –δεν μπαίνω σε άλλου είδους ζητήματα- να «ξεφορτώνει» -επιτρέψτε μου το ρήμα, για να γίνω κατανοητός- όλους αυτούς τους ανθρώπους σε άλλες χώρες και κατά προτίμηση στην Ελλάδα, μια και είναι η γειτονική χώρα. Επειδή αυτό συμβαίνει εδώ και πολλά χρόνια, αναπτύχθηκαν διάφοροι μηχανισμοί λαθροδιακινητών, μηχανισμοί οι οποίοι έχουν πλοκάμια και στο κράτος, στηρίχθηκαν και από το κράτος και δημιουργήθηκε ένας οικονομικός κύκλος. 
Δεν είναι εύκολο και για τους ίδιους τους Τούρκους να σταματήσει αυτή η ιστορία. Δεν είναι εύκολο να το αποδεχθούν κατ’ αρχάς. Η παρουσία της FRONTEX συνέβαλε στο να αλλάξουν στάση οι Τούρκοι σε αυτό το θέμα. Δεν κάνω την καλύτερη δουλειά, δεν είμαστε απόλυτα ευχαριστημένοι αλλά για όσους έχουν παρακολουθήσει το θέμα, η συμπεριφορά της Τουρκίας έχει αλλάξει. Υπάρχει ακόμη δρόμος πολύς. Αυτό, κύριε  Υπουργέ, οφείλουμε να κάνουμε από εδώ και πέρα.
Έλεγα για επικίνδυνες απόψεις και για ολισθήματα. Μα είναι άποψη αυτή που ακούγεται και ακούστηκε από αρκετούς συναδέλφους από όλες τις πτέρυγες ότι δεν πρέπει τα κέντρα φύλαξης ή τα κέντρα υποδοχής, να εγκατασταθούν σε τουριστικές περιοχές; Τι θα κάνουμε, δηλαδή; Τι άποψη είναι αυτή, η οποία ακούγεται; Και πού θα τα εγκαταστήσουμε; Στις μη αναπτυγμένες περιοχές; Στις μη τουριστικές περιοχές; Να αρχίζουμε να τη χωρίζουμε την Ελλάδα στα δύο; Τότε δεν θα έχουμε κινητοποιήσεις για κάθε κέντρο φύλαξης, το οποίο επιχειρείται να γίνει κάπου αλλά θα έχουμε και κινητοποιήσεις, οι οποίες θα παίρνουν τη μορφή και θα λένε «όχι εδώ αλλά εκεί». Γι’ αυτό μιλάω για ολισθήματα και, βεβαίως, υπάρχουν και άλλου είδους ολισθήματα.
 Προσωπικά θέλω να ξεκαθαρίσω ότι είμαι εναντίον της ΕΟΖ και θέλω να καταθέσω και μία άποψη ότι πιστεύω ότι δεν θα προχωρήσει τελικά αυτή η ιστορία, γιατί διαταράσσεται σοβαρά η εσωτερική αγορά στην Ευρωπαϊκή Ένωση. Αλλά είναι αδιανόητο για μένα να συνδέονται αυτές οι σκέψεις με μία επιχειρηματολογία του τύπου ότι εάν γίνουν ΕΟΖ στη Θράκη, θα έλθουν οι Τούρκοι, λες και δεν έχουν έλθει οι Τούρκοι, λες και δεν υπάρχει Αγροτική Τράπεζα της Τουρκίας ή θα απασχολήσουμε εκεί μετανάστες, όπως ακούστηκε.
Θέλω να πω με αυτό το σχόλιο ότι χρειάζεται μία ιδιαίτερη προσοχή και η συνωμοσιολογία βλάπτει. Επιχειρείται από πολλές πλευρές να αξιοποιηθεί ένας ακατέργαστος, θα έλεγα, πατριωτισμός που είναι αναπτυγμένος στους Έλληνες, αξιοποίηση η οποία οδηγεί σε λάθος δρόμους και πολλές φορές στο παρελθόν μας έχει οδηγήσει σε εθνικές ήττες.
Ένα ακόμη σχόλιο. Θέλω να ρωτήσω για μια μεγάλη απάτη –χρησιμοποιώ επιλεγμένα την έκφραση- που συνέβη στο παρελθόν από το Λαϊκό Ορθόδοξο Συναγερμό και από τη Νέα Δημοκρατία εκείνης της εποχής, ότι ο τελευταίος νόμος για την ιθαγένεια, αποτέλεσε προσκλητήριο για τους μετανάστες στην Ελλάδα. Πρόκειται περί πελώριου ψέματος. Πρόκειται περί απάτης. Κατ’ αρχάς, θέλω να σας πω ότι από τότε που έγινε ο νόμος αυτός, οι αιτήσεις για ελληνοποιήσεις έχουν μειωθεί, κύριε  Υπουργέ. Ένα πρώτο στοιχείο είναι αυτό. 
Δεύτερο στοιχείο. Από τότε που έγινε ο νόμος αυτός, δεν έγινε καμμία μαζική ελληνοποίηση. Επαναλαμβάνω, καμμία μαζική ελληνοποίηση, παρ’ όλο ότι υπήρξαν θέματα, τα οποία δημιούργησαν ένταση. Παραδείγματος χάριν, η Υπατία. Χάριν του νόμου αυτού και της εμμονής εκείνης της κυβέρνησης, δεν είχαμε μια απόδοση της ιθαγένειας με ένα μαζικό τρόπο. Είχε γίνει η τελευταία, έγιναν πολλές, κατά το παρελθόν, από συγκεκριμένες κυβερνήσεις και βεβαίως η τελευταία έγινε ένα χρόνο πριν, σε μια ανάλογη κινητοποίηση, που αν θυμάμαι καλά, είχε γίνει στα Χανιά.
Έλεγα, λοιπόν, ότι δεν θα πρέπει στις τοποθετήσεις μας να δημιουργούμε το υπόβαθρο, να δημιουργούμε την καλλιέργεια για ανάπτυξη ρατσιστικών τάσεων, οι οποίες στη συνέχεια δεν ελέγχονται. Αυτό κάνουμε με συστηματικό τρόπο και πιστεύω ότι θα πρέπει να επικρατήσει η απαραίτητη ωριμότητα.
Τώρα, μετανάστευση και εγκληματικότητα. Υπάρχει σχέση; Θέλω να πω το εξής. Θέλω να είμαστε απολύτως τίμιοι και ειλικρινείς. Στους μεταναστευτικούς πληθυσμούς υπάρχουν μεγαλύτερες αποκλίνουσες, θα έλεγα, συμπεριφορές. Αυτό δεν συμβαίνει στους Αφγανούς, στους Πακιστανούς, συμβαίνει και στους Έλληνες. Εγώ είμαι γιος μετανάστη και εγγονός πρόσφυγα. Στη Γερμανία οι Έλληνες είχαν περισσότερες αποκλίνουσες συμπεριφορές από τον μέσο όρο της χώρας στην Ελλάδα, περισσότερες αποκλίνουσες συμπεριφορές από τους ντόπιους γερμανικούς πληθυσμούς. Γιατί συμβαίνει αυτό; Γιατί δεν υπάρχει σε μεμονωμένα άτομα το οικογενειακό περιβάλλον, το οποίο να δημιουργεί κάποια κρατήματα, γιατί δεν υπάρχει η μικρή τοπική κοινωνία του χωριού, γιατί δεν υπάρχει η μεγαλύτερη κοινωνία. Αυτό, λοιπόν, συμβαίνει και στην Ελλάδα. Υπάρχει μεγαλύτερη εγκληματικότητα. Αυτό τι σημαίνει; Ποιο κλίμα δημιουργούμε εδώ; Ότι είναι γονιδιακό το θέμα της εγκληματικότητας στους μεταναστευτικούς πληθυσμούς. Αυτό είναι το μήνυμα που πρέπει να εκπέμψει η ελληνική Βουλή στον ελληνικό λαό σήμερα, αν θέλουμε να αντιμετωπίσουμε, πραγματικά, με όρους σοβαρούς το ζήτημα της μετανάστευσης και αν θέλουμε να μπορέσουμε να συγκροτήσουμε μια ολοκληρωμένη μεταναστευτική πολιτική;
Για τα προηγούμενα που είπα, επειδή τώρα θυμήθηκα την τοποθέτηση του Κοινοβουλευτικού Εκπροσωπου του κ. Λαφαζάνη, νομίζω ότι για τη μεγάλη απάτη για το νόμο της ιθαγένειας θα πρέπει να πάρουν θέση και τα κόμματα της Αντιπολίτευσης.
 Τώρα υπάρχει το ζήτημα του δεκαοκτάμηνου. Δεν γνωρίζω -και ελπίζω ότι είμαι καλά πληροφορημένος- καμμία χώρα στην οποία να υπάρχει δυνατότητα να μπαίνει κάποιος παράνομα κα να αφήνεται ελεύθερος μέχρι να βρει τρόπο το κράτος να τον απελάσει ή, αν δεν βρει τρόπο, να είναι ελεύθερος επ’ άπειρον μέχρι να αποφασίσει ο ίδιος να φύγει από τη χώρα. 
Εάν δεν υπήρχε αυτός ο νόμος, και δεν είναι θέμα της σημερινής νομοθετική πράξης, είναι θέμα προηγούμενης νομοθεσίας, αν δεν υπήρχε αυτή η δυνατότητα, τότε το μήνυμα το οποίο θα στέλναμε και αυτό είναι το μήνυμα το οποίο θέλει να στείλει ο ΣΥΡΙΖΑ προς όλες τις πλευρές, είναι ότι αν θα πάτε στην Ελλάδα, επειδή δεν μπορούν να σας απελάσουν, αν δεν έχετε χαρτιά, παραδείγματος χάριν, τότε θα κυκλοφορείτε ελεύθεροι μέχρι να αποφασίσετε οι ίδιοι να φύγετε.
Αυτό το μήνυμα είναι λάθος μήνυμα. Θα βλάψει και τους ίδιους τους μετανάστες ή τους παράνομους μετανάστες και θα έλεγα ότι όσο περισσεύει ο αριθμός των μεταναστών στην Ελλάδα, τόσο καταστρατηγούνται οι εργασιακές σχέσεις, τόσο περισσότερο υπάρχει μαύρη εργασία, τόσο περισσότερο πλήττονται τα ανθρώπινα δικαιώματα των ίδιων των μεταναστών.
Νομίζω ότι το μήνυμα που πρέπει διαρκώς να εκπέμπουμε είναι ότι η Ελλάδα δεν είναι μια χώρα στην οποία μπορούν άνετα να μπουν κάποιοι άνθρωποι και να εγκατασταθούν, η Ελλάδα δεν είναι μια χώρα μέσω της οποίας μπορείτε να πετύχετε τα πάντα.
Έχω τη γνώμη –το είπε και ο κύριος Υπουργός- ότι υπάρχει ένα πλήρες, θα έλεγα, και επαρκές νομικό πλαίσιο το οποίο έγινε από προηγούμενη κυβέρνηση, ένα πλαίσιο νομικό το οποίο γίνεται αποδεκτό από την Ευρωπαϊκή Ένωση. Το θέμα είναι η υλοποίηση, η οποία, πράγματι, έχει καθυστερήσει. Ένα μικρό μέρος αυτής της υλοποίησης αποτελεί η κύρωση αυτής της πράξης νομοθετικού περιεχομένου. 
Νομίζω ότι με αυτήν την πράξη νομοθετικού περιεχομένου και με ενέργειες της σημερινής Κυβέρνησης και της συγκεκριμένης ηγεσίας του Υπουργείου Δημόσιας Τάξης έχουμε στείλει κάποια μηνύματα. Πρώτον, υπάρχει ένα μήνυμα μηδενικής ανοχής και αυτό είναι πολύ σημαντικό για τις εισροές. Πώς στέλνεται αυτό τα μήνυμα; Εμείς υποστηρίξαμε και ως κόμμα το φράχτη στον Έβρο. Είναι ένα μήνυμα. Υποστηρίξαμε τη φύλαξη, αν είναι δυνατόν τη μέγιστη δυνατή φύλαξη, του ποταμού Έβρου με εκατοντάδες αστυνομικούς οι οποίοι βρίσκονται και φυλάνε την περιοχή και με συγκεκριμένα αποτελέσματα τα οποία προέκυψαν. 
Βεβαίως, το μήνυμα στέλνεται και με ενέργειες του σχεδίου «ΞΕΝΙΟΣ ΖΕΥΣ». Ήδη έχουν μειωθεί, όπως έχει ομολογηθεί από όλους, οι εισροές των μεταναστών στη χώρα μας. Βεβαίως, αυτό θα πρέπει να έχει διάρκεια. Εκείνο το οποίο θα ήταν πελώριο λάθος για τους ίδιους τους μετανάστες και για τη χώρα μας, είναι αν ανατρέψουμε αυτό το μήνυμα και αρχίζουν να λένε: «Εντάξει, τους πέρασε στους Έλληνες. Θα ξανακάνουν τα ίδια». Τότε, πραγματικά, θα έχουμε πρόβλημα.
Έρχομαι τώρα στα ανθρώπινα δικαιώματα. Εκείνο το οποίο νομίζω ότι πρέπει να ανατρέψουμε είναι το εξής. Η Ελλάδα σήμερα είναι η χώρα η οποία σηκώνει το μεγαλύτερο βάρος της παράνομης μετανάστευσης και της μετανάστευσης για λογαριασμό όλης της Ευρωπαϊκής Ένωσης, ενώ συγχρόνως είναι η χώρα η οποία καταγγέλλεται για παραβίαση των ανθρωπίνων δικαιωμάτων. Νομίζω ότι η κύρωση της συγκεκριμένης πράξης νομοθετικού περιεχομένου και ιδιαίτερα της τροπολογίας, στην οποία αναφέρθηκε ο Υπουργός, είναι μια τροπολογία και μια πράξη, οι οποίες θα μας δώσουν τη δυνατότητα και είναι μεγάλο ζήτημα να ανατρέψουμε αυτές τις εικόνες, αυτές τις απόψεις που υπάρχουν για την πατρίδα μας. Είναι μια πατρίδα και ένας λαός οι οποίοι καμμία περίπτωση δεν μπορούν να χαρακτηριστούν ρατσιστικοί. Θα μπορούσα να μιλήσω για άλλους αναπτυγμένους και ευρωπαϊκούς λαούς κι εμείς θα πρέπει να το διαφυλάξουμε.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Θέλω να επανέλθω λίγο σε ένα αρχικό μου σχόλιο και να πω ότι τα παιδιά τα οποία ελληνοποιήθηκαν με το νόμο περί ιθαγένειας είναι τρεις χιλιάδες. Οι αιτήσεις πλέον έχουν ελαχιστοποιηθεί, γιατί πρόκειται για παιδιά νομίμων μεταναστών που παραμένουν πέντε χρόνια στην Ελλάδα και θέλω να πω ότι είναι προς όφελος της χώρας και του λαού αυτή η ρύθμιση.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Ντόλιο.
Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων  κ. Κωνσταντίνος Μαρκόπουλος, για δώδεκα λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κυρίες και κύριοι συνάδελφοι, είμαι υποχρεωμένος, πριν μπω στο σχέδιο νόμου, να σχολιάσω λίγο την περιρρέουσα πολιτική ατμόσφαιρα η οποία έχει επηρεάσει κατά μείζονα λόγο το πολιτικό σύστημα και τον κοινωνικό διάλογο. 
Θέλω, κατ’ αρχάς, να χαιρετήσω τη σημερινή απόφαση της Διάσκεψης των Προέδρων της Βουλής, που είναι το πιο ισχυρό όργανο μετά την Ολομέλεια, να απαιτήσει από το ΣΔΟΕ να δώσει στη Βουλή και στην αντίστοιχη Επιτροπή Ελέγχου Πολιτικού Χρήματος και Πολιτικών Κομμάτων τη λίστα των ονομάτων, καθώς επίσης και το περιεχόμενο -παρά τις αρνητικές κατ’ αρχάς αντιδράσεις του ΣΔΟΕ να δώσει αυτήν τη λίστα- διότι δεν είναι δυνατόν να κυκλοφορούν ονόματα συναδέλφων, πρώην και νυν, μελών της ελληνικής Κυβέρνησης ή άλλων θεσμικών παραγόντων της δημοκρατίας και του κοινοβουλευτισμού στις εφημερίδες και να αρνείται το ΣΔΟΕ να δώσει τα ονόματα στην αρμόδια επιτροπή της Βουλής. Χαιρετίζω και στηρίζω την ομόφωνη αυτή απόφαση της Διάσκεψης των Προέδρων. Και θέλω να πω ότι δεν είναι δυνατόν να διασύρεται ο κοινοβουλευτισμός κατ’ αυτόν τον τρόπο και να μην έχει έρθει εδώ στη Βουλή να λογοδοτήσει ο Υπουργός των Οικονομικών κ. Στουρνάρας, ο οποίος είχε μέχρι εχθές το βράδυ την αρμοδιότητα και την εποπτεία –κακώς, κατά την εκτίμησή μας- του Σώματος Δίωξης Οικονομικού Εγκλήματος, την οποία εχθές το βράδυ, βέβαια, παρέδωσε στον κ. Μαυραγάνη μαζί με την εποπτεία της Γραμματείας Πληροφοριακών Συστημάτων, ως όφειλε να το είχε κάνει από τότε που ορκίστηκε ως Υπουργός. Διότι ο κ. Μαυραγάνης, είναι αυτός ο οποίος έχει την ευθύνη των εσόδων αυτού του κράτους. 
Ο κ. Στουρνάρας, λοιπόν, ο οποίος όφειλε να γνωρίζει, όπως και γνώριζε, διότι αυτός πρώτος είπε ότι υπάρχουν τριάντα δύο ονόματα Βουλευτών σε έλεγχο και κινητοποίησε όλη αυτήν την ιστορία και όπως αποδεικνύεται για τους περισσότερους από αυτούς δεν υφίσταται θέμα γνώριζε και το απέκρυβε. Όπως ενδεχομένως είμαι απολύτως σίγουρος ότι το γνώριζε και ο κ. Βενιζέλος, ο οποίος ήταν επί μακρύτερο χρονικό διάστημα Υπουργός Οικονομικών και Προϊστάμενος του Σώματος Δίωξης Οικονομικού Εγκλήματος της προηγούμενης Κυβέρνησης. Και αυτός γνώριζε και αυτός το απέκρυψε ή, αν το ήξερε εν πάση περιπτώσει, έπρεπε να πράξει τα δέοντα. 
Ο κ. Στουρνάρας, λοιπόν, ο οποίος συμπεριφέρεται άλλοτε ως απειλών να παραιτηθεί στον κ. Τόμσεν και άλλοτε ως εκπρόσωπος Τύπου της τρόικας -γιατί αυτός είναι που μας λέει τι πραγματικά συμβαίνει στις διαπραγματεύσεις και όχι η Κυβέρνηση, κύριε Υπουργέ, που την εκπροσωπείτε εδώ, ο κ. Στουρνάρας, ο οποίος κατέβασε από το ταμπλό της διαπραγμάτευσης τη μετοχή του Ταχυδρομικού Ταμιευτηρίου χωρίς κανένας εισαγγελέας του οικονομικού εγκλήματος να τον καλέσει- είναι ο κυρίως υπεύθυνος γι’ αυτήν τη φοβερή ιστορία η οποία έχει ξεκινήσει και της οποίας την πραγματική αλήθεια δεν την γνωρίζουμε.
Το ίδιο ακριβώς σκηνικό με διαρροές εκτός από το ΣΔΟΕ και στον παρελθόντα και στον παρόντα χρόνο έχει συμβεί και με το Σώμα Επιθεωρητών Δημόσιας Διοίκησης. Κανένας δεν λογοδότησε από αυτούς, για το πώς φεύγουν τα χαρτιά και πηγαίνουν εκεί που πηγαίνουν ερήμην της εκάστοτε κυβέρνησης, του εκάστοτε υπουργού και του Σώματος της Ολομέλειας της ελληνικής Βουλής. 
Συμπέρασμα. Οι μηχανισμοί εσωτερικού ελέγχου, κυρίες και κύριοι συνάδελφοι, του πολιτικού συστήματος είναι κατεστραμμένοι. Είναι κατεστραμμένο το σύστημα του εσωτερικού ελέγχου και είναι μια ακόμα πολύ μεγάλη αποτυχία του μεταπολιτευτικού μοντέλου που έσκασε στα χέρια μας αλλά που οφείλουμε να το διορθώσουμε από το να κάνουμε διαπιστώσεις. Και επειδή το σύστημα εσωτερικού ελέγχου της χώρας είναι κατεστραμμένο, υπάρχει μονάχα μία διέξοδος. Όλα στο φως.
Δημοσιότητα όλων των αντίστοιχων ζητημάτων, αύριο το πρωί, για να ξέρουν οι πολίτες τι συμβαίνει, για να ξέρουμε εμείς τι συμβαίνει, για να μην κρυβόμαστε πίσω από τις κολώνες και συζητάμε, για να μην καταδικάζουμε αθώους και να μην αθωώνουμε ενόχους! Και κυρίως, αν όλα δοθούν στο φως, δεν υπάρχει λόγος ούτε να περιμένουμε από τα φύλλα των εφημερίδων να μάθουμε ούτε να κατηγορούμε τους δημοσιογράφους, επειδή έβγαλαν στο φως κάτι που θα έπρεπε εμείς να ξέραμε πρώτοι, για να αυτοδιορθωθούμε. Αυτό είναι ένα πολύ μεγάλο και πολύ δύσκολο στοίχημα του πολιτικού συστήματος και της ίδιας της Κυβέρνησης, που πρέπει να κάνει την αυτοκριτική της για την ανεπάρκεια και τη λεκτική και πολιτική αφασία των τελευταίων σαράντα οκτώ ωρών. 
Μπαίνω στο θέμα του σχεδίου νόμου. Κύριε Υπουργέ, εγώ θα σας μιλήσω πολύ ειλικρινά. Έχω την αίσθηση ότι η Κυβέρνηση συνθηκολόγησε. Με αυτό το σχέδιο νόμου συνθηκολόγησε. Συνθηκολόγησε κατ’ αρχάς με την προηγούμενη κακή, πολύ κακή στο συγκεκριμένο θέμα –κι εδώ θα διαφωνήσουμε, αξιότιμε κύριε Ντόλιο- κυβέρνηση του ΠΑΣΟΚ, που απέτυχε στο θέμα αυτό, διότι έκανε το πολύ μεγάλο «προσκλητήριο» και δεν φρούρησε στο παραμικρό τα σύνορα της χώρας που έγιναν ένα πολύ μεγάλο «κεφαλοτύρι» με τεράστιες τρύπες απ’ όπου έμπαιναν κατά εκατοντάδες κάθε βράδυ. Μπορείτε να ελέγξετε τα στατιστικά στοιχεία των μεθοριακών σταθμών στον Έβρο ή στα νησιά, τα οποία αναφέρονται σ’ αυτούς που πιάνουμε. Γιατί αυτούς που δεν βλέπουμε, αυτούς που δεν τους πιάνουμε, δεν μπορούμε και να τους μετρήσουμε. Αν, λοιπόν, αυτοί που πιάνουμε είναι υπερπολλαπλάσιοι τα  τελευταία χρόνια -πριν έρθει η FRONTEX μην μου πει κανένας ότι είχε αυξηθεί η φρούρηση των συνόρων, διότι προφανώς θα φέρουμε εδώ τα στοιχεία της ανεπάρκειας του Λιμενικού Σώματος, της ανυπαρξίας σκαφών, των χαλασμένων σκαφών, της μειωμένης φρούρησης, της μη μετακίνησης των ειδικών φρουρών, της μη συμμετοχής του Ελληνικού Στρατού και πληθώρα άλλων θεμάτων, τα οποία μπορούμε να φέρουμε- εάν αυτό συνέβη -που συνέβη- σημαίνει ότι η χώρα έγινε στα ανατολικά σύνορα ένα πολύ μεγάλο «κεφαλοτύρι». Και τώρα η Κυβέρνηση, αφού συνθηκολόγησε -γιατί συμμετέχετε μαζί με το ΠΑΣΟΚ σ’ αυτήν την τρικομματική Κυβέρνηση, καθώς και με τη Δημοκρατική Αριστερά που ασθμαίνει μερικές φορές- τώρα, λοιπόν, που συνθηκολογήσατε μ’ αυτό, αποφασίσατε για να καλύψετε το «κεφαλοτύρι», να του δώσετε φιλοξενία. 
Κάνω το εξής πολύ σημαντικό πολιτικό ερώτημα. Δεν είναι καθόλου ρητορικό. Ποιο είναι το μήνυμα που στέλνουμε μ’ αυτόν τον τρόπο που πολιτευόμαστε, για το θέμα της λαθρομετανάστευσης προς την Ανατολή; Είναι «μην έρθετε» ή «ελάτε και θα σας φιλοξενήσουμε κιόλας, άρα δεν θα ψάχνετε για bed and breakfast, δηλαδή πρωινό και διαμονή», όπως λένε οι Αγγλοσάξονες, οι Ευρωπαίοι φίλοι μας που μας το επέβαλαν αυτό; Και γιατί μας το επέβαλαν, κύριε Υπουργέ; Μας το επέβαλαν, διότι έχει επιλεγεί η χώρα λόγω της γεωγραφίας της, να είναι ο φραγμός της λαθρομετανάστευσης στην Ευρώπη με το «Δουβλίνο II». Κι ενώ το δεχθήκαμε αυτό, δεν βάλαμε κανέναν όρο ποτέ ούτε για την ενεργοποίηση των διμερών συμφωνιών με τα κράτη για την επιστροφή ούτε με την πίεση προς την Τουρκία να μην κάνει αυτό το παιχνίδι, το οποίο κάνει επί πάρα πολλά χρόνια. Μέχρι το τέλος του Δεκεμβρίου –και αυτό περίμενα να μας το πείτε, κύριε Υπουργέ, αλλά δεν μας το είπατε και θα περιμένω να το ακούσω και να με επιβεβαιώσετε- πρέπει να πάμε στο Δουβλίνο III, για το οποίο σε μία συνέντευξή σας στην «ΚΑΘΗΜΕΡΙΝΗ», πριν από δεκαπέντε ημέρες, υπονοήσατε –υποθέτω στενοχωρημένος- ότι μπορεί τα πράγματα να είναι χειρότερα για μας. Θα ήθελα να μας πείτε γι’ αυτό. 
Εγώ, με την ευκαιρία του σχεδίου νόμου, περίμενα να ακούσω σήμερα τις βασικές αξιακές αρχές και τη διεκδικητική «κόκκινη γραμμή» κάτω από την οποία δεν θα κατέβουμε πλέον για το Δουβλίνο III. Το Δουβλίνο II, το υπέγραψε ο Γιώργος Παπανδρέου, όπως και άλλα πολλά που έχει υπογράψει στο παρελθόν και σήμερα το «λουζόμαστε» με την ανεπάρκειά μας. Για να μην είμαι άδικος, την κινητοποίηση της FRONTEX τη θεωρώ θετική. Δεν τη θεωρώ άδικη ούτε αρνητική. Θετική τη θεωρώ, κύριε Ντόλιο, και πράγματι η παρουσία της FRONTEX, έχει βοηθήσει. Γιατί η δουλειά μας είναι να αποτρέψουμε τη λαθρομετανάστευση κι όχι να τη φιλοξενήσουμε κι έπρεπε αυτό να το είχαμε κάνει πολλά πολλά χρόνια πριν. Δεν το κάναμε. Τώρα, λοιπόν, με την αύξηση της φιλοξενίας του δεκαοκταμήνου, υπάρχει ο πολύ μεγάλος φόβος να αλλοιωθεί εξαιρετικά σοβαρά το μήνυμα της αποτροπής.
Και μπορεί να μην πιεζόμαστε οικονομικά σε αυτήν την φάση, γιατί τα χρήματα δεν είναι δικά μας -συμμετέχουμε με ένα ποσοστό στην Ευρωπαϊκή Ένωση- αλλά εξακολουθούμε να αποδεχόμαστε ότι είμαστε το ανατολικό σύνορο της λαθρομετανάστευσης και ο ακοίμητος φρουρός, εναντίον της κοινωνικής συνοχής. 
Είπαν συνάδελφοι εδώ ότι διαμαρτυρόμαστε γιατί οι περιοχές μας είναι τουριστικές και δεν θέλουμε αυτό το κέντρο υποδοχής ή κράτησης ή ότι είναι. Δεν το ξέρουμε εξάλλου ακόμα.
Και ποιος είπε ότι είμαστε υποχρεωμένοι να απολογούμαστε σαν πολιτικό σύστημα, στους πολίτες που μας έστειλαν εδώ; Πότε εμείς τους είπαμε ότι αν ανοίξουν το παράθυρο τους θα δουν λίγο κοντά ή λίγο μακριά ένα κέντρο υποδοχής φρουρούμενο γύρω-γύρω από δημόσιους ή ιδιωτικούς αστυνομικούς; Ποιος σας είπε ότι είναι αυτό το ευρωπαϊκό όνειρο του Έλληνα, που έκανε θυσίες και κοίταζε προς την Ευρώπη με ρίγος; Ποιος σας είπε ότι έχουμε το δικαίωμα να καταστρέψουμε την κοινωνική συνοχή, να αυξήσουμε το φόβο, να αρχίσουμε τις αποδράσεις, να αρχίσουμε τα κυνηγητά; Έτσι θα αυξηθεί η ξενοφοβία με αυτόν τον τρόπο, γιατί τους κάνουμε κομμάτι της κοινωνίας, έστω και φρουρημένο.
Ποιος σας είπε ότι έχουμε δικαίωμα στις τουριστικές περιοχές όταν περιμένουμε το 15%, το 17% του Ακαθάριστου Εθνικού Προϊόντος από τον τουρισμό, να αλλοιώνουμε την εικόνα; 
Και τελικά που θα γίνουν αυτά τα κέντρα, κύριε Υπουργέ; Ομολογήσατε ότι δεν μας το ομολογήσατε –και το εκτιμώ πάρα πολύ αυτό- αλλά εγώ ξέρω ότι τα έχετε αποφασίσει. Και ως απόδειξη αυτού, σάς παραθέτω εδώ και το καταθέτω στα Πρακτικά από την υπηρεσία πρώτης υποδοχής, το αίτημα εξαίρεσης από το ενιαίο πρόγραμμα προμηθειών έως το τέλος του 2016. Υπογραφή, Διευθυντής Παναγιώτης Νίκας. Κατατέθη στις 4 Σεπτεμβρίου και  λέει ότι: «Ο προγραμματισμός λειτουργίας των δεκατεσσάρων κέντρων πρώτης υποδοχής, της υπηρεσίας μας, έχει προϋπολογιστεί και αναμένεται να έχει ολοκληρωθεί έως τις 31-12-2016». Άρα τα ξέρετε, γιατί δεν μας τα λέτε;  Βεβαίως η ενιαία επιτροπή προμηθειών το απέρριψε. Και σας έδωσε εξαίρεση μέχρι το τέλος του 2013. Αλλά εσείς τα ξέρετε τα δεκατέσσερα. Και σας ζητάμε τώρα να μας τα πείτε επακριβώς, διότι έχετε και τον προϋπολογισμό. Παρακαλώ, το καταθέτω.
(Στο σημείο αυτό ο Βουλευτής κ.  Μαρκόπουλος Κωνσταντίνος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Από την ώρα που έχετε τον προϋπολογισμό ξέρετε το μέγεθος, ξέρετε την προοπτική, ξέρετε πώς θα το κάνετε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Αφήνω τώρα τις διαδικασίες εξαίρεσης τις οποίες έχετε ζητήσει και δεν τις βάζω στην κουβέντα, αφήνω τις εξαιρέσεις, δεν αφορούν εσάς, αφορούν τον Υπουργό, τον οποιοδήποτε Υπουργό. Το θεωρώ πολύ μεγάλο λάθος αλλά το βάζω στην άκρη.
Θέλουμε να μας πείτε, ποια είναι αυτά τα δεκατέσσερα; Θέλουμε να μας πείτε, εάν σε αυτά τα δεκατέσσερα και ποια άλλα είναι από πίσω, τα οποία πρόκειται να γίνουν. Πού φτάνει το μέγεθος; Μέχρι πότε φτάνουν τα ευρωπαϊκά χρήματα; Και αν σταματήσει η επιχορήγηση από την Ευρώπη, πώς αυτό θα καλυφθεί από τον εθνικό προϋπολογισμό; Διότι αυτό δεν έχει τέλος. Είναι ένας ατέρμονος κοχλίας από τον οποίο δεν πρόκειται να βγούμε ποτέ από ότι προβλέπω. 
Θέλω να μας πείτε, εκτός από τα στρατόπεδα, επειδή έρχεται ένα σχέδιο νόμου του Υπουργείου Αγροτικής Ανάπτυξης για την αλλαγή χρήσης ξενοδοχειακών μονάδων που δεν λειτουργούν πια, αν περιλαμβάνονται και αυτά, τα οποία αφορούν τις τουριστικές περιοχές κατεξοχήν με δεκάδες, για να μην πω εκατοντάδες ξενοδοχεία, τα οποία βρίσκονται σε αχρηστία.
Τέλος θα ήθελα να σας πω ότι εδώ θα μπορούσαμε να συμφωνήσουμε όλοι μαζί με ότι ευαισθησίες ή ιδεοληψίες έχουμε -ο καθένας όπου θέλει αυτοκατατάσεται- σε μια ευρωπαϊκή εσωτερική πολιτική την οποία οφείλει να εφαρμόσει η χώρα στο λαθρομεταναστευτικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε παρακαλώ, κύριε συνάδελφε, εάν έχετε την καλοσύνη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Εμάς δεν μας φτάνει το γεγονός ότι πιεζόμαστε, ας πούμε για το άσυλο, διότι πιεζόμαστε, κύριε Υπουργέ, και για τη συμφωνία των μειονοτήτων που δεν την έχουμε υπογράψει και δεν πρέπει να την υπογράψουμε ποτέ και το γνωρίζετε καλύτερα από εμένα.
 Άρα το ότι πιεζόμαστε, δεν μου φτάνει. Εμένα μου φτάνει το τι θέλουμε εμείς. Και αυτό σήμερα δεν μας το δώσατε.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ πολύ, κύριε Μαρκόπουλε.
Το λόγο έχει ο Κοινοβουλευτικός Εκπρόσωπος …</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Κύριε Πρόεδρε θα παρακαλούσα να λάβω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Μου δίνει την ευκαιρία ο κύριος συνάδελφος, με την ερώτηση του να απαντήσω σε κάτι που έχει να κάνει με το Δουβλίνο ΙΙ και το οποίο έχει ένα ενδιαφέρον. Τα περισσότερα νομίζω ότι θα τα εξηγήσει ο Κοινοβουλευτικός μας Εκπρόσωπος, ο κ. Βορίδης.
Απλώς, πρέπει να γίνει κατανοητό ότι πρώτον, το «Δουβλίνο» αφορά το άσυλο και όχι τις υποθέσεις εκτός ασύλου, δηλαδή γενικά την παράνομη μετανάστευση. Αλλά κυρίως αυτό το οποίο ήθελα να πω είναι σε πιο επίπεδο βρισκόμαστε.
Κοιτάξτε, είπα ευθύς εξαρχής ότι η ιστορία με το Δουβλίνο ΙΙ, όταν εγώ για πρώτη φορά στο Συμβούλιο Υπουργών είδα σε πιο σημείο βρίσκεται, δεν ήταν καλή.   
Στην πραγματικότητα, η χώρα για ένα πολύ μεγάλο χρονικό διάστημα, δεν είχε εμφανίσει αντιρρήσεις ως προς την κύρωση ενός νέου κανονισμού Δουβλίνο III, με διατήρηση του βασικού κριτηρίου της χώρας πρώτης εισδοχής και μάλιστα αυτό ίσχυε σε σειρά Συμβουλίων Υπουργών, που σημαίνει ότι είναι εξαιρετικά δύσκολη η μεταβολή στάσης της χώρας, διότι ισχύει ο κανών της πλειοψηφίας και κατά συνέπεια, σε κανέναν δεν μπορείς να εξηγήσεις –πρόκειται για εθνικό θέμα- πώς ξαφνικά, ενώ μέχρι χθες η χώρα δεν διαφωνούσε, αιφνιδίως μεταβάλλει πορεία κατά 180 μοίρες και διαφωνεί. 
Η προσπάθεια, η οποία γίνεται, είναι διπλή. Πρώτον, έχει να κάνει με το Ευρωπαϊκό Κοινοβούλιο –διότι ψηφίζει και το Ευρωπαϊκό Κοινοβούλιο- ώστε να μπορέσουμε να δημιουργήσουμε μια μειοψηφία, μια blocking minority, η οποία θα μπλοκάρει αυτήν την ιστορία. Οφείλω να σας πω ακριβώς επειδή είμαστε στα «ύστερα άγια» -αν μου επιτρέπετε την έκφραση-, αυτό δεν είναι καθόλου εύκολο. 
Το άλλο, είναι η δημιουργία μιας συμμαχίας των χωρών του Νότου, οι οποίες συμπαθώς μεν μας ακούν, όμως πάλι το χρονικό σημείο που εμφανίζεται η ελληνική αντίδραση, είναι ιδιαιτέρως καθυστερημένο. Για λόγους, τους οποίους δεν γνωρίζω, οι προηγούμενες κυβερνήσεις δεν το είχαν αξιολογήσει με τον τρόπο που σε εμένα είναι προφανής. 
Θα γίνει η προσπάθεια. Έχει ενημερωθεί και ο κύριος Πρωθυπουργός, ο οποίος κάνει ό,τι μπορεί. Όμως, το θέμα δεν είναι κάτι στο οποίο μου επιτρέπεται να διατυπώνω αισιοδοξία. Κατά τούτο –και πάλι όπως έπραξα στην επιτροπή- παρακαλώ όλα τα κόμματα, τα οποία έχουν σημεία αναφοράς στο Ευρωκοινοβούλιο, να επιχειρήσουν να επηρεάσουν τις ανάλογες ομάδες σ’ αυτό, για να μπορέσουμε να πετύχουμε τη συλλογή επαρκούς αριθμού ψήφων, ώστε να μπλοκάρουμε τη συγκεκριμένη διαδικασία. 
Οφείλω να σας πω ότι από την Κυπριακή Προεδρία, έχει ζητηθεί να τελειώσει το θέμα μέχρι το Δεκέμβριο. Θεωρείται από τα ευρωπαϊκά όργανα ότι είναι ώριμο το θέμα να τελειώσει μέχρι το Δεκέμβριο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Υπουργέ. 
Το λόγο έχει ο Κοινοβουλευτικός Εκπρόσωπος της Χρυσής Αυγής κ. Παππάς για δώδεκα λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ, κύριε Πρόεδρε. 
Να διορθώσω. Του Λαϊκού Συνδέσμου-Χρυσή Αυγή.
Ο κ. Μαρκόπουλος –ο οποίος αυτήν τη στιγμή δεν είναι στην Αίθουσα- μου έδωσε μια μεγάλη ευκαιρία, όταν ανέφερε το εξής: Είπε, λοιπόν –και εμφατικά- «κατεστραμμένο το σύστημα εσωτερικού ελέγχου». 
Θα πούμε και θα συμπληρώσουμε τη μεγάλη αλήθεια –που την ξέρετε και εσείς εδώ μέσα, την ξέρει και ο κόσμος- ότι είναι κατεστραμμένο το κράτος! Αναφέρθηκε στη Διάσκεψη των Προέδρων ο κ. Μαρκόπουλος, η οποία έγινε το μεσημέρι υπό την προεδρία του Προέδρου κ. Μεϊμαράκη και επανέλαβε εδώ και πράγματα που είπε και μέσα στη Διάσκεψη των Προέδρων που ήταν εκτός Πρακτικών. 
Προκαλεί, λοιπόν, να πω μια μεγάλη αλήθεια, γιατί εσείς, κύριε Υπουργέ –που σας βλέπω ακούραστο σήμερα, είστε εδώ όλη τη μέρα- είπατε «μη λέτε ρε παιδιά εδώ ότι δεν υπάρχει πολιτική, σας παρακαλώ, έχουμε σχέδιο, κάνουμε τα πάντα, προσπαθούμε, αγωνιζόμαστε». 
Είπα, λοιπόν, μέσα σε αυτήν τη Διάσκεψη των Προέδρων μια γαλλική λέξη. Δεν διαμαρτυρήθηκε κανείς ούτε οι δικοί σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τώρα κοιτάξτε, δεν είναι ανάγκη αυτά να καταγραφούν στα Πρακτικά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Όχι, αναφέρθησαν αυτά. Μίλησε ο κ. Μαρκόπουλος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πάρα πολύ. Τη λέξη αυτή δεν την είπε ο κ. Μαρκόπουλος.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Την είπα εγώ, κύριε. Την είπα εγώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε συνάδελφε, να μην επαναληφθεί.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Το κράτος είναι χάλια! Το κράτος... Πώς να το πούμε στα ελληνικά; Βοηθήστε τώρα εσείς οι νομικοί, να μην κουράσουμε το Προεδρείο και να είμαστε καθώς πρέπει μέσα εδώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Την ελληνική χρησιμοποιούμε στο ελληνικό Κοινοβούλιο, κύριε συνάδελφε!
Παρακαλώ προχωρήστε.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Α, μπράβο, πολύ ωραία. Πολύ ωραία. 
Άχτι με έχετε εσείς, ε; 
Εσείς, λοιπόν, κύριε Υπουργέ, δεν μπορείτε να μαζέψετε τους δικούς σας. Κανείς δεν διαφώνησε, όλοι συμφώνησαν για το τι είναι το κράτος. Και έρχονται εδώ που είναι οι κάμερες και λένε «να κάνουμε πολιτικές, να κάνουμε δουλειά». Ξέρετε κάτι; Καλύτερα να μην κάνετε τίποτα. Κάντε τα διαδικαστικά. Ούτε σχέδια νόμου να φέρνετε ούτε κυβέρνηση να υπάρχει, αλά Βέλγιο. Καλύτερα θα πηγαίναμε!
Κοιτάξτε, λοιπόν,  να μαζέψετε τα κομμάτια σας, να πείσετε τους δικούς σας –που συμφωνούν με την έκφραση που είπα που δεν γράφτηκε στα Πρακτικά- και μετά να μας κάνετε μαθήματα και να μας λέτε «δουλεύουμε και το κράτος πάει ρολόι».
Ξέρετε ότι με όλα αυτά που γίνονται, είστε πέρα από τη λογική είστε μακράν, πολύ προχωρημένοι. 
Εσείς έρχεστε να ολοκληρώσετε ένα έργο που έχουν ξεκινήσει οι προκάτοχοί σας. Υποτίθεται ότι προστατεύετε τον Έλληνα πολίτη. Και τι βλέπουμε σήμερα; Βλέπουμε μία Αστυνομία με έναν υλικοτεχνικό εξοπλισμό που έρχεται να αντιμετωπίσει εγκληματίες με Καλάσνικοφ, βλέπουμε ένα ηθικό της Αστυνομίας σε μηδενικό επίπεδο, βλέπουμε τους πολίτες στο έλεος των εγκληματιών. Τι είναι αυτό; Αυτό είναι ανοχή; Είναι συγκάλυψη; Είναι προκλητική αδιαφορία; 
Η κατάσταση στις πόλεις της Ελλάδας, στην Αθήνα, έχει ξεφύγει από κάθε έλεγχο. Η Αστυνομία –για να πούμε την αλήθεια, το βλέπουμε όλοι- είναι αναποτελεσματική στο έργο της. 
Έργο της Αστυνομίας είναι η προστασία του πολίτη. Είστε στο ανάλογο Υπουργείο. Το κατανοείτε. Δεν το βλέπουμε, όμως, αυτό. Δεν το βλέπουν ούτε οι Έλληνες πολίτες ούτε στην Αθήνα ούτε στην Ήπειρο ούτε στα ακριτικά νησιά ούτε στην Πάτρα. Δεν το βλέπει κανείς σε όλη την επικράτεια. 
Αντίθετα, τι βλέπουμε εκ μέρους σας, κύριε Δένδια; Βλέπουμε να γίνεται μία μεγάλη προσπάθεια για διαρροή πλαστών πληροφοριών από διαφόρους «κλαράδες» σας σε δημοσιογραφικούς ομίλους, για δήθεν ρατσιστικά εγκλήματα εναντίον λαθρομεταναστών και να γίνονται στις ειδήσεις έπη ολόκληρα για τον κακόμοιρο λαθρομετανάστη και όταν μετά από λίγες μέρες αποδεικνύεται ότι είναι ένα ξεκαθάρισμα λογαριασμών μεταξύ αυτών των λαθρομεταναστών, να μην ακούγεται τίποτα. Άκρα του τάφου σιωπή! Η λάσπη έχει περάσει στον κόσμο από τα «τουρκοκάναλα». Είδαμε ρεπορτάζ. Ρωτούσε ο δημοσιογράφος «φορούσαν μαύρες μπλούζες;». «Ναι, φόραγαν», είπε ο λαθρομετανάστης. «Είναι άρρωστη η μανούλα σου;» που έλεγε και ο Χατζηχρήστος στην παλιά ελληνική ταινία. Μα, τι πράγματα είναι αυτά; Φθηνή προπαγάνδα για γέλια και για κλάματα. 
Δεν σας ενοχλούν τα ρατσιστικά εγκλήματα των λαθρομεταναστών εναντίον των Ελλήνων; Το Υπουργείο σας δεν επιλαμβάνεται αυτών; 
Οι εντάσεις στην κοινωνία θα αυξηθούν και ιδιαίτερα με τα μέτρα που θα πάρει η Κυβέρνησή σας. Δυστυχώς κυβέρνηση, δεν είναι ακόμα η Χρυσή Αυγή. 
Η Αστυνομία, όμως, καλείται να παίξει το ρόλο της, για τον οποίο είναι ταγμένη σύμφωνα με το νόμο και ο ρόλος της δεν είναι να κτυπάει και να διώκει τον ελληνικό λαό. 
Έρχεστε εσείς, λοιπόν, με το σημερινό νομοσχέδιο -βάζοντας και διασπείροντας τους λαθρομετανάστες σε όλη την Ελλάδα με τα περίφημα στρατόπεδά σας- να δυσχεράνετε αυτό το έργο, να φτιάξετε δηλαδή τη τζιχάντ που είδαμε στην Αθήνα, στην Ομόνοια προχθές –αν με προσέχετε, κύριε Υπουργέ- και να τη διασπείρετε σε όλη την Ελλάδα. 
Είδαμε και βιώσαμε την περασμένη Κυριακή, αυτό που ο ελληνικός λαός βιώνει στην πράξη κάθε μέρα, αυτήν την πολυπολιτισμική κοινωνία που πολλοί εδώ μέσα ονειρεύεστε και θέλετε να φτιάξετε, την οποία όμως, τη φτιάχνετε για εμάς χωρίς εμάς. Δεν ρωτήθηκε ποτέ ο ελληνικός λαός αν τη θέλει αυτήν την κοινωνία. Δεν έγινε ποτέ ένα δημοψήφισμα. Δεν ρωτήθηκε ο λαός, αν θέλει η Αθήνα να γίνει Ισλαμαμπάντ, αν θέλει η Ελλάδα να γίνει Πακιστάν. Τόσο πολύ υπολογίζετε τον ελληνικό λαό! 
Με αυτά που κάνετε τώρα, με όλους αυτούς που κουβαλήσατε εδώ μέσα, μόνο τιμητική συνοδεία δεν θα τους κάνουμε. Οι ΜΚΟ, οι «Γιατροί χωρίς Σύνορα» τους υποδέχονται στα νησιά. Έχουν γίνει κέντρα φιλοξενίας, κέντρα υποδοχής. Να γίνουμε και γκαρσόνια στους ξένους! 
Επίσης, είδαμε την αγανάκτηση των πολιτών στην πλατεία Αμερικής. Δεν ήταν χρυσαυγίτες αυτοί οι πολίτες. Εμείς το λέγαμε αυτό πριν από χρόνια, εμείς οι ακραίοι. Ναζιστές μας λέει η μία μεριά -ακούγεται πιο κακό- εθνικοσοσιαλιστές λένε οι άλλοι. Πείτε ό,τι θέλετε. Εμείς είμαστε Έλληνες εθνικιστές. Είμαστε μόνο Έλληνες και είμαστε Έλληνες εθνικιστές και είμαστε υπερήφανοι γι’ αυτό. Είμαστε χρυσαυγίτες. Υπάρχει και σε λεξικό πια, στο λεξικό του Μπαμπινιώτη. Είναι όρος τιμής για εμάς. 
Τους φέρατε εδώ, λοιπόν, όλους αυτούς, τους υποδεχόμαστε με πολυτέλειες, με catering και τους ταΐζουμε! Τους Έλληνες μόνο θα ξεζουμίσετε τώρα με τα μέτρα. Στους Έλληνες σφίγγετε τη θηλιά στο λαιμό. 
Ένα πλακάτ στην Ομόνοια έγραφε –να το μεταφράσω και να το πω στα ελληνικά- «Δημοκρατία και ελευθερία στην κρεμάλα. Έρχεται το Ισλάμ.». Μάλιστα, δίπλα απ’ αυτό το πλακάτ που το κρατά ένας λαθρομετανάστης, υπάρχει και ένας άλλος λαθρομετανάστης με μία μπλούζα που γράφει «Istanbul». Σημειολογικά το επισημαίνω.
Αυτήν τη φωτογραφία την έχω εδώ και θα την καταθέσω στα Πρακτικά –δεν θα πέσει τώρα κάτω, μην παρεξηγηθείτε- για να τη δείτε και εσείς. 
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά την προαναφερθείσα φωτογραφία, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εσείς δώσατε άδεια να γίνει αυτό το συλλαλητήριο; Πήρε άδεια από το Υπουργείο σας; Τον ήπιατε τον καφέ σας στην Ομόνοια, κύριε Δένδια. Τον ήπιατε σε ένα καφέ με τον κ. Σαμαρά και τον ήπιατε, για καθαρά επικοινωνιακούς λόγους. Θαρραλέο θα ήταν να πίνατε τον καφέ σας όχι όταν έγινε αυτό με το Σαμαρά αλλά προχθές και να βιώνατε και εσείς ό,τι βιώνει καθημερινά ο Έλληνας πολίτης στην περιοχή της Ομονοίας και όχι μόνο.
Το προς ψήφιση νομοσχέδιο μας βρίσκει εντελώς αντιθέτους. Για να φανεί το «who is who» σ’ αυτήν την Αίθουσα -συγγνώμη, για να μιλήσουμε ελληνικά, εμείς λέμε το «ποιος είναι ποιος»- ζητήσαμε την ονομαστική ψηφοφορία. Και σίγουρα ειπώθηκε σ’ αυτήν την Αίθουσα και πριν ότι αυτό το σχέδιο νόμου, έχει και μία απόλυτη συνάφεια με την ελεύθερη οικονομική ζώνη, την ΕΟΖ, στη Θράκη. Συμφωνούμε απολύτως! Βάζετε όχι ένα λιθαράκι αλλά ένα δυναμίτη στα θεμέλια της ελληνικότητας της Θράκης με τα μέτρα, με την ΕΟΖ και με όλα αυτά που φτιάχνετε, που θα οδηγήσουν ουσιαστικά στην κοσσοβοποίηση της ελληνικής Θράκης.
Θα πω και κάτι άλλο για τη Θράκη. Εκεί βλέπουμε κάποιους μουσουλμάνους με γιλεκάκια, που γράφουν σ’ αυτές τις κίτρινες μπλούζες –το είδα και στην «ΚΥΡΙΑΚΑΤΙΚΗ ΔΗΜΟΚΡΑΤΙΑ»- τη λέξη «αξιωματικός» στα τουρκικά. Αυτοί, κύριε Δένδια, δεν προβαίνουν σε αντιποίηση αρχής; Αυτοί, δεν θα πρέπει να συλληφθούν; Αυτοί, δεν σας ενοχλούν; Σας ενόχλησαν οι δύο-τρεις Βουλευτές που συμβολικά έριξαν κάποιους πάγκους λαθρομεταναστών με λαθραία προϊόντα και το κάνατε ολόκληρη ιστορία; Τουρκικό σίριαλ το κάνατε!
(Στο σημείο αυτό κτυπά προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δεν θα αναλώσω το χρόνο. Έχω άλλα δύο λεπτά, με το λεπτό που δίνετε πάντα.
Θα πω και κάτι άλλο, που σας το έχω άχτι από μία επίκαιρη ερώτηση που σας έκανα. Σας έκανα μία σημαντική επίκαιρη ερώτηση για τις νέες ταυτότητες. Δεν απαντήσατε, κύριε Υπουργέ, όπως δεν απαντάτε και στις ερωτήσεις μας. Είπατε σήμερα στο συναγωνιστή μας Λαγό «δεν σας απαντώ»! Τι ωραία δημοκρατία! Εξαιρετική!
Ξέρετε, λοιπόν, τι συμβαίνει στο Υπουργείο σας; Διαβάζετε; Μάλλον όχι.
Καταθέτω, λοιπόν, στα Πρακτικά ένα έγγραφο που γράφει «Ελληνική Δημοκρατία, Υπουργείο Προστασίας του Πολίτη» και συνεχίζει λέγοντας «Η διαδικασία αντικατάστασης του δελτίου αστυνομικής ταυτότητας με το νέου τύπου δελτίο ταυτότητας, πρόκειται να ξεκινήσει το φθινόπωρο του 2012 και θα υλοποιηθεί …», κλπ. Δεν το είχατε δει αυτό. Μου λέγατε «Τι ταυτότητες; Τι είναι αυτά που λέτε; Εγώ δεν ξέρω τίποτα.». Ψεύδεστε!
Το καταθέτω για τα Πρακτικά και αυτό, αγαπητοί.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ακούστηκαν κάποιες ύβρεις εδώ προηγουμένως από κάποιον Βουλευτή της Συμπολίτευσης.
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Θα κάνω χρήση του ενός λεπτού και τελειώνω.
Φθηνή προπαγάνδα! Νομίζω ότι οι ύβρεις που εκτοξεύει και με το βαθμό που τις εκτοξεύει, εξαρτώνται από το σε ποιο πάτωμα της πολυκατοικίας βρίσκεται. Όταν είναι στα υπόγεια, λέει άλλα. Όταν είναι στον πρώτο όροφο, λέει άλλα. Τώρα που προορίζεται για τα ρετιρέ –δεν ξέρω για τι, ένας Βουλευτής είναι, είπαμε ότι δεν θα ασχοληθούμε μαζί του- τα λέει πιο χοντρά. Δικός σας είναι.
Πριν από ημέρες –μην παραξενευτείτε, κύριε Πρόεδρε, γιατί δεν γράφτηκε αυτό στα Πρακτικά κι αν θέλετε να μη γραφτεί και τώρα- είχα πει αυτό το περίφημο: «χαζοχαρούμενη» παράταξη. Με ρωτήσατε, τι εννοώ κ.λπ.. Δεν γράφτηκε. Μήπως θα έπρεπε να το κόψουμε στη μέση, να αφήσουμε μόνο το πρώτο; Εδώ ακούγονται πράγματα τρελά. Νομίζετε εσείς ότι θα λύσετε το λαθρομεταναστευτικό με οχτώ στρατόπεδα που θα κάνετε των χιλίων ατόμων σε όλη την επικράτεια; Δύο εκατομμύρια είναι τουλάχιστον οι λαθρομετανάστες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δικοί σας το είπαν. Είπαν πόσοι μπαίνουν την ημέρα. Κάντε τις πράξεις. 
Δεν θα σας κουράσω. Τελείωσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ο κ. Αθανάσιος Παφίλης, Κοινοβουλευτικός Εκπρόσωπος του Κομμουνιστικού Κόμματος Ελλάδας.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, έχω ζητήσει κι εγώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχουν ζητήσει το λόγο προηγουμένως ο κ. Παφίλης κι ο κ. Βορίδης.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, εγώ δεν έχω πρόβλημα…</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ούτε εγώ, ας μιλήσει ο κύριος συνάδελφος, κύριε Πρόεδρε. Ό,τι θέλετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει απ’ ό,τι βλέπω συναίνεση στη σειρά. 
Κύριε Παφίλη, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Για τα θέματα της επικαιρότητας που τέθηκαν, η Κοινοβουλευτική Ομάδα του Κομμουνιστικού Κόμματος Ελλάδας έχει εκδώσει μία ολοκληρωμένη ανακοίνωση. Δεν ήθελα να φάω το χρόνο. Εμείς θεωρούμε ότι όλα τα ονόματα έπρεπε να δοθούν στη δημοσιότητα, ότι αυτή η επιλεκτική διαρροή, ανεξάρτητα από τη βάση που έχει, δημιουργεί άλλες καταστάσεις. Για να μην επαναλάβω τις γενικές μας θέσεις για τη διαφθορά, που είναι συστατικό στοιχείο ενός εκμεταλλευτικού συστήματος, θα περάσω σε κάποιες πιο πρακτικές. Ρωτάμε, λοιπόν, όλους όσους κόπτονται για τη διαφάνεια.
Γιατί δεν γίνεται δεκτή η πρόταση του Κομμουνιστικού Κόμματος Ελλάδας, να μετατραπούν οι μετοχές από ανώνυμες σε ονομαστικές μέχρι φυσικό πρόσωπο, το ίδιο και οι τίτλοι, ομόλογα, έντοκα γραμμάτια κ.λπ.; Ποιος συμφωνεί, ποιο πολιτικό κόμμα συμφωνεί, για να βρούμε και την άκρη; 
Δεύτερη πρόταση: Έλεγχος στην εξαγωγή και εισαγωγή των κεφαλαίων. Ποιος συμφωνεί; Φαντάζομαι κανένας, γιατί αντιτίθεται και στις αρχές της Ευρωπαϊκής Ένωσης. 
Τρίτον, απαγόρευση των offshore εταιρειών. Ποιος συμφωνεί με αυτήν τη θέση του Κομμουνιστικού Κόμματος Ελλάδας; Κανένας, γιατί είναι το απαύγασμα του ίδιου του καπιταλιστικού συστήματος. Κι έχουν δημιουργηθεί οι παράδεισοι οργανωμένα σε όλες τις ηπείρους, όπου ξεπλένεται το μαύρο επιχειρηματικό ή και το κανονικό επιχειρηματικό ή και το μαύρο πολιτικό χρήμα.
Τέταρτη πρόταση. Κατάργηση του φορολογικού, τραπεζικού, εμπορικού και επιχειρηματικού απορρήτου. Ποιος συμφωνεί; Τι περιμένετε λοιπόν; Γιατί τόση υποκρισία; 
Φωνάζετε όλοι «το πολιτικό σύστημα και το πολιτικό σύστημα». Ναι, το πολιτικό σύστημα εκφράζει το κοινωνικό σύστημα το οποίο υπηρετεί, το οποίο λέγεται καπιταλισμός. Τι φωνάζετε, λοιπόν, αφού δεν δέχεστε όλα αυτά τα μέτρα; Γιατί αν κάποιος τα έχει πάρει κι έχει πάρει πολλά ή λιγότερα, μπορεί και να τα κρύβει πάρα πολύ καλά ή σε μετοχές ή σε offshore εταιρείες ή οπουδήποτε αλλού. Άρα όλες αυτές οι κραυγές -εμείς δεν θέλουμε να πούμε για κανέναν χωρίς να έχουμε στοιχεία, ποτέ δεν το κάνουμε αυτό- είναι κενό γράμμα.
Τώρα, σε ό,τι αφορά την κύρωση πράξης νομοθετικού περιεχομένου. Κατ’ αρχάς η συζήτηση γενικεύεται στο θέμα της μετανάστευσης και αυτό είναι πολύ φυσικό. Επειδή πάρα πολλοί μίλησαν απλοϊκά, το θέμα της μετανάστευσης είναι σύνθετο, δύσκολο θέμα κι έχει να κάνει με τη συνολικότερη κατάσταση που επικρατεί στον κόσμο κι επιδεινώθηκε ιδιαίτερα μετά το 1990-91. 
Ωστόσο όμως, το θέμα της μετανάστευσης οξύνεται και η συζήτηση οξύνεται σε περιόδους οικονομικής κρίσης, γιατί υπάρχει και μία σκοπιμότητα καθαρή. Οι πολιτικές δυνάμεις που στηρίζουν αυτό το βάρβαρο και εκμεταλλευτικό σύστημα -θα το πω και σε άλλη πιο ξύλινη, όπως λένε, γλώσσα, αλλά έτσι είναι- όσοι δηλαδή συντάσσονται με τον ιμπεριαλισμό, επιχειρούν δείχνοντας τους μετανάστες, να βγάλουν «λάδι» το ίδιο το σύστημα μέσα στην οικονομική κρίση, λέγοντας ότι φταίνε οι ξένοι. 
Και υπηρετούνται πάρα πολλοί πολιτικοί σκοποί. Πρώτα απ’ όλα, διαιρείται η εργατική τάξη και ο εργαζόμενος σε ξένους και σε ντόπιους, ενώ είναι θύματα της ίδιας πολιτικής και της ίδιας εκμετάλλευσης. Καλλιεργείται ο αποπροσανατολισμός και ο ρατσισμός και αναπτύσσονται οι θεωρίες τις οποίες ορισμένοι τις καταγγέλλουν, ενώ όλο το προηγούμενο διάστημα τις καλλιεργούν. Και έτσι, κρύβεται η βασική αιτία. 
Εμείς θα μιλήσουμε και πάλι, όπως μιλάμε πάντα. Δεν ξεχωρίζουμε τους ανθρώπους ανάλογα με τη φυλή, το χρώμα και τη θρησκεία, αλλά τους ξεχωρίζουμε με τη θέση που έχουν στην παραγωγική διαδικασία, δηλαδή αν είναι εκμεταλλευτές ή εκμεταλλευόμενοι. 
Και σ’ αυτό που δεν θέλετε να απαντήσετε, τουλάχιστον από τα κόμματα που στηρίζουν αυτό το σύστημα, είναι το εξής: Πώς είναι δυνατόν να υπάρχουν πάμπλουτες χώρες και να πεθαίνουν οι άνθρωποι; Πώς είναι δυνατόν η επιστήμη, η τεχνολογία, η παραγωγικότητα της εργασίας και ο κοινωνικός πλούτος να είναι αμύθητος και να πεθαίνουν τριάντα χιλιάδες άνθρωποι την ημέρα από την πείνα και εκατομμύρια εκατομμυρίων, δεκάδες εκατομμύρια, από ασθένειες οι οποίες έχουν εκλείψει ή θα έπρεπε να έχουν εκλείψει στον κόσμο σήμερα; Αυτό είναι το κεντρικό πολιτικό ερώτημα. 
Και εδώ είναι και το θέμα της μετανάστευσης συνολικά. Λέμε για τους Ιρακινούς. Το Ιράκ είναι από τις μεγαλύτερες πετρελαιοπαραγωγικές χώρες του κόσμου. Ποιος έχει το πετρέλαιο; Σήμερα το έχουν οι αμερικανικές εταιρείες.
Επίσης, όσον αφορά και άλλες χώρες, όπως είναι οι αφρικανικές, έχουμε το Σουδάν και το πετρέλαιο. Όπου σκύψει κανένας και πίσω από τη μετανάστευση, θα δει την καταλήστευση των πλουτοπαραγωγικών πηγών του κόσμου. Από ποιους; Από το μεγάλο κεφάλαιο! Αυτό είναι και το μεγάλο πολιτικό ερώτημα και η μεγάλη αντίθεση που υπήρχε, αλλά υπάρχει και σήμερα και οξύνεται ακόμα περισσότερο στην κοινωνία ανάμεσα σ’ αυτούς που δουλεύουν πάρα πολύ και παράγουν πάρα πολύ και -θα το πω σε απλή γλώσσα- μια χούφτα ιδιοποιούνται αυτόν τον ανθρώπινο πλούτο. Αυτό θέλετε να κρύψετε και φορτώνετε τα προβλήματα στη μετανάστευση. 
Δεύτερον, είναι υποκριτική η στάση σας. Δεν μπορούμε πια να ακούμε να μιλάτε για τους λαθραίους μετανάστες που έρχονται. Για πείτε μου, λοιπόν, όλοι εσείς. Αν εσείς ήσασταν σε ένα γάμο και γλεντούσατε και πυροβολούσατε, όπως πυροβολούν και στη χώρα μας, και πέρναγε ένα αεροπλάνο και σκότωνε εβδομήντα, θα στεκόσασταν στο χωριό σας; Αυτό έγινε στο Αφγανιστάν. Είναι γεγονός και θεωρήθηκε ως παράπλευρη απώλεια από τις Ηνωμένες Πολιτείες της Αμερικής. 
Αν σας κυνηγούσαν να σας σφάξουν οι Ταλιμπάν και εσάς και τα παιδιά σας –και έχουμε και τέτοια συγκεκριμένα παραδείγματα και στη χώρα μας- τι θα κάνατε; Θα μένατε στη χώρα ή θα φεύγατε; Αν πεινούσατε, αν πέθαιναν τα παιδιά σας επειδή δεν έχουν νερό, τι θα κάνατε; Θα μένατε στη χώρα; Αυτός είναι ο κόσμος σας! Αυτός είναι ο κόσμος που δεν μπορεί να λύσει το 2012 ούτε το πρόβλημα του νερού! Άρα, λοιπόν, είναι υποκρισία να κοιτάτε τα αποτελέσματα και όχι τις αιτίες. 
Πόλεμοι. Γιατί διαμαρτύρεστε; Σε όσους πολέμους έγιναν τα τελευταία χρόνια, η Ελλάδα συμμετείχε με όλες της τις δυνάμεις. Έκανε ό,τι της ζήτησαν. 
Αλήθεια, εμείς με το ελληνικό τάγμα, τι θέλουμε στο Αφγανιστάν; Τι θα κάνει εκεί το ελληνικό τάγμα; Τι θα υπηρετήσει; Ποια συμφέροντα; Τα συμφέροντα των Αμερικάνων, του ιμπεριαλισμού; Θα υπηρετήσει, λέτε, τις διεθνείς υποχρεώσεις της χώρας. Και μετά διαμαρτυρόμαστε ή διαμαρτύρεστε, γιατί φεύγουν οι Αφγανοί και έρχονται εδώ. 
Τι έγινε στη Λιβύη; Πήγατε να φέρετε δημοκρατία ή για τα πετρέλαια; 
Τι συμβαίνει τώρα με τη Συρία; Ξαφνικά ενδιαφέρονται όλοι να φέρουν τη δημοκρατία και να καταπολεμήσουν το καθεστώς Άσαντ με τους Ταλιμπάν, τις συμμορίες και τους μισθοφόρους ή να πάρουν τα πετρέλαια και να χτυπήσουν και το Ιράν, προκειμένου να λύσουν το ενεργειακό πρόβλημα για τριάντα χρόνια; Άρα, λοιπόν, γιατί διαμαρτύρεστε για το μεταναστευτικό;
Όσον αφορά την εκμετάλλευση, μίλησα πριν. Υπάρχουν χώρες παράδεισοι και άνθρωποι που πεινούν. Ποιος τις εκμεταλλεύεται; Μιλούν οι Ευρωπαίοι και η Ευρωπαϊκή Ένωση και κάνουν και τους ευαίσθητους; Αυτοί που ληστεύουν τον πλούτο όλων των χωρών, του ονομαζόμενου πριν Τρίτου Κόσμου ή των αναπτυσσόμενων μαζί με τους ντόπιους καπιταλιστές; Γιατί και σ’ αυτές τις χώρες υπάρχουν οι μεγάλοι καπιταλιστές. 
Εμείς δεν υποτιμάμε τις άλλες πλευρές και θέλουμε να είμαστε καθαροί σ’ αυτό. Δεν υποτιμούμε ούτε τις πλευρές της εγκληματικότητας ούτε τα κυκλώματα «trafficking», πορνείας και ναρκωτικών, που δρουν μέσα από το μεταναστευτικό. Καταλαβαίνουμε και γνωρίζουμε ότι λειτουργούν εκεί. Όμως, αυτά είναι άλλου είδους υπόθεση και ορισμένοι φορτώνουν την εγκληματικότητα σ’ αυτούς. 
Και τα φορτώνουν, εκείνοι που έχουν σχέση με τα κυκλώματα του υπόκοσμου στη χώρα μας και εμφανίζονται πολιτικά μέσα στη Βουλή σήμερα. Και ο νοών νοείτω.
Επαναλαμβάνω, κύριε Βορίδη, αν δεν το καταλάβατε, ότι τα φορτώνουν μόνο στους ξένους, ενώ οι ίδιοι έχουν σχέσεις γνωστότατες –και εδώ η Κυβέρνηση πρέπει να μιλήσει- με τα κυκλώματα του υποκόσμου, από προστασίες, από εμπορίες, από δουλεμπόριο το οποίο θα το συζητήσουμε κι αύριο στην επίκαιρη ερώτηση. Είναι γνωστά αυτά. 
Τι λέει το Κομμουνιστικό Κόμμα Ελλάδας; Κατ’ αρχάς, εμείς δεν θέλουμε σαν κόμμα να φεύγει ο κόσμος από τη χώρα του και να μεταναστεύει. Θεωρούμε ότι πρέπει να μείνουν εκεί να παλέψουν, να ανατρέψουν αυτήν την κατάσταση, να πάρουν τον πλούτο στα χέρια τους, να αλλάξουν την κοινωνία. Αυτή είναι η μια θέση μας. Δεν είμαστε απ’ αυτούς που λένε «φύγε και μην πολεμάς στη χώρα σου». Ωστόσο όμως, έχεις να αντιμετωπίσεις μια πραγματικότητα. 
Τέταρτο σημείο. Η κατάσταση επιδεινώνεται στην Ελλάδα –εκτός από τους αντικειμενικούς παράγοντες- γιατί στην Ευρώπη δεν μπορεί να πετάξεις για να πας. Χερσαία σύνορα της ΕΕ στην πραγματικότητα είναι μόνο στην Ελλάδα. Είναι αλλού από τις χώρες αυτές, προς Ανατολάς; Εδώ τι έχουμε, λοιπόν; Δουβλίνο II και Σένγκεν. 
Ακούστε, κυρίες και κύριοι Βουλευτές, το μοναδικό κόμμα που ήταν αντίθετο στο Δουβλίνο II –αλλά ποιος μας άκουγε τότε- ήταν το Κομμουνιστικό Κόμμα Ελλάδας. Όλοι οι υπόλοιποι πανηγύριζαν ή τέλος πάντων έκαναν κριτική ακροθιγώς και ξαφνικά το ανακάλυψαν όταν εμείς είπαμε ότι αυτό θα δημιουργήσει φοβερή κατάσταση στη χώρα μας, γιατί θα μπαίνουν εδώ και δεν θα μπορούμε να τους διώξουμε, εννοώ να τους προωθήσουμε στην Ευρώπη. Γιατί σύμφωνα με επίσημα στοιχεία, τουλάχιστον το 70% θέλει να πάει στις χώρες της Ευρωπαϊκής Ένωσης που έχει συγγενείς, έχει τέλος πάντων, συμφέροντα και έχει δρομολογηθεί όλη αυτή η ιστορία να πάει προς τα εκεί. Κουβέντα επ’ αυτού. Τώρα το ανακαλύψατε; Τι θα κάνετε; Εδώ είναι ένα ερώτημα. 
Η θέση η δική μας είναι απειθαρχία, δεν το εφαρμόζουμε. Τους δίνουμε ταξιδιωτικά έγγραφα και πάνε στην Ευρώπη, εκεί που θέλουν να πάνε και ας ξεμπερδέψουν οι υπόλοιποι, με τη δική τους την πολιτική. Σ’ αυτό κουβέντα. Λέτε «Θα διαπραγματευτούμε». Και αν σας πούνε «όχι», τι θα πείτε; Την Ευρωπαϊκή Ένωση δεν μπορεί να την παίρνετε αλά καρτ. 
Άλλο θέμα. Αθωώνονται μια σειρά πράγματα. Δεν άκουσα κανέναν από εδώ να λέει για τους εφοπλιστές πόσα κέρδισαν από την αλλαγή της σύνθεσης των πληρωμάτων –με 300 και 400 ευρώ Φιλιππινέζους και όλους τους υπόλοιπους- για τους βιομήχανους στη χώρα μας, για τους μεγαλοεργολάβους, για όλους αυτούς που χρησιμοποίησαν τους μετανάστες, τους ξεζούμισαν και τους χρησιμοποιούν ακόμη και σήμερα. 
Επειδή δεν έχω πολύ χρόνο, ορισμένοι κάνουν πως δεν βλέπουν και λένε η Ευρωπαϊκή Ένωση δεν έχει μεταναστατευτική πολιτική. Αλήθεια; Η Ευρωπαϊκή Ένωση δεν έχει; Έχει μεταναστευτική πολιτική και όλα όσα συζητάμε σήμερα έχουν αποφασισθεί στην Ευρωπαϊκή Ένωση. Όλα, ακόμα και το δεκαοκτάμηνο. Και έγινε θύελλα. Και φυσικά έχει πολιτική. Τι πολιτική έχει; Εξυπηρέτησης των συμφερόντων του κεφαλαίου. Την πολιτική –μπορεί να την περιγράψει κανένας απλά, για να την καταλαβαίνει ο κόσμος- της στρόφιγγας. Θέλω φτηνούς εργάτες; Ανοίγω, τους βάζω. Ζορίζομαι, το κλείνω. 
(Στο σημείο αυτό χτυπάει το κουδούνι λήξης του χρόνου ομιλίας του κυρίου Βουλευτή)
Κύριε Πρόεδρε, παρακαλώ την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για ένα λεπτό θα την έχετε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Θα πω και κάτι ακόμη, που ίσως δεν το ξέρουν. Η Ευρωπαϊκή Ένωση αποφάσισε σε οδηγία, την εισαγωγή των έξυπνων εγκεφάλων. Η Ευρώπη που οραματίζεστε. 
Διαβάστε την οδηγία –δεν την έχω φέρει εδώ- να δείτε που λέει ότι πρέπει εμείς να εισάγουμε τους πιο έξυπνους εγκέφαλους. Ακριβώς έτσι λέει. Μην το πω τώρα στα αγγλικά και το πω στραβά και με κατηγορήσουν ορισμένοι, γιατί η μητρική μας γλώσσα είναι τα ελληνικά. Λέει να εισάγουμε τα έξυπνα μυαλά από τις χώρες του Τρίτου Κόσμου. Προσοχή, όμως, η δεύτερη παράγραφος λέει ότι δεν θα είναι με συμβάσεις που είναι οι Ευρωπαίοι, δεν θα είναι ανάλογοι με αυτούς. Δουλεμπόριο, δηλαδή. Αυτή είναι απόφαση της Ευρωπαϊκής Ένωσης. Αυτά υλοποιούνται σήμερα. 
Ξαφνικά ορισμένοι –και αναφέρομαι και προς τα εδώ- εκπλήσσονται για τα στρατόπεδα συγκέντρωσης. Σοβαρολογείτε; Αυτή ήταν απόφαση της Ευρωπαϊκής Ένωσης να δημιουργήσει στρατόπεδα συγκέντρωσης. Έκανε συμφωνία με τον Καντάφι και ο Καντάφι εκβίαζε –τότε ήταν δημοκράτης μεγάλος- να φτιάξει στρατόπεδα συγκέντρωσης για να ελέγχονται ποιοι περνάνε προς την Ευρώπη και ποιοι όχι. Αυτή ήταν η γραμμή της Ευρωπαϊκής Ένωσης. Δημιουργία στρατοπέδων συγκέντρωσης έτσι λέγονταν. Αυτή η πολιτική είχε και όλα τα υπόλοιπα περί ευαισθησιών και τα άλλα είναι θεωρίες. Τα ίδια και με την κράτηση των δεκαοκτώ μηνών, τα ίδια και με τη φύλαξη των σεκιουριτάδων. 
Άρα, λοιπόν, έχει μεταναστευτική πολιτική που υπάρχει ακριβώς για την εξυπηρέτηση των συμφερόντων του κεφαλαίου.
(Στο σημείο αυτό κτυπάει επανειλημμένως το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, ολοκληρώστε, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Για τις άμεσες προτάσεις αναφέρθηκε ο εισηγητής μας και δεν θέλω να πω τίποτα περισσότερο.
Τελειώνω με κάτι άλλο: Μας καταγγέλλουν –αυτά τα ζήσαμε και το Ευρωκοινοβούλιο και προσωπικά και σαν κόμμα- για παραβίαση των ανθρωπίνων δικαιωμάτων. Ποιοι; Η Ευρωπαϊκή Ένωση, αυτοί που έσφαξαν λαούς τώρα, δεν μιλάω για παλιά. Στη Γιουγκοσλαβία βόμβες στείρωσης έριξαν και μας καταγγέλλουν για παραβίαση των ανθρωπίνων δικαιωμάτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτά τα έχουμε πει πάρα πολλές φορές, δεν χρειάζεται να τα λέμε πάλι. Έχετε φτάσει στα δεκαπέντε λεπτά, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τελειώνω, κύριε Πρόεδρε.
Αυτά τα λένε αυτοί που εξαπολύουν όλους τους πολέμους, όπου συμμετέχει βέβαια και η χώρα μας, σκοτώνουν τον κόσμο, τον ληστεύουν, τον κλέβουν και πάνε να βγουν και από πάνω.
Ήλθε η ώρα να αντιληφθεί ο λαός ότι μία λύση υπάρχει, η ριζική ανατροπή αυτής της βαρβαρότητας που ζούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Το λόγο έχει για δώδεκα λεπτά ο κ. Νικόλαος Τσούκαλης, Κοινοβουλευτικός Εκπρόσωπος της Δημοκρατικής Αριστεράς.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Ήθελα να ξεκινήσω, προηγούμενος του κ. Παφίλη και κάνοντας μία διαπίστωση η οποία δεν μας τιμά και δεν μας προκαλεί ιδιαίτερη ευχαρίστηση, ότι δηλαδή σαν κόμμα λόγω της κοινοβουλευτικής τάξης, δυστυχώς τοποθετούμαστε συνεχώς μετά το λόγο των εκπροσώπων της Χρυσής Αυγής. Είναι ένας λόγος μονίμως μισαλλόδοξος, ένας λόγος φοβικός, κλειστοφοβικός, ένας λόγος άκρως επικίνδυνος και εθνικά επιζήμιος. Η διαπίστωση όμως γίνεται ακόμα πιο οδυνηρή, όταν συνειδητοποιούμε ότι δυστυχώς σ’ αυτήν την κατάσταση που βιώνει η χώρα ο λόγος αυτός αποκτά ευήκοα ώτα. Καθήκον του Κοινοβουλίου, καθήκον των δημοκρατικών κομμάτων, είναι να άρουν αυτήν την κατάσταση. Χαιρέκακοι στέκονται πάνω από τα συντρίμμια μιας κοινωνίας και πάνω από μία αιμάσσουσα δημοκρατία και κάνουν κηρύγματα για απουσία του κράτους. Ποιοι; Αυτοί που διαχρονικά και ιδεολογικά και ουσιαστικά, αρνούνται την αναγκαιότητα του κράτους. Ποντάρουν μόνο στην έννοια του έθνους, μόνο που δεν γνωρίζουν ότι αυτήν τη στιγμή, τέτοιες θεωρίες είναι άκρως επικίνδυνες και εθνικά επιζήμιες, γιατί μία ακόμα Ελλάδα βρίσκεται και ζει στην αλλοδαπή, σε μία περίοδο όπου δεκάδες χιλιάδες ελληνόπουλα –και όχι μόνο- ξενιτεύονται για μία καλύτερη τύχη και βιώνουν αντίστοιχες συνθήκες στο εξωτερικό. Είναι μια Ελλάδα, η οποία αυτήν τη στιγμή ζει στην Ευρώπη και η οποία υφίσταται ένα τεράστιο ανθρωπιστικό δράμα, επειδή όλοι αυτοί οι συμπολίτες μας αντιμετωπίζονται ως πολίτες δεύτερης κατηγορίας λόγω της κρίσης. 
Νομίζω ότι πρόσφατα διαβάσαμε όλοι την περιπέτεια κάποιων Ελλήνων που είχαν μεταναστεύσει στην Αυστραλία με τουριστικό διαβατήριο, προκειμένου ακολουθώντας την παλιά τακτική, να μείνουν μόνιμα στην Αυστραλία ως μετανάστες και βεβαίως όταν έληξε το διαβατήριο, τους συνέλαβαν και τους έκλεισαν σε αντίστοιχο κέντρο. Είναι προφανές ότι το κέντρο αυτό ήταν σε πολύ καλύτερη κατάσταση απ’ ό,τι είναι τα δικά μας. Βεβαίως το ελληνικό Υπουργείο Εξωτερικών δεν τόλμησε να κάνει διάβημα στην Αυστραλία για την κράτηση των Ελλήνων. Δεν φαντάζομαι να πιστεύει κανένας ότι αυτό υποδηλώνει υποτέλεια απέναντι στην Αυστραλία, γιατί απλούστατα η Αυστραλία και άλλες χώρες του λεγόμενου δυτικού κόσμου, ακολουθούν μία στέρεη βάση όσον αφορά τη διαχείριση αυτών των φαινομένων, που είναι η στέρεη βάση των διεθνών συνθηκών, των διεθνών κανόνων, των συνταγμάτων τους και βεβαίως των κανόνων του διεθνούς ανθρωπισμού. 
Και αυτή η βάση είναι ο πλέον σταθερός τρόπος προκειμένου να διατηρήσουμε τον πολιτισμό μας. 
Κυρίες και κύριοι συνάδελφοι, έλεγε κάποιος ότι κουλτούρα είναι αυτό που απομένει όταν κάποιος περιέλθει σε πλήρη αμνησία. Η κουλτούρα, ο πολιτισμός παραμένει και αναδεικνύεται, κυρίως αν είναι ριζωμένος σε μια κοινωνία που βρίσκεται σε βαθιά κρίση. Αυτό πρέπει να προασπίσουμε πάση θυσία αυτήν την περίοδο. Και πρέπει επιτέλους να συζητήσουμε με την κοινή λογική. 
Η Ελλάδα κλείνει αισίως είκοσι χρόνια που κατέστη χώρα υποδοχής μεταναστών. Και από το Βορρά και από τα ανατολικά και από τα νότια. Η Ελλάδα πάντα ήταν σταυροδρόμι κίνησης των πολιτισμών, διαχρονικά, ιστορικά. Πάντα έβρισκε τον τρόπο να διαχειρίζεται αυτές τις ροές, μόνο που δυστυχώς, αυτήν την περίοδο τα τελευταία δέκα χρόνια, η παντελής έλλειψη πλήρους πολιτικής ήρθε και συναντήθηκε με αυτήν την απίστευτη κρίση με αποτέλεσμα να δημιουργήσει δομικά προβλήματα στην ίδια την κοινωνία. 
Καταληκτικά μπορώ να πω ότι μετά από είκοσι χρόνια εμπειρίας, δεν έχουμε κατανοήσει πλήρως δυστυχώς κανένα κόμμα στη χώρα τις πλήρεις διαστάσεις του προβλήματος, όλα τα επίπεδα του προβλήματος, την πολυσυνθετότητα του προβλήματος. Και να πούμε το εξής απλό: Να κάνουμε ό,τι κάνει η  υπόλοιπη Ευρώπη. 
Άκουσα πάρα πολλά σχετικά με Ευρώπη φρούριο, με Ευρώπη που ζητάει εγκεφάλους –είπε ο Θανάσης Παφίλης- μέσα στο πλαίσιο της μεταναστευτικής πολιτικής. Έχω την εντύπωση ότι δεν κινούμαστε στη σωστή κατεύθυνση.
Περίπτωση πρώτη. Κέντρα κράτησης, κέντρα φιλοξενίας, στρατόπεδα συγκέντρωσης. Βιώνω το μεταναστευτικό πρόβλημα εδώ και πάρα πολλά χρόνια. Η μεγαλύτερή μου εμπειρία ήταν όταν επισκεπτόμουν τα απάνθρωπα και τριτοκοσμικά κρατητήρια των περιφερειακών αστυνομικών διευθύνσεων -και στην Πέτρου Ράλλη- βλέποντας στοιβαγμένους όλους αυτούς τους μετανάστες οι οποίοι κρατούντο με τη διοικητική ποινή των έξι μηνών τότε, αν θυμάμαι καλά, που έχει γίνει τώρα δεκαοκτώ μήνες. 
Το αίτημα όλων των ανθρωπιστικών οργανώσεων, απ’ ό,τι θυμάμαι -μπορεί να κάνω λάθος- δεν ήταν να απελευθερωθούν όλοι αυτοί. Το αίτημα, απ’ ό,τι θυμάμαι, ήταν τουλάχιστον να γίνουν ανθρώπινες οι συνθήκες διαβίωσής τους. Και για ποιο λόγο δεν αντιδρούσαν; Γιατί απλούστατα, θεωρείται αυτονόητο ότι κάποιος που έρχεται χωρίς χαρτιά και μπήκε με αυτόν τον τρόπο που μπήκε σε  μια χώρα, ήταν αυτονόητο να κρατείται προσωρινά μέχρις ότου, σε έξι μήνες, υποτίθεται ότι θα έπρεπε σε μια ευνομούμενη χώρα να έχει εξελιχθεί πλήρως η διαδικασία παροχής ασύλου, να εξεταστούν, δηλαδή, τα στοιχεία του, να ταυτοποιηθεί στο κατά πόσο πράγματι έχει τα στοιχεία του πρόσφυγα, να του δοθεί το πολιτικό άσυλο, όσοι είναι οικονομικοί μετανάστες να καταγραφούν, να δούμε στο κατά πόσο μπορεί να τους αντέξει η ελληνική κοινωνία και αν υπάρχει, πραγματικά, χώρος να ενσωματωθούν και όσοι απ’ αυτούς δεν θέλουν να ακολουθήσουν κανέναν απ’ αυτούς τους δρόμους, να ακολουθήσουν τη διαδικασία της επαναπροώθησης, της επιστροφής. Αυτή είναι η διαδικασία.
Εδώ, λοιπόν, μπαίνει το θέμα του Δουβλίνο ΙΙ. Θα μου επιτρέψετε να σας πω ότι το να θέτουμε το Δουβλίνο ΙΙ στην κορυφή του προβλήματος του μεταναστευτικού στην Ελλάδα, είναι ένας μύθος. Και δεν μπορεί να τον επικαλείται η Ελλάδα. 
Υποτίθεται ότι η Ελλάδα είναι μία ευνομούμενη χώρα. Υποτίθεται! Τι λέει το Δουβλίνο ΙΙ; Μέσα στους έξι μήνες, στη διάρκεια της διοικητικής κράτησης, πρέπει να εξεταστεί το αίτημα του άλλου, αν μπορεί να του αποδοθεί το καθεστώς του πρόσφυγα, να του αποδοθεί το άσυλο, με αποτέλεσμα να ταξιδεύει σε όλη την Ευρώπη ελεύθερα αφού έχει αυτό το χαρτί. 
Εδώ τι γινόταν; Επειδή η διαδικασία παροχής ασύλου διαρκούσε και τέσσερα και πέντε χρόνια, ο άλλος που έμπαινε στην Ελλάδα, πληροφορημένος από τον τόπο που ερχόταν, δεν υπέβαλλε αίτηση. Διότι έλεγε: «Εάν εγώ εγκλωβιστώ πέντε χρόνια στην Ελλάδα, γιατί να υποβάλω αίτηση; Θα φύγω με ένα πλοίο από την Πάτρα…» -όπως έκαναν συνήθως- «…και θα πάω με τον τρόπο που ξέρω στη Γερμανία ή οπουδήποτε αλλού.»  
Οι Ιταλοί, με το που έβγαιναν από το πλοίο της γραμμής, συνελάμβαναν δέκα και μας επέστρεφαν είκοσι. Για ποιο λόγο; Διότι απλούστατα δεν κάναμε το πρώτο και βασικό, κύριε Υπουργέ -κι εδώ θέλω να κάνω μία ειδική αναφορά- δεν στελεχώναμε τις δομές ασύλου. Αυτό είναι το κρίσιμο ζήτημα. 
Κι επειδή, κύριε Υπουργέ, κάνατε μία ειδική αναφορά στη Δημοκρατική Αριστερά όσον αφορά τη συγκεκριμένη τροπολογία, θέλω να πω το εξής:
Ο εισηγητής μας διατήρησε μία επιφύλαξη. Δεν είπε «ψηφίζω παρών» στη συγκεκριμένη τροπολογία. Η θέση μας είναι «παρών» στο νομοσχέδιο. Θεωρούμε ότι αυτή η συγκεκριμένη τροπολογία, την οποία έχετε φέρει, πρέπει να κινηθεί το ταχύτερο δυνατόν, να δουλέψουν οι επιτροπές ελέγχου με τον πλέον σωστό τρόπο.
Θέλω να πω και το τελευταίο: Όταν ο Επίτροπος, αρμόδιος για τα δικαιώματα του ανθρώπου, κ. Χάμαμπερ -όπως ανέφερε και ο εισηγητής μας, ο Δημήτρης ο Αναγνωστάκης- έφτασε στο σημείο να πει ότι αναστέλλεται η ισχύς του Δουβλίνο ΙΙ για την Ελλάδα λόγω των απαράδεκτων συνθηκών που επικρατούν στη χώρα, έχω την εντύπωση ότι δεν πρέπει να μας κάνει ιδιαίτερα υπερήφανους, επειδή καταργήθηκε στην πράξη. 
Αντιθέτως, θα έπρεπε να μας προβληματίσει για ποιο λόγο και με ποιο σκεπτικό ο επίτροπος έκανε αυτήν τη δήλωση και γιατί χώρες όπως η Νορβηγία ή η Σουηδία ή και άλλες χώρες, αρνήθηκαν να επαναπροωθήσουν στην Ελλάδα μετανάστες που είχαν συλλάβει στις χώρες τους βάσει του Δουβλίνο ΙΙ, ακριβώς επειδή θεωρούνταν ότι οι συνθήκες κράτησης στη χώρα ήταν άθλιες.
Θέλω να πω το τελευταίο: Στη χώρα μας έχουν παρεξηγηθεί και οι όροι. Η Συνθήκη της Γενεύης για τους πρόσφυγες είναι μία τεράστια παρακαταθήκη για την ανθρωπότητα. Το τι είναι πρόσφυγας το γνωρίζουμε όλοι ή θα έπρεπε να το γνωρίζουμε και θα έπρεπε να υπερασπιζόμαστε τον πυρήνα της έννοιας του πρόσφυγα. Βεβαίως, χρήζει επανεξέτασης ο όρος, γιατί οι νέες συνθήκες έχουν δώσει νέες διαστάσεις και νέο περιεχόμενο στην έννοια του πρόσφυγα. Δεν περιλαμβάνονται πάρα πολλές περιπτώσεις κυρίως ομαδικών διώξεων κλπ. Το να ονοματίζουμε, όμως, και να χαρακτηρίζουμε συλλήβδην όλους όσους μπαίνουν στην Ελλάδα «πρόσφυγες», έχω την εντύπωση ότι θα μας οδηγήσει σε ατραπούς οι οποίες κάποια στιγμή θα είναι πολύ δύσκολο να τις αντιμετωπίσουμε.
«Παρών», λοιπόν, στο νομοσχέδιο, υπέρ της τροπολογίας, κύριε Υπουργέ.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κι εμείς.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μαυρουδής Βορίδης για δώδεκα λεπτά.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
 Είμαστε κοντά στο κλείσιμο αυτής της συζήτησης. Βέβαια, άνοιξε μια μεγάλη συζήτηση –σε ένα ορισμένο βαθμό ήταν εύλογο αυτό- για τη διαχείριση του μεταναστευτικού φαινομένου και της πολίτικής μετανάστευσης. 
Το πρώτο, το οποίο θέλω να πω είναι ότι έχουμε μια Κυβέρνηση, κυρίες και κύριοι συνάδελφοι, τριών μηνών, η οποία έχει συγκεκριμένα επιτεύγματα και συγκεκριμένα αποτελέσματα. Δεν καταλαβαίνω, γιατί αυτό δεν μπορεί να αναγνωριστεί; 
Δεν είπε κανείς ότι λύθηκε το μεταναστευτικό πρόβλημα στην Ελλάδα. Προφανώς, όμως, υπάρχουν συγκεκριμένες πολιτικές που δείχνουν την κατεύθυνση, την αποφασιστικότητα και την υλοποίηση συγκεκριμένων δεσμεύσεων. 
Η επιχείρηση «ΞΕΝΙΟΣ ΖΕΥΣ» δε μπορεί να μηδενίζεται. Είκοσι έξι χιλιάδες έλεγχοι, δηλαδή, είναι μηδέν; Οι δύο χιλιάδες κρατούμενοι είναι μηδέν; Η αποσυμφόρηση του κέντρου της Αθήνας είναι μηδέν; Και όλα αυτά από μια Κυβέρνηση τριών μηνών. Και αυτό γίνεται κριτική από πτέρυγες, που υποτίθεται ότι είναι υπερευαίσθητες στο ζήτημα της εγκληματικότητας και της μετανάστευσης; Η ανακούφιση των πολιτών –δεν λέω την καθολική, δεν λέω ότι λύθηκε το πρόβλημα, δεν λέω ότι διά μαγείας σε τρεις μήνες ένα συσσωρευμένο πρόβλημα δεκαπενταετίας λύθηκε από το Νίκο Δένδια και από την Κυβέρνηση του Αντώνη Σαμαρά- και το θετικό αυτό έργο δεν πρέπει να αναγνωριστεί; Μετά, ας συζητήσουμε την κριτική. Αυτό δεν θα το δούμε; 
Ακούω μια δεύτερη κριτική που έχει να κάνει με τη συγκεκριμένη εδώ πράξη. «Όχι, δεν θέλουμε τα συγκεκριμένα κέντρα» λέει. «Στρατόπεδα συγκέντρωσης» τα χαρακτηρίζει ο ΣΥΡΙΖΑ, «Κέντρα αναψυχής» τα αποκαλεί η Χρυσή Αυγή. Τι από τα δύο είναι; Είναι κολαστήρια ή πεντάστερα ξενοδοχεία; Προφανώς, δεν είναι τίποτα από τα δυο. Είναι ένας χώρος, όμως, στον οποίο κάπου οι άνθρωποι, οι οποίοι βρίσκονται χωρίς χαρτιά πρέπει να παραμένουν, μέχρι να διεκπεραιωθούν οι διαδικασίες. Κι ερωτώ: Αυτό, γιατί το καταψηφίζει κάποιος; 
Ακούω απ’ αυτούς, οι οποίοι είναι υπερευαίσθητοι και υπερθεματίζουν να λένε «Ξέρετε, πρέπει να προχωρήσουν άμεσα οι διαδικασίες επαναπροωθήσεως». Μάλιστα. Πώς ακριβώς θα προχωρήσουν; Για πείτε μου το κόλπο και θα το κάνουμε. Πείτε ότι τους πιάσαμε τώρα. Λοιπόν, πώς μπαίνουν αυτοί στο αεροπλάνο; Διότι, δεν έχουν χαρτιά, διότι κανείς δεν τους δέχεται, διότι υποβάλλουν αιτήσεις ασύλου που πρέπει να διεκπεραιωθούν. Αυτό πώς ακριβώς θα γίνει; Μέχρι να διεκπεραιωθεί αυτό, πού θα βρίσκονται αυτοί οι άνθρωποι; 
Αυτοί που δεν θέλουν τα κέντρα κράτησης, προφανώς επιλέγουν αυτοί να παραμένουν ελεύθεροι όλο αυτό το χρονικό διάστημα. Αποδέχονται, δηλαδή, τη διαπίστωση τη διοικητική ότι παρανόμως βρίσκονται στην Ελλάδα μέχρι ό,τι γίνει. 
Και θα γίνεται αυτό που γινόταν μέχρι τώρα. Διότι, ποια είναι η κριτική που ορθά ασκείτο μέχρι τώρα στις κυβερνήσεις; Ότι διαπιστωνόταν, μεν, η παράβαση, ότι βρίσκονται παρανόμως στη χώρα, και εν συνεχεία έπαιρναν το γνωστό χαρτάκι «Παρακαλούμε πολύ να φύγετε εντός δεκαπέντε ημερών από τη χώρα» κι αφήνονταν ελεύθεροι. Αυτή δεν ήταν η βασική κριτική; 
Κι έρχεται το συγκεκριμένο νομοθέτημα -αλλά κυρίως οι συγκεκριμένες υλοποιήσεις του νομοθετήματος από την Κυβέρνηση- το οποίο δημιουργεί αυτά τα κέντρα. Και σε αυτό έχουμε αντίρρηση αρχής. Διότι, να συζητήσουμε το αν τα κέντρα πρέπει να γίνουν εδώ, αν πρέπει να γίνουν εκεί, πόσο μεγάλα πρέπει να είναι, τι προϋποθέσεις λειτουργίας έχουν, αυτό να το καταλάβω. Έχουμε, όμως, αντίρρηση αρχής; 
Η αντίρρηση αρχής σημαίνει «Όχι, να μη γίνουν τα κέντρα». Και το ακούω αυτό –θα μου επιτρέψετε να πω- από αυτούς που υποτίθεται ενδιαφέρονται για τη διαχείριση του μεταναστευτικού φαινομένου, από αυτούς που θέλουν να λύσουν το ζήτημα αυτό, από αυτούς που θέλουν να εκφράσουν την αγωνία αυτής της κοινωνίας. Έτσι, θα το λύσουμε, καταψηφίζοντας τη συγκεκριμένη ενέργεια και στεκόμενοι αντίθετοι στις υλοποιήσεις τις συγκεκριμένες της Κυβερνήσεως; Πώς λύνεται, δηλαδή, ακριβώς το πρόβλημα; Θέλω να ακούσω μια δημιουργική πρόταση. Λένε «Απελάστε τους». Μάλιστα, να τους απελάσουμε. Πώς, δηλαδή, να τους απελάσουμε; Αυτό προϋποθέτει μια διαδικασία. Εν τω μεταξύ, όμως, τι θα γίνεται;  
Δεν καταλαβαίνω, όμως, και την άλλη θέση. Κι ακούω επιχειρήματα και ενδιαφέρουσες τοποθετήσεις για την πολύπολιτισμικότητα, για την ανάγκη της ανοχής, για τον τρόπο με τον οποίο θα συνυπάρξουμε οι άνθρωποι μεταξύ μας. 
Αυτά είναι ενδιαφέρουσες θεωρητικές προσεγγίσεις. Αυτά, όμως, ξέρετε, υπάρχουν σε όλα τα ευνομούμενα κράτη από τη στιγμή που υπάρχει η διαχείριση του μεταναστευτικού φαινομένου. Εάν, δηλαδή, έχουμε αποδεχθεί καθ’ οιονδήποτε τρόπο, χορηγώντας άσυλο, νομιμοποιώντας, αποδεχόμενοι την ανάγκη για την ύπαρξη εργατικής δύναμης και επομένως νομιμοποιώντας την παραμονή, από τη στιγμή που υπάρχουν τέτοιες πολιτικές, βεβαίως τίθενται ζητήματα πολιτικών αφομοιώσεων, πολιτικών συνυπάρξεως, πολιτικών ανοχής. Βεβαίως, αλλά αυτό τίθεται τότε. Αυτό δεν μπορεί να τεθεί, εάν υπάρχουν ασταμάτητες μεταναστευτικές ροές πέρα από οποιονδήποτε έλεγχο. 
Εδώ είμαστε ένα βήμα πριν. Δεν συζητάμε τι θα γίνει και αν αρμονικά εντάχθηκαν στην κοινωνία αυτοί που, πραγματικά, αναγνωρίσαμε ότι θέλουμε να είναι ανάμεσά μας, που θα μπορούσαν και εκεί να υπάρχουν δυσκολίες. Όμως, αυτό είναι μία άλλη συζήτηση. Εδώ δεν συζητάμε αυτό. Εδώ συζητάμε τι κάνουμε με τις παράνομες μεταναστευτικές ροές, τι κάνουμε με αυτούς που είναι χωρίς χαρτιά, με αυτούς που καθημερινά περνάνε τα σύνορα με το έτσι θέλω και παραμένουν στο χώρο μας με το έτσι θέλω.
Ποια είναι η θέση της Αριστεράς; Η θέση της Αριστεράς είναι ότι δεν υπάρχει κανένα θέμα; Η θέση της Αριστεράς είναι ότι αυτό μπορεί να συνεχίσει να γίνεται έτσι; Η θέση της Αριστεράς είναι ότι δεν έχουν σημασία οι αριθμοί; Η θέση της Αριστεράς είναι ότι σε τελευταία ανάλυση για όσους και να είναι εδώ, απ’ όπου και να είναι, οποιαδήποτε στιγμή, δεν υπάρχει κανένα πρόβλημα; Αυτή είναι μία θέση υπεύθυνη, η οποία μιλάει για τις μεταναστευτικές ροές; Ποιος το υποστηρίζει αυτό στον κόσμο;</Speech> 
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Θέση δική σας είναι…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, μη διακόπτετε.
Κύριε Βορίδη, μην ανταποκρίνεστε στην πρόκληση.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν είναι πρόκληση, κύριε Πρόεδρε. Έκανε μία παρατήρηση.
Έχω ακούσει όλα αυτά τα χρόνια διάφορες τοποθετήσεις εδώ μέσα γι’ αυτό το ζήτημα και δεν τις ξεχνώ. Δεν ξεχνώ τη θέση «δεν υπάρχουν σύνορα». Βεβαίως, εάν δεν υπάρχουν σύνορα, δεν έχει καμμία σημασία ποιος θα βρίσκεται που. Δεν το ξεχνώ.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν υπάρχει αυτό.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Εμείς είμαστε ριζικά αντίθετοι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν ξεχνώ τη θέση ότι όλοι είναι καλοδεχούμενοι, όπως δεν ξεχνώ και την προεκλογική σας θέση, ότι θα χορηγηθούν ταξιδιωτικά έγγραφα σε όλους. Διερωτώμαι: Ποια θα ήταν αυτά τα ταξιδιωτικά έγγραφα;</Speech>
<Speech><Parlmember>ΙΩΑΝΝΗΣ ΣΤΑΘΑΣ</Parlmember>: Θα χορηγηθούν ταξιδιωτικά έγγραφα για την Κυβέρνηση…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αφήστε να μιλήσουμε λίγο σοβαρά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν υπάρχει ομιλητής στο Βήμα, τουλάχιστον όσο εγώ προεδρεύω, παρακαλώ να μην υπάρχουν διακοπές. Όταν είναι άλλοι συνάδελφοι, εφόσον το ανέχονται, εντάξει. Εγώ, όμως, δεν μπορώ να το δεχτώ. Είναι παραβίαση του Κανονισμού.
Συνεχίστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, εάν μου επιτρέπετε, επί του Κανονισμού να πω κάτι. Εάν αποδέχεται ο ομιλητής τις διακοπές, δεν υπάρχει πρόβλημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και συμφωνεί και το Προεδρείο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βεβαίως.
Άρα, λοιπόν, εγώ θέλω να πω ότι δεν μπορεί η απάντηση στη διαχείριση του μεταναστευτικού φαινομένου να είναι «να χορηγήσουμε ταξιδιωτικά έγγραφα σε όλους». Τι θα χορηγήσουμε; Θα κάνουμε, δηλαδή, μαζική νομιμοποίηση; Γιατί αυτό είναι τα ταξιδιωτικά έγγραφα. Τι θα δώσουμε; Θα δώσουμε ταυτότητες, διαβατήρια; Δεν υπάρχουν άλλα ταξιδιωτικά έγγραφα. Αυτά τα συγκεκριμένα είναι τα ταξιδιωτικά έγγραφα. Θα κάνουμε, λοιπόν, μαζική νομιμοποίηση; Αυτή είναι η πρόταση της Αριστεράς;
Ακούω τη συζήτηση για το Δουβλίνο II. Μα το Δουβλίνο ΙΙ τι ρυθμίζει; Το Δουβλίνο ΙΙ, αφορά μόνο όσους μπουν στη διαδικασία αιτήσεως ασύλου. Οι άλλοι; Όταν απορριφθεί η αίτηση ασύλου, τι γίνεται; Τι είναι αυτό; Γιατί επικεντρώνουμε εκεί; Δεν αντιλαμβανόμαστε ότι, επιτέλους, πρέπει να υπάρξουν πολιτικές που να δώσουν απαντήσεις; 
Αυτοί που ανησυχούν -και καλώς- για την έξαρση του ρατσιστικού φαινομένου δεν αντιλαμβάνονται ότι η ανυπαρξία πολιτικής είναι που τροφοδοτεί ακριβώς την έξαρση του ρατσιστικού φαινομένου; Δεν αντιλαμβάνονται το γεγονός ότι ολιγωρεί σε τελευταία ανάλυση για τόσα χρόνια το κράτος να δώσει μία πρακτική απάντηση πάνω σ’ αυτό το συγκεκριμένο ζήτημα και είναι ο λόγος της δημιουργίας του ρατσιστικού φαινομένου; Εκτός και αν έχετε την αντίληψη ότι δεν υπάρχει καμμία διάκριση και ότι σε τελευταία ανάλυση η έννοια της εθνικότητας, της υπηκοότητας, η έννοια του εάν κάποιος είναι πολίτης της μίας ή της άλλης χώρας δεν έχει καμμία σημασία. Αν είναι αυτό, πείτε το. Διότι αυτό είναι που λέω ότι σε τελευταία ανάλυση είναι ο μηδενισμός της μεταναστευτικής πολιτικής. 
Άρα, λοιπόν, εγώ διερωτώμαι: Γιατί αυτήν τη στιγμή επί της αρχής υπάρχει αντίρρηση σε αυτό; Ποιο είναι το πρόβλημά μας; Να μου πείτε ότι έχουμε αντίρρηση, γιατί βάζει ο κύριος Υπουργός να είναι και ιδιωτικές εταιρείες φύλαξης, ενώ έπρεπε να τις φυλάει μόνο η Ελληνική Αστυνομία, να το συζητήσουμε. Να πούμε ότι έχετε αντίρρηση, διότι, δήθεν, δεν γίνεται με το σωστό τρόπο, γιατί είναι διαγωνισμός και δεν είναι απευθείας ανάθεση, γιατί είναι έτσι ή αλλιώς, να το συζητήσουμε.
Επί της αρχής αντίρρηση σε κάτι το οποίο αποτελεί το κατ’ εξοχήν νόσημα της διαχείρισης προκειμένου να έχουμε ανάσχεση των μεταναστευτικών ροών; Δηλαδή, η Αριστερά πιστεύει ότι δεν πρέπει να υπάρχει ανάσχεση των μεταναστευτικών ροών; Τοποθετηθείτε. Εμείς λέμε «ναι, πρέπει να υπάρχει ανάσχεση των μεταναστευτικών ροών».</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Για να ξαναγυρίσουν στις πατρίδες τους, στις ηπείρους τους και να ξαναφύγουν;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Και να ξαναφύγουν, ναι.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Το λύσαμε το παγκόσμιο πρόβλημα!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πολύ ωραία, την άκουσα αυτήν την ενδιαφέρουσα παρατήρηση.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Δεν είναι έτσι και το ξέρετε. Έλεος!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε  Βούτση, εγώ δεν θα αδικήσω την τοποθέτησή σας. Το άκουσα και από τον κ. Παφίλη,  το άκουσα και από τον κ. Πανούση. Προφανώς υπάρχουν και ζητήματα παγκόσμια. Προφανώς υπάρχουν ανισομετρίες ανάμεσα στις μη αναπτυγμένες χώρες και στις αναπτυγμένες. Προφανώς υπάρχουν ζητήματα περιβαλλοντικά και ζητήματα πολέμων. Υπάρχουν ζητήματα πολλά. Προφανώς. Η απάντηση σε αυτό είναι η πολιτική των ανοικτών συνόρων;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ούτε η Ευρώπη-φρούριο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η απάντηση, λοιπόν, σε αυτό είναι η πολιτική της διαχείρισης των μεταναστευτικών ροών. Εκεί που πρέπει να αποδώσουμε άσυλο να το αποδώσουμε. Εκεί που πρέπει να αποδώσουμε καθεστώς πρόσφυγα να το αποδώσουμε. Εσείς όμως δεν λέτε αυτό, διότι εμείς το λέμε αυτό. Εμείς λέμε ότι, ναι, πρέπει να υπάρξει μία ορθολογική προσέγγιση στα ζητήματα αυτά. Ότι αυτός που πρέπει να πάρει άσυλο, να το πάρει, αλλά όχι όποιος μπαίνει μέσα από οπουδήποτε θα παίρνει άσυλο. Εσείς,  το άκουσα ότι δεν λέτε αυτό, αλλά –με συγχωρείτε πολύ- σε τελευταία ανάλυση, τότε πρέπει να δώσετε μια απάντηση, στο τι θα κάνετε με αυτούς που παρανόμως εισέρχονται ή που αύριο θα απορρίπτεται η αίτηση ασύλου τους. Πού θα βρίσκονται αυτοί μέχρι να διεκπεραιωθούν όλα αυτά;
Άρα, λοιπόν, δεν αντιλαμβάνομαι από πού πηγάζουν οι αντιρρήσεις σας. Ποιο είναι το θέμα; Αν, σας ξαναλέω, έχουμε επιμέρους ζητήματα, άλλο. Αλλά ως προς την κεντρική πολιτική, εκεί δεν μπορεί να διαφωνήσει κανείς. Και κάποια στιγμή, σε αυτήν την Αίθουσα θα πρέπει να αναγνωρίζουμε –ξαναλέω- τα θετικά που κάνει μία κυβέρνηση. Δεν είναι κακό να τα αναγνωρίζει η Αντιπολίτευση. Της προσδίδει αξιοπιστία της Αντιπολίτευσης αυτό. Είναι μεγαλοψυχία αυτό. Το να πεις ότι ναι, είναι θετικό το ότι ανακουφίστηκε το κέντρο της Αθήνας. Είναι θετικές οι πρωτοβουλίες των κέντρων κρατήσεων. Είναι θετικό ότι οργανώνεται μια υπηρεσία ασύλων που θα μπορεί να δίνει αποτελεσματικές και ορθολογικές απαντήσεις για να έχουμε διαχείριση του μεταναστευτικού φαινομένου. Σας ξαναλέω ότι δεν είναι κακό. Και καλό είναι και συμβάλλει στην αποτροπή ουσιαστικά ενός άλλου μηδενισμού που οδηγεί ακριβώς σε μία λογική, η οποία λέει ότι τελικά τα ζητήματα θα τα λύσει ο δρόμος ή θα τα λύσει η βία ή θα τα λύσουν οι διάφοροι αυτόκλητοι σωτήρες. Εκεί είναι που πρέπει να συμβάλλουμε όλοι και σε αυτήν την κατεύθυνση θα έπρεπε να κινούμαστε και γι’ αυτό θα έπρεπε να υπερψηφιστεί το συγκεκριμένο σχέδιο νόμου.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Κύριοι συνάδελφοι, ο κατάλογος όσων είχαν το δικαίωμα της πρωτολογίας, δηλαδή οι εισηγητές, οι Κοινοβουλευτικοί Εκπρόσωποι, οι ομιλητές, ο κύριος Υπουργός, οι Αρχηγοί, εξηντλήθη. 
Τώρα μπαίνουμε στο στάδιο των δευτερολογιών. Εκτιμώ ότι όλοι μας εδώ πιστεύουμε πως το θέμα αρκούντως έχει συζητηθεί. Εν πάση περιπτώσει, όμως, εάν επιθυμεί κάποιος να δευτερολογήσει, θα δευτερολογήσει, με την παράκληση όμως να υπάρχει ένας δραστικός αυτοπεριορισμός. Ήδη είναι δέκα παρά τέταρτο, είμαστε όλοι κουρασμένοι, πιστεύω ότι δεν μπορούμε να προσθέσουμε και πολλά πράγματα σε μια δευτερολογία. Ήδη έχει γίνει μια συνεννόηση σχετική και οι περισσότεροι συνάδελφοι έχουν πει πως δεν επιθυμούν να δευτερολογήσουν. Εν πάση περιπτώσει, από τους εισηγητάς, ποιος θα ήθελε να πάρει το λόγο για δύο λεπτά; 
Ο κ. Τσουκαλάς έχει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Θα είμαι, πραγματικά, πολύ σύντομος. Πρώτα απ&apos; όλα, θέλω να ξεκαθαρίσω κάτι, γιατί ο κ. Ντόλιος νωρίτερα αναφέρθηκε γιατί εγώ δεν έβαλα το θέμα της αντισυνταγματικότητας. Εγώ όπως είδατε έκανα μία γενικού περιεχομένου τοποθέτηση και άφησα και τους νομικούς, όπως είναι η κ. Κωνσταντοπούλου και τους εμπειρότερους, όπως είναι ο Κοινοβουλευτικός Εκπρόσωπος κ. Λαφαζάνης, να αναφερθούν στα θέματα που αφορούν στην αντισυνταγματικότητα, που είναι πολύ σημαντικό θέμα αλλά υπάρχουν και τα θέματα της ουσίας στα οποία θέλω και πάλι εγώ για λίγο να αναφερθώ.
Κοιτάξτε. Αυτό που είπα και το είπα και στην πρωτομιλία μου, είναι ότι χρειαζόμαστε μία μεταναστευτική πολιτική. Δεν έχουμε μία μεταναστευτική πολιτική και βέβαια, τα στρατόπεδα κράτησης ή τα κέντρα κράτησης ή τα κέντρα κλειστής φιλοξενίας που όπως και να το πάρουμε, είναι φυλακές με την ευρύτερη σημασία της λέξης, δεν λύνουν το πρόβλημα. 
Ακούστηκε εδώ μία σειρά από αριθμούς. Έχω ακούσει ότι οι λαθρομετανάστες είναι από δύο εκατομμύρια, τρία εκατομμύρια, πεντακόσιες χιλιάδες. Ό,τι θέλει ακούει ο καθένας και έχω την αίσθηση ότι, πραγματικά, παραλογιζόμαστε σε σχέση με τους αριθμούς, γιατί οι αριθμοί, κατά την άποψή μου, είναι πολύ μικρότεροι και θα ήταν ακόμη μικρότεροι, αν είχαμε μία μεταναστευτική πολιτική.
Θέλω, επίσης, να αναφερθώ, γιατί αναφέρθηκαν και οι άλλοι, στο ότι η λύση δεν μπορεί να είναι τα στρατόπεδα και δεν μπορεί να είναι μόνο ελληνική λύση, μόνο εμείς να δώσουμε λύση. Η λύση πρέπει να είναι και ευρωπαϊκή αλλά και με το θέμα της επανεισδοχής, που είναι ένα πολύ σημαντικό θέμα και που έχει σχέση με το ποιες είναι οι δικές μας πρωτοβουλίες σε σχέση και με την Τουρκία, σε σχέση με το Πακιστάν ή σε σχέση με άλλες χώρες απ’ όπου δεχόμαστε σωρεία ανθρώπων, αυτό θα πρέπει να αναπτυχθεί, για να μπορέσουμε να έχουμε στο τέλος μία λύση, η οποία θα είναι και ουσιαστική. 
Τέλος, πρέπει να αναφερθούμε και νομίζω ότι το είπαν και οι άλλοι, στο ότι το 2003, εδώ έγινε ένα τεράστιο ατόπημα. Δηλαδή, φέρναμε και εισάγαμε συνεχώς μετανάστες για να μας φτιάξουν τους Ολυμπιακούς Αγώνες, να χτίσουν τα στάδια και την ίδια στιγμή υπογράφαμε το Δουβλίνο ΙΙ. Πριν από λίγες μέρες υπήρχε ένα άρθρο στο «NEW YORKER» που αναφερόταν ακριβώς σε αυτό, ότι πρέπει να ήταν τρελοί οι Έλληνες οι οποίοι υπέγραφαν την ίδια εκείνη εποχή τέτοιου είδους συνθήκες, όπως είναι το Δουβλίνο ΙΙ, εγκλώβισαν όλους αυτούς. Και τώρα έχουμε τη FRONTEX, αν το πάρουμε με έναν άλλο συνειρμό, η οποία δεν κάνει τίποτε άλλο, και το λέει μέσα το «NEW YORKER», από το να χωρίζει το Βορρά της Ευρώπης με το Νότο της Ευρώπης. Εκεί υπάρχουν τα σύνορα αυτήν τη στιγμή. 
Εάν αυτό δεν το κατανοήσουμε και αν δεν δούμε ότι πρέπει να στραφούμε προς την Ευρωπαϊκή Ένωση και δεν μπορεί να μας έχουν κάνει αποθήκες ψυχών, όπως είπα προηγούμενα και δεν είναι δυνατόν με κάποια ψίχουλα τα οποία μας δίνουν, εμείς να σκύβουμε το κεφάλι και να λέμε ότι εμείς θα απορροφήσουμε όλους αυτούς οι οποίοι έρχονται εδώ, τη στιγμή που γνωρίζουμε και νομίζω ότι ο κ. Παφίλης ήταν πραγματικά πάρα πολύ γλαφυρός στην τοποθέτησή του,  στο ότι από τη μία έχουμε μία ροή κεφαλαίων που πηγαίνουν ανά τον κόσμο και γυρνάνε δισεκατομμύρια και τρισεκατομμύρια την υδρόγειο κάθε μέρα, όσον αφορά το κεφάλαιο και όσον αφορά τους ανθρώπους, να υπάρχουν τα φρούρια και δεν μπορεί να μπει κανείς πουθενά και ποτέ και βέβαια μπαίνουν όλοι αυτοί με το γνωστό τρόπο που μπαίνουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Εγώ θέλω να σας πω κάτι. Ο πατέρας μου έχει καταγωγή από τη Γορτυνία, όμως γεννήθηκε στον Πύργο και ένας φίλος από εκεί μου είπε ότι όταν ο Ιμπραήμ έφυγε από την Πελοπόννησο ο Πύργος της Ηλείας είχε εφτά κατοίκους. Πώς νομίζατε και πώς νομίζετε ότι ξαναγέμισε όχι μόνο ο Πύργος της Ηλείας αλλά η Χίος και οποιοδήποτε μέρος στην Ελλάδα μετά το 1825; Γέμισε επειδή εμείς κάναμε πολλά παιδιά; Δεν γέμισε μέσα από μεταναστευτικές ροές; Δεν γέμισε μέσα από σλαβικά φύλα, από αρβανίτικα φύλα, τα οποία κατέβαιναν προς τα κάτω;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η υπόσχεσή σας για συντομία μάλλον ξεχάστηκε.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Θέλετε να μας πείτε ότι αυτοί έρχονται για τον άλφα ή για το βήτα λόγο, γιατί εδώ είναι καλή η κατάσταση; Έρχονται, γιατί ωθούνται από πολέμους, ωθούνται όλοι από μία οικονομική κρίση. 
Αν δεν κατανοήσουμε τον τρόπο ροών των μεταναστών, αν δεν βρούμε άλλους τρόπους για να λύσουμε το μεταναστευτικό, με αυτούς τους τρόπους και με τα στρατόπεδα συγκέντρωσης αυτό δεν λύνεται.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πολύ. 
Το λόγο έχει η κ. Χρυσοβελώνη.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Παρακαλώ, να έχω τον προβλεπόμενο χρόνο από τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, από τη θέση σας, διότι μέχρι και επτά λεπτά ομιλεί ο ομιλητής από τη θέση του.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Δεν έχω πρόβλημα ως προς αυτό αλλά ως προς το χρόνο.</Speech> 
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Με συγχωρείτε, κύριε Πρόεδρε. 
Για το θέμα του ασύλου θέλω να πω ότι εμείς όσον αφορά το θέμα της ψήφου ασφαλώς και καταψηφίζουμε το νομοσχέδιο. 
Επειδή όμως και ο κ. Λαφαζάνης προηγούμενα είπε και στον Υπουργό ότι αυτήν τη στιγμή παρακολουθούμε στενά το πώς θα προχωρήσει το άσυλο, πώς θα γίνει η στελέχωσή του και αν επιτέλους, μετά από τόσο χρονικό διάστημα λειτουργήσει, επειδή όντως ο Υπουργός -με την καλή έννοια το λέω- είναι υπό παρακολούθηση για το θέμα αυτό, γι’ αυτό για το συγκεκριμένο σημείο εμείς θα ψηφίσουμε «παρών».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Ορίστε, κυρία Χρυσοβελώνη.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ, πολλά ακούστηκαν για έκτακτες και επείγουσες ανάγκες, για τις διεθνείς υποχρεώσεις της χώρας και για αναξιοποίητους πόρους της Ευρωπαϊκής Ένωσης. Σε όλα αυτά, υποτίθεται πως έρχεται η σημερινή συγκυβέρνηση να δώσει λύσεις με τα νέα κέντρα κράτησης και υποδοχής λαθρομεταναστών, τα οποία όμως εξακολουθούμε να μη τα γνωρίζουμε, παρά το γεγονός ότι θεωρώ, κύριε Υπουργέ, ότι εσείς τα γνωρίζετε και επομένως, θα έπρεπε να μας τα έχετε καταστήσει γνωστά. Είναι όμως, έτσι τελικά; Δηλαδή, ποια είναι τελικά εκείνη η λύση που θα ωφελήσει την ελληνική κοινωνία; 
Παίρνω αφορμή από τη πρόσφατη πρωτοβουλία σας με τον Υπουργό κ. Παναγιωτόπουλο να προετοιμάσετε σχέδιο υποδοχής προσφύγων στα νησιά του Αιγαίου. Προεξοφλώντας την είσοδο στη χώρα χιλιάδων Σύρων προερχόμενων από την Τουρκία, θέσατε το εν λόγω σχέδιο με την κωδική ονομασία «ΙΩΝ» υπ’ όψιν του κυρίου Πρωθυπουργού, ο οποίος και το ενέκρινε. Σύμφωνα δε με κοινή ανακοίνωσή σας, το σχέδιο εκπόνησε η Γενική Γραμματεία Πολιτικής Προστασίας και θα το υποστηρίξει το Υπουργείο Εθνικής Άμυνας. Σε κεντρικό τηλεοπτικό δελτίο ειδήσεων στις 18-9-2012, αναφέρθηκε πως η στήριξη αυτή θα συνίσταται την παροχή χιλιάδων σκηνών, τροφίμων και άλλων εφοδίων από το Υπουργείο Εθνικής Άμυνας προς τους πρόσφυγες. Εκεί έγινε και η ομολογουμένως ανησυχητική αναφορά σε υποχρεωτική υποδοχή ως προσφύγων όλων εκείνων που προέρχονται από τη Συρία, κάτι που υπαινίχθηκε και ο κ. Υπουργός, κ. Παναγιωτόπουλος, με ιδιότυπες μάλιστα επικλήσεις της ελληνικής κλασικής αρχαιότητας, η οποία δήθεν μας καθιστά αυτομάτως οικοδεσπότες όλων όσων εμφανιστούν με τη δήλωση ότι είναι πρόσφυγες. Εάν θέλουμε να μεταφράσουμε τα παραπάνω στη καθομιλουμένη,  καταλήγουμε στο συμπέρασμα ότι σχεδιάζετε να εγκαταστήσετε καταυλισμούς λαθρομεταναστών στα νησιά του ανατολικού Αιγαίου, με χρήματα της Ευρωπαϊκής Ένωσης. Άρα, σκοπεύετε να συγκεντρώσετε τους Σύρους πρόσφυγες διαφόρων προελεύσεων σε μια εθνικά ευαίσθητη παραμεθόρια περιοχή, όπου και θα τους εγκαταστήσετε, γιατί ουδέν μονιμότερον του προσωρινού σε αυτήν τη χώρα. 
Εδώ όμως τίθενται εκ νέου κάποια αναπόφευκτα σοβαρά ερωτήματα προς το Υπουργείο Δημοσίας Τάξης, τα οποία θεωρώ ότι χρήζουν άμεσης απάντησης. Δηλαδή: Ποιος θα ελέγχει την προσφυγική ιδιότητα αυτών των ατόμων; Θα επιτρέψετε την ανεμπόδιστη αποβίβαση στα νησιά του Αιγαίου χιλιάδων ατόμων που θα προέρχονται από τα τουρκικά παράλια, στηριζόμενοι απλώς στην εικασία ότι πρόκειται περί προσφύγων; Πότε και πώς θα διαπιστώνετε τις πραγματικές ιδιότητες αυτών των «προσφύγων»; Δηλαδή, θα τους επιτρέπετε να μπαίνουν στη χώρα και μετά θα τους ρωτάτε σχετικά; Και με ποιον άραγε τρόπο θα ελέγχετε εάν αυτά που θα σας δηλώνουν ανταποκρίνονται στην πραγματικότητα; Με ποιο προσωπικό θα λειτουργήσετε τα κέντρα στα νησιά; Γνωρίζετε βέβαια πως η Γενική Γραμματεία Πολιτικής Προστασίας είναι απολύτως αναρμόδια να εκπονεί τέτοια σχέδια και ότι φυσικά δεν διαθέτει προσωπικό για τη διαχείριση προσφύγων και γενικότερα λαθρομεταναστών σε καταυλισμούς. Ποιος θα εξετάζει, εάν ανάμεσα σε αυτούς τους επονομαζόμενους πρόσφυγες, υπάρχουν και τρομοκράτες; Μα πάνω απ’ όλα, ποιος σας ζήτησε να αντιμετωπίσετε ξαφνικά όλα αυτά τα άτομα ως εξ ορισμού πρόσφυγες, με ό,τι συνεπάγεται η ιδιότητα αυτή για τη νόμιμη παραμονή τους στην Ευρωπαϊκή Ένωση; Μήπως έχετε κάνει συγκεκριμένες συζητήσεις με συγκεκριμένες πρεσβείες;
Προκαλεί ομολογουμένως πολύ μεγάλη εντύπωση, η προχειρότητα με την οποία αντιμετωπίζετε το θέμα, τη στιγμή που γνωρίζετε ότι οι επιπτώσεις στις τοπικές κοινωνίες θα είναι βαρύτατες. Η υποβάθμιση της ποιότητας της ζωής των νησιωτών μαζί με την αλλοίωση του τουριστικού χαρακτήρα του ανατολικού Αιγαίου, θα στρεβλώσουν διεθνώς την εικόνα των νησιών μας. Ταυτόχρονα, όμως, μια τέτοια πολιτική θα εντείνει την αίσθηση της αδικίας στους κατοίκους, που όχι μόνο δεν βλέπουν την κρατική αρωγή αλλά θα νιώθουν θύματα της αυθαιρεσίας του κράτους. 
Σε ό,τι αφορά τώρα τα κοινοτικά κονδύλια, θυμίζω πως μέχρι σήμερα -τουλάχιστον αυτό δημοσιεύθηκε στον Τύπο- η Ευρωπαϊκή Ένωση έχει εγκρίνει τη χρηματοδότηση κατασκευής δύο κέντρων πρώτης υποδοχής και κράτησης, πλην όμως μόνο στον Έβρο.
Γι’ αυτά έχουν εγγραφεί πιστώσεις 11 εκατομμυρίων ευρώ αλλά η στασιμότητα των προγραμμάτων που συγχρηματοδοτεί η Ευρωπαϊκή Ένωση στη χώρα μας παραμένει. Υπενθυμίζω, πως μένουν να απορροφηθούν συνολικά 245 εκατομμύρια ευρώ μέσα στην επόμενη διετία. Αυτό το ποσό ισοδυναμεί με απορροφητικότητα διαθέσιμων πόρων μόλις 14%, ενώ απέχουμε λιγότερο από δύο έτη πριν το τέλος της προγραμματικής περιόδου. 
Αιτία αυτής της στάσιμης κατάστασης, είναι ότι πολλά από τα έργα που προτείνετε στην Ευρωπαϊκή Ένωση δεν είναι «ώριμα». Για παράδειγμα, στέλνετε φακέλους σχετικών έργων για έγκριση στην Ευρωπαϊκή Ένωση, χωρίς τις απαραίτητες μελέτες και περιβαλλοντικές αδειοδοτήσεις. Αυτό δεν έγινε άραγε και στην περίπτωση του περίφημου φράχτη του Έβρου; 
Ακόμη και σήμερα, λίγο πριν τη λήξη της τρέχουσας χρηματοδοτικής περιόδου 2007 -2013, τα προβλήματα αυτά συνεχίζονται με τις τεχνικές μελέτες κατασκευής των έργων. Έτσι η προηγούμενη συγκυβέρνηση, αποφάσισε να αρχίσει να διασκορπά κάποια από τα αναξιοποίητα χρήματα σε περίεργες δράσεις. Θυμίζω εδώ τη χρηματοδότηση της Ύπατης Αρμοστείας του ΟΗΕ με 1,6 εκατομμύρια ευρώ για την παροχή νομικής στήριξης σε αιτούντες άσυλο αλλοδαπούς. Λεφτά ακόμη υπάρχουν, λοιπόν, όπως θα έλεγε κάποιος. Πλην όμως –και τελειώνω μ’ αυτό- εμείς, κύριε Πρόεδρε, πιστεύουμε πως δεν υπάρχουν χρήματα του ελληνικού λαού για πέταμα σε άχρηστα πράγματα. Απαιτούμε διαφάνεια στις προμήθειες και στα έργα του Υπουργείου αλλά κυρίως στην αγορά υπηρεσιών από μη κυβερνητικές οργανώσεις και διεθνείς οργανισμούς. Αυτήν τη διαφάνεια όμως, το παρόν νομοσχέδιο δεν την εξασφαλίζει και γι’ αυτό το καταψηφίζουμε. Και ασφαλώς το ίδιο ισχύει και για την τροπολογία που αφορά στη στελέχωση των νέων υπηρεσιών με επιτυχόντες του ΑΣΕΠ, επισημαίνοντας ότι αδυνατώ απόλυτα να κατανοήσω την προκλητική, θα τολμούσα να πω, θέση του κυρίου Υπουργού, ότι κανείς δεν θα υποχρεώσει τους επιτυχόντες να πάνε στη θέση που θα τους υποδειχθεί, όταν είναι γνωστό ότι όποιος αρνηθεί, θα χάσει τελικά τη δυνατότητα οποιουδήποτε διορισμού και επομένως θα απολέσει το αναφαίρετο δικαίωμα στην επιβίωση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κ. Χρυσοβελώνη. 
Κύριε Τριαντάφυλλε, είχα την αίσθηση ότι παραιτηθήκατε από τη δευτερολογία σας, γι’ αυτό κι έδωσα το λόγο προηγουμένως στην κυρία Χρυσοβελώνη. Πόσα λεπτά να σας δώσω;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Θα είμαι πολύ σύντομος, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κύριε Πρόεδρε. 
Όπως είπα, θα είμαι σύντομος και δεν θα αναφερθώ, κύριε Υπουργέ, στις εννέα προτάσεις τις οποίες κατέθεσα κατά τη διάρκεια της πρωτολογίας μου. Όμως επειδή είδα ότι δεν το αναφέρατε όταν τοποθετηθήκατε, θα ήθελα να πω δύο συγκεκριμένα πράγματα. 
Το πρώτο είναι το εξής. Εμείς όταν μιλάμε για επιμερισμό του βάρους και των συνεπειών της μαζικής μετακίνησης των εκτοπισθέντων πληθυσμών -και συγκεκριμένα από το Αφγανιστάν και τη Συρία- αναφερόμαστε στην ενεργοποίηση συγκεκριμένου μηχανισμού που υπάρχει κι έχει χρησιμοποιηθεί στην περίπτωση της Βοσνίας που όπως γνωρίζουμε όλοι, δεν έχει σύνορα με την Ελλάδα. Επομένως, μιλάμε για μια συγκεκριμένη διαδικασία, την οποία προτείνουμε. Γνωρίζω ότι η πρωτοβουλία δεν ανήκει σ’ εσάς, αλλά ανήκει στο Υπουργείο Εξωτερικών της χώρας, να πάρει την πρωτοβουλία να καταθέσει τη σχετική αίτηση, ούτως ώστε, τουλάχιστον, να προσπαθήσουμε να υπάρξει αυτός ο επιμερισμός των μεταναστευτικών ροών που προέρχονται απ’ αυτές τις χώρες. 
Δεύτερον, πρέπει επιτέλους να αρθεί κάθε γραφειοκρατικό νομικό ή ποινικό κώλυμα στην εθελούσια έξοδο των παρατύπως εισελθόντων. Είναι μια πρωτοβουλία, που σε συνεργασία με το Υπουργείο Δικαιοσύνης μπορεί να αναλάβει και το Υπουργείο σας. 
Θα ήθελα να κάνω τέσσερις παρατηρήσεις, κύριε Πρόεδρε, και θα είμαι πολύ σύντομος. 
Αναφέρθηκε πριν ότι όταν μιλάμε για Δουβλίνο II, μιλάμε για μια τελείως άλλη εποχή, για την εποχή του 2002, και μιλάμε βέβαια για μία μεταναστευτική ροή, που δεν αφορούσε τόσο πολύ την Ελλάδα, όσο αφορούσε την Ισπανία ως επί το πλείστον και την Ιταλία. Και μιλάω φυσικά για όλους εκείνους οι οποίοι αιτούνται, παίρνουν ή περιμένουν να πάρουν άσυλο. Επομένως, δεν έχει να κάνει με τη διαχείριση μεταναστευτικών ροών και ιδίως την παράνομη είσοδο στη χώρα.
Ωστόσο, υπάρχει ζήτημα σήμερα στην παροχή ασύλου στη χώρα μας; Από τη στάση του ΣΥΡΙΖΑ όσο όμως και της ΔΗΜΑΡ γίνεται αντιληπτό απ’ όλους μας ή από τους περισσότερους ότι σήμερα η παροχή ασύλου πάσχει στη χώρα. Κι αυτό, όταν μιλάς με ειδικούς, -νομίζω ότι είχαμε τη δυνατότητα να το δούμε αυτό στο πλαίσιο της επιτροπής- το αντιλαμβάνεσαι ακόμη περισσότερο. 
Είναι απόλυτα αληθές και δυστυχώς αποτυπώνει την πραγματικότητα στη χώρα μας η φράση, η οποία περιγράφει το εξής φαινόμενο: «Στην Ελλάδα» λέει «όσοι πραγματικά δικαιούνται άσυλο δεν το αιτούνται, διότι ξέρουν ότι δεν θα το πάρουν». Εκείνοι οι οποίοι αιτούνται άσυλο, είναι αυτοί που πραγματικά δεν το δικαιούνται και το κάνουν, διότι είναι τόσο χρονοβόρα η διαδικασία, που τους επιτρέπει να παραμείνουν στη χώρα και να ασχοληθούν με τη δουλειά, διότι ως επί το πλείστον, πρόκειται για οικονομικούς μετανάστες.
Όλο, λοιπόν, αυτό το πλαίσιο το οποίο δεν λειτουργεί, εις βάρος ποιου τελικά αποβαίνει; Κατά την άποψή μου, προφανώς εις βάρος της ελληνικής κοινωνίας και του ότι η θεσμική μας αδυναμία τελικά, δεν επιτρέπει να έχουμε τα καλύτερα ή να πετυχαίνουμε τους στόχους, για τους οποίους κάθε φορά κινούμαστε και νομοθετικά.
Δεύτερο σημείο, τα κρατητήρια. Τα κρατητήρια δεν μπορεί να είναι κέντρα κράτησης ή κέντρα πρώτης υποδοχής. Αναφέρθηκε από ένα συνάδελφο του ΣΥΡΙΖΑ ορθώς -και εγώ το παρέλειψα- ότι πρέπει να ληφθεί ειδική μέριμνα από το Υπουργείο Προστασίας του Πολίτη και Δημόσιας Τάξης, διότι αυτήν τη στιγμή  δημιουργείται μία τρομερή συμφόρηση με απαράδεκτες συνθήκες διαβίωσης, υγιεινής στα κρατητήρια των αστυνομικών τμημάτων και ιδιαίτερα των νησιών του Αιγαίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Προφανώς θέλετε ολόκληρο το χρόνο απ’ ό,τι κατάλαβα.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Τελειώνω, κύριε Πρόεδρε, με συγχωρείτε.
Τρίτο ζήτημα, το δεκαοκτάμηνο δεν είναι αντικείμενο της πράξης νομοθετικού περιεχομένου που ψηφίζουμε με το σημερινό νομοσχέδιο, αυτό είναι το πρώτο. 
Δεύτερον, θα μπορούσε ενδεχομένως να συνδυαστεί  με μία διαδικασία άλλων μέτρων, τα οποία θα μπορούσαν να κάνουν πιο σύντομο το χρόνο, αρκεί να έχει ένα αποτέλεσμα τόσο η δυνατότητα του επαναπατρισμού, όσο και η δυνατότητα να κινηθούν οι υπόλοιπες διαδικασίες πιο γρήγορα, όπως είναι η παροχή του ασύλου, εφόσον το δικαιούται ο συγκεκριμένος άνθρωπος.
Ο νόμος της ιθαγένειας. Αντιλαμβάνομαι την έννοια του ταμπού. Ωστόσο από πού προκύπτει το ότι ήταν προσκλητήριο και δεύτερον, τι ακριβώς αφορά; 
Εγώ εκτιμώ, λοιπόν, ότι πρέπει πρώτα να διαβάζουμε τους νόμους, να βλέπουμε τις συνέπειες και μετά να βγαίνουμε να κατηγορούμε ή να δημιουργούμε μια εικόνα η οποία δεν υφίσταται. 
Και κλείνω λέγοντας το εξής. Ο εκφασισμός της κοινωνίας τον οποίο βιώνουμε όλοι μας, ξεκινά από τη φρασεολογία μας. Δεν μπορώ να αντιληφθώ για ποιο λόγο είναι πιο εύκολο να λέμε ακόμη και εμείς εδώ μέσα «λαθρομετανάστες», «λαθρομετανάστευση», αντί να πούμε το ίδιο πράγμα με διαφορετική λέξη και να μην επιβαρύνουμε αρνητικά μία συγκεκριμένη κατηγορία ανθρώπων. Θα βοηθήσει πάρα πολύ, στο να μπορέσει η κοινωνία να αντιληφθεί πραγματικά το πρόβλημα και όχι να μείνει στην εθνική διάσταση μίας κατάστασης, που είναι εκ φύσεως αρνητική για το συγκεκριμένο πρόσωπο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Και θα κλείσω λέγοντας το εξής.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εκατό φορές το είπατε ότι θα κλείσετε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ναι, κλείνω, κύριε Πρόεδρε, -και δεν πήρα και όλο το χρόνο- με το εξής: «Όταν η κοινωνία χάνει την πίστη της στο δυτικό πολιτισμό, με ό,τι αυτό συνεπάγεται τότε ο φασισμός θριαμβεύει». Δεν το είπα εγώ. Το είπε κάποιος άλλος. Το είπε σε πολύ πιο δύσκολες εποχές και ελπίζω ότι σήμερα θα μπορέσουμε να αντιμετωπίσουμε την υπάρχουσα κατάσταση. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Το λόγο έχει η κ. Κωνσταντοπούλου.  
Κυρία Κωνσταντοπούλου θα τα εξαντλήσετε και τα επτά λεπτά;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, κύριε Πρόεδρε, το χρόνο που δικαιούμαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, είναι τρία λεπτά ο χρόνος. Ήσασταν ομιλήτρια και όχι εισηγήτρια.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το χρόνο που δικαιούμαι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τρία λεπτά δικαιούστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μάλιστα. 
Κύριε Υπουργέ, με κατάπληξη άκουσα την τοποθέτησή σας και τον τρόπο με τον οποίο εξανέστητε για την ένσταση αντισυνταγματικότητας που υπέβαλε ο ΣΥΡΙΖΑ, αλλά και για τις αντιρρήσεις ουσίας που διατυπώθηκαν.
Εσείς δεν ήσασταν που είπατε κατ’ επανάληψη: δεν διεκδικώ την πατρότητα του νομοσχέδιου; Το υιοθετήσατε όμως, ως θετός πατήρ.
Η Νέα Δημοκρατία δεν ήταν δια των Βουλευτών της που αντιπολιτευόταν το συγκεκριμένο νομοσχέδιο; Ο κ. Παυλόπουλος και άλλοι Βουλευτές της Νέας Δημοκρατίας δεν ήταν, που είπαν στην επιτροπή ότι πρόκειται για ρύθμιση ακραία και κατάφωρα αντισυνταγματική; Γιατί εξανίστασθε εναντίον του ΣΥΡΙΖΑ; Γιατί εξανίστασθε όταν επισημαίνεται από ανθρώπους που δεν έχουν κανένα λόγο ούτε να στρογγυλέψουν τα λόγια τους ούτε να κάνουν εκπτώσεις ότι εδώ γίνεται μια πολύ μεγάλη έκπτωση πολιτειακή και δημοκρατική;
Και γιατί, κύριε Υπουργέ και κύριοι συνάδελφοι, της Νέας Δημοκρατίας –βεβαίως απευθύνομαι σε κενά έδρανα, μόνο δύο-τρεις είναι οι Βουλευτές από τη Νέα Δημοκρατία που έχουν παραμείνει-...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Απ’ ό,τι βλέπετε απ’ όλα τα κόμματα υπάρχει μία σχετική απώλεια σήμερα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θέλετε να μιλήσετε αντ’ εμού; Το κάνετε καθ’ έξιν. Θέλετε; Παρακαλώ! Να  σταματήσω, να μη μιλήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, παρακαλώ, αν θέλετε. Μπορείτε βέβαια να συνεχίσετε. Αλλά, εάν θέλετε να σταματήσετε, ευχαρίστως, δεν υπάρχει πρόβλημα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το καταλάβαμε, κύριε Πρόεδρε. Καταλάβαμε ότι δεν θέλετε να ομιλεί η Αντιπολίτευση.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):   Θέλετε να συνεχίσετε ή να σταματήσετε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>:  Θα ήθελα να μη με διακόπτετε.
Συνεχίζω, λοιπόν, και λέω –μιας και ενόχλησε το Προεδρείο το ότι επισημάνθηκε η κραυγαλέα και εκκωφαντική απουσία της κοινοβουλευτικής Πλειοψηφίας- το εξής: Είναι νόμος, κύριε Υπουργέ, του κ. Χρυσοχοΐδη. Είναι νόμος, κύριε Υπουργέ, που αντιπολιτεύτηκε σφόδρα στη διάρκεια της προεκλογικής περιόδου ο Κοινοβουλευτικός Εκπρόσωπος της Νέας Δημοκρατίας, ο κ. Βορίδης και αντιτάχθηκε στη δημιουργία κέντρου κράτησης στην Αμυγδαλέζα!
Όσοι, λοιπόν, επιθυμείτε, πραγματικά, να επισημαίνετε ή να αναπτύσσετε και να διανθίζετε αυτήν την απαράδεκτη και ακραία θεωρία των άκρων, δεν συγκαλύπτετε –τι;- ότι τα υποτιθέμενα άκρα που επί δεκαετίες συγκρουόσασταν, που επί δεκαετίες σφοδρά αντιπολιτευόσασταν ο ένας τον άλλον, το ΠΑΣΟΚ και η Νέα Δημοκρατία, σήμερα εναγκαλιζόμενοι βαίνετε χέρι-χέρι και αναπτύσσετε μία πολιτική κοινωνιοκτόνο και εγκληματική. 
Όλοι οι φορείς, κύριε Υπουργέ –τους ακούσατε, διότι εμείς επιμείναμε να έρθουν στην επιτροπή- από την Αστυνομία μέχρι τις ενώσεις και φορείς προστασίας των δικαιωμάτων του ανθρώπου, μέχρι τα αρμόδια όργανα του Κράτους και μέχρι τα τοπικά επιμελητήρια όλοι αντιτάσσονται σε αυτό το νομοσχέδιο και όμως εσείς διεκδικείτε να το κυρώσει η σημερινή Βουλή. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελευταία παρατήρηση και κλείνω με αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κοιτάξτε, εξαντλήσατε το χρόνο. Πήρατε όλο σας τον χρόνο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Χρησιμοποιώ το χρόνο που με διακόψατε, κύριε Πρόεδρε. 
Τελευταία παρατήρηση και κλείνω με αυτό. Αυτό είναι ένα νομοσχέδιο που αφορά για άλλη μία φορά χρήματα, χρήματα από πλευράς Ευρωπαϊκής Ένωσης τα οποία δεν απορροφήθηκαν, χρήματα τα οποία επιδιώκετε αυτήν τη στιγμή να διατεθούν άρον-άρον και με απ’ευθείας ανάθεση, επαναλαμβάνοντας τις πολιτικές εκείνες τις οποίες άσκησε και το ΠΑΣΟΚ και η Νέα Δημοκρατία, διασπαθίζοντας δυσθεώρητα κονδύλια που δόθηκαν από την Ευρωπαϊκή Ένωση για την αντιμετώπιση του μεταναστευτικού και πήγαν σε άλλους σκοπούς και σε αλλότριες στοχεύσεις από το μεταναστευτικό.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Βούτση, έχετε το λόγο  για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ευχαριστώ, κύριε Πρόεδρε. 
Θα ήθελα να κάνω τρία σχόλια.
Πρώτον, με χαρά αλλά και με περίσκεψη, άκουσα σήμερα για πρώτη φορά μετά από έξι μήνες από το χώρο του ΠΑΣΟΚ να υπάρχει η ελάχιστη έστω υποστήριξη στο νόμο περί ιθαγένειας, τον οποίο είχαμε υποστηρίξει και εμείς εδώ στην προγενέστερη φάση. Πέρασαν όμως έξι μήνες. Δεν έχει βγει –το είπα και στον κ. Ντόλιο- ούτε ανακοίνωση του γραφείου Τύπου, όταν από τη Νέα Δημοκρατία –και είναι άποψή της και έχει κάθε δικαίωμα- και προεκλογικά και ύστερα, αυτός ο νόμος είχε τεθεί στο στόχαστρο.
Δεύτερον, σε σχέση με αυτά που είπε και ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης –αλλά επειδή έχει μία γενικότερη σημασία, γι’ αυτό το λέω- αλίμονο εάν συμβιβαστούμε με την ιδέα της οικοδόμησης μιας Ευρώπης-φρούριο που οικοδομούν οι δυνάμεις, οι οποίες αυτήν τη στιγμή διαχειρίζονται και την κρίση με τον τρόπο που τη διαχειρίζονται και την υφιστάμεθα και ως χώρα.
Αλίμονο, εάν στη μάχη μας για την αλλαγή της αρχιτεκτονικής του ευρώ, της Ευρωζώνης, της ίδιας της Ευρωπαϊκής Ένωσης, για να γίνει η Ευρώπη των λαών, δεν εντάξουμε και το άνοιγμά της, την ανάληψη του μερίσματος που της αναλογεί για τις ανισότητες που έχουν υπάρξει στον κόσμο, για τα μεγάλα προβλήματα που έχουν υπάρξει, για την ανάδειξή της, όχι μόνο ως μιας προοδευτικής δύναμης και ενός προοδευτικού πόλου σε ένα διαφορετικό κόσμο αλλά και ως μιας οντότητας, η οποία θα μπορεί πραγματικά να βοηθάει, έτσι ώστε σταδιακά αλλά συστηματικά, να αίρονται αυτές οι τεράστιες ανισότητες που οδηγούν σε αυτές τις μεταναστευτικές ροές.
Εκεί, λοιπόν, εντάσσουμε –και πιστεύω ότι την εντάσσουμε όλοι μας- αυτήν τη μάχη που πρέπει να δώσουμε. Πρέπει να υπάρξει ευρωπαϊκή λύση με διακρατικές συμφωνίες και με διεθνείς συμφωνίες και γι’ αυτό το θέμα, δηλαδή το μεταναστευτικό.
Τρίτο και τελευταίο, είναι αυτό που θέλω να πω στον κύριο Υπουργό. 
Κύριε Υπουργέ, σε μία επίκαιρη ερώτηση που είχα κάνει, πριν αρχίσουμε να συζητάμε αυτά τα πράγματα, στις αρχές Αυγούστου –ίσως το θυμάστε- μετά τη δολοφονία του Ιρακινού στο κέντρο της Αθήνας, είχαμε διαλεχθεί εδώ και είχατε τότε δεσμευθεί για τη διαμόρφωση ενός παρατηρητηρίου ειδικά για τα φαινόμενα ρατσιστικής βίας. Αυτό είναι καλό να υλοποιηθεί. Δεν το λέω γενικά. 
Ακούσατε σήμερα τι έγινε προχθές το βράδυ στην πλατεία Αμερικής. Εγώ είχα μιλήσει τη Δευτέρα το βράδυ σε διακόσια άτομα σε λαϊκή συνέλευση. Δεν μιλούσα εγώ επί δύο, δυόμισι ώρες, μιλούσε ο κόσμος, είχε έρθει με τα προβλήματά του. Την επόμενη μέρα έγινε επίθεση εκεί στο στέκι των Τανζανών, υπήρξαν τραυματισμοί. Το έκαναν «λαμπόγυαλο», που λέμε, επιτρέψτε μου την έκφραση, είδα την αποδοκιμασία σας ως προς τη χρησιμοποίηση της λέξης. Έτσι το έκαναν. Ύστερα, την επόμενη μέρα στο Τμήμα του Αγ. Παντελεήμονα έγιναν αυτά που ακούσατε για τη δικηγόρο την κ. Κούρτοβικ. 
Είναι καθημερινά τα φαινόμενα. Είναι από πολλές πλευρές. Δεν αφορούν μόνο την πολιτική δύναμη της ακροδεξιάς που λείπει αυτήν τη στιγμή, αφορούν και θύλακες, που έχουν αυτονομηθεί πλέον σε μία ατζέντα πάνω και παίζουν τα δικά τους παιχνίδια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει η κ. Σταμπουλή για τρία λεπτά.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Θα προσπαθήσω, κύριε Πρόεδρε, να μην τα εξαντλήσω, αν είναι δυνατόν αυτό. 
Σήμερα συζητάμε για να κυρώσουμε μία πράξη νομοθετικού περιεχομένου, η οποία δεν αφορά κάποια γενικά μέτρα ψηφισμένα σε άλλους νόμους. Τα κέντρα πρώτης υποδοχής προβλέπονται στο νόμο που προαναφέραμε και ακούσαμε και τι πρέπει να περιλαμβάνουν. 
Η υπηρεσία ασύλου, περιλαμβάνεται σε άλλο νόμο και ξέρουμε πώς πρέπει να στελεχωθεί. Τη στελεχώνετε τόσο αργά με τον τρόπο που τη στελεχώνετε, δηλαδή «ας ξεκινήσει και βλέπουμε», γι’ αυτό και εμείς λέμε «Παρών». 
Σήμερα, όμως, καλούμαστε να επικυρώσουμε διαδικασίες και συνθήκες κράτησης οι οποίες ήδη υπάρχουν. Είναι δίπλα μας και περιγράφονται όχι από το ΣΥΡΙΖΑ, κύριε Υπουργέ, αλλά από την Ένωση Αστυνομικών Υπαλλήλων Κορινθίας. Πρέπει να σας έχει κοινοποιηθεί το έγγραφο μέσω ΠΟΑΣΥ, το έχει καταθέσει και ο Κώστας Ζαχαριάς πριν από λίγο. 
Αναφέρω ελάχιστα σημεία από τα είκοσι που αναφέρουν οι αστυνομικοί. Δεν υπάρχουν στεγασμένοι χώροι σε περίπτωση κακοκαιρίας, έτσι ώστε να είναι εύκολη και σύντομη η διαδικασία σίτισης. Τουτέστιν, οι άνθρωποι κάνουν ουρά τώρα στο λιοπύρι για να πάρουν φαΐ. Αργότερα πού; Στη βροχή; Δεν υπάρχει παροχή ύδρευσης στο χώρο του στρατοπέδου, με ό,τι επιπλέον πρόβλημα μπορεί να συνεπάγεται αυτό. Υπάρχει τεράστιο πρόβλημα συνεπεία της μη αποκομιδής των απορριμμάτων από το χώρο, με υπαρκτό κίνδυνο την παρουσία τρωκτικών, εντόμων, δυσοσμίας και τον κίνδυνο μετάδοσης μολυσματικών ασθενειών τόσο στους ίδιους τους κρατούμενους όσο και στους εκτελούντες αστυνομική υπηρεσία.
Μήπως, κύριοι, οι άνθρωποι δεν έρχονται άρρωστοι και δεν είναι υγειονομικές βόμβες αλλά τους αρρωσταίνουμε εμείς όσο μπορούμε; 
Ακούσαμε ένα χορό εκατομμυρίων ευρώ πριν. Δεν υπάρχει μέριμνα για την αντικατάσταση των υλικών που τους χορηγήθηκαν, όπως πετσέτες, σεντόνια, κουβέρτες –ντρέπονται να προσθέσουν- εσώρουχα, σαπούνια, οδοντόκρεμες και άλλα. Υπάρχουν ήδη πολλά τζάμια σπασμένα και χρήζουν αντικατάστασης και δεν υπάρχει μέριμνα για θέρμανση των κτηρίων το χειμώνα, καθ’ όσον τα υπάρχοντα κτήρια δεν διαθέτουν κεντρική θέρμανση. 
Αυτό το πράγμα, λοιπόν, που συμβαίνει τώρα δίπλα μας, εμείς δεν μπορούμε παρά να το καταψηφίσουμε. Και όσα μέλη της Συμπολίτευσης το υπερψηφίσουν, ας πάνε να ζήσουν σε αυτές τις συνθήκες όχι δεκαοχτώ μήνες, αλλά δεκαοχτώ μέρες! Ιδού η Κόρινθος!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε. 
Το λόγο έχει ο κ. Πανούσης για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κύριε Πρόεδρε, θα φύγω από τα ιδεολογικά ζητήματα, νομίζω ότι έχουν εξαντληθεί και υπάρχουν αφετηριακές διαφορές. 
Θα πάω στη λογική του κ. Βορίδη και του κυρίου Υπουργού, σχετικά με το οργανωτικό, λειτουργικό και προγραμματικό πλαίσιο, μέσα στο οποίο θα κινηθούν αυτά τα κέντρα κράτησης, διότι εδώ έρχεται κομμάτι-κομμάτι το πρόγραμμα. Δεν έρχεται ένα ενιαίο πρόγραμμα, που, πραγματικά, θα ήταν από τη μεριά της Αντιπολίτευσης ή οποιουδήποτε Βουλευτή μικρότητα να πει ότι δεν το αποδέχεται. Εδώ έρχεται κομμάτι-κομμάτι. Ήρθε ένα κομμάτι για τα κέντρα κράτησης, χωρίς να ξέρουμε σε ποιες πόλεις, πώς θα αναπτυχθούν, γιατί ο διάβολος στις λεπτομέρειες κρύβεται. Θα έρθει ένα κομμάτι για την ιθαγένεια, θα έρθει ένα κομμάτι για το πώς λειτουργεί η αστυνόμευση, ένα κομμάτι για το πώς λειτουργεί η Δημόσια Διοίκηση. Θα έρθει ένα κομμάτι από τις ίδιες τις πόλεις που αναστενάζουν, χωρίς να ξέρουμε, όμως και τι ακριβώς συμβαίνει μέσα εκεί. 
Άκουσα την κ. Σταμπουλή. Κι εγώ πιστεύω ότι έτσι γίνονται τα πράγματα, διότι ναι Ευρώπη αλλά η Ευρώπη βάζει κανόνες σ’ αυτά τα κέντρα. Δεν λέει «κάντε ό,τι θέλετε εκεί μέσα».
Επίσης, δεν άκουσα τι ακριβώς θα γίνει με την πρότασή μας για το Δουβλίνο ΙΙΙ ή και για τη Συνθήκη Σένγκεν που την ξεχνάμε, γιατί το Σένγκεν είναι κατά τη γνώμη μου το πρόβλημα και όχι το Δουβλίνο ΙΙ.
Άρα, λοιπόν, εμείς εμμένουμε στη συναρμοδιότητα του Υπουργείου Δικαιοσύνης, ακριβώς για να υπάρχει μία ασφαλιστική δικλίδα σ’ όλες αυτές τις διαδικασίες και λειτουργίες για το σεβασμό των ανθρωπίνων δικαιωμάτων και ψηφίζουμε «παρών», όπως είπε και ο κ. Τσούκαλης, διότι αυτό δεν είναι σχέδιο, αλλά ένα κομμάτι που θα μπορεί να είναι από την κόλαση στον παράδεισο. Όμως, δεν έχουμε δει το σύνολο. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Πανούση.
Δεν υπάρχει κανένας άλλος ομιλητής. 
Ως εκ τούτου κηρύσσεται περαιωμένη η συζήτηση επί της αρχής...</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Κύριε Πρόεδρε, θα μπορούσα να έχω το λόγο για ένα λεπτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, πρώτον, η σειρά σας πέρασε προ πολλού. Δεύτερον, έχω κηρύξει περαιωμένη τη συζήτηση και λυπάμαι πάρα πολύ...</ChairmanSpeech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Μόνο για ένα λεπτό, κύριε Πρόεδρε. Είπαμε ότι δεν θα μιλήσουν...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα τι να κάνουμε τώρα; Δεν μπορούμε τώρα να επανέλθουμε. Δεν προσδιορίζουμε τη θέση μας ανάλογα με το τι θα κάνουν οι άλλοι.</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Κύριε Πρόεδρε, δώστε μου ένα λεπτό. Δεν θα σας καθυστερήσω πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δεν γίνεται αυτό! Εφαρμόζετε ακραία μεροληπτική στάση. Αφού κηρύξατε το πέρας, δίνετε το λόγο; Ούτε στα «στημένα» δεν γίνονται αυτά!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεχίστε, κύριε Νταβλούρο.</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Θα κάνω πολύ σύντομα δύο παρατηρήσεις, κύριε Πρόεδρε. 
Πραγματικά, δεν είναι ενθαρρυντικό για τον τόπο, ζητήματα μείζονος εθνικής σημασίας σαν το μεταναστευτικό, να αντιμετωπίζονται και να προσεγγίζονται είτε υπό το πρίσμα ιδεολογικών προκαταλήψεων είτε υπό το πρίσμα του λαϊκισμού. Δυστυχώς και οι δύο αυτές παράμετροι, αναδείχθηκαν στην Αίθουσα αυτή κατά τη συζήτηση του συγκεκριμένου νομοσχεδίου και θα έλεγα χαρακτηριστικά ότι βρεθήκαμε εν τω μέσω δύο κυρίαρχων προτάσεων. Η μία, η οποία εκφράστηκε από τη Μείζονα Αντιπολίτευση, είναι αυτή που σιγοντάρει ένα ιδιότυπο καθεστώς ανοχής των παρανόμως διαμενόντων στη χώρα μας και μία δεύτερη κυρίαρχη τάση, η οποία εκφράστηκε από το κόμμα της Χρυσής Αυγής, δεν είναι τίποτε άλλο, παρά μόνο η έκφραση ενός σύγχρονου εθνικοσοσιαλιστικού παραληρήματος. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Εκείνο το οποίο οφείλουμε εμείς να ομολογήσουμε, είναι το εξής. Παραδεκτή και λογική, βεβαίως, είναι η προσπάθεια προσέγγισης ενός ζητήματος σαν το συγκεκριμένο αλλά ο τρόπος με τον οποίο επιχειρείται η προσέγγισή του δεν αντιστρατεύεται αυτήν καθ’αυτήν τη λογική αυτών που την επιχειρούν. Εδώ, διαπιστώσαμε ότι άλλα εισηγείτο εν προκειμένω ο εισηγητής της Αντιπολίτευσης στο παρόν νομοσχέδιο και σε άλλα τελικώς κατέληγαν ως προς τον τρόπο υποστήριξης ή μη είτε του συγκεκριμένου νομοσχεδίου στο σύνολο ή κατ’ άρθρον είτε στην τροπολογία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Βεβαίως, αυτό αποδεικνύει και το ετερόκλητο της σύνδεσης του κόμματος το οποίο συγκροτείται από τις συνιστώσες του και καλό θα είναι στην Αίθουσα αυτή, όταν υπηρετούμε ή αναφερόμαστε σε ζητήματα όπως το συγκεκριμένο, να έχουμε στάση ευθύνης. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, εγώ θέλω να σας εκφράσω την ικανοποίησή μου για τον τρόπο με τον οποίο, επιτέλους, αναλάβατε πρωτοβουλίες σε ένα τόσο σοβαρό ζήτημα που χρόνια λίμναζε και να δώσετε μία προοπτική επίλυσης και αρωγής σε όλα αυτά τα οποία ως μείζον πρόβλημα έχουν προκληθεί στην ελληνική κοινωνία. Είμαι βέβαιος ότι είναι η αρχή μιας σειράς νομοθετημάτων, η οποία θα δώσει πειστική απάντηση σε όλα τα ζητούμενα της ελληνικής κοινωνίας και θα αποκλείσει ακραίες και λαϊκίστικες τάσεις από ψηφοθηρικού χαρακτήρα και μόνο επιδιώξεις. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε ολοκληρώσει, κύριε συνάδελφε.</ChairmanSpeech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Πρέπει να κατανοήσει πλέον η ελληνική κοινωνία ότι μόνο με σοβαρό και υπεύθυνο τρόπο θα μπορέσουμε να αποδείξουμε ότι οι προεκλογικές σας δεσμεύσεις δεν είναι απλά λόγια αλλά είναι πράξεις που διαπιστώνει κάθε μέρα στην καθημερινότητά του ο Έλληνας πολίτης, από τον υπεύθυνο τρόπο με τον οποίο δρα η Κυβέρνησή μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Δημόσιας Τάξης και Προστασίας του Πολίτη: «Κύρωση της Πράξης Νομοθετικού Περιεχομένου «Ρύθμιση θεμάτων συμβάσεων που αφορούν Κέντρα Πρώτης Υποδοχής και Εγκαταστάσεων Κράτησης παράνομα διαμενόντων στη χώρα αλλοδαπών και τρόπο φύλαξης αυτών» και άλλες διατάξεις».
Κύριοι συνάδελφοι, για την ψήφιση επί της αρχής του νομοσχεδίου έχει υποβληθεί αίτηση ονομαστικής ψηφοφορίας από Βουλευτές του Λαϊκού Συνδέσμου-Χρυσή Αυγή η οποία θα διεξαχθεί την Τρίτη 2 Οκτωβρίου 2012 και ώρα 20.00΄.
Κύριοι συνάδελφοι, το Προεδρείο εκτιμώντας τις ανάγκες του νομοθετικού έργου, σύμφωνα με τον Κανονισμό (άρθρο 72 παράγραφος 3), θα λύσει τη συνεδρίαση για αύριο ημέρα Παρασκευή 28 Σεπτεμβρίου 2012 και ώρα 10.00΄ με αντικείμενο εργασιών του Σώματος κοινοβουλευτικό έλεγχο: α) συζήτηση επικαίρων ερωτήσεων και β) συζήτηση της υπ’ αριθμόν 8/5/13-9-2012 επίκαιρης επερώτησης Βουλευτών του ΣΥΡΙΖΑ-ΕΚΜ προς τον  Υπουργό Εργασίας Κοινωνικής Ασφάλισης και Πρόνοιας σχετικά με τις εργασιακές σχέσεις σε μισθούς και συντάξεις.
Λύεται η συνεδρίαση.
Ώρα λήξης: 22.21΄
Ο</ChairmanSpeech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	4/10/2012 10:11:00 πμ	Από:	N.tasoula
Εκτυπώθηκε:	4/10/2012 10:08:00 πμ</body>
</html>