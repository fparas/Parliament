<html><head><meta name="cp:revision" content="2"><meta name="date" content="2012-04-23T07:36:00Z"><meta name="Company" content="OTS"><meta name="Keywords" content=""><meta name="meta:word-count" content="43958"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-04-19T09:19:00Z"><meta name="Word-Count" content="43958"><meta name="dcterms:created" content="2012-04-23T07:36:00Z"><meta name="dcterms:modified" content="2012-04-23T07:36:00Z"><meta name="Last-Modified" content="2012-04-23T07:36:00Z"><meta name="Last-Save-Date" content="2012-04-23T07:36:00Z"><meta name="meta:character-count" content="237375"><meta name="Template" content="Normal"><meta name="meta:save-date" content="2012-04-23T07:36:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-04-23T07:36:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-04-23T07:36:00Z"><meta name="Last-Printed" content="2012-04-19T09:19:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-04-23T07:36:00Z"><meta name="xmpTPg:NPages" content="1"><meta name="resourceName" content="9-4-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="237375"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΡΚΗ΄
Μεγάλη Δευτέρα  9 Απριλίου 2012 (Απόγευμα)
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξης Τσίπρας, με επιστολή του προς τον Πρόεδρο της Βουλής κ. Φίλιππο Πετσάλνικο, ενημερώνει ότι η κ. Σ. Σακοράφα Βουλευτής Β&apos; Αθήνας και ο κ. Π. Κουρουμπλής Βουλευτής Αιτωλοακαρνανίας, ανήκουν στο εξής στην Κοινοβουλευτική Ομάδα του Συνασπισμού Ριζοσπαστικής Αριστεράς, σελ. 
3. Ανακοινώνεται ότι η κ. Σοφία Σακοράφα και ο κ. Παναγιώτης Κουρουμπλής, με επιστολές τους προς τον Πρόεδρο της Βουλής, επιβεβαιώνουν την ένταξή τους στην Κοινοβουλευτική Ομάδα του Συνασπισμού Ριζοσπαστικής Αριστεράς, σελ. 
4. Επί διαδικαστικού θέματος, σελ. 
5. Αναφορά στην αυτοκτονία του πολίτη Δημήτρη Χριστούλα στο Σύνταγμα, σελ. 
6. Αναφορά στον δεκαοκτάχρονο που νοσηλεύεται σε κρίσιμη κατάσταση και που καταγγέλλει ότι κακοποιήθηκε στη Γενική Αστυνομική Δ/νση Ηρακλείου Κρήτης, στην επίθεση που δέχθηκε ο πρόεδρος των Φωτορεπόρτερς και ο ειδικός φρουρός στο Σύνταγμα, σελ. 
7. Επί προσωπικού θέματος, σελ. 
8. Δήλωση του Αντιπροέδρου της Βουλής κ. Ε. Αργύρη ότι δεν θα είναι υποψήφιος στις επικείμενες εκλογές, σελ. 
 
Β. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής του σχεδίου νόμου του Υπουργείου Εργασίας και Κοινωνικής Ασφάλισης: &quot;Κανονισμός Ασφάλισης ΙΚΑ-ΕΤΑΜ και λοιπές διατάξεις&quot;, σελ. 
2. Συμπληρωματική Ειδική Ημερήσια Διάταξη-Αποφάσεις Βουλής: Συζήτηση και ψήφιση, σύμφωνα με τις διατάξεις του άρθρου 76 του Συντάγματος και του άρθρου 108 παρ. 1 και 6 του Κανονισμού της Βουλής, της πρότασης του Προέδρου της Βουλής &quot;Για την τροποποίηση διατάξεων του Κανονισμού της Βουλής (Μέρος Κοινοβουλευτικό)&quot;, σελ. 
3. Κατάθεση πρότασης νόμου: 
Οκτώ Βουλευτές κατέθεσαν πρόταση νόμου: &quot;Δημιουργία μόνιμης δομής παροχής Κοινωνικών Αγαθών και Υπηρεσιών σε Κοινωνικές Ομάδες&quot;, σελ. 
ΠΡΟΕΔΡΟΣ
ΠΕΤΣΑΛΝΙΚΟΣ Φ., σελ.
ΠΡΟΕΔΡΕΥΟΝΤΕΣ
ΑΡΓΥΡΗΣ Ε., σελ.
ΖΗΣΗ Ρ., σελ.
ΝΙΩΤΗΣ Γ., σελ.
ΠΟΛΥΔΩΡΑΣ Β., σελ.


ΟΜΙΛΗΤΕΣ

Α. Επί διαδικαστικού θέματος:
ΑΡΓΥΡΗΣ Ε. , σελ.
ΖΗΣΗ Ρ. , σελ.
ΚΙΛΤΙΔΗΣ Κ. , σελ.
ΚΡΙΤΣΩΤΑΚΗΣ Μ. , σελ.
ΝΙΩΤΗΣ Γ. , σελ.

Β. Επί της αναφοράς στην αυτοκτονία του πολίτη Δημήτρη Χριστούλα στο Σύνταγμα:
ΚΡΙΤΣΩΤΑΚΗΣ Μ. , σελ.
ΝΙΩΤΗΣ Γ. , σελ.

Γ. Επί της αναφοράς στον δεκαοκτάχρονο που νοσηλεύεται στο νοσοκομείο Ηρακλείου Κρήτης, στην επίθεση που δέχθηκε ο πρόεδρος των Φωτορεπόρτερς και ο ειδικός φρουρός στο Σύνταγμα:
ΚΙΛΤΙΔΗΣ Κ. , σελ.
ΚΡΙΤΣΩΤΑΚΗΣ Μ. , σελ.
ΝΙΩΤΗΣ Γ. , σελ.

Δ. Επί προσωπικού θέματος:
ΑΡΓΥΡΗΣ Ε. , σελ.
ΛΑΦΑΖΑΝΗΣ Π. , σελ.

Ε. Επί της δήλωσης του Αντιπροέδρου της Βουλής κ. Ε. Αργύρη ότι δεν θα είναι υποψήφιος στις επικείμενες εκλογές:
ΑΡΓΥΡΗΣ Ε. , σελ.
ΛΑΦΑΖΑΝΗΣ Π. , σελ.

ΣΤ. Επί του σχεδίου νόμου του Υπουργείου Εργασίας και Κοινωνικής Ασφάλισης:
ΑΡΓΥΡΗΣ Ε. , σελ.
ΓΑΛΗΝΟΣ Σ. , σελ.
ΘΕΟΔΩΡΙΔΗΣ Η. , σελ.
ΚΕΓΚΕΡΟΓΛΟΥ Β. , σελ.
ΚΙΛΤΙΔΗΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΤΡΟΥΜΑΝΗΣ Γ. , σελ.
ΚΡΙΤΣΩΤΑΚΗΣ Μ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΚΟΠΟΥΛΟΣ Κ. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΜΟΥΣΟΥΡΟΥΛΗΣ Κ. , σελ.
ΝΙΚΟΛΟΠΟΥΛΟΣ Ν. , σελ.
ΠΑΠΑΚΩΝΣΤΑΝΤΙΝΟΥ Ν. , σελ.
ΡΕΝΤΑΡΗ - ΤΕΝΤΕ  Ό. , σελ.
ΡΟΝΤΟΥΛΗΣ Α. , σελ.
ΣΑΛΜΑΣ Μ. , σελ.
ΤΙΜΟΣΙΔΗΣ Μ. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Ζ. Επί της Ειδικής Ημερήσιας Διάταξης:
ΠΕΤΣΑΛΝΙΚΟΣ Φ. , σελ.

 
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ΡΚΗ΄
Μ. Δευτέρα 9 Απριλίου 2012 (απόγευμα)
Αθήνα, σήμερα στις 9 Απριλίου 2012, ημέρα Δευτέρα και ώρα 19.14΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΓΡΗΓΟΡΙΟΥ ΝΙΩΤΗ.
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 9/4/2012 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΚΖ΄ συνεδριάσεώς του, της Μ. Δευτέρας 9 Απριλίου 2012 (πρωινή), σε ό,τι αφορά την ψήφιση στο σύνολό του σχεδίου νόμου: «Ρυθμίσεις για την Τοπική Ανάπτυξη, την Αυτοδιοίκηση και την Αποκεντρωμένη Διοίκηση - Ενσωμάτωση Οδηγίας 2009/50/ΕΚ»)
Εισερχόμεθα στην  ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εργασίας και Κοινωνικής Ασφάλισης: «Κανονισμός Ασφάλισης ΙΚΑ - ΕΤΑΜ και λοιπές διατάξεις».
Η Διάσκεψη των Προέδρων αποφάσισε στη συνεδρίασή της στις 5-4-2012 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής, ενώ στην αυριανή θα συζητηθούν τα άρθρα και οι τροπολογίες ως μία ενότητα.
Πριν δώσω το λόγο στην εισηγήτρια του ΠΑΣΟΚ, θα ήθελα να ανακοινώσω στο Σώμα ότι με επιστολή του προς τον Πρόεδρο της Βουλής κ. Φίλιππο Πετσάλνικο, ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Σπύρος Χαλβατζής ενημερώνει ότι ορίζει ως ειδικό αγορητή τον Βουλευτή κ. Νίκο Παπακωνσταντίνου.
Επίσης, ο Γενικός Γραμματέας της Κοινοβουλευτικής Ομάδας του Λαϊκού Ορθόδοξου Συναγερμού κ. Ηλίας Πολατίδης, με παρόμοια επιστολή του προς τον Πρόεδρο της Βουλής κ. Φίλιππο Πετσάλνικο, ενημερώνει ότι ορίζει ως ειδικό αγορητή τον κ. Κωνσταντίνο Κιλτίδη.
Ο κ. Αλέξης Τσίπρας, Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς, με παρόμοια επιστολή του προς τον Πρόεδρο της Βουλής κ. Φίλιππο Πετσάλνικο, ενημερώνει ότι ορίζει ειδικό αγορητή τον Βουλευτή κ. Μιχάλη Κριτσωτάκη. 
Τέλος, ο κ. Κώστας Μαρκόπουλος, Γραμματέας της Κοινοβουλευτικής Ομάδας των Ανεξαρτήτων Ελλήνων, ενημερώνει με παρόμοια επιστολή του τον Πρόεδρο της Βουλής κ. Φίλιππο Πετσάλνικο ότι ορίζει εισηγητή τον Βουλευτή Ευβοίας κ. Κώστα Μαρκόπουλο –δηλαδή, τον εαυτό του- και Κοινοβουλευτική Εκπρόσωπο την Βουλευτή Σερρών κα Μαρία Κόλλια-Τσαρουχά.
Στο σημείο αυτό έχει το λόγο ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.
Ορίστε, κύριε Υπουργέ, έχετε το λόγο.</Speech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
Ζήτησα το λόγο για να καταθέσω νομοτεχνικές βελτιώσεις και προσθήκες στο σχέδιο νόμου, του οποίου ξεκινά η συζήτηση στην Ολομέλεια. Πρέπει να πω ότι έχω καταθέσει αυτές τις νομοτεχνικές βελτιώσεις από την Παρασκευή και νομίζω ότι έχουν διανεμηθεί στα κόμματα, προκειμένου να ενημερωθούν και να μπορέσουν να τοποθετηθούν.
Τώρα, λοιπόν, με βάση τον Κανονισμό της Βουλής, καταθέτω και τυπικά και επίσημα αυτές τις νομοτεχνικές βελτιώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Να κατατεθούν και να διανεμηθούν.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Τις καταθέτω για τα Πρακτικά, κύριε Πρόεδρε.
(Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελίδες 5 και 6)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Στο σημείο αυτό, το λόγο έχει ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης, για να  κάνει κάποιες νομοτεχνικές βελτιώσεις.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Κύριε Πρόεδρε, θα ήθελα να κάνω κάποιες νομοτεχνικές ρυθμίσεις και επειδή είχαμε δεσμευτεί στην επιτροπή ότι θα γίνει διαβούλευση με τη Νέα Δημοκρατία, θέλω να καταθέσω τι παραμένει απ’ αυτά που είχαμε ξεκινήσει την πρώτη επιτροπή. 
Οι νομοτεχνικές ρυθμίσεις αφορούν σε κάποια σημεία, τα οποία αφαιρούνται –θα κατατεθούν και θα διανεμηθούν- όπως: Η παράγραφος 3 του άρθρου 58 διαγράφεται. Το άρθρο 59 διαγράφεται. Η παράγραφος 10 του άρθρου 60 διαγράφεται. Στην παράγραφο 5 του άρθρου 60 προστίθεται μία φράση, η οποία ακριβώς τη συμπληρώνει. Και τέλος, στο άρθρο 58 τίθεται νέα παράγραφος 9 και έχει σχέση με τη διάταξη της περίπτωσης γ΄ της παραγράφου 2 του άρθρου 28, η οποία επανέρχεται σε ισχύ και έχει να κάνει με τον κανονισμό λειτουργίας της ΔΕΠΑΝΟΜ, γιατί δημιουργούνται προβλήματα ως προς τη δυνατότητα να μπορέσει να λειτουργήσει και να συνεχίσει το έργο της.
Επίσης, προστίθεται μία βελτίωση στην υγειονομική διάταξη στο τέλος του δικού μας τμήματος και αφορά στο άρθρο 62. Εκεί που μιλάμε για τις παραβάσεις των διατάξεων του υγειονομικού κανονισμού, προστίθεται νομοτεχνική βελτίωση που έχει προκύψει μετά από συνεννόηση και με το Υπουργείο Προστασίας του Πολίτη, το οποίο βελτιώνει και τακτοποιεί ακριβώς τα ζητήματα που προέκυψαν και από τη συζήτησή μας στην Επιτροπή Κοινωνικών Υποθέσεων.
Θέλω να κάνω ιδιαίτερη αναφορά στο άρθρο 56, που έχει σχέση με τις ρυθμίσεις θεμάτων του ΣΕΥΠ. Εκεί διαπιστώθηκε μία διαφορετική εκτίμηση από την πλευρά της Νέας Δημοκρατίας. Γι’ αυτό, παρακαλώ, κύριε Πρόεδρε, να δεχθούν και οι συνάδελφοι, όταν θα έρθει ο κύριος Υπουργός, ο οποίος και θα τοποθετηθεί, να καταλήξουμε στο τέλος τι θα παραμείνει απ’ αυτό το άρθρο που έχει σχέση με το ΣΕΥΠ και με το ειδικό ελεγκτικό γραφείο, καθώς επίσης και με άλλες ρυθμίσεις που έχουν να κάνουν με τη λειτουργία των ανθρώπων που είναι στο ΣΕΥΠ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλώ να κατατεθούν και να διανεμηθούν, κύριε Υπουργέ.</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Τις καταθέτω για τα Πρακτικά, κύριε Πρόεδρε.
(Στο σημείο αυτό ο Υφυπουργός Υγείας και Κοινωνικής Αλληλεγγύης κ. Μιχαήλ Τιμοσίδης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελίδες 9 έως 33)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχει ζητήσει το λόγο ο κ. Μιχαήλ Κριτσωτάκης.
Ορίστε, κύριε Κριτσωτάκη, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, θέλω να σας πω κάτι που είναι σίγουρα διαδικαστικό, αλλά εμπεριέχει και μία ουσία, ένα συμβολισμό ίσως που εγώ τον θεωρώ απαραίτητο.
Σίγουρα, είναι η τελευταία συνεδρίαση πριν τις γιορτές του Πάσχα. Ίσως, πιθανότατα, να είναι και η τελευταία συνεδρίαση αυτής της κοινοβουλευτικής περιόδου, αν εν πάση περιπτώσει προκηρυχθούν μεθαύριο εκλογές.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Έχουμε και αύριο, κύριε Κριτσωτάκη, για να δημιουργείται…</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ναι, το νομοσχέδιο αυτό που εισάγεται, θα είναι και αύριο. Έχετε δίκιο.
Λέω, λοιπόν, ότι το τελευταίο διάστημα έχετε φέρει πέντε νομοσχέδια μέχρι την προκήρυξη των εκλογών –αν προκηρυχθούν τη Μεγάλη Τετάρτη ή τη Μεγάλη Πέμπτη, όποτε είναι- και αν γίνουν εκλογές, έχουμε εξακόσια σαράντα οκτώ άρθρα, χίλιες τετρακόσιες σελίδες, μοιράζονται τροπολογίες. Φθάνουμε ίσως τις χίλιες επτακόσιες, χίλιες οκτακόσιες σελίδες –έχουμε χάσει το λογαριασμό- προστίθενται και άλλες, αποσύρονται κάποιες και δεν ξέρουμε τι να συζητήσουμε. 
Όμως, νομίζω ότι αυτή η Βουλή δεν μπορεί να ισχυριστεί ότι είναι μία Βουλή, στη διάρκεια της οποίας ο κοινοβουλευτισμός πέρασε μία χρυσή περίοδο!
Αντίθετα, ψήφισε μνημονιακά, ψήφισε πολλές φορές παρά τη θέλησή της τοις άλλων, όχι τοις κείνων ρήμασι πειθόμενοι, στο όνομα της σωτηρίας της πατρίδας και καταβαράθρωσε την ελληνική κοινωνία.
Τουλάχιστον, όμως, θα έπρεπε, κύριε Πρόεδρε -και το Προεδρείο θα έπρεπε  να το έχει σκεφθεί και να το έχει πράξει αυτό- να σεβαστούμε συμβολικά έστω ως Κοινοβούλιο μια πράξη ενός συμπολίτη μας, του εβδομηνταεφτάχρονου Δημήτρη Χριστούλα, που με την ίδια του τη ζωή, προσπάθησε να εκφράσει την αγανάκτηση, την απελπισία, της συντριπτικής πλειοψηφίας αυτού του λαού. 
Θα έπρεπε να πάρετε την πρωτοβουλία να τηρηθεί ενός λεπτού σιγή από τους Βουλευτές σήμερα, κύριε Πρόεδρε, στη μνήμη του συγκεκριμένου συμπολίτη μας, αλλά και όλων αυτών που μάθαμε ότι έκαναν το ίδιο πράγμα –και είναι αρκετές εκατοντάδες- αλλά και αυτών που δεν μαθεύτηκε για τους όποιους λόγους, για τους ανθρώπους επίσης του Τύπου, όπως τον πρόεδρο των φωτορεπόρτερς, πάλι εδώ μπροστά από το κτήριο της Βουλής στο Σύνταγμα, αλλά και για τον δεκαοχτάχρονο στο Ηράκλειο, που κινδύνευσε και ακόμα κινδυνεύει η ζωή του και νοσηλεύεται σε κρίσιμη κατάσταση και που καταγγέλλεται με στοιχεία η βάναυση κακοποίηση του στη Γενική Αστυνομική Διεύθυνση του Ηρακλείου.
Θα έλεγα ότι υπάρχει μία πολιτική που τα γεννά αυτά και θα ήταν ίσως και παράλογο να ζητήσει κανείς αυτόν το συμβολισμό του ενός λεπτού σιγή, τέλος πάντων, μέσα στο Κοινοβούλιο, όταν η πλειοψηφία του έχει ψηφίσει αυτά. 
Όμως, παρ’ όλα αυτά εμείς διακινδυνεύουμε να το ζητήσουμε και λέμε ότι θα έπρεπε την πρωτοβουλία αυτή να την είχε πάρει το Προεδρείο από μόνο του.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Νομίζω ότι σε αυτά που ακούσαμε με ιδιαίτερη προσοχή, μπορεί ο καθένας από εμάς κατά τη διάρκεια των τοποθετήσεών του να εκφράσει τις απόψεις του κόμματός του και από την πλευρά μου ως Προεδρείο εκφράζω και την οδύνη μας και τον απόλυτο σεβασμό μας στη μνήμη του άτυχου νεκρού.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Θα μπορούσα, κύριε Πρόεδρε, να λάβω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Παρακαλώ. Πρότεινα κάτι. Είπα ότι θα ξεκινήσουμε τη διαδικασία του νομοσχεδίου και κατά το χρόνο που θα έχετε, μπορείτε να τοποθετείστε διότι, αν έπρεπε να ανοίξουμε μία διαδικασία εκτός νομοσχεδίου, θα έπρεπε να το κάνουμε πριν. Τώρα, έχει αρχίσει, όπως ξέρετε, το νομοσχέδιο και μόνο παρεμβάσεις…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Μα, ετέθη ένα θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ωραία. Μπορείτε, σας παρακαλώ, κατά τις τοποθετήσεις σας να το κάνετε, όπως το κάνω και εγώ τώρα και εκδηλώνω τη θλίψη μου και το σεβασμό μας και βεβαίως, ο καθείς αποκωδικοποιεί και τα μηνύματα που έχει η κάθε τραγική πράξη…</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Θέλω να προσθέσω κάτι.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ναι, αλλά όχι τώρα. Εγώ ως Προεδρείο το κάνω εκ προοιμίου γιατί δεν θα πάρω το λόγο.
Βεβαίως, εκδηλώνουμε και τον αποτροπιασμό μας για κάθε πράξη βίας από όπου και αν προέρχεται και περιμένουμε, όπως έκανε και ο Υπουργός Προστασίας του Πολίτη, το πόρισμα για να δούμε τι έχει συμβεί για τον πρόεδρο των φωτορεπόρτερς, όπως, βεβαίως και για τον άτυχο ειδικό φρουρό…</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Για τον αιμόφυρτο αστυνομικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Είπα και για τον άτυχο ειδικό φουρό, που κάτω από συνθήκες πάλι βίας έτυχε αυτής της απαράδεκτης μεταχείρισης.
Ο Πρόεδρος της Κοινοβουλευτικής Ομάδας της Δημοκρατικής Αριστεράς κ. Φώτης Κουβέλης με επιστολή του ενημερώνει τον Πρόεδρο της Βουλής ότι ορίζει ως ειδικό αγορητή το Βουλευτή Πέλλας κ. Ηλία Θεοδωρίδη.
Τον λόγο έχει η εισηγήτρια του ΠΑΣΟΚ κ. Όλγα Ρενταρή-Τέντε.</ChairmanSpeech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Ευχαριστώ, κύριε Πρόεδρε.
Θα ήθελα πριν ξεκινήσω την εισήγησή μου, ως μέλος της Επιτροπής Κοινωνικών Υποθέσεων και παρουσία του Υπουργού, να πω ότι είμαι βαθύτατα συγκινημένη γιατί συμμετείχα σ’ αυτήν την επιτροπή και είδα την υπεράνθρωπη προσπάθεια που κατέβαλε και καταβάλλει για να περισώσει τα ασφαλιστικά ταμεία. 
Όπως προείπα, το Υπουργείο Εργασίας και Κοινωνικών Ασφαλίσεων κατέβαλε και καταβάλλει συστηματική προσπάθεια για να εξασφαλίσει τη βιωσιμότητα των ασφαλιστικών ταμείων. Μία από τις κύριες προτεραιότητές του ήταν ο περιορισμός της φαρμακευτικής δαπάνης και των δαπανών υγειονομικής περίθαλψης. Σε συνεργασία με το Υπουργείο Υγείας καθιέρωσαν την ηλεκτρονική συνταγογράφηση, τη χρήση των γενοσήμων, τη θετική λίστα φαρμάκων, την οποία διεύρυναν αργότερα και κατάφεραν μέσα από συνεχείς ελέγχους να περιορίσουν την τεχνητή ζήτηση φαρμάκων και υλικών.
Επίσης, επέβαλαν την καθιέρωση ενός συστήματος καταβολής παροχών και επιδομάτων μέσω τραπεζών σε συνδυασμό με την ηλεκτρονική βάση δεδομένων του ΙΚΑ, η οποία ήταν αυτή που απεκάλυψε –και χρησιμοποιήθηκε στο 40% των δυνατοτήτων της- τη μεγάλη απάτη στο ΙΚΑ Καλλιθέας, εντόπισε σαράντα χιλιάδες συντάξεις-«μαϊμού» που καταβάλλονταν σε νεκρούς ή σε ασφαλισμένους «φαντάσματα» και κόστιζαν σαφώς στο ασφαλιστικό σύστημα 400 εκατομμύρια ευρώ το χρόνο, ανακάλυψε πενήντα χιλιάδες επιδόματα που δίνονταν σε άτομα που δεν τα δικαιούνταν με ζημιά για τα ασφαλιστικά ταμεία περί τα 200 εκατομμύρια ευρώ. Τέλος, περίπου 250 εκατομμύρια ευρώ εξανεμίστηκαν από τα κυκλώματα που πουλούσαν ένσημα για τη συνταξιοδότηση των ατόμων, οι οποίοι τα αγόραζαν και κατόπιν υπέβαλαν αίτηση για διαρκή σύνταξη.
Η μάχη κατά της αλόγιστης σπατάλης συνεχίζεται και αποδίδει. Όμως, η αύξηση της ανεργίας, η περικοπή των μισθών κατά 22%, η αδήλωτη εργασία, η διεύρυνση της εκ περιτροπής μερικής και εποχικής απασχόλησης, το «κούρεμα» των ομολόγων και η επιβολή από την τρόικα της μείωσης του μη μισθολογικού κόστους, δηλαδή των εισφορών, συρρικνώνουν τα έσοδα των ασφαλιστικών ταμείων και απειλούν επικίνδυνα τη βιωσιμότητά τους. Ο περιορισμός δε της κρατικής επιχορήγησης προς τα ταμεία καθιστά αναγκαία τη λήψη μέτρων για την αύξηση των εσόδων των ασφαλιστικών ταμείων
Το Υπουργείο Εργασίας με το παρόν σχέδιο νομού «Κανονισμός ασφάλισης ΙΚΑ- ΕΤΑΜ και λοιπές διατάξεις» επιχειρεί να συμπληρώσει μέρος των απωλειών που προκαλεί στο ασφαλιστικό σύστημα η ύφεση που πλανάται στη χώρα μας εδώ και τέσσερα χρόνια με διατάξεις για την αποφυγή της εισφοροδιαφυγής, αλλά και την απλοποίηση του συστήματος είσπραξης των ασφαλιστικών εισφορών.
Οι προτεινόμενες διατάξεις του παρόντος νόμου για την ταυτόχρονη καταβολή μισθών, ασφαλιστικών εισφορών και φόρου μισθωτών υπηρεσιών μέσω τραπεζών και ΕΛΤΑ θα βοηθήσουν σημαντικά στο να μπορούν να ελεγχθούν ή να ελέγχονται τακτικά, ακόμη και μηνιαία, από το δημόσιο οι εισφορές που πρέπει να καταβάλλονται κάθε μήνα. Θα μπορεί το σύστημα να παρακολουθεί τη συνέπεια των επιχειρήσεων ως προς τις υποχρεώσεις τους προς αυτά, έτσι ώστε να αποτρέπεται η συσσώρευση χρεών από τις επιχειρήσεις προς τα ταμεία και να αποτραπούν αποτελεσματικά η εισφοροδιαφυγή και η φοροδιαφυγή, να μη βλέπουμε με λίγα λόγια στις εφημερίδες οκτακόσιες χιλιάδες επιχειρηματίες να χρωστούν στα ταμεία από 150.000 ευρώ και άνω. 
Επιπλέον, θεσπίζεται στο παρόν νομοσχέδιο η επιβράβευση των συνεπών επιχειρηματιών με μείωση έως 5% επί των εισφορών, εάν καταβάλουν έγκαιρα μέσα σε τρεις μισθολογικές περιόδους τις απαιτούμενες εισφορές. Ακόμη, προβλέπει και απαλλαγή από τις εισφορές για τους συνεπείς επιχειρηματίες για δύο χρόνια.
Για να επιτευχθούν όλα τα παραπάνω, απαραίτητη προϋπόθεση είναι να υπάρξει αφ’ενός μεν μία ηλεκτρονική βάση δεδομένων, η οποία θα συνδέεται με το Υπουργείο Οικονομικών, με το ΚΕΠΥΟ και θα διασφαλίζει τη συστηματική και ενιαία παρακολούθηση των ασφαλιστικών εισφορών και του φόρου μισθωτών υπηρεσιών και αφ’ετέρου απαιτείται ο εκσυγχρονισμός της λειτουργίας του ΙΚΑ, που αποτελεί το μεγαλύτερο ασφαλιστικό φορέα της χώρας μετά τη συνένωση πέντε άλλων ταμείων. Φυσικό είναι, βέβαια, στο ξεκίνημά του να έχει κάποια προβλήματα δυσλειτουργίας.
Όσον αφορά το πρώτο σκέλος, τη βάση δεδομένων, υπάρχει νομοθετική κατοχύρωση. Η δε παραλαβή του όλου προγράμματος αναμένεται να παραληφθεί από το Υπουργείο την επόμενη εβδομάδα.
Το δεύτερο σκέλος, ο εκσυγχρονισμός και η απλοποίηση των διαδικασιών ασφάλισης στο ΙΚΑ, επιτυγχάνεται με τις διατάξεις που εμπεριέχονται στο παρόν σχέδιο νόμου, οι οποίες αναφέρονται στην απλούστευση, όπως προείπα, των πολλών διαφορετικών κωδικών ασφάλισης από εννιακόσιους εβδομήντα οκτώ γίνονται εβδομήντα έξι-, με στόχο να φθάσουν τα πέντε ή έξι πακέτα ασφάλισης- την πλήρη αξιοποίηση των τεχνολογικών υποδομών του ΙΚΑ, την ηλεκτρονική διασταύρωση των στοιχείων του ΙΚΑ, του ΣΕΠΕ και του ΟΑΕΔ και την κατάργηση των πολλών γραφειοκρατικών κωλυμάτων. Όλα αυτά είναι βέβαιο ότι θα συμβάλλουν σημαντικά στην αποτελεσματική εφαρμογή του συστήματος συνείσπραξης αποδοχών όλων των ασφαλιστικών εισφορών και των διαφόρων φορέων. 
Η αύξηση των εσόδων με την κατάργηση των απαλλαγών για μειωμένες εισφορές υπέρ ΟΑΕΔ, ΟΕΚ και του ΙΚΑ είναι άλλο ένα μέτρο του παρόντος σχεδίου νόμου, το οποίο όχι μόνο θα αυξήσει τα έσοδα των ασφαλιστικών ταμείων, αλλά θα αποκαταστήσει την ισότητα ανάμεσα σε όλους τους ασφαλισμένους μισθωτούς του ΙΚΑ, αφού θα πληρώνουν ίδια ποσά εισφορών. 
Μία άλλη δέσμη ρυθμίσεων που περιλαμβάνεται στο κεφάλαιο Β΄ στοχεύει στην αντιμετώπιση του φαινομένου της εικονικής εργασίας και γενικά της εξαπάτησης των ασφαλιστικών φορέων. Αυτές οι ρυθμίσεις αφορούν την υποβολή και επεξεργασία των αναλυτικών περιοδικών δηλώσεων που υποβάλλονται στο ΙΚΑ-ΕΤΑΜ για την ενημέρωση της ασφαλιστικής ιστορίας των απασχολουμένων, το χρόνο καταβολής των ασφαλιστικών εισφορών και τη διαχείριση της διαφθοράς δηλωθεισών και καταβληθεισών εισφορών. 
Επιπλέον, η καθιέρωση μηνιαίας υποβολής αναλυτικής περιοδικής δήλωσης, η υποβολή βεβαίωσης ασφάλισης ακόμη και στην περίπτωση πράξης επιβολής εισφορών στον εργοδότη, ο καθορισμός ανώτατου ποσοστού στην περίπτωση εκπρόθεσμης καταβολής των εισφορών προς το ΙΚΑ-ΕΤΑΜ -δηλαδή από το 120% πηγαίνει στο 100%- και η κατάργηση του αυτοτελούς προστίμου σε βάρος των εργοδοτών για τυπικές παραλήψεις είναι ορισμένα από τα μέτρα πάταξης της εικονικής εργασίας.
Θα πρέπει να αναφέρω ότι στο σχέδιο νόμου υπάρχουν επίσης ευνοϊκές διατάξεις για τη ρύθμιση των οφειλών προς τα ταμεία για όσες επιχειρήσεις, εργοδότες και ασφαλισμένους έχουν ξεκινήσει τη διαδικασία συνδιαλλαγής του Πτωχευτικού Κώδικα. Παρατείνεται, επίσης, τόσο ο χρόνος της προθεσμίας αναστολής λήψης αναγκαστικών μέτρων όσο και η προθεσμία υποβολής αίτησης σε καθεστώς ρύθμισης.
Ρυθμίζονται, επίσης, θέματα σχετικά με τις αρμοδιότητες οργάνων του ΙΚΑ, του νεοσύστατου φορέα ΕΟΠΥΥ και των κέντρων πιστοποίησης αναπηρίας και πολλών άλλων θεμάτων κοινωνικών φορέων ασφάλισης, για τα οποία θα αναφερθούμε αναλυτικά στην κατ’ άρθρο συζήτηση του νομοσχεδίου.
Τέλος, εξασφαλίζονται πόροι για την αδιάκοπη λειτουργία του προγράμματος «Βοήθεια στο Σπίτι», το οποίο διευρύνεται και συμπεριλαμβάνει και άλλους δικαιούχους. Επίσης, θα προσληφθούν πολλοί περισσότεροι, πέρα απ’ αυτούς που μόνιμα εργάζονται σε αυτό το πρόγραμμα. Η εξασφάλιση αυτών των πόρων γίνεται με θεσμοθέτηση εισφοράς 0,2% από τους κοινωνικούς φορείς και δίνεται η δυνατότητα αναγνώρισης εξαγοράς χρόνου πραγματικής απασχόλησης σε επαγγέλματα που εξαιρέθηκαν από το νέο πίνακα βαρέων και ανθυγιεινών επαγγελμάτων. 
Επίσης, στο νομοσχέδιο υπάρχει και η ενσωμάτωση της οδηγίας 2000/18 στο Εθνικό Δίκαιο, η οποία προωθεί την εναρμόνιση της επαγγελματικής με την οικογενειακή ζωή, καθώς δίνονται ουσιαστικές και απαραίτητες διευκολύνσεις για τους εργαζόμενους γονείς, βελτιώνοντας και διευρύνοντας το υπάρχον θεσμικό πλαίσιο της γονικής παροχής. Έτσι, με τις διατάξεις του παρόντος νόμου δημιουργείται νέο γενικό πεδίο εφαρμογής που καλύπτει οριζόντια όλους τους εργαζομένους είτε με εξαρτημένη σχέση εργασίας είτε με μορφή απασχόλησης στον ιδιωτικό, δημόσιο και ευρύτερο δημόσιο τομέα και στους Οργανισμούς Τοπικής Αυτοδιοίκησης και λαμβάνει υπ’ όψιν όλες τις οικογενειακές δομές, μονογονεϊκές, οικογένειες με ΑΜΕΑ κ.ο.κ.. 
Άλλες αξιοσημείωτες ρυθμίσεις είναι αυτές που αφορούν τον Οργανισμό Ασφάλισης Ελεύθερων Επαγγελματιών. Είναι ρυθμίσεις, τις οποίες το Υπουργείο Εργασίας και Κοινωνικών Ασφαλίσεων ενσωματώνει στο παρόν νομοσχέδιο, μετά από πιέσεις πολλών Βουλευτών της επαρχίας, μετά από συνεχείς συνομιλίες με τη ΓΣΕΕ και τη ΓΕΣΕΒΕ. Θα αναφέρω ενδεικτικά τη ρύθμιση εκείνη, με την οποία κάποιος επαγγελματίας μπορεί να αλλάξει ασφαλιστική κατηγορία και να πληρώσει ασφαλιστικές εισφορές χαμηλότερες από αυτές που προβλέπονται μέχρι σήμερα. Βέβαια και η αντίστοιχη απόδοση, δηλαδή η σύνταξη, θα είναι μειωμένη.
Παράλληλα, εντάσσονται ρυθμίσεις στα τελευταία άρθρα του νομοσχεδίου αρμοδιότητας του Υπουργείου Υγείας, που ρυθμίζουν θέματα του Σώματος Επιθεωρητών Υπηρεσιών Υγείας και Πρόνοιας, το οποίο και αποκεντρώνεται σημαντικά. Ρυθμίζεται, επίσης, η λειτουργία της Ειδικής Υπηρεσίας Υγειονομικής Κάλυψης στην Προεδρία της Δημοκρατίας και τακτοποιούνται θέματα του Υπουργείου Υγείας και των νοσοκομείων του ΕΣΥ. 
Με το άρθρο 59, εισάγεται ο θεσμός του ιατρικού τουρισμού, που θα καθοριστεί με προεδρικό διάταγμα, ύστερα από πρόταση του Υπουργού Υγείας, για νοσοκομεία και ξενοδοχειακές μονάδες που θα παρέχουν υπηρεσίες πρωτοβάθμιας ή δευτεροβάθμιας φροντίδας σε τουρίστες ασθενείς. Εδώ θα πρέπει να σημειώσω ότι είχα προτείνει στην επιτροπή -και ελπίζω να ληφθεί υπ’ όψιν- ότι για να περάσουμε στον τουρισμό, πρώτα θα πρέπει να αξιολογήσουμε τις μονάδες των νοσοκομείων, πανεπιστημιακών και του ΕΣΥ, ποιες είναι πρωτοπόρες, σε ποιον τομέα και πού μπορούν να υποδεχθούν τουρίστες κυρίως από τις βαλκανικές χώρες. Αυτό θα γίνεται με κάποιο αντίτιμο που θα εξασφαλίζει τη βιωσιμότητα και την καλή λειτουργία του νοσοκομείου και δεν θα λειτουργεί εις βάρος των δαπανών του νοσοκομείου.
Στην τελευταία ενότητα του νομοσχεδίου ρυθμίζονται τα θέματα μεταφοράς της πρόνοιας στο Υπουργείο Εργασίας και Κοινωνικής Ασφάλισης από το Υπουργείο Υγείας και Κοινωνικής Αλληλεγγύης. Ρυθμίζονται επίσης ζητήματα που αφορούν τα συγχρηματοδοτούμενα προγράμματα του Ευρωπαϊκού Ταμείου Προσφύγων, ενώ προβλέπεται μεταξύ άλλων ότι ο Υπουργός Υγείας και Κοινωνικής Αλληλεγγύης εκδίδει υγειονομικές διατάξεις με άμεσα εκτελεστέο χαρακτήρα για την προστασία της δημόσιας υγείας.
Θα ήθελα να αναφέρω ότι υπάρχει και μια τροπολογία που κατετέθη από το Υπουργείο Προστασίας του Πολίτη και η τροπολογία αυτή συμπληρώνει την ισχύουσα νομοθεσία που αφορά τις προϋποθέσεις κράτησης των αιτούντων διεθνούς προστασίας υπηκόων τρίτων χωρών ή ανιθαγενών, καθώς και όσων πάσχουν από λοιμώδη νοσήματα ή ανήκουν σε ευάλωτες ομάδες με λοιμώδεις ασθένειες. Ενώ τέλος, επανακαθορίζονται οι προϋποθέσεις και η διαδικασία διοικητικής απέλασης αλλοδαπών.
Κλείνοντας, θα ήθελα να ευχηθώ καλή ανάσταση σε όλους, ανάσταση στην καρδιά μας, στις ιδέες μας, στη συμπεριφορά μας, έτσι ώστε οι εκλογές…</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Στα μυαλά μας.</Speech>
<Speech><Parlmember>ΟΛΓΑ ΡΕΝΤΑΡΗ-ΤΕΝΤΕ</Parlmember>: Το είπα, κύριε  Τσούκαλη. Είπα, στις ιδέες μας.
Έτσι ώστε να ξανακερδίσουμε αυτούς που γύρισαν την πλάτη στο πολιτικό σύστημα.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το λόγο έχει ο κ. Νικόλαος Νικολόπουλος, εισηγητής της Νέας Δημοκρατίας.</ChairmanSpeech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Κυρίες και κύριοι συνάδελφοι, διαβάζοντας τα Πρακτικά της προηγούμενης συνεδρίασης κατά την οποία ανεκλήθη το άρθρο 321 του νομοσχεδίου για την εξυγίανση του επιχειρηματικού περιβάλλοντος, προκειμένου να επανυποβληθεί στο παρόν νομοσχέδιο μαζί με τη σχετική αιτιολογική έκθεση, ευθύς εξ αρχής θέλω να σας γνωρίσω ότι η Νέα Δημοκρατία σήμερα αφού υπήρξε και αυτή θα δώσει θετική ψήφο. Πρόκειται για μία διάταξη ορθή που είχε προτείνει ο Υπουργός Οικονομικών, ο κ. Σαχινίδης, σχετικά με τα θέματα των εγγυήσεων του ελληνικού δημοσίου. Με τη διάταξη αυτή προκύπτει όφελος για το ελληνικό δημόσιο και κυρίως, όταν αυτό επιβάλλεται να καταστεί άμεσα πιστωτής, προκειμένου να διασφαλίσει τον εγγυητικό κίνδυνο που έχει αναλάβει. Διασφαλίζει το ελληνικό δημόσιο, παρέχοντας παράλληλα και διευκολύνσεις στις επιχειρήσεις που έχουν λάβει δάνεια με τέτοιες εγγυήσεις. Έτσι, λύνονται μακροχρόνια προβλήματα που προκαλούσαν αγκυλώσεις και στρεβλώσεις στη διαχείριση των δανείων αυτών. Καθορίζεται η διαδικασία για την παραίτηση του ελληνικού δημοσίου από το δικαίωμα της διεισδύσεως, μόνο όταν επιβάλλεται να καταστεί άμεσα πιστωτής, προκειμένου να διασφαλίσει τον εγγυητικό κίνδυνο που έχει αναλάβει.
Με βάση τα προαναφερόμενα, το ελληνικό δημόσιο θα διαχειρίζεται ως πιστωτής το σύνολο της τραπεζικής συμβατικής σχέσης, τόσο για το εγγυημένο από αυτό, όσο και για το ανεγγύητο τμήμα της οφειλής.
Επίσης, κυρίες και κύριοι συνάδελφοι, θέλω να σας γνωρίσω ότι η Νέα Δημοκρατία θετικά θα ψηφίσει χάριν της ισοπολιτείας, της ισονομίας και της ίσης μεταχείρισης στη χορήγηση του εκλογικού επιδόματος στον Έλληνα αστυνομικό, ο οποίος συμβάλλει καθοριστικά στη διασφάλιση της ομαλότητας διεξαγωγής των επικείμενων βουλευτικών εκλογών.
Κυρίες και κύριοι συνάδελφοι, συμμετέχουμε όλοι σήμερα εδώ στην τελευταία συνεδρίαση της Βουλής, πριν προκηρυχθούν οι εκλογές και τα συναισθήματά μου είναι ανάμεικτα. Η συγκίνηση συνυπάρχει με την ανησυχία για το αύριο. Ο πολυκερματισμός που συντελέστηκε στα δυόμισι χρόνια του βίου αυτής της Βουλής, δεν έχει προηγούμενο στη μεταπολιτευτική περίοδο. Οι αποχωρήσεις, οι μετακινήσεις αλλά και νέες μειώσεις έχουν αλλάξει ριζικά το χάρτη των κομμάτων στη χώρα. Αυτό δεν σημαίνει ότι πολλαπλασιάστηκαν τα ιδεολογικά ρεύματα ή ότι βιώσαμε καινοτόμες πολιτικές. Αχνές αποχρώσεις ιδεολογικές χωρίζουν τα νέα σχήματα από τους υφιστάμενους κομματικούς οργανισμούς. Το πιο σημαντικό, όμως, είναι ότι όσο πολλαπλασιάζονται τα κόμματα, τόσο περιορίζονται οι προτάσεις εξόδου από την κρίση που τόσο έχει ανάγκη ο τόπος. 
Σε κάθε περίπτωση, κυρίες και κύριοι συνάδελφοι, εγώ σήμερα από τη θέση ενός Βουλευτή που θητεύει είκοσι τρία χρόνια  στο ελληνικό Κοινοβούλιο, θέλω να καταθέσω την προσωπική σφοδρή μου επιθυμία, οι επικείμενες εκλογές να φέρουν ισχυρή και βιώσιμη κυβέρνηση και τούτο, όχι χάριν του κομματικού πρωταθλητισμού, αλλά για να μπορούν να λαμβάνονται αποφάσεις για να καλυφθεί ο χαμένος χρόνος, για να μπούμε επιτέλους στο δρόμο της ανάπτυξης. Και αυτό, μόνο μια ισχυρή, αυτοδύναμη κυβέρνηση μπορεί να το πετύχει.
Πριν, όμως, μπω στην καρδιά του νομοσχεδίου, θα ήθελα να δώσω τα στοιχεία που προκάλεσε ο κύριος Υπουργός Εργασίας στη Νέα Δημοκρατία στην προηγούμενη συνεδρίασή μας στην Επιτροπή Κοινωνικών Υποθέσεων να φέρει εδώ σήμερα, στην τελευταία συνεδρίαση αυτής της κοινοβουλευτικής περιόδου.
Κύριε  Υπουργέ, κατά τη διάρκεια της συζήτησης στην επιτροπή, θέλοντας ίσως να αποφύγετε τον έλεγχο για την απαράδεκτη συμπεριφορά του ΠΑΣΟΚ, να αντιμετωπίζει το κράτος ως λάφυρο, όπως χρόνια τώρα κάνει, κάνατε μια επίθεση στη Νέα Δημοκρατία αστήρικτη, ατεκμηρίωτη και άδικη.
Μας κατηγορήσατε ότι στις τελευταίες εκλογές προχωρήσαμε σε προεκλογικούς διορισμούς. Μάλλον παρασυρθήκατε από τις δικές σας πρακτικές και μεθοδεύσεις. Εξ ιδίων κρίνετε τα αλλότρια. Μας κατηγορήσατε για τα «Stage». Πρέπει να σταθώ, αν και είναι σε όλους γνωστό το πώς λειτουργεί το ΠΑΣΟΚ και οι εντολοδόχοι του. Στην προσπάθεια του να σπιλώσει τη Νέα Δημοκρατία το ΠΑΣΟΚ κατήγγειλε το θεσμό των «Stage», ένα θεσμό που ειρήσθω εν παρόδω το ίδιο υλοποίησε, αλλά και εφαρμόζεται σε όλη την Ευρωπαϊκή Ένωση χρόνια τώρα.
Το ΠΑΣΟΚ, όταν ήλθε στην εξουσία προσπάθησε να στήσει το πρόγραμμα της κοινωφελούς εργασίας. Οι Υπουργοί Εργασίας ανακάλυψαν ότι ενώ θα μπορούσαν πολύ εύκολα να το υλοποιήσουν ως ένα πρόγραμμα «Stage» με ασφάλιση, όπως είχε ξεκινήσει η Νέα Δημοκρατία να κάνει, έχοντας καταγγείλει τις υποτιθέμενες στρεβλώσεις, έπρεπε να ανακαλύψουν κάτι άλλο. Γιατί, ας μη γελιόμαστε, το πρόγραμμα της κοινωφελούς εργασίας, δεν είναι παρά ένα «Stage» με άλλο όνομα. Έτσι, όμως, χάθηκε πολύς και πολύτιμος χρόνος για ένα πρόγραμμα που έπρεπε να εφαρμοστεί άμεσα. Τα ψεύδη του ΠΑΣΟΚ, τις παλινωδίες του, τη ναρκισσιστική λατρεία με την εξουσία και την προσπάθεια διατήρησής του με κάθε μέσο σ’ αυτήν, την πληρώνουν τελικά οι άνεργοι.
Να σας θυμίσω επίσης ότι εμείς, παρ’ όλες τις επιφυλάξεις μας, σας καταθέσαμε άμεσα τις προτάσεις μας γι’ αυτό, αλλά και για τα άλλα προγράμματα. Σας προειδοποιήσαμε ότι με τις πολιτικές σας οι άνεργοι θα εκτοξευθούν. Διαμαρτυρηθήκαμε για το ότι τα λεφτά από το πρόγραμμα πήγαιναν για να καλυφθούν υποτιθέμενα διοικητικά κόστη, αντί να πηγαίνουν για να προσληφθούν περισσότεροι άνεργοι. Εσείς προτιμήσατε να το μοιράσετε σε δικαιούχους, οι οποίοι μάλιστα ήδη χρηματοδοτούνται από άλλα προγράμματα του ΕΣΠΑ. Μας εγκαλέσατε, κύριε  Υπουργέ, για την επίσκεψή μας στη γενική γραμματεία. Εμείς πήγαμε εν γνώσει σας και με την προτροπή σας αξιώνουμε να δημιουργήσουν αυτά τα προγράμματα ένα πλαίσιο προστασίας για τους χειμαζόμενους πολίτες αυτής της χώρας και κυρίως για τους άνεργους συμπολίτες μας. Τα χρήματα αυτά πρέπει απαρέγκλιτα να φτάνουν στον τελικό ωφελούμενο και όχι να καταναλίσκονται σε μελέτες, συμβούλους, λειτουργικά έξοδα. Προσπαθούμε να διορθώσουμε τις κακοτεχνίες σας. Σας είχαμε πει σε αυτήν την Αίθουσα για την κοινωνική οικονομία, ότι για ένα τόσο σοβαρό ζήτημα που έπρεπε να είχε υλοποιηθεί χθες, εσείς κωλυσιεργούσατε. Γι’ αυτόν το νόμο είχατε ήδη συνάψει δύο συμβάσεις έργου με υποτιθέμενους γνώστες του αντικειμένου. Όμως, ήλθατε μετά να το διορθώσετε και αντί να επισπεύσετε τη δημιουργία κοινωνικών συνεταιριστικών επιχειρήσεων, εσείς κάνατε φόρουμ. Ένα χρόνο έχετε στο συρτάρι σας  το νομοσχέδιο για το Ταμείο Κοινωνικής Οικονομίας και δεν κάνετε τίποτα γι’ αυτό. Είναι αλήθεια ή ψέματα ότι στο Υπουργείο σας δεν διακόψατε μαζικά αποσπάσεις ατόμων από τις διαχειριστικές υπηρεσίες  με τεχνογνωσία χρόνων, γιατί αυτοί ήταν στα ψηφοδέλτια της ΔΑΚΕ ή γιατί είχαν αξιοποιηθεί επί Νέας Δημοκρατίας δεκαεννιά συνολικά στελέχη τον τελευταίο χρόνο; Γιατί αντικαταστήσατε άτομα με υψηλά προσόντα με άτομα που δεν διέθεταν ούτε καν ένα πτυχίο; Γιατί, κύριε  Υπουργέ, το Υπουργείο Εργασίας είναι το μόνο που δεν βγάζει πρόσκληση για τη στελέχωση των ειδικών υπηρεσιών διαχείρισης, ενώ όλα τα άλλα ακολουθούν αυτήν την πρακτική; Το ίδιο δεν κάνατε στο ΣΕΠΕ με τους περιφερειακούς διευθυντές;
Μας προκαλέσατε προχθές στην επιτροπή της Βουλής ότι είστε άψογος με τις διαδικασίες, όσον αφορά τη διαφάνεια. Πώς θα χαρακτήριζε κανείς την τακτική να βγαίνει η πρόσκληση για τη θέση γενικού διευθυντή του Εθνικού Ινστιτούτου Εργασίας και Ανθρώπινου Δυναμικού μια εβδομάδα πριν την Καθαρά Δευτέρα, κρυμμένη σε κάποια εφημερίδα και με ένα μόνο υποψήφιο και ο διορισμός να γίνεται στις 5 Μαρτίου; Τις τελευταίες ημέρες επικρατεί πραγματικά μια πυρετώδης κατάσταση στη Γενική Γραμματεία Κοινοτικών και άλλων Πόρων. Βγαίνουν εντάξεις για έργα κατάρτισης στα λατομεία, βγαίνουν αποφάσεις για αξιολογήσεις έργων, δίνετε δικαίωμα προαίρεσης σε έργα που πραγματικά αναρωτιέται κανείς τι χρειάζονται. Ποιος ο λόγος πραγματικά να χρειάζεται σύμβουλος και μάλιστα ύψους  πολλών εκατομμυρίων ευρώ για έργα που δεν λειτουργούν; 
Εκείνο το έρημο το ΕΣΣΕΕΚΑ, αφού πρώτα το καταργήσατε, το αντικαταστήσατε με μια επιτροπή που συνήλθε άπαξ και παρ’ όλα αυτά εσπευσμένα μια εβδομάδα πριν προκηρυχθούν εκλογές τροποποιείτε τα έργα. Και τι προβλέπεται απ’ αυτά τα έργα; Όχι δράσεις για τους ανέργους, βέβαια. Σας διαβάζω τη συγκεκριμένη απόφαση αυτολεξεί: «Τριμηνιαίες εκθέσεις προόδου, μεθοδολογίες παρακολούθησης πορείας υλοποίησης, εκπόνηση εμπειρογνωμοσυνών, ερευνών και μελετών». Είναι πράγματι απορίας άξιον έργα που έχουν προκηρυχθεί από το 2009, ανακοινώνονται τα αποτελέσματά τους τέλη Μαρτίου, αρχές Απριλίου.
Είχατε ένα έργο που το είχε προετοιμάσει η Νέα Δημοκρατία για τη στήριξη των εργαζομένων σε επιχειρήσεις που πλήττονται από την κρίση. Δυο ολόκληρα χρόνια επισπεύδατε το έργο για να ανακοινωθούν τα αποτελέσματα προεκλογικά. Τυχαίο; Δεν νομίζω. Τριάντα ημέρες πριν τις εκλογές ανακοινώνονται οι ωφελούμενοι. Τώρα βγαίνουν οι ανακοινώσεις για τα ΤΟΠΕΚΟ, τοπικά ολοκληρωμένα προγράμματα ευπαθών κοινωνικών ομάδων. Τώρα βγαίνουν οι επιταγές κατάρτισης. Τώρα βγαίνει το έργο κατάρτιση ανέργων σε βασικές δεξιότητες πληροφορικής που είχε προκηρυχθεί τον Ιούλιο του 2009. Πραγματικά εντυπωσιακές συμπτώσεις. 
Για όλα αυτά έχουμε καταθέσει αρκετές επερωτήσεις, ερωτήσεις και αναφορές. Καταθέτω για τα Πρακτικά μερικές μόνο για να θυμηθούμε όλοι και όσοι από εμάς θέλουμε να πάμε να δούμε εάν πήραμε ποτέ απάντηση.
 (Στο σημείο αυτό ο Βουλευτής κ. Νικόλαος Νικολόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κυρίες και κύριοι συνάδελφοι, το συζητούμενο νομοσχέδιο εισάγεται μεν για να ρυθμίσει θέματα που έχουν αναληφθεί ως υποχρεώσεις για την ορθή εκτέλεση της δανειακής σύμβασης και έχουν ήδη περάσει με πράξη του Υπουργικού Συμβουλίου ή εφαρμοστικών νόμων, όμως, για άλλη μια φορά τροποποιεί, συμπληρώνει και αντικαθιστά διατάξεις νομοσχεδίων που έχουν ψηφισθεί την τελευταία διετία. 
Για μια ακόμη φορά παρουσιάζεται σχέδιο νόμου πολύ κακής νομοτεχνικής ποιότητας. Αυτό γίνεται ολοφάνερο από τις νομοτεχνικές βελτιώσεις που ήδη έχουν κατατεθεί, σας μοιράστηκαν, και αριθμούν είκοσι τέσσερις σελίδες. Οι ρυθμίσεις με τα άρθρα του πρώτου κεφαλαίου, στοχεύουν στην απαλοιφή εξαιρέσεων για την καταβολή εισφορών υπέρ του ΟΑΕΔ, του Οργανισμού Εργατικής Κατοικίας, του Οργανισμού Εργατικής Εστίας και αναπροσαρμόζουν το ύψος των ασφαλιστικών εισφορών σε ειδικές κατηγορίες ασφαλισμένων. Έντονο προβληματισμό δημιουργεί η απρόσκοπτη συνέχεια των παροχών των οργανισμών οι οποίοι έχουν ενσωματωθεί στον ΟΑΕΔ και οι παροχές τους έχουν παγώσει, παραδείγματος χάρη, το κατασκευαστικό πρόγραμμα του Οργανισμού Εργατικής Κατοικίας. 
Στο δεύτερο κεφάλαιο, ρυθμίζονται διαδικαστικά θέματα για την καταβολή και τον έλεγχο των ασφαλιστικών εισφορών του ΙΚΑ-ΕΤΑΜ. Είναι γνωστό ότι η οργάνωση του ΙΚΑ πάσχει. Αυτό το βεβαιώνουν οι καθημερινές ουρές. Η καταβολή των μισθών, των ασφαλιστικών εισφορών και του φόρου μισθωτών υπηρεσιών ενοποιούνται και θα καταβάλλονται στις τράπεζες ή τα ΕΛΤΑ. Η προθεσμία για την καταβολή αυτών είναι πολύ σύντομη. Θεωρούμε πως η παράταση της ημερομηνίας κατά δέκα ημέρες είναι εφικτή. Ήδη ο κύριος Υπουργός έχει μεταβάλλει την έναρξη ισχύος της διάταξης αυτής, τη μετέθεσε κατά ένα μήνα για την 1-6-2012. Δημιουργούνται, όμως, ερωτηματικά εάν είναι εφικτός ο αυτόματος έλεγχος και πολλά άλλα. Υπάρχει έντονος προβληματισμός, εάν κάτω από τις σημερινές συνθήκες ύφεσης είναι σε θέση οι επιχειρήσεις να ανταποκριθούν στην ενιαία καταβολή μισθών, εισφορών και φόρων. Δεν είναι εφικτή, κύριε Υπουργέ, η επιτυχία για κανένα μέτρο χωρίς κοινωνική αποδοχή, μόνο με τη θέσπιση διατάξεων. 
Με το άρθρο 39, ανατίθεται η διαχείριση των αποθεματικών του Ταμείου Προνοίας Δημοσίων Υπαλλήλων στο Ταμείο Παρακαταθηκών και Δανείων. Σήμερα, σε προεκλογική ουσιαστικά περίοδο, ο κύριος Υπουργός με καμουφλάζ τη μεταφορά των αποθεματικών θα συνάψει δάνειο με το Παρακαταθηκών και Δανείων για την αντιμετώπιση των οφειλών του ταμείου προς τους ασφαλισμένους. 
Η Νέα Δημοκρατία ως κυβέρνηση, είχε προτείνει συγκεκριμένες λύσεις. Σήμερα δεσμεύεται να επιλύσει το πρόβλημα με ορθολογικό τρόπο και όχι αναλαμβάνοντας πάλι καινούργια χρέη. Υπό τις παρούσες δημοσιονομικές συνθήκες, οι προτάσεις κρυφού δανεισμού και δημιουργία αφανών χρεών δεν είναι οι ενδεικνυόμενες. Για τις ρυθμίσεις του άρθρου αυτού έχουμε δηλώσει τη διαφωνία μας.
Στο τρίτο κεφάλαιο, επεκτείνονται και βελτιώνονται οι όροι ρύθμισης παλαιών οφειλών στο ΙΚΑ ενώ επίσης υπάρχουν ουσιαστικές μεταβολές στην πρόσφατη νομοθετική ρύθμιση για χρηματοδότηση του προγράμματος «Βοήθεια στο Σπίτι» από νέες ασφαλιστικές εισφορές. Τρανή απόδειξη ότι οι ενστάσεις που είχαμε προβάλλει στη συζήτηση του ν. 4052 ήταν βάσιμες. Δυστυχώς, σας το λέμε ότι και η σημερινή ρύθμιση, κύριε Υπουργέ, φοβόμαστε ότι θα αποδειχθεί αναποτελεσματική. 
Στο τέταρτο κεφάλαιο, γίνεται ρύθμιση θεμάτων των ιδιοκτητών τουριστικών καταλυμάτων με εισαγωγή γραφειοκρατίας που πιθανόν δεν θα μπορούν να υποστηρίξουν τα τοπικά καταστήματα των ασφαλιστικών φορέων. Ενσωματώνει παρατηρήσεις για τη διευκόλυνση των επιχειρήσεων λόγω ύφεσης. Ειδική αναφορά χρειάζεται για τις διατάξεις του άρθρο 42, που «τακτοποιούν» τις δαπάνες που έχουν γίνει στις μονάδες τεχνητού νεφρού. Τραγικό παράδειγμα καθυστέρησης υλοποίησης νομίμων διαδικασιών το οποίο μας φέρνει τώρα προ τετελεσμένων γεγονότων, χωρίς να γνωρίζουμε καν το ύψος των δαπανών. 
Κύριε Υπουργέ, θα θέλαμε πάρα πολύ πριν ψηφίσουμε αυτήν την ετεροχρονισμένη διάταξη, δηλαδή την έγκρισή της, να ξέρουμε ποιες είναι αυτές οι δαπάνες που χωρίς κανένα διαγωνισμό αγοράστηκαν αυτά τα φίλτρα. 
Στο πέμπτο κεφάλαιο, ρυθμίζονται θέματα του ΕΟΠΥΥ. Κυρίες και κύριοι συνάδελφοι, επισημαίνω ότι δεν υπάρχει νομοσχέδιο του Υπουργείου Εργασίας ή του Υπουργείου Υγείας το οποίο να μην περιέχει θέματα που αφορούν τον ΕΟΠΥΥ. Αυτό αποδεικνύει την προχειρότητα με την οποία αντιμετώπισε η κυβέρνηση του ΠΑΣΟΚ τη σύσταση του οργανισμού αυτού. Η διασπορά διατάξεων σε διάφορα νομοσχέδια ήδη έχει δημιουργήσει πολυπλοκότητα. Η παροχή υπηρεσιών υγείας σε όλους τους Έλληνες έχει αντιμετωπισθεί από την κυβέρνηση του ΠΑΣΟΚ με ερασιτεχνικό τρόπο. Ακόμα και σήμερα οι φαρμακοποιοί απεργούν, οι γιατροί δεν συνταγογραφούν, τη στιγμή  μάλιστα που ο κύριος Υπουργός διαβεβαίωνε σε τηλεοπτική του συνέντευξη ότι δεν υπάρχουν οφειλές του ΕΟΠΥΥ. Ειλικρινά πιστεύω ότι κανένας μας δεν έχει σαφή εικόνα. Τοποθετηθήκαμε στη Βουλή, κάναμε και δημόσια δήλωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε δυο λεπτά. Την ανοχή σας, παρακαλώ.
 Η ένταξη του Οίκου Ναύτου στον ΕΟΠΥΥ ήταν εσπευσμένη και χωρίς μελέτη και γι’ αυτό θα πρέπει να αναβληθεί για έξι μήνες περίπου. 
Στο έβδομο κεφάλαιο, ενσωματώνεται στο Εθνικό Δίκαιο κοινοτική οδηγία σχετικά με την εφαρμογή της αναθεωρημένης συμφωνίας πλαισίου για τη γονική άδεια. Η ενσωμάτωση αυτής επιφέρει θετικές αλλαγές.
Τέλος, η άρνησή μας για την ένταξη στα άρθρα 56-62 ήταν ρητή και κατηγορηματική και στην πρώτη και στη δεύτερη συζήτηση. Και εκεί έχει καταγραφεί η άρνησή μας.
Η σημερινή Κυβέρνηση, κύριοι Υπουργοί, πρέπει να μην ξεχνάτε ότι στηρίζεται από την Νέα Δημοκρατία και αυτό θα πρέπει να γίνεται σεβαστό σε όλη τη δημοκρατική διαδικασία. Επιφυλασσόμεθα να τοποθετηθούμε στις προ ολίγου αποσύρσεις και βελτιώσεις που μας μοιράστηκαν. Δεν σας κρύβουμε ότι αυτές οι μεθοδεύσεις μάς προδιαθέτουν αρνητικά και προσθέτουν ένα ακόμα επιχείρημα για την αποτελεσματικότητα των κυβερνήσεων συνεργασίας σε σχέση με εκείνες τις αυτοδύναμες μονοκομματικές. Επειδή πολλά από τα μέτρα για την ορθή διαχείριση και λειτουργία των ασφαλιστικών οργανισμών είναι τα αυτονόητα, δεν χρειάζεται να αποκαλούμε όρους μνημονίου, εκτός και αν το ΠΑΣΟΚ χρειάζεται αυτό το άλλοθι για να δικαιολογήσει τις αντιδράσεις του ως αντιπολίτευση σε κάθε βήμα έγκαιρης μεταρρύθμισης από τις κυβερνήσεις της Νέας Δημοκρατίας. Απουσία  πολιτικής και μέτρα μνημονίου που οδηγούν σε κοινωνικό και οικονομικό αδιέξοδο είναι ο υπολογισμός των συντάξεων με βασικό κριτήριο το δημοσιονομικό όφελος και οι οριζόντιες περικοπές αμοιβών.
Κυρίες και κύριοι συνάδελφοι, στη δευτερολογία μου θα συνεχίσω την εισήγησή μου, προκειμένου να παρουσιαστεί αναλυτικά και τεκμηριωμένα η θέση της Νέας Δημοκρατίας για όλα τα άρθρα που παρέλειψα στην πρωτολογία μου.
Σας ευχαριστώ για την προσοχή σας και εσάς, κύριε Πρόεδρε, για την ανοχή σας. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι οκτώ Βουλευτές κατέθεσαν πρόταση νόμου: «Δημιουργία μόνιμης δομής παροχής κοινωνικών αγαθών και υπηρεσιών σε κοινωνικές ομάδες». 
Παραπέμπεται στην αρμόδια Διαρκή Επιτροπή.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Θα ήθελα το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Μόλις ολοκληρώσω τις ανακοινώσεις, κύριε Υπουργέ.
Ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς, κ. Αλέξης Τσίπρας, με επιστολή του προς τον Πρόεδρο της Βουλής, κ. Φίλιππο Πετσάλνικο, ενημερώνει ότι η κ. Σοφία Σακοράφα Βουλευτής Β΄ Αθήνας και ο κ. Παναγιώτης Κουρουμπλής Βουλευτής Αιτωλοακαρνανίας ανήκουν στο εξής στην Κοινοβουλευτική Ομάδα του ΣΥΡΙΖΑ.
Με επιστολές τους προς τον Πρόεδρο της Βουλής κ. Σοφία Σακοράφα και ο κ. Παναγιώτης Κουρουμπλής επιβεβαιώνουν την ένταξή τους στην Κοινοβουλευτική Ομάδα του ΣΥΡΙΖΑ. 
Οι επιστολές αυτές κατατίθενται στα Πρακτικά της σημερινής συνεδρίασης και έχουν ως εξής:
(Να φωτογραφηθούν οι σελίδες 63 έως 65)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Κύριε Πρόεδρε, ευχαριστώ. 
Θέλω μισό λεπτό για να καταθέσω κάποιες βελτιώσεις που είναι καθαρά αναριθμήσεις μετά και την παρέμβαση του κ. Τιμοσίδη.
(Στο σημείο αυτό ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθεί η σελίδα 67)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Να διανεμηθούν παρακαλώ.
Το λόγο έχει τώρα ο ειδικός αγορητής του Κομμουνιστικού Κόμματος Ελλάδας, κ. Νικόλαος Παπακωνσταντίνου.</ChairmanSpeech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Ευχαριστώ, κύριε Πρόεδρε.
Για το συζητούμενο νομοσχέδιο, ένα πρώτο αφετηριακό σχόλιο θα ήθελα να κάνω, ότι η προτίμηση της Νέας Δημοκρατίας για τις μονοκομματικές αυτοδύναμες κυβερνήσεις ίσως εξηγεί και το ότι ψήφισε το 60% των νομοσχεδίων της μονοκομματικής κυβέρνησης του κ. Γεωργίου Παπανδρέου τα πρόσφατα δυόμισι χρόνια.
Δεύτερο ζήτημα σχετικά με το συζητούμενο νομοσχέδιο. Η όψη του νομοσχεδίου είναι μια πανσπερμία, ένα κυριολεκτικά σύνθετο μωσαϊκό ρυθμίσεων για το ΙΚΑ-ΕΤΑΜ, ρυθμίσεων φαινομενικά ασύνδετων και τροποποιητικού χαρακτήρα, αλλά να το υπογραμμίσουμε, με ενιαία άτιμη λογική στις διατάξεις του. 
Οι κεντρικές σημαίες της εισηγητικής έκθεσης περί απλοποίησης και απλούστευσης των διαδικασιών, εξορθολογισμού των δαπανών, νοικοκυρέματος, αύξησης των εισροών, διευκόλυνσης των εργαζομένων, είναι κουρελιασμένες από το βούρδουλα κατά των εργατών, των υπαλλήλων, των επαγγελματο-βιοτεχνών, των φτωχών αγροτών, των ανέργων, των συνταξιούχων και με τα θεσμικά, κανονιστικά μέτρα προστασίας, περιφρούρησης, θωράκισης των συμφερόντων, των αναγκών, των προνομίων των βαθύπλουτων αυτού του τόπου, των μεγαλομετόχων, μεγιστάνων των επιχειρηματικών ομίλων. 
Ακόμη το νομοσχέδιο πραγματοποιεί και τακτοποίηση λειτουργικών ζητημάτων που προέκυψαν, όμως, από την ψήφιση πυκνής αντιλαϊκής νομοθεσίας τα πρόσφατα δυόμισι χρόνια με στόχο βέβαια την επιτάχυνση υλοποίησής της. Ακόμα και για εντελώς αυτονόητα οι ρυθμίσεις είναι κολοβές. Αναφέρω, παραδείγματος χάριν, ότι κολοβές είναι οι ρυθμίσεις για την αποπληρωμή των δεδουλευμένων, των εφημεριών, της υπερωριακής απασχόλησης για το ιατρικό, νοσηλευτικό, τεχνολογικό, διοικητικό προσωπικό του ΙΚΑ, στο άρθρο 58 παράγραφος 6. Και από αυτήν την άποψη, η αμέλεια αυτή δεν είναι τυχαία. 
Συνολικά και με αυτό το νομοσχέδιο και τις ρυθμίσεις του κλιμακώνονται στην υλοποίησή τους οι αντιλαϊκές επιλογές, οι φιλοεπιχειρηματικές επιλογές στην υγεία, την πρόνοια την κοινωνική ασφάλιση, τα εργασιακά δικαιώματα, τις συντάξεις. Μιλάμε για επιλογές, μέτρα, νομοθετήματα που αποβλέπουν στη συγκέντρωση και συγκεντροποίηση των κερδών στην υγειονομική αγορά, στην ανάπτυξη αχαλίνωτης επιχειρηματικής, κερδοσκοπικής δραστηριότητας, στη δραστική μείωση της λαϊκής κατανάλωσης, στη σύνθλιψη των λαϊκών δικαιωμάτων και τη μετατροπή τους σε κουφάρια, ακριβώς για να εκτιναχθεί η ανταγωνιστικότητα, η κερδοφορία των δύο χιλιάδων σαράντα πέντε πολύ μεγάλων επιχειρήσεων, των μεγαλοϊδιοκτητών, μεγαλομετόχων των επιχειρηματικών ομίλων. 
Υποστηρίζετε, κύριοι της Κυβέρνησης, πολιτικά τους πασάδες, τους πρίγκιπες, τους άεργους εκμεταλλευτές της εργασίας και του ιδρώτα του εργαζόμενου ελληνικού λαού. Υλοποιείτε και με αυτό το νομοσχέδιο το πρόσταγμα του συνδέσμου βιομηχάνων για την αδήριτη ανάγκη των βαθύπλουτων να πτωχεύσει και να εξαθλιωθεί η μεγάλη πλειοψηφία των βιοπαλαιστών, των εργατών και συνολικά του εργαζόμενου ελληνικού λαού. 
Ας μιλήσουν στοιχεία και εικόνες από την κοινωνική και οικονομική πραγματικότητα. Υπάρχουν ένα εκατομμύριο άνεργοι. Το υπογραμμίζω, γιατί το ένα εκατομμύριο άνεργοι είναι ευλογία για την καπιταλιστική ανάπτυξη. Από αυτούς λαμβάνουν επίδομα το Φεβρουάριο του 2012 283.000, με πλήρη υλοποίηση των ευρωενωσιακών κριτηρίων και προϋποθέσεων για τον προσδιορισμό του ανέργου αλλά και των προϋποθέσεων επιδότησης της ανεργίας. Ακόμη, για τους ανέργους αποκεφαλίστηκε το επίδομα ανεργίας από 460 ευρώ στα 359 ευρώ. Ακόμα-ακόμα φορολογείται το επίδομα ανεργίας με 50 ευρώ μηνιαίως. Κατά τ’ άλλα οι εισηγητές του ΠΑΣΟΚ και στη σημερινή συνεδρίαση μιλούν για το φυσικό φαινόμενο της ανεργίας.
Δεύτερο ζήτημα, με την πράξη 6 του Υπουργικού Συμβουλίου η Νέα Δημοκρατία και το ΠΑΣΟΚ κατακρεούργησαν κατά 22% τον κατώτερο μισθό του ανειδίκευτου εργάτη και κατά 32% το μισθό στους εφήβους και νέους μέχρι είκοσι πέντε ετών. Είναι η κατάρα της Νέας Δημοκρατίας και του ΠΑΣΟΚ για την ελληνική νεολαία μπροστά στα μάτια μας. 
Τρίτον, η Νέα Δημοκρατία και το ΠΑΣΟΚ συνεννοημένα, αθόρυβα, σχεδόν μυστικά, πραγματοποίησαν και πραγματοποιούν ληστεία –ακριβώς- με το κούρεμα των ομολόγων, τα οποία υποχρεώθηκαν να αγοράζουν τα ασφαλιστικά ταμεία, τα νοσοκομεία, τα πανεπιστήμια, τα τεχνολογικά ιδρύματα, εκκωφαντικά και μόνο άποψη περιορισμού χρόνου. Στο ταμείο πρόνοιας των εργατοϋπαλλήλων μετάλλου από 410.000.000 ευρώ στις 9 Μαρτίου 2012 που ήταν τα αποθεματικά του ταμείο, έφτασαν στις 26 Μαρτίου 2012 τα 119.000.000 ευρώ. Ληστεύθηκαν 290.000.000 ευρώ. Στην ευρωενωσιακή αργκό της Νέας Δημοκρατίας και του ΠΑΣΟΚ αυτό ονομάζεται αναδιάρθρωση χρέους. 
Για τα θέματα του Ενιαίου Οργανισμού Παροχής Υπηρεσιών Υγείας εμείς σας στιγματίζουμε και σας καταγγέλλουμε, γιατί τσαλαπατάτε άνομα και με αγριότητα ταξικά προσδιορισμένη, ακόμα και τη δική σας ρύθμιση για την κρατική επιχορήγηση περί 0,6% του Ακαθάριστου Εγχωρίου Προϊόντος και την εξαερώνετε το 2012 στο 0,4% του Ακαθάριστου Εγχωρίου Προϊόντος σαν κρατική επιχορήγηση προς τον ΕΟΠΥΥ. Δηλαδή, από 1.350.000 ευρώ πάει σε 850.000 ευρώ. Τελικά, για τον ΕΟΠΥΥ μένουν μόνο 4.500.000.000 ευρώ από τις κρατήσεις για τον κλάδο υγείας των μισθωτών. Είναι το 6,75% των μηνιαίων αποδοχών τους και βεβαίως, είναι το 4% μηνιαίως της σύνταξης.
Σας στιγματίζουμε γιατί πυροβολείτε και τσακίζετε, διώκετε τις κρατικές υγειονομικές μονάδες και τα νοσοκομεία. Το αποκαλύπτουν οι ταξινομήσεις σας για νοσοκομεία τριών ταχυτήτων με κατηγοριοποίησή τους στα αποδοτικά εβδομήντα, στα αριστεύσαντα τριάντα και τριάντα ακόμα φτωχοκομεία. Υποστηρίζετε δυναμικό μάνατζμεντ, διαχείριση, για αυτόνομα από τον κρατικό προϋπολογισμό νοσοκομεία, που να οσμίζονται τα ορεκτικά ποσοστά κέρδους στην υγειονομική αγορά με ευρηματικότητα στα αντιλαϊκά χαράτσια και να τα «καμακώνουν» νε διαχειριστική επάρκεια. Όχι τυχαία, αλλά πονηρά συμπληρώνει με νόημα η Νέα Δημοκρατία στο πρόσωπο του κ. Γιαννόπουλου για εκχώρησή τους άμεσα, των κρατικών νοσοκομείων, σε ιδιώτες-«πρίγκιπες» της υγειονομικής αγοράς.
Ακόμη με την πράξη νούμερο 7 του Υπουργικού Συμβουλίου η Νέα Δημοκρατία και το ΠΑΣΟΚ, κατακρεούργησαν το κατασκευαστικό πρόγραμμα του Οργανισμού Εργατικής Κατοικίας. Το πρόγραμμα επιδότησης ενοικίου από δω και στο εξής για τις φτωχές και άνεργες οικογένειες και η χορήγηση άτοκων δανείων από χρήματα του Οργανισμού Εργατικής Κατοικίας για πολύτεκνες και άλλες κατηγορίες εργαζομένων, ακόμα και τα δάνεια αποπεράτωσης και επισκευών εργατικών και λαϊκών κατοικιών, που ήταν άτοκα από χρήματα του ΟΕΚ αποκεφαλίστηκαν. Σχετικά με τα δελτία κοινωνικού τουρισμού, πάνω από πεντακόσιες χιλιάδες δικαιούχοι δεν θα μπορέσουν να κάνουν έστω και ένα εφταήμερο διακοπών που χορηγούσε η εργατική εστία. Καταργούνται, επίσης, τα δελτία αγοράς βιβλίων και θεάτρου, όπως και τα χειμερινά και θερινά εκδρομικά προγράμματα. 
Με το παρόν σχέδιο νόμου περπατάτε στην τροχιά των αξιώσεων του συνδέσμου βιομηχάνων, των υποδείξεων της κ. Μπακογιάννη, του κ. Καμμένου, του κ. Καρατζαφέρη μέχρι και της Δημοκρατικής Αριστεράς για μείωση των ασφαλιστικών εισφορών της εργοδοσίας, βεβαίως  με θαλπωρή και τρυφερότητα.
Καταγράψαμε εν τάχει και όχι τα αποκλειστικά:
Απαλείφεται η επιβάρυνση του εργοδότη με το σύνολο της εισφοράς του ασφαλισμένου στους μαθητευόμενους εργατοτεχνίτες των δεκαπέντε έως είκοσι τεσσάρων  ετών.
Έκπτωση 5% επί των εισφορών της εργοδοσίας.
Επιβολή ενιαίων ποσοστών στην πρόσθετη ειδική εισφορά υπέρ του ΙΚΑ, καταργώντας τη διαφοροποίηση ανάλογα με το χρόνο ασφάλισης και τον εργασιακό χώρο.
Μια φορά στη διετία να μην καταβάλλουν τις εισφορές και να τις εξοφλήσουν σε έξι μήνες χωρίς πρόστιμα και προσαυξήσεις.
Ρύθμιση οφειλών καταβάλλοντας το 10% των τρεχουσών ασφαλιστικών εισφορών.
Μείωση των εργοδοτικών εισφορών στις εκδοτικές επιχειρήσεις για δυο χρόνια και συμπληρωματικά για άλλα πέντε χρόνια.
Περικοπή παροχών στους ξενοδοχοϋπαλλήλλους. 
Καταργείται το αυτοτελές πρόστιμο 200-300 ευρώ σε βάρος των εργοδοτών για παραλείψεις γνωστοποίησης αλλαγών στις επιχειρήσεις. 
Παράταση μέχρι 31 Δεκεμβρίου 2013, στην αναστολή των μέτρων αναγκαστικής εκτέλεσης για όσους ρυθμίζουν τις οφειλές τους. 
Συνεχίζεται το τζογάρισμα των αποθεματικών του Ταμείου Πρόνοιας Δημοσίων Υπαλλήλων.
Συμψηφισμός ασφαλιστικών εισφορών με τα ποσά της επιδότησης κ.ο.κ.. 
Όλα αυτά έχουν λογική, μεθόδευση, στόχευση. Αποβλέπουν –και είναι πρακτικά μέτρα- σε αυτό που διατυπώνει και ο Πρωθυπουργός κ. Παπαδήμος, που θεωρεί ότι είναι από τα πλεονεκτήματα και τα προτερήματα των τελευταίων δυόμισι χρόνων. «Έχει ανακτηθεί» -σημειώνει- «το 50% της ανταγωνιστικότητας με βάση την αντίστοιχη μείωση του μοναδιαίου κόστους εργασίας. Η Ελλάδα θα έχει ανακτήσει στο τέλος του 2013 το 100% της ανταγωνιστικότητάς της που έχασε την προηγούμενη δεκαετία μετά την είσοδο στην Ευρωζώνη». Προεικονίζει νέα λεηλασία αντεργατικών μέτρων δίωξης των αναγκών του εργαζόμενου και βιοπαλαιστή ελληνικού λαού από τη σημερινή Κυβέρνηση και από τη μεθεπόμενη. Να, και η αναγκαιότητα να έχετε κοντά ποδάρια και στους συσχετισμούς των δυναμένων, για να τρέμετε μπροστά στην καυτή ανάσα του εργαζόμενου λαού και της εργατικής και λαϊκής διαμαρτυρίας.
Θα μιλήσω για ορισμένα κομβικά ζητήματα. Με το άρθρο 30 πραγματοποιείτε την παροχή ποσοστού 0,2% των συνολικών ετήσιων εσόδων από εισφορές φορέων κοινωνικής ασφάλισης, κυρίας ασφάλισης, δημοσίου και ΝΑΤ. Είναι περίπου 40 εκατομμύρια ευρώ το 2012. Και αν προσθέσουμε και τις ευρωενωσιακές χρηματοδοτήσεις είναι 60 έως 70 εκατομμύρια ευρώ. Για ποιο σκοπό άραγε; Λέει, για το πρόγραμμα της κατ’ οίκον φροντίδας. Μισή αλήθεια, ένα ολόκληρο ψέμα. Μιλάμε για τις ρυθμίσεις του εφαρμοστικού νόμου του προηγούμενου μήνα. Σε τι αποβλέπουν αυτά τα λεφτά;  Για τη σύναψη προγραμματικών συμβάσεων με παρόχους επιχειρηματίες πρωτοβάθμιων προνοιακών μονάδων και προνοιακών επιχειρήσεων. Δηλαδή, 40 εκατομμύρια ευρώ άμεσα από τα λεφτά των ασφαλισμένων και των συνταξιούχων για λίπασμα στην προνοιακή κερδοσκοπική αγορά, βεβαίως και με την εξουσιοδότηση του κυρίου Υπουργού να μπορεί να τροποποιεί το ύψος του ποσοστού.
Η σύσταση του κέντρου εκτίμησης και πιστοποίησης αναπηρίας είναι ένας βασικός μηχανισμός για το πετσόκομμα των αναπηρικών συντάξεων και παροχών στους αναπήρους και χρονίους πάσχοντες. Είναι οι ρυθμίσεις του ν. 3863/2010. Επίσης, βασικό εργαλείο για τη σύνθλιψη των παροχών είναι ο νέος κανονισμός εκτίμησης του βαθμού αναπηρίας, ο περιβόητος ΚΕΒΑ. Με βάση λοιπόν, το ΚΕΠΑ και το ΚΕΔΑ, η διάγνωση της αναπηρίας δεν είναι πρωταρχικό, θεμελιώδες ζήτημα στην εκτίμηση της αναπηρίας. Όμως, υπογραμμίζουμε εμείς ότι η διάγνωση της αναπηρίας έχει αντικειμενικούς προσδιορισμούς και ουσιαστικά γνωρίσματα. 
Η μεταφορά και μετατόπιση του προσδιορισμού της αναπηρίας από τη διάγνωση στα θέματα της λειτουργικότητας του αναπήρου, πολύ δε περισσότερο η καταγραφή ότι η αναπηρία είναι μια ανθρώπινη εμπειρία πάει να σχετικοποιήσει τα αντικειμενικά δεδομένα προσδιορισμού της αναπηρίας, έτσι όπως μπορεί να τα προσδιορίζει η επιστήμη και ρυμουλκεί διάφορους επιστήμονες και διοικητικούς υπαλλήλους σε ταξικά υστερόβουλες επιλογές, να περιοριστούν προκαταβολικά, πριν τον προσδιορισμό των ουσιαστικών γνωρισμάτων της αναπηρίας σε προειλημμένες αποφάσεις του μνημονίου 1 και 2 και των μεσοπροθέσμων προγραμμάτων για στράγγισμα των συντάξεων και παροχών από τα διακόσια είκοσι πέντε χιλιάδες άτομα στα εκατόν εξήντα χιλιάδες άτομα. Η αντικατάσταση της διάγνωσης από τα κριτήρια της λειτουργικότητας του αναπήρου πραγματώνει τη δίωξη της αναπηρίας και το τσάκισμα των αναπήρων. 
Από κοντά, βέβαια, και ο κανονισμός των παροχών του ΕΟΠΥΥ, να επιβάλλει συμπληρωμές και συμμετοχές, τα πολύμορφα χαράτσια. Κυριολεκτικά ένας μπαλτάς εξουθένωσης και παρεκτόπισης των αναπήρων. 
Σχετικά με το άρθρο 31, η κριτική μας εστιάζεται στο γεγονός –και είναι κριτική ακαταμάχητη- ότι στην επεξεργασία, στη συγκρότηση του νέου πίνακα  βαρέων και ανθυγιεινών επαγγελμάτων δεν χρησιμοποιήθηκαν κριτήρια επιστημονικής μεθοδολογίας που αφορούν τη νοσηρότητα, την επιμέτρηση νοσογόνων παραγόντων σε επαγγελματικές ασθένειες στους όρους εργασίας. Οι ρυθμίσεις αυτές, αποκαλύπτουν και υποδηλώνουν με σαφήνεια τις ταξικά ιδιοτελείς και βάρβαρες στοχεύσεις για το βαθύτερο λόγο που εξαιρέθηκαν μια σειρά από επαγγέλματα-ειδικότητες και χώροι εργασίας από το θεσμό των βαρέων και ανθυγιεινών επαγγελμάτων. Ο λόγος, βρίσκεται στην κομψή κτηνωδία των υπομνημάτων και των αξιώσεων του ΣΕΒ και των άλλων εργοδοτικών φορέων για μείωση του κόστους εργασίας ή στην ευρωενωσιακή αργκό, για ανεμπόδιστη επιχειρηματικότητα.
Συνολικοποιώντας και κλείνοντας, ισχύει για εσάς και την πολιτική σας η ευαγγελική ρήση «Ουαί, ουαί γραμματείς και φαρισαίοι υποκριτές». Και κάποιος φυσικά θα πει ότι είναι πιο εύκολο να περάσει η καμήλα την τρύπα της βελόνας παρά η πολιτική σας την πόρτα του Παραδείσου. Να έχετε υπ&apos; όψιν σας όμως, ότι στην πόρτα του Παραδείσου θα σας περιμένει ο Άγιος Πέτρος με τη μαγκούρα ή πιο γήινα να το διατυπώσουμε εμείς: ο λαός μας θα σας καρφώσει με την ψήφο και τον αγώνα του στον πάσαλο της πολιτικής ατίμωσης για να σας σταματήσει άφοβα. Μπροστά ο ελληνικός λαός και με ψήφο και συμπαράταξη με το ΚΚΕ, αυτόν τον πλάτανο των λαϊκών και εργατικών συμφερόντων και τον Νέστορα της νεοελληνικής αναγέννησης. 
Καταψηφίζουμε το νομοσχέδιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):   Το λόγο έχει ο ειδικός αγορητής του ΛΑΟΣ κ. Κωνσταντίνος Κιλτίδης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, πιστεύω ότι αυτές τις μέρες πρέπει να ξεκαθαρίσουμε κάποιους λογαριασμούς και μεταξύ μας μέσα σε αυτήν την Αίθουσα αλλά προπάντων προς την ελληνική κοινωνία και με τους Έλληνες πολίτες. Οδεύουμε επειδή το θέλουν κάποιοι, προς τις εκλογές. Δικαίωμά τους. Προφανώς πρέπει να αναλάβουν και την ευθύνη και τον όποιο διασυρμό ή αρνητική αποτίμηση των γεγονότων που θα ακολουθήσουν τις εκλογές. Εύχομαι να μη συνοδευτούν από έναν ιδιότυπο διχασμό αυτού του ατομισμού της μάζας, που είναι ένα καινοφανές φαινόμενο και –ο μη γένοιτο- μιας καταστροφής όπως κάποτε, η ιστορία αποτίμησε το 1920 τις πράξεις των τότε πολιτικών που οδήγησαν στην τότε καταστροφή.
Δεν είναι, αγαπητοί συνάδελφοι, το πρόβλημα «μνημόνιο ή αντιμνημόνιο». Δεν είναι «Ευρωζώνη ή εθνικό νόμισμα». Και να σταματήσει αυτή η τρομοκρατία. Το ζητούμενο είναι η άσκηση ορθής πολιτικής με αποτέλεσμα και υπερηφάνεια για την πατρίδα και για τους πολίτες και τέτοια αποτελέσματα για την πατρίδα δεν επιδείξατε εσείς που κυβερνάτε, για να κρατήσατε την υπερηφάνεια ακεραία. 
Βιώνουμε όχι μόνο την έκπτωση της εθνικής κυριαρχίας και έχω γνώση λόγου και την καταθέτω τη γνώση μου με άποψη. Σε κάθε συμφωνία, σε κάθε σύμβαση με άλλη χώρα προφανώς μπορεί να εκχωρείται η εθνική κυριαρχία. Εδώ έχετε αγγίξει την εθνική ανεξαρτησία. 
Ξένοι μας δείχνουν πότε θα γίνουν οι εκλογές. Ξένοι ηγέτες μας δείχνουν ποιους να ψηφίσει ο Έλληνας πολίτης. 
Και το τελευταίο συνέβη εκεί, στην καρδιά της Μακεδονίας, στο επίκεντρο της ορθόδοξης χριστιανοσύνης, στο Άγιο Όρος. Φτάνουν στο σημείο να υποδείξουν και ποιοι θα επισκέπτονται πατρίδα και Ιερούς Τόπους. Είναι ανεκδιήγητο αυτό που συνέβη με τις διαβεβαιώσεις του Υπουργείου Εξωτερικών,  που τις διαψεύδει η ΕΛΑΣ σήμερα: ότι δεν εγγυάται την ασφάλεια του Προέδρου της Ρωσικής Ομοσπονδίας, του κ. Πούτιν για να έρθει στο Άγιο Όρος. Αν αυτό δεν είναι εκχώρηση εθνικής ανεξαρτησίας και όχι εθνικής κυριαρχίας, τι είναι τότε; Και καλά θα κάνουν να συμμαζευτούν κάποιοι. Δεν είναι δυνατόν να πλήττεται ο φωτοδότης Άγιος Τόπος του Αγίου Όρους με τέτοιου είδους συμπεριφορές από πολιτικούς οι οποίοι έχουν καταδυναστεύσει αυτόν τον τόπο.
Αποθεματικά νομικών προσώπων δημοσίου δικαίου, ασφαλιστικών ταμείων, ΤΕΙ, ΑΕΙ. Δεν υπάρχει πλέον έγκυρος ή μη οικονομολόγος, αναλυτής ή κάποιος που καταγράφει τα ιστορικά της οικονομίας που να μη δηλώνει πλέον, κύριε Υπουργέ, ότι υφίσταται δόλος της Τράπεζας της Ελλάδος. Θέτω ένα ερωτηματικό αν υφίσταται και δόλος Υπουργών, διότι τότε ο νόμος περί ευθύνης Υπουργών δεν θα αργήσει να χτυπήσει αυτήν την πόρτα μετά τις εκλογές. 
Δεκαπέντε δισεκατομμύρια ευρώ είναι ό,τι εναγωνίως αναζητούμε, αυτά τα οποία καταδυναστεύτηκαν με δόλο. Μέχρι τις προηγούμενες ημέρες ήταν γνωστό ότι θα πάμε για «κούρεμα» και άφηναν τους ανθρώπους να έχουν τα αποθεματικά τους και να παίρνει η Τράπεζα της Ελλάδος. Εκτός των άλλων, πηγαίνουμε στις εκλογές χωρίς το PSI να έχει ολοκληρωθεί και χωρίς οι κανόνες της ανακεφαλαίωσης των τραπεζών να είναι ξεκάθαροι. Προφανώς η Βουλή θα είναι κλειστή, θα έχουμε προεκλογική περίοδο και θα καθοριστούν τα περισσότερα, τα οποία θα οδηγήσουν όπου οδηγήσουν και φοβούμαι ότι θα οδηγήσουν σε ανομήματα και όχι μόνο. 
Δεν υπάρχει αρχή σε αυτό το νομοσχέδιο, κύριε Υπουργέ. Σας το είπαμε καλοπροαίρετα στην επιτροπή. Είπαμε να συζητήσουμε μήπως και βρούμε μία αρχή. Δυστυχώς όμως, κάθε μέρα, κάθε ώρα και κάτι άλλο προστίθεται. Για να ψηφίσεις κάτι, πρέπει να υπάρχει. Ε, αφού δεν υπάρχει αρχή, προφανώς και καταψηφίζουμε όχι μόνο την αρχή, αλλά όλο το νομοσχέδιο. 
Δεν αντέχει ο επιχειρηματικός κόσμος, κύριε Υπουργέ. Σας το είπαμε. Αναγνωρίζουμε τη γνώση σας ότι είναι ορθή η πράξη να ελέγξετε τις εισφορές, αλλά δεν είναι δυνατόν, τώρα που χειμάζεται και δοκιμάζεται ο επιχειρηματικός κόσμος, να ζητάτε μέσα στις πέντε πρώτες μέρες και τις εισφορές. Δεν θα γίνουν και πάλι θα πάμε για ρυθμίσεις και θα ανακυκλώνεται ένα πρόβλημα, το οποίο θέλετε να το θεραπεύσετε, αλλά σ’ αυτήν την οικονομική συγκυρία δεν θα το πετύχετε. 
Σας προτείναμε τον Λογαριασμό Αγροτικής Εστίας να τον αναβαπτίσετε: Να μην οδηγείτε τον αγρότη πάντοτε προς το πρότυπο –καλώς εχούσης εάν είναι εφικτό να υπάρχει- της Εργατικής Εστίας. Να γίνει αντάξια και η Αγροτική Εστία της Εργατικής Εστίας. Αυτό είναι το ζητούμενο. Είναι το ανέβασμα, δεν είναι το κατέβασμα ή αποσπασματική λύση. 
Και θα το πω απλά για να το καταλαβαίνουν οι πολίτες που μας βλέπουν και μας ακούν: Δεν πρέπει ο νόμος που αφορά την πρόσληψή των ατόμων με ειδικές ανάγκες να καταστρατηγηθεί. Είδαμε και πάθαμε σε αυτήν τη δόλια την πατρίδα να αποκτήσουμε αντικειμενικά γνωρίσματα και ευτυχώς, καλά κάνετε και τα υπερασπίζεστε έναντι αυτών των ανεκδιήγητων πραγμάτων που κατέθετε στην επιτροπή ο εισηγητής της Νέας Δημοκρατίας, ο οποίος σήμερα παρουσίασε άλλα πράγματα εδώ απ’ αυτό το Βήμα της Βουλής. Δεν πρέπει δηλαδή, να αλλάξει αυτό το αντικειμενικό για τη συλλογή των θέσεων και το ποιοι διεκδικούν ετησίως. Να γίνεται η προκήρυξη και με αντικειμενικά κριτήρια να προσλαμβάνονται, όχι κατά την κρίση του εργοδότη και κατόπιν να γίνεται η νομιμοποίηση από την πολιτεία. 
Έρχεται και η τροπολογία ξανά για τους λαθρομετανάστες και έρχεται κατά την επίκληση του Υπουργού Υγείας για λόγους δημόσιας υγείας. Δυστυχώς, σηματοδοτείται η κατάντια αυτής της πάλαι ποτέ ενδόξου πατρίδος. Ότι έχει οδηγηθεί εκεί που δεν μπορεί να συμμαζέψει τα ασυμμάζευτα. Και δεν είναι μόνο οι λόγοι δημόσιας υγείας, παριστάμενε κύριε Υφυπουργέ εδώ. Εδώ επιχειρείται πάλι κάτι το οποίο επιχείρησε και με άλλο τρόπο το Υπουργείο Εργασίας, για νομιμοποίηση των λαθρομεταναστών. 
Η πολιτεία –αυτή η ανεκδιήγητη, ανίκανη και αναποτελεσματική- αγνοεί ότι υπάρχουν λαθρομετανάστες, δεν ξέρει πόσοι είναι. Γιατί; Γιατί λέει ότι δεν έχουν παραστατικά έγγραφα και εξ αυτού του λόγου, τους ονομάζουμε λαθρομετανάστες και τους αφήνουμε στην τύχη. Εάν τώρα αποκτήσουν παραστατικά έγγραφα δημόσιας υγειονομικής αρχής, τότε ποιος μας εγγυάται ότι δεν θα είναι από το «παράθυρο» η νομιμοποίηση των λαθρομεταναστών με παράταση, όπως προβλέπεται, τριών μηνών και άλλων τριών μηνών, επομένως θα έχουμε για ένα εξάμηνο νόμιμη παρουσία του κάθε λαθρομετανάστη δήθεν για λόγους δημόσιας υγείας και υγιεινής; 
Πέραν των όσων άλλων έχουν να συμβούν μέσα σε αυτά τα κέντρα, οι καταγγελίες και οι αρνήσεις είναι δεδομένες. Ή μήπως, εφόσον δεν τα κατάφερε το Υπουργείο Προστασίας του Πολίτη να κάνει αυτήν την ανεδαφική πολιτική που θέλει να φέρει κάποια κέντρα υποδοχής, συγκέντρωσης –όπως θέλετε ονομάστε τα- επιχειρείτε να τα φέρετε διά της πλαγίας οδού δήθεν για λόγους δημόσιας υγείας; 
Κι αν ένα κράτος, κύριε Υπουργέ, σέβεται τον εαυτό του, δεν είναι δυνατόν να αναγνωρίζει ότι έχει σηκωμένα ψηλά τα χέρια και δεν ξέρει τι του γίνεται στα υγειονομικά ζητήματα της δημόσιας υγείας. Αυτό είναι μία καθολική ομολογία όχι με μια ματαιότητα αν είμαστε ή δεν είμαστε, αν είστε ή δεν είστε υπέρ ή εναντίον των λαθρομεταναστών ή των άναρχα εισερχομένων μέσα στην πατρίδα μας –που είναι ένα μείζον πολιτικό θέμα- αλλά έχει να κάνει πλέον με τα αρχέγονα κύτταρα αυτού του κράτους που έπρεπε να υπάρχουν, που δεν μπορεί να αντισταθεί. 
Φτάνω τώρα στα επίμαχα ζητήματα, κύριε Υφυπουργέ Υγείας. Ο Υπουργός Υγείας –ο φίλτατος κατά τα λοιπά- έχει εφεύρει μία άλλη διαδικασία, αγαπητοί συνάδελφοι. Επειδή του είπαν ότι εμείς οι καταγόμενοι από την Καππαδοκία είμαστε ανθεκτικοί στην κράση, ότι οι πρόγονοι μας έπεσαν ηρωικά και δεν λύγισαν ποτέ εκεί στα υψίπεδα και ότι ο κ. Τιμοσίδης ως καταγόμενος από εκεί είναι ικανός να αντέχει τα πάνδεινα, να ακούει τα πάντα, δεν μπορεί ο Υπουργός Υγείας να κρύβεται, να μην εμφανίζεται ποτέ στο δημόσιο διάλογο και να τον βλέπει συνέχεια να απολογείται –δεν θέλω να τον ονομάσω αλλιώς, γιατί τον τιμώ και τον αγαπώ και το λέω επειδή χρημάτισα και Υφυπουργός- για πράγματα που πιθανόν δεν έχει και την τελική ευθύνη. 
Ε, λοιπόν, ήρθε η ώρα –ούτως ή άλλως πάμε για τις εκλογές, με τον όποιο τρόπο πάμε- που το Υπουργείο Υγείας πρέπει να αποκαλυφθεί και εμείς ως Λαϊκός Ορθόδοξος Συναγερμός πρέπει να αρθούμε στο ύψος των περιστάσεων. Και το πράττουμε και σας καταγγέλλουμε ότι εξαπατάτε υγειονομικό κόσμο και Έλληνες πολίτες. 
Και θέλω να σας το αποδείξω με πέντε, έξι αποσπασματικές μου αναφορές. Τα γενόσημα είναι μύθος έως παραμύθι. Υπάρχει μονοσήμαντη πληροφόρηση, λες και δεν ξέραμε εμείς οι υγειονομικοί ότι υπάρχουν γενόσημα. Λες και για πρώτη φορά -ή τα τελευταία χρόνια μόνο- σε αυτήν τη χώρα κάποιοι άκουγαν ότι υπάρχει μία ελληνική φαρμακοβιομηχανία που έχει και πρότυπα φάρμακα και σκευάσματα, αλλά έχει και γενόσημα. Ξαφνικά διαπιστώσαμε όλοι μαζί ότι είμαστε στο 15%, στο 18%, ενώ άλλες χώρες είναι πιο μπροστά. Η ασφαλιστική τιμή έβγαζε μάτια, ερχόταν μπροστά μας. Ενώ ο ιδιώτης με την κλινική του διαπραγματευόταν και έπαιρνε την τιμή μείον 50% -έφτανε μέχρι εκεί- αυτό το πράγμα δεν μπορούσαν να το κάνουν τάχα τα ασφαλιστικά ταμεία. Και δεν μιλάω μονοσήμαντα, μόνο για μία κυβέρνηση, αλλά μιλάω για την εξαπάτηση που επιχειρείται από τη συγκεκριμένη πολιτική ηγεσία του Υπουργείου, γιατί δεν μιλάει κανείς για την υποκατάσταση σε πρότυπα φάρμακα που θα υπάρχει. 
Και εδώ τι θα συμβεί, αγαπητοί συνάδελφοι; Και τα γενόσημα με το μαζικό τρόπο που εισάγονται, χωρίς στρατηγική και η υποκατάσταση θα πάει στα χέρια των ξένων εταιρειών, λες και σε αυτόν τον τόπο οι ηγεσίες του Υπουργείου Υγείας μισούν ό,τι ελληνικό. Είναι νομοτελειακό. Και οι διαγωνισμοί των γενοσήμων πέραν του 80% θα πάνε στα χέρια των ξένων εταιρειών και η υποκατάσταση θα πάει σχεδόν αποκλειστικά στα χέρια των ξένων εταιρειών. 
Όσον αφορά τις πληρωμές, κύριε Υφυπουργέ, που έπρεπε να γίνουν έως τον Οκτώβρη του 2011, εκλιπαρούσαμε να μη φέρετε αυτήν τη διάταξη. Την έφεραν πριν δυο μήνες ότι «έως 31 Μαρτίου –παρίσταται ο Υπουργός εδώ- θα εξοφληθούν οι υποχρεώσεις του δημοσίου και των ασφαλιστικών ταμείων προς κάθε έναν που έχει λαμβάνειν». Βρισκόμαστε στα μέσα Απριλίου και δεν έχει δοθεί ούτε 1 ευρώ. Εάν αυτό δεν είναι εξαπάτηση, πώς αλλιώς να το ονομάσω -στην ελληνική γλώσσα; 
Σχετικά με τις πληρωμές προκαταβολών, προειδοποιούσαμε ένα χρόνο ότι το ΙΚΑ, αυτός ο κυρίαρχος ασφαλιστικός οργανισμός, ήταν αυτός που στεκόταν όρθιος και κρατούσε το 50% της περίθαλψης στις ιδιωτικές κλινικές με τις προκαταβολές. Δεν έχει δοθεί, λοιπόν, ούτε η προκαταβολή ακόμη του Ιανουαρίου, που δινόταν στην αρχή του επόμενου μήνα. Είναι πράγματα που γίνονταν για τρεις δεκαετίες τουλάχιστον, που είμαι εγώ γιατρός και γνωρίζω πώς λειτουργούσαν τα ασφαλιστικά ταμεία και το ΙΚΑ. 
Όσον αφορά το δελτίο τιμών των φαρμάκων, κύριε Υπουργέ, χάνεται 1 εκατομμύριο κάθε ημέρα. Γιατί δεν ανακοινώνεται; Πριν δέκα μέρες στην επιτροπή μού είπε ο Υφυπουργός ότι θα ανακοινωθεί. Να το ανακοινώσετε.</Speech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης):  Ανακοινώθηκε.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Ανακοινώθηκε.</Speech> 
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Όσον αφορά τη θετική λίστα που υπάρχει από το Σεπτέμβριο του 2011, πρέπει να πω ότι ξέρουμε ότι υπάρχουν και άλλα φάρμακα, ότι πέρασαν οκτώ και εννιά μήνες και ότι κάτι άλλο πρέπει να γίνει: πρέπει να συμπεριληφθούν και άλλοι, εφόσον θέλουμε τον υγιή ανταγωνισμό. 
Κλείνω με ένα άλλο θέμα: με την Ελληνική Οδοντιατρική Ομοσπονδία. Το ξέρετε και οι δυο σας. Μέσα σε αυτήν την Αίθουσα δύο φορές, κύριε Υφυπουργέ, δώσατε διαβεβαίωση ότι αυτό το σκάνδαλο των 415.000 ευρώ σ’ ένα επιστημονικό σωματείο θα θεραπευτεί και θα τιμωρηθούν οι ένοχοι. Υποθάλπετε εγκληματίες και μάλιστα εγκληματίες που σηματοδοτούν ό,τι αρνητικό μέσα στον επιστημονικό κόσμο. Είναι αδιανόητα αυτά που συμβαίνουν. 
Σχετικά με τις εφημερίες των γιατρών στα νοσοκομεία, κύριε Υπουργέ, δεν υπάρχει νοσοκομείο που να μη μας αναφέρει –και δεν θέλουμε να γινόμαστε μάταιοι και λαϊκιστές- ότι έχουν λαμβάνειν πέντε, έξι και επτά μήνες. Αυτό είναι χάλι –με ή χωρίς εισαγωγικά- που σας το καταγγείλαμε, αλλά δυστυχώς, δεν λάβατε καμμία πρόνοια τουλάχιστον τα τελευταία τέσσερα χρόνια, για να μην αδικώ μόνο μία κυβέρνηση. Υπάρχουν πάνω από πέντε κλινικές αυτήν τη στιγμή –και είναι καταγεγραμμένο αυτό, όποιος θέλει συζήτηση και κατ’ ιδίαν, να την κάνουμε- σε κάθε νοσοκομείο της περιφέρειας –για να μην τα ονομάσω, όπως τα λέγαμε στο παρελθόν επαρχιακά- του νομού μου, του Νομού Κιλκίς, που δεν εφημερεύουν πέραν των δέκα ημερών το μήνα. Πηγαίνουν οι άνθρωποι στα νομαρχιακά νοσοκομεία της βορείου Ελλάδος για απλά περιστατικά όπως οφθαλμολογικά, ουρολογικά, ΩΡΛ και φεύγουν για τη Θεσσαλονίκη. 
Δυστυχώς, λοιπόν, ο χρόνος αυτής της Κυβέρνησης και της συγκυβέρνησης έχει λήξει. Φοβούμαι ότι οδηγούμαστε χωρίς γυρισμό, διότι τίποτα δεν προοιωνίζεται καλύτερο μετά τις εκλογές. Δεν μπορώ εγώ να κοροϊδεύω τον Έλληνα πολίτη. Δεν μπορώ πράγματα που βλέπω να μην τα ομολογώ. 
Γι’ αυτό η τιμωρία των δύο μεγάλων κομμάτων είναι εκ των ων ουκ άνευ. Κάτι άλλο πρέπει να προκύψει. Ίσως να μην μπορώ ή να μην είμαι αυτός που πρέπει να το προσδιορίσει. Σίγουρα όμως, δεν πρέπει να είναι κάτι που να έχει σχέση με τα δύο κόμματα που με ψεύδη, με εξαπάτηση και με ανικανότητα προπάντων, δεν κράτησαν όρθια αυτήν την πατρίδα και ταπείνωσαν τους Έλληνες πολίτες. 
Ευχαριστώ. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Μιχαήλ Κριτσωτάκης, ειδικός αγορητής του ΣΥΡΙΖΑ, έχει το λόγο.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, δεν δέχτηκε η πλειοψηφία να τηρηθεί –συμβολικά έστω- ενός λεπτού σιγή για τον Δημήτρη Χριστούλα, για τις αυτοκτονίες γενικά, στην Κρήτη, σε όλη την Ελλάδα. Εμείς στην Κρήτη ξέρουμε συγκεκριμένα στη λαχαναγορά που υπάρχουν προβλήματα και που υπάρχουν τέτοια θέματα. 
Θα πω όμως, ότι γενικά μάλλον έχετε δίκιο. Καλά κάνατε, αφού δεν το νιώθετε ως πλειοψηφία της Βουλής και δεν το δεχθήκατε. Έχετε δίκιο. Καλά κάνετε, επίσης και για έναν άλλο λόγο: αφού η δική σας πολιτική, η πολιτική των μνημονίων φέρνει τους ανθρώπους σε απελπισία και σε αυτοκτονίες, φέρνει τη βία και στο λαό και στους εκπροσώπους του Τύπου και σε δεκαοχτάχρονους, όπως σε αυτόν στο Ηράκλειο, θα ήταν και λίγο υποκριτικό αν το δεχόσασταν. Εγώ θα ομολογήσω ότι έχετε –σε αυτό το σημείο τουλάχιστον- δίκιο. 
Σε άσχημη κατάσταση βρισκόταν και πάει καλύτερα ευτυχώς ο Μάριος Λώλος, ο πρόεδρος των φωτορεπόρτερς, μετά το εγκληματικό κτύπημα. Σε άσχημη κατάσταση βρίσκεται το άλλο θύμα της πρόσφατης αστυνομικής βίας –αυτό που σας λέω στο Ηράκλειο- ο δεκαοχτάχρονος που βάναυσα κακοποιήθηκε μέσα στο αστυνομικό μέγαρο, με ρήξη σπλήνας, με σπασμένα πλευρά. Είναι η δημοκρατία του μνημονίου σε πλήρη ανάπτυξη και πάνω στο σώμα ενός δεκαοχτάχρονου Ηρακλειώτη. Πού θα πάει αυτή η κατάσταση; Δεν ξέρω, αλλά νομίζω ότι αυτή είναι η δημοκρατία που ζούμε αυτό το διάστημα. 
Έχουμε θέσει πολλές φορές αυτό το θέμα της ουσιαστικής δημοκρατικής λειτουργίας συνολικά της Βουλής. Δεν είναι δυνατόν και δεν είναι πλέον ανεκτό η ουσία της κοινοβουλευτικής εργασίας συνεχώς να υποβαθμίζεται μαζί με το κύρος, αλλά και την ουσία του Κοινοβουλίου στο όνομα μνημονίων, εντολών τρόικας κ.λπ.. Ποιος νομοθετεί τελικά; Νομοθετεί η Βουλή ή νομοθετεί η τρόικα μέσω εντεταλμένων; 
Ενώ ολόκληρη η Βουλή, όλα τα κόμματα συμφωνούσαν σε συγκεκριμένη ρύθμιση που αφορούσε στην απασχόληση εκατόν ογδόντα υπαλλήλων συνεταιριστικών τραπεζών που έκλεισαν, έρχεται ο Πρωθυπουργός με εντολή –τίνος;- των τραπεζών προφανώς και επιβάλλει την απόσυρση της συγκεκριμένης τροπολογίας καταργώντας ουσιαστικά τη Βουλή που συμφωνούσε. Και οι εκπρόσωποι της συγκυβέρνησης ΠΑΣΟΚ και Νέας Δημοκρατίας καταργούν στην ουσία τα ίδια τα κόμματά τους, αποσύροντας ρύθμιση για την οποία συμφωνούσαν και την οποία ήταν έτοιμοι να ψηφίσουν. 
Δεν έχουν σημασία αυτά; Είναι μικρές λεπτομέρειες ή δεν έχουν ουσία; Η δημοκρατία είναι πολυτέλεια ή είναι ανάγκη; Αυτή είναι, λοιπόν, η κοινοβουλευτική δημοκρατία που οραματίζεστε; Δεν είναι δυνατόν να μετατρέπεται το ίδιο το Κοινοβούλιο σε γραφείο εξυπηρέτησης συγκεκριμένων μεγάλων συμφερόντων. Τα μικρά τα έχετε ήδη ονομάσει συντεχνίες και τα μεγάλα τα αφήνετε στο απυρόβλητο και τα εξυπηρετείτε διαρκώς. Δεν είναι δυνατόν να μας μετατρέπετε, εμάς εδώ σε αδιάβαστους ψηφοφόρους των διαταγμάτων της τρόικας.
Κύριε Πρόεδρε, θέλω να πω ότι αυτό το σχέδιο νόμου, όπως είπα και πριν, συνοδεύεται από άλλα τέσσερα που είναι όλα στα γρήγορα και αντιδημοκρατικά και πολλές φορές είναι περισσότερες οι τροπολογίες και οι νομοτεχνικές βελτιώσεις που έρχονται από τα ίδια τα σώματα των νομοσχεδίων. Μοιάζουν όλα μεταξύ τους. Αναγκάστηκε και ο ίδιος ο Πρωθυπουργός να στείλει αυτήν την απανταχούσα, γιατί νομίζω ότι παράγινε πια το κακό και φαινόταν. Βέβαια, δεν έσωσε την ουσία. 
Έχουμε, λοιπόν, ένα σχέδιο νόμου που έρχεται υπό την ευθύνη και του Υπουργού Εργασίας, αλλά συμπεριλαμβάνει και ρυθμίσεις ευθύνης και του Υπουργού Υγείας. Πρόκειται για ένα σχέδιο νόμου που ολοκληρώνει στο πλαίσιο αυτής της νομοθετικής περιόδου –και μάλιστα στο τέλος της- το καταστροφικό έργο του ακραίου νεοφιλελευθερισμού στο χώρο της εργασίας και στο χώρο της υγείας. 
Το σχέδιο νόμου που συζητούμε σήμερα δεν είναι καθόλου ξεκομμένο, αλλά αποτελεί ένα επόμενο βήμα στη μεγάλη πορεία προς την πλήρη απελευθέρωση της αγοράς εργασίας. Ήδη έχουμε ξεπεράσει τη μισή διαδρομή για την κατάργηση των συλλογικών συμβάσεων, για την απόλυτη απορρύθμιση των εργασιακών σχέσεων, για τη διάλυση και την ιδιωτικοποίηση του συστήματος κοινωνικής ασφάλισης και για την πλήρη ιδιωτικοποίηση του δημόσιου συστήματος υγείας και πρόνοιας της χώρας. Είναι ένα σχέδιο νόμου, τμήμα ενός καλά σχεδιασμένου και συντονισμένου σχεδίου, αναπόσπαστο τμήμα της συνολικής μνημονιακής πολιτικής της τρόικας, την οποία υλοποιούν πιστά και ασυζητητί η κυβέρνηση του ΠΑΣΟΚ και της Νέας Δημοκρατίας. Προχθές, την υλοποιούσαν η κυβέρνηση των τριών κομμάτων, σήμερα των δύο και αύριο θα δούμε των πόσων. 
Έχουμε, λοιπόν, στα χέρια μας ένα σχέδιο νόμου που με την πρώτη ματιά φαίνεται να είναι ένα συνονθύλευμα διάσπαρτων διατάξεων και ρυθμίσεων. Η μελέτη του –την οποία δυσκολεύουν τα ασφυκτικά χρονικά περιθώρια και οι σελίδες επί σελίδων που έρχονται ακόμα και αυτήν τη στιγμή που μιλάμε- οδηγεί αβίαστα στο συμπέρασμα ότι πρόκειται για ένα σχέδιο νόμου πλήρως ενταγμένου στη λογική του μνημονίου. Αυτό, εξάλλου, δεν χρειάζεται πια να το λέμε. 
Πρόκειται για ένα σχέδιο νόμου υλοποίησης των επιταγών του μνημονίου, ενώ ενυπάρχει σ’ αυτό το σχέδιο νόμου, ένας σαφής λογιστικός και εισπρακτικός χαρακτήρας, με στόχο την εφαρμογή πολιτικής ελάφρυνσης της εργοδοτικής πλευράς και επιβάρυνσης των εργαζομένων από την άλλη. 
Ενώ η Κυβέρνηση έχει καταργήσει τις εργοδοτικές εισφορές, έχει καταργήσει τον ΟΕΕΚ και τον ΟΕΕ και δεν προβλέπεται η περαιτέρω υλοποίηση των προγραμμάτων τους, όπως είναι η επιδότηση των στεγαστικών δανείων και του ενοικίου, «πετσοκόβει» τα επιδόματα του ΟΑΕΔ και σήμερα, μ’ αυτό το σχέδιο νόμου, νομοθετεί την υπαγωγή στους κλάδους και τους λογαριασμούς του ΟΑΕΔ, του ΟΕΕΚ και του ΟΕΕ όλων των εργαζομένων, με τη δικαιολογία την ενιαία αντιμετώπιση των ασφαλισμένων. 
Με άλλα λόγια, αυτό που η Κυβέρνηση ΠΑΣΟΚ και Νέας Δημοκρατίας χάρισε στους εργοδότες, προσπαθεί να το πάρει τώρα από την πλευρά των εργαζομένων. Αυτό συμβαίνει. Και όποιος το δει με μικρή παρατηρητικότητα -δεν χρειάζεται ιδιαίτερη παρατηρητικότητα- θα το καταλάβει. Είναι δηλαδή ταξικό και ενάντια στην πλειοψηφία και γι’ αυτό είναι και αντιδημοκρατικό μαζί. 
Παράλληλα, μειώνει τα πρόστιμα γι’ αυτούς που εισφοροδιαφεύγουν και προβλέπει χαριστικές ρυθμίσεις για τις εργοδοτικές οφειλές. Χαρακτηριστική είναι η περίπτωση της απόσυρσης του τέως άρθρου 49 «ρύθμιση οφειλών υπερχρεωμένων φυσικών προσώπων», που όσο κι αν προσπαθεί το Υπουργείο Εργασίας να μας πείσει περί του αντιθέτου, οι τράπεζες τελικά υποχρέωσαν την Κυβέρνηση να αποσύρει το συγκεκριμένο άρθρο. Τίποτα δεν περνάει που να πειράζει έστω και κατ’ ελάχιστο τις τράπεζες και να ευνοεί έστω και κατ’ ελάχιστον τους πολίτες. Αυτή είναι η πολιτική και αυτή είναι και η ουσία αυτής της πολιτικής. 
Και η προσπάθεια της Κυβέρνησης να καλύψει τα τραγικά αποτελέσματα της πολιτικής για τα ασφαλιστικά ταμεία όλων των μεταπολεμικών κυβερνήσεων φτάνει ακόμα και σε τραγελαφικές καταστάσεις. 
Τώρα, οι αγρότες που παράλληλα απασχολούνται σε εργασία που είναι ασφαλιστέα στο ΙΚΑ-ΕΤΑΜ, υποχρεωτικά θα υπάγονται στον ΟΕΕ, στον Οργανισμό Εργατικής Εστίας -τον οποίο έχει καταργήσει αυτή η Κυβέρνηση- και όχι στο «Λογαριασμό Αγροτικής Εστίας», στο ΛΑΕ. 
Και για να μην ξεχνιόμαστε, παραμονές των εκλογών, αυτό το σχέδιο νόμου εκτός από λογιστικό και εισπρακτικό χαρακτήρα, έχει και ένα έντονο ρουσφετολογικό άρωμα. Εγώ το είχα καταγγείλει και στην επιτροπή και όταν κατακεραυνώθηκα από τον Υπουργό Εργασίας, του έδειξα την απανταχούσα που έστειλε ο Πρωθυπουργός με τον Υπουργό Επικρατείας, κάτι που νομίζω ότι δεν χρειάζεται άλλη απόδειξη. Και τα προεκλογικά ρουσφέτια και ρουσφετάκια, δεν γίνονται μόνο με τροπολογίες τις οποίες ο Πρωθυπουργός υποκριτικά, κατά τη γνώμη μας, απαγόρευσε, αλλά περνάνε τελικά και με διάφορα άρθρα.
Για παράδειγμα, ενώ από τη μια με το άρθρο 3 συγχωνεύεται ο ειδικός λογαριασμός ξενοδοχοϋπαλλήλων στο ΙΚΑ-ΕΤΑΜ, ένας κλάδος με ιδιαιτερότητες, εποχικότητα και άλλα, από την άλλη με το άρθρο 40 τους δικαστικούς λειτουργούς τους αφήνετε στον τομέα ασφάλισης νομικών. Δύο μέτρα και δύο σταθμά! Δεν λέμε να ενταχθούν οι δικαστικοί λειτουργοί στο ΙΚΑ-ΕΤΑΜ, αλλά δεν μπορεί στο όνομα της ίσης μεταχείρισης, κάποιοι να εντάσσονται και κάποιοι όχι. 
Εμείς είμαστε αντίθετοι στη συγχώνευση και θα καταψηφίσουμε και το σχετικό άρθρο. Όμως, οι στόχοι της Κυβέρνησης είναι προφανείς. Κύριοι, νομίζω ότι σας βλέπουν. 
Και τώρα, θα σας πω και για το εντυπωσιακό που συμβαίνει με το άρθρο 26. Απ’ ό,τι φαίνεται, ένα μήνα πριν από τις εκλογές, η Κυβέρνηση προχωράει σε ευρεία προεκλογική ρουσφετολογική ρύθμιση για τους τυφλούς και αναπήρους. 
Και για να εξηγηθούμε, θέλω να σας πω ότι εμείς ήμασταν αντίθετοι στις μειώσεις των συντάξεων, όταν τις κάνατε και υποστηρίζατε τότε ότι ήταν σωστές. Όμως, και όσον αφορά στις αυξήσεις των ποσοστών αναπηρίας των παιδιών με νοητική στέρηση, όταν εσείς τα θεσμοθετούσατε, εμείς φωνάζαμε «όχι». Και έρχεστε τώρα να άρετε τις διακρίσεις. Σήμερα σας έπιασε ο πόνος, παραμονές των εκλογών; Σήμερα διαπιστώνετε το λάθος; Σήμερα, όμως, μάλλον «μύρισαν» εκλογές και προχωράτε σ’ αυτές τις ρυθμίσεις. 
Εμείς είμαστε θετικοί σ’ αυτό το άρθρο. Όμως, εσείς οφείλετε να πείτε γιατί το κάνατε έτσι και έρχεστε τώρα για να το διορθώσετε. Επίσης, θα πρέπει να δεσμευθείτε εδώ ότι όλες αυτές οι ρυθμίσεις θα ισχύουν και μετά τις εκλογές. Διότι αν είναι να ισχύουν λίγο πριν τις εκλογές, ώστε να ξεγελάσουμε κάποιους για τις ψήφους, τότε μετά τις εκλογές θα έχουμε πάλι τα ίδια. Και τότε θα βγαίνουμε εμείς πάλι να σας καταγγέλλουμε και εσείς πάλι θα έχετε δίκιο.
Με το συζητούμενο σχέδιο νόμου εισάγονται και μια σειρά ρυθμίσεις για τον ΕΟΠΥΥ. Πρόκειται για τα άρθρα 43-48. Ο κατακερματισμός των ρυθμίσεων που αφορούν στον ΕΟΠΥΥ δεν έχει πια προηγούμενο. Αυτό δεν είναι νομοσχέδιο, αλλά ένα συναρμολογούμενο, ασυναρμολόγητο. Αυτό αποδεικνύει πόσο πρόχειρα και μνημονιακά έχει δημιουργηθεί αυτό το μόρφωμα, ο ΕΟΠΥΥ. 
Όσον αφορά την αρχή του, θα μπορούσε κανείς να συμφωνεί. Θα έπρεπε να συμφωνεί. Όμως, έτσι όπως το κάνετε, νομίζω ότι κανείς δεν θα βρεθεί να σας πει «ναι». Όμως, και οι ίδιοι κάποια στιγμή θα έρθετε πάλι ξανά –γιατί έχετε έρθει πολλές φορές- να παραδεχθείτε το λάθος σας, χωρίς, βέβαια, να πληρώνετε τα «σπασμένα». Τα «σπασμένα» τα πληρώνουν οι συνηθισμένοι. 
Η Κυβέρνηση σφυρίζει αδιάφορα και συνεχίζει να στριμώχνει διάφορα ταμεία, όπως είναι το ΤΑΥΤΕΚΩ, το ΕΤΑΑ και όπως είναι ο Οίκος του Ναύτου, για να καταρρεύσει το σύστημα μια και καλή. Εδώ δεν θέλουμε να σας καταλογίσουμε ανικανότητα, αλλά πρόθεση. Σας καταλογίζουμε πρόθεση καλυμμένη δήθεν με ανικανότητα.
Ποιος πρόκειται να επωφεληθεί από όλη αυτήν την εξέλιξη; Δεν είναι δύσκολο να το καταλάβει κανείς. Αυτά που θα ωφεληθούν, είναι τα μεγάλα διαγνωστικά κέντρα, οι ιδιωτικές κλινικές και τα νοσοκομεία, οι μεγάλες ιδιωτικές ασφαλιστικές εταιρείες. Ο ΕΟΠΥΥ έχει 4 δισεκατομμύρια ευρώ έλλειμμα και σε λίγους μήνες θα οδηγηθεί σε ολοσχερή κατάρρευση, η οποία θα συμπαρασύρει τα νοσοκομεία του ΕΣΥ που θα οδηγηθούν σε οικονομικό στραγγαλισμό, εξαιτίας των νοσηλίων που μένουν ανεξόφλητα ήδη από τους ασφαλιστικούς φορείς προς τον ΕΟΠΥΥ. 
Ο ΕΟΠΥΥ, λοιπόν, κινδυνεύει άμεσα. Ως το Φθινόπωρο εμείς προβλέπουμε να βρεθεί σε καθολική αδυναμία αποπληρωμής των άμεσων υποχρεώσεών του με επιταχυνόμενη τη συσσώρευση χρεών και με ορατό τον κίνδυνο να επανέλθουμε στην προ της συστάσεώς του κατάσταση για την πρωτοβάθμια φροντίδα υγείας. 
Την ίδια στιγμή, υπάρχει σοβαρή έλλειψη σε υλικά, κυρίως σε αντιδραστήρια και όχι μόνο, τα οποία όμως είναι απαραίτητα για τη λειτουργία των μικροβιολογικών και βιοχημικών εργαστηρίων του οργανισμού και υπάρχει τεράστιο πρόβλημα. Τα περισσότερα προβλήματα είναι κυρίως στην περιφέρεια, αλλά όχι μόνο. Έχουν κλείσει αρκετά εργαστήρια, ενώ άλλα υπολειτουργούν, με αποτέλεσμα οι ασφαλισμένοι να κατευθύνονται στα ιδιωτικά εργαστήρια καταβάλλοντας συμμετοχή 15% στις διενεργούμενες εξετάσεις. Ωστόσο, μειώνεται και ο κόσμος που πηγαίνει στα ιδιωτικά εργαστήρια, γιατί δεν έχει χρήματα. Και θέλω να σας πω ότι όσον αφορά τελικά το ποιος υποβαθμίζεται, αυτή είναι η δημόσια υγεία και γενικά η υγεία σ’ αυτήν τη χώρα. Και αυτό το λέω, έτσι για να επιβεβαιωθούν αυτοί που έλεγαν ότι όπου έρθει το Διεθνές Νομισματικό Ταμείο, αυτά συμβαίνουν. Φαίνεται ότι αυτά συμβαίνουν νομοτελειακά. 
Η έλλειψη γιατρών διαφόρων ειδικοτήτων δημιουργεί πλέον προβλήματα στην εύρρυθμη λειτουργία του οργανισμού και στην εξυπηρέτηση των ασφαλισμένων, δεδομένου ότι ενώ απαιτούνται είκοσι δύο χιλιάδες γιατροί, σύμφωνα και με την ίδια τη διοίκηση του οργανισμού, αυτήν τη στιγμή εργάζονται για τον ΕΟΠΥΥ μόνο δώδεκα χιλιάδες γιατροί, επτά χιλιάδες του ΙΚΑ και πέντε χιλιάδες συμβεβλημένοι. Το υγειονομικό και ιατρικό προσωπικό του οργανισμού καλείται με καταρρακωμένο ηθικό να εξυπηρετήσει πολίτες που πολλές φορές είναι εξαγριωμένοι –και δικαίως θα σας πω εγώ- καθώς πέραν των εξαιρετικά δύσκολων συνθηκών μέσα από τις οποίες υποχρεώνονται οι εργαζόμενοι να εκτελούν τα καθήκοντά τους, αντιμετωπίζουν και οι ίδιοι σοβαρά προβλήματα διαβίωσης και εξαιτίας των μισθολογικών αλλά και εξαιτίας των υπόλοιπων ελλείψεων. 
Όσον αφορά την ενσωμάτωση της κοινοτικής οδηγίας 2010/18/ΕΕ σχετικά με τις γονικές άδειες, τα άρθρα δηλαδή 49-55, θέλω να πω ότι πρόκειται για ένα θέμα που έμπαινε πάγια από την πλευρά των εργαζομένων. Αυτό σημαίνει ότι δεν πρόκειται για κάτι που είναι αρνητικό. 
Έρχεστε, όμως, σήμερα χωρίς καμμιά προετοιμασία και χωρίς να υπάρχουν οι αναγκαίες πρόνοιες για να μπορεί αυτό να «περπατήσει» –όχι απλά δηλαδή να ψηφιστεί, αλλά να μπορεί και να εφαρμοστεί- και το ενσωματώνετε σε μια συγκεκριμένη οδηγία, σε ένα εθνικό εργασιακό δίκαιο που το έχετε διαλύσει και το έχετε απονευρώσει από κάθε θετικό υπέρ του εργαζόμενου μέτρο, σε μια αγορά εργασίας που είναι πλήρως απορρυθμισμένη. 
Πώς θα λειτουργήσουν οι ρυθμίσεις αυτής της οδηγίας χωρίς τις συγκεκριμένες πρόνοιες; Δεν έγινε καμμία συζήτηση και τη φέρατε έτσι μέσα στο νομοσχέδιο. Κάτι που θα είναι θετικό, δεν θα είναι τελικά θετικό. Στην καλύτερη περίπτωση θα είναι ουδέτερο. Φοβάμαι –δεν είμαι σίγουρος γι’ αυτό- ότι κάπου μπορεί να είναι και αρνητικό. 
Μέσα στο πλαίσιο της φτώχειας και της εξαθλίωσης που έχετε δημιουργήσει με την πολιτική σας, με τις μειώσεις των συνολικών αποδοχών των εργαζομένων, πέστε μου, πώς θα μπορέσει να πάρει γονική άδεια ο εργαζόμενος όταν είναι άνευ αποδοχών; Πώς θα αναθρέψει το παιδί του; Με τι μέσα; Και μετά μας λέτε ότι όλα αυτά είναι τυχαία και ότι δεν είναι προεκλογικά.
Νομίζω ότι φέρνετε και αυτήν την οδηγία για προεκλογικούς λόγους.
Θα ήθελα να σταθώ στις προσθήκες και στις τροπολογίες που εισάγονται από την Κυβέρνηση. Μπαίνοντας για λίγο στη λογική του Πρωθυπουργού και των Υπουργών θα ήθελα να ρωτήσω το εξής: Όλα αυτά που φέρνετε με τις προσθήκες και τις τροπολογίες, είναι θέματα που άπτονται της άμεσης εφαρμογής του μνημονίου που έχετε υπογράψει; Εγώ δεν είμαι υπέρ της άποψης ότι πρέπει να εφαρμοστεί το μνημόνιο, αλλά αυτό σας λέει ο Πρωθυπουργός. Αυτό, λοιπόν, κάνετε σήμερα; Νομίζω ότι δεν το κάνετε αυτό.
Φέρνει ο Υπουργός Υγείας ρυθμίσεις για το ΣΕΥΠ, για τους επιθεωρητές υγείας και πάλι εκτάκτως και πάλι αποσπασματικά. Αυτό δεν είναι προχειρότητα, είναι συνειδητή πολιτική πράξη. Θα σας πω ότι για το ΣΕΥΠ δεν έχει έλθει ποτέ σε κανένα νομοσχέδιο κάτι κανονικά. Πάντοτε έρχεται έκτακτα και αεροπλανικά. Πέφτει δηλαδή ξαφνικά μέσα στην Αίθουσα, ώστε να μην προλάβει να συζητηθεί. Διαμορφώνει, κατοχυρώνει, ενισχύει, θωρακίζει ένα σώμα πραιτοριανών, ενώ θα έπρεπε να είναι κάτι διαφορετικό και κάτι πάρα πολύ χρήσιμο. Αυτή είναι η αλήθεια. 
Με απόφαση του Υπουργού θα ιδρυθεί το ειδικό ελεγκτικό γραφείο. Θα υπάγεται απευθείας στον Υπουργό, θα αμείβεται και θα ανεβαίνει στην ιεραρχία ξεχωριστά, θα έχει ιδιαίτερη νομική υποστήριξη, θα αναλαμβάνει ειδικά καθήκοντα.
Κυρίες και κύριοι συνάδελφοι, αν αυτά είναι σωστά, κάποιος να βγει να τα υποστηρίξει. Και όλα αυτά εισάγονται χωρίς καμμία έκθεση, χωρίς καμμιά αιτιολόγηση, χωρίς καμμία προετοιμασία. Όλα παραπέμπονται σε υπουργικές αποφάσεις. 
Όσον αφορά το άρθρο 59 και τον ιατρικό τουρισμό, έχουμε αναφερθεί ξανά. Θα μπορούσαμε να μιλήσουμε για κάτι πρόχειρο. Δεν είναι, όμως, έτσι αν αυτό δεν αφορούσε ασθενείς συνανθρώπους μας. Είναι τουρίστας ο ασθενής τον οποίο η πολιτική σας κλείνοντας και υποβαθμίζοντας νοσοκομεία τον αναγκάζει να μεταφερθεί για να γιατρευτεί; Είναι τουρίστας ο ασθενής ο οποίος μετά το κλείσιμο και τις συγχωνεύσεις των μονάδων αποκατάστασης, ψάχνει να βρει πού θα αποκατασταθεί και πού θα αποθεραπευτεί; Εδώ νομίζω πως είναι βαριά τα πράγματα. Είπαν κάποιοι πως αυτό είναι ανοησία για τον ιατρικό τουρισμό. Κάνουν λάθος. Κάτι άλλο κρύβει από πίσω.
Όσον αφορά το άρθρο 61, η κατάσταση φθάνει στα όρια του παραλόγου με τις ρυθμίσεις που φέρνει η συγκυβέρνηση για το Ευρωπαϊκό Ταμείο Προσφύγων. Ενώ η Κυβέρνηση έχει αναγάγει σε πρωτεύον προεκλογικό της χαρτί τα στρατόπεδα συγκέντρωσης για τους μετανάστες και τους πρόσφυγες, έρχεται με αυτές τις ρυθμίσεις, να απορροφήσει ευρωπαϊκά χρήματα για τους πρόσφυγες.
Εδώ πρέπει να προσέξετε το εξής: Κάνει και μια προσπάθεια προεκλογική για να φέρει μια ατζέντα που θα πετάει απ’ έξω το θέμα της ανεργίας, απ’ έξω το θέμα πόσος πληθυσμός είναι κάτω από το όριο φτώχειας και όλα τα υπόλοιπα σημαντικά και τεράστια ζητήματα της ελληνικής κοινωνίας. Θέλει να εγγράψει για να πάει με αυτό στις εκλογές, το θέμα των προσφύγων, των μεταναστών. Και όλα αυτά με τι τρόπο πάει να τα κάνει; Με απευθείας αναθέσεις προγραμμάτων. Δεν είναι το μείζον, αλλά είναι χαρακτηριστικό. Και σε ποιους; Σε οποιονδήποτε και σε ιδιώτες και σε διεθνείς οργανισμούς και σε μη κερδοσκοπικούς οργανισμούς. Ποιος θα τα αναθέτει; Η υπεύθυνη αρχή, η οποία θα οργανωθεί με κοινή υπουργική απόφαση. Πάλι δεν νομοθετούμε. Πάλι όλα γίνονται έξω από αυτήν την Αίθουσα. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Και στο τέλος, έχουμε και το ρατσιστικό κερασάκι που φέρνει η Κυβέρνηση ΠΑΣΟΚ και Νέας Δημοκρατίας με την τροπολογία που υπογράφουν οι Υπουργοί κ.κ. Κουτρουμάνης, Λοβέρδος, Χρυσοχοΐδης, Σαχινίδης: Ξεχωριστοί θάλαμοι κράτησης, νοσηλείας για ασθενείς-μετανάστες. 
Εμείς λέμε ότι ο άρρωστος είναι άρρωστος, είναι άνθρωπος και είναι και άρρωστος, όπου και αν είναι, ό,τι χρώμα και να έχει, όπως και να τον λένε, απ’ ό,τι και αν αρρώστησε, όπως και αν βρέθηκε στη χώρα.
Σας είπα και στην αρχή ότι βάζετε τη χώρα σε επικίνδυνες ατραπούς παίζοντας με τη δημοκρατία και με τους δημοκρατικούς θεσμούς. Είναι ακόμα πιο επικίνδυνο, πως με την πολιτική σας για το μεταναστευτικό, ανοίγετε αυτό που είπαν κάποιοι εύστοχα, τις πύλες της κολάσεως. Στρατόπεδα συγκέντρωσης, ειδικοί χώροι κράτησης στα νοσοκομεία. Μήπως σκέφτεστε και ειδικά μέσα μεταφοράς, ειδικές παιδικές χαρές, ειδικά τρόφιμα; Μήπως αν το προεκτείνετε να φτάσετε εκεί τελικά; 
Έτσι, λοιπόν, στρώνετε έναν ειδικό δρόμο προς το μέρος όπου τα φίδια επωάζουν τα αυγά τους.
Καταργήστε το ν.3386 της Νέας Δημοκρατίας, που τροποποίησε το νόμο του ΠΑΣΟΚ και προβλέπει ότι οι μετανάστες χωρίς χαρτιά δεν μπορούν να έχουν πρόσβαση στις δομές της πρωτοβάθμιας περίθαλψης. Επαναλαμβάνουμε πως ο άρρωστος είναι άρρωστος, ο άρρωστος είναι άνθρωπος πρώτα απ&apos; όλα και μετά όλα τα υπόλοιπα.
Μια ιστορική υπενθύμιση: Η τελευταία χώρα όπου υπήρχαν ξεχωριστοί θάλαμοι στα νοσοκομεία, ήταν η Νότια Αφρική όταν ήταν ακόμη ρατσιστική. Το Απαρτχάιντ, όπως ίσως όλοι θυμάστε σε αυτή την Αίθουσα, έχει καταπέσει εδώ και χρόνια, από το 1991.
Είναι φυσικό ότι θα καταψηφίσουμε το σχέδιο νόμου. Και είναι δύσκολο να το καταψηφίσουμε επί της αρχής, γιατί δεν έχει ούτε αρχή, ούτε τέλος. Δεν έχει τίποτα που να μπορείς να πεις «έχει αρχή ή αρχές». 
Εμείς, λοιπόν, θα πούμε «όχι» και θα καλέσουμε τον κόσμο, όλον τον ελληνικό λαό να αντιπαρατεθεί, όχι μόνο σε αυτό το νομοσχέδιο, αλλά σε αυτές τις μνημονιακές πολιτικές, σ’ αυτή τη συγκυβέρνηση, σε αυτούς που συμμετέχουν, σ’ αυτούς που είναι πρόθυμοι να συμμετάσχουν. Θα ζητήσουμε να μην τους δώσουν τη δυνατότητα ούτε μαζί ούτε χώρια, να μπορέσουν να ξανακυβερνήσουν.
Έχουμε μόνο ένα επιχείρημα, από το ένα εκατομμύριο που θα μπορούσαμε να φέρουμε: σ’ αυτά τα δύο και παραπάνω χρόνια της εφαρμογής του μνημονίου πρέπει να απαντήσουν. Δεν μπορούν να απαντήσουν, γιατί η κοινωνία είναι απέξω, οι πληγές είναι πάνω στο σώμα της. Όποιος θέλει, ας πει ότι τα πράγματα είναι καλά ή ότι πηγαίνουν προς το καλύτερο. Αν δεν μπορέσουν να το αποδείξουν αυτό, πρέπει να καταβαραθρωθούν.
Εμείς προτείνουμε να ψηφιστεί ο Συνασπισμός Ριζοσπαστικής Αριστεράς, οι δυνάμεις της Αριστεράς. Με πυρήνα αυτές, να υπάρξει ένα μέτωπο για το φρενάρισμα αυτής της κατηφόρας και την προσπάθεια για ανάταξη.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον ειδικό αγορητή του Συνασπισμού Ριζοσπαστικής Αριστεράς κ. Κριτσωτάκη.
Το λόγο έχει ο ειδικός αγορητής της Δημοκρατικής Αριστεράς, κ. Ηλίας Θεοδωρίδης.</ChairmanSpeech>
<Speech><Parlmember>ΗΛΙΑΣ ΘΕΟΔΩΡΙΔΗΣ</Parlmember>: Ευχαριστώ, κυρία Πρόεδρε.
Από την πλευρά μας αφορμή είναι το νομοσχέδιο για να τοποθετηθούμε στα μεγάλα ζητήματα που αποτελούν εθνικές εκκρεμότητες. Το νομοσχέδιο παρέρχεται αυτών των ζητημάτων και αποτελεί σύνολο επιμέρους ρυθμίσεων, με τις οποίες θα ασχοληθούμε στην κατ’ άρθρο συζήτηση.
Μιλούμε για ένα νομοσχέδιο το οποίο δεν έχει εσωτερική συνοχή. Είναι συρραφή ρυθμίσεων, διευθετήσεων και παρόμοιων θεμάτων, που στην ουσία τους δεν αποτελούν ένα ολοκληρωμένο νομοσχέδιο. 
Όμως, το ζήτημα που έχουμε μπροστά μας είναι τεράστιο. Είναι το ζήτημα της εισφοροδιαφυγής στη χώρα. Είναι το ζήτημα των τεράστιων δαπανών υγείας και της αιμορραγίας των ταμείων, των κλάδων υγείας των ταμείων. Σ’ αυτούς τους τομείς οι μέχρι σήμερα προσπάθειες είναι αποσπασματικές, αναποτελεσματικές, άδικες και στην ουσία τους χωρίς εσωτερική ιεράρχηση.
Μία αιμορραγία σε ΔΕΚΟ, σε ασφαλιστικά ταμεία οφείλονταν και συνεχίζονταν μέχρι το Μάιο του 2011 με την κατάθεση των ενισχύσεων, των χρηματοδοτήσεών τους από τον κρατικό προϋπολογισμό στον κοινό λογαριασμό της Τράπεζας της Ελλάδας. Μέχρι το Μάιο του 2011 αυτά μετατρέπονταν σε ομόλογα ανεξαρτήτως της θέλησης των διοικήσεων αυτών των οργανισμών.  Το ύψος της ζημίας είναι τεράστιο, ξεπερνά τα 15 δισεκατομμύρια ευρώ στο σύνολό του.
Το κράτος, όμως, είχε συνηθίσει. Αναφερόταν από παλιά ότι τα ταμεία κατέθεταν τα αποθεματικά τους και το κράτος τα χρησιμοποιούσε, χωρίς επιτόκιο. Έτσι, όταν ανακαλύφθηκε το χρηματιστηριακό κομμάτι του κεφαλαίου και λειτούργησαν τα χρηματιστήρια, άρχισε η αιμορραγία των ταμείων και αυτών των χρημάτων προς αυτά. 
Δυστυχώς, δεν βάλαμε μυαλό ούτε από την τύχη του Χρηματιστηρίου και των μετοχών το 2000, αλλά ούτε και όταν η χώρα έφτασε μπροστά σε ένα διογκωμένο, τεράστιο χρέος, όπου ήταν εμφανής πλέον η διαδικασία που επέκειτο της ρύθμισης του χρέους και του κουρέματος των ομολόγων. 
Αυτή η διαδικασία υπέχει ευθύνες. Τεράστιες πολιτικές ευθύνες. Κι έγινε σε ένα βαθμό και με τη νομοθετική κάλυψη της Βουλής, τουλάχιστον σε ότι αφορά τον Πρόεδρο της Τράπεζας της Ελλάδας. Αυτό, όμως, ήταν βαθιά ανήθικο, απαράδεκτο οικονομικά, καταστροφικό οικονομικά.
Σήμερα, ο ελληνικός λαός είναι αναγκασμένος να καλύψει ένα μεγάλο μέρος αυτών των ελλειμμάτων ξανά ο ίδιος, με πρόσθετη φορολογική επιβάρυνση.
Το δεύτερο μεγάλο ζήτημα είναι αυτό της εισφοροδιαφυγής. Δεν υπήρξε από την ελληνική πολιτεία, δεν υπήρξε από την κυβέρνηση των δυόμισι χρόνων τώρα μία αποτελεσματική απάντηση στο ζήτημα της εισφοροδιαφυγής στη χώρα, το οποίο ξεπερνά τα 7 δισεκατομμύρια ευρώ. Και όταν το κράτος είναι αναποτελεσματικό και ανίκανο ή δείχνει ανοχή και δόλο σε τέτοιους τομείς, τότε η ζημία κάθεται στον ελληνικό λαό.
Έτσι, υπαρχούσης αυτής της εισφοροδιαφυγής, έγινε και γίνεται προσπάθεια κοινωνικοποίησης της ζημίας και των ελλειμμάτων και στην υγεία, με την ιδιωτικοποίηση των δαπανών και στην εισφοροδιαφυγή, με τις υψηλές εισφορές ασφαλίστρων που πληρώνουν εργοδότες και εργαζόμενοι στην Ελλάδα.
Αυτές οι εισφορές δεν είναι ανταποδοτικές, δεν είναι αναλογικές, δεν είναι δημοκρατικές. Το επιχείρημα, όμως, και πάλι το ίδιο. Δηλαδή, επειδή έχουμε μεγάλη εισφοροδιαφυγή, έχουμε και υψηλές εισφορές. Και αυτός ο γρίφος δεν λύνεται. Κι αν λύνεται, λύνεται σε βάρος των εργαζομένων, σε βάρος των παραγωγικών επιχειρήσεων που παλεύουν να κρατηθούν στη ζωή σήμερα.
Αυτό το ζήτημα, αυτή η ανεπάρκεια, αυτή η ανοχή πρέπει να τελειώσει. Και πρέπει να γίνει ουσιαστική συζήτηση στη Βουλή, με συμβολή όλων των κομμάτων, για να λυθεί αυτό το πρόβλημα και να ελεγχθεί η εισφοροδιαφυγή στη χώρα. 
Το άλλο μεγάλο ζήτημα είναι το ζήτημα της αιμορραγίας των κλάδων υγείας των ταμείων. Τα ασφαλιστικά ταμεία αιμορραγούν. Οι κλάδοι υγείας αιμορραγούν. Οι κλάδοι συντάξεων τροφοδοτούν τους τομείς υγείας και περίθαλψης, αγοράς ιατρικού και φαρμακευτικού υλικού.  
Πότε θα σταματήσει αυτό; Είναι επαρκείς οι προσπάθειες που έγιναν προς αυτό τον τομέα; Είναι προς τη σωστή κατεύθυνση; Πηγαίνουν να ελέγξουν τις δαπάνες, τις τεράστιες, εκεί που υπάρχουν;
Είναι γνωστό –το έχω πει επανειλημμένα- ότι οι δαπάνες υγείας έχουν συμβάλει τα μέγιστα –ίσως περισσότερο από οποιοδήποτε άλλο χώρο κοινωνικής οικονομίας ή οικονομίας- στη δημιουργία του δημοσίου χρέους της Ελλάδας. Πάνω από το 20% του δημοσίου χρέους οφείλεται στις δαπάνες υγείας. 
Ο Υπουργός γνωρίζει ότι επανειλημμένα έχω κάνει προσπάθειες. Και είπα ότι εάν μία επιτροπή ελέγχου χρειάζεται σε αυτή τη χώρα, είναι η επιτροπή ελέγχου των δαπανών στην υγεία. Εκεί υπήρξε μια τεράστια ρεμούλα. Εκεί υπήρξε διαπλοκή. Και δεν υπήρξε κάθαρση, την οποία αναμένει ο ελληνικός λαός. Υπήρξαν τεράστιες υπερτιμολογήσεις στο όλο ζήτημα του ιατρικού υλικού -δηλαδή 7 με 8 δισεκατομμύρια ετησίως- στο ζήτημα της προμήθειας του φαρμάκου. Στα 5,5 δισεκατομμύρια είχαν πάει το 2009 οι δημόσιες δαπάνες για το φάρμακο και στα 4 δισεκατομμύρια οι ιδιωτικές δαπάνες. Μιλάμε για δισεκατομμύρια!
Δεν αξίζει, λοιπόν, αυτός ο λαός μία διαδικασία κάθαρσης σε αυτό τον τομέα, να δούμε τι έγινε;
Και ακούω και τον κ. Σαμαρά σε ομιλίες του σήμερα να λέει: Ναι, υπάρχουν εκεί σπατάλες τις οποίες μπορούμε να μαζέψουμε. Ποιες σπατάλες εννοούσε; Ίσως κάποιες εκατοντάδες εκατομμύρια στις συντάξεις αναπηρίας, που και αυτές δίνονταν με συμμετοχή του βουλευτοκεντρικού πολιτικού συστήματος σε αυτή τη χώρα. Κι έχουμε νομούς με διαφοροποιήσεις τεράστιες. Σε κάποιους νομούς 20%, 22% και 11%, 12%  σε άλλους νομούς. Ήταν πιο καπάτσοι οι εκπρόσωποι του λαού σε εκείνους τους νομούς! Θα πάρουμε, λοιπόν, μία απάντηση σε αυτό; Θα μπει μία επιτροπή ελέγχου των δαπανών για την υγεία να ελέγξει τι έγινε το 2004 με 2009;
Σε 8 δισεκατομμύρια τουλάχιστον ανέρχονται οι δαπάνες που θα μπορούσαν να ορισθούν και να μειωθούν μέσα από τη δημιουργία εθνικών διαγωνισμών προμήθειας ιατρικού υλικού και φαρμάκων. Πού είναι; Πού είναι; Περικοπές δαπανών δεν θέλουμε; Πού είναι οι εθνικοί διαγωνισμοί προμηθειών και κάλυψης των εθνικών αναγκών σε φάρμακο και ιατρικό υλικό; Εξοικονόμηση; Τουλάχιστον 50%. Και δεν ομιλώ γι’ αυτούς τους διαγωνισμούς που έγιναν, των 5 εκατομμυρίων, που αγοράσαμε τα φάρμακα 400.000 και 500.000 ευρώ. Οι διαγωνισμοί που εκκρεμούν είναι ύψους 8 δισεκατομμυρίων, 9 δισεκατομμυρίων. Πού είναι αυτοί οι διαγωνισμοί;
Αυτό ισοδυναμεί με ένα ολόκληρο πακέτο μέτρων, που συντρίβει σήμερα τον ελληνικό λαό. Αυτό είναι πραγματικό ισοδύναμο δισεκατομμυρίων ευρώ. Και δεν προχωρούμε στη λύση αυτών των θεμάτων.
Ο τζίρος των πολυεθνικών φαρμακευτικών εταιρειών στην Ελλάδα είναι 4,5 δισεκατομμύρια. Πόσο φόρο πληρώνουν; Άλλο τεράστιο ζήτημα. Πόσο φόρο πληρώνουν; Καθόλου. Έσοδα–έξοδα, μηδέν. Μηδενικούς ισολογισμούς. Αυτοί δουλεύουν «για την ψυχή της μάνας τους». Είναι στη χώρα με ολόκληρες δομές, οργανώσεις, εργαζομένους. Πληρώνουν έξοδα. Παραμένουν εδώ με μηδέν κέρδος. Θα ελέγξουμε ποτέ τις ενδοομιλικές συναλλαγές, που κάνουν κατορθωτό να παρουσιάζουν τέτοιους ισολογισμούς;
Αυτό είναι ένα τεράστιο ζήτημα. Είναι οικονομικό ισοδύναμο αυτό. Δηλαδή, η χώρα αυτή, η χώρα της παραοικονομίας και της κλεπτοοικονομίας -αυτό είναι το συμπέρασμα- διαθέτει τεράστια εθνικά οικονομικά ισοδύναμα. Πολιτική τάξη δεν διαθέτει να πάει να τα πάρει. Αυτό είναι που δεν διαθέτει. Προτεραιότητες δεν διαθέτει. Ποια είναι τα σπουδαία που πρέπει να ασχοληθούμε σήμερα, που δεν μπορούν να αναβληθούν για αύριο; Αυτό δεν διαθέτει. 
Ένα άλλο τεράστιο ζήτημα είναι –επιγραμματικά θα αναφερθώ- το ζήτημα της Επιθεώρησης Εργασίας. Υπάρχει τέτοιος ελεγκτικός οργανισμός του κράτους στην Ελλάδα; Υπάρχουν οι έλεγχοι; Υπάρχουν οι ανακοινώσεις που να δείχνουν ποιους ελέγχους πραγματοποίησαν, ποιες είναι οι συνθήκες εργασίας στη χώρα; Θα σας πω: Έχουμε συνθήκες μεσαιωνικού καθεστώτος εργασίας. Αυτή είναι η Ελλάδα σήμερα. Δεν υπάρχει Σώμα Ελεγκτών Επιθεωρητών Εργασίας. Δεν υπάρχει Επιθεώρηση Εργασίας που να εποπτεύει την εφαρμογή του Εργατικού Δικαίου στις ελληνικές επιχειρήσεις. Δεν υπάρχει.
Έχουν κάνει γραφειοκρατικούς μηχανισμούς και έχουν μοιράσει το προσωπικό σε διοικητικό -προϊσταμένους και διευθυντές- που είναι παραπάνω από τους ελεγκτές των επιχειρήσεων, τους πραγματικούς ελεγκτές δηλαδή.
Αυτή είναι η γραφειοκρατική δομή του Σώματος Επιθεωρητών Εργασίας. Πάνω από το 50% είναι άνθρωποι των γραφείων. Ποιος θα κάνει τους ελέγχους; 
Έτσι ασύδοτα υπομένουν οι Έλληνες εργαζόμενοι τις συνθήκες που τους επιβάλλουν οι εργοδότες. Σε ότι αφορά τις αμοιβές, δεν υπάρχει κανένας έλεγχος. Σε ότι αφορά το ωράριο εργασίας, δεν υπάρχει κανένας έλεγχος. Σε ότι αφορά τις συνθήκες υγιεινής, δεν υπάρχει κανένας έλεγχος. Σε αυτό το τρίτο κομμάτι δεν υπήρξε ποτέ. Είναι υποτιμημένες οι συνθήκες υγιεινής στους χώρους εργασίας.
Ένα άλλο μεγάλο ζήτημα αφορά την κατ’ οίκον παροχή υπηρεσιών του δημοσίου. Διαβάζω για μία αύξηση εισφοράς 0,2% επί των εισφορών, που θα πηγαίνει σ’ αυτήν την κατεύθυνση. Πού θα πηγαίνει; Πόσα εκατομμύρια είναι αυτή η αύξηση; Σε πόσα εκατομμύρια αντιστοιχεί; Το ελληνικό δημόσιο υστερεί σε αυτόν τον τομέα παροχής εξωνοσοκομειακών υπηρεσιών υγείας. Δεν έχουμε εξωνοσοκομειακή υγεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό ακόμη, κυρία Πρόεδρε. 
Αυτό σημαίνει ότι υστερεί στον τομέα των χρονίων παθήσεων. Δεν διαθέτει κλινικές υπηρεσίες για τους χρόνια πάσχοντες. Δεν διαθέτει κέντρα αποκατάστασης. Τα δανείζεται. Τα πληρώνει σε ιδιώτες. Και έχω πολλές προσωπικές καταγγελίες πόσο αυθαίρετα αυξάνουν το κόστος γι’ αυτούς που διατηρούν ανθρώπους σ’ αυτές τις κλινικές. Έχω πολλές διαμαρτυρίες. Αυθαίρετα. Λένε ότι «αυτά που μας πληρώνουν τα ταμεία δεν φτάνουν, πρέπει να μας πληρώσετε ένα επιπλέον ποσό 200, 300 ευρώ το μήνα». Αυτό γίνεται παραοικονομικά. Δεν ελέγχεται από πουθενά.
Ένα τελευταίο ζήτημα -δεν έχω χρόνο- είναι το ζήτημα του ΣΕΥΠ. Έχω τραυματική εμπειρία ως Βουλευτής από το Σώμα Επιθεωρητών Ελεγκτών Υγείας. Αυτό το Σώμα δεν είναι σώμα αποκάλυψης και τιμωρίας των σκανδάλων. Αυτό το Σώμα είναι σώμα συγκάλυψης σκανδάλων. Γι’ αυτό η διαφοροποίηση μας και η αντίθεσή μας είναι κάθετη. Έχω καταγγείλει επανειλημμένα με ερωτήσεις για συγκάλυψη σκανδάλων. 
Όσον αφορά το νοσοκομείο της Έδεσσας, απολογούμενος λέει ότι «σε όλα τα νοσοκομεία συμβαίνουν αυτά που κάνω εγώ στην Έδεσσα». Αυτό λέει σε δημόσιο έγγραφό του, σε δημόσια απολογία του, ότι «παντού συμβαίνουν αυτά».
Σε αυτό το Σώμα διαφωνούμε κάθετα, απολύτως στο να ορίζονται τα μέλη του Κεντρικού Ελεγκτικού Γραφείου από τον Υπουργό. Χρειάζεται η παρουσία δικαστή σ’ αυτές τις επιτροπές για να υπάρχει αντικειμενικός έλεγχος και τιμωρία αυτών που καταχρώνται το δημόσιο χρήμα. 
Μετά από όλα αυτά, κλείνοντας, θα ήθελα να πω ότι εμείς καταψηφίζουμε το νομοσχέδιο επί της αρχής. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
            ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον ειδικό αγορητή της ΔΗΜΑΡ, τον κ. Ηλία Θεοδωρίδη.
Καλείται να λάβει το λόγο ο ειδικός αγορητής των Ανεξάρτητων Ελλήνων, ο κ. Κωνσταντίνος Μαρκόπουλος.
Παρακαλώ, κύριε Μαρκόπουλε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κυρία Πρόεδρε.
Ξεκινώ από το βασικότερο: κύριε Υπουργέ, δεν θα το ψηφίσουμε το σχέδιο νόμου σας και δεν θα το ψηφίσουμε διότι είναι η επανάληψη ενός κακέκτυπου νομοσχεδίου, εμβαλωματικού, συμπληρωματικού -απ’ ότι ψάξαμε- χρονίων αιτημάτων των ίδιων των υπηρεσιών του ΙΚΑ. Φτάσαμε την παραμονή-προπαραμονή προκηρύξεως των εκλογών –απ’ ότι φαίνεται- για να τα λύσετε με διαδικασίες ταχύρυθμες. 
Θα προτιμούσα σήμερα και σας ζητώ στην ομιλία σας να μας πείτε πώς θα αντιμετωπίσει η πολιτεία, κατά την εκτίμησή σας, το κούρεμα των ομολόγων των ασφαλιστικών ταμείων. Είναι ένα ζήτημα, το οποίο θα το αντιμετωπίσουμε, απ’ ότι φαίνεται, σ’ αυτήν τη Βουλή τον Ιούνιο μετά τις εκλογές, όπου εκεί η πολιτεία θα έλθει να πάρει μέτρα. 
Πρέπει να μας πείτε τι μελέτες έχετε κάνει και τι μέτρα ετοιμάζεστε να πάρετε, τι έχει κοστίσει το κούρεμα στα ασφαλιστικά ταμεία, γιατί επελέγη ο τρόπος να μην υπάρχει επαναχρηματοδότηση αυτών των κουρεμένων ομολόγων, ενώ υπήρχε των τραπεζών –ορθώς, κατά την εκτίμησή μου- για να έχουν ρευστότητα. Όμως, πώς μπορεί να είναι δίκαιο να δανειστούμε χρήματα για την αναχρηματοδότηση των τραπεζών και να μη δανειστούμε χρήματα για την αναχρηματοδότηση των συντάξεών μας και των συντάξεων των γονιών μας;
Αφού, λοιπόν, το επιλέξατε ως Κυβέρνηση, πρέπει να μας πείτε σήμερα τι υπάρχει από πίσω, δηλαδή ποια είναι η αναλογιστική σας -όχι μελέτη- εκτίμηση γι’ αυτό που έρχεται. Δεν μπορείτε ως Υπουργός να έχετε βάλει την υπογραφή σας σε αυτό, να έχετε συμφωνήσει σε ένα Υπουργικό Συμβούλιο και να μην ξέρετε την πραγματική του επίπτωση στις συντάξεις των ανθρώπων. Τότε, αυτό δεν είναι πολιτική, είναι μία απλή αριθμητική. Επειδή ξέρουμε ότι είστε πολιτικός και έντιμος, παρακαλώ πολύ να μας πείτε.
Επίσης, θέλουμε να μας πείτε αν και εφόσον βλέπαμε ότι ερχόταν το όποιο κούρεμα, η όποια αποτυχία με βάση τις αναλογιστικές μελέτες, οι οποίες υπάρχουν προ του κουρέματος -διότι μετά το κούρεμα δεν υπάρχουν- γιατί δεν έχει γίνει η παραμικρή εκμετάλλευση της ακίνητης περιουσίας των ασφαλιστικών ταμείων; Η παραμικρή. Το μόνο το οποίο έγινε, ενδεχομένως, για τρίτη, τετάρτη, πέμπτη φορά είναι η καταγραφή. Αλλά, η εκμετάλλευση δεν μας έχει προκύψει ποτέ. 
Στα ακίνητα έχουν επενδύσει τα ασφαλιστικά ταμεία σαν μια σιγουριά επένδυσης. Δεν έχει σημασία αν αυτήν τη στιγμή αυτά τα ακίνητα έχουν μικρότερη πραγματική αξία απ’ ότι είχαν πριν. Έτσι γίνεται στην αγορά. Ανεβαίνουν, κατεβαίνουν, ανεβαίνουν, κατεβαίνουν.
Σας ερωτάμε, όμως, γιατί δεν τα εκμεταλλευθήκατε. Υπάρχουν διάφοροι τρόποι εκμετάλλευσης. Δεν είναι η ώρα να τα αναλύσουμε εδώ. 
Αυτά περιμένουμε να μας πείτε στην ομιλία σας. Μη μας πείτε για τα άρθρα. Δεν χρειάζεται. Είναι απλές διευθετήσεις. Δεν είναι κακές. Κακό, πολύ κακό, είναι το σχέδιο νόμου και δείχνει ότι το πολιτικό σύστημα δεν έχει συνειδητοποιήσει γιατί απέτυχε. Απέτυχε γιατί «κυνηγάει την ουρά του» σαν το σκύλο, που δεν την πιάνει ποτέ και στο τέλος ζαλίζεται και πέφτει. Έτσι πέφτει το μοντέλο της Μεταπολίτευσης τώρα, γιατί με τα εμβαλωματικά νομοσχέδια και τα άρθρα, τα οποία έρχονται να συμπληρώσουν μικρά κενά, χωρίς να υπάρχει μία δομημένη φιλοσοφία, για να ξέρετε κι εσείς και οι άλλοι κι εμείς πού πηγαίνει αυτό το πράγμα, που λέγεται κοινωνική ασφάλιση, δεν οδηγούμαστε ποτέ σε καλό λιμάνι. Οδηγούμαστε σε μία μόνιμη και σταθερή αποτυχία. Αυτή, λοιπόν, την αποτυχία και αυτό το μοντέλο εμείς δεν το στηρίζουμε.
Δεν υπήρχε λόγος να κάνετε διευθετήσεις για το προσωπικό πρωτευόντως και για το διοικητικό συμβούλιο του ΕΟΠΥΥ, αφού δεν έχετε κατορθώσει να λύσετε τις πληρωμές του ΕΟΠΥΥ, αυτές τις χαμηλές πληρωμές, τις οποίες έχετε αποφασίσει. 
Ο ΕΟΠΥΥ ανακοίνωσε ότι από το Νοέμβριο και μετά αναλαμβάνει ο ίδιος να πληρώνει τις υπηρεσίες πρωτοβάθμιας περίθαλψης και μέχρι τώρα έχει πληρώσει μηδέν, κύριε Υπουργέ,  σε όλους αυτούς οι οποίοι συνεβλήθησαν για να χειροκροτούν αυτοί, οι οποίοι δεν συνεβλήθησαν. 
Σας ερωτώ: υπάρχουν χρήματα για να πληρώσει ή δεν θα υπάρξουν ποτέ; Το ξέρατε και τους κοροϊδέψατε ή σας προέκυψε στο δρόμο; 
Αυτά είναι τα βασικά ερωτήματα, τα οποία περιμένουν να ακούσουν οι άνθρωποι. Τώρα, εμείς οι Βουλευτές μπορούμε να έχουμε και άλλα ερωτήματα στο γιατί και το πώς φτάσαμε σ’ αυτήν την κατάσταση. Όμως, οι πολίτες πρέπει να γνωρίζουν αν πίσω από αυτές τις υπηρεσίες υπάρχει πραγματικό αντικείμενο. 
Μιλάμε για τη δημόσια ασφάλιση και, βεβαίως, ως Υπουργός Ασφάλισης εποπτεύετε εν μέρει και την ιδιωτική ασφάλιση. Μιλάμε, λοιπόν, και προσπαθούμε να δώσουμε λύσεις για την αναχρηματοδότηση ταμείων και άλλα ζητήματα, τη στιγμή κατά την οποία το μεγαλύτερο σκάνδαλο ιδιωτικής ασφάλισης στη χώρα, το οποίο λέγεται «ΑΣΠΙΣ ΠΡΟΝΟΙΑ» και «COMMERCIAL VALUE», εξακολουθεί να παραμένει άλυτο για πάνω από εκατόν πενήντα χιλιάδες ασφαλισμένους ζωής, που, βεβαίως, τους στείλατε στο ταμείο ασφάλισης των δημοσίων υπαλλήλων. Όμως, αυτοί οι οποίοι περίμεναν να πάρουν χρήματα από τις επενδύσεις, που είχαν δώσει, δεν πρόκειται να τα πάρουν ποτέ.
Το σχέδιο νόμου το οποίο είχε περάσει στο Υπουργείο Οικονομικών με την υπογραφή σας για την κάλυψη μέχρι της τάξεως του 75%, όταν και εφ’ όσον γίνει η εκκαθάριση και πουληθούν οι εταιρείες, δεν υλοποιείται. Επίσης, διακόσιες πενήντα χιλιάδες ασφαλισμένοι σ’ ολόκληρη την Ελλάδα –και δεν μιλάμε για ασφαλισμένους για τα αυτοκίνητά τους, αλλά για ασφάλειες ζωής και υγείας- έχουν χάσει τα χρήματά τους και κάποιοι απ’ αυτούς παραμένουν ενδεχομένως και ανασφάλιστοι.
Υπάρχουν ζητήματα άλυτα, έωλα και μερικές φορές απάνθρωπα, από την ανεπάρκεια να δώσουμε λύση. Και καθόμαστε εδώ και συζητάμε τώρα για το Διοικητικό Συμβούλιο του ΕΟΠΥΥ. Είναι μάλλον αστεία η εικόνα και θα σας έλεγα ότι δεν τιμά ούτε το πολιτικό σκηνικό ούτε την Κυβέρνηση.
Υπ’ αυτήν την έννοια, δεν νομίζω ότι αξίζει πλέον να συζητήσουμε για κάτι το οποίο τελειώνει. Είστε στο τέλος μίας πορείας που δεν μπόρεσε στην πραγματικότητα εν μέσω κρίσης να δώσει ούτε καν τις αυτονόητες λύσεις. Έχετε πάρει τραγικές αποφάσεις για το ασφαλιστικό σύστημα και νομίζω ότι αυτό θα σας συνοδεύει ως πολιτική ηγεσία, δεν είναι προσωπικό. Οφείλετε να δώσετε απαντήσεις για το τι έρχεται τον Ιούνιο και ποιες είναι οι συμφωνίες που έχουν γίνει. Πρέπει να πείτε θαρρετά στους πολίτες τώρα, πριν ξεκινήσει η προεκλογική περίοδος, πού είναι ο πήχυς, ποια είναι η προοπτική, τι πρόκειται να τους συμβεί, γιατί συνέβη αυτό και γιατί δεν μπορέσατε να το προλάβετε. Όλα τα άλλα είναι απλώς λεπτομέρειες, για τις οποίες δεν έχει αξία να μιλήσουμε. Περισσότερα θα πω αύριο στην ομιλία μου για τα άρθρα.
Ευχαριστώ, κυρία Πρόεδρε.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον ειδικό αγορητή των Ανεξάρτητων Ελλήνων κ. Κωνσταντίνο Μαρκόπουλο.
Ξεκινούμε τον κατάλογο των ομιλητών και το λόγο έχει ο Βουλευτής Ηρακλείου του ΠΑΣΟΚ κ. Βασίλειος Κεγκέρογλου.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Παρακολούθησα τους εισηγητές και τους ειδικούς αγορητές με προσοχή και αυτό που έχω να πω είναι ότι στην τοποθέτησή τους σχεδόν όλοι –όχι όλοι- με έναν αφοριστικό λόγο είπαν ότι απορρίπτουν τις ρυθμίσεις αυτού του νομοσχεδίου, αναφερόμενοι σε διάφορα θέματα, πέρα και έξω απ’ αυτά τα οποία περιέχει και επικαλούμενοι ορισμένοι το γεγονός ότι δεν υπάρχει αρχή του νομοσχεδίου. 
Και αρχή υπάρχει στο νομοσχέδιο, καθώς ρυθμίζει θέματα που αφορούν τον Κανονισμό του ΙΚΑ και επιλύει –όπως παραδέχθηκαν ορισμένοι- σημαντικά ζητήματα που παρέμεναν άλυτα για χρόνια και έχει και ρυθμίσεις δίκαιες για τους ασφαλισμένους όλων των ταμείων. Επομένως, νομίζω ότι η συζήτηση είναι κάτω από την επιρροή των ημερών της προ-προεκλογικής περιόδου.
Όμως, δεν άκουσα προτάσεις, βελτιώσεις, τροποποιήσεις ή οτιδήποτε άλλο κρίνουν ότι είναι δίκαιο να ενταχθεί. Και αυτό είναι ακριβώς το αποτύπωμα της γενικότερης πολιτικής συζήτησης που γίνεται ενόψει των εκλογών. Ο πολίτης σήμερα, ο οποίος έχει δει να ανατρέπονται πολλά πράγματα στην οικογένειά του, όσον αφορά τα οικονομικά ζητήματα και που έχει δει να καταρρέουν θέσφατα μέχρι πρόσφατα, αυτό που ζητά σήμερα είναι να μάθει ποια είναι η πορεία του τόπου από εδώ και πέρα, ούτως ώστε ο ίδιος, η οικογένειά του, τα παιδιά του, η κοινωνία ολόκληρη να βρουν το δρόμο τους.
Σ’ αυτό, επειδή δεν δίνουν απαντήσεις οι περισσότερες από τις πολιτικές δυνάμεις, οδηγούν σε περισσότερη ανασφάλεια, σε μεγαλύτερη αβεβαιότητα. Εγώ θα έλεγα πολύ απλά ότι το ΠΑΣΟΚ έχει καταθέσει ένα σχέδιο για την ανασυγκρότηση και την ανόρθωση της χώρας, ένα σχέδιο για την αυτοδύναμη Ελλάδα, με ανάπτυξη και κοινωνική συνοχή, με ανακούφιση της κοινωνίας. Η Νέα Δημοκρατία καταθέτει επιμέρους προτάσεις, αλλά είναι εγκλωβισμένη στη μικροκομματική αλαζονεία της αυτοδυναμίας των ψήφων.
Από εκεί και πέρα, υπάρχουν διάφορες τοποθετήσεις, πολλά «όχι», πολλά καλέσματα σε αντίσταση –από την πλευρά του ο καθένας και όπως το εννοεί- και ο πολίτης είναι ενώπιον αυτών των πραγμάτων και για να επιλέξει, αλλά κυρίως για να δει αν υπάρχει φως, αν υπάρχει δρόμος.
Κυρία Πρόεδρε, το δεύτερο μνημόνιο μας έδωσε ένα σταθερό έδαφος. Όμως, δεν είναι πανάκεια. Δεν πρόκειται από μόνο του να σώσει τη χώρα. Θα πρέπει να καταλάβουμε όλοι ότι αν δεν υπάρξει συνεννόηση των πολιτικών δυνάμεων –από την πλευρά που το βλέπει ο καθένας, με τις συμφωνίες και τις διαφωνίες- εάν δεν υπάρξει συνεννόηση με τις παραγωγικές τάξεις, με τους κοινωνικούς εταίρους, με τους εκπροσώπους των εργαζομένων, με τον πνευματικό και επιστημονικό κόσμο, τότε δεν θα βγούμε από την κρίση. Και αυτό δεν το χρεώνονται μία ή δύο πολιτικές δυνάμεις, αλλά το σύνολο των πολιτικών δυνάμεων που δεν συνδράμουν σ’ αυτήν την προσπάθεια, γιατί όλοι είμαστε συμμέτοχοι του πολιτικού συστήματος. 
Κάποιοι, κάποιες φορές, μιλάνε για το πολιτικό σύστημα και εννοούν τα κυβερνητικά κόμματα. Κάποιοι εννοούν όλους τους άλλους, εκτός από τον εαυτό τους. Όλοι είναι μέτοχοι του πολιτικού συστήματος και αν ήθελαν κάποια κόμματα να έχουν σταματήσει και το πρώτο και το δεύτερο μνημόνιο, θα το είχαν κάνει. Και το «όχι» είναι συμμετοχή και νομιμοποίηση του «ναι»! Επομένως, κανείς να «μη βγάζει την ουρά του απ’ έξω»!
Θα αναφερθώ σε ορισμένα ζητήματα του νομοσχεδίου. Θα ήθελα να πω το εξής: Ακούω να γίνεται συζήτηση –και υπάρχει πράγματι πρόβλημα- για την καθυστέρηση των πληρωμών του ΕΟΠΥΥ, ενός νέου οργανισμού που προσπαθεί να σταθεί στα πόδια του. Υπάρχουν περίπου δύο, δυόμισι μήνες καθυστέρηση και υπάρχουν, βέβαια και κάποιες παλαιές οφειλές. Όμως και την εποχή των λεγόμενων «παχιών αγελάδων», όταν με πρόσθετο δανεισμό καλύπταμε όλες τις «μαύρες τρύπες», πάλι υπήρχαν καθυστερήσεις.
Πιστεύω ότι το επόμενο διάστημα, με την εκταμίευση χρημάτων προς τους δικαιούχους, να λήξει αυτή η εκκρεμότητα. Όμως, θέλω να θυμίσω ότι το 2004 η φαρμακευτική δαπάνη ήταν 2,5 δισεκατομμύρια ευρώ και δεν ήταν όλη αληθινή. Το 2009 έγινε 5,5 δισεκατομμύρια ευρώ. Φανταστείτε πόση ήταν η ψεύτικη για τα 5,5 δισεκατομμύρια ευρώ! Ε, αυτό το ψέμα, αυτή η κλοπή έπρεπε να συνεχιστεί; Όχι! 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Έγινε η μεγάλη προσπάθεια με την ηλεκτρονική συνταγογράφηση. Έχει κενά. Ήδη έχουν ανακαλύψει με ποιον τρόπο κλέβουν και τώρα. Προσέξτε, λοιπόν και φέρτε τις ρυθμίσεις που πρέπει. Βάλτε τις ασφαλιστικές δικλίδες. Κατ’ αρχάς, πουθενά δεν υπάρχει υπογραφή του ασφαλισμένου. Μπορεί ο γιατρός με το φαρμακοποιό να γράψουν τις συνταγές και να μην έχει ιδέα ο ασφαλισμένος. Παλαιότερα, υπήρχε τουλάχιστον το βιβλιάριο του ασφαλισμένου. Ή θα βγει, λοιπόν, μία κάρτα που θα είναι απαραίτητο να μπαίνει εκεί ή θα χρειάζεται η υπογραφή του ασφαλισμένου ή δεν ξέρω τι θα κάνετε. Δείτε το, όμως, γιατί είναι σημαντικό ζήτημα. 
Βέβαια, δεν είναι μόνο εκεί η κλοπή. Αυτή είναι η μικρότερη. Κλοπή είναι και η πολυφαρμακία. Είναι δυνατόν κάθε Έλληνας να παίρνει πολλαπλάσια φάρμακα απ’ ότι σε άλλες χώρες; Το ίδιο συμβαίνει και σε άλλα επίπεδα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα λίγο χρόνο ακόμα, κυρία Πρόεδρε.
Όμως, πώς μπορείτε να πείτε «όχι» σε μία διάταξη που στους συνεπείς εργοδότες που θα πληρώνουν τις εισφορές στην ώρα τους, τους τις μειώνει κατά 5%; Πώς θα πείτε «όχι» στους ασφαλισμένους του ΟΑΕΕ που τώρα μέσα στην κρίση θέλουν να μειωθούν οι ασφαλιστικές εισφορές και το νομοσχέδιο τους δίνει τη δυνατότητα να τις μειώσουν κατά δύο κλιμάκια; Γιατί λέτε «όχι»; Πείτε στον ελληνικό λαό. 
Πώς λέτε «όχι» σ’ αυτούς που ήταν ασφαλισμένοι στον ΟΓΑ με βεβαίωση απαλλαγής από τον ΟΑΕΕ-ΤΕΒΕ και κάποια στιγμή ο ΟΑΕΕ-ΤΑΕ τους ζητούσε τις εισφορές αναδρομικά; Το λύνει αυτό το θέμα!
Πώς θα πείτε «όχι» στον υποψήφιο συνταξιούχο που οφείλει 20.000 στον ΟΑΕΕ, θέλει να πάρει τη σύνταξη και τώρα δεν μπορεί αν δεν βρει να δώσει τις 20.000 ευρώ; Και λέει η διάταξη ότι αυτές οι 20.000 ευρώ θα παρακρατούνται με μία μικρή παρακράτηση κάθε μήνα μέχρι να εξοφληθούν. Γιατί λέτε «όχι» δηλαδή; Δεν κατάλαβα.
Γιατί λέτε «όχι» στη διάταξη που λέει ακριβώς το ίδιο για τη μεταβίβαση ενός αυτοκινήτου ΕΔΧ, όταν χρωστά κάποιος το ΤΣΑ; Δηλαδή, δεν σκέφτεστε τον άνθρωπο που αντιμετωπίζει αυτό το πρόβλημα; Πώς λέτε «όχι»; Μόνο στον πολιτικαντισμό και στο μικροκομματισμό είστε μέσα; 
Κύριε Υπουργέ, η ρύθμιση για τα αγροτουριστικά καταλύματα, ενώ φαίνεται ότι τακτοποιεί το θέμα, επιβάλει παραπάνω εισφορές από όσες αναλογούν σε μικρές, κυρίως αγροτικές, επιχειρήσεις που δουλεύουν σαράντα ή πενήντα ημέρες το χρόνο. Είτε το 30% που έχετε βάλει θα γίνει 50% είτε θα αυξήσετε τον αριθμό των δωματίων πάνω από τα οποία θα είναι υποχρεωμένοι, αντί να ασφαλιστούν στον ΟΓΑ, να πάνε στον ΟΑΕΕ. Άλλως, δεν είναι δίκαιη η ρύθμιση.</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Πολύ σωστό αυτό.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Τέλος, θέλω να θέσω ένα θέμα που έχει να κάνει με τους τριτέκνους. Είναι ένα σημαντικό ζήτημα. Η ομοσπονδία πάρα πολλές φορές με είχε επισκεφθεί στο Υπουργείο Εργασίας. Θα πρέπει, επιτέλους, να δούμε αυτά τα θέματα των τριτέκνων, ούτως ώστε να μπορέσουν να έχουν τις ίδιες δυνατότητες με τους πολύτεκνους. Άλλως, πολύτεκνοι να ορίζονται όλοι όσοι έχουν τρία ζώντα τέκνα. 
Κλείνοντας, θέλω να αναφερθώ στην επισήμανση που έκανε ο σύντροφος Ηλίας Θεοδωρίδης. Φαίνεται ότι ξεχνούν εύκολα, όταν υπάρξει διαφωνία και αλλαγή πολιτικού φορέα. Πέρυσι τέτοια εποχή είχα την τιμή ως Υφυπουργός Εργασίας να φέρω το ολοκληρωμένο σχέδιο για τη στρατηγική για την υγεία και την ασφάλεια στην αρμόδια επιτροπή της Βουλής, στην Επιτροπή Κοινωνικών Υποθέσεων. Έγινε συζήτηση και ενημέρωση επί του στρατηγικού σχεδίου, το οποίο για πρώτη φορά αποκτά η Ελλάδα. Το είχε ξεκινήσει το Ανδρέας Λοβέρδος ως Υπουργός Εργασίας και είχα την τιμή να ολοκληρωθεί επί των ημερών που ήμουν εγώ Υφυπουργός. Υπάρχει για πρώτη φορά σχέδιο και είναι προσαρμοσμένο στην οικονομική συγκυρία, που αυτή η οικονομική συγκυρία δίνει πρόσθετο βάρος σε αυτά τα ζητήματα, γιατί έχουν μεγαλύτερη επιβάρυνση οι εργαζόμενοι. 
Ευχαριστώ, κυρία Πρόεδρε, για την ανοχή στο χρόνο και εύχομαι να έχουμε και αύριο την ευκαιρία να μιλήσουμε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Βασίλειο Κεγκέρογλου, Βουλευτή Ηρακλείου του ΠΑΣΟΚ. 
Καλώ στο Βήμα τον κ. Κωνσταντίνο Μουσουρούλη, Βουλευτή της Νέας Δημοκρατίας στο Νομό Χίου. 
Κύριε Μουσουρούλη, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κυρία Πρόεδρε. 
Δεν θα ανέβω στο Βήμα. Η τελευταία, μάλλον ομιλία μου σ’ αυτήν τη Βουλή θα είναι από το έδρανο. Πήρα το λόγο για πρώτη φορά πριν από δυόμισι χρόνια. Θέλω να κρατήσω αυτήν την ανάμνηση. Όπως και άλλοι συνάδελφοι, είμαι εδώ μέχρι την τελευταία ημέρα, συναισθανόμενος την τιμή και την ευθύνη της εντολής των πολιτών της Χίου, των Ψαρών και του Οινουσών. 
Τους υποσχέθηκα ότι θα προσπαθήσω να φανώ αντάξιος της εμπιστοσύνης τους. Δεν ξέρω εάν τα κατάφερα, ξέρω όμως ότι σε εκείνη την παρθενική μου ομιλία, είχα εκφράσει την ελπίδα πως η κυβέρνηση του ΠΑΣΟΚ θα έκανε δεύτερες σκέψεις για το ολέθριο σφάλμα της, να καταργήσει το Υπουργείο Εμπορικής Ναυτιλίας. Δυστυχώς, διαψεύστηκα και τα αποτελέσματα τα βλέπουμε σήμερα. Το μέγα της θαλάσσης κράτος διαλύθηκε. 
Κυρία Πρόεδρε, είναι σε εξέλιξη μια απεργία της ΠΝΟ. Ποιοι διαπραγματεύονται από πλευράς Κυβέρνησης με την ΠΝΟ; Η κ. Διαμαντοπούλου για ζητήματα ναυτιλίας και ναυτικής εκπαίδευσης και για ό,τι θα περισσέψει από τον Οίκο Ναύτου, αν ψηφιστεί το σημερινό νομοσχέδιο. Ο κ. Λοβέρδος ως εποπτεύων Υπουργός του ΕΟΠΥΥ, στον οποίον εντάσσεται ο Οίκος Ναύτου. Ο κ. Κουτρουμάνης ως αρμόδιος για την εποπτεία του ΝΑΤ και των λοιπών λογαριασμών που υπάγονται στον ΝΑΤ. Και τέλος, ο κ. Χρυσοχοΐδης, ως εποπτεύων του Λιμενικού Σώματος. Είναι τέσσερις οι Υπουργοί. Ας μην αναφερθώ, καλύτερα, στο διεθνές ρεζιλίκι που υφίσταται η ναυτιλία, όταν στην Ευρωπαϊκή Ένωση τη χώρα δεν εκπροσωπεί ένας Υπουργός, όπως παλαιότερα, αλλά δύο, τρεις ή ακόμα και τέσσερις Υπουργοί. 
Έρχομαι στην απεργία. Κατ’ αρχάς, ακόμα και να λυθεί τώρα που μιλάμε, η ζημιά έχει γίνει. Τα πλοία δεν έχει κανένα νόημα να κάνουν τα δρομολόγια, διότι έχουν γίνει ήδη ακυρώσεις εισιτηρίων. Οι εφοπλιστές δεν έχουν κανένα συμφέρον να τα εκτελέσουν. Θα ταξιδεύουν άδεια τα πλοία. 
Όμως, δεν θα μείνω σε αυτό. Περίμενα από την Κυβέρνηση ένα ίχνος αυτοκριτικής για τα δεινά που επέφερε στη ναυτιλία. Θα σταθώ στη δεκαετία του ’80, θυμίζοντας το ν.1405/1983 και το ν.1711/1987, με τους οποίους χορηγήθηκαν συντάξεις μαϊμού στους ναυτικούς με μια μόνο υπηρεσία ή με ελάχιστη υπηρεσία πέντε ετών. 
Έρχομαι στο σήμερα. Με το άρθρο 27 του ν.3862/2010, εντάσσεται από 1/1/2013 ο κλάδος κύριας σύνταξης του ΝΑΤ στον κλάδο σύνταξης του ΙΚΑ-ΕΤΑΜ, αφού προηγηθεί, όπως λέει η νομοθεσία, αναλογιστική μελέτη. Με το ν.3986/2011, γνωρίζουμε όλοι ότι μειώθηκε η χρηματοδότηση του ΝΑΤ κατά 50 εκατομμύρια ευρώ το 2011. Με τον ίδιο νόμο από το 2012 μέχρι το 2015, η χρηματοδότηση αυτή μειώνεται κατά 100 εκατομμύρια ευρώ ετησίως. Με το ν.3978/2011, καταργήθηκε το κεφάλαιο ασφάλισης επιβατών και οχημάτων, με αποτέλεσμα το ΝΑΤ να υποστεί νέο πλήγμα και να χάσει έσοδα περίπου 40 εκατομμυρίων ευρώ. 
Αποτέλεσμα όλων αυτών, κύριοι Υπουργοί, ήταν το ΝΑΤ και ο Οίκος Ναύτου –γιατί συνδέονται τα οικονομικά τους- να έχουν υποστεί μείωση στα αποθεματικά τους και εκτός από το θέμα των συντάξεων να κινδυνεύει και η λειτουργία τους. 
Έρχομαι τώρα στο ν.3965/2011, τον ιδρυτικό νόμο του ΕΟΠΥΥ και στο άρθρο 17. Είχατε προβλέψει τότε, κύριε Υπουργέ, τη δυνατότητα ένταξης σε αυτόν και άλλων φορέων, χωρίς όμως να κάνετε καμμία αναφορά στον Οίκο Ναύτου. Είχατε αναφερθεί μόνο στο ΙΚΑ-ΕΤΑΜ, στον ΟΓΑ, στον ΟΑΕΕ και ΟΠΑΔ. Στη συνέχεια, με τον ν.3918/2011 και το άρθρο 31 εντάξατε τον Οίκο Ναύτου στο ενιαίο σύστημα υπηρεσιών υγείας. Τέλος, με την παράγραφο 17 του άρθρου 13 του ν.4052/2012, τον εντάξατε, από την 1/4/2012 στον ΕΟΠΥΥ.
Η δική μας θέση ήταν ξεκάθαρη. Ψηφίσαμε αυτήν τη διάταξη. Είχαμε όμως ζητήσει να ανασταλεί, όπως κάνουμε και τώρα, η ένταξη του Οίκου Ναύτου στον ΕΟΠΥΥ και να γίνει μια αναλογιστική μελέτη βιωσιμότητας. 
Ο κύριος Υπουργός με ανακοίνωση που εξέδωσε σήμερα, μας έψεξε, επειδή εξακολουθούμε να ζητάμε την αναστολή αυτή. Μας λέει, «το είχατε ψηφίσει τότε», παραγνωρίζοντας το γεγονός ότι ο ΕΟΠΥΥ υπολειτουργεί και προσπαθεί να αντιμετωπίσει την κατάσταση με εγκυκλίους. 
Να σας δώσω ένα παράδειγμα, που δεν αφορά μόνο στην εκλογική μου περιφέρεια, τη Χίο, αλλά και σε όλη την Ελλάδα. Οι ιδιώτες γιατροί δεν έχουν συμβληθεί με τον ΕΟΠΥΥ, με αποτέλεσμα η πλειοψηφία των ασφαλισμένων να απευθύνεται στο ΙΚΑ και στα νοσοκομεία. Για να καταλάβουμε ποια είναι η διαφορά, θα σας πω το εξής: Στη Χίο υπάρχουν δεκατέσσερις χιλιάδες δικαιούχοι του Οίκου Ναύτου, δηλαδή το ¼ του πληθυσμού. Το καλοκαίρι φθάνουν τις είκοσι χιλιάδες. Η αδυναμία του ΕΟΠΥΥ να τους εξυπηρετήσει είναι μαθηματικά βέβαιο ότι θα οδηγήσει σε πλήρη κατάρρευση όλο το σύστημα παροχής υπηρεσιών υγείας στο νομό, διότι όλοι αυτοί θα απευθύνονται στο ΙΚΑ και τα νοσοκομεία. Κατάρρευση! Αυτός είναι και ο λόγος για τον οποίο ζητήσαμε αναστολή. Εάν υπήρχαν οι προϋποθέσεις απορρόφησης από τον ΕΟΠΥΥ, εάν λειτουργούσε ο ΕΟΠΥΥ, θα μπορούσαμε να συμφωνήσουμε μαζί σας. 
Ο κύριος Υπουργός έσπευσε να κρυφτεί πίσω από το γεγονός ότι και εμείς ψηφίσαμε τη διάταξη. Βεβαίως. Αλλά τη στιγμή αυτή το παραδοτέο σας είναι μηδέν ως προς τον ΕΟΠΥΥ. Ειδικά σε περιοχές, όπως είναι η Χίος και ο Πειραιάς, το σύστημα θα καταρρεύσει. Αυτό θέλετε; Δεν νομίζω. Πρέπει, λοιπόν, να πάρετε τη σωστή απόφαση. 
Θέλω, επίσης, να εκφράσω και ένα παράπονο. Επειδή η αντίδρασή μας για τον ΕΟΠΥΥ δεν είναι όψιμη, καταθέτω στα Πρακτικά ερώτηση που έκανα σχετικά με το θέμα στις 24/11/2011, η οποία δεν απαντήθηκε, αλλά και στις 18/1/2012, που επίσης έμεινε αναπάντητη. 
Κύριε Υπουργέ, δεν έχετε καμμία απολύτως αιτιολογία. Γιατί αγνοήσατε τον κοινοβουλευτικό έλεγχο; Με αυτές τις ερωτήσεις είχα επισημάνει τον κίνδυνο που υπάρχει σε περιοχές, όπως η Χίος, ο Πειραιάς και εσείς με αγνοήσατε. Αναγκάστηκα, λοιπόν, στις 30 Μαρτίου 2012, μετά από συζήτηση που κάναμε στην Επιτροπή Κοινωνικών Υποθέσεων, της οποίας δεν είμαι μέλος, να σας μεταφέρω την αγωνία μου και με επιστολή. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Επειδή ο Υπουργός εξέδωσε ανακοίνωση, αναφέροντας ότι η διάταξη του άρθρου 13 του ν.4052 ψηφίστηκε από τη Νέα Δημοκρατία, επαναλαμβάνω –το λέω και για τα Πρακτικά- ότι ήταν μία γενική διάταξη, η οποία δεν ρύθμιζε κανένα διοικητικό και οικονομικό θέμα. Δεν ρύθμιζε κανένα θέμα παροχών σε χρήμα, δωρεών ή ακίνητης περιουσίας. Επίσης, δεν προέβλεπε το παραμικρό για ένα στάδιο μετάβασης προς τον ΕΟΠΥΥ του Οίκου Ναύτου, που είναι και μία ιδιάζουσα περίπτωση. 
Κατά τη γνώμη μου, για τη μακριά νύχτα που ζει η χώρα, υπεύθυνο είναι το ΠΑΣΟΚ. Έχετε μία ευκαιρία έστω και στο παρά πέντε, να διορθώσετε τη ζημιά που κάνατε στη ναυτιλία. Θέλω, κύριε Υπουργέ, να ακούσω ποιες θα είναι οι τελικές σας αποφάσεις, γιατί βλέπω ότι υπάρχει μία σύγχυση στην Κυβέρνηση.
Και κάτι τελευταίο. Για να σταθούμε καπετάνιοι στον τόπο μας, πρέπει να στηρίξουμε τη ναυτιλία –αυτό να το καταλάβουνε όλοι - και εμείς εδώ, στην παρούσα Βουλή, αλλά και η επόμενη Βουλή να κάνει ό,τι είναι απαραίτητο. Και αυτό, είμαι βέβαιος, ότι η κυβέρνηση του Αντώνη Σαμαρά θα το πράξει. 
Ευχαριστώ. 
(Στο σημείο αυτό ο Βουλευτής κ. Κωνσταντίνος Μουσουρούλης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Ευχαριστούμε τον κ. Μουσουρούλη. 
Κύριοι συνάδελφοι, κάνοντας μία παρένθεση στη συνέχιση της συζήτησης του νομοσχεδίου, θα προχωρήσουμε στη συμπληρωματική ειδική ημερήσια διάταξη.</ChairmanSpeech> 
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, εισερχόμαστε στη 
ΣΥΜΠΛΗΡΩΜΑΤΙΚΗ ΕΙΔΙΚΗ ΗΜΕΡΗΣΙΑ ΔΙΑΤΑΞΗ 
ΑΠΟΦΑΣΕΙΣ ΒΟΥΛΗΣ 
Συζήτηση και ψήφιση, σύμφωνα με τις διατάξεις του άρθρου 76 του Συντάγματος και του άρθρου 108 παράγραφοι 1 και 6 του Κανονισμού της Βουλής, της πρότασης του Προέδρου της Βουλής «Για την τροποποίηση διατάξεων του Κανονισμού της Βουλής (Μέρος Κοινοβουλευτικό)».
Ειδικότερα, σύμφωνα με την παράγραφο 1 και με την παράγραφο 6 του άρθρου 108, η Επιτροπή Κανονισμού κατά την επεξεργασία και εξέταση της πρότασης αποδέχθηκε την ως άνω πρόταση κατ’ αρχήν, κατ’ άρθρον και στο σύνολό της ομόφωνα. 
Θυμίζω ποια είναι η πρόταση αυτή. Όπως θα γνωρίζετε από την πρόταση που είχα κάνει και την οποία ομόφωνα αποδέχθηκε η Ολομέλεια στη συνεδρίαση της 12ης Μαρτίου του 2010, συνεστήθη τότε κατά τα άρθρα 44 και 45 του Κανονισμού της Βουλής διακομματική επιτροπή για την εξέταση του σωφρονιστικού συστήματος και των συνθηκών διαβίωσης των κρατουμένων. 
Η επιτροπή εργάστηκε με πολύ επιμέλεια επί μεγάλο χρονικό διάστημα και η έκθεση αυτής της επιτροπής, αφού κατατέθηκε, συζητήθηκε σε ειδική συνεδρίαση στην Ολομέλεια στις 12 Ιανουαρίου 2012, δηλαδή πριν από λίγους μήνες. Κατά τη συζήτηση αυτή είχα δηλώσει την πρόθεσή μου να συσταθεί νέα Ειδική Μόνιμη Κοινοβουλευτική Επιτροπή για την εξέταση αυτού του μείζονος σημασίας θέματος και την παρακολούθησή του, όπως και την υποβολή συνεχών προτάσεων. Δηλαδή, να μην περιοριστούμε μόνο σε μία περιορισμένης χρονικής διάρκειας επιτροπή –όπως ήταν η επιτροπή η οποία λειτούργησε και αυτή ήταν η άποψη και των μελών της επιτροπής- αλλά να δημιουργήσουμε Ειδική Μόνιμη Κοινοβουλευτική Επιτροπή που θα παρακολουθεί και θα ασχολείται συστηματικά με το σωφρονιστικό σύστημα και τις συνθήκες διαβίωσης των κρατουμένων. Ομόφωνα η επιτροπή είχε κρίνει ότι αυτό θα είναι ιδιαίτερα χρήσιμο και απεδέχθην και εγώ την άποψη και την πρόταση αυτή. 
Είναι γνωστό ότι το σωφρονιστικό σύστημα έχει προβλήματα. Θα πρέπει η πολιτεία συνεχώς να κάνει διορθωτικές παρεμβάσεις και στην κατεύθυνση του εκσυγχρονισμού της λειτουργίας του και της αναβάθμισης των συνθηκών κράτησης των κρατουμένων. Το λέω αυτό και με την εμπειρία μου επί τρία χρόνια, όταν από το 2001 μέχρι και τις αρχές του 2004 είχα την ευθύνη ως Υπουργός Δικαιοσύνης. Τότε ξεκινήσαμε ένα πολύ μεγάλο πρόγραμμα για νέου τύπου σωφρονιστικά καταστήματα σε όλη την Ελλάδα. Ορισμένα εν τω μεταξύ έχουν ολοκληρωθεί, άλλα δυστυχώς ακόμα δεν έχουν ολοκληρωθεί και δεν έχουν δοθεί σε λειτουργία. Είναι ένα πρόβλημα διαχρονικό και έχουμε υποχρέωση να προχωρήσουμε, γιατί εκεί κρατούνται άνθρωποι, με όλα τα προβλήματα και με όλες τις ανάγκες και με τις επιπρόσθετες ανάγκες που προκύπτουν από τη στέρηση της ελευθερίας. 
Εδώ, λοιπόν, το Κοινοβούλιο θεωρεί ότι πρέπει να έχει τη δυνατότητα της συνεχούς ενασχόλησης, θα έλεγα, και του ελέγχου των συνθηκών, κάτω από τις οποίες λειτουργεί το σωφρονιστικό σύστημα αφενός και αφετέρου το Κοινοβούλιο μέσα από αυτήν την Ειδική Μόνιμη Κοινοβουλευτική Επιτροπή πλέον, να καταλήγει και να καταθέτει συγκεκριμένες προτάσεις προς την εκάστοτε κυβέρνηση, προς την πολιτεία και όλους τους συναρμόδιους φορείς, για να λαμβάνονται μέτρα και αποφάσεις που θα υποβοηθούν, όπως είπα, στη συνεχή βελτίωση και την αναβάθμιση των συνθηκών στο σωφρονιστικό σύστημα της χώρας μας.
Τηρώντας, λοιπόν, αυτή τη δέσμευση, στις 28 Μαρτίου 2012 εισηγήθηκα στην Επιτροπή Κανονισμού της Βουλής, την ίδρυση νέας ειδικής μόνιμης κοινοβουλευτικής επιτροπής, αυτής της Επιτροπής Σωφρονιστικού Συστήματος, εισήγηση η οποία έγινε από την αρμόδια Επιτροπή Κανονισμού της Βουλής ομόφωνα δεκτή. 
Την ίδια πρόταση υποβάλλω σήμερα και ενώπιον της Ολομέλειας του Σώματος. Αρμοδιότητα της νέας δεκαπενταμελούς επιτροπής είναι η μελέτη, όπως είπα, και η παρατήρηση της λειτουργίας του σωφρονιστικού συστήματος της χώρας, η κατάθεση προτάσεων για τη βελτίωση των συνθηκών διαβίωσης στα καταστήματα κράτησης, ο συνεχής εκσυγχρονισμός του θεσμικού πλαισίου και εν γένει η χάραξη στρατηγικής σε θέματα σωφρονιστικής πολιτικής. 
Υπενθυμίζω ότι, σύμφωνα με τη διάταξη του άρθρου 108 παράγραφος 6 του Κανονισμού της Βουλής, η συγκεκριμένη πρόταση λόγω της ομόφωνης αποδοχής της από την Επιτροπή Κανονισμού της Βουλής ψηφίζεται χωρίς συζήτηση με ανάλογη εφαρμογή του άρθρου 108 παράγραφος 1. 
Επομένως, εδώ κηρύσσεται περαιωμένη η συζήτηση επί της προτάσεως του Προέδρου της Βουλής «Για την τροποποίηση διατάξεων του Κανονισμού της Βουλής (Μέρος Κοινοβουλευτικό)».
Ερωτάται το Σώμα: Γίνεται δεκτή η πρόταση επί της αρχής, επί του άρθρου και στο σύνολο;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Η πρόταση έγινε δεκτή ομοφώνως. 
Συνεπώς, η πρόταση του Προέδρου της Βουλής «Για την τροποποίηση διατάξεων του Κανονισμού Βουλής (Μέρος Κοινοβουλευτικό)» έγινε δεκτή ομοφώνως επί της αρχής, επί του άρθρου και στο σύνολο και έχει ως εξής:
(Να καταχωριστεί το κείμενο της πρότασης του Προέδρου της Βουλής σελ. 140α)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση της παραπάνω πρότασης του Προέδρου της Βουλής.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το Σώμα παρέσχε τη ζητηθείσα εξουσιοδότηση.
Επανερχόμαστε τώρα στη συνέχεια της συζήτησης του νομοσχεδίου του Υπουργείου Εργασίας και Κοινωνικής Ασφάλισης.
Το λόγο έχει ο κ. Αστέριος Ροντούλης.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, έχει αρχίσει το μέτρο της συνταγογράφησης με βάση τη δραστική ουσία ως ένα εκ των μέσων για την καταπολέμηση της σπατάλης στον τομέα της φαρμακευτικής δαπάνης. 
Υπήρξε επί του ζητήματος, αγαπητοί συνάδελφοι, μία ανακοίνωση του Ιατρικού Συλλόγου Αθηνών, που λέει το εξής: Δίπλα από τη δραστική ουσία –και μιλάμε προς το παρόν για δέκα δραστικές ουσίες που αφορούν μη χρόνιες παθήσεις- ο γιατρός θα γράφει και μία εμπορική ονομασία. 
(Στο σημείο αυτό την Προεδρική Έδρα καταλαμβάνει η Β’ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Για να είμαι ακριβέστερος, θα προτείνει και μία εμπορική ονομασία. Άκουσα τον εκλεκτό και αγαπητό κύριο Υπουργό σήμερα το πρωί σε μία συνέντευξή του στον ΑΝΤΕΝΑ στην εκπομπή του κ. Παπαδάκη, να λέει ότι αυτό είναι παράνομο.
Θέλω να σας ρωτήσω, κύριε Υπουργέ, έτσι με ανοιχτή καρδιά να το κάνουμε σαν διάλογο μέσα σε αυτήν εδώ την Αίθουσα: Πού είναι το κακό; Δηλαδή, πού βλέπετε το κακό, ένας γιατρός να συνταγογραφεί με βάση δραστική ουσία και ταυτόχρονα να προτείνει στον ασθενή του –να προτείνει, τονίζω το ρήμα, διότι έχει αναπτυχθεί μία σχέση εμπιστοσύνης μεταξύ γιατρού και ασθενούς- και μία εμπορική ονομασία, την οποία στη συνέχεια, κατά βούληση και με βάση τις πρόνοιες του νόμου, ο ασθενής θα μπορεί να τροποποιεί είτε να πηγαίνει στο φθηνότερο γενόσημο και να μην πληρώνει συμμετοχή είτε να πηγαίνει στο ακριβότερο πρώην πρωτότυπο ή πρωτότυπο και να πληρώνει τη διαφορά; Γιατί παραγνωρίζεται το γεγονός ότι είναι μία πρακτική που τη θέλει ο ασθενής;
Εγώ, δηλαδή ο ασθενής, θα ήθελα ο γιατρός μου να μου προτείνει και από κει και πέρα, εχέφρων άνθρωπος είμαι, αν θέλετε γνωρίζω και τις ιδιαιτερότητες του οργανισμού μου και θα επιλέξω το άλφα ή το βήτα φάρμακο. Προς τι η δική σας αντίδραση;</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Μπορώ, κυρία Πρόεδρε, να απαντήσω στο συνάδελφο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Κατ’ αρχάς, κύριε συνάδελφε, είπα «παράτυπο». Τη φράση μου αυτή τη διατύπωσα για την περίπτωση που ο γιατρός συνταγογραφούσε πρωτότυπο φάρμακο. Εάν συνταγογραφεί, ενδεικτικά, γενόσημο, δεν υπάρχει καμμία περίπτωση παρατυπίας. Μάλιστα, επ’ αυτού έχουμε εκδώσει και σχετικές ανακοινώσεις από την προηγούμενη εβδομάδα αλλά και σήμερα. Με δυο λέξεις, η δραστική ουσία είναι μια κατάκτηση. Θυμάστε στην Επιτροπή Κοινωνικών Υποθέσεων που το συζητούσαμε μαζί από τον Οκτώβριο του 2009. Μπαίνει για δέκα περιπτώσεις δραστικών ουσιών, για να ξεκινήσουμε τώρα και έχουμε πει ότι το μέτρο αυτό, εάν δεν πάει καλά η φαρμακευτική δαπάνη, διευρύνεται από τον Ιούνιο, εάν όμως πάει καλά, θα το ξαναδεί η τότε κυβέρνηση. 
Τώρα, λοιπόν, ξεκινήσαμε με τις δυσκολίες της περασμένης εβδομάδος και η επίλυση των δυσκολιών αυτών μας οδηγεί σήμερα στο να μπορούμε να λέμε ότι η δραστική ουσία γι’ αυτές τις δέκα περιπτώσεις είναι η κυρίως συνταγογράφηση, η ένδειξη του γιατρού που προτείνει ένα φάρμακο είναι δεκτή, όχι όμως αν αυτό το φάρμακο το οποίο προτείνει έχει να κάνει με πρωτότυπο φάρμακο. Η περίπτωση όπου υπάρχει η διακριτική ευχέρεια του ασφαλισμένου να πει «και πρωτότυπο να είναι ή και εκτός πατέντας να είναι, πληρώνω τη διαφορά», είναι θεμιτή. Αυτή είναι η πραγματικότητα και δεν νομίζω ότι διαφωνούμε.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Άρα, μπορεί ο γιατρός να προτείνει. Αυτό συγκρατώ ως πρώτο. Είναι μια σημαντική διευκρίνιση.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Μπορεί να προτείνει, αλλά εάν δίπλα από τη δραστική ουσία η παραπομπή είναι σε πρωτότυπο, εκεί έχουμε πρόβλημα.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Καλώς. Ακούστε, όμως, κύριε Υπουργέ, και παρακαλώ πολύ να συνεχίσουμε το διάλογο, γιατί είναι ιδιαιτέρως εποικοδομητικός και γόνιμος. Εδώ τώρα θα πρέπει να κάνετε μια διάκριση για ό,τι είπατε σε σχέση με πρωτότυπο, γιατί είναι τα on panted και τα off panted.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Το είπα κι αυτό πριν από λίγο.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Άρα, όταν λέτε για πρωτότυπο, εννοείτε αυτό που είναι σε πατέντα ή αυτό που είναι εκτός πατέντας;</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Αυτό που είναι σε πατέντα.</Speech>  
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ωραία, συνεχίζω, λοιπόν. Τι, σας ενοχλεί ακόμα κι αυτό; Θα μπορούσατε να μου πείτε ότι με ενοχλεί γιατί φοβάμαι ότι θα είναι τεχνηέντως ένας έμμεσος τρόπος να αυξηθεί η φαρμακευτική δαπάνη. Ναι, δεν λαμβάνετε, όμως, υπ’ όψιν κάτι που εσείς νομοθετήσατε: ότι ο ασφαλισμένος λαμβάνει το βάρος του κόστους του φαρμάκου αυτού. Άρα, εσάς τι σας ενοχλεί, τη στιγμή που το κόστος μετακυλύεται στον ίδιο τον ασθενή; Γιατί αυτό νομοθετήσατε. Εάν, λοιπόν, εγώ επιλέξω το on panted ή το off panted του πρωτοτύπου, γιατί ενοχλείστε;</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Κυρία Πρόεδρε, με την άδειά σας, γιατί κάνουμε μια συζήτηση που γι’ αυτούς που ακούνε είναι πολύ χρήσιμη και εποικοδομητική...</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Για τους ασθενείς, για τους Έλληνες πολίτες είναι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Ακούστε να δείτε, κύριε συνάδελφε. Το σύστημα υγείας που έχουμε στη χώρα είναι δημόσιο και δωρεάν. Η ιατρική και η φαρμακευτική περίθαλψη, ξέρετε ότι είναι δωρεάν. Εμείς με την παρέμβαση αυτή κάνουμε και μια προτροπή. Δεν διαλέξαμε δέκα τυχαίες δραστικές ουσίες. Ο ΕΟΦ επέλεξε δέκα δραστικές ουσίες για τις οποίες υπάρχουν γενόσημα, ούτως ώστε να μπορεί να υπάρξει και αυτός ο προσανατολισμός προς τα γενόσημα. Με ασφάλεια μιλάμε και με ασφάλεια προτείνουμε. Από εκεί και πέρα, η δική σας συμβουλή έγκειται στο γεγονός να αφήνουμε τελείως ελεύθερο το πεδίο ούτως ώστε ο ασφαλισμένος πληρώνοντας να πληρώνει και για ένα πρωτότυπο. Και αυτό δεν απαγορεύεται. Δεν έχει να κάνει, όμως, με την προτροπή μας.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Άρα, είμαστε σε επίπεδο προτροπής από την πλευρά του Υπουργείου. Μπορεί, λοιπόν, ο γιατρός και να συνταγογραφεί εμπορική ονομασία, αλλά και ο ασθενής, εάν θέλει, να επιλέξει ένα πρωτότυπο φάρμακο αναλαμβάνοντας πλήρως βεβαίως το κόστος κατά τις διατάξεις του νόμου.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Και να έχετε υπ’ όψιν σας ότι όλο αυτό σχετίζεται με το μεταβατικό στάδιο.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ωραία. Ξεκαθαρίστηκε πλήρως.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Όταν εθισθεί και ο γιατρός αλλά και ο ασφαλισμένος και ο φαρμακοποιός σε αυτές τις νέες συνθήκες, εάν τις χρειαστούμε –εύχομαι να μειωθεί η φαρμακευτική δαπάνη τόσο που να μη χρειαστούμε το μέτρο- αυτό στη συνέχεια θα μετατραπεί σε συνταγογράφηση απλώς της δραστικής ουσίας. Ας συμβάλλουν όλοι να μην πάμε εκεί.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Θα παρακαλούσα να σταματήσει ο διάλογος.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Άρα, δεν έχουμε κρατική επιβολή. Έχουμε προτροπή από την πλευρά του Υπουργείου, για να το ξεκαθαρίσουμε.
Έρχομαι τώρα σε ένα άλλο ζήτημα. Κατέβηκε μια τροπολογία για την κράτηση παρανόμων μεταναστών όταν απειλείται η δημόσια υγεία για διαφόρους λόγους. Οι άνθρωποι αυτοί θα συλλαμβάνονται, θα οδηγούνται σε νοσοκομεία, θα υφίστανται τους γνωστούς υγειονομικούς ελέγχους και θα τους δίνεται η αρμόζουσα θεραπεία. Μέχρι εδώ όλα καλά. Γιατί βεβαίως, υπάρχει και η ανθρωπιστική πλευρά του θέματος, που όλοι αντιλαμβανόμεθα, αλλά υπάρχει μια εκκρεμότητα, κύριε Υπουργέ, που εσείς θα πρέπει να απαντήσετε. Εσείς, ο Λοβέρδος συγκεκριμένα πρέπει να απαντήσει και θα σας πω γιατί. 
Κοιτάζω την έκθεση του Γενικού Λογιστηρίου του Κράτους μια, δυο και τρεις φορές και δεν βρίσκω πόσο θα κοστίσει στον κρατικό προϋπολογισμό αυτή η δράση. Πόσο θα κοστίσει: 10, 50 ή 100 εκατομμύρια; Δεν θα έπρεπε να φαίνεται μέσα στην έκθεση του Γενικού Λογιστηρίου του Κράτους, να ξέρει ο Έλληνας πολίτης το βάρος που επωμίζεται; 
Και το λέω αυτό, κύριε Υπουργέ, γιατί εσείς στο παρελθόν απ’ αυτό εδώ το Βήμα της Βουλής ομολογήσατε –και είναι προς τιμήν σας- ότι ετησίως μας κοστίζει η περίθαλψη μεταναστών –ας το πω με την ευρεία έννοια- 150 εκατομμύρια ευρώ. Ο Λοβέρδος το είπε αυτό. Ο Λοβέρδος το απεκάλυψε στη Βουλή. Άρα, περιμένουμε να μας πείτε πόσο θα κοστίσει η δράση αυτή. Περιμένει ο ελληνικός λαός να μάθει.
Βεβαίως, να τονίσω ότι μέχρι τώρα, αγαπητοί συνάδελφοι, δεν είχαμε μια δομημένη πολιτική αντιμετώπισης της λαθρομετανάστευσης. Ξέρετε τι είχαμε; Είχαμε το νόμο Ραγκούση, ο οποίος έδιδε την ιθαγένεια σε αλλοδαπούς και άρα έκανε ένα προσκλητήριο προς την παγκόσμια κοινότητα «ελάτε στην Ελλάδα, θα μπείτε μέσα και συν τω χρόνω θα πάρετε και την ελληνική υπηκοότητα» και είχαμε και το φαινόμενο των μαζικών ελληνοποιήσεων είτε την περίοδο του ΠΑΣΟΚ είτε την περίοδο της Νέας Δημοκρατίας. Σας θυμίζω τις μαζικές ελληνοποιήσεις: 1997 ΠΑΣΟΚ, 2001 ΠΑΣΟΚ, 2005 Νέα Δημοκρατία, 2007 Νέα Δημοκρατία. Αυτή την πολιτική είχαμε μέχρι τώρα. Σας λέγαμε να προσέξετε, διότι κάθεται το έθνος μας πάνω σε μια υγειονομική βόμβα. Υπάρχουν νοσήματα τα οποία έχουμε χρόνια να τα δούμε στην Ελλάδα, τα είχαμε καταπολεμήσει και τώρα τα βρίσκουμε πάλι μπροστά μας, με όλο το τεράστιο κόστος που αυτό συνεπάγεται. 
Επανέρχομαι, λοιπόν, κύριε Υπουργέ, και περιμένω από εσάς να μου πείτε πόσο θα κοστίσει τον κρατικό προϋπολογισμό η δράση που περιγράφεται στη συγκεκριμένη τροπολογία. 
Τελειώνω με ένα θέμα, κυρία Πρόεδρε, που αφορά τον κ. Κουτρουμάνη.
Κύριε Κουτρουμάνη, κατ’ ευφημισμόν το Υπουργείο λέγεται Υπουργείο Εργασίας. Ουσιαστικά είναι υπουργείο ανεργίας! Θα σταθώ σε ένα πρόβλημα που προέκυψε αυτές τις ημέρες, αγαπητοί συνάδελφοι, σε σχέση με τις συνεταιριστικές τράπεζες. Ξέρετε, στην Ελλάδα έχουμε δεκαέξι συνεταιριστικές τράπεζες. Πριν από λίγες ημέρες οι τρεις ετέθησαν εκτός λειτουργίας και εκατόν ογδόντα άνθρωποι, κύριε Υπουργέ, υπάλληλοι αυτών των τριών συνεταιριστικών τραπεζών βρέθηκαν στο δρόμο. Δεν θα κάνουν ούτε αυτοί ούτε οι οικογένειές τους Πάσχα. Ξέρετε τι φοβόμαστε; Δεν φοβόμαστε μόνο ότι έρχεται και η σειρά άλλων. Φοβόμαστε ότι στα παρασκήνια τεκταίνεται ένα σχέδιο αυτή τη στιγμή, προκειμένου οι συνεταιριστικές τράπεζες, η μια μετά την άλλη να κλείσουν και αυτό το μερίδιο αγοράς να μεταφερθεί σε ενδιαφερόμενες εμπορικές τράπεζες. 
(Στο σημείο αυτό κτυπάει το κουδούνι λήξης χρόνου ομιλίας του κυρίου  Βουλευτή)
Επειδή, λοιπόν, αυτές τις μέρες ζούμε στον αστερισμό της ανακεφαλαιοποίησης των πιστωτικών ιδρυμάτων, θέλουμε να ρωτήσουμε την Κυβέρνηση -και τελειώνω, κυρία Πρόεδρε- σε δέκα δευτερόλεπτα, αν στον προγραμματισμό αυτό της ανακεφαλαιοποίησης των πιστωτικών ιδρυμάτων θα μπουν και οι λεγόμενες συνεταιριστικές τράπεζες, για να διασωθούν θέσεις εργασίας.
Να ευχηθώ, κυρία Πρόεδρε -κι ευχαριστώ για την ανοχή σας- σε όλους τους συναδέλφους, τουλάχιστον σε αυτούς που είναι παρόντες εδώ, καλές γιορτές, καλό Πάσχα, καλή Ανάσταση και να ευχηθούμε όλοι μαζί βεβαίως και ανάσταση στο έθνος, στον ελληνισμό, γιατί κάποιοι ήδη απεργάζονται την ταφόπλακά του. 
Σας ευχαριστώ πολύ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Ροντούλη κι ευχαριστούμε και για τις ευχές. 
Ευχόμαστε και σε εσάς, κύριε Ροντούλη, όπως και σε όλους τους συναδέλφους, καλή Ανάσταση και καλή πολιτική ανάσταση και επιτυχία σε όλους σας. 
Κυρίες και κύριοι συνάδελφοι, θέλω να σας ανακοινώσω τη διαδικασία. Θα ολοκληρώσουμε με τους έξι πρώτους ομιλητές, θα μιλήσει ο Υπουργός και μετά οι Κοινοβουλευτικοί Εκπρόσωποι και θα ολοκληρώσουμε την απογευματινή συνεδρίαση. Σήμερα θα ψηφίσουμε επί της αρχής. Αύριο θα γίνει η συζήτηση επί των άρθρων και οι Βουλευτές, οι οποίοι είναι εγγεγραμμένοι στον κατάλογο σήμερα, θα μιλήσουν αύριο και επί της αρχής και επί των άρθρων. 
Συμφωνείτε, κυρίες και κύριοι συνάδελφοι, για αυτή τη διαδικασία;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Συνεπώς, υπάρχει ομοφωνία για τη διαδικασία που ορίστηκε.
Θέλω να δώσω το λόγο τώρα στον κ. Ιωάννη Μιχελογιαννάκη, Βουλευτή Ηρακλείου της Δημοκρατικής Αριστεράς.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Ευχαριστώ, κυρία Πρόεδρε.
Στο πρώτο δίμηνο του 2012 οι συμβάσεις πλήρους απασχόλησης είναι τριάντα δύο χιλιάδες πεντακόσιες εβδομήντα επτά. Στο πρώτο δίμηνο του 2012 οι συμβάσεις μερικής απασχόλησης ή εκ περιτροπής είναι τριάντα πέντε χιλιάδες. Τι σημαίνει αυτό; Είναι πρώτη φορά που η πλήρης απασχόληση υπολείπεται της μερικής. Υπάρχει μαύρη εργασία, πιστοποιημένη, από τα στοιχεία που δοθήκανε προχθές. Ένας στους τρεις δουλεύει με μαύρη εργασία. 
Οι συντάξεις με τον όρο «μαϊμού», όπως λέγονται, είναι είκοσι χιλιάδες. Οι αναπηρικές είναι κατά μέσο όρο στην Ελλάδα 14,5%, δηλαδή τριακόσιες πενήντα χιλιάδες, ενώ ο μέσος όρος στην Ευρωζώνη είναι 8% με 9%. Τα επιδόματα είναι 20% όχι νόμιμα. Πριν ένα μήνα δεν πήγαν να καταγραφούν σαράντα χιλιάδες άνθρωποι και ζήσαμε το φιάσκο. Η απώλεια ασφαλιστικών ταμείων από το κούρεμα είναι γύρω στα 15 δισεκατομμύρια. Επένδυσαν λάθος, ενώ ήξεραν. Η εισφοροδιαφυγή εκτιμάται στα 6 δισεκατομμύρια. Στη φοροδιαφυγή είναι τεράστιο το νούμερο. Υπάρχουν μεγάλες εισφορές σε ασφαλιστικά ταμεία. Παραδείγματος χάριν, στο ΤΕΒΕ είναι 900 ευρώ το δίμηνο, ενώ στα 421 ευρώ έχει πάει ο μισθός του νέου. Αυτή είναι η εισφορά. Για τους Επιθεωρητές Εργασίας έχει βρεθεί ότι τουλάχιστον ένα 70% των θεμάτων που πήραν, δεν τελεσφόρησε και στο Σώμα Επιθεωρητών Υγείας το ίδιο. 
Κύριε Υπουργέ, ετοιμάζετε ένα κεντρικό υπηρεσιακό πενταμελές με δύο υπηρεσιακούς και τρεις δικηγόρους, δύο από τον Άρειο Πάγο και ένα παρά το Εφετείο. Μία καλή πρόταση εκεί θα ήταν να μην είναι διορισμένοι, αλλά να βρούμε ένα θεσμικό ρόλο ύπαρξής τους. Ίσως έτσι αυξήσει την αξιοπιστία και είναι κάτι για το οποίο θα αποκτήσει και αξιοπιστία ο κόσμος. 
Όσον αφορά τους πολύτεκνους, τους τρίτεκνους και τα ΑΜΕΑ, χρειάζεται περισσότερη ευαισθησία. Είδα, παραδείγματος χάριν, μέσα στο νομοσχέδιο –θα τα πούμε και αύριο επί των άρθρων- για τα ορφανά με νοητική καθυστέρηση τα ποσοστά του 80% να πέφτουν στο 67%. Το ίδιο γίνεται και σε ευπαθείς ομάδες, όπως στους τυφλούς, που ιδίως σε οικονομική κρίση είναι πολύ σημαντικό.
(Στο σημείο αυτό την Προεδρική Έδρα καταλαμβάνει ο Δ’ Αντιπρόεδρος της Βουλής κ. ΒΥΡΩΝ ΠΟΛΥΔΩΡΑΣ )
Τα ζητήματα παράλληλης, διαδοχικής και ασφάλειας σε είδος –όροι που είναι μέσα- θέλουν μεγάλη προσοχή, γιατί είναι γκρίζο το τοπίο. Η γονική άδεια ανατροφής και οι Ρομά είναι επίσης ένα άλλο θέμα, το οποίο και αυτό θέλει συζήτηση. 
Κυρίες και κύριοι, η κακοδιαχείριση των ταμείων, η κακοδιαχείριση της ανάπτυξης, η φοροδιαφυγή, η γκρίζα τραπεζική πολιτική, η κακοδιαχείριση της δημόσιας περιουσίας, η γραφειοκρατία, το ανύπαρκτο παραγωγικό και καταναλωτικό μοντέλο είναι τα οκτώ πράγματα που έφτιαξαν την τελευταία δεκαπενταετία το δημόσιο χρέος. Το νομοσχέδιο έχει 40% αιτία στο αιτιατό. Το 40% από αυτά που είπα είναι η αιτία που γεννήθηκε το δημόσιο χρέος. 
Όσον αφορά την ηπατίτιδα Β, C, το AIDS –ως γιατρός μιλάω τώρα και όχι ως Βουλευτής- υπάρχουν «παράθυρα» για τη διάγνωσή τους. Πολλές φορές βλέπεις τον άλλον ότι είναι υγιής, κάνει εξετάσεις –λέγεται παράθυρο αυτό- και δεν μπορείς να βγάλεις διάγνωση. Καταλαβαίνει κανείς ότι η σκοπιμότητα σήμερα του να θεωρήσει τη λαθρομετανάστευση εν δυνάμει μεταφορέα νόσου, που ακόμα και ιατρικά δεν αποδεικνύεται, είναι στοχευμένη, λάθος πολιτικά και επικίνδυνη.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μιχελογιαννάκη.
Καλείται να λάβει το λόγο ο κ. Σπύρος Γαληνός, Βουλευτής Λέσβου των Ανεξάρτητων Ελλήνων.
Ορίστε, κύριε Γαληνέ, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ ΓΑΛΗΝΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, είχα την εντύπωση ότι σε αυτή την κοινοβουλευτική περίοδο, που με αυτό το νομοσχέδιο ολοκληρώνεται, τα είχαμε δει και τα είχαμε ακούσει όλα. Όμως, από ό,τι απεδείχθη σήμερα, ο καλός συνάδελφος του ΠΑΣΟΚ ο κ. Κεγκέρογλου το καλό μάς το φύλαγε για το τέλος όταν είπε ότι και όσοι ψήφισαν και όσοι δεν ψήφισαν στα μνημόνια και το «ναι» και το «όχι» έχουν την ίδια βαρύτητα, διότι το ένα νομιμοποιεί το άλλο.
Τι να πω; Ίσως να έπρεπε να το έχει πει στον Αρχηγό του, για να μην έχει προχωρήσει σε τόσες διαγραφές, όπως και στο δικό μου Αρχηγό, για να μην προχωρούσε στις δικές μας. 
Κυρίες και κύριοι συνάδελφοι, την ώρα που το ελληνικό Κοινοβούλιο με μια μονοκονδυλιά διαγράφει απαιτήσεις δισεκατομμυρίων του δημοσίου προς τη «SIEMENS», την ίδια ώρα που μοιράζει εκατομμύρια στα δύο κόμματα της συγκυβέρνησης, την ίδια ώρα παρακολουθώ με αγανάκτηση, που φτάνει πολλές φορές τα όρια της οργής πόσο μεθοδικά και συστηματικά αυτή η Κυβέρνηση από το 2009 και πέρα –γιατί να μην ξεγελιόμαστε, από το 2009 και πέρα ο ίδιο σύστημα κυβερνά, απλώς με τη συγκυβέρνηση προσχώρησε και η Νέα Δημοκρατία σε αυτό το σύστημα- ενισχύει τους μεγαλοξενοδόχους και κυνηγάει τους ιδιοκτήτες των ενοικιαζόμενων δωματίων. Επενδυτικοί νόμοι, ιδιαίτερο καθεστώς αντιμετώπισης, φωτογραφικές ρυθμίσεις, όλα γίνονται για τα υπερπολυτελή μεγαθήρια, που καρπώνονται τις φυσικές ομορφιές και τις παραγωγικές πηγές, χωρίς να αφήνουν τίποτα στις τοπικές κοινωνίες, χωρίς να ενισχύουν σε τίποτα τις τοπικές οικονομίες. 
Από την άλλη, ζούμε το δράμα καθημερινά στη Λέσβο που στηρίζεται στα ενοικιαζόμενα δωμάτια, τα οποία πρακτικά βιώνουν συνθήκες διωγμού και ο διωγμός ολοκληρώνεται με τις προωθούμενες τροποποιήσεις στο ασφαλιστικό. Υπάρχουν μικροί ξενώνες, μικρές μονάδες, λίγα δωμάτια που προσφέρουν ποιοτική εξυπηρέτηση σε χαμηλές τιμές και είναι απόλυτα ενσωματωμένες στη λειτουργία της τοπικής οικονομίας. Είναι μικρές τουριστικές μονάδες που προσφέρουν ένα πενιχρό εισόδημα, αλλά συνάμα κρίσιμο εισόδημα στους ιδιοκτήτες τους.
Και είναι ένα εισόδημα το οποίο μπορεί να κάνει τη διαφορά και να κρατήσει τον κόσμο στην ύπαιθρο, στις ορεινές και νησιωτικές περιοχές, οι οποίες ελέω κρίσης αδειάζουν.
Ερχόμαστε τώρα με αυτό το νομοσχέδιο και από αυτόν τον άνθρωπο που τα φέρνει ίσα-ίσα πέρα –αν τα φέρνει πέρα, κύριε Υπουργέ- που έχει να αντιμετωπίσει συνθήκες όχι απλά οικονομικής κρίσης αλλά μαρασμού, που έχει να αντιμετωπίσει τουριστική περίοδο περιορισμένη στις είκοσι-είκοσι πέντε μέρες, που στερείται κοινωνικού τουρισμού –γιατί κι αυτό ακόμα κατορθώσατε στη Λέσβο, μας κόψατε τον κοινωνικό τουρισμό- του ζητάτε τι; Ανά τριετία να του αλλάζετε τον ασφαλιστικό του φορέα. Με έξι ενοικιαζόμενα δωμάτια να αφήσει τον ΟΓΑ και να ασφαλιστεί στον ΟΑΕΕ. Δηλαδή του ζητάτε να σας δώσει σε ασφαλιστικές εισφορές πολύ περισσότερα από όσα προσδοκά να βγάλει από τα ενοικιαζόμενα δωμάτια. Ουσιαστικά δηλαδή είτε ο μικροϊδιοκτήτης να καταστεί δουλοπάροικος των ασφαλιστικών ταμείων είτε να εξαναγκαστεί να τα κλείσει και να τα παρατήσει και να έχουμε άλλο έναν άνεργο στα αστικά κέντρα, άλλον ένα μετανάστη που «ρίχνει μαύρη πέτρα πίσω του». 
Θεωρώ, κύριε Υπουργέ, απαράδεκτο αυτόν τον σχεδιασμό που περιλαμβάνεται στην παράγραφο 2 του άρθρου 32. Θεωρώ απαράδεκτο κάθε σχεδιασμό, που στο όνομα εισπρακτικών στρατηγικών και μόνο οδηγεί στον αφανισμό παραγωγικών δομών και στην αποψίλωση της υπαίθρου. Πιστεύω έστω και τώρα –διότι είναι ο μόνος ενδεδειγμένος τρόπος, ώστε το ζήτημα των ασφαλιστικών εισφορών να μη δυναμιτίσει τις δυνατότητες επιβίωσης αυτών των μονάδων- να επιτραπεί τελικά στους ιδιοκτήτες ενοικιαζόμενων δωματίων να έχουν ως φορέα κύριας ασφάλισης, χωρίς δέσμευση για κάποιον συγκεκριμένο, ώστε να διαθέτουν τον ΟΓΑ ως μια χαμηλού κόστους εναλλακτική λύση και πρόταση. 
Θα μου επιτρέψετε, κύριε Πρόεδρε, στο τέλος αυτής της ομιλίας μου που είναι και η τελευταία στην παρούσα κοινοβουλευτική περίοδο, να ευχηθώ και εγώ σε όλες τις συναδέλφους και τους συναδέλφους καλό Πάσχα. 
Και, κυρίες και κύριοι συνάδελφοι, μην ξεχάσετε, μαζί με τα αβγά που θα σπάσουμε αυτές τις άγιες μέρες, να σπάσουμε και τις αλυσίδες που κρατούν υπόδουλο και όμηρο το λαό μας στους δανειστές του.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):   Ευχαριστούμε τον κ. Γαληνό. 
Το λόγο έχει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης):   Ευχαριστώ, κύριε Πρόεδρε.
Κυρίες και κύριοι συνάδελφοι, συζητούμε σήμερα, από ό,τι όλα δείχνουν, το τελευταίο νομοσχέδιο αυτής της κοινοβουλευτικής περιόδου. Βρισκόμαστε μπροστά σε μια προεκλογική περίοδο για τις πιο κρίσιμες εκλογές που θα διεξαχθούν μετά τη Μεταπολίτευση. Έχουμε όλοι την υποχρέωση να τοποθετηθούμε, όχι μόνο για τα επιμέρους, αλλά για τα μεγάλα προβλήματα που έχει η χώρα μας και τα μεγάλα προβλήματα που έχει η ελληνική κοινωνία, όχι γενικόλογα αλλά συγκεκριμένα, όχι ζητώντας από τη σημερινή Κυβέρνηση, από τον σημερινό Υπουργό να απαντήσει στο ερώτημα: τι θα κάνουμε αύριο. Όλοι όσοι διεκδικούμε την ψήφο του ελληνικού λαού, οφείλουμε να τοποθετηθούμε με καθαρότητα και ειλικρίνεια και απόλυτη σαφήνεια. 
Με τις ρυθμίσεις που περιλαμβάνονται στο συζητούμενο νομοσχέδιο και την ψήφισή τους, το Υπουργείο Εργασίας και Κοινωνικής Ασφάλισης ολοκληρώνει τις νομοθετικές του πρωτοβουλίες, που έχουν ξεκινήσει εδώ και δυο χρόνια και έχουν ως αντικείμενο τις μεγάλες διαρθρωτικές αλλαγές στον τομέα της κοινωνικής ασφάλισης. Τα ασφαλιστικά ταμεία βρέθηκαν το 2009 στην πρώτη φάση της κρίσης στα πρόθυρα της χρεοκοπίας. Η μεγάλη κατασπατάληση πόρων, η απουσία εξορθολογισμού των παροχών καθώς και η απουσία ελέγχου των επιχειρήσεων οδήγησαν σε μια δραματική πραγματικότητα. Κατά το δεύτερο εξάμηνο του 2009 χρειάζονταν 50 εκατομμύρια ευρώ το μήνα παραπάνω χρήματα από αυτά που προβλέπονταν στον κρατικό προϋπολογισμό, προκειμένου να πληρώσει συντάξεις. Μόνο τους τελευταίους τρεις μήνες όταν είχαμε αναλάβει με τον κ. Λοβέρδο τα καθήκοντά μας, χρειάστηκαν 1,6 δισεκατομμύρια ευρώ για να καλυφθούν αυτές οι ανάγκες. 
Το ότι δεν υπήρξε αναστολή στις πληρωμές τότε, οφείλεται στο γεγονός ότι μέχρι το τέλος του 2009 η χώρα μπορούσε να δανείζεται από τις αγορές, να καλύπτει τα ελλείμματα, αυξάνοντας παράλληλα το χρέος της. Ταυτόχρονα, από το 2008 είχαν εμφανιστεί τα πρώτα σημάδια της ύφεσης, μιας ύφεσης που συνεχίζεται μέχρι σήμερα και δημιουργεί μεγάλες απώλειες στα έσοδα των ταμείων, λόγω της αύξησης της ανεργίας, της μείωσης των εισοδημάτων, αλλά και της αδυναμίας των επιχειρήσεων να ανταποκριθούν στις υποχρεώσεις τους. Αυτή η ύφεση και οι συνέπειές της έχουν οδηγήσει σε απώλειες εσόδων ύψους 6 δισεκατομμυρίων ευρώ ετησίως στα ασφαλιστικά ταμεία. 
Μπροστά σε αυτή τη νέα οδυνηρή πραγματικότητα κινηθήκαμε άμεσα και πιστεύω με βάση τις εξελίξεις αποτελεσματικά. Από τις αρχές του 2010 και μέχρι σήμερα έχουμε προωθήσει και υλοποιούμε τις μεγαλύτερες, τις σημαντικότερες διαρθρωτικές αλλαγές που έγιναν τα τελευταία τριάντα χρόνια στο χώρο της κοινωνικής ασφάλισης. 
Δημιουργήσαμε τις βάσεις ενός νέου βιώσιμου και δίκαιου συστήματος για τη χώρα με την ψήφιση του νέου ασφαλιστικού ν. 3863/2010. Με ενιαίους κανόνες ασφάλισης και συνταξιοδότησης για όλους, με απόλυτα διαφανές και επαρκές σύστημα χρηματοδότησης από το κράτος. Με την καθιέρωση της ενιαίας βασικής σύνταξης των 360 ευρώ ως αφετηρία για όλες τις συντάξεις, πάνω στην οποία χτίζει ο καθένας με τις εισφορές του τη σύνταξη που θα πάρει στα γηρατειά του. Με τη θεσμοθέτηση της αναλογικής σύνταξης που ήταν ένα πάγιο αίτημα, ακόμα και με ένα χρόνο ασφάλισης. Με τη θεσμοθέτηση και την εφαρμογή του εργόσημου για την ασφάλιση των εργαζομένων κατοίκων, τους εργάτες στη γεωργία και την κτηνοτροφία και τους περιστασιακά εργαζόμενους σε διάφορους κλάδους της οικονομίας. Με θέσπιση κανόνων που αποτρέπουν φαινόμενα καταστρατήγησης από υπηκόους άλλων χωρών που εργάζονται περιστασιακά στη χώρα μας. Με σεβασμό στα ώριμα ασφαλιστικά δικαιώματα και την καθιέρωση ενιαίων ορίων ηλικίας συνταξιοδότησης για εργαζόμενους στον ιδιωτικό και το δημόσιο τομέα.
Αντιμετωπίσαμε με το πιο δίκαιο δυνατό τρόπο τα προβλήματα της διαδοχικής ασφάλισης, που για πολλά χρόνια αποτελούσαν τη μεγαλύτερη αδικία για τους ασφαλισμένους. Μετά την ψήφιση των σχετικών διατάξεων το καλοκαίρι του 2010, δεν υπάρχει το φαινόμενο πλέον κάποιος που ήταν ασφαλισμένος σε δυο ή περισσότερα ταμεία, να έχει σύνταξη μέχρι και 30% χαμηλότερη από έναν εργαζόμενο που είχε ασφαλιστεί σε ένα ταμείο. 
Δημιουργήσαμε το νέο ενιαίο φορέα παροχών υγείας, για να καταστήσουμε τα ταμεία ισχυρό διαπραγματευτή για την αγορά υπηρεσιών υγείας, προς όφελος των ασφαλισμένων και των συνταξιούχων. Πρόκειται για τη μεγαλύτερη μεταρρύθμιση στο χώρο της ασφάλισης και της υγείας που εξαγγέλθηκε τουλάχιστον δέκα φορές από το 1983 και μετά, χωρίς ποτέ να γίνει ούτε ένα βήμα. 
Σήμερα όμως, αυτός ο ενιαίος φορέας παρά τα προβλήματα, παρά τις αντιστάσεις και τις αντιδράσεις εκείνων που πίστευαν ότι μπορούν τα ταμεία να συνεχίσουν να τα εκμεταλλεύονται οι προμηθευτές και οι μεσάζοντες, προχωρούμε βήμα-βήμα στη λειτουργία ενός φορέα, που εξασφαλίζει απόλυτη διαφάνεια και αποτελεσματικότητα, ισότιμη πρόσβαση για τους ασφαλισμένους όλων των ταμείων, ενιαίους κανόνες συνεργασίας με τους προμηθευτές, ανάπτυξη προγραμμάτων προληπτικής ιατρικής, αλλά και ειδικών προγραμμάτων για χρόνια πάσχοντες. 
Εγκαταστήσαμε και αξιοποιούμε όσον γινόταν πιο αποτελεσματικά το σύστημα ηλεκτρονικής διακυβέρνησης, αλλάζοντας ριζικά παγιωμένες πρακτικές στη λειτουργία των φορέων και των υπηρεσιών τους. Μεταξύ αυτών είναι: Η αξιοποίηση του συστήματος ηλεκτρονικής σάρωσης των συνταγών αρχικά στο ΙΚΑ και στη συνέχεια σε όλα τα ταμεία. Η εγκατάσταση για πρώτη φορά της ηλεκτρονικής συνταγογράφησης, που αποτελούσε για μια δεκαετία ζητούμενο για τον έλεγχο των συνταγών, αλλά και των εξετάσεων.
Η δημιουργία της ενιαίας βάσης ελέγχου πληρωμής των συντάξεων και η δυνατότητα να γνωρίζουμε για πρώτη φορά στη χώρα τον αριθμό των συνταξιούχων, τον αριθμό εκείνων στους οποίους καταβάλλονται συντάξεις κάθε μήνα. Η σύνδεση των ηλεκτρονικών βάσεων δεδομένων αρχικά ΙΚΑ - ΟΑΕΔ και στη συνέχεια ΙΚΑ–ΟΑΕΔ και Σώματος Επιθεώρησης Εργασίας με σημαντική απλοποίηση των διαδικασιών, αλλά και μεγάλη εξοικονόμηση πόρων από τη διασταύρωση των στοιχείων. Η πληρωμή όλων των παροχών συντάξεων, επιδομάτων, παροχών υγείας σε χρήμα μέσα από το διατραπεζικό σύστημα ΔΙΑΣ και η εισαγωγή όλων των στοιχείων σε ηλεκτρονική  βάση. Η απογραφή όλων των συνταξιούχων, αλλά και όλων των επιδοματούχων, που έδωσε για πρώτη φορά πλήρη εικόνα για το τι πληρώνουμε και σε ποιους. 
Οι παραπάνω δράσεις, που συνεχίζονται με αμείωτη βέβαια ένταση εδώ και δύο χρόνια, αποτελούν την αυτονόητη, αλλά ταυτόχρονα και την πιο αποτελεσματική διαρθρωτική αλλαγή που έγινε στο χώρο αυτό. Για πρώτη φορά στη χώρα μας όλα αυτά που συζητούσαμε για δεκαετίες, για συντάξεις σε πεθαμένους, για ανάπηρους «μαϊμούδες», για επιδόματα σε χιλιάδες πολίτες που δεν τα εδικαιούντο, για πλαστές συνταγές, για βιβλιάρια ασθενείας στα χέρια των επιτηδείων, για επιδόματα και άδειες ασθενείας χωρίς κανέναν έλεγχο, για συνταξιούχους που έπαιρναν ΕΚΑΣ και άλλες παροχές χωρίς να δικαιούνται, περνούν όλα στο παρελθόν. Με όλα αυτά έχουμε οδηγηθεί σε μια μείωση της δαπάνης σε ετήσια βάση κατά 3,2 δισεκατομμύρια ευρώ μέχρι σήμερα και στην ολοκλήρωσή τους μέχρι το τέλος του 2012 θα φτάσουμε στα 4,5 δισεκατομμύρια ευρώ σε σύγκριση με τις δαπάνες του 2009. Χωρίς τα μέτρα αυτά και τα αποτελέσματά τους, η μείωση των συντάξεων σήμερα θα ήταν 25% και μέχρι τέλους του χρόνου 30%, αντί για 12% που είναι μέχρι σήμερα. 
Εφαρμόσαμε για πρώτη φορά καθολικά για τους μεγαλοοφειλέτες μέτρα αναγκαστικής είσπραξης των οφειλών, με κατασχέσεις και προώθηση πλειστηριασμών και θεσμοθετήσαμε νέα αυστηρά μέτρα για τους παραβάτες, όπως είναι η εφαρμογή της αυτόφωρης διαδικασίας για όσους οφείλουν από 150.000 ευρώ και άνω. Καταφέραμε έτσι να εισπράξουμε τα τελευταία δύο χρόνια, 2010 και 2011, ένα ποσό 1,9 δισεκατομμύρια ευρώ από καθυστερούμενες οφειλές, αφού ένας μεγάλος αριθμός οφειλετών υποχρεώθηκε -πολλοί από αυτούς για πρώτη φορά- να υπαχθεί στη ρύθμιση και να πληρώνει τις οφειλές προς τα ταμεία. 
Δημιουργήσαμε και λειτουργούμε το Ενιαίο Κέντρο Πιστοποίησης της αναπηρίας για να κρίνονται με ενιαίο, δίκαιο και αντικειμενικό τρόπο όσοι από τους συμπολίτες μας αντιμετωπίζουν χρόνια προβλήματα υγείας. Γνωρίζουμε τα προβλήματα που υπάρχουν στην πρώτη φάση λειτουργίας των κέντρων αυτών, που οφείλονται στον μεγάλο όγκο των εξετάσεων που  καλούνται να καλύψουν. Τα προβλήματα αυτά βέβαια, θα αντιμετωπιστούν μέσα από τον σχεδιασμό που κάνουμε μέχρι το τέλος Απριλίου ή μέχρι 15 Μαΐου το αργότερο. Όμως, πρόκειται για μια μεγάλη μεταρρύθμιση στον τομέα εκτίμησης του ποσοστού αναπηρίας, η οποία οδηγεί σε ένα αξιόπιστο σύστημα χωρίς πελατειακές σχέσεις, χωρίς πλέον αναπήρους «μαϊμούδες». Οδηγεί και σε καλύτερη εξυπηρέτηση των πολιτών και στη δημιουργία του Εθνικού Μητρώου Αναπήρων, σε μια χώρα που δεν γνώριζε τον αριθμό των αναπήρων. 
Προωθούμε την ουσιαστική ενοποίηση των επικουρικών ταμείων των μισθωτών δημοσίου και ιδιωτικού τομέα, για να διασφαλίσουμε βιώσιμο σύστημα για τις επικουρικές συντάξεις. Είναι επιλογή διάσωσης των επικουρικών ταμείων, για να μπορούν να δίνουν συντάξεις και όλα τα επόμενα χρόνια. Οι διαρθρωτικές αλλαγές, λοιπόν, και το συνολικό έργο που έγινε στο ασφαλιστικό είναι ιδιαίτερα σημαντικά. Τα αποτελέσματα είναι ήδη εμφανή και το επόμενο διάστημα θα φανούν ακόμη περισσότερο. Είναι αυτές οι αλλαγές και τα αποτελέσματά τους που έδωσαν τη δυνατότητα να προστατευθούν, στο μέτρο του δυνατού, οι συντάξεις από μία πολύ μεγαλύτερη μείωση.
Κυρίες και κύριοι συνάδελφοι, οι συντάξεις και οι δαπάνες του κοινωνικού προϋπολογισμού βρέθηκαν πολλές φορές τα τελευταία χρόνια στο επίκεντρο των συζητήσεων και των διαπραγματεύσεων με τους εκπροσώπους των δανειστών μας. Η μείωση των συντάξεων και των άλλων κοινωνικών παροχών, όπως και η μείωση των μισθών, αποτελούν ιδιαίτερα επώδυνα μέτρα. Κανένας δεν μπορεί να αισθάνεται ικανοποιημένος, όταν μειώνεται το εισόδημα του συνταξιούχου. Αυτό όμως είναι το αποτέλεσμα και όχι η αιτία της κρίσης. 
Αξίζει όμως να δούμε τι αποτρέψαμε με τις επιλογές και την υποστήριξη των θέσεών μας. Το πρώτο και βασικότερο, το οποίο πολλοί αγνοούν, είναι το γεγονός της απομάκρυνσης της χώρας από το ενδεχόμενο της χρεοκοπίας -με όλα βέβαια αυτά τα δυσάρεστα όντως μέτρα- που απομάκρυνε ταυτόχρονα και τον κίνδυνο της αναστολής στην πληρωμή των συντάξεων. Κανένας δεν θέλει να φανταστεί την ημέρα που τα ταμεία δεν θα μπορούσαν να πληρώσουν τις συντάξεις. Σε μία χώρα που χρειάζονται 31,5 δισεκατομμύρια ευρώ για συντάξεις κάθε χρόνο η πραγματική της χρεοκοπία θα ήταν η αδυναμία της να καταβάλει συντάξεις σε 2,5 εκατομμύρια συνταξιούχους ή στην καλύτερη περίπτωση να καταβάλει συντάξεις πολύ μικρότερες ακόμη και για έναν συνταξιούχο των 500 ευρώ. Αυτή θα ήταν η αρχή για την πραγματική καταστροφή αυτής της χώρας. Δυστυχώς, είναι αρκετοί εκείνοι που δεν αντιλαμβάνονται αυτόν τον κίνδυνο και το διακύβευμα για τη χώρα και τους πολίτες.
Πέρα όμως από το κεντρικό αυτό θέμα, τι άλλο αποτρέψαμε; Αποτρέψαμε την παραπέρα μείωση των συντάξεων, στο οποίο αναφέρθηκα ήδη. Αποτρέψαμε τη μείωση του ποσοστού αναπλήρωσης στις συντάξεις, όταν διαπραγματευόμασταν το ασφαλιστικό με την τρόικα και όταν από την πλευρά τους υπήρχε η πρόταση που έλεγε για 45% αναπλήρωσης από το 70%. Την κατάργηση των συντάξεων χηρείας για όσους από τους επιζώντες είχαν ηλικία κάτω των εξήντα πέντε ετών. Τη σύνδεση της βασικής σύνταξης με εισοδηματικά κριτήρια. Την αύξηση των γενικών ορίων ηλικίας συνταξιοδότησης από το εξηκοστό πέμπτο στο εξηκοστό έβδομο έτος της ηλικίας. Την κατάρρευση των επικουρικών ταμείων ή και τη μεγάλη μείωση κατά 35% αντί για 15% που τελικά έγινε. Αυτά μπορέσαμε, αυτά καταφέραμε μέχρι τώρα. 
Όμως, το θέμα των συντάξεων και των κοινωνικών δαπανών συνολικά θα είναι και το επόμενο διάστημα βασικό στοιχείο των διαπραγματεύσεων και των πιέσεων στην κατεύθυνση μείωσης των δαπανών. Είναι, λοιπόν, υποχρέωσή μας να τοποθετηθούμε με ευθύτητα και ειλικρίνεια στο θέμα αυτό και να απαντήσουμε στο ερώτημα που απασχολεί ένα πολύ σημαντικό μέρος της κοινωνίας. Μπορούμε να αποτρέψουμε παραπέρα μειώσεις στις συντάξεις; Η απάντηση είναι ότι  μπορούμε, όχι όμως με λόγια και υποσχέσεις, όχι με εξαγγελίες χωρίς περιεχόμενο, αλλά με έργα και συγκεκριμένο σχέδιο για τη χώρα και το ασφαλιστικό σύστημα. 
Τι πρέπει να γίνει, λοιπόν, για το ασφαλιστικό; Είναι γνωστό ότι η βιωσιμότητα των ασφαλιστικών ταμείων και η διατήρηση του επιπέδου των συντάξεων και των άλλων παροχών εξαρτάται σε καθοριστικό βαθμό από τη γενικότερη πορεία της οικονομίας και της χώρας συνολικά. Μια πορεία που έχει ως χαρακτηριστικό τη συνέχιση της ύφεσης με μεγάλα ποσοστό ανεργίας και μείωσης των εισοδημάτων είναι πορεία που οδηγεί με μαθηματική ακρίβεια στην παραπέρα μείωση των συντάξεων. Αντίθετα, μια πορεία για την οποία αγωνιζόμαστε και για την οποία πρέπει να αγωνιστούμε όλοι, η οποία έχει ως αποτέλεσμα τη σταθεροποίηση της οικονομίας και την επιστροφή στην ανάπτυξη το συντομότερο δυνατό, εξασφαλίζει τη στήριξη των συντάξεων, ακόμη και μέτρα θεραπείας αδικιών που έχουν δημιουργηθεί. Παράλληλα, σε ένα σημαντικό βαθμό η επόμενη μέρα για το ασφαλιστικό σύστημα εξαρτάται από ενδογενείς παράγοντες, μεταξύ των οποίων είναι η δυνατότητα ή μη του ίδιου του συστήματος να διασφαλίσει όσο γίνεται καλύτερα τους πόρους του και να ελέγξει τις δαπάνες. 
Οι επόμενοι δύο-τρεις μήνες είναι κρίσιμοι μήνες. Η προεκλογική και η πρώτη μετεκλογική περίοδος θα καθορίσουν σε πολύ μεγάλο βαθμό την πορεία μας. Οι πολιτικές για το ασφαλιστικό αποτελούν υποσύνολο της συνολικής πολιτικής για τη χώρα και πρέπει να απαντούν, όπως είπα, και στα ενδογενή προβλήματα του συστήματος. Οι βασικές μας επιλογές και προτεραιότητες στον τομέα αυτό είναι η συνέχιση με ακόμη μεγαλύτερη ένταση της προσπάθειας για την ολοκλήρωση των διαρθρωτικών αλλαγών, με την ολοκλήρωση των μέτρων ηλεκτρονικής διακυβέρνησης και ελέγχου των δαπανών και των εσόδων, σε όλα τα επίπεδα. Διαφάνεια, λοιπόν, και έλεγχος παντού: Με την πλήρη και ολοκληρωμένη ενοποίηση των κλάδων υγείας στον ΕΟΠΥΥ, τη διασφάλιση της αποτελεσματικότητας της λειτουργίας του. Με τη διασφάλιση της βιωσιμότητας των επικουρικών ταμείων. Με την καταβολή των αποδοχών των εισφορών και του φόρου μισθωτών υπηρεσιών μέσα από το τραπεζικό σύστημα και την άμεση ενοποίηση των μηχανισμών ελέγχου βεβαίωσης φόρων και εισφορών. Με την αξιοποίηση και επέκταση των κέντρων πιστοποίησης αναπηρίας. 
Η υλοποίηση, επίσης, του προγράμματος στήριξης των ταμείων, ειδικότερα μετά τις απώλειες που κατέγραψαν από τη συμμετοχή τους στη διαδικασία ανταλλαγής των ομολόγων, είναι μία αναγκαία προτεραιότητα. 
Η άμεση μεταβίβαση περιουσιακών στοιχείων του δημοσίου στην εταιρεία που συστήνεται για το σκοπό αυτό μπορεί να δημιουργήσει ένα νέο κεφαλαίο, με το οποίο τα ταμεία μπορούν να εξασφαλίσουν ρευστότητα για την αμέσως επόμενη περίοδο, προκειμένου να καλύψουν τις ανάγκες τους. Τα ταμεία πρέπει να δημιουργήσουν καινούρια περιουσία, με την οποία να στηρίξουν τα οικονομικά τους και την προοπτική τους μέσα από την επαγγελματική διαχείριση. 
Θεωρώ ιδιαίτερα σημαντική την πρόταση του κ. Βενιζέλου, με τον οποίο συζητήσαμε και σήμερα, έχοντας ξεκινήσει τη συζήτηση από τότε που ήταν Υπουργός Οικονομικών για το πώς μπορούν να στηριχθούν τα ταμεία. Αναφέρομαι σε μία πρόταση, με την οποία τα ταμεία μπορούν να ανακτήσουν τις απώλειες, να ανακτήσουν την ονομαστική αξία των ομολόγων πριν από το  PSI και είναι μία πρόταση που συζητούμε και με την Τράπεζα της Ελλάδος πρωτίστως, με τα ταμεία και με την ΕΔΕΚ που αποτελεί το σύμβουλο των ασφαλιστικών ταμείων.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πώς θα γίνει αυτό; Ποια είναι αυτή η πρόταση;</Speech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Θα σας το πούμε. Μη βιάζεστε. Απλώς λέω ότι είναι μία πρόταση πολύ συγκεκριμένη, η οποία μπορεί να βοηθήσει τα ταμεία να ανακτήσουν τα ομόλογά τους στην τιμή που υπήρχε πριν την εφαρμογή του PSI. Είναι μία πρόταση που συζητήσαμε σήμερα. Ήταν παρόντες οι διοικητές των τριών μεγάλων ταμείων και βέβαια, τη βλέπουμε τις επόμενες μέρες με ιδιαίτερη προσοχή.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κρατικό μυστικό είναι;</Speech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Επίσης, χρειάζεται η επανεξέταση και η ριζική αναμόρφωση του πλαισίου για τη χρηματοδότηση του συστήματος με τον ανακαθορισμό φόρων και εισφορών. Το ασφαλιστικό πρέπει να ανοίξει ως προς αυτόν τον τομέα, δηλαδή προς τα χαρακτηριστικά της νέας χρηματοδότησης του ασφαλιστικού συστήματος, όχι σε ότι αφορά το μέρος που σχετίζεται με το δημόσιο και τον κρατικό προϋπολογισμό, αλλά σε ότι αφορά τη συνεισφορά, τις υποχρεώσεις των επιχειρήσεων και των ασφαλισμένων. 
Με την ψήφιση αυτού του νομοσχεδίου, κυρίες και κύριοι συνάδελφοι, η επόμενη κυβέρνηση έχει ένα ολοκληρωμένο νομοθετικό πλαίσιο στα χέρια της, για να συνεχίσει και να ολοκληρώσει τις διαρθρωτικές αλλαγές των τελευταίων δύο ετών για τη διασφάλιση των πόρων των ταμείων, τον έλεγχο των δαπανών. 
Όμως, η συνεχής παρακολούθηση και η εμμονή στην πιστή εφαρμογή των νόμων αποτελεί προϋπόθεση για μία βιώσιμη πορεία των ασφαλιστικών ταμείων. 
Αυτήν την πρακτική ακολουθήσαμε μέχρι σήμερα και καταφέραμε, παρά τις τεράστιες δυσκολίες να κρατήσουμε όρθια τα ταμεία σε αυτήν την καταιγίδα της κρίσης. Παραλάβαμε μία βόμβα, που ήταν έτοιμη να εκραγεί το 2009 και καταφέραμε μέχρι σήμερα, παρά τις δυσκολίες, παρά τις μεγάλες απώλειες που έχουν δημιουργηθεί στα ασφαλιστικά ταμεία λόγω της ύφεσης, να προστατεύσουμε -στο μέτρο του δυνατού- τις συντάξεις και να κρατήσουμε τα ταμεία όρθια, για να μπορούν να ανταποκριθούν στις υποχρεώσεις τους. 
Έχουμε τη σταθερή βούληση και το έχουμε αποδείξει. Έχουμε ολοκληρωμένο και μελετημένο σχέδιο να εφαρμόσουμε. Έχουμε την υποχρέωση –και αυτό κάνουμε- να εξαντλήσουμε όλα τα περιθώρια, για να διατηρήσουμε αξιοπρεπείς συντάξεις, για να διατηρήσουμε ένα σύστημα βιώσιμο και δίκαιο κοινωνικά. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υπουργό κ. Γεώργιο Κουτρουμάνη. 
Θα παρακαλούσα τον Κοινοβουλευτικό Εκπρόσωπο της Νέας Δημοκρατίας κ. Μάριο Σαλμά να λάβει το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Κύριε Πρόεδρε, είχα ζητήσει το λόγο αμέσως μετά, εάν έχω τη δυνατότητα. Εάν δεν την έχω, μπορώ να περιμένω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Βεβαίως. Έχετε τη δυνατότητα να μιλήσετε τώρα, για να έχουν και οι Εκπρόσωποι την ευχέρεια να απαντήσουν συνολικά.</ChairmanSpeech> 
<Speech><Parlmember>ΜΑΡΙΟΣ ΣΑΛΜΑΣ</Parlmember>: Σωστά, κύριε Υπουργέ, μιλήστε εσείς πρώτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Με συγχωρείτε, κύριε Υπουργέ. 
Το λόγο έχει ο κ. Λοβέρδος.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Κατ’ αρχάς, θα ήθελα να καταθέσω ορισμένες νομοτεχνικές βελτιώσεις, βάσει των υποδείξεων της Επιστημονικής Υπηρεσίας της Βουλής. Παρακαλώ να διανεμηθούν και στους συναδέλφους, για να τις δουν. Είναι λέξεις, δεν είναι τίποτα το σπουδαίο. 
(Στο σημείο αυτό ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να μπουν οι σελ. 174 και 175)</Speech>
<Speech><Parlmember>AΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Θα ήθελα να ξεκινήσω την ομιλία μου –την τελευταία μου κατά τη διάρκεια αυτής της κοινοβουλευτικής περιόδου της Βουλής, ως συναρμόδιος Υπουργός στο σχέδιο νόμου που σήμερα ο κ. Κουτρουμάνης έχει καταθέσει- κάνοντας μία αναφορά, κυρίες και κύριοι Βουλευτές, σε τέσσερεις μεγάλες στοχεύσεις που είχαμε στο Υπουργείο Υγείας και τις οποίες επιτύχαμε σε ένα βαθμό και είμαστε υπερήφανοι γι’ αυτό. 
Έχουμε σε λειτουργία το μηνιαίο έλεγχο των δαπανών των νοσοκομείων μέσω του διαδικτυακού συστήματος «ESY.net». Έχουμε τις συγκεκριμένες περικοπές εξορθολογισμού στη φαρμακευτική δαπάνη που γνωρίζετε, για να μην αναφέρομαι και πάλι. Αντέξαμε να κρατήσουμε ανοιχτές σε αυτήν τη λαίλαπα της δημοσιονομικής στενότητας και της γενικότερης οικονομικής κρίσης όλες τις υποδομές του ΕΣΥ, ενώ και στην Αίθουσα αυτή διάφορες σειρήνες έλεγαν ότι θα κλείσουμε νοσοκομεία. 
Στον κοινωνικό στίβο αντιμετωπίσαμε με το χειρότερο τρόπο προπηλακισμούς και πράξεις βαρβαρότητας ως δήθεν πολιτική ηγεσία του Υπουργείου που έκλεινε υποδομές, ενώ εμείς κρατήσαμε ανοιχτές όλες τις υποδομές του Εθνικού Συστήματος Υγείας και θέσαμε σε λειτουργία τρία επιπλέον κέντρα υγείας, στην Καλλικράτεια, στο Περιστέρι -που κάποιοι το άνοιξαν με εγκαίνια και το έκλεισαν αμέσως μετά- στην Κερατέα. Μεταφέραμε το Νοσοκομείο της Κέρκυρας στο καινούργιο του κτήριο και είναι υπό μεταφορά και το Νοσοκομείο της Ζακύνθου. 
Συγχωνεύσαμε τα νοσοκομεία. Από εκατόν τριάντα δύο τα έχουμε κάνει ογδόντα ένα. Όπως σωστά είχατε πει, με τη δική σας παρατήρηση,  συγχώνευση δεν είναι το κοινό διοικητικό συμβούλιο, συγχώνευση είναι να δούμε αν υπάρχουν κοινές προμήθειες -και άρα, με καλύτερους όρους ως μαζικότερες προμήθειες- αν υπάρχει αξιοποίηση του προσωπικού. Είμαστε σε θέση και με εκθέσεις που έχουμε, αγαπητοί συνάδελφοι, να σας πούμε ότι και αυτό έχει προχωρήσει και οι συγχωνεύσεις γίνονται πραγματικότητα. 
Τέλος, το κορυφαίο, το πρώτο για το οποίο γίνεται συζήτηση στην Αίθουσα αυτή -επειδή σχετικές διατάξεις υπάρχουν στο σχέδιο νόμου- είναι η ίδρυση και η λειτουργία του ΕΟΠΥΥ, του Ενιαίου Οργανισμού Παροχής Υπηρεσιών Υγείας, η πραγματοποίηση της καθυστερημένης επί είκοσι επτά χρόνια πρωτοβάθμιας υγείας με μία δομή για όλους τους ασφαλισμένους, για όλα τα εκατομμύρια των Ελλήνων πολιτών που θα εποπτεύεται –και εποπτεύεται ήδη- από ένα Υπουργείο, από το Υπουργείο Υγείας. Οι κλάδοι υγείας όλων των ασφαλιστικών ταμείων είναι στον ΕΟΠΥΥ και εποπτεύουσα αρχή είναι μόνο το Υπουργείο Υγείας. Αυτό είναι πράξη, δεν είναι σχεδιασμός. Είναι κάτι που υπάρχει τώρα που μιλάμε. 
Αν κάποιος θέλει να πάρει την απόφαση -και δεν το αναφέρω τυχαία αυτό, το αναφέρω γιατί υπάρχει θέμα τις μέρες αυτές- να μείνει μόνος του, αυτός θα πρέπει να «αποσυσχετιστεί» από τις κρατικές επιχορηγήσεις, να φύγει από το κράτος, να κάνει ένα νομικό πρόσωπο ιδιωτικού δικαίου και το κράτος να μην έχει απέναντί του την παραμικρή υποχρέωση. Αν κάποιος έχει αυτήν τη δυνατότητα και τη διάθεση, ας μας το πει. Την έχουν λόγου χάριν το 70% των τραπεζών, την έχουν οι δημοσιογράφοι. Αν κάποιος συνάδελφος εξ ημών μπορεί να καταθέσει τέτοιον ισχυρισμό για κάποιο ταμείο και αν κάποιο ταμείο –πρώην ταμείο που τώρα είναι ενταγμένο στον ΕΟΠΥΥ ή που εντάσσεται αυτές τις μέρες στον ΕΟΠΥΥ, εντάχθηκε ο Οίκος Ναύτου από την 1η Απριλίου, θα ενταχθεί από την 1η Μαΐου το ΤΑΥΤΕΚΩ και από την 1η Ιουνίου το ΕΤΑΑ- αν κάποιος θέλει να κάνει νομικό πρόσωπο ιδιωτικού δικαίου, να φύγει από το χώρο του δημοσίου, χωρίς να έχει ούτε ένα ευρώ ούτε μισό ευρώ χρηματοδότηση, ας το πει. Δεν βλέπω, όμως, πολλούς διαθέσιμους. Ο ΕΟΠΥΥ είναι μία πραγματικότητα.
Διορθώνω προλαλήσαντα συνάδελφο της Νέας Δημοκρατίας. Ο Οίκος Ναύτου ήταν στον πρώτο σχεδιασμό. Ήταν πέντε τα ταμεία, ΟΓΑ, ΟΑΕΕ, ΟΠΑΔ, ΙΚΑ και Οίκος Ναύτου. Λόγω των διαμαρτυριών εκείνη την εποχή είπαμε να το αφήσουμε και να δούμε. Μας έδιναν διάφορες υποσχέσεις για εξορθολογισμό των δαπανών τους και είπαμε «άσε να τους δούμε». Και είναι ο οργανισμός ο οποίος υπερέβη κατά 100 εκατομμύρια ευρώ το 2011 τη φαρμακευτική δαπάνη, κυρίες και κύριοι Βουλευτές και είναι ο οργανισμός εκείνος ο οποίος έχει δεκαπέντε χρόνια να κάνει ισολογισμό. Δεκαπέντε χρόνια! Είναι ένα ταμείο που παραπαίει και το οποίο αν δεν μπει στον ΕΟΠΥΥ –που μπήκε από την 1η Απριλίου- είναι θέμα ολίγου χρόνου να εκτροχιαστεί εντελώς και να καταρρεύσει. 
Εμείς δεν λέμε ότι ο ΕΟΠΥΥ από την πρώτη μέρα λειτούργησε με τον καλύτερο τρόπο. Γι’ αυτό και η πολιτική ηγεσία του Υπουργείου κάθε εβδομάδα συμμετέχει στη διοίκηση του οργανισμού, λύνοντας προβλήματα. Και από την 1η Ιανουαρίου που ξεκίνησε με πάρα πολλά προβλήματα μέχρι τώρα τον Απρίλιο, έχουμε λύσει πάρα πολλά από αυτά. Αν μου μείνει χρόνος, θα κάνω ειδική αναφορά ή θα κάνω αναφορά σε κάποια παρέμβασή μου αύριο. 
Ωστόσο, πρέπει να ξέρουμε όλοι ότι ενώ εμείς το παλεύουμε, κάθε μέρα και ειδικά τις τελευταίες μέρες γινόμαστε και μάρτυρες προεκλογικών ασκήσεων διαφόρων πολιτικών δυνάμεων που λειτουργούν μέσα στα συνδικάτα. Οι υπάλληλοι του ΕΟΠΥΥ λειτουργούν με απειλές, με βιαιοπραγίες και με βία που έχει να κάνει με τις εγκαταστάσεις του οργανισμού και προσπαθούν μέσα από αυτές τις δυσκολίες να κάνουν τη δουλειά τους. 
Και επειδή κάθε μέρα έχουμε και μία-δύο τέτοιες περιπτώσεις, εμείς έχουμε ανακοινώσει ότι παρ’ όλη την οικονομική στενότητα, εξοφλούμε τις πρόσθετες υποχρεώσεις μας. Πληρώνουμε για τις δαπάνες του ΕΟΠΥΥ. Δεν πληρώνουμε για τις καθυστερούμενες δαπάνες του ΟΠΑΔ, αλλά επαναλαμβάνω για τις τελευταίες δαπάνες του ΕΟΠΥΥ. 
Πόσο καιρό λειτουργεί ο ΕΟΠΥΥ; Λειτουργεί από την 1η Ιανουαρίου και έχει 28 εκατομμύρια ευρώ προς τους φαρμακοποιούς την Παρασκευή που έκαναν την κινητοποίηση και 48 εκατομμύρια ευρώ από σήμερα έως τη Μεγάλη Πέμπτη. Έχει 46 εκατομμύρια ευρώ στις ιδιωτικές κλινικές, που έσπασαν το γραφείο μου στην Αριστοτέλους και τραυμάτισαν συνεργάτες μου, με επικεφαλής έναν κύριο με γραβάτα που τους συγκέντρωνε στο Ξενοδοχείο «HILTON» πριν από αυτές τις βιαιοπραγίες. Καταβάλλουμε, λοιπόν, και σ’ αυτούς 46 εκατομμύρια ευρώ. Καταβάλλουμε και στους εργαστηριακούς γιατρούς τις οφειλές μας του Ιανουαρίου. 
Ποιο ήταν η κατάσταση στο παρελθόν; Να χρωστάει ειδικά ο ΟΠΑΔ για ένα χρόνο ή για χρόνια. Τώρα, λοιπόν, έχουμε το πρόβλημα; Τώρα έχουμε το πρόβλημα που οι οφειλές είναι εβδομάδων ή μηνών και έχουμε δύο χιλιάδες γιατρούς που είναι συμβεβλημένοι με τον ΕΟΠΥΥ για επισκέψεις που δέχθηκαν τον Ιανουάριο και το Φεβρουάριο; 
Και δεν είναι ώρα να σας πω τώρα τι γινόταν με τα προσχήματα που χρησιμοποιούσαν στους ασφαλισμένους, ότι δήθεν είχαν συμπληρώσει το πλαφόν των διακοσίων επισκέψεων και έπαιρναν λεφτά από τους ασφαλισμένους. Και έχουμε κατορθώσει να το λύσουμε αυτό το θέμα. Θα μου δοθεί η ευκαιρία να σας πω το πώς, αλλά τώρα δεν έχω το χρόνο. 
Και όσον αφορά τα ραντεβού με τους γιατρούς του ΕΟΠΥΥ, αυτά ήταν οκτακόσιες πενήντα χιλιάδες τον Ιανουάριο και επτακόσιες πενήντα χιλιάδες το Φεβρουάριο! Και ποιο ήταν το όριο; Το ένα εκατομμύριο! Και περίπου εβδομήντα με ογδόντα χιλιάδες επισκέψεις μέσω του «184» που δεν χρησιμοποιήθηκαν στο ΙΚΑ. 
Παρακαλώ, κυρίες και κύριοι Βουλευτές, όποιος έχει να αντιτάξει κάτι συγκεκριμένο, να το κάνει. Όμως, αοριστίες θεμελιωμένες πάνω στα προβλήματα μιας εν πρώτοις αρχής, νομίζω ότι δεν βοηθούν κανέναν από αυτούς που τις αρθρώνει.   
Και παράλληλα, δίνουμε τη μάχη του φαρμάκου. 
Κύριε Κιλτίδη, για σας κάνω την αναφορά. Σας σέβομαι και γι’ αυτό, παρά το γεγονός ότι δεν είχατε την τελευταία ενημέρωση, έχω να σας πω ότι εκδόθηκε το δελτίο τιμών με 50% προσαρμογή στην τιμή προς τα κάτω των off-patent φαρμάκων και 40% των γενοσήμων σε σχέση με την τιμή του πρωτοτύπου. Δεν έχω χρόνο να επαναλάβω το συνολικό όφελος και όλα τα δελτία που εμπεριέχει το σημερινό μέτρο. Τα 280 με 310 εκατομμύρια για το 2012, κυρίες και κύριοι Βουλευτές, είναι τα πιο ασφαλή από αυτά που θα εξοικονομηθούν. Δίνουμε μάχη. 
Και κάνουμε ένα παρατηρητήριο από όλους τους φορείς, το οποίο ενέχει τη μηνιαία δαπάνη του ΕΟΠΥΥ, του Οίκου Ναύτου που ήδη εντάχθηκε και των άλλων δύο ταμείων που θα ενταχθούν τώρα. 
Και απ’ ότι φαίνεται, κυρίες και κύριοι Βουλευτές, έχουμε καταφέρει να κρατάμε τη φαρμακευτική δαπάνη στα πλαίσια του κλειστού προϋπολογισμού που έχουμε προϋπολογίσει για το 2012 στα 2 δισεκατομμύρια 880 εκατομμύρια ευρώ. 
Με τούτο ως δεδομένο και αν επαληθευτεί το Μάρτιο, τον Απρίλιο και το Μάιο, είναι δικό μας θέμα, είναι θέμα της ελληνικής Κυβέρνησης το αν θα χρησιμοποιήσει κάποια από τα υπόλοιπα μέτρα που ο πρόσφατος ν. 4052 έχει προβλέψει για το φάρμακο. 
Και τι γίνεται μέσα σ’ αυτήν την πολύ δύσκολη μάχη; Θα μου δοθεί η ευκαιρία κάποια στιγμή να μεταφέρω και προσωπικές εμπειρίες από αυτόν τον πόλεμο που σχετίζεται και με το χώρο του Τύπου και με το χώρο της τηλεόρασης και για την πολύ-πολύ έντονη μάχη –της οποίας πολλές φορές τα χτυπήματα είναι κάτω από το τραπέζι- που δεχθήκαμε εμείς στο Υπουργείο Υγείας. Δεν είναι η ώρα. Είμαστε περίπου σε προεκλογική περίοδο. Δεν είναι ώρα για τέτοιους χαρακτηρισμούς και αναφορές, που έχουν σχέση και με τον ομιλούντα. Όμως, θα μας δοθεί η ευκαιρία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Ωστόσο, τι συμβαίνει με την άποψη που κατατίθεται εδώ και λέει να σταματήσει αυτή η πορεία και να πάμε πίσω και ειδικά όταν πρόκειται για τον Οίκο Ναύτου, όταν ο σχετικός νόμος ψηφίστηκε με την τεράστια πλειοψηφία των διακοσίων και πλέον Βουλευτών, δημοσιεύθηκε την 1η Μαρτίου και αποφασίστηκε από την 1η Απριλίου να ενταχθεί ο Οίκος Ναύτου στον ΕΟΠΥΥ; Τότε δεν υπήρχαν εντάσεις. Υπάρχουν τώρα που είμαστε στη Μεγάλη Εβδομάδα; Υπάρχουν εντάσεις τώρα που περιμένει ο κόσμος να ανακάμψει η δική του δραστηριότητα, αν είναι αγρότης, αν είναι ξενοδοχοϋπάλληλος, αν είναι ιδιοκτήτης ξενοδοχείου, αν είναι πράκτορας ταξιδίων μικρός ή μεγάλος; 
Τι συνέβη ξαφνικά τώρα που δεν είχε συμβεί στα τέλη Φεβρουαρίου, ώστε τώρα να προκύπτει το πρόβλημα; Μήπως κάποια από αυτά που είπαμε δεν έγινε και είναι δικαιολογημένη μια απεργία που στηρίζεται στη συγχώνευση του Οίκου Ναύτου; Θα σας πω, κυρίες και κύριοι Βουλευτές και μ’ αυτό θα κλείσω. 
Έχουμε δώσει στη δημοσιότητα από την Παρασκευή το ποιες ενέργειες έχουν γίνει στο πλαίσιο του διαλόγου, στον οποίο συμμετείχα και εγώ προσωπικά, ποιες ήταν δεσμεύσεις να γίνουν και έγιναν για το προσωπικό του Οίκου Ναύτου, για το ιατρικό προσωπικό που μεταφέρεται όλο στον ΕΟΠΥΥ και τους δίνετε η δυνατότητα να δέχονται το απόγευμα –το απόγευμα και όχι το πρωί, όπως συμβαίνει και με τους γιατρούς του ΙΚΑ- όλους τους ασφαλισμένους του ΕΟΠΥΥ. 
Επίσης, δώσαμε στη δημοσιότητα τι έγινε με τα εκατόν δέκα επτά άτομα, που εργάζονται στον Οίκο Ναύτου, τα οποία όλα διατηρούν τις θέσεις εργασίας τους και με το προσωπικό που κράτησε ο Οίκος Ναύτου, γιατί δεν διαλύεται, αλλά μόνο ο κλάδος υγείας πηγαίνει στον ΕΟΠΥΥ. Ζήτησαν δεκαπέντε άτομα και τα κρατήσαμε. 
Τι είναι, λοιπόν, αυτό που είπαμε και δεν έγινε; Μήπως είπαμε ότι η δομή του Οίκου Ναύτου στον Πειραιά θα καταργηθεί και θα διαχυθεί αλλού; Όχι! Παραμένει για τους ασφαλισμένους του Οίκου Ναύτου. Τι έχει συμβεί και αρχίζουν όλοι με το που κινήθηκε κάτι σε επίπεδο κινητοποιήσεων να αλλάζουν θέσεις κάνοντας πολιτικές τούμπες; Τι έγινε; Για μας δεν έχει γίνει τίποτα. Δεν υπάρχει ένα, μα ένα θέμα, το οποίο να δεσμευθήκαμε πως θα κάνουμε και να μην το κάναμε.
Αν τώρα μου πει κάποιος «πάρτα όλα πίσω, πάρε πίσω αυτό που ψήφισες την 1η Μαρτίου», εγώ απαντώ: όχι, κυρίες και κύριοι. Είναι πολιτικό λάθος από ασφαλιστικής πλευράς. Είναι απόλυτο λάθος και αναξιοπρεπές σε κάθε άλλη περίπτωση. Κυρίες και κύριοι, δεν είναι δυνατόν να γίνεται τέτοια συζήτηση στην Εθνική Αντιπροσωπεία!
Και κλείνοντας, θέλω να πω –απευθύνομαι στη Νέα Δημοκρατία- ότι έχουμε συζητήσει με τον εισηγητή της κ. Νικολόπουλο για το άρθρο 56 του σχεδίου νόμου που αναφέρεται στο ΣΕΥΥΠ. 
Αγαπητέ, κύριε Σαλμά, όσον αφορά την παράγραφο 1 του άρθρου αυτού -και ακούστε, κύριε Πρόεδρε, ακούστε, κυρίες και κύριοι συνάδελφοι- με τη μεγάλη προσπάθεια που έκανε ο κ. Μπόλαρης, έχουμε καταφέρει, όπως ξέρετε, να εντοπίσουμε σαράντα χιλιάδες ανθρώπους που έπαιρναν επιδόματα, ενώ δεν ήταν δικαιούχοι. Αυτό έγινε με την απλή πρόσκλησή τους να καταγράψουν το όνομά τους στην εθνική λίστα, στον εθνικό κατάλογο δικαιούχων. Φοβήθηκαν κάποιοι και δεν προσήλθαν. Και είναι απολύτως βέβαιο πως άλλους σαράντα χιλιάδες περίπου θα βγάλει η έρευνα που κάνει σε βάθος ο κ. Μπόλαρης. 
Μας έλεγαν όλοι –και δικαίως- ότι θα πρέπει να επιστραφούν τα χρήματα που πήραν αυτοί, που δεν τα δικαιούνταν. Λέμε «ναι». Αυτό, όμως, έχει την ανάγκη μιας δικηγορικής συνδρομής. Δεν μπορούμε αυτό το μεγάλο πρόγραμμα –γιατί είναι ένα πρόγραμμα- να το φέρουμε σε πέρας ως διοίκηση.
Προβλέπουμε, λοιπόν, στο άρθρο 56 να υπάρξει μια διαδικασία μέσω της συνεργασίας μας με ιδιώτες δικηγόρους. Φοβήθηκαν κάποιοι συνάδελφοι της Νέας Δημοκρατίας ότι αυτό ενδεχομένως να υποκρύπτει προεκλογικά κάποιους χειρισμούς. Προφανώς, όχι. 
Για να κρατήσουμε, λοιπόν, τη διάταξη η οποία πρέπει να προπαρασκευαστεί τεχνικά και για να μπορέσουμε πολύ σύντομα να ζητήσουμε αυτά τα χρήματα πίσω, μεταθέτουμε την εφαρμογή της στις 15 Μαΐου. Ας γίνουν τώρα απρόσωπα από πλευράς της Γενικής Γραμματείας Πρόνοιας οι σχετικές ενέργειες υποδοχής και όσον αφορά το ποιοι θα είναι αυτοί οι άνθρωποι και πώς θα γίνει η συνεργασία με το Υπουργείο, ας το αποφασίσει η νέα κυβέρνηση. 
Παρακαλώ πάρα πολύ να προσεχθεί αυτή η διάταξη από όλα τα κόμματα. Πρόκειται για το άρθρο 56 παράγραφος 1, που δεν είναι σωστό να το πάρουμε πίσω. Αν η Νέα Δημοκρατία επιμείνει, θα το κάνουμε. Όμως, θα την καλέσουμε να μας πει και το γιατί. Και επειδή συνεργαζόμαστε στο πλαίσιο αυτής της Κυβέρνησης, παρακαλώ και τη Νέα Δημοκρατία, αλλά και τα υπόλοιπα κόμματα να δουν με προσοχή αυτή τη διάταξη, γιατί είναι πάρα πολύ χρήσιμη και δεν υπάρχει σε κανέναν μας η δυνατότητα να πούμε τι σημαίνει «σαράντα μέρες» και τι σημαίνει «τριάντα μέρες».
Δικός μου είναι ο χρόνος, ό,τι θέλω τον κάνω. Όχι, ο χρόνος δεν ανήκει σε κανέναν, ανήκει σε όλους μας. Θα πρέπει να τον επωφεληθούμε όλοι μαζί. Γι’ αυτό παρακαλώ με περίσκεψη να δείτε το θέμα.
Κυρίες και κύριοι συνάδελφοι, μπαίνουμε σε προεκλογική περίοδο. Οι εκλογές φαίνεται πια πως θα γίνουν στις 6 Μαΐου και αυτό είναι τελικό. Η Βουλή αύριο ολοκληρώνει το νομοθετικό της έργο και από ό,τι φαίνεται, την Τετάρτη διαλύεται -δεν προλέγω- κατά τις πληροφορίες και τις δικές μου, αλλά και τις δικές σας, γιατί άκουσα πολλούς συναδέλφους να τα επικαλούνται αυτά. 
Συνεπώς, ας θεωρήσουμε όλοι και ας δούμε όλοι τις τελευταίες ώρες αυτής της κοινοβουλευτικής περιόδου και όλες τις ώρες της προεκλογικής περιόδου, ως ώρες αλληλεγγύης, συνεννόησης, συνεργασίας και όχι ώρες μικροπολιτικού αυτισμού. Ας τις δούμε ως ώρες για ανάγκη για σαφήνεια και όχι ως ώρες που θα κλείνουμε το μάτι δήθεν πονηρά στον ψηφοφόρο, στον Έλληνα πολίτη, στο μέλος της λαϊκής κυριαρχίας λέγοντάς του «άστο τώρα, θα το δούμε». Ας δούμε τελικά αυτό το χρόνο, αυτές τις ώρες, ως ώρες ευθύνης και όχι ως ώρες μικροπολιτικών παιχνιδιών.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον Υπουργό κ. Ανδρέα Λοβέρδο.
Το λόγο έχει ο Κοινοβουλευτικός Εκπρόσωπος της Νέας Δημοκρατίας κ. Μάριος Σαλμάς.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Ευχαριστώ, κύριε Πρόεδρε.
Πράγματι είναι η προτελευταία μέρα σ’ αυτή την κοινοβουλευτική περίοδο. Άκουσα με προσοχή τον απολογισμό των Υπουργών κ.κ. Κουτρουμάνη και Λοβέρδου. Υποχρεούνταν να κάνουν αυτόν τον απολογισμό. Πρέπει και εγώ να κάνω τις δικές μου παρατηρήσεις συνολικά για τις πολιτικές για τα ασφαλιστικά ταμεία και για την επιχειρούμενη μεταρρύθμιση στο χώρο της υγείας. Τα πράγματα είναι πιο απλά. 
Κύριε Κουτρουμάνη, παραλάβατε μια χώρα όπου είχε ανεργία κοντά στο 10% και παραδίδετε μια χώρα που έχει ανεργία 21%. Παραλάβατε μια χώρα που δανείζονταν από τις αγορές με ικανοποιητικά επιτόκια και παραδίδετε μια χώρα που δεν δανείζεται από τις αγορές. Παραλάβατε μια χώρα που δεν είχε θέμα χρεοκοπίας και παραδίδετε μια χώρα που ακόμη και σήμερα η εφημερίδα «Financial Times» -και γενικά ο ξένος Τύπος- γράφει ότι η Ελλάδα από μήνα σε μήνα μπορεί να χρεοκοπήσει. Παραλάβατε μια Ελλάδα όπου οι επιχειρήσεις και τα μαγαζιά ήταν ανοιχτά και παραδίδετε μια Ελλάδα που οι μισές επιχειρήσεις και τα μισά μαγαζιά είναι κλειστά. Αυτή είναι η πραγματικότητα. 
Όσον αφορά τη βιωσιμότητα και τις μεταρρυθμίσεις των ασφαλιστικών ταμείων, θα μου επιτρέψετε με όλο το σεβασμό να πω ότι η κατάντια των ασφαλιστικών ταμείων είχε σφραγίδα ΠΑΣΟΚ. 
Σας θυμίζω το Χρηματιστήριο το 1999, τότε που χάθηκαν δισεκατομμύρια πόροι των ασφαλιστικών ταμείων και βεβαίως, σας παραπέμπω και στην έκρηξη της ανεργίας κατά δέκα και πλέον ποσοστιαίες μονάδες τα δυόμιση χρόνια που κυβερνήσατε, με αποτέλεσμα να καταρρεύσουν οι ασφαλιστικές εισφορές. Θα συμπληρώσω και το κούρεμα των ομολόγων των ασφαλιστικών ταμείων, όχι ως πράξη, αλλά ως συνέπεια της κρίσης δανεισμού, που δημιουργήσατε στη χώρα. 
Επομένως, όλες οι καλοπροαίρετες προσπάθειες που καταβάλατε δεν μπορούν να ακυρώσουν την πραγματικότητα που ζει ο κάθε Έλληνας και ο κάθε ασφαλισμένος. 
Όσον αφορά τη επιχειρούμενη μεταρρύθμιση στο χώρο της υγείας, θυμίζω τις προγραμματικές δηλώσεις του Γεωργίου Παπανδρέου στις 16-10-2009 εδώ, σε αυτό το χώρο: «Με διαμόρφωση θα πορευτούμε συστήματος πρωτοβάθμιας φροντίδας υγείας σε κάθε δήμο». 
Φαντάζομαι ότι αν χτυπήσει το χέρι του στην Κηφισιά ένας πολίτης, να μην έχετε την αίσθηση ότι δεν θα πάει στο ΚΑΤ ή στο Ιατρικό Κέντρο ή στο «Υγεία» ή σε κάποιο άλλο ιδιωτικό νοσοκομείο. Φαντάζομαι να έχετε καταλάβει μετά από δυόμιση χρόνια ότι δεν δημιουργήσατε πρωτοβάθμια φροντίδα υγείας στην Κηφισιά. Φαντάζομαι το ίδιο να καταλαβαίνετε και για ένα κάτοικο των Αμπελοκήπων, όπου αν χτυπήσει το βράδυ το χέρι του ή αισθανθεί δυσφορία, θα προστρέξει σε ένα νοσοκομείο δευτεροβάθμιο. Γιατί; Γιατί δεν φτιάξατε πρωτοβάθμιο σύστημα φροντίδας υγείας.
Συνεχίζει ο κ. Παπανδρέου: «Με προσλήψεις νέου προσωπικού –τρεις χιλιάδες θέσεις κάθε χρόνο- με αύξηση κατά 1% του ΑΕΠ της δημόσιας χρηματοδότησης του ΕΣΥ εντός τετραετίας». Και σήμερα μιλάμε για το πόσο μειώθηκαν οι δαπάνες, όχι κακώς, καλώς αλλά να αναφέρω τι έλεγε τότε ο κ. Παπανδρέου: «Ενισχύουμε οικονομικά τα ταμεία, όχι μόνο με κρατικούς πόρους, αλλά και με δραστική καταπολέμηση της εισφοροδιαφυγής και της σπατάλης. Είναι δέσμευσή μας ότι η σύνταξη θα απονέμεται το αργότερο σε τρεις μήνες μέχρι το τέλος του 2010. Πρώτη προτεραιότητά μας σε ένα κράτος δικαίου και αλληλεγγύης, αυτό που έχει στραμμένο το βλέμμα στους εργαζόμενους και τους ανέργους, είναι να καθιερώσουμε μια επιθετική πολιτική για την προστασία των ανέργων». Για ποιους άραγε ανέργους μιλούσε; «Καταπολεμούμε τις καταχρηστικές πρακτικές μείωσης της απασχόλησης με πρόσχημα την κρίση».
Υπάρχει μια σειρά τέτοιων υποσχέσεων και διακηρύξεων, αλλά δεν θέλω να αναλώσω το χρόνο μου. Καταλαβαίνει κανείς πώς ζήσαμε σε ένα μεγάλο ψέμα: στο ψέμα αυτών που μετά την ανάληψη της εξουσίας έλεγε το ΠΑΣΟΚ και σε αυτά που επιχειρήθηκαν. 
Εγώ πάντως, πρέπει να σας πω κύριοι, Υπουργοί, πως σας σέβομαι. Σας σέβομαι γιατί είχατε άποψη, ανεξάρτητα αν διαφωνώ ή τα αποτελέσματα να μην σας δικαίωσαν σε όλο το βαθμό. Γιατί υπήρξαν και θέματα, όπως η περιστολή της φαρμακευτικής δαπάνης, που πρέπει να σας αναγνωρίσω ότι την περιορίσατε. Όμως, ήταν δικό σας το σχέδιο και προσπαθήσατε να φτιάξετε τη δική σας μεταρρύθμιση. Και μετά τη Μεταπολίτευση –γιατί δεν γνωρίζω για πριν- οι Υπουργοί δεν έπαιρναν σχέδιο στα χέρια τους από τους Πρωθυπουργούς, με αποτέλεσμα να προσπαθούν να αυτοσχεδιάζουν. Στο χώρο της υγείας, λοιπόν, δείτε τι έγινε. 
Κύριε Υπουργέ, ξέρουμε όλοι τη μεταρρύθμιση που κάνατε. Να θυμηθούμε από την αρχή τι έλεγε η Κυβέρνηση του ΠΑΣΟΚ. Είχαμε την κ. Ξενογιαννακοπούλου που έλεγε «ολοήμερο νοσοκομείο». Ξέρετε ότι σήμερα δεν υπάρχει ολοήμερο νοσοκομείο. Έχουμε τα απογευματινά ιατρεία που δημιουργήθηκαν από τον κ. Αλέκο Παπαδόπουλο το 2001 και λειτουργούν ακόμη και σήμερα. Δεν έχει υπάρξει ολοήμερο νοσοκομείο.
Θυμόμαστε τα κρεβάτια μονάδων εντατικής θεραπείας, τα οποία στην αρχή έγιναν με το προσωπικό του ΚΕΕΛΠΝΟ και στη συνέχεια ξαναπεριορίστηκαν.
Ερχόμαστε μετά στις αλλαγές της οργάνωσης του Εθνικού Συστήματος Υγείας. Και τι κάνατε; Φτιάξατε τον ΕΟΠΥΥ ως κλάδο υγείας των ασφαλιστικών ταμείων, τον κρατήσατε στην αρχή να κρέμεται σε δύο Υπουργεία και τον κρατήσατε μόνο του για να αγοράζει υπηρεσίες υγείας από τον δημόσιο και ιδιωτικό τομέα, ενώ την ίδια ώρα παρήγαγε υπηρεσίες. Στη συνέχεια, ορθώς τον φέρατε στο Υπουργείο Υγείας. Αν θυμάστε, το λέγαμε και εμείς στην πρότασή μας στην προσυνδιάσκεψη της Καλαμάτας το 2010 για την υγεία. Όμως, το κάνατε αργά και εν πάση περιπτώσει, δεν το κάνατε σωστά. Και αυτό γιατί κρατάτε τον ΕΟΠΥΥ μέσα στο Υπουργείο Υγείας ως αγοραστή υπηρεσιών υγείας από τα δημόσια νοσοκομεία, που είναι μέσα στο Υπουργείο Υγείας. Αυτό δεν χρειαζόταν. Τη δουλειά αυτή θα μπορούσε να την κάνει σε επίπεδο νομού η υγειονομική περιφέρεια. Γιατί τώρα έχετε τον ΕΟΠΥΥ, που αγοράζει υπηρεσίες υγείας με τους ίδιους κανόνες σε όλους τους νομούς, όπου η προσφορά και η ζήτηση υπηρεσιών υγείας δεν είναι η ίδια σε όλους τους νομούς. Δεν έχουμε την ίδια προσφορά ορθοπεδικού στη Χίο με την περιοχή των Αμπελοκήπων. 
Άρα, καταργείτε τη βασική έννοια του ανταγωνισμού και της ελεύθερης αγοράς. Αυτό το μοντέλο –και δεν ξέρω ποιος το υπέδειξε- που λειτουργούσε στην Αυστρία, σας είχαμε πει ότι ισχύει για ασφαλιστικά ταμεία, που όπως σωστά υποστηρίξατε, είναι αυτοδύναμα και δεν έχουν εξάρτηση από τον κρατικό προϋπολογισμό. Αυτοί μπορούν να βγουν στην αγορά να διαπραγματευτούν. Όταν ο ΕΟΠΥΥ έχει εξάρτηση από τον κρατικό προϋπολογισμό και τα ελλείμματά του καλύπτονται από τον προϋπολογισμό και πληρώνει τα νοσοκομεία και στο τέλος τα νοσοκομεία χρωστούν στους προμηθευτές και πάει λέγοντας, βλέπετε ότι δεν έχετε διορθώσει την παθογένεια. Το σύστημα απέτυχε. 
Γιατί απέτυχε; Διότι σήμερα έχετε δημιουργήσει κάτι μοναδικό. Σήμερα όλοι: ασφαλισμένοι, νοσοκομεία, κλινικές, διαγνωστικά, προμηθευτές, γιατροί, φαρμακοποιοί, ελληνική φαρμακοβιομηχανία, είναι δυσαρεστημένοι με τον ΕΟΠΥΥ. Πώς το καταφέρατε αυτό; Δεν επιτυγχάνετε τη μέγιστη απόδοση των ασφαλιστικών εισφορών του κλάδου υγείας για τους ασφαλισμένους με αυτό τον τρόπο. Και γιατί δεν το πετύχατε; Μιλούν τα νούμερα. Δεν θα σας πω τι πληρώσατε. Θα σας πω τα χρέη που υπάρχουν. Το σύστημα αυτό δεν έλυσε χρέη.
Αν ρωτήσετε, κύριε Υπουργέ, τον παρακαθήμενό σας κ. Κουτρουμάνη, πόσα χρωστούν στα νοσοκομεία οι φορείς κοινωνικής ασφάλισης από το 2010 μέχρι και σήμερα, θα το μετρήσει σε δισεκατομμύρια.</Speech> 
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Μα, δεν φταίει ο ΕΟΠΥΥ.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Ανεξάρτητα ποιος φταίει, εγώ σας λέω τι δεν λύσατε. Ο προϋπολογισμός, όμως, του ΕΟΠΥΥ -σας κάνω μία πρόβλεψη, κύριε Τιμοσίδη, και νομίζω ότι τις λαμβάνετε υπόψη, γιατί καμμιά φορά βγαίνουν- πριν το τέλος του καλοκαιριού θα έχει εξαντληθεί. Διότι όταν φτιάξατε προϋπολογισμό για τον ΕΟΠΥΥ, ρώτησα τον κ. Βουδούρη: Τι δαπάνες έχεις;</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Πότε είπατε; Τέλος καλοκαιριού ή αρχή;</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Μέχρι τέλος καλοκαιριού.
Οι προβλεπόμενες δαπάνες του ΕΟΠΥΥ είναι 6,2 δισεκατομμύρια. Προβλεπόμενα έσοδα 5,9. Δηλαδή, «με το καλημέρα» ο ΕΟΠΥΥ ξεκινάει με ένα έλλειμμα προϋπολογισμού 300 εκατομμύρια. Όταν ρώτησα τον κ. Βουδούρη «έχετε λάβει υπόψη την ανεργία και τη συνεπακόλουθη μείωση των ασφαλιστικών εισφορών, που θα έρθει μέσα στο 2012;», μου είπε: «Όχι, δεν την έλαβα υπόψη». Και υπολογίζω να είναι άλλο ένα δισεκατομμύριο. Μιλώ για την απώλεια εισφορών το 2012 από την επερχόμενη ανεργία, που δεν έχει ληφθεί υπόψη. Άρα, πάμε στο 1,2 δισεκατομμύρια έλλειμμα με το ξεκίνημα.
Δεν θα μπορέσετε, λοιπόν, να δείτε στην πράξη να είναι αποτελεσματικές οι πληρωμές των προμηθευτών.
Επομένως, ο ΕΟΠΥΥ δυσκολεύεται γι’ αυτό και όλοι όσοι σάς ανέφερα πριν είναι δυσαρεστημένοι.
Όσον αφορά τις υπόλοιπες μεταρρυθμίσεις που είπε ο κύριος Υπουργός, πρέπει να σας πω ότι δεν λύσατε ούτε το πρόβλημα της κατανομής των πόρων μέσα στο σύστημα. Αν σας ρωτήσω πώς κατανέμονται οι πόροι, αυτοί που έχετε, με το top down μοντέλο, τους κλειστούς προϋπολογισμούς, είμαι βέβαιος ότι δεν θα μου το πείτε. Δηλαδή, πώς κατανέμετε τους πόρους όταν δεν έχετε αξιολογήσει τα νοσοκομεία, τα διαγνωστικά κέντρα και τις ιδιωτικές κλινικές;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δώστε μου λίγο χρόνο από τη δευτερολογία μου, κύριε Πρόεδρε.
Αν δεν έχετε αξιολογήσει τα τμήματα των νοσοκομείων, του Ευαγγελισμού, την Α΄, Β΄ Καρδιολογική, πώς θα κατευθύνετε τους πόρους; Δεν έχετε κάνει αξιολόγηση.
Δεύτερον, ο Χάρτης Υγείας δεν έχει ολοκληρωθεί. Άρα, δεν έχετε εικόνα. 
Τρίτον, ο τρόπος  με τον οποίο αποζημιώνετε, τα DRGς, τα λεγόμενα, τα κλειστά ενοποιημένα νοσήλια, δεν ανταμείβουν αυτόν που κάνει τις πράξεις πιο γρήγορα, πιο ποιοτικά, με λιγότερες επιπλοκές. Για παράδειγμα, εάν ένα τμήμα που κάνει στεφανιογραφίες, κάνει περισσότερες στεφανιογραφίες με λιγότερα χρήματα και κρατάει λιγότερο χρόνο τους ασθενείς μέσα κι έχει λιγότερες επιπλοκές, δεν έχετε φροντίσει να ανταμειφθεί. 
Επομένως, δεν μπορεί να λειτουργήσει το σύστημα της κατανομής των πόρων που έπεται μετά τη χρηματοδότηση, η οποία είναι άλλο πράγμα από την οργάνωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δύο λεπτά.
Σας θυμίζω για το «open government»: Άπαντες γνωρίζουν πώς μπήκαν οι διοικητές. Εγώ γνωρίζω στο Νοσοκομείο του Αγρινίου πώς μπήκαν δύο μη ικανοί διοικητές. Δεν μπήκαν με το «open government». Το ίδιο γνωρίζω σε όλη την Περιφέρεια. Δεν είμαι αυτός που θα έλεγε να τους βάλετε με «open government». Όχι. Έπρεπε να βάλετε ανθρώπους που να ξέρουν τη φιλοσοφία σας και την πολιτική να την ενστερνίζονται. Μην λέτε, όμως, «open government» προεκλογικά.
Στις διοικήσεις των νοσοκομείων δεν κάνατε μεταρρύθμιση. Δεν δώσατε κάποια ανεξαρτησία στα νοσοκομεία, στην αυτοδιοίκηση –των νοσοκομείων εννοώ- ώστε να ζητάτε λογοδοσία από το διοικητή. Δεν δώσατε στο διοικητή τη δυνατότητα να επιλέγει το προσωπικό με δικούς του κανόνες και με ευέλικτες μορφές, να κάνει μόνος του τις προμήθειες. Οπότε δεν μπορέσατε να του ζητήσετε και λογοδοσία. Δεν υπήρξαν αλλαγές εκεί.
Όσον αφορά το ΕΣΠΑ στην υγεία, κύριε Υπουργέ, δεν το τρέξατε. Έμεινε πολύ πίσω.
Για τις συγχωνεύσεις των νοσοκομείων, που είπατε: Αν σας ρωτήσω τώρα τι κάνατε με τις διοικητικές συγχωνεύσεις, τι κερδίσατε, θα μου πείτε ούτε πάνω από μισό εκατομμύριο ευρώ εξοικονόμηση από μισθοδοσίες διοικητών. Τίποτε άλλο. Δεν συγχωνεύτηκαν τμήματα. Δεν είναι τρομακτικό το να συγχωνεύσεις τμήματα. Όπως είπατε, είχατε μία Αντιπολίτευση που σας έλεγε.
Σας τα λέω όλα αυτά, με όλο το σεβασμό, γιατί πρέπει, κυρίες και κύριοι συνάδελφοι, να πούμε κάτι στον ελληνικό λαό, που μας βλέπει τώρα και που θα πάει να ψηφίσει σε λίγες ημέρες. Εδώ στη Βουλή υπάρχουν κόμματα που έχουν μία άποψη και κόμματα που δεν έχουν πολιτική άποψη. 
Κυρίες και κύριοι συνάδελφοι, σας προκαλώ: Σήμερα και αύριο όλα εσείς τα κόμματα, τα «μη εξουσίας» υποτίθεται –συγχωρέστε μου αυτό τον όρο- πείτε μου ποια είναι η πρότασή σας για την υγεία. Ο κ. Λοβέρδος είχε μία πρόταση. Εγώ είχα μία πρόταση. Εμείς είχαμε μία πρόταση. Συζητήσαμε. Πείτε μου, ποια είναι η δική σας η πρόταση για την υγεία. Για να καταλάβει αύριο το βράδυ ο ελληνικός λαός ότι δεν έχετε καμμία πρόταση για κανένα θέμα, μόνο κάνετε κριτική. Η Ελλάδα δεν πάει μπροστά μόνο με κριτική. Η Ελλάδα πάει μπροστά με άποψη. 
Κύριοι Υπουργοί, πρέπει να πούμε, τουλάχιστον, ότι αυτά τα δυόμισι χρόνια ανταλλάξαμε πολλές απόψεις. Υιοθετήσατε πολλές απόψεις από αυτές που καταθέσαμε προς τιμήν σας. Δεν έχει σημασία αν στο τέλος διαφωνούμε σε κάτι. Η ενοποίηση των κλάδων υγείας των ασφαλιστικών ταμείων, για παράδειγμα, ήταν σωστό και συμφωνούμε. Δεν έχει σημασία ότι σας κάνω κριτική εγώ για το πώς δομήθηκε, για τις λεπτομέρειες, τι θέση έχει ο ΕΟΠΥΥ μέσα στο Υπουργείο. Έχουμε μία άλλη πρόταση, αλλά δεν έχει καμμία σημασία αυτό. Πάντως, είχατε μία πρόταση.
Για τα γενόσημα, που αναφερθήκατε, κύριε Υπουργέ: Έχει γίνει πολλή κουβέντα. Εγώ συνειδητά δεν έχω τοποθετηθεί καθόλου όλο αυτό το διάστημα. Όταν ένας Υπουργός παίρνει μία απόφαση να στηρίξει τα γενόσημα, το πρώτο που πρέπει να κάνει –δεν είμαι σε θέση να ξέρω αν το κάνατε, για να μην σας αδικήσω, αλλά δεν το είδαμε- είναι να λύσει τις αμφιβολίες των γιατρών για την αναξιοπιστία των φαρμάκων. Τις προηγούμενες δεκαετίες πράγματι, υπήρχαν φάρμακα γενόσημα, που έμπαιναν στην αγορά με την έγκριση των φακέλων από την Ελλάδα από τα όχι και τόσο αξιόπιστα εργαστήρια. Δεν γινόταν στην πράξη έλεγχος της πραγματικής βιοϊσοδυναμίας. Έπρεπε, λοιπόν, με κάποιο τρόπο, με κάποια δράση σας, όσον αφορά τις βιοϊσοδυναμίες -ίσως με δειγματοληπτικούς ελέγχους- να απαλλάξετε τους γιατρούς από αυτούς τους φόβους για να μην έχουν επιχείρημα.
Δεύτερον, για να λειτουργήσει αυτό θα έπρεπε να είναι απελευθερωμένες οι τιμές. Τώρα, αφού είναι διατιμημένα τα γενόσημα, τι θα γράψει ο φαρμακοποιός;
Τρίτον, θα έπρεπε να έχετε προβλέψει και τι θα κάνετε αν ο φαρμακοποιός δεν δώσει το φθηνότερο. Διότι μπορεί να πει: Εγώ αυτά έχω. Από αυτά που έχω, δίνω αυτό ως φθηνότερο. Έτσι, μπορεί να το παρακάμψει και να κάνει μία συμφωνία με μία εταιρεία και να μη δίνει το πραγματικά φθηνότερο. Βέβαια, ακόμα δεν έχουν εικόνα για το ποια είναι τα φθηνότερα.
Σας το είπα αυτό, γιατί υπήρξε μία προσπάθεια κάτι να αλλάξει. Στην πράξη, όμως, βλέπουμε ότι δεν υπήρξε αυτή η απόδοση που θα μπορούσε πραγματικά με μία τέτοια συναίνεση, που είχατε σε βασικά θέματα από κομμάτι της Αντιπολίτευσης.
Επειδή δεν θέλω να κουράσω άλλο, θα σας πω το εξής: Διορθώστε, τουλάχιστον, αυτό που υπογράφετε ως Υπουργός Υγείας και Κοινωνικής Αλληλεγγύης. Το έχετε αλλάξει αυτό στον εφαρμοστικό. Τώρα είστε Υπουργός Υγείας και Κοινωνικής Ασφάλισης. Εσείς υπογράφετε πάλι σε όλο αυτό το νομοσχέδιο ως Υπουργός Υγείας και Κοινωνικής Αλληλεγγύης. Είστε Υγείας και Κοινωνικής Ασφάλισης τώρα. Δεν είναι δικό σας θέμα. Οι νομικοί που το έγραψαν, οι σύμβουλοί σας, πρέπει να το διορθώσουν παντού…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Δεν μετονομάστηκα ακόμα.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Δεν μετονομαστήκατε ακόμα, εντάξει. Πάντως, εδώ λέει ο νόμος «ο Υπουργός Υγείας και Κοινωνικής Ασφάλισης». Διότι μέχρι να δημοσιευτεί ο νόμος, προφανώς θα έχει δημοσιευτεί ο εφαρμοστικός. Δεν έχει δημοσιευτεί ο εφαρμοστικός;</Speech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Προβλέπονται προεδρικά διατάγματα…</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Δεν προβλέπει προεδρικό. Έλεγε: Μετονομάζεται το Υπουργείο σε «Υγείας και Κοινωνικής Ασφάλισης».
ΜΑΡΙΑ ΚΟΛΛΙΑ – ΤΣΑΡΟΥΧΑ: Δεν είναι αυτό το πρόβλημα.</Speech>
<Speech><Parlmember>ΜΑΡΙΟΣ ΣΑΛΜΑΣ</Parlmember>: Εν πάση περιπτώσει, είναι λεπτομέρεια αυτό. Δεν είναι τόσο σημαντικό.
Θέλω, λοιπόν, κλείνοντας να πω ότι η Νέα Δημοκρατία στο κομμάτι της Υγείας και στην πολιτική της υγείας που ακολουθήθηκε τα τελευταία δυόμισι χρόνια, είχε μία σοβαρή άποψη. Προτείναμε από την αρχή. Ασκήσαμε εποικοδομητική κριτική. Νομίζω ότι από πολύ νωρίς είδαμε το μέλλον στην υγεία, στις πολιτικές της υγείας και είχαμε μία ολοκληρωμένη πρόταση, για να ξέρουμε σε τι κάνουμε κριτική.
Όσον αφορά γενικότερα για τη θέση μας στη Βουλή, ψηφίσαμε περίπου τα εβδομήντα νομοσχέδια. Πρώτη φορά συμβαίνει στα δώδεκα χρόνια που εγώ είμαι μέλος στο Κοινοβούλιο, κόμμα της Αξιωματικής Αντιπολίτευσης να προτείνει ό,τι καλό κατά τη γνώμη της ερχόταν στη Βουλή. Και όχι μόνο αυτό, αλλά πολύ νωρίς προτείναμε, προβλέψαμε και στα δύσκολα «βάλαμε πλάτη», γιατί με στενοχώρησε πάρα πολύ που άκουσα τον κ. Βενιζέλο χθες να κάνει κριτική στον κ. Σαμαρά ότι δεν τον στήριξε αρκετά ή ότι δεν στηρίζει αρκετά, όταν είναι ο μόνος πολιτικός Αρχηγός που με πολιτικό κόστος του κόμματος στάθηκε τόσο πολύ σε μία κυβέρνηση με προτάσεις, με εποικοδομητική κριτική, για να βοηθηθεί ο τόπος. Αυτό που ζήσαμε πρώτη φορά από το κόμμα μου, τη Νέα Δημοκρατία, νομίζω ότι αφαιρεί το δικαίωμα από οποιονδήποτε από άλλο κόμμα και ιδιαίτερα από το ΠΑΣΟΚ να λέει ότι δεν είμαστε σοβαροί μέσα στη Βουλή ως κόμμα, ως παράταξη και δεν κάναμε σωστά τη δουλειά μας αυτά τα δυόμισι χρόνια.
Μ’ αυτά τα λίγα λόγια, ήθελα να κλείσω ίσως την προτελευταία ομιλία μου σ’ αυτήν την κοινοβουλευτική περίοδο. Αύριο θα συζητήσουμε και θα τοποθετηθούμε στην κατ’ άρθρον συζήτηση.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Μάριο Σαλμά.
Παρακαλείται ο κ. Σπυρίδων Χαλβατζής, Κοινοβουλευτικός Εκπρόσωπος του Κομμουνιστικού Κόμματος Ελλάδας, να λάβει το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κύριε Πρόεδρε.
Ο Υπουργός Εργασίας ανέφερε πολλά. Μίλησε για αναδιαρθρώσεις, για τη διασφάλιση των ασφαλιστικών ταμείων και με έμφαση τόνισε ότι εξασφαλίστηκαν τα 360 ευρώ σαν βάση σύνταξης. Εμείς λέμε ότι πρόκειται για το αποτέλεσμα μίας εγκληματικής πολιτικής. Τα 360 ευρώ είναι 12 ευρώ την ημέρα! Συνειδητοποιείτε τι λέτε, όταν υποστηρίζετε ότι αυτό είναι το θετικό αποτέλεσμα της αναδιάρθρωσής σας; Τα 300 ευρώ είναι η ημερήσια αποζημίωση εκτός έδρας του Δημάρχου της Αθήνας, όση είναι περίπου η μηνιάτικη κατώτερη σύνταξη. Θα είναι λαϊκισμός να πούμε ότι η πολιτική σας οδήγησε και οδηγεί στην εξαθλίωση εκατοντάδες χιλιάδες ανθρώπους; Αυτή είναι μία πρώτη παρατήρηση.
Δεύτερη παρατήρηση είναι αυτή που αφορά στις παροχές στους ανάπηρους «μαϊμού». Αλήθεια, ποιοι και πώς κάλυπταν όλα αυτά τα χρόνια την όποια αυτή απάτη; Στο όνομα, λοιπόν, της καταπολέμησης των «μαϊμούδων», ακρωτηριάσατε τα επιδόματα των πραγματικά αναπήρων. Εκμεταλλευτήκατε αυτά τα εκφυλιστικά φαινόμενα, που οι πολιτικές της Νέας Δημοκρατίας και του ΠΑΣΟΚ καλλιεργήσατε όλα αυτά τα χρόνια, για να πάρετε αντικοινωνικά μέτρα γενικότερα κατά των αναπήρων. Και όλα αυτά τα μεθοδεύσατε συνειδητά.
Η τρίτη παρατήρηση είναι η εξής: Γιατί έρχεστε και επανέρχεστε, κύριε Υπουργέ Εργασίας, στο πρόβλημα των ασφαλιστικών ταμείων και επαίρεστε ότι το λύσατε και υποστηρίζετε ότι ουσιαστικά κάνετε χάρη στους εργαζόμενους; Θέλετε να μιλήσουμε για το πρόβλημα των ασφαλιστικών ταμείων και των αποθεματικών τους για τα τελευταία εξήντα χρόνια; Από το 1951, τα αποθεματικά των ασφαλιστικών ταμείων κατατίθεντο στην Τράπεζα της Ελλάδας υποχρεωτικά, χωρίς τόκο, για πάνω από τριάντα πέντε χρόνια. Τι έχασαν οι εργάτες και όλοι οι εργαζόμενοι; Τι έχασαν από τα αποθεματικά τους οι εργαζόμενοι από το Χρηματιστήριο; Τι έχασαν από τα δομημένα και άλλα ομόλογα; 
Εσείς, η Νέα Δημοκρατία και το ΠΑΣΟΚ και οι πρόγονοί σας, δηλαδή η ΕΡΕ και η Ένωση Κέντρου, προδικτατορικά, έχετε την αποκλειστική ευθύνη για τη λεηλασία των αποθεματικών των ασφαλιστικών ταμείων. Και το αστικό κέντρο έχει συνέχεια. Και η ευθύνη ήταν και είναι διαχρονική. Δεν σας φταίνε οι εργαζόμενοι γιατί λεηλατήθηκαν τα ασφαλιστικά ταμεία.
Τέταρτον, υπάρχουν Βουλευτές που όψιμα ανακαλύπτουν αντιλαϊκές και αντεργατικές επιλογές. Κάποιοι άλλοι μιλούν για λάθη και παραλείψεις στο νομοσχέδιο. Στελέχη της Νέας Δημοκρατίας ανακαλύπτουν ασυμφωνίες στις ρυθμίσεις. Τίποτα δεν γίνεται τυχαία. Όλα είναι συνειδητά. Είναι η εφαρμογή μίας σκληρής αντεργατικής και αντιλαϊκής πολιτικής της Ευρωπαϊκής Ένωσης των μονοπωλίων. Αυτήν την πολιτική τη συναποφασίζετε και η Νέα Δημοκρατία και το ΠΑΣΟΚ στα όργανα και στους μηχανισμούς της Ευρωπαϊκής Ένωσης. Αυτή είναι η πραγματικότητα. Όλα όσα διαλαμβάνονται στο νομοσχέδιο επιχειρούν να τακτοποιήσουν κάποια θέματα της ασφαλιστικής νομοθεσίας. 
Και εδώ εμφανίστηκε Βουλευτής του ΠΑΣΟΚ, πρώην Υπουργός, όχι απλά να υπερασπίζεται το νομοσχέδιο, αλλά να μέμφεται όλους ότι τάχα δεν κάνουν προτάσεις. Αυτά είπε προηγουμένως και ο Κοινοβουλευτικός Εκπρόσωπος της Νέας Δημοκρατίας.
Υπάρχει, επίσης, η Νέα Δημοκρατία η οποία συγκυβερνά και ταυτόχρονα αντιπολιτεύεται αυτά που ψήφισε με το μνημόνιο 2, αυτά που ψήφισε όταν έγιναν οι προγραμματικές δηλώσεις της Κυβέρνησης Παπαδήμου. Άλλοι που υπηρέτησαν με συνέπεια την πολιτική της Ευρωπαϊκής Ένωσης των μονοπωλίων και που τώρα στηρίζουν αυτήν την πολιτική, ξαφνικά ανακάλυψαν την έλλειψη ελεγκτικών μηχανισμών του κράτους.
Ένας άλλος έφθασε να υποστηρίξει αυτό που λέει και το νομοσχέδιο, ότι δηλαδή όποιος εργοδότης εφαρμόζει έστω και αυτήν την κολοβή νομοθεσία, θα πρέπει να ανταμείβεται με μείωση της ασφαλιστικής δαπάνης, με μείωση των υποχρεώσεών του κατά 5% ή και παραπάνω. Μα, καλά, πού βρισκόμαστε; Δηλαδή, τι κάνουμε; Όλες αυτές οι χαριστικές πράξεις γιατί γίνονται;
Ο κ. Σαλμάς εμφανίστηκε να μην έχει ακούσει καμμία φορά για το ποια είναι η πρόταση του Κομμουνιστικού Κόμματος Ελλάδας για την υγεία. Αλήθεια, κανένας άλλος δεν έχει πρόταση, εκτός απ’ αυτήν την αντεργατική και αντιλαϊκή πολιτική που εφαρμόζετε; 
Το Κομμουνιστικό Κόμμα Ελλάδας και πρόταση έχει για την υγεία και την έχει προτείνει με σαφήνεια και με πληρότητα στους εργαζόμενους, στο λαό. Έχουμε δημοσιεύσει ολοκληρωμένες προτάσεις. Ναι, οι προτάσεις του Κομμουνιστικού Κόμματος Ελλάδας βρίσκονται στον αντίποδα των προτάσεων και της πολιτικής, η οποία εφαρμόζεται και από τη Νέα Δημοκρατία και από το ΠΑΣΟΚ. Θα πούμε ξανά το εξής: Είναι πολλά τα λεφτά στον τομέα της υγείας και η επιχειρηματική δραστηριότητα στην υγεία έχει πάνω από τριπλάσια κέρδη απ’ ότι έχει οποιαδήποτε άλλη επιχειρηματική δραστηριότητα. Και ειδικά στον τομέα της μαιευτικής, τα κέρδη είναι τετραπλάσια.
Η πολιτική του Κομμουνιστικού Κόμματος Ελλάδας είναι καθαρή. Παλεύουμε για αποκλειστικά δημόσια παροχή υγείας, η οποία θα προσφέρεται σε υψηλή ποιότητα σε όλους δωρεάν. Είμαστε το μόνο κόμμα, το οποίο ζήτησε και παλεύει για την κατάργηση της επιχειρηματικής δραστηριότητας στον τομέα της υγείας.
Αλήθεια, όλοι αυτοί οι οποίοι ψάχνουν να δικαιολογήσουν τη στάση τους, δεν μίλησαν και σήμερα ακόμα για τα κεντρικά –κατά την άποψή μας- ζητήματα που θίγει το νομοσχέδιο και πλήττουν βάναυσα τους εργαζόμενους.
Δεν μίλησαν αυτοί οι Βουλευτές για το αναγκαστικό κούρεμα των ομολόγων. Όσον αφορά τα ομόλογα αυτά, που αναγκαστικά κουρεύτηκαν, υποχρεωτικά προωθήθηκε η αγορά τους από τα ασφαλιστικά ταμεία, από τα νοσοκομεία, από τα πανεπιστήμια, από τα τεχνολογικά ιδρύματα και άλλους φορείς. Εδώ πρόκειται για μία ανοιχτή, καθαρή κλοπή, για μία λεηλασία των ταμείων αυτών των φορέων. Όλα αυτά χειροτερεύουν το επίπεδο λειτουργίας αυτών των φορέων και των παροχών προς τους εργαζόμενους, προς τους ασφαλισμένους τους.
Υπήρχαν τοποθετήσεις και αναθέματα, αλλά και ευχές. Συγκεκριμένες τοποθετήσεις, όμως, δεν υπήρχαν για τη μείωση κατά 22% του κατώτατου μισθού, για τη μείωση κατά 32% των αμοιβών των νέων ανθρώπων. Μετά τη μείωση αυτή, όλοι οι νέοι μέχρι τα είκοσι πέντε τους θα παίρνουν 410 ευρώ το μήνα, όσοι εργάζονται. 
Αυτήν την εντελώς συγκεκριμένη αντεργατική επιλογή την αποφασίσατε και το ΠΑΣΟΚ και η Νέα Δημοκρατία: η συγκυβέρνηση πριν από μερικές εβδομάδες. Προς τι, λοιπόν, οι κορώνες; Προς τι τα κλαψουρίσματα; Εδώ πρέπει να τοποθετηθούν όλοι στα εντελώς συγκεκριμένα ζητήματα που επιλαμβάνεται το νομοσχέδιο.
 Όσον αφορά τις δημόσιες προνοιακές υποδομές, τι γίνεται; Απλά, αυτές υποβαθμίζονται καθημερινά, απαξιώνονται και ουσιαστικά καταργούνται. Την ίδια στιγμή πολλαπλασιάζονται οι δραστηριότητες του επιχειρηματικού τομέα στον τομέα της πρόνοιας. Αυτή η πολιτική επιδεινώνει βάναυσα την ποιότητα ζωής των εργατών, της εργατικής λαϊκής οικογένειας και όλων αυτών, οι οποίοι έχουν, και συντηρούν άτομα με ειδικές ανάγκες και άλλων, που έχουν ανάγκη προνοιακών επιδομάτων. 
Επαίνεσαν -και ο κ. Σαλμάς επαίνεσε- τη δραστηριότητα του Υπουργείου Υγείας και, ειδικότερα, τη δραστηριότητα του κ. Μπόλαρη. Δεν είναι προσωπικό το ζήτημα. Κυβερνητικές επιλογές υπηρέτησε και υπηρετεί. 
Τι λέει μία από τις αποφάσεις του; Αποφάσισαν οι φιλοξενούμενοι στις μονάδες ψυχοκοινωνικής αποκατάστασης –οικοτροφεία, ξενώνες, γηροκομεία κ.λπ.- να συμμετέχουν στη δαπάνη περίθαλψης με παρακράτηση ποσού από τη σύνταξη που λαμβάνουν από τον ασφαλιστικό τους οργανισμό και απόδοση αυτού στο νομικό πρόσωπο δημόσιου δικαίου που τους φιλοξενεί. Το ποσό της μηνιαίας σύνταξης που θα παρακρατείται και θα αποδίδεται στο νομικό πρόσωπο δημόσιου δικαίου καθορίζεται κλιμακωτά ως ακολούθως: «Για το τμήμα της σύνταξης μέχρι 500 ευρώ να παρακρατείται ποσοστό 50%, για το τμήμα της σύνταξης από 500 μέχρι 700 ευρώ να παρακρατείται ποσοστό 70%, από 700 ευρώ και άνω ποσοστό 80%.»
Τι δείχνει αυτό; Αγριότητα και ταξική βαρβαρότητα δείχνει αυτή η πολιτική. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Παρακάτω για το νομοσχέδιο θέλω να ρωτήσω γιατί υπάρχουν εκατοντάδες χιλιάδες αυτοαπασχολούμενοι ΕΒΕ, που δηλώνουν αδυναμία να πληρώσουν το ασφαλιστικό τους ταμείο; Γιατί βάζουν το «κεφάλι τους στον ντορβά»; Γιατί φτάνουν στο σημείο να μην έχουν ασφαλιστική κάλυψη για νοσοκομειακή και ασφαλιστική περίθαλψη; Γιατί δεν έχουν εισοδήματα. Είναι πολύ απλό. Επειδή η αντεργατική και αντιλαϊκή σας πολιτική έχει ήδη «στραγγίσει» και «στραγγαλίσει» τους εργαζόμενους, τα λαϊκά στρώματα με αποτέλεσμα ο τζίρος των αυτοαπασχολούμενων να έχει πέσει κατακόρυφα. 
Η εισηγήτρια του ΠΑΣΟΚ έδωσε συγχαρητήρια στον Υπουργό Εργασίας γιατί εξασφάλισε πόρους –λέει- για το πρόγραμμα «Βοήθεια στο Σπίτι». Αλήθεια, πώς εξασφαλίστηκαν αυτοί οι πόροι; Με την παρακράτηση 0,2% από τους εργαζόμενους μέσω των ασφαλιστικών τους κρατήσεων. Είναι μεγάλη ανακάλυψη αυτή! Πολύ δύσκολα βρέθηκαν τα χρήματα! Δηλαδή, έχουμε άλλη μία μετακύλιση των ευθυνών του κράτους στις «πλάτες» των εργαζόμενων. Αυτό και αν είναι εξασφάλιση πόρων!
Τέλος, κύριοι Υπουργοί, διαχρονικά όλες οι αστικές κυβερνήσεις εναντιώνονται στις απεργίες. Καμμιά αστική Κυβέρνηση δεν αποδέχθηκε στην πράξη αυτό το δικαίωμα στην απεργία. Τα οξύτατα προβλήματα είναι αυτά που βγάζουν τους εργαζόμενους στο δρόμο και τα τελευταία χρόνια βγήκαν οι πάντες, εργάτες, υπάλληλοι, αυτοαπασχολούμενοι, χωροφύλακες, διπλωματικοί υπάλληλοι. Ακόμα και οι υπάλληλοι της ΚΥΠ και οι στρατιωτικοί που δεν έχουν δικαίωμα να απεργήσουν και αυτοί κινητοποιήθηκαν. 
Επιτέλους, πάρτε το χαμπάρι. Δεν πατάει κανένας κουμπιά. Δεν πατάει το Κομμουνιστικό Κόμμα και το ΠΑΜΕ κουμπιά για να γίνονται οι κινητοποιήσεις. Οι εργαζόμενοι, κατά την άποψή μας, πρέπει να σκεφθούν και πριν από τις εκλογές. Το Κομμουνιστικό Κόμμα Ελλάδας καμμιά φορά δεν αντιμετωπίζει αυτά τα προβλήματα και τις απεργίες με κουμπάκια. Δεν ακολουθεί άλλη πολιτική προεκλογικά και άλλη σε άλλες περιόδους. 
Μην προσπαθείτε να εκμεταλλευθείτε, όπως εκμεταλλεύεστε, την προεκλογική περίοδο για να λεηλατήσετε και συνειδήσεις και ψήφους. 
Εμείς λέμε καθαρά στους εργάτες, σε όλο το λαό, ότι τον Ιούνιο έρχονται νέα μέτρα αντεργατικά, αντιλαϊκά, αντιασφαλιστικά και καλούμε τους εργαζόμενους να μην τρομοκρατηθούν, να αξιολογήσουν, να κρίνουν ποιος είναι με ποιον, ποιος στάθηκε κοντά τους, δίπλα τους, μαζί τους, ποιος στήριξε τα δίκαια αιτήματά τους.
 Το Κομμουνιστικό Κόμμα Ελλάδας, όπως πάντα, μπορεί να κοιτάει τους εργαζόμενους, όλο το λαό στα μάτια και να τους καλέσει να ενισχύσουν αποφασιστικά το ΚΚΕ φτάνοντας στην κάλπη, να καταδικάσουν την πολιτική της Ευρωπαϊκής Ένωσης, των μονοπωλίων, να καταδικάσουν πολιτικά, να τους «κόψουν» τα πόδια -και στη Νέα Δημοκρατία και στο ΠΑΣΟΚ και τους συνοδοιπόρους τους- να υποστηρίξουν, να στηρίξουν και με την ψήφο τους το ΚΚΕ. Όσο πιο ενισχυμένο βγει το ΚΚΕ την επόμενη μέρα, θα είναι η απαντοχή τους στη νέα λαίλαπα που έρχεται μετά τις εκλογές. 
Εμείς το λέμε για άλλη μια φορά: θα είμαστε εδώ παρόντες, όρθιοι στους νέους αγώνες, που έτσι και αλλιώς θα αναπτυχθούν και θα διαμορφώσουν μια νέα πορεία, θα διαμορφώσουν όρους, συνθήκες και προϋποθέσεις για βαθύτερες αλλαγές μέχρι το επίπεδο της εξουσίας. Το εκλογικό αποτέλεσμα και ένα πιο ενισχυμένο ΚΚΕ εγγυάται αυτήν ακριβώς την προοπτική για το εργατικό και λαϊκό κίνημα. 
Άφοβα, λοιπόν, ο λαός πρέπει να βαδίσει στις κάλπες και να προσέξει πολύ τις προβοκάτσιες που συνοδεύουν τα τρομοκρατικά διλήμματα.
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Σπύρο Χαλβατζή.
Παρακαλείται ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος να προσέλθει στο Βήμα.
Ορίστε, κύριε Χρυσανθακόπουλε, έχετε το λόγο.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Σας ευχαριστώ. 
Είμαστε μπροστά σε μία μεταβατική περίοδο. Παραμονές των εκλογών κάνουμε απλά τακτοποιήσεις μέσα από αυτό το νομοσχέδιο μερικών ζητημάτων. Όμως, το μεγάλο νομοσχέδιο θα έλθει μετά. 
Ήδη η τρόικα παρεμβαίνει και δηλώνει ότι είναι ανεπαρκή τα μέτρα, ότι χρειάζεται περισσότερο σφίξιμο του ζωναριού, περικοπές των δαπανών του δημοσίου. Μιλούν για εκατόν πενήντα χιλιάδες απολύσεις. Μεθοδεύουν -είναι απαράδεκτο αυτό- τη στάση πληρωμών των δεκαπέντε χιλιάδων Ελλήνων κληρικών, γιατί μαζί με τα μέτρα που παίρνουν θέλουν και την αποχριστιανοποίηση της χώρας. 
Υπάρχει και μια άλλη πτυχή. Μην ξεχνάτε ότι δεν υπάρχει ούτε ένα νομοσχέδιο που να μην τακτοποιούνται ζητήματα μεταναστών. Και αυτό εδώ το νομοσχέδιο περιλαμβάνει διατάξεις για το τι θα γίνει με τους ασθενούντες που θα περνούν εξετάσεις. Σύμφωνα με τα στοιχεία που υπάρχουν, ένα μεγάλο ποσοστό από αυτούς έχει μεταδοτικά νοσήματα, πάσχει. Κατά συνέπεια υπάρχει και μία ωραία πρόφαση για τη δημιουργία ειδικών κέντρων φιλοξενίας και αποθεραπείας. 
Αυτοί οι οποίοι μας καλλιεργούν την ανθρωπιστική υποχρέωση ξεχνούν ότι μας τους φόρτωσαν με το σχέδιό τους. Εάν ήθελαν, θα είχαν επιβάλει κυρώσεις στην Τουρκία να μην τους σπρώχνει προς την Ελλάδα. Όμως, ο στόχος δεν ήταν η Τουρκία, ήταν η Ελλάδα. Η αποδυνάμωση της Ελλάδας, για να έρθει η λεηλασία του εθνικού πλούτου, για να έρθουν πλειστηριασμοί εξπρές, για να έρθει η κλοπή του φυσικού αερίου και του πετρελαίου, για να έρθει η κλοπή της ιδιοκτησίας, περιλαμβάνει συνδυαστικά μέτρα. Για παράδειγμα, ο φόρος ιδιοκατοίκησης, ο οποίος ισοδυναμεί με έξωση και ο φόρος στην αγροτική ιδιοκτησία, που ισοδυναμεί με ξεκλήρισμα. Δηλαδή, μπροστά μας έχουμε έναν εισβολέα, ο οποίος δεν μας στέλνει κανονιοφόρο, μας στέλνει τον τραπεζίτη, τον τροϊκανό επόπτη, τον ειδικό επίτροπο, ο οποίος παρεμβαίνει στο κάθετι. Και ο σχεδιασμός έχει πολλές πτυχές.
Σήμερα μας ειδοποίησαν ότι έχουν τη δυνατότητα να απορροφήσουν εργατικό δυναμικό από την Ελλάδα στη Γερμανία. Μπορούν να πάρουν, λέει, και ένα εκατομμύριο νέους εργάτες από τον ευρωπαϊκό νότο. Ο ευρωπαϊκός νότος θα πρέπει να γεμίσει κινεζικό προλεταριάτο, το οποίο θα αμείβεται με 200 ευρώ το μήνα. Αυτός είναι ο πολιτικός σχεδιασμός. Δηλαδή, αντί ο ευρωπαϊκός νότος να οχυρωθεί απέναντι στην αφρικανική ήπειρο, η οποία όντας σε κατάσταση ασιτίας θέλει να εισβάλει προς την Ευρώπη και να φτιαχτεί στη Βόρειο Αφρική το ανάχωμα υποχωρεί εκείνο το ανάχωμα, καταλαμβάνεται ο ευρωπαϊκός νότος, διευκολύνουν τα μεταναστευτικά ρεύματα και καταρρέουν τη χώρα. Καταρρέουν την Ελλάδα, πρώτα απ’ όλα, γιατί η Ελλάδα τους ενδιαφέρει γεωπολιτικά ακόμα πιο πολύ.
Ποια είναι η επόμενη μέρα, για την οποία δεν μιλάμε σήμερα; Γιατί το σημερινό νομοσχέδιο είναι νομοσχέδιο τακτοποίησης, μπαλώματα. Οι Γερμανοί έχουν μία ωραία ονομασία. Ξέρετε πώς το αποκαλεί ο Ράιχενμπαχ; Το αποκαλεί «kitch» από το kitchen, που σημαίνει πασαλείβω. Ένα πασάλειμμα είναι. Το λέω για όποιους από εμάς ξέρουμε και τις οδηγίες, γιατί αυτοί χασκογελάνε πίσω από την πλάτη μας. Ο πραγματικός σκοπός είναι η σύνταξη στα εξήντα επτά. Αυτό είναι το νομοσχέδιο του Ιουνίου. Ο πραγματικός σκοπός είναι η κατάργηση του εφάπαξ. Αυτή είναι η εισήγηση του Ιουνίου.
Ο πραγματικός σκοπός είναι στη φαρμακουγειονομική περίθαλψη να μεγαλώσει η συμμετοχή των ασφαλισμένων στα φάρμακα κατ’ αρχάς και στη συνέχεια θα πουν και ατομική συμμετοχή στα νοσήλια. Δεν θα είναι απευθείας από τα ταμεία.
Επίσης, από τη στιγμή που έχουμε μείωση των μισθών η ίδια η αναλογιστική μελέτη που έχει κάνει το Υπουργείο σας μιλάει για μείωση των ασφαλιστικών εισφορών, γιατί είναι αντίστοιχα πράγματα. Άρα, εάν έχουμε μείωση των ασφαλιστικών εισφορών, θα έχουμε μείωση και των συντάξεων, γιατί είναι συνεπαγόμενα. Αυτά λέει η απλή λογική. Όταν μας λέτε ότι θα πάρετε μέτρα 11,5 δισεκατομμυρίων τον Ιούνιο, δεν μας λέτε ποια μέτρα. Δεν είναι 11,5 δισεκατομμύρια, είναι συν 2,5 δισεκατομμύρια από το έλλειμμα των εσόδων, που δεν ήταν προβλεπόμενο αρχικά. Άρα, είναι μέτρα 14 δισεκατομμυρίων.
Τα μέτρα που θα παρθούν θα είναι νέο «κούρεμα», όπως λένε. Νέο «κούρεμα» σημαίνει πλέον ότι εμείς θα περάσουμε σε πλήρη ενεργοποίηση των CDS. Θα είναι νέα μορφή δανεισμού, που θα δούμε με ποιους όρους θα μας κάνουν τα πρόσθετα δάνεια τα οποία προβλέπουν και θα μας δώσουν και 21 δισεκατομμύρια σε επενδύσεις. Αυτά τα 21 δισεκατομμύρια θα πρέπει να έχουν την τραπεζική ελληνική συμμετοχή. Όμως, οι τράπεζές μας αδυνατούν να συμβάλουν σε αναπτυξιακή διαδικασία και όλη η ανακεφαλαιοποίησή τους θα προχωρήσει το επόμενο δεκαπενθήμερο με κλειστή Βουλή, με προεδρικά διατάγματα, μέσα από τις αποφάσεις, τις πράξεις νομοθετικού περιεχομένου και θα έρθει η επόμενη Βουλή να τις επικυρώσει. Δηλαδή, το πολιτικό πραξικόπημα θα γίνει το επόμενο διάστημα, που θα είναι το προεκλογικό διάστημα. Αυτό θα είναι το παιγνίδι και θα βρεθούμε σε τετελεσμένα. Μέρα τη μέρα θα μεγαλώνει η ένταση, θα κλιμακώνεται ο εκβιασμός απέναντι στους Έλληνες πολίτες. Κοιτάξτε καλά, εάν δεν υποχωρήσετε να ψηφίσετε τους δικούς μας, θα σας αφαιρέσουμε πλήρως τους μισθούς και τις συντάξεις σας.
Απέναντι σε αυτό το ζήτημα, μέσα στο πλαίσιο του οποίου έχει καταρρεύσει το κοινωνικό κράτος και η χώρα μας περνά σε άγριες μορφές κοινωνικής πραγματικότητας, σας βεβαιώνω και μπορώ να σας δώσω και ονόματα ότι την περασμένη εβδομάδα υπήρξαν αιτήσεις παραίτησης από το ΕΣΥ, για να πάνε σε χώρες της Ευρωπαϊκής Ένωσης. Έχει ανοίξει ένα τέτοιο δρομολόγιο. Φεύγουν οι γιατροί του ΕΣΥ, ακόμα και επιμελητές Α΄, για να πάνε προς την Ευρωπαϊκή Ένωση για καλύτερη μισθοδοσία, για σιγουρότερη επαγγελματική πορεία. Γιατί όλο αυτό το σύστημα που έχετε φτιάξει καταρρέει.
Έτσι, λοιπόν, ποιοι θα την πληρώσουν πρώτοι; Πάντα οι πιο αδύναμοι. Έχουν αρχίσει και στενεύουν τα πράγματα. Τα άτομα με ειδικές ανάγκες αρχίζουν και υποφέρουν. Έχετε πάει σε γκισέ οιουδήποτε ασφαλιστικού ταμείου να δείτε την ένταση, τη συζήτηση; Κάποιος έφερε χαρτί για τα γυαλιά που αγόρασε και τα χρήματα θα τα πάρει σε οκτώ, δέκα ή δώδεκα μήνες. Είναι 140 ευρώ από το ταμείο του δημοσίου, για παράδειγμα, ή των επαγγελματιών. 
Οι Έλληνες προμηθευτές, οι οποίοι τροφοδοτούσαν με διάφορα υλικά τα νοσοκομεία, κατόπιν συμβιβαστικής πράξης πληρώθηκαν σε ομόλογα εδώ και δύο χρόνια. Λήγουν φέτος τα ομόλογά τους και ξαφνικά τι έγινε; Τα έχασαν όλα. Έχουν χρεοκοπήσει πάρα πολλοί από αυτούς. Άρα, ποιος είναι ο πολιτικός σχεδιασμός; Πού πηγαίνουν τα πράγματα; 
Ο Λαϊκός Ορθόδοξος Συναγερμός έχει κάνει πολλές ερωτήσεις σε σχέση με τα εκτός έδρας των ενστόλων και επιτέλους φέρατε την τροπολογία. Εάν δούμε την τροπολογία που φέρατε σε σχέση με τα εκτός έδρας των ενστόλων της Αστυνομίας, του Λιμενικού Σώματος, της Ελληνικής Ακτοφυλακής, αναγνωρίζετε ότι υπάρχει καθυστέρηση πενταετίας για να πληρωθούν. Αυτό τι σημαίνει; Κάτι δεν πάει καλά. Και εδώ υπάρχει μία υπόσχεση για το τέλος του 2012. Μια άλλη τροπολογία στο τέλος του 2012 θα μετακυλήσει για το 2013 και το 2014. Δεν αποκλείεται να τους δώσετε ομόλογα του ελληνικού δημοσίου.
Ήθελα να θίξω ένα ζήτημα για το οποίο προχθές υπήρξε ένταση στη Βουλή, γιατί επιχειρήθηκε παραβίαση του Κανονισμού. Έχει να κάνει με μια τροπολογία που κατέθεσε ο Λαϊκός Ορθόδοξος Συναγερμός, που είναι εμπρόθεσμη και αφορά την αποκατάσταση της ισονομίας, της ισοπολιτείας, της ενότητας του ελληνικού λαού. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ )
Για ρουσφετολογικούς λόγους είχε φέρει η Κυβέρνηση διάταξη σε σχέση με θρησκευτικά κριτήρια στην περιοχή της Θράκης. Μόνο Ξάνθη και Ροδόπη αναφερόταν, για όσους είχαν θρησκευτική ταυτότητα. Όμως, απαγορεύεται να αναγράφεται στην ταυτότητά τους το θρήσκευμα. Έχει απαγορευτεί. Πώς  πιστοποιείται ότι ο άλλος είναι μουσουλμάνος από τη στιγμή που η ταυτότητά του πλέον δεν θα πρέπει να γράφει το θρήσκευμα; Με χαρτί από την εκκλησία του; Έτσι δεν είναι τα πράγματα; Οι νέες ταυτότητες απαγορεύεται να γράφουν θρησκευτικές πεποιθήσεις. Άρα, η έννοια θρησκευτικής μειονότητας έχει τεχνητά χαρακτηριστικά. Πώς, λοιπόν, ξεχωρίσατε αυτούς να τους μειώσετε 80% τα πρόστιμα για τα αυθαίρετά τους; 
Επειδή ξεσηκώθηκε ο χριστιανικός πληθυσμός της περιοχής έφερε εκπροθέσμως και εκτός δικαιοδοσίας σε τροποποίηση του Οικοδομικού Κανονισμού την πρόταση ο κ. Σηφουνάκης. Πολύ ορθά διακόψαμε τη διαδικασία, ακυρώσαμε το πραξικόπημα και δεν δεχθήκαμε την προσθήκη που έλεγε πολύ πρόχειρα γραμμένη «και στους κατοίκους Ροδόπης-Ξάνθης». Δηλαδή, η μεν είναι μουσουλμανική μειονότητα και όχι μειονότητες και οι άλλοι είναι κάτοικοι. Όχι Έλληνες πολίτες. Ξεχνώντας επίσης ότι η Θράκη περιλαμβάνει και τον Έβρο. Δεν έχει σημασία αν εκεί είναι εννιάμισι ή δεκαπέντε χιλιάδες μουσουλμάνοι ακόμα, το βγάζουμε και αυτό απέξω. Μια πολιτική ολοκληρωμένη έχει και σωστή διατύπωση.
Συνεννοηθείτε μεταξύ σας και με τον αντίστοιχο Υπουργό να μην κλείσει αυτή η Βουλή με αυτή τη μεγάλη εκκρεμότητα σε βάρος των Ελλήνων πολιτών. Το βάζουμε εν συνόλω. Εμείς θέλουμε οι Έλληνες πολίτες της Θράκης να έχουν την ίδια μεταχείριση. Και νομίζω ότι έτσι ξεδιαλύνει το ζήτημα, γιατί και κάποια μέσα ενημέρωσης έπαιξαν τεχνηέντως διαστρεβλωμένες τις θέσεις τις δικές μας, αν και ο λαός κατάλαβε παρ’ όλη την επιχείρηση φίμωσης και παραπληροφόρησης. Με αυτά που λέω τώρα καταλάβατε και εσείς ότι όλοι καταλάβαμε πού  το πάτε. Άρα, είναι πιστεύω μονόδρομος να αποδεχθείτε αυτήν τη σωστή διατύπωση, γιατί ως έχει μείνει μέχρι τώρα ο οικοδομικός κανονισμός εν όψει και των εκλογών που θα διεξαχθούν, είναι μεγάλη ντροπή για όλους μας αυτή η διάκριση των Ελλήνων πολιτών.
Θα ήθελα κλείνοντας να πω προς την Κυβέρνηση ότι ένα σοσιαλιστικό κόμμα πάντα ξεκινούσε την περηφάνια του ότι είχε μέγιστη κοινωνική ευαισθησία. Όταν διαχειρίζεται τα μεγάλα αυτά ζητήματα με όρους γι’ αυτούς αναποτελεσματικότητας και αστοχίας, για τον ελληνικό λαό αναλγησίας, ένα είναι το ζήτημα, ένα είναι το συμπέρασμα: Έχετε χάσει το δρόμο σας. Τώρα πια, στην αγκαλιά του νεοφιλελευθερισμού το μόνο που σας απομένει, είναι να βγάλετε το μαντήλι από την τσέπη σας και να αποχαιρετήσετε οριστικά τον ελληνικό λαό, γιατί στις εκλογές που έρχονται θα σας τιμωρήσει παραδειγματικά.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε  Πρόεδρε.
Ακούγοντας σήμερα τους Υπουργούς της Κυβέρνησης, αλλά και τη Νέα Δημοκρατία, η αίσθησή μου ήταν ότι άκουγα κάποιες φωνές από το παρελθόν. Κάποιες φωνές που ήδη αναχωρούν από  το προσκήνιο και εγκαταλείπουν πίσω τους ερείπια. Μια χώρα ερειπίων, μια χώρα κατεδαφισμένη, μια χώρα κατεστραμμένη και καθημαγμένη από πολιτικές βάναυσες, βάρβαρες, οι οποίες κάθε μέρα χειροτερεύουν την κατάσταση και οδηγούν μια χώρα στην άβυσσο. Μνημονιακές κυβερνήσεις χωρίς μνήμη, χωρίς μέλλον, μόνο με ένα κακό παρελθόν. Αυτή ήταν η σημερινή εικόνα σας, τουλάχιστον όπως την προσέλαβα εγώ. Όπως προσέλαβα και έναν έρωτα να αναπτύσσεται μεταξύ των δύο ηττημένων, ΠΑΣΟΚ και Νέας Δημοκρατίας, κράτα με να σε κρατώ, ελπίζοντας ότι έτσι θα μπορέσετε να διασωθείτε.
Δεν έκλεισε ο κύκλος της Μεταπολίτευσης, έκλεισε η δεύτερη φάση της Μεταπολίτευσης. Γιατί η Μεταπολίτευση δεν ήταν όλη για πέταμα και μην την ενοποιείτε εύκολα. Αλλά ο δεύτερος κύκλος της Μεταπολίτευσης, αυτόν που εκπροσώπησαν οι δήθεν εκσυγχρονιστές, οι δήθεν μεταρρυθμιστές, πράγματι οδήγησε αυτή τη χώρα σε αυτό το σημείο της καταστροφής που όλοι πλέον βλέπουν και μόνο εσείς δεν θέλετε να αντιληφθείτε ότι όχι μόνο παραλάβατε μία βόμβα, κύριε Κουτρουμάνη, αλλά την απασφαλίσατε αυτήν τη βόμβα. Την απασφαλίσατε και έγινε η μεγάλη έκρηξη, το μεγάλο μπινγκ-μπανγκ. Καμμία χώρα δεν έχει υποστεί τέτοια καταστροφή, όπως η Ελλάδα σε τόσο σύντομο χρονικό διάστημα. Και απορώ πώς είναι δυνατόν αυτήν την καταστροφή που βλέπετε γύρω σας, που τη συναντάτε –βγείτε σήμερα έξω στους δρόμους να δείτε ότι δεν υπάρχει τίποτα γύρω σας- να προσπαθείτε να μας πείτε ότι εν πάση περιπτώσει, ήταν αναγκαία και ότι είναι εφαλτήριο μιας αναγέννησης. Ποιας αναγέννησης και ποιας καινούργιας πορείας; Δεν βλέπετε ότι κάθε μέρα με τα μνημονιακά προγράμματα καταστρέφεται η χώρα; Αυτό που σας μένει πλέον είναι η συκοφαντία, το αυταρχικό μένος, η λάσπη, η απώλεια αίσθησης της πραγματικότητας γύρω σας.
Εμένα μου κάνει εντύπωση ο τρόπος που επιτίθεσθε στην απεργία της ΠΝΟ. Δεν μου λέτε, τους θεωρείτε τρελούς τους ναυτικούς; Τρελή είναι η συνδικαλιστική τους εκπροσώπηση; Μανιακοί είναι οι άνθρωποι αυτοί; Δεν είχαν τι να κάνουν τη Μεγάλη Εβδομάδα και από το να δουλεύουν –γιατί δούλευαν πάντοτε με όρεξη οι ναυτικοί- θέλουν να κάνουν απεργία για να τιμωρήσουν τον κόσμο, να τιμωρήσουν τους εμπόρους; Τι είναι; Σαδιστές είναι; Δεν μπορείτε να αντιληφθείτε ότι μπορεί να υπάρχει σοβαρότατο πρόβλημα επιβίωσης σ’ αυτόν τον κόσμο; Δεν μπορείτε να το σκεφθείτε αυτό; Δεν μπορείτε να καταλάβετε ότι μπορεί να υπάρχει κίνητρο και όχι μόνο αυτό που λέτε υποκινητές; Πηγαίνετε να υποκινήσετε τον οποιονδήποτε σήμερα και αν μπορέσετε να τον υποκινήσετε να κάνει το οτιδήποτε, εγώ θα κρεμαστώ ανάποδα. Και πολύ περισσότερο να του πείτε να κάνει απεργία τη Μεγάλη Εβδομάδα, με ιδεολογικά κίνητρα. Κανένας δεν θα το κάνει. Αλλά εσείς φαντάζεστε ότι υπάρχει πρόβλημα με τον Οίκο Ναύτου, διότι οι άνθρωποι αυτοί έχουν πρόβλημα υγείας με τις ασθένειές τους πώς θα αντιμετωπίσουν την κατάσταση. Έχουν πρόβλημα συλλογικών συμβάσεων. Έχουν πρόβλημα με το καμποτάζ που κάνατε εδώ με την απελευθέρωση των ακτοπλοϊκών που ετοιμάζετε. Έχουν πρόβλημα απασχόλησης. Δουλεύουν χωρίς να παίρνουν τα δεδουλευμένα. Έχουν πρόβλημα του αύριο. Δεν μπορούν να ζήσουν τις οικογένειές τους. Αυτά είναι μεγάλα προβλήματα. Δεν βλέπετε την κατάσταση που υπάρχει σήμερα στον Πειραιά; Παντού ερημιά. Και μου λέτε τώρα ότι οι άνθρωποι αυτοί υποκινούνται για να κάνουν απεργία; Και αντί να σκύψετε πάνω στο πρόβλημα να δώσετε μία λύση, μία διέξοδο, νομίζετε ότι θα δώσετε διέξοδο με τις συκοφαντίες; Πεισμώνει ο κόσμος από τη στάση σας απέναντι σε απεργούς εργαζόμενους. Και αν πιστεύετε ότι με τις επιστρατεύσεις θα λύσετε τα προβλήματα, δεν λύνετε κανένα πρόβλημα με την επιστράτευση. Κανένα απολύτως πρόβλημα δεν έχει λυθεί ποτέ με επιστράτευση. 
Εδώ μας είπε ο κ. Κουτρουμάνης και μου έκανε εντύπωση ότι υπάρχει πρόταση από την πλευρά της Κυβέρνησης, την είπε ο κ. Βενιζέλος, την ξέρει ο κ. Βενιζέλος, για την αναπλήρωση των απωλειών των ασφαλιστικών ταμείων. Καλά, κρατικό μυστικό είναι αυτή η πρόταση; Αφού την είπατε, υποτίθεται, στη συνάντηση που κάνατε με τους προέδρους των ασφαλιστικών ταμείων, γιατί δεν τη λέτε και εδώ να τη μάθουμε και εμείς αυτήν τη χαρμόσυνη είδηση;
Μήπως είναι τέτοια πρόταση σαν κι αυτή που έλεγε ο  κ. Βενιζέλος –δεν ξέρω αν το λέγατε και εσείς- για τα φυσικά πρόσωπα ομολογιούχους που εμπιστεύθηκαν το ελληνικό δημόσιο με τις οικονομίες τους, πήραν ελληνικά ομόλογα και ξαφνικά βλέπουν τα λεφτά τους να εξανεμίζονται και υποτίθεται θα πάρουν αυτά που απομένουν μετά από τριάντα πέντε χρόνια; Άνθρωποι εξήντα και εβδομήντα χρονών που έβαλαν τις οικονομίες τους, θα τους δώσετε τα λεφτά μετά από τριάντα πέντε χρόνια; Έλεος! Μήπως εννοείτε τέτοια πρόταση, που υποτίθεται θα αναπλήρωνε τις απώλειες των ομολογιούχων φυσικών προσώπων και έμειναν στο ράφι οι άνθρωποι; Και τραβάνε τα μαλλιά τους γιατί έκαναν το μεγάλο λάθος να μην πάνε στις τράπεζες να τα κάνουν καταθέσεις και τα εμπιστεύθηκαν στο ελληνικό δημόσιο. Και για να έχουν εμπιστοσύνη βεβαίως στο ελληνικό δημόσιο, τους δώσατε και τα περίφημα κίνητρα. Πιστεύω ότι ξέρετε τα κίνητρα που δίνατε για να αγοράζουν ομόλογα και μετοχές. Τη φορολογική ασυλία. Όποιος αγόραζε ομόλογα τελείωνε, δεν εξεταζόταν πού βρήκε τα λεφτά. Δεν υπήρχε «πόθεν έσχες» για το ομόλογο. Επομένως, το ομόλογο ήταν ασφαλισμένο. Και έρχεστε τώρα και τους κόβετε το κεφάλι, αφού βάλατε και το μαύρο χρήμα μέσα. Τέτοια εξασφάλιση επιδιώκετε; 
Το νομοσχέδιο βέβαια δεν έχει ούτε αρχή ούτε μέση ούτε τέλος. Γιατί ταλαιπωρείτε τη Βουλή δυο μέρες γι’ αυτό το νομοσχέδιο, δεν μπορώ να το αντιληφθώ. Γιατί δεν έχει καμμία σχέση στα περισσότερα άρθρα του με το μνημόνιο. Όχι ότι τα άλλα που έχουν σχέση με το μνημόνιο θα έπρεπε να τα φέρετε. Δεν έχει καμμία απολύτως σχέση. Επομένως, γιατί Μεγάλη Δευτέρα και Μεγάλη Τρίτη τόση πρεμούρα γι’ αυτό το νομοσχέδιο, με τα τόσα άρθρα, με τόση ταλαιπωρία εδώ στη Βουλή, εξπρές διαδικασίες, άρον–άρον ψηφίστε. 
Η παρακράτηση 2‰ –σας το είχα πει όταν έκαναν τη «Βοήθεια στο Σπίτι»- πόσο είναι; Δεκάδες εκατομμύρια.</Speech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Είναι 35 εκατομμύρια.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το Γενικό Λογιστήριο λέει 40.</Speech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Προϋπολογισμένα 40.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς τα υπολογίζετε καλύτερα. Εν πάση περιπτώσει, δεν είναι εκεί το θέμα. Είναι δεκάδες εκατομμύρια.</Speech> 
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember> (Υφυπουργός Υγείας και Κοινωνικής Αλληλεγγύης): Στεναχωριέστε που θα λειτουργήσει το πρόγραμμα;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τα αυτά, τώρα. Για πείτε μου, θα βάζετε τέλη, νέους φόρους; Γιατί αυτός είναι νέος φόρος.</Speech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Έτσι το διαβάσατε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Από πού θα βγαίνει, κύριε Κουτρουμάνη, το δυο τοις χιλίοις; Δεν κατάλαβα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τι διαδικασία έχουμε, κύριοι συνάδελφοι; Ερώτηση-απάντηση;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η ερώτηση είναι ρητορική, κύριε Πρόεδρε. Μην απευθύνεστε σε μένα. Οι ερωτήσεις όταν γίνονται έχουν ύφος ρητορικό. Αν θέλει να πάρει το λόγο ο κύριος Υπουργός να μου απαντήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Να μη διακόπτουν ούτε από την Κυβέρνηση και εσείς μην απαντάτε …</ChairmanSpeech>
<Speech><Parlmember>ΜΙΧΑΗΛ ΤΙΜΟΣΙΔΗΣ</Parlmember> (Υφυπουργός Υγείας και Κοινωνικής Αλληλεγγύης): Μας μαλώνετε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ σας μαλώνω; Ε, όχι και σας μαλώνω! Εσείς ληστεύετε πάλι με νέα τέλη τον ελληνικό λαό, τους ασφαλισμένους και τα ασφαλιστικά ταμεία. Ληστεία είναι αυτό. Η «Βοήθεια στο Σπίτι» λειτουργούσε ως τώρα χωρίς αυτό το τέλος. Ξαφνικά βάζουμε ένα τέλος και βάζουμε και από κάτω…</Speech>
<Speech><Parlmember>ΜΑΡΚΟΣ ΜΠΟΛΑΡΗΣ</Parlmember> (Υφυπουργός Υγείας και Κοινωνικής Αλληλεγγύης): Λειτουργούσε με ευρωπαϊκό πρόγραμμα που τελείωσε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Σας παρακαλώ!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως, ευρωπαϊκά προγράμματα, βεβαίως από τους δήμους. Όχι με ιδιωτικές εταιρείες που θα το πάτε τώρα. Ιδιωτικές εταιρείες θα κάνουν το πρόγραμμα και θα μείνουν οι εργαζόμενοι του «Βοήθεια στο Σπίτι» στον αέρα. Αυτή είναι η κατάσταση. Και βάζετε από κάτω μια διάταξη που λέει ότι με υπουργική απόφαση –άκουσον-άκουσον- αυτό το τέλος θα μπορεί να μεγαλώνει οποτεδήποτε κρίνετε εσείς, ο Υπουργός, χωρίς να το ξαναφέρνει εδώ να το ψηφίσει η Βουλή. Δηλαδή το 2‰, μπορεί αύριο να γίνει 4‰, 5‰, 6‰, 10‰. Ωραία, θαυμάσια. Αυτό, όμως, είναι φόρος. 
Επίσης, δεν καταλαβαίνω τη νομιμοποίηση που γίνεται με διατάξεις δαπανών. Φέρατε μέχρι και διάταξη η οποία νομιμοποιεί δαπάνες των ασφαλιστικών ταμείων μέχρι 21-3-2012. Αυτή η ημερομηνία ήταν προχθές. Δηλαδή μέχρι προχθές υπήρχαν δαπάνες εδώ οι οποίες δεν μπορούν να νομιμοποιηθούν και θα πρέπει να νομιμοποιούνται εδώ στη Βουλή με διατάξεις; Όταν το είχατε κάνει αυτό την τελευταία φορά σας το είχαμε πει. Θα μας ξαναφέρετε τέτοια διάταξη; Πάλι τα ίδια; Γιατί αυτό κάνουν τώρα οι κυβερνήσεις. Χρησιμοποιούν τη Βουλή ως πλυντήριο. Λένε ότι δεν μπορούν να νομιμοποιηθούν οι δαπάνες, οι γιατροί δεν τις θεωρούν, το Ελεγκτικό Συνέδριο έχει πρόβλημα, ερχόμαστε εδώ με μια διάταξη και λέμε ότι τις νομιμοποιούμε. Γιατί το κάνετε αυτό και πόσο θα συνεχίσετε να το κάνετε; Ε, τότε, με συγχωρείτε δεν υπάρχει η δυνατότητα ελέγχου. Ας κάνει ο καθένας όσες δαπάνες θέλει και ό,τι θέλει και η Βουλή θα έρχεται με μια διάταξη και θα νομιμοποιεί τις δαπάνες! Είναι αυτό στάση, είναι αντίληψη; Και το κάνετε εδώ με δυο διατάξεις εκατομμύρια ευρώ. 
Δώδεκα χρόνια βαρέα και ανθυγιεινά χάνονται. Δώδεκα χρόνια πλήρωνε ο άλλος βαρέα και ανθυγιεινά και ξαφνικά δεν βλέπει τίποτα, κανένα φως, καμμία προοπτική. Στον αέρα. Για να μην πω ότι ανακαλύψατε χρήματα τα οποία πρέπει να δίνουν οι ασφαλισμένοι σε δυο οργανισμούς που καταργείτε. Τον Οργανισμό Εργατικής Κατοικίας και τον Οργανισμό Εργατικής Εστίας. Θα αναβαθμίσετε αυτούς τους οργανισμούς και πρέπει πλέον οι ασφαλισμένοι να πληρώνουν, όσοι δεν πλήρωναν, γι’ αυτούς τους δυο οργανισμούς; Γιατί το κάνετε; 
Κλείνω με την τροπολογία για τους μετανάστες και την υγεία. «Ντροπολογία» είναι και το λέω για τον κύριο Υπουργό Υγείας. «Ντροπολογία»! Δεν μου λέτε, έτσι αντιμετωπίζετε τα προβλήματα των λοιμωδών ασθενειών; Θα λέτε στον άλλον, ακόμη και αν έχει χαρτιά, «από πού είσαι, είμαι από εκείνο το μέρος, α, θαυμάσια, αφού είσαι από εκείνο το μέρος κινδυνεύει η δημόσια υγεία στην Ελλάδα, γιατί από εκεί προέρχονται λοιμώδεις ασθένειες αυτού και του άλλου τύπου». Αυτά λέει η διάταξή σας. Αυτά δεν γίνονται σε δημοκρατίες. Σε άλλα καθεστώτα γίνονται. Ή λέτε του άλλου «Πού μένεις; Μένω σε χώρους που δεν είναι και τόσο υγιεινοί. Έχουν προβλήματα υγιεινής διαβίωσης οι χώροι που μένω». Εδώ μένουν σχεδόν οι μισοί Έλληνες σε τέτοιους χώρους μη υγιεινής διαβίωσης. Επομένως, εξ αυτού του λόγου είσαι κίνδυνος για τη δημόσια υγεία, κρατείσαι και μπαίνεις σε ειδική μεταχείριση υποτίθεται για να ανιχνευθεί κατά πόσο και αν και για αόριστο χρονικό διάστημα. Δεν βάζετε ούτε χρονικό διάστημα. Είναι συμπεριφορά αυτή; Εγώ δεν λέω να μην προστατευθεί η δημόσια υγεία, ο πρώτος είμαι, αν θέλετε, όχι μόνο από τους ξένους αλλά και από τους Έλληνες αλλά και από τον οποιονδήποτε. Με όρους, όμως, με λογικά πλαίσια, με προϋποθέσεις. Όχι pogrom και όποιον πάρει ο χάρος. Όχι προεκλογική μετάθεση του άξονα της συζήτησης. Όχι προεκλογικοί Ηρακλείς του στέμματος της Ελλάδας η οποία  κουνάει το χέρι και λέει «Έξω από εδώ οι ξένοι». Δεν είναι έτσι εύκολα τα πράγματα. Δεν είναι νοοτροπία αυτή. Αλλού αποδεικνύει κανείς τον πατριωτισμό του και όχι με τέτοιου είδους ευκολίες. 
Τα λέω αυτά διότι θα σηματοδοτήσουν μια πολύ άσχημη, οδυνηρή εικόνα σε φίλους της Ελλάδας στο εξωτερικό, οι οποίοι ήδη γράφουν σχόλια για τον τρόπο που πολιτεύεται η Κυβέρνηση το τελευταίο διάστημα εν όψει εκλογών για να εξυπηρετήσει υποτίθεται εκλογικές ανάγκες, αλλά εξυπηρετεί άλλα πράγματα, διότι από τις καταστάσεις που διαμορφώνετε η μόνη που επωφελείται είναι η Χρυσή Αυγή. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Υπουργός Υγείας και Κοινωνικής Αλληλεγγύης κ. Ανδρέας Λοβέρδος έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Δεν έκανα λόγο γι’ αυτήν την παρέμβαση νομοθετικού περιεχομένου, κύριε Πρόεδρε, γιατί είναι υπουργική τροπολογία που θα συζητηθεί αύριο. Με την κριτική, όμως, που ασκεί ο Κοινοβουλευτικός Εκπρόσωπος του ΣΥΡΙΖΑ  μου δίνει τη δυνατότητα και μου δημιουργεί την υποχρέωση να πάρω το λόγο τώρα. 
Κυρίες και κύριοι Βουλευτές, πριν από δέκα ημέρες περίπου με τον Υπουργό Προστασίας του Πολίτη κ. Χρυσοχοΐδη, παρουσιάσαμε μια δική μας υγειονομική διάταξη, από το Υπουργείο Υγείας, συναφή με την τροπολογία η οποία αποτελεί –εάν περάσει αύριο- εκδήλωση της βούλησης της ελληνικής πολιτείας να τιθασεύσει, ως οφείλει, ένα πρόβλημα δημόσιας υγείας που συνδυάζεται με την παράνομη μετανάστευση. 
Επειδή είπατε για προεκλογικές παρεμβάσεις, κύριε συνάδελφε, σας παρακαλώ πάρα πολύ να θυμηθείτε δικές μας συγκρούσεις εδώ, στο Σώμα, για το πρόβλημα της δημόσιας υγείας που θέτει η παράνομη μετανάστευση, πέρυσι το Μάρτιο, από τον καιρό της κατάληψης του κτηρίου της «Υπατίας». Από τότε σταθερά -και έχω δεκάδες τοποθετήσεις και στη Βουλή των Ελλήνων και δημόσιες παρεμβάσεις- το Υπουργείο Υγείας θίγει το συγκεκριμένο θέμα. 
Διότι, κύριε Πρόεδρε, έχουμε μια ροή μοναδική στην Ευρωπαϊκή Ένωση περίπου εκατόν πενήντα χιλιάδων παράνομων μεταναστών το χρόνο από χώρες της υποσαχάριας Αφρικής, αλλά και όχι μόνο, που μεταφέρουν στη χώρα μας ασθένειες ξεχασμένες σε όλη την Ευρώπη, όπως έχουμε πει με την παρουσία του Ευρωπαίου Επιτρόπου υγείας του κ. Τζων Ντάλι εδώ, στην Επιτροπή Κοινωνικών Υποθέσεων. Ο Επίτροπος αυτός είναι πρώην Υπουργός Υγείας της Μάλτας, μιας χώρας που υφίσταται παρόμοιο πρόβλημα μικρότερης έντασης, όμως, σε σύγκριση με το δικό μας. 
Κύριε συνάδελφε, επιτέλους η ελληνική κοινωνία αντιδρά και επιτέλους το Υπουργείο Υγείας της χώρας μας ακούγεται. Πρώτα απ’ όλα ακούγεται για αυτή του την παρέμβαση σε σχέση με το περιεχόμενο της υγειονομικής διάταξης που αφορά και τις αναγκαίες εξετάσεις, τις υποχρεωτικές εξετάσεις, ας πούμε, σε οίκους ανοχής. 
Γνωρίζετε, κύριε συνάδελφε, ότι από τους εξακόσιους οίκους ανοχής που λειτουργούν, που υπάρχουν κυρίως στο κέντρο της Αθήνας, εφτά μόνο είναι νόμιμοι; Γνωρίζετε ότι χωρίς τη συναίνεση σήμερα των εργαζομένων εκεί, των εκδιδομένων γυναικών, δεν μπορούν να γίνουν εξετάσεις στα μεταδιδόμενα νοσήματα, όπως το AIDS; Γνωρίζετε, κύριε συνάδελφε, ότι ορισμένες φορές όχι απλώς, όπως το λέτε κομψά οι συνθήκες υγιεινής, αλλά οι άθλιες συνθήκες στέγασης πολλαπλασιάζουν συγκεκριμένες ασθένειες; Γνωρίζετε, κύριε συνάδελφε, ότι οι άνθρωποι αυτοί είναι θύματα οργανωμένου εγκλήματος; Τα γνωρίζετε, αλλά δεν θέλετε να αντιδρούμε. 
Πρώτος που αντέδρασε θετικά είναι ο Έλληνας πολίτης. Τα ποσοστά της σύμφωνης γνώμης επ’ αυτού υπερβαίνουν το 80%. Άρα, θα μου πείτε, αυτό είναι προϊόν λαϊκισμού. Το αντιπαρέρχομαι. 
Ας πάμε εκτός συνόρων. Μου δόθηκε η ευκαιρία να είμαι στη Στοκχόλμη την επόμενη μέρα όπου εξέδωσα τη συγκεκριμένη υγειονομική διάταξη και να επισκεφτώ το αντίστοιχο ΚΕΛΠΝΟ, όπως θα το λέγαμε, της Ευρωπαϊκής Ένωσης στη Στοκχόλμη. Στην ημερήσια αναφορά τους για τα τεκταινόμενα για θέματα υγείας στην Ευρώπη, ήταν από τα πιο βασικά η παρέμβασή μας αυτή. Ακόμη η αξιολόγηση του περιεχομένου της παρέμβασής μας κρίθηκε πάρα πολύ θετικά. 
Γιατί το λέω αυτό; Γιατί έχουμε ανάγκη να μας επαινούν τρίτοι; Όχι, κύριε συνάδελφε, αλλά γιατί παίρναμε επί πάρα πολλούς μήνες πρωτοβουλίες που ήταν πρωτοβουλίες στο εσωτερικό της χώρας, αλλά και στην Ευρωπαϊκή Ένωση, που δεν ακούγονταν κι επιτέλους αυτή ακούστηκε. Ακούστηκε γιατί ένα ακόμη Υπουργείο το Υπουργείο Προστασίας του Πολίτη, πήρε την πρωτοβουλία να στηρίξει τις δικές μας επιλογές και ο αντίστοιχος με το ΚΕΛΠΝΟ ευρωπαϊκός μηχανισμός υπογράμμισε την αξία αυτής της παρέμβασης.
Κύριε Πρόεδρε, ό,τι μέχρι στιγμής είχε αξιολογηθεί για το τι ποσοστό φορέων φυματίωσης, λόγου χάριν, ανήκει στους μετανάστες και τι στους Έλληνες πολίτες, το ποσοστό από τη μετανάστευση ανέρχεται περίπου στο 46%. Προσέξτε τώρα, για ποιους μετανάστες κάνω λόγο για τους οποίους έχουμε γνωστό ποσοστό που είναι 46%, το μισό; Για αυτούς οι οποίοι έρχονται και δηλώνουν το ότι ήρθαν ζητώντας πολιτικό άσυλο. Αυτούς και μόνο εξετάζουμε. 
Πόσοι είναι αυτοί, κύριε συνάδελφε, το χρόνο; Δεν τα έχω πρόχειρα γιατί δεν ήξερα ότι θα κάνετε απόψε αναφορά, αλλά είναι ένας πάρα πολύ μικρός αριθμός. Το λέω με κάθε επιφύλαξη, να είναι δέκα χιλιάδες το χρόνο, να είναι είκοσι χιλιάδες το χρόνο; Ίσως υπερβάλλω και στον αριθμό, αλλά είναι αυτός ο αριθμός. 
Έχουμε εισροή κατ’ έτος περίπου άλλων εκατόν τριάντα χιλιάδων. Αν θέλετε αυτό το φαινόμενο το κοιτάμε,, είναι δικό σας θέμα και θα κριθείτε γι’ αυτό, αλλά κάθε σώφρων και λογικός άνθρωπος το πρώτο που θα ζητήσει από μια υπεύθυνη πολιτεία είναι να ελέγξει ορισμένα θέματα δημόσιας υγείας. 
Ξέρετε, αγαπητέ συνάδελφε, ότι πέρυσι που δεν υπήρχε αυτή η υγειονομική διάταξη ούτε η παρέμβαση που σήμερα καταθέσαμε, πηγαίναμε να κάνουμε ελέγχους με τα κινητά συνεργία του ΚΕΛΠΝΟ στο κέντρο της Αθήνας και μας έδιωχνε ο Δήμος Αθηναίων. Τώρα, λοιπόν, σε αυτήν την κωμωδία δίνουμε τέλος και οργανώνουμε και οργανοποιούμε την παρακαταθήκη για να δημιουργήσουμε τη βάση και την αφετηρία τη νομική για να λειτουργήσουμε εμείς, αλλά και την παρακαταθήκη για να λειτουργήσει η επόμενη Κυβέρνηση. 
Πραγματικά δεν καταλαβαίνω πού ήταν το «ΟΧΙ» σας. Χαρακτηρίσατε την παρέμβαση «ντροπολογία». Είναι δικό σας θέμα η οξύτητα της έκφρασης, αλλά επί του περιεχομένου δεν βρήκα αντιστοίχηση στην οξύτητα αυτή. Θα έχετε και αύριο την ευκαιρία να πάρετε το λόγο και πραγματικά, θα ήθελα να μας πείτε σε ό,τι αφορά την παρέμβαση από πλευράς δημόσιας υγείας πού υπάρχει η υπερβολή, πού υπάρχει η αστοχία, πού υπάρχει η αδικία ή παραβίαση ανθρωπίνων δικαιωμάτων. 
Αν δεν το πείτε τότε ψαρεύετε στα θολά νερά κάποιων συμπολιτών μας που βλέπουν πίσω από αυτά, ίσως και δικαιολογημένα κάποιοι να το βλέπουν, γιατί έχουν ευαισθησίες, θέματα που σχετίζονται με τα ανθρώπινα δικαιώματα. Αλλά αν δεν πείτε εσείς, ως Κοινοβουλευτικός Εκπρόσωπος, μιας κοινοβουλευτικής δύναμης πού είναι το πρόβλημα, μένει ο λόγος σας σαν ξερή δημαγωγία.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τώρα τι προσωπικό ζητάτε; Μια ώρα μιλάγατε εδώ. Θα ήθελα να ακούσω πού έγκειται το προσωπικό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ είμαι Κοινοβουλευτικός Εκπρόσωπος και άκουσα ότι απευθύνω κατηγορίες εντελώς αστήριχτες, οι οποίες δεν έχουν καμμία βάση λες και μιλά σε ώτα μη ακουόντων. 
Κύριε Πρόεδρε, θέλω δυο λεπτά για να κάνω μια μικρή παρέμβαση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ένα λεπτό, κύριε Λαφαζάνη. Θα ήθελα να ακούσω ποιο είναι το προσωπικό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό είναι το προσωπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το ότι σας κατηγόρησε ότι είναι αστήριχτες οι κατηγορίες;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ως Κοινοβουλευτικός Εκπρόσωπος, όταν απευθύνεται προσωπικά και διαμορφώνει εντυπώσεις για την ομιλία μου και κάνει προσωπικές στοχεύσεις οι οποίες δεν ανταποκρίνονται στο περιεχόμενο των όσων εγώ είπα, έχω υποχρέωση στοιχειωδώς να απαντήσω για να διαψεύσω και να καταθέσω τη δική μου άποψη. 
Αυτό ως Κοινοβουλευτικός Εκπρόσωπος κατά τον Κανονισμό το έχω το δικαίωμα. Αν δεν θέλετε να μου δώσετε το λόγο για προσωπικό θέμα, θα μου δώσετε, όμως, για να δώσω μια μικρή απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θα προτιμούσα να σας δώσω το λόγο για μια πολιτική απάντηση, παρά να μου λέτε για προσωπικό λόγο σε πολιτικές τοποθετήσεις.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ωραία, κύριε Πρόεδρε, κανένα πρόβλημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Αν σας δώσω το λόγο να δώσετε μια πολιτική απάντηση, θα ξαναπάρει το λόγο ο Υπουργός μετά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, γι’ αυτό γίνεται εδώ η συζήτηση στη Βουλή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μα, πρέπει να ολοκληρώσουν και οι άλλοι Κοινοβουλευτικοί Εκπρόσωποι.
Έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν λέω να μην ολοκληρώσουν. Θα μπορούσε ο κύριος Υπουργός στο τέλος, αφού τελειώσουν οι Κοινοβουλευτικοί Εκπρόσωποι, να απαντήσει, αλλά ξεχώρισε εμένα και απαντάει σε εμένα. Τι να κάνω; Πρέπει και εγώ να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):   Απαντήστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Φαίνεται ότι ή εγώ δεν μιλάω καλά ελληνικά ή ότι ο κύριος Υπουργός δεν ακούει, ακούει επιλεκτικά. Πολύ φοβούμαι ότι συμβαίνει το δεύτερο. Και συμβαίνει το δεύτερο όχι γιατί τυχαίνει εγώ να ομιλώ και να ακούει επιλεκτικά ο κύριος Υπουργός, αλλά φοβούμαι ότι το κάνει γενικότερα αυτό.
Γενικότερα δεν ακούτε καλά, κύριε Υπουργέ. Δεν ακούτε αυτά που σας λένε. Δεν ακούτε τι συμβαίνει γύρω σας. Θέλετε να ακούτε μόνο αυτά που νομίζετε ότι σας συμφέρουν. Λοιπόν, εγώ σας ανέφερα πράγματα πάρα πολύ συγκεκριμένα και δεν παρακολουθείτε πάλι και δεν θα ακούτε και δεν θα απαντάτε ύστερα. 
Τα θέματα που σας ανέφερα είναι πολύ συγκεκριμένα και συνιστούν πολιτική η οποία θυμίζει άλλα καθεστώτα και όχι δημοκρατίες. Σας τα λέω ένα προς ένα για να τα συγκρατήσετε, γιατί έπρεπε να τα έχετε ακούσει και επ’ αυτών να απαντάτε, αντί να κάνετε εδώ ιδεολογικά κηρύγματα προεκλογικού χαρακτήρα που είναι όμως, εύκολα γιατί τα αυτιά στα οποία τα λέτε τα εισπράττουν χαϊδευτικά. Νομίζετε ότι βρήκατε πρόσφορο έδαφος να μεταθέσετε τη συζήτηση από το μνημόνιο σε μια άλλη κατεύθυνση.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Δεν είπα τίποτα ούτε δημαγώγησα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, εσείς φέρνετε αυτές τις κατάπτυστες διατάξεις προεκλογικά. Επ’ αυτού δημαγωγείτε γιατί δεν απαντήσατε συγκεκριμένα. Εγώ σας είπα πολύ συγκεκριμένα πράγματα.
Λέτε εδώ ότι συνιστά κίνδυνο για τη δημόσια υγεία επειδή ανήκει σε ομάδες ευάλωτες σε λοιμώδεις ασθένειες, ιδίως, λόγω της χώρας προέλευσης. Αυτό ξέρετε τι σημαίνει; Ότι εδώ κατηγορείτε εθνοτικά ανθρώπους για τη χώρα καταγωγής τους. Αυτοί συνιστούν κίνδυνο για λοιμώδεις ασθένειες, επειδή προέρχονται από μια συγκεκριμένη χώρα. Είναι δυνατόν να γενικεύετε αυτό το πράγμα με έναν τέτοιο τρόπο για να επικαλείστε ύστερα κίνδυνο στη δημόσια υγεία; 
Επίσης λέτε ότι συνιστά κίνδυνο για τη δημόσια υγεία, επειδή διαμένει υπό συνθήκες που δεν πληρούν τους στοιχειώδεις κανόνες υγιεινής. Σας είπα ότι διαμένει πάρα πολύς κόσμος που δεν πληροί κανόνες υγιεινής. Εγώ θα σας πω ότι είναι σχεδόν το 1/3 του ελληνικού πληθυσμού έτσι όπως έχουμε καταντήσει. Αυτό συνιστά κίνδυνο για τη δημόσια υγεία και για τη μετάδοση λοιμωδών ασθενειών; 
Μα, αυτό μπορεί να κάνετε προγκρόμ και να πάτε όπου εσείς νομίζετε ότι δεν πληρούν οι συνθήκες διαμονής τους κανόνες υγιεινής και να αρχίσετε από εκεί και πέρα την εκστρατεία. Είναι τρόπος αυτός να νομοθετείτε; 
Αυτός ο τρόπος γενικεύει αόριστα και επικίνδυνα και δημιουργεί όρους μιας γενικής «σκούπας» απέναντι σε ανθρώπους, στους οποίους δεν υπάρχει πρόβλημα για τη δημόσια υγεία με αυτήν τη γενική αναφορά που κάνετε, και σε ανθρώπους μάλιστα που έχουν και νόμιμα χαρτιά στην Ελλάδα και διαμένουν νόμιμα, επειδή απλώς είναι μετανάστες. 
Αυτά τα πράγματα είναι απαράδεκτα. Επ’ αυτών να απαντήσετε και μη μου βγάζετε λόγους γενικώς για το κακό της μετανάστευσης διότι αυτά τα οποία συμβαίνουν εδώ είναι έλλειψη μεταναστευτικής πολιτικής και για την έλλειψη σχεδιασμένης μεταναστευτικής πολιτικής δεν ευθύνεται η Αριστερά αλλά το ΠΑΣΟΚ και η Νέα Δημοκρατία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε.
Την τελευταία ημέρα ή την προτελευταία μέρα της κοινοβουλευτικής αυτής συνόδου μας έλαχε να συζητήσουμε ένα από τα πλέον κρίσιμα θέματα με αφορμή -κατά την εκτίμηση της Δημοκρατικής Αριστεράς αλλά και κατά την προσωπική μου εκτίμηση- κάποιων παρορμητικών κινήσεων κάποιων Υπουργών. Είχα το θέμα αυτό της συγκεκριμένης τροπολογίας τελευταίο για να το αναφέρω  αλλά επειδή υπάρχει άλλη μια διάταξη του νομοσχεδίου, το άρθρο 61, εκ των πραγμάτων συζητούνται από κοινού. Και γιατί συζητούνται από κοινού; Γιατί απλούστατα και οι δύο διατάξεις άπτονται ενός μεγάλου εθνικού θέματος που είναι το μεταναστευτικό. 
Η ερώτηση που τίθεται είναι οι συγκεκριμένες αναφορές, και το άρθρο 61 και της τροπολογίας, έχει σχέση με ένα γενικότερο σχέδιο που αναφέρεται στην κατασκευή χώρων κράτησης των συγκεκριμένων ανθρώπων, δηλαδή αν θα επακολουθήσει και η άδεια του κ. Χρυσοχοΐδη. Γιατί σήμερα είδαμε κατηγορηματική αναφορά του κ. Χρυσοχοΐδη ότι επίκειται προ των εκλογών η λειτουργία ενός τέτοιου κέντρου. 
Είστε νομικός. Σας λέω το εξής. Λόγω πείρας και λόγω καταγωγής –και το ξέρετε πολύ καλά- ασχολούμαι με αυτό το θέμα με βιωματικό και επίπονο τρόπο και με προσωπικό κόστος δεκαπέντε χρόνων στην Πάτρα. Έχω συμμετάσχει σε ευρωπαϊκά φόρα όπου συζητήθηκε αυτό το θέμα. Μόνιμη αναφορά, μόνιμο μότο σε όλες αυτές τις συναντήσεις που είχαμε είναι ότι η Ελλάδα, που έχει το μεγαλύτερο πρόβλημα, είναι η μόνη χώρα στην Ευρώπη που δεν έχει μεταναστευτική πολιτική. Πόσες φορές θα το επαναλάβουμε σε αυτόν εδώ τον τόπο;
Αναφερθήκατε στη Μάλτα. Εγώ σας αναφέρω την Ισπανία, την Ιταλία, τη Γαλλία. Τόσες καλές πρακτικές διαχείρισης μεταναστών χωρίς χαρτιά υπάρχουν σ’ αυτές τις χώρες, γιατί δεν τις ακολουθούμε; Και είναι η προεκλογική περίοδος η πλέον κατάλληλη για να συζητήσουμε ένα τέτοιο τεράστιο θέμα; 
Αυτή εδώ η Βουλή έχει συζητήσει εξονυχιστικά, εμπεριστατωμένα το θέμα αυτό. Έχουν καταρτιστεί δύο πορίσματα τα οποία είναι πληρέστατα, με προτάσεις ολοκληρωμένες, ιεραρχημένες και κατά την εκτίμησή μας, αποτελεσματικές. Πείτε μου σας παρακαλώ πολύ η συγκεκριμένη τροπολογία που φέρνετε, ιεραρχικά σε ποια θέση βρίσκεται σε σχέση με τις προτάσεις που έχουν κάνει αυτές οι επιτροπές. 
Γιατί σας το λέω αυτό; Γιατί έρχεστε να υπερασπιστείτε μια υπόθεση η οποία σε ό,τι σας αφορά είναι σωστή, αλλά είστε ο τελευταίος που πρέπει να αναφέρεται και να μιλάει για το μεταναστευτικό θέμα. Είναι πολλοί άλλοι πριν από εσάς αρμόδιοι να αναφέρονται σ’ αυτό το θέμα. Και λέω: Γιατί δεν είναι κάποιος άλλος Υπουργός για αυτό το θέμα; Γιατί σας επαναλαμβάνω, δεν είναι μόνο η τροπολογία που φέρνετε εσείς. Είναι και το άρθρο 61.
Και θέλετε να σας πω γιατί είναι κραυγαλέα η ανακολουθία; Το άρθρο 61 αναφέρεται σε θέματα του Ευρωπαϊκού Ταμείου Προσφύγων. Λέει ότι για όλες τις χρηματοδοτήσεις σε φορείς υλοποίησης όπου περιλαμβάνονται οι κανόνες δημοσιοποίησης κ.λπ., δηλαδή η υλοποίηση έργων καθώς και οι διαδικασίες εξέτασης των ενστάσεων και ενημέρωση κ.λπ., γράφεται σε διακριτή διοικητική πράξη της υπεύθυνης αρχής. 
Αυτή η διάταξη ισχύει εδώ και πολλά χρόνια. Η ερώτηση απλή. Αυτή η πράξη της ρυθμιστικής αρχής έχει εκδοθεί; Και γιατί να εκδοθεί τώρα, κύριε Υπουργέ; Γιατί δεν έχει εκδοθεί τόσο καιρό; Είστε αρμόδιος να μας απαντήσετε γι’ αυτό που εκτιμούμε εμείς και πιστεύουμε, ότι δηλαδή τα χρήματα από το Ευρωπαϊκό Ταμείο Προσφύγων έχουν κατασπαταληθεί για άλλους λόγους και ότι δεν έχουν διατεθεί για αυτόν τον λόγο για τον οποίο προορίζονται; Είναι μια αμαρτωλή ιστορία. Ποιος θα μας την πει;
Και επειδή είστε νομικός συνεχίζω και σας λέω το εξής. Λέτε ότι αφορά η συγκεκριμένη ρύθμιση τους μετανάστες που δεν έχουν χαρτιά. Και εγώ συνδέω αυτή τη ρύθμιση με την πρόθεση του κ. Χρυσοχοΐδη να κατασκευάσει τους χώρους. Είπε ο κ. Λαφαζάνης προηγουμένως κάτι πολύ σωστό. Η διάταξή σας ουσιαστικά χαρακτηρίζει ως οιονεί δημόσιο κίνδυνο τους μετανάστες που δεν έχουν χαρτιά. Προσδιορίζεται ο κίνδυνος αφού εξεταστούν σε νοσοκομεία. 
Όμως η πρόθεσή σας, η πρόθεση του κ. Χρυσοχοΐδη -δεν ξέρω αν έχετε συνεννοηθεί- προκειμένου να υλοποιηθεί αυτό το οποίο εσείς αναφέρετε είναι ότι όλοι όσοι είναι χωρίς χαρτιά θα συλλαμβάνονται, θα μεταφέρονται στα κέντρα κράτησης και από εκεί θα οδηγούνται στα νοσοκομεία για εξέταση. Είναι έτσι ή δεν είναι; Θέλω μία απάντηση. Είναι αυτή η διαδικασία;
<Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης: Οι έλεγχοι, κύριε συνάδελφε, εάν μου επιτρέπει ο Πρόεδρος ..</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ναι, ναι. Είναι κρίσιμο αυτό, πρέπει να ξεκαθαριστεί.
<Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης: Δεν είναι έτσι ή δεν είναι μόνο έτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Άλλωστε, είναι η τελευταία μου προεδρία. Μετά από είκοσι χρόνια στη Βουλή είναι η τελευταία φορά που είμαι εδώ, οπότε τα αφήνω όλα ελεύθερα. Ό,τι θέλετε κάνετε. Δεν πρόκειται να μαλώσω με κανέναν.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Γίνεται ένας έλεγχος από κινητό συνεργείο του ΚΕΕΛΠΝΟ, ας πούμε, στην πλατεία Βάθη. Ο έλεγχος με ποια έννοια; Κατ’ αρχάς, μέχρι στιγμής όλο αυτό το σύστημα λειτουργεί εθελοντικά.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Γνωστό. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Υπάρχει το σύστημα και αν θέλει ο άλλος, πάει και εξετάζεται. Άμα δεν θέλει, δεν πάει.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και υπάρχουν και εθελοντές σας πληροφορώ. Στην Πάτρα υπάρχουν εθελοντές γιατροί οι οποίοι κάνουν αυτήν τη δουλειά.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Έτσι. 
Πείτε τώρα ότι σε έναν οίκο ανοχής ή σε ένα χώρο γίνεται έλεγχος και προσάγονται οι άνθρωποι αυτοί στο πλησιέστερο κέντρο για να εξεταστούν, εάν πάσχουν από κάποιο από τα νοσήματα τα οποία μας απειλούν, απειλούν τη δημόσια υγεία δηλαδή, και αυτά είναι τα μεταδιδόμενα νοσήματα, όπως είναι το AIDS, αλλά και μεταδιδόμενα νοσήματα, όπως είναι η φυματίωση. Η δε φυματίωση, αγαπητέ συνάδελφε, ταλαιπωρεί τον κόσμο όλο. Και επειδή στην Ελλάδα αυξάνεται -ρωτήστε όλους τους γιατρούς των νοσοκομείων της Αθήνας, θα σας πουν- είναι πάρα πολύ χρήσιμο να εντοπίζεις έναν άνθρωπο που πάσχει από αυτό και να μην τον αφήνεις, λόγου χάριν, να μπει σε ένα λεωφορείο. Έτσι δεν είναι;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν διαφωνούμε σε αυτό.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Δεν θα πάει σε κανένα στρατόπεδο συγκέντρωσης, δεν θα πάει σε κανέναν χώρο κράτησης. Καταλαβαίνετε τι λέω;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν αναφέρομαι στο καταληκτικό το οποίο λέτε.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Εγώ σας λέω αυτά που ξέρω από την πλευρά του Υπουργείου Υγείας. Τους χώρους που είχαμε προβλέψει -ειδικούς χώρους στα νοσοκομεία μας- για τους Ολυμπιακούς Αγώνες και δεν τους είχαμε αξιοποιήσει, ενεργοποιήσαμε δεκαπέντε από αυτούς για να είμαστε έτοιμοι στην Αθήνα και τους κάναμε χώρους όπου άνθρωποι που πάσχουν από αυτά τα νοσήματα δεν θα συνωστίζονται μαζί με άλλους που δεν πάσχουν, αλλά θα πηγαίνουν εκεί. Πειράζει αυτό; Είναι κακό αυτό;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Συμφωνώ απολύτως και σας πληροφορώ ότι έχω κάνει επανειλημμένες ερωτήσεις για την εγκληματική αμέλεια του κράτους να παρέμβει, όταν είχαμε και εμείς την έξαρση ψώρας στην Πάτρα και τέτοια νοσήματα. 
Αλλού θέλω να καταλήξω, επειδή εσείς το λέτε από την πλευρά σας ως καταληκτική δράση. Δεν είναι όμως έτσι. Προσέξτε πού είναι η τροπολογία σας.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Μου επιτρέπετε;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Να ολοκληρώσω αυτό και να μου απαντήσετε. Πού είναι η τροπολογία σας; Η τροπολογία σας είναι στην παράγραφο 2 του άρθρου 13 του π.δ. 114/2010. Εδώ πέρα τι αναφέρει αυτό το άρθρο; «Κατ’ εξαίρεσιν κράτηση». Δεν μιλάει για εξετάσεις. Λέει «κατ’ εξαίρεσιν κράτηση», που σημαίνει δηλαδή ότι με την πρόσθεση της τροπολογίας εκεί θα γίνει μία επιχείρηση «σκούπα» στην Αθήνα. Όσοι δεν έχουν χαρτιά θα συλληφθούν, θα μεταφερθούν στο χώρο και από εκεί και πέρα θα ξεκινήσει η διαδικασία η δική σας. Από εκεί και πέρα ξεκινάει το δικό σας. Είναι στο προεδρικό διάταγμα το πολύ γνωστό που αφορά τους μετανάστες.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Επειδή είναι προφανές ότι ξέρετε το θέμα, εσείς αντιμετωπίζετε με κριτική άποψη την τροπολογία αυτή, της οποίας εγώ είμαι μέρος.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ακριβώς. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Ο κύριος έχων τη νομοθετική πρωτοβουλία είναι ο κ. Χρυσοχοΐδης.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Σαφώς. Γι’ αυτό λέω ότι έπρεπε να είναι εδώ.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Αύριο θα είναι εδώ.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ναι, αλλά η τροπολογία και το άρθρο 61 αφορούν τον κ. Χρυσοχοΐδη. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Η πρωτοβουλία του κ. Λαφαζάνη άνοιξε τη συζήτηση εδώ απόψε. Ωστόσο, επειδή συνυπογράφω από την πλευρά του Υπουργείου Υγείας για όσα θέματα αναφέρατε που σχετίζονται με εμάς και έχω εκδώσει και την υγειονομική διάταξη την περασμένη Κυριακή, την οποία αύριο θα φέρω στην Εθνική Αντιπροσωπεία, θα σας τη διανείμω να δείτε ποιες είναι οι δράσεις που έχουμε αναλάβει εμείς παράπλευρα. Είναι πολυπαραγοντικό θέμα.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν θα διαφωνήσω με τη δράση τη δική σας.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Όπως σωστά είπατε, πρέπει οι πρωτοβουλίες να είναι πρωτοβουλίες πλειόνων του ενός Υπουργού.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Με τη δράση τη δική σας δεν θα διαφωνήσω. Απευθύνομαι σε εσάς τώρα, εκτός της ιδιότητας του Υπουργού Υγείας και στην ιδιότητα του νομικού. Και σας λέω το εξής απλό: Ένας μετανάστης μη καταγεγραμμένος χωρίς χαρτιά έχει συλληφθεί, έχει εκτίσει τη δωδεκάμηνη διοικητική ποινή με το γνωστό χαρτάκι «εντός μηνός να εγκαταλείψετε τη χώρα». Αυτός δεν φεύγει από τη χώρα, γιατί δεν έχει πού να πάει, δεν μπορεί να γυρίσει στην πατρίδα του. Συλλαμβάνεται με τη διαδικασία αυτή πάλι χωρίς χαρτί. Ουσιαστικά αυτός δεν μπορεί να κρατηθεί. Δεν υπάρχει περίπτωση να κρατηθεί. Και όμως με τη διάταξη τη δική σας που έχετε εδώ την προληπτική, εσείς διευκολύνετε τώρα με αυτό που κάνετε τις βλέψεις του κ. Χρυσοχοΐδη και εδώ θέλω να είμαι σαφής. Δεν αναφέρομαι σε εσάς, αναφέρομαι στον κ. Χρυσοχοΐδη, ο οποίος ανακινεί αυτήν την περίοδο αυτό το θέμα, που ουσιαστικά τορπιλίζει οποιαδήποτε προσπάθεια να βρούμε λύση. 
Και το ερώτημα το οποίο τίθεται είναι το εξής: Δηλαδή αν ο κ. Χρυσοχοΐδης, κύριε Λοβέρδε, δεν αναλάμβανε Υπουργός Προστασίας του Πολίτη, θα ερχόταν η συγκεκριμένη διάταξη; Εάν ήταν ο κ. Παπουτσής και τελευτούσε το κυβερνητικό του έργο με αυτήν την Κυβέρνηση, είναι βέβαιο ότι δεν θα το έκανε. Και ξέρετε ποια είναι τα αποτελέσματα αυτής της πολιτικής, ποια είναι αυτά τα οποία θα βιώσουμε με οδυνηρό τρόπο την επόμενη φορά; Ότι, ενώ πριν ένα μήνα το θέμα το μεταναστευτικό, το κρίσιμο το οποίο ταλαιπωρεί πολύ κόσμο ήταν στα ενδιαφέροντα και στην κρισιμότητα που έδειχναν οι πολίτες πέμπτο ή έκτο, αυτήν τη στιγμή είναι δεύτερο λόγω ακριβώς αυτής της κίνησης και θα μου επιτρέψετε να σας πω ότι είναι και ένας από τους λόγους που αυτήν τη στιγμή βιώνουμε την έκρηξη της Χρυσής Αυγής. Αυτό είναι το αποτέλεσμα της κίνησης του  κ. Χρυσοχοΐδη, θα μου επιτρέψετε να σας πω. 
Αύριο θα τοποθετηθώ επί των άρθρων. Εξάντλησα όλη μου τη συζήτηση. Θα ήθελα να τοποθετηθώ και επ’ αυτού που ανέφερε ο κ. Κουτρουμάνης. Δυστυχώς και ο χρόνος και τα θέματα είναι πολύ σοβαρά και δεν θέλω να ταλαιπωρήσω και την τελευταία συνάδελφο που θέλει να τοποθετηθεί. 
Ευχαριστώ πολύ. 
<Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης: Κύριε Πρόεδρε, μία φράση μπορώ να προσθέσω; Μια και μας δίνετε αυτήν τη δυνατότητα να πούμε τα πράγματα που έχουμε να πούμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Μου έχει μείνει και από τον κ. Λαφαζάνη και από τον κ. Τσούκαλη μία αποστροφή τους σε ό,τι αφορά τη σύνδεση ορισμένων ασθενειών με χώρες προελεύσεως μεταναστευτικών ροών.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Όχι, δεν το ανέφερα εγώ. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Δεν το αναφέρατε εσείς;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ το ανέφερα.
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Α, με συγχωρείτε. Το ανέφερε ο κ. Λαφαζάνης. Ήταν δικό μου λάθος.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Η διαδικασία είναι συγκεκριμένη. Πρέπει να εξετάζεται υποχρεωτικά. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Σε ό,τι αφορά τη σύνδεση της όλης προσπάθειας με συγκεκριμένες χώρες προελεύσεως των μεταναστευτικών ροών, των ανθρώπων αυτών δηλαδή, κύριε Πρόεδρε, είναι καταγεγραμμένο και στο πλαίσιο του  ECDC -του ευρωπαϊκού ΚΕΕΛΠΝΟ- και στο πλαίσιο των αναλύσεων που κάνει η Ευρωπαϊκή Ένωση σε όλα τα επίπεδά της, σε όλα τα όργανά της, ότι ορισμένες ασθένειες, όπως αυτές που προαναφέραμε, σχετίζονται με συγκεκριμένες χώρες της Υποσαχάρειας Αφρικής ή με ορισμένες χώρες της Νοτίου Ασίας. Εφόσον αυτό συμβαίνει και διαπιστώνεται όχι από την Ελλάδα μόνο, αλλά από όλους τους άλλους και την Ελλάδα επίσης, δεν είναι κακό να λες  ότι προσανατολίζεις τους ελέγχους σου εκεί, αφού έχεις πολύ μεγάλες μεταναστευτικές ροές στην Ελλάδα και έχεις πάρα πολύ κόσμο, δεκάδες χιλιάδες ανθρώπους που ουδέποτε εξετάστηκαν, αλλά παραμένουν στη χώρα μας. Το να κάνεις αυτήν την προσπάθεια, είναι προσπάθεια προστασίας της δημόσιας υγείας. Κανέναν άλλο κίνδυνο δεν εγκυμονεί η σχετική προσπάθεια.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Υπουργέ, επιτρέπετε; 
<Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης: Επιτρέψτε μου εσείς. Αφήστε με να τελειώσω. Έχετε τη δυνατότητα μετά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Καταχρώμεθα την υπομονή της συναδέλφου. 
ΑΝΔΡΕΑΣ ΛΟΒΕΡΔΟΣ (Υπουργός Υγείας και Κοινωνικής Αλληλεγγύης: Δεν υπάρχει, κύριε Πρόεδρε, κανένας άλλος κίνδυνος σε ό,τι αφορά τις παρεμβάσεις μας. Κανένας άλλος κίνδυνος δεν μπορεί κανείς να υποθέσει ότι εγκυμονείται. Απλά και μόνο η προσπάθειά μας να εκδηλώσουμε τη μέριμνα του ελληνικού κράτους για όλους αυτούς τους ανθρώπους και για τους Έλληνες πολίτες εκδηλώνεται και είναι σωστή. 
Ωστόσο, ο κ. Τσούκαλης είπε: «Επί άλλου Υπουργού τι θα γινόταν;». Το ερώτημα είναι σωστό και σπεύδω να το απαντήσω. Εμείς το λόγο αυτό -επαναλαμβάνω στην Αίθουσα αυτή- τον εκφράζουμε εδώ και πολύ καιρό, εγώ ως Υπουργός Υγείας από το Μάρτιο του 2011 και μάλιστα με πολύ μαχητικό τρόπο. Και μάλιστα δεν θα ξεχάσω πως, όταν κάποια στιγμή αναφέρθηκα στη δωρεάν παροχή ιατρικών υπηρεσιών προς τους νοσούντες παρανόμως διαμένοντες στην Ελλάδα, πετάχτηκε ο κ. Λαφαζάνης και με χαρακτήρισε με τον πιο αδόκιμο για μένα χαρακτηρισμό σε ό,τι αφορά την πολιτική γεωγραφία. Δεν θα τον ξεχάσω. Ήταν πολύ εύκολος και πάρα πολύ θρασύς από την πλευρά του. Δεν θα ξεχάσω αυτά που είπε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι είπα;</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Το έχετε κάνει σε ό,τι αφορά τον ομιλούντα, κύριε συνάδελφε, επί του ιδίου θέματος. 
Έλεγα πάντα, λοιπόν, ότι το θέμα αυτό πρέπει να το δούμε. 
Έλεγα, επίσης, ότι υπάρχουν εκατόν πενήντα εκατομμύρια ορφανά στο Εθνικό Σύστημα Υγείας στα νοσοκομεία από τη νοσηλεία των μεταναστών που δεν έχουν ασφαλιστικά δικαιώματα, που παρανόμως είναι στην Ελλάδα και από διάφορους άλλους, τύποις απόρους, και ότι αυτά δεν τα καλύπτει κανείς και ότι πρέπει με κάποιο τρόπο να τα βρούμε ή να τα περιορίσουμε. 
Ενώ τα λέγαμε αυτά, γίνονταν συζητήσεις στην Εθνική Αντιπροσωπεία, στα μέσα ενημέρωσης σπάνια, αλλά κανείς δεν αντιδρούσε, γιατί εμείς ως Υπουργείο Υγείας δεν έχουμε δυνατότητες πέραν των επισημάνσεων και κάποιων ελέγχων να κάνουμε κάτι άλλο. Μιλάω δηλαδή, για την περίπτωση που μπαίνει κάποιος σε ένα από αυτά τα παράνομα studios -τα οποία είναι η σύγχρονη μορφή των πορνείων- και δεν θέλει να κάνει εξέταση και εσύ δεν μπορείς να του την κάνεις την εξέταση να δεις αν έχει AIDS και αν το μεταδίδει, είσαι αδύναμος. Αυτήν την περίοδο ο Υπουργός Προστασίας του Πολίτη ανταποκρίθηκε, μάλιστα, μόνος του, δεν τον αναζητήσαμε. Ο ίδιος είχε υπ’ όψιν το τι λέγαμε εμείς όλο αυτόν τον καιρό και ανταποκρίθηκε. 
Εάν αυτό, κύριε συνάδελφε, γίνεται τώρα και δεν ήταν πριν από ένα μήνα, δεν είναι θέμα του Υπουργείου Υγείας. Εάν είναι τώρα και τώρα συμπίπτει και με προεκλογική περίοδο, αδιαφορώ παντελώς. Κάνε αυτό που έχεις να κάνεις και ας είναι οποτεδήποτε! Αυτά κάνουμε και τίποτα περισσότερο και δεν καταλαβαίνω τις ανησυχίες σας.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Αυτό που θέλουμε να κάνετε εσείς δεν χρειαζόταν καμμία ρύθμιση. Αρκεί να το κάνατε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λαφαζάνη, κύριε Τσούκαλη, κύριε Λοβέρδο, οι αιτίες ξεκινούν από την κοινή σας πολιτική μήτρα. 
Αφήστε, λοιπόν, να ολοκληρώσουμε τη διαδικασία με την κ. Μαρία Κόλλια-Τσαρουχά Κοινοβουλευτική Εκπρόσωπο από τους Ανεξάρτητους Έλληνες. 
Δίνω το λόγο για τελευταία φορά ως Αντιπρόεδρος.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember> (Υπουργός Υγείας και Κοινωνικής Αλληλεγγύης): Γιατί αύριο θα λείπετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν θα είμαι στην Έδρα. Είναι η τελευταία μου συνεδρίαση υπό αυτήν την ιδιότητα. Θα θυμάμαι ότι έδωσα για τελευταία φορά το λόγο στη συνάδελφο κ. Μαρία Κόλλια-Τσαρουχά. 
Έχετε το λόγο, κυρία συνάδελφε.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember>: Δηλαδή δεν θα είστε ξανά υποψήφιος;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δεν θα είμαι υποψήφιος.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember>: Εγώ θα πω μόνο δύο κουβέντες για το μεταναστευτικό, κύριε Πρόεδρε, κύριοι συνάδελφοι, κύριοι Υπουργοί. Είναι τόσο μεγάλο το θέμα και δυστυχώς, το αφήσαμε όλα αυτά τα χρόνια να μεγεθύνεται. Όλα αυτά τα χρόνια ψηφίσαμε διάφορες ρυθμίσεις, διάφορους νόμους. Τελικά, δεν μπορέσαμε να το ελέγξουμε, γιατί είναι πολυσχιδές ως πρόβλημα, έχει διογκωθεί. Ομολογουμένως, δεν λύνεται μόνο με –εγώ θα έλεγα- την ειλικρινή προσπάθεια που κάνει ο κ. Λοβέρδος στο θέμα της υγειονομικής φροντίδας αυτών των ανθρώπων. 
Όμως, έχει έρθει σε τέτοια κατάσταση η ελληνική κοινωνία και οι Έλληνες, που δυστυχώς, αυτοί θα χρειάζονται πολλά περισσότερα από τους κατά τα άλλα συμπαθείς μετανάστες και λαθρομετανάστες και οικονομικούς μετανάστες. 
Κύριοι συνάδελφοι, όλοι όσοι μετέχουμε σε αυτήν την κοινοβουλευτική περίοδο γνωρίζουμε ότι ήδη σύντομα όχι μόνο θα απολογηθούμε στους επόμενους, αλλά ακόμα και στους αγέννητους Έλληνες για όλη αυτήν τη νομοθετική διαδικασία που ακολουθούμε και τις αποφάσεις που πήραμε, γιατί επιτρέψαμε να λειτουργήσουμε σε ένα πλαίσιο ασφυκτικής πίεσης, που ακόμα και οι παραδοχές ορισμένων ότι δεν διάβασαν, δεν μελέτησαν ή δεν τους ενημέρωσαν δεν θα έχουν καμμία σημασία. 
Νομοσχέδια, τροπολογίες κατατίθενται, ψηφίζονται, για να γίνουν νόμοι του κράτους ως την ημέρα προκήρυξης των εκλογών και τη διάλυση της Βουλής. Οι παλαιότεροι συνάδελφοι –και έχω την τύχη να είμαι από αυτούς- δεν έχουμε ζήσει τέτοιες στιγμές υποβάθμισης του κανονισμού της κοινοβουλευτικής διαδικασίας. 
Όσον αφορά τις ευθύνες, δεν θα σταθώ σε αυτούς που κυβερνούν ή συμμετέχουν. Από την Τετάρτη, από μεθαύριο θα διαγράψουν μονομερώς τις ευθύνες τους στο όνομα των θεσμών και θα αναφέρονται, σαν να μην υπήρχε χθες, στην ανάγκη για ακόμα μια φορά να σωθεί η χώρα και να μείνουμε στο ευρώ, να πληρωθούν οι συντάξεις, να έχουμε τα γενόσημα, να υπάρχουν γάλατα στα super-markets. 
Θα σταθώ σε όλους τους άλλους και σε εμάς, λέγοντας ότι είμαστε και εμείς υπεύθυνοι που επιτρέψαμε να συμβούν όλα αυτά, που με τη συμμετοχή μας αναγνωρίσαμε τέτοιες διαδικασίες, με τη σιωπή μας ανεχθήκαμε αυτά τα πράγματα. 
Και ποια είναι η πρακτική; Φέρνετε ένα νομοσχέδιο, το αφαιρείτε, συμπληρώνετε, άλλες διατάξεις έχουν επείγοντα χαρακτήρα και έχουν σχέση με τις υποχρεώσεις που αναλάβατε, ζητείτε επίσπευση διαδικασιών. Ξεχνάτε, όμως, ότι έχετε και ενσωμάτωση οδηγιών στο συζητούμενο σήμερα νομοσχέδιο, που, αν μη τι άλλο, είχατε πάρα πολύ χρόνο, κύριοι της Κυβέρνησης, είχατε όλες τις χρονικές δυνατότητες να τις φέρετε στην ώρα τους. Τονίζετε ξανά ότι περιλαμβάνονται επείγουσες και δεσμευτικές από το μνημόνιο διατάξεις, αλλά διορθώνετε και ανισότητες από προηγούμενο νόμο που εσείς οι ίδιοι ψηφίσατε. Θα προστεθούν νέες ασφαλιστικές διατάξεις στο μεγάλο όγκο της ασφαλιστικής μας νομοθεσίας. 
Αν οι ρυθμίσεις είναι ατελείς και θα απαιτήσουν σε λίγους μήνες νέες διορθώσεις, δεν μας νοιάζει, αφορά τους επόμενους. Αν οι ρυθμίσεις είναι αντιφατικές και αποσυντονίζουν τους ασφαλιζόμενους, δεν ενδιαφέρει, θα αφορά τους επόμενους. Είμαστε υποχρεωμένοι να λάβουμε μέτρα που μειώνουν τις συντάξεις, χωρίς να συνδέονται με μέτρα που θα διευρύνουν τη χρηματοδοτική βάση του ασφαλιστικού μας συστήματος. Δεν ενδιαφέρει ούτε αυτό, αφορά τους επόμενους. Βέβαια, αν οι διατάξεις είναι χωρίς συνοχή, είναι αποσπασματικές και ενώ εισάγονται, όπως καλά ειπώθηκε, για να λύσουν προβλήματα, την ίδια ώρα γεννούν άλλα που απαιτούν και αυτά στη συνέχεια λύσεις, επίσης, δεν μας νοιάζει. Και αυτό αφορά τους επόμενους. Αν αυτή η εξυπηρέτηση των ασφαλισμένων, η απονομή των συντάξεων και ο χρόνος αναμονής επιδεινώνονται όσο γιγαντώνεται η ασφαλιστική μας νομοθεσία μας πονά, αλλά στο κάτω-κάτω της γραφής δεν μας νοιάζει, αφορά τους επόμενους. 
Αν τα νομοσχέδια εισάγονται χωρίς να είναι ολοκληρωμένα, αν είναι μπαλώματα, έχουμε τη δικαιολογία «τα ίδια έκαναν και οι προηγούμενοι, εμείς κάναμε πράξη τη διαβούλευση, την οποία, όμως, δεν ακολουθούμε». Μα, τα ίδια δεν έκαναν και οι προηγούμενοι; 
Πριν μιλήσω, λοιπόν, για τους προηγούμενους και τους επόμενους και τις ευθύνες μας, θα ήθελα να τονίσω ότι σε ένα νομοσχέδιο που κινείται στη λογική του μνημονίου, εμπεριέχει και υλοποιεί τις διατάξεις του θα πρέπει όλοι να είμαστε πάρα πολύ προσεκτικοί. 
Θα αναγνωρίσουμε, όμως, ότι συμπεριλαμβάνει και διατάξεις που μέσα σε αυτήν την παραζάλη των ημερών χάνεται η σημασία και η σπουδαιότητά τους. Ακόμα και αυτές οι διατάξεις που αναδεικνύουν την κοινωνική μας ευαισθησία –το ξέρετε και εσείς- είναι αποσπασματικές και αδικούν την ίδια τη νομοθετική σας πρωτοβουλία. 
Δεν έχει νόημα, κύριοι συνάδελφοι, να μιλήσουμε για τον ΕΟΠΥΥ ούτε να μεταφέρουμε τι αντιμετωπίζουν οι πολίτες. Ξέρετε καλύτερα την πορεία του Οργανισμού. Γνωρίζετε καλύτερα αν οι πολίτες είναι ικανοποιημένοι, αν βρίσκουν γιατρούς και πότε, αν παίρνουν εμπρόθεσμα τα χρήματά τους ή σε σύντομο χρονικό διάστημα. 
Και εμείς γνωρίζουμε ότι εδώ και ένα χρόνο βλέπουμε διαρκώς κανονιστικές διατάξεις, νομοθετικές πρωτοβουλίες που επιβεβαιώνουν ότι το σύστημα δεν έχει ούτε αρχή ούτε μέση ούτε τέλος, ότι το σύστημα είναι ικανό να πει «άντε, από την αρχή ξανά», ότι το σύστημα είναι έτοιμο να πει «τέρμα στα μερεμέτια». Απλώς, το σύστημα είναι κάποιοι άλλοι που υπήρξαν ανεύθυνοι κατά το παρελθόν, που σήμερα αλλάζουν, που υπόσχονται ότι θα αλλάξουν προς το καλύτερο. 
Το μόνο που θέλω να μεταφέρω –και είναι κοινή παραδοχή όλων όσων υπηρετούν το κοινό καλό στην πατρίδα μας- είναι «τέρμα τα μερεμέτια»! Σταθείτε στο ύψος των περιστάσεων! Με τις πράξεις ας αφήσουμε τους πολίτες να ελπίσουν ότι οι θυσίες τους θα πιάσουν τόπο. Ας αναδιαρθρώσουμε τους θεσμούς, ας ανατάξουμε τη χώρα, αφού πρώτα συνειδητοποιήσουμε ποιες είναι οι προτεραιότητες. 
Όσοι πιστεύουν ότι το συγκεκριμένο νομοσχέδιο αντιμετωπίζει τις μεγάλες προκλήσεις του ασφαλιστικού συστήματος, ας το ψηφίσουν. Να μη σας διαφεύγει, όμως, ότι όσο βαθαίνει η ύφεση, καθυστερεί η ανάπτυξη, αυξάνεται η ανεργία, δεν ελέγχεται η εισφοροδιαφυγή και η μαύρη εργασία, τόσο θα κλονίζεται και η επάρκεια και η βιωσιμότητα των φορέων της κοινωνικής ασφάλισης. 
Και αν γίνει ξανά λόγος για τη δημογραφική γήρανση που αποτελεί βόμβα στα θεμέλια του ασφαλιστικού μας συστήματος, αλλά και ολόκληρης της χώρας, της συνέχειάς της, θυμηθείτε ότι όλα αυτά έχουν ειπωθεί ξανά από όλους και βέβαια, προεκλογικά. 
Πάντα, όμως, τα αφήνουμε –τα αφήνετε- στην ουσία για τους επόμενους. Και επειδή οι προηγούμενοι γνώριζαν και οι επόμενοι θα πρέπει να μάθουν γι’ αυτό το οποίο έρχεται και θα εφαρμοστεί στη διετία 2013-2014.
Κι αν σήμερα τα αναφέρουμε ως σενάρια, αύριο θα είναι μια δύσκολη πραγματικότητα, με τα ειδικά μισθολόγια και με τις περικοπές που θα είναι στο 10%, στο 12%, στο 15%. Θα ξεκινήσει νέος κύκλος περικοπών όλων των δημοσίων υπαλλήλων; Θα θιγούν οι συντάξεις σε δημόσιο και ιδιωτικό τομέα; Πού θα πάνε οι δαπάνες για υγεία και περίθαλψη, για άμυνα, για επενδύσεις, για παιδεία και κοινωνικό κράτος; Πότε θα αρχίσουν οι απολύσεις; Θα τεθεί πλαφόν για τις αποζημιώσεις απόλυσης και το εφάπαξ, που σύμφωνα με τα νούμερα προκαλούν μεγάλο κόστος; Θα περικοπούν; Θα κοπούν εντελώς; Τον Οκτώβριο οι βενζίνες και τα πετρέλαια θέρμανσης και κίνησης θα είναι απαγορευτικά για το μεγαλύτερο μέρος των καταναλωτών. 
Και όσο δεν συνειδητοποιούμε ότι τα μνημόνια δεν στοχεύουν πραγματικά στο συμμάζεμα της ελληνικής κοινωνίας και οικονομίας, όπως υποστηρίζουν, αλλά κύρια στην εξασφάλιση των δανειστών, όσο δεν συνειδητοποιούμε ότι η πολιτική των περικοπών δεν οδηγεί πουθενά, γιατί δεν μπορείς να κινήσεις μια οικονομία περικόπτοντας τα εισοδήματα, όσο δεν αντιλαμβανόμαστε τη λογική της εσωτερικής υποτίμησης, τώρα, σε λίγο, θα είναι αργά για δάκρυα. 
Ας απαντήσουν οι οικονομολόγοι στο εξής: Όταν περικόπτονται οι μισθοί, μειώνεται η κατανάλωση και κλείνουν μαγαζιά; Όταν κλείνουν μαγαζιά, απολύονται υπάλληλοι; Ποιος θα απαντήσει στο γιατί δεν κυκλοφορεί χρήμα στην αγορά; Επειδή δεν υπάρχει ή επειδή δεν έχει μαζευτεί από τις τράπεζες ή από διάφορους που το έχουν στείλει στο εξωτερικό και περιμένουν; Τι περιμένουν; Περιμένουν απλώς να φθάσει η ανεργία σε δυσθεώρητα ύψη, να εξευτελιστεί η ιδιωτική περιουσία μέσω φόρων, εισφορών και λογαριασμών και τότε θα έρθουν.
Ας απαντήσουν, λοιπόν, οι οικονομολόγοι γιατί δεν γίνεται το «κούρεμα» δανείων της Ευρωπαϊκής Κεντρικής Τράπεζας; Πού τα βρίσκει αυτή η Τράπεζα και μας δανείζει; 
Κύριοι συνάδελφοι, έχουμε μόνο μία επιλογή, να δημιουργήσουμε ΤΩΡΑ –κυριολεκτικά, τώρα- με τις ανάλογες πρωτοβουλίες μας εκείνο το κοινωνικό κλίμα που θα δώσει μία νέα εθνική αυτοπεποίθηση, μία νέα έμπνευση και ελπίδα στον κόσμο που είναι απαραίτητη όχι μόνο για την επανεκκίνηση της οικονομίας, αλλά για την αφύπνιση του λαού μας. Και κανείς δεν μπορεί να προχωρήσει, αν δεν κερδίσει την εμπιστοσύνη των συμπολιτών μας, της κοινωνίας μας.
Είναι στο χέρι μας, λοιπόν, να προχωρήσουμε σε βαθύτερες τομές στο δημόσιο τομέα και κύρια να αξιοποιήσουμε τις πραγματικές δυνατότητες της χώρας. Μιλάμε, βέβαια, για τον τουρισμό, τη ναυτιλία, τα τμήματα της βιομηχανίας που τροφοδοτούν τις εξαγωγές και, φυσικά, την αγροτική παραγωγή που την έχουμε ξεχάσει.
Οι πολίτες διερωτώνται ποιοι είναι σε θέση να τα υλοποιήσουν όλα αυτά; Θέλουν πολιτική αποτελεσματικότητα των πράξεων οι πολίτες! Απαιτούν σαφήνεια στο λόγο μας! Και θα πρέπει να ξεκαθαρίσουμε ότι η ατιμωρησία είναι η πηγή όλων των δεινών της χώρας. Η ανοχή μας στη διαφθορά και στην ανομία δεν μπορεί να συνεχιστεί. Οι νέοι δεν πρόκειται να μας ακούσουν, αν δεν υπάρξουν τολμηρές προσεγγίσεις, προσεγγίσεις ανατροπής, θα έλεγα. 
Αυτό αφορά όλους τους προηγούμενους, αλλά και όλους τους επόμενους. Μία είναι η πολιτική πρόταση, όλοι μαζί να χτίσουμε ξανά, να στήσουμε ξανά το κράτος από την αρχή, δηλαδή να βάλουμε από την αρχή άλλα κριτήρια και άλλους στόχους για την οργάνωση του κοινού μας βίου, άλλους θεσμούς εκπαίδευσης, άλλους θεσμούς Δημόσιας Διοίκησης, συνδικαλισμού και άμυνας, άλλο εκλογικό σύστημα, άλλη οργάνωση Κοινοβουλίου, άλλες προϋποθέσεις ακόμα και για τη λειτουργία των κομμάτων.
Ας απαλλαγούμε, λοιπόν, μέσα μας από όλα τα βαρίδια και τις νοοτροπίες του παρελθόντος, από όλο το σύστημα εξουσίας που έχει δημιουργηθεί τόσα χρόνια με τα ελεγχόμενα Μέσα Μαζικής Ενημέρωσης με τους κρατικοδίαιτους επιχειρηματίες. Όλα θα εξαρτηθούν από το πόσο καλά προετοιμασμένοι θα είμαστε! Δεν θα είναι εύκολο το εγχείρημα. Θα είναι δυσκολότερο ίσως από ποτέ. Είναι μεγάλος ο αγώνας να επιχειρήσεις να χτίσεις την πατρίδα σου από την αρχή και να κερδίσεις ξανά τη χαμένη σου περηφάνια. 
Σε ό,τι μας αφορά τους Ανεξάρτητους Έλληνες που έχω την τιμή να ανήκω εδώ και λίγες μέρες, έχω να πω ότι πρώτα μας αγνόησαν, μετά άρχισαν να μας κοροϊδεύουν και τώρα μας πολεμούν. Όμως, να μην ξεχνούν ότι στο τέλος θα νικηθούν. Και το ερώτημα δεν είναι αν θα μας το επιτρέψουν, αλλά αν μπορούν πια να σταματήσουν αυτό που ξεκίνησε. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Δεν κατέχουμε ούτε το αλάθητο ούτε προκύψαμε από παρθενογένεση. Ήμασταν, όμως, η μειοψηφία στο χώρο που ανήκαμε χθες. Σαν κι εμάς ίσως υπάρχουν και καλύτεροι και σε άλλα κόμματα. Είναι ζήτημα χρόνου όλοι αυτοί να βρεθούμε κάποια στιγμή σε κοινή αφετηρία και αυτό θα γίνει. Αλίμονο σ’ αυτούς που δεν το αντιλαμβάνονται σήμερα! Ο τόπος θα προχωρήσει χωρίς αρκετούς από εμάς.
Ορισμένοι αποχαιρετούν έγκαιρα την Αλεξάνδρεια αναλαμβάνοντας τις ευθύνες που τους αναλογούν. Άλλοι συνεχίζουν. Όμως, η επόμενη Βουλή που έρχεται, αγαπητοί μου συνάδελφοι, δεν θα έχει τίποτα κοινό μ’ αυτά που ζήσαμε μέχρι σήμερα. Θα είναι το τέλος του δικομματισμού τώρα ή το πολύ στις επόμενες εκλογές, όποτε και αν γίνουν αυτές. Ίσως! Τίποτα, όμως, δεν θα είναι το ίδιο, όπως ήταν χθες. 
Σας εύχομαι Καλό Πάσχα και Καλή Ανάσταση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Υπουργός Εργασίας και Κοινωνικής Ασφάλισης κ. Γεώργιος Κουτρουμάνης.</ChairmanSpeech> 
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Ευχαριστώ, κύριε Πρόεδρε.
Κύριε Πρόεδρε, θα ήθελα να ευχαριστήσω όλους τους συναδέλφους για τις παρεμβάσεις τους και τις παρατηρήσεις τους. Προκαλεί, όμως, εντύπωση μερικές φορές το γεγονός ότι ρυθμίσεις που έχουν ως αποτέλεσμα με την ψήφιση και την υλοποίησή τους την επίλυση σημαντικών προβλημάτων, αποτελούν και αυτές αντικείμενο κριτικής που οδηγούν τελικά στο συμπέρασμα ότι πολλές φορές σ’ αυτήν την Αίθουσα έχουν αδικηθεί νομοθετικές πρωτοβουλίες, οι οποίες λύνουν σημαντικά προβλήματα του κοινωνικού συνόλου.
Άκουσα για το Πρόγραμμα «Βοήθεια στο Σπίτι». Αν υπάρχουν κάποιες θετικές ρυθμίσεις που περιλαμβάνονται μέσα σ’ αυτό το νομοσχέδιο –λίγες, γιατί δεν έχουμε περιθώρια να θεραπεύσουμε αδικίες αυτήν τη στιγμή- η ρύθμιση που αφορά το πρόγραμμα «Βοήθεια στο Σπίτι» είναι μία απ’ αυτές. Σ’ αυτήν τη χώρα, τα τρία-τέσσερα τελευταία χρόνια ήταν ζητούμενο να δημιουργήσουμε ένα βιώσιμο σύστημα, για να μπορέσουμε να εξασφαλίσουμε συγχρηματοδότηση από το Ευρωπαϊκό Κοινωνικό Ταμείο. Και το κάνουμε κατά τον καλύτερο δυνατό τρόπο, χωρίς να βάζουμε νέες εισφορές, αλλά παίρνοντας 35 εκατομμύρια ευρώ από έναν προϋπολογισμό 48 δισεκατομμυρίων ευρώ. Αν δείτε τα νούμερα, καταλαβαίνετε ότι μιλάμε για ένα ποσό μικρό από τα ταμεία, για να διασφαλίσουμε ένα πρόγραμμα το οποίο έχει δεκάδες χιλιάδες ωφελούμενους και βέβαια και εργαζόμενους, των οποίων διασφαλίζεται η συνέχεια της εργασίας τους.
Άκουσα για τα βαρέα και ανθυγιεινά επαγγέλματα, όπου κάνουμε μία ρύθμιση με την οποία δίνουμε τη δυνατότητα σε κάποιους ανθρώπους οι οποίοι απεντάσσονται από το καθεστώς, να θεμελιώσουν συνταξιοδοτικό δικαίωμα αναγνωρίζοντας τα χρόνια ασφάλισης.
Όσον αφορά την οδηγία, στις 5 Μαρτίου έληξε η προθεσμία που υπήρχε για να ενσωματώσουμε την οδηγία στο εθνικό δίκαιο. Το κάνουμε με λίγες μέρες καθυστέρηση. Όμως, είναι μία οδηγία η οποία λύνει προβλήματα και ουσιαστικά βοηθά σημαντικά τους εργαζόμενους στον ιδιωτικό τομέα που κατά κανόνα έχουν λιγότερα δικαιώματα από τους εργαζόμενους στο δημόσιο τομέα.
Τέλος, ειπώθηκε ότι δεν έχει αρχή και τέλος αυτό το νομοσχέδιο. Αν το διαβάσει κάποιος προσεκτικά, θα διαπιστώσει ότι μ’ αυτό το νομοσχέδιο ουσιαστικά δημιουργείται ένα καινούργιο πλαίσιο που δίνει τεράστιες δυνατότητες για τον έλεγχο της φοροδιαφυγής, ένα πρόβλημα που το τονίζουμε πάρα πολλές φορές, αλλά πρέπει να έχουμε και συγκεκριμένα μέτρα για να μπορέσουμε να πετύχουμε τον έλεγχό της.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Αυτήν την έννοια, λοιπόν, έχουν αυτές οι ρυθμίσεις που απλοποιούν μέσα σε λίγες διατάξεις το σύστημα που υπάρχει σήμερα στο ΙΚΑ, για να το κάνουν ευέλικτο και λειτουργικό, για να μπορέσουμε να αντιμετωπίσουμε προβλήματα στον τομέα ελέγχου, βεβαίωσης και είσπραξης των ασφαλιστικών εισφορών.
Άρα, είναι ένα σημαντικό νομοσχέδιο, το οποίο συμπληρώνει την υπάρχουσα νομοθεσία –περιλαμβάνει, βέβαια και άλλα ζητήματα- έτσι ώστε να υπάρχει οπωσδήποτε ένα εργαλείο, για να αντιμετωπίσουμε το μεγαλύτερο πρόβλημα που έχουν τα ασφαλιστικά ταμεία που είναι η εισφοροδιαφυγή.
Ας μελετάμε, λοιπόν, προσεκτικότερα τις ρυθμίσεις, για να δούμε πού οδηγούν, χωρίς να στεκόμαστε για μικροκομματικούς λόγους σε ορισμένες πλευρές και μόνο ενός νομοσχεδίου.
Κλείνοντας, κύριε Πρόεδρε και θεωρώντας ότι εκφράζω όλους τους συναδέλφους, θέλω να σας ευχαριστήσω και να σας συγχαρώ για το νηφάλιο, εποικοδομητικό και ακριβοδίκαιο τρόπο με τον οποίο λειτουργήσατε από τη θέση αυτή. 
Εγώ είμαι μόλις δυόμισι χρόνια Βουλευτής. Όμως, είχα την τύχη να σας γνωρίσω. Θέλω να σας ευχαριστήσω και πάλι από καρδιάς. Να είστε πάντα καλά.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Υπουργέ, θέλω όμως να κάνω κατάχρηση. Χθες ήμουν στην πατρίδα σας και με σταμάτησε ένα άτομο με ειδικές ανάγκες, ένα παιδί με κοινωνική προσφορά και θα έλεγα και με πολιτική προσφορά γιατί είναι περιφερειακός σύμβουλος. Αναφέρομαι στον Φεσάν, όπου φαντάζομαι να τον γνωρίζετε. Είναι ένα δραστήριο, νέο παιδί. Μου είπε ότι τους κόβονται κάποια επιδόματα. Του είπα πως δεν μπορώ να κάνω τίποτα αλλά θα κάνω κατάχρηση και θα το μεταφέρω. Το μεταφέρω λοιπόν από εδώ και ας είναι η τελευταία μου μεταφορά.
Κάτι τους κόβετε, κάποια αναλώσιμα που χρειάζονται. Μήπως θα μπορούσατε να μην το κάνετε; Μήπως θα πρέπει να τους πείτε κάτι;</ChairmanSpeech>
<Speech><Parlmember>ΓΕΩΡΓΙΟΣ ΚΟΥΤΡΟΥΜΑΝΗΣ</Parlmember> (Υπουργός Εργασίας και Κοινωνικής Ασφάλισης): Κύριε  Πρόεδρε, να σας πω ότι μίλησα μαζί του και χθες και σήμερα. Μου ανέφερε ορισμένα προβλήματα.
Το Υπουργείο Εργασίας και εγώ προσωπικά συνεργαζόμαστε με την ΕΣΑΜΕΑ και όλες τις οργανώσεις. Έχουμε πει πολλές φορές ότι όπου υπάρχουν προβλήματα στον Κανονισμό, θα αντιμετωπιστούν. Όμως, υπήρξαν μεγάλες υπερβολές, οι οποίες πρέπει να περιοριστούν. Είμαστε προς την κατεύθυνση να μη λείψει τίποτα βεβαίως από κανέναν ανάπηρο, αλλά να υπάρξει περιορισμός στη σπατάλη. Μιλώ και με το συγκεκριμένο νέο και με άλλους εκπροσώπους αναπηρικών οργανώσεων για να διορθώσουμε όπου υπάρχουν πραγματικά προβλήματα και αδικίες.
Ευχαριστώ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε  Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, κύριε  Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ θα πω για τον Βαγγέλη τον Αργύρη μόνο μια κουβέντα. Υπάρχουν φορές που τα αξιώματα μπορεί να δίνουν κάποιο κύρος στους ανθρώπους. Εδώ για το Βαγγέλη τον Αργύρη ισχύει το αντίστροφο. Ο Βαγγέλης ο Αργύρης έδωσε κύρος στο Προεδρείο.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ευχαριστώ.
Κηρύσσεται περαιωμένη η συζήτηση επί της αρχής του νομοσχεδίου του Υπουργείου Εργασίας και Κοινωνικής Ασφάλισης: «Θέματα Κανονισμού Ασφάλισης ΙΚΑ-ΕΤΑΜ, Ασφαλιστικών Φορέων, προσαρμογή της νομοθεσίας στην Οδηγία 2010/18/ΕΕ και λοιπές διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΠΑΠΑΚΩΝΣΤΑΝΤΙΝΟΥ</Parlmember>: Κατά πλειοψηφία.</Speech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το νομοσχέδιο του Υπουργείου Εργασίας και Κοινωνικής Ασφάλισης: «Θέματα Κανονισμού Ασφάλισης ΙΚΑ-ΕΤΑΜ, Ασφαλιστικών Φορέων, προσαρμογή της νομοθεσίας στην Οδηγία 2010/18/ΕΕ και λοιπές διατάξεις» έγινε δεκτό επί της αρχής κατά πλειοψηφία.
Θα ήθελα από την Έδρα να ευχαριστήσω όλους τους συνεργάτες υπαλλήλους της Βουλής για τη συνεργασία.
Ευχαριστώ.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση τη Σώματος και ώρα 0.52΄, λύεται η συνεδρίαση για σήμερα Μεγάλη Τρίτη 10 Απριλίου 2012 και ώρα 10.00, με αντικείμενο εργασιών του Σώματος, νομοθετική εργασία σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                         ΟΙ ΓΡΑΜΜΑΤΕΙΣ 
Τελευταία Αποθήκευση:	19/4/2012 12:34:00 μμ	Από:	A.zoudiari
Εκτυπώθηκε:	19/4/2012 12:19:00 μμ</body>
</html>