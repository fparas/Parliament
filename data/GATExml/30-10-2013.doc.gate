<html><head><meta name="cp:revision" content="2"><meta name="date" content="2013-11-08T08:47:00Z"><meta name="Company" content="OTS"><meta name="meta:word-count" content="47062"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-11-07T11:10:00Z"><meta name="Word-Count" content="47062"><meta name="dcterms:created" content="2013-11-08T08:47:00Z"><meta name="dcterms:modified" content="2013-11-08T08:47:00Z"><meta name="Last-Modified" content="2013-11-08T08:47:00Z"><meta name="Last-Save-Date" content="2013-11-08T08:47:00Z"><meta name="meta:character-count" content="254136"><meta name="Template" content="Normal"><meta name="meta:save-date" content="2013-11-08T08:47:00Z"><meta name="Application-Name" content="Microsoft Office Word"><meta name="modified" content="2013-11-08T08:47:00Z"><meta name="Edit-Time" content="1200000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-08T08:47:00Z"><meta name="Last-Printed" content="2013-11-07T11:10:00Z"><meta name="meta:last-author" content="ch.mparka"><meta name="Creation-Date" content="2013-11-08T08:47:00Z"><meta name="xmpTPg:NPages" content="255"><meta name="resourceName" content="30-10-2013.doc"><meta name="Last-Author" content="ch.mparka"><meta name="Character Count" content="254136"><meta name="Page-Count" content="255"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="255"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ  30-10-2013		ΣΕΛ.4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΣΤ΄
Τετάρτη 30 Οκτωβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το 1ο Γενικό Λύκειο Αγίου Δημητρίου, το 20ο Γυμνάσιο Πάτρας, το 87ο Δημοτικό Σχολείο Αθηνών, το 2ο Τοσίτσειο Δημοτικό Σχολείο Εκάλης και το Αναξαγόρειο Γυμνάσιο Νέας Λαμψάκου Ευβοίας, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Πέμπτης 31 Οκτωβρίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Ηλεκτρονική επιτήρηση υπόδικων, κατάδικων και κρατούμενων σε άδεια και άλλες διατάξεις&quot;, σελ. 
2. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: &quot;Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Βουλγαρίας σχετικά με τις κατευθυντήριες γραμμές για την ανταλλαγή μελών των αντίστοιχων διπλωματικών υπηρεσιών τους&quot;, σελ. 
3. Συζήτηση επί της αρχής του σχεδίου νόμου του Υπουργείου Υγείας: &quot;Ρυθμίσεις του Υπουργείου Υγείας και άλλες διατάξεις&quot;, σελ. 
4. Κατάθεση Εκθέσεων Διαρκών Επιτροπών:
 α) Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την Έκθεσή της στο σχέδιο νόμου του Υπουργείου Εθνικής Άμυνας: &quot;Κύρωση της Πράξης Νομοθετικού Περιεχομένου &quot;Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα ΑΕ.&quot;&quot;, σελ. 
 β) Η Διαρκής Επιτροπή Οικονομικών Υποθέσεων καταθέτει την Έκθεσή της στο σχέδιο νόμου του Υπουργείου Οικονομικών με τίτλο: &quot;Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού 648/2012/ΕΕ περί εξωχρηματιστηριακών παραγώγων, κεντρικών αντισυμβαλλόμενων και αρχείων καταγραφής συναλλαγών και άλλες διατάξεις&quot;, σελ. 

ΠΡΟΕΔΡΕΥΟΝΤΕΣ                                                ΚΟΛΛΙΑ – ΤΣΑΡΟΥΧΑ Μ.., σελ.                                 ΔΡΙΒΕΛΕΓΚΑΣ Ι. , σελ.                                  ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΔΡΙΒΕΛΕΓΚΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΚΡΕΜΑΣΤΙΝΟΣ Δ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΙΧΑΛΑΚΗΣ Ν. , σελ.
ΜΠΕΖΑΣ Α. , σελ.
ΟΙΚΟΝΟΜΟΥ Β. , σελ.
ΣΥΡΜΑΛΕΝΙΟΣ Ν. , σελ.

Β. Επί προσωπικού θέματος:
ΚΑΠΕΡΝΑΡΟΣ Β. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΑΚΑΚΗΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΕΖΑΣ Α. , σελ.

Γ. Επί του σχεδίου νόμου του Υπουργείου Εξωτερικών:
ΚΟΥΡΚΟΥΛΑΣ Δ. , σελ.
ΧΑΛΒΑΤΖΗΣ Σ. , σελ.

Δ. Επί του σχεδίου νόμου του Υπουργείου Υγείας:
ΒΑΜΒΑΚΑ Ε. , σελ.
ΒΟΥΛΤΕΨΗ Σ. , σελ.
ΖΑΧΑΡΙΑΣ Κ. , σελ.
ΚΑΠΕΡΝΑΡΟΣ Β. , σελ.
ΚΟΥΚΟΥΤΣΗΣ Δ. , σελ.
ΚΟΥΡΟΥΜΠΛΗΣ Π. , σελ.
ΚΟΥΤΣΟΥΚΟΣ Γ. , σελ.
ΚΡΕΜΑΣΤΙΝΟΣ Δ. , σελ.
ΚΥΡΙΑΚΑΚΗΣ Β. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΜΠΡΟΥΛΗΣ Γ. , σελ.
ΜΑΝΔΡΕΚΑ Α. , σελ.
ΜΑΡΚΟΥ Α. , σελ.
ΜΕΛΑΣ Π. , σελ.
ΜΙΧΑΛΑΚΗΣ Ν. , σελ.
ΜΠΕΖΑΣ Α. , σελ.
ΞΑΝΘΟΣ Α. , σελ.
ΟΙΚΟΝΟΜΟΥ Β. , σελ.
ΣΥΡΜΑΛΕΝΙΟΣ Ν. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΣΤ΄
Τετάρτη 30 Οκτωβρίου 2013
Αθήνα, σήμερα στις 30 Οκτωβρίου 2013, ημέρα Τετάρτη και ώρα 10.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ’ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ . 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 29-10-2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΙΕ΄ συνεδριάσεώς του, της Τρίτης 29 Οκτωβρίου 2013, σε ό,τι αφορά την ψήφιση στο σύνολο του σχεδίου νόμου: «Κύρωση της από 28 Ιουνίου 2013 Πράξης Νομοθετικού Περιεχομένου «Παράταση προθεσμίας υποβολής δήλωσης περιουσιακής κατάστασης υπόχρεων του ν. 3213/2003» (Α΄ 154)»)
Παρακαλείται ο κύριος Γραμματέας να ανακοινώσεις τις αναφορές προς το Σώμα. 
(Ανακοινώνονται προς το Σώμα από το Βουλευτή κ. Κωνσταντίνο Κουτσογιαννακόπουλο, Βουλευτή Φθιώτιδας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία η Ένωση Λειτουργών Τεχνικής και Επαγγελματικής Εκπαίδευσης επισημαίνει ότι συνεχίζεται η απορρύθμιση και η διάλυση των δομών της τεχνικής και επαγγελματικής εκπαίδευσης και αιτείται την επαναφορά τομέων και ειδικοτήτων στα σχολεία της δευτεροβάθμιας εκπαίδευσης.
2) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αττικής κ. ΙΩΑΝΝΗΣ ΓΚΙΟΚΑΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία το Δημοτικό Συμβούλιο Πόρου αιτείται την καθημερινή ακτοπλοϊκή σύνδεση της νήσου χειμώνα-καλοκαίρι, την εξίσωση του κόστους των εισιτηρίων συμβατικών και ταχύπλοων πλοίων και την αύξηση των δρομολογίων των ταχύπλοων κατά τους θερινούς μήνες.
3) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία η Κεντρική Συνεταιριστική Ένωση Αμπελοοινικών Προϊόντων επισημαίνει την ανάγκη να επιμηκυνθούν χρονικά οι καταβολές των δόσεων για τα άτοκα δάνεια που έλαβαν οι οινοποιητικοί συνεταιρισμοί την περίοδο 2009-2010, για μια τριετία, έστω και με την υιοθέτηση χαμηλών επιτοκίων.
4) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία ο Σύλλογος Εργαζομένων της ΚΕΔΕ διαμαρτύρεται για την κατάργηση του Ινστιτούτου Τοπικής Αυτοδιοίκησης και τη μεταφορά του προσωπικού του στην ΚΕΔΕ.
5) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο κ. Ρίζκ Α. Μάρκος παραθέτει τις προτάσεις του Ναυτικού Επιμελητηρίου Ελλάδος σχετικά με την ανάπτυξη της ναυτιλίας, του θαλάσσιου τουρισμού και εμπορίου, οι οποίες μπορούν να οδηγήσουν την Ελλάδα σε οικονομική ευημερία.
6) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία η Ένωση Λειτουργών Τεχνικής Επαγγελματικής Εκπαίδευσης (ΕΛΤΕΕ Ηρακλείου), αιτείται την επίλυση των προβλημάτων που έχει δημιουργήσει η διάλυση των δομών της τεχνικής και επαγγελματικής εκπαίδευσης. 
7) Ο Βουλευτής Ρεθύμνης κ. ΙΩΑΝΝΗΣ ΚΕΦΑΛΟΓΙΑΝΝΗΣ κατέθεσε αναφορά με την οποία ο Πρόεδρος της Τοπικής Κοινότητας Γαράζου αιτείται την επάνδρωση και λειτουργία του Περιφερειακού Ιατρείου στην κοινότητα Γαράζου.
8) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία το Δημοτικό Συμβούλιο του Δήμου Δυτικής Μάνης του Νομού Μεσσηνίας διαμαρτύρεται για την υποχρεωτική ένταξη των επαγγελματιών των χωριών κάτω από 2.000 κατοίκους στον ΟΑΕΕ.
9) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Οργανισμός Λιμένων Νομού Ευβοίας (ΟΛΝΕ) επισημαίνει την αδυναμία του λιμένος Αιδηψού, να υπηρετήσει τις νέες αρμοδιότητές του, καθώς μετά από κατάπλου πλοίου στις 2-09-2013 δεν κατάφερε να προβεί σε έλεγχο διαβατηρίων. 
10) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Αντιπεριφερειάρχης Ηλείας εκφράζει τη διαμαρτυρία του για τη δυσλειτουργία των ειδικών σχολείων και κυρίως του Κέντρου Φυσικής και Ιατρικής Αποκατάστασης στον Πύργο, λόγω έλλειψης εργατικού δυναμικού και λήξης των επικουρικών συμβάσεων.
11) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων του 2ου Νηπιαγωγείου Κύμης εκφράζει τη διαμαρτυρία του για τη μη λειτουργία του ολοήμερου νηπιαγωγείου και για την κατάργηση της δωρεάν μετακίνησης των μαθητών από και προς τα σχολεία τους.
12) Οι Βουλευτές Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ και κ. ΜΑΡΙΑ ΤΡΙΑΝΤΑΦΥΛΛΟΥ κατέθεσαν αναφορά με την οποία ο Σύλλογος Γονέων και Κηδεμόνων του Μουσικού Σχολείου Αγρινίου επισημαίνει τα οξυμένα προβλήματα λειτουργίας των μουσικών και καλλιτεχνικών σχολείων της περιοχής. 
13) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία ο Πρόεδρος της Τοπικής Κοινότητας Γλυκόβρυσης του Δήμου Ευρώτα του Νομού Λακωνίας επισημαίνει το πρόβλημα της υφαλμύρωσης του υδροφόρου ορίζοντα στην περιοχή του κάμπου Ευρώτα της Λακωνίας. 
14) Οι Βουλευτές, Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ, Βοιωτίας κ. ΙΩΑΝΝΗΣ ΣΤΑΘΑΣ κατέθεσαν αναφορά με την οποία η επιστημονική ομάδα του Έργου LIFE-CHARM του Εθνικού Μετσόβιου Πολυτεχνείου, ύστερα από ελέγχους που διεξήγαγε η Ειδική Υπηρεσία Επιθεωρητών Περιβάλλοντος του ΥΠΕΚΑ, καταθέτει έκθεση που αποδεικνύει ότι τα υπόγεια ύδατα στη λεκάνη απορροής του Ασωπού ποταμού έχουν πολύ υψηλές συγκεντρώσεις χρωμίου. 
15) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία εννέα δημοτικοί σύμβουλοι του Δήμου Καβάλας αιτούνται έλεγχο, προκειμένου να διαπιστωθούν τυχόν ευθύνες για κακοδιαχείριση της διοίκησης του δήμου, σχετικά με τη λειτουργία του κοινωνικού παντοπωλείου. 
16) Η Βουλευτής Α΄ Αθηνών κ. ΖΩΗ ΚΩΝΣΤΑΝΤΟΠΟΥΛΟΥ κατέθεσε αναφορά με την οποία αιτείται να ενημερωθεί για το λόγο της ανάκλησης της απόφασης του Γενικού Γραμματέα περί προκήρυξης εκλογών, για την ανάδειξη των αιρετών εκπροσώπων των δικαστικών υπαλλήλων στα υπηρεσιακά συμβούλια των πολιτικών και ποινικών δικαστηρίων και εισαγγελιών της χώρας.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κλήση σε απολογία συνδικαλιστή του Νοσοκομείου του Ρίου, ο οποίος κατέθεσε ως μάρτυρας υπέρ των συμβασιούχων που είχαν προσφύγει στη δικαιοσύνη, ζητώντας την παραμονή στη θέση τους.
18) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Σύλλογος Διδασκόντων Δημοτικού Σχολείου Βάρης-Μάννα του Δήμου Σύρου αιτείται την επίλυση του κτηριακού προβλήματος του σχολείου Βάρης.
19) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμος Θήρας και ο Εμπορικός Σύλλογος Θήρας αιτούνται την τακτική ακτοπλοϊκή σύνδεση Σαντορίνης-Κρήτης όλο το χρόνο.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο πάγιο αίτημα του Δημάρχου Δυτικής Αχαΐας, της δημιουργίας Αστυνομικής Υποδιεύθυνσης και Τμήματος Ασφαλείας στην έδρα του Δήμου Δυτικής Αχαΐας. 
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιστολή Δημάρχου Πάτρας, ο οποίος ζητά την απομάκρυνση του υπό προσωρινή κατάσχεση πλοίου «ΙΟΝΙΑΝ QUEEN» από τη βόρεια πλευρά του μώλου της Πάτρας, όπου παραδοσιακά είναι χώρος αναψυχής των κατοίκων.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αμέλεια του κράτους να εφοδιάσει με τα απαραίτητα μέσα το αστυνομικό σώμα. 
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιστολή του Αντιδημάρχου του Δήμου Δυτικής Αχαΐας σχετικά με τη ρύθμιση των χρεών των δήμων προς το κράτος και τη δυνατότητα ευνοϊκής ρύθμισης των χρεών των πολιτών προς τους δήμους.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά πρόταση του Υπουργού Υγείας Α. Γεωργιάδη να ελεγχθεί το «πόθεν έσχες» όλων των διοικητών των νοσοκομείων σε βάθος δεκαετίας.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον ελλιπή φωτισμό μπροστά από το κολυμβητήριο «Πέπανος».
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ελέγχους του ΣΔΟΕ μετά από καταγγελίες για διπλά παραστατικά και διακίνηση μαύρου χρήματος στη Δυτική Ελλάδα.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην κλοπή σχαρών από τα φρεάτια της οδού Ελευθερίου Βενιζέλου και έχουν αντικατασταθεί με παλέτες.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις καταγγελίες των γονέων για ύπαρξη τρωκτικών μέσα στα σχολικό συγκρότημα «Γλαράκη» του Νομού Αχαΐας.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διακοπή της επί πιστώσει παροχής φυσικοθεραπείας στους ασφαλισμένους του ΕΟΠΥΥ.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη γενεσιουργό αιτία δημιουργίας φασιστικών μορφωμάτων, όπως η Χρυσή Αυγή.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαμαρτυρία Βουλευτών για τη διάθεση ένστολου φρουρού, που θα καλύπτει τις ανάγκες ασφαλείας του πτωχεύσαντα εκδότη Πέτρου Κωστόπουλου.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο προτείνει λύσεις για τη διανομή του επιδόματος πετρελαίου θέρμανσης προς όφελος και των πολιτών και του κράτους.
33) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Σύλλογος Συνταξιούχων ΑΓΕΤ Ηρακλής του Εργοστασίου Μηλακίου Αλιβερίου διαμαρτύρεται για την καθυστέρηση της έκδοσης και απονομής συντάξεων από το ΙΚΑ Χαλκίδας.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις δηλώσεις του Δημάρχου Αιγιαλείας μετά από ερωτήσεις που έγιναν από τον Βουλευτή κ.Νίκο Νικολόπουλο.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρει ότι ένας από τους σημαντικότερους υγροβιότοπους της Κρήτης έγινε βορά στα επιχειρηματικά συμφέροντα. 
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καθυστέρηση της διάνοιξης της οδού Ναυαρίνου στην Πάτρα από το 2007, ενώ έχουν ολοκληρωθεί οι απαιτούμενες διαδικασίες και έχει ήδη εξασφαλιστεί η πίστωση για το έργο.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη διακοπή του προγράμματος συντήρησης των κοινοχρήστων ποδηλάτων του Δήμου Αιγιαλείας. 
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το ζήτημα της επισκευής της γέφυρας του ποταμού Πείρου στον Αλισσό.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συνέχεια της δικαστικής διαμάχης του Βουλευτή κ. Νίκου Νικολόπουλου με το Δήμαρχο Αιγιαλείας κ. Στάθη Θεοδωρακόπουλο στο Πρωτοδικείο Αιγίου.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την καθυστέρηση που παρατηρείται στην υπόθεση της ποινικής δίωξης, των υπευθύνων της σκοπιανής εταιρείας ΟΚΤΑ, της οποίας τα ΕΛΠΕ κατέχουν το πλειοψηφικό πακέτο μετοχών. 
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τις αποκαλύψεις για την καταστροφική πολιτική του διοικητή της ΔΕΗ κ. Αρθούρου Ζερβού, με αποτέλεσμα να υπονομεύεται η βιωσιμότητά της.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην παραίτηση του κ. Ανδρέα Παπαδόπουλου αναπληρωματικού μέλους της λιμενικής επιτροπής του Δήμου Αιγιαλείας, αφήνοντας υπόνοιες ότι ούτε έργο παράγεται ούτε διαφάνεια υπάρχει στα πεπραγμένα της επιτροπής.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιχορήγηση της ΑΕΚ από τον Δημήτρη Μελισσανίδη μέσω της ανώνυμης εταιρείας «Δικέφαλος 1924 Α.Ε.». 
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο πρόβλημα πληρωμής των φόρων, που έχει καταντήσει το φόβητρο και η αγωνία για κάθε φορολογούμενο πολίτη.
45) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Σύλλογος Εκπαιδευτικών των ΕΠΑΣ Λουτρακίου του Νομού Κορινθίας διαμαρτύρεται για την κατάργηση των ΕΠΑΣ στο Νομό Κορινθίας. 
46) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Πρόεδρος της Ένωσης Βιομηχανιών Ηλιακής Ενέργειας αιτείται την επαναφορά του μέτρου της έκπτωσης από το φορολογητέο εισόδημα του 100% του ποσού για την αγορά και εγκατάσταση θερμικών ηλιακών συστημάτων.
47) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο Δήμος Αγαθονησίου του Νομού Δωδεκανήσου αιτείται την άμεση κάλυψη θέσεων προσωπικού στην ταμειακή υπηρεσία του δήμου.
48) Ο Βουλευτής Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσε αναφορά με την οποία το Περιφερειακό Τμήμα Αχαΐας και Ηλείας του Πανελλήνιου Συλλόγου Φυσικοθεραπευτών διαμαρτύρεται για τις τραγικές εξελίξεις στο χώρο της υγείας και ειδικά στον κλάδο των εργαστηριούχων φυσικοθεραπευτών.
49) Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων του Μουσικού Σχολείου Καρδίτσας αιτείται την επίλυση προβλημάτων που αφορούν την εύρυθμη λειτουργία του σχολείου.
50) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία οι σύλλογοι ενοικιαζομένων δωματίων Πάρου-Αντίπαρου και ο σύλλογος φίλων παραδοσιακού οικισμού Παροικιάς αιτούνται την ορθή περιβαλλοντική διαχείριση του λιμένος της Πάρου μέχρι την οριστική του απομάκρυνση από την περιοχή της Παροικιάς. 
51) Η Βουλευτής Φθιώτιδας κ. ΕΛΕΝΗ ΜΑΚΡΗ ΘΕΟΔΩΡΟΥ κατέθεσε αναφορά με την οποία ο πρόεδρος του Συνδέσμου Εργοληπτών Δημοσίων Έργων Φθιώτιδας αιτείται την άμεση αποκατάσταση των σοβαρών υλικών ζημιών των σχολικών κτηρίων, που προκλήθηκαν στην περιοχή της Φθιώτιδας λόγω των συνεχόμενων σεισμών. 
52) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία ο Σύλλογος Φίλων του Σιδηροδρόμου Μεσσηνίας διαμαρτύρεται για την εγκατάλειψη του σιδηροδρομικού δικτύου της Μεσσηνίας και αιτείται την επαναλειτουργία του με τη δρομολόγηση τακτικών επιβατικών τρένων.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην επιλεκτική διαρροή απόρρητων εγγράφων από το ΣΔΟΕ Αθηνών, σχετικά με ονόματα φορολογουμένων διαφόρων κλάδων. 
54) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο πρόεδρος του Συλλόγου Πολυτέκνων Γιαννιτσών και Περιχώρων Άγιος Στυλιανός εκφράζει την διαμαρτυρία του εκ μέρους όλων των πολύτεκνων οικογενειών της περιοχής για τον αποκλεισμό των απόρων οικογενειών από τα δωρεάν προϊόντα Ε Ε, εξαιτίας των νέων κριτηρίων επιλεξιμότητας. 
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε πρόσωπα που στελεχώνουν καίριες θέσεις του κρατικού μηχανισμού, ενώ εκκρεμούν δικαστικές υποθέσεις σε βάρος τους.
56) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία η Ομοσπονδία Εργαζομένων Φαρμακευτικών και Συναφών Επαγγελμάτων Ελλάδας καταγγέλλει την εργοδοσία του Συνεταιρισμού Φαρμακοποιών Ημαθίας-Πέλλας, η οποία θέλει μονομερώς να επιβάλλει την κατάργηση των επιδομάτων που προβλέπονται από τη συλλογική σύμβαση εργασίας του κλάδου.
57) Οι Βουλευτές Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία το Σωματείο Διερμηνέων Ελληνικής Νοηματικής Γλώσσας και η Ομοσπονδία Κωφών Ελλάδας διαμαρτύρονται γιατί η διακοπή λειτουργίας της ΕΡΤ απέκοψε από την ενημέρωση στη νοηματική γλώσσα, τους κωφούς και βαρήκοους συμπολίτες μας.
58) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία το Δημοτικό Συμβούλιο του Δήμου Βόλβης του Νομού Θεσσαλονίκης εκφράζει τη διαμαρτυρία του για το εξορυκτικό σχέδιο της εταιρείας «ΕΛΛΗΝΙΚΟΣ ΧΡΥΣΟΣ Α.Ε.» το οποίο εάν υλοποιηθεί θα σημάνει τη μη αναστρέψιμη οικολογική καταστροφή για την περιοχή.
59) Ο Βουλευτής Πιερίας κ. ΚΩΝΣΤΑΝΤΙΝΟΣ ΚΟΥΚΟΔΗΜΟΣ κατέθεσε αναφορά με την οποία το Περιφερειακό Τμήμα Πιερίας του Πανελλήνιου Συλλόγου Φυσικοθεραπευτών καταγγέλλει την αναξιόπιστη και άδικη στάση του Υπουργείου Υγείας απέναντι στους παρόχους φυσικοθεραπείας, εξαιτίας της τραγικής μείωσης της δαπάνης του ΕΟΠΥΥ.
60) Ο Βουλευτής Πιερίας κ. ΚΩΝΣΤΑΝΤΙΝΟΣ ΚΟΥΚΟΔΗΜΟΣ κατέθεσε αναφορά με την οποία ο κ. Σισμανίδης Άρης, τοπογράφος μηχανικός ΠΕ στην Κτηματική Υπηρεσία του Νομού Έβρου-Υπουργείου Οικονομικών αιτείται την αποκατάσταση της μισθολογικής αδικίας είκοσι έξι μηχανικών κατηγορίας ΠΕ, που διορίσθηκαν στο Υπουργείο Οικονομικών με την προκήρυξη 8κ/2008.
61) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Εθνική Συνομοσπονδία Ατόμων με Αναπηρία « Ε.Σ.Α.με Α» αιτείται τη λήψη επιτακτικών μέτρων προστασίας των ατόμων με αναπηρία και των οικογενειών τους από την οικονομική και κοινωνική εξαθλίωση.
62) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η Πλακιώτικη Ένωση Μήλου διαμαρτύρεται για την υποβάθμιση του Κέντρου Υγείας της Μήλου.
63) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία ο Πρόεδρος της Δημοτικής Κοινότητας Άσσου του Νομού Κορινθίας εκφράζει τη δυσαρέσκεια των κατοίκων της περιοχής για την επιβολή πολύ υψηλού ΦΑΠ. 
64) Ο Βουλευτής Πιερίας κ. ΔΗΜΗΤΡΙΟΣ ΧΡΙΣΤΟΓΙΑΝΝΗΣ κατέθεσε αναφορά με την οποία αιτείται τη διατήρηση της λειτουργίας της Χημικής Υπηρεσίας Κατερίνης.
65) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία ο Σύλλογος Εκπαιδευτικών των ΕΠΑΣ Λουτρακίου του Νομού Κορινθίας διαμαρτύρεται για την κατάργηση των ΕΠΑΣ στο Νομό Κορινθίας. 
66) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Σύλλογος Γονέων και Κηδεμόνων του Μουσικού Σχολείου Βαρθολομιού του Νομού Ηλείας επισημαίνει τα κενά που υπάρχουν σε ώρες διδασκαλίας λόγω έλλειψης εκπαιδευτικού προσωπικού.
67) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην παράνομη εισαγωγή και διακίνηση τομάτας από τα Σκόπια και άλλες χώρες.
68) Οι Βουλευτές Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και κ. ΣΟΦΙΑ ΣΑΚΟΡΑΦΑ κατέθεσαν αναφορά με την οποία το Σωματείο Εργαζομένων του Δήμου Αμαρουσίου διαμαρτύρεται για την ανάθεση καθηκόντων της Δημοτικής Αστυνομίας σε υπαλλήλους του δήμου, χωρίς να έχουν την κατάλληλη εκπαίδευση και γνώση.
69) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η Ένωση Ξενοδόχων του Νομού Μαγνησίας επισημαίνει την αδυναμία υλοποίησης του Ειδικού Πλαισίου Χωροταξικού Σχεδιασμού, καθώς δεν ανταποκρίνεται στις ιδιαιτερότητες της χερσαίας Μαγνησίας και των Βορείων Σποράδων.
70) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία ο πρόεδρος του Τοπικού Συμβουλίου του Δημοτικού Διαμερίσματος Στερνών εκφράζει την διαμαρτυρία του σχετικά με τη συγχώνευση του Δημοτικού Σχολείου Στερνών με το Δημοτικό Σχολείο Σημίου.
71) Ο Βουλευτής Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο πρόεδρος του Επιμελητηρίου Εύβοιας εκφράζει την διαμαρτυρία του για την προτιθέμενη επιβολή διοδίων στον οδικό άξονα Χαλκίδας - Σχηματαρίου.
72) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία ο Δήμαρχος Λέσβου επισημαίνει ότι η αρμοδιότητα της μεταφοράς και σίτισης των μαθητών από τους δήμους έχει πλέον καταργηθεί και διαμαρτύρεται για αυτή τη δυσμενή εξέλιξη, που επιβαρύνει επιπλέον τους κατοίκους της νήσου.
73) Ο Βουλευτής Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία ο σύλλογος γονέων και κηδεμόνων του 2ου Νηπιαγωγείου Κύμης εκφράζει τη διαμαρτυρία του για τη μη λειτουργία του ολοήμερου Νηπιαγωγείου Κύμης, καθώς δεν έχει διοριστεί ο απαραίτητος νηπιαγωγός και επιπλέον, έχει ανασταλεί η μίσθωση των ταξί για τη μεταφορά των μαθητών από και προς το σχολείο. 
74) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία ο Πρόεδρος του Επιμελητηρίου Ημαθίας εκφράζει την αντίθεσή του για την πρόθεση της Γενικής Γραμματείας Εσόδων να προχωρήσει στην απενεργοποίηση του αριθμού φορολογικού μητρώου των επιχειρήσεων που δεν αποδίδουν ΦΠΑ ή έχουν ληξιπρόθεσμες οφειλές.
75) Οι Βουλευτές, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ κατέθεσαν αναφορά με την οποία ο σύλλογος γονέων και κηδεμόνων του Μουσικού σχολείου Καρδίτσας αιτείται την οριστική επίλυση των προβλημάτων της μετακίνησης και σίτισης των μαθητών, καθώς επίσης και την παροχή δωρεάν ξενόγλωσσων βιβλίων για την οικονομική ελάφρυνση των οικογενειών τους. 
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 702/21-082013 ερώτηση του Βουλευτή κ. Παππά Χρήστου δόθηκε με το υπ’ αριθμ. Β-1484/17-09-2013 έγγραφο από τον Υφυπουργό Υποδομών, Μεταφορών και Δικτύων η ακόλουθη απάντηση:
2. Στην με αριθμό 842/23-08-2013 ερώτηση του Βουλευτή κ. Κουτσογιαννακόπουλου Κωνσταντίνου δόθηκε με το υπ’ αριθμ. 1811/17-09-2013 έγγραφο από τον Αναπληρωτή Υπουργό Εσωτερικών η ακόλουθη απάντηση:
3. Στην με αριθμό 1249/03-09-2013 ερώτηση των Βουλευτών κυρίων Τριανταφύλλου Μαρίας Αμμανατίδου - (Πασχαλίδου) Ευαγγελίας (Λίτσας), Βαλαβάνη Όλγας-Νάντιας, Βαρεμένου Γεωργίου, Γάκη Δημητρίου, Διώτη Ηρούς, Ζαχαριά Κωνσταντίνου, Ζερδελή Ιωάννη, Καραγιαννίδη Χρήστου, Καφαντάρη Χαρούλας (Χαράς), Κουράκη Αναστάσιου(Τάσου), Κριτσωτάκη Μιχαήλ, Κυριακάκη Βασίλειου, Μεϊκόπουλου Αλέξανδρου, Μητρόπουλου Αλέξιου, Μιχελογιαννάκη Ιωάννη, Μπάρκα Κωνσταντίνου, Μπόλαρη Μαρίας, Ουζουνίδου Ευγενίας, Πάντζα Γεώργιου, Πετράκου Αθανάσιου, Σακοράφας Σοφίας, Σταθά Ιωάννη, Σταμπουλή Αφροδίτης, Στρατούλη Δημήτριου, Φωτίου Θεανούς, Χαραλαμπίδου Δέσποινας, Χατζηλάμπρου Βασίλειου δόθηκε με το υπ’ αριθμ. 2/81897/0022/17-09-2013 έγγραφο από τον Αναπληρωτή Υπουργό Οικονομικών η ακόλουθη απάντηση:
4. Στην με αριθμό 1297/04-09-2013 ερώτηση του Βουλευτή κ. Παππά Χρήστου δόθηκε με το υπ’ αριθμ. 21/386/ΑΣ 43167/17-09-2013 έγγραφο από τον Αντιπρόεδρο της Κυβέρνησης και Υπουργό Εξωτερικών η ακόλουθη απάντηση:
5. Στην με αριθμό 13104/18-07-2013 ερώτηση της Βουλευτού κ. Ρεπούση Μαρίας δόθηκε με το υπ’ αριθμ. Β-1315 /17-09-2013 έγγραφο από τον Υφυπουργό Υποδομών, Μεταφορών και Δικτύων η ακόλουθη απάντηση:</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ηλεκτρονική επιτήρηση υπόδικων, κατάδικων και κρατούμενων σε άδεια και άλλες διατάξεις». 
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς, το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Ηλεκτρονική επιτήρηση υπόδικων, κατάδικων και κρατούμενων σε άδεια και άλλες διατάξεις» έγινε δεκτό κατά πλειοψηφία επί της αρχής, των άρθρων και του συνόλου κατά πλειοψηφία και έχει ως εξής:
(Να καταχωρισθεί το κείμενο του νομοσχεδίου σελ.6α )</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Το Σώμα παρέσχε τη ζητηθείσα εξουσιοδότηση. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής τριάντα έξι μαθητές και μαθήτριες και τέσσερις εκπαιδευτικοί συνοδοί τους από το 1ο Γενικό Λύκειο του Αγίου Δημητρίου. 
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Βουλγαρίας σχετικά με τις κατευθυντήριες γραμμές για την ανταλλαγή μελών των αντίστοιχων διπλωματικών υπηρεσιών τους». 
Το νομοσχέδιο αυτό ψηφίστηκε στη διαρκή επιτροπή κατά πλειοψηφία. Εισάγεται προς συζήτηση με τη διαδικασία του άρθρου 108 του Κανονισμού της Βουλής, δηλαδή μπορούν να λάβουν τον λόγο όσοι έχουν αντίρρηση επί της κυρώσεως αυτής της συμφωνίας. 
Θέλει κάποιος συνάδελφος να λάβει τον λόγο;</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Εγώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ο κ. Χαλβατζής εκ μέρους του Κομμουνιστικού Κόμματος Ελλάδος έχει το λόγο.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Ευχαριστώ, κυρία Πρόεδρε. 
Με το σχέδιο νόμου έχουμε φαινομενικά μια τυπική σύμβαση, ένα μνημόνιο κατανόησης. Μερικές παρατηρήσεις και σχολιασμούς θέλουμε να κάνουμε. 
Πρώτον, στην ουσία αυτό το νομοσχέδιο δεν κάνει τίποτα άλλο από το να λύνει διαδικαστικά θέματα της Προεδρίας της Ευρωπαϊκής Ένωσης. Το κείμενο προσδιορίζει κυρίως πώς θα προχωρήσει η πορεία της Ευρωπαϊκής Ένωσης στο χρονικό διάστημα που η χώρα μας θα προεδρεύει. 
Υπάρχει μια ασάφεια. Αναφέρθηκε πολλές φορές. Είχαμε τονίσει και σε άλλα μνημόνια και συμβάσεις ασάφειες που αναφέρονται σε άλλες καταστάσεις. Αλλού αναφέρονται έκτακτες καταστάσεις και συνθήκες. Βέβαια, αυτές οι ασάφειες μπορεί να αντιμετωπίζονται κατά το δοκούν. Πάντα, όμως, κάτι κρύβεται πίσω από τις λέξεις. 
Αναφέρεται λόγου χάριν ότι θα ανταλλάξουν σκέψεις και προβληματισμούς για το πώς θα γίνει ο συντονισμός για την προώθηση των πολιτικών της Ευρωπαϊκής Ένωσης, αλλά και γενικότερα πώς θα αναπτυχθούν οι σχέσεις σχετικά με τη δράση της Ευρωπαϊκής Ένωσης. 
Είναι ένας συντονισμός για την προώθηση των στόχων, των επιδιώξεων και των προγραμμάτων της, όχι μόνο για τις χώρες της Ευρωπαϊκής Ένωσης, αλλά και για τις άλλες χώρες της περιοχής. Μην ξεχνάμε ότι η προσπάθεια για διεύρυνση της Ευρωπαϊκής Ένωσης συνεχίζεται. 
Το δεύτερο που σημειώνουμε, κυρία Πρόεδρε, είναι ότι εμείς ήμασταν και είμαστε ριζικά αντίθετοι με την πολιτική της Ευρωπαϊκής Ένωσης στον οικονομικό τομέα, στην εξωτερική πολιτική, αλλά και κατηγορηματικά αντίθετοι με τη συμμετοχή της χώρας μας στην Ευρωπαϊκή Ένωση. Μην ξεχνάμε ότι η Ευρωπαϊκή Ένωση συμμετέχει άμεσα και έμμεσα σε ιμπεριαλιστικούς πολέμους και άλλες παρεμβάσεις στις οποίες συμμετέχει και η χώρα μας. 
Τα τελευταία χρόνια έχουν γίνει πάρα πολλές ιμπεριαλιστικές επεμβάσεις από τις ΗΠΑ, από το ΝΑΤΟ, με συμμετοχή της Ευρωπαϊκής Ένωσης. Αυτή η πολιτική, κατά την άποψή μας -και όχι μόνο κατά την άποψη του Κομμουνιστικού Κόμματος Ελλάδας- είναι μία πολιτική η οποία δεν κάνει τίποτα άλλο από το να στηρίζει τα συμφέροντα και τα κέρδη των μεγάλων μονοπωλιακών επιχειρήσεων.
Δεν είναι κρυφό ότι η Ευρωπαϊκή Ένωση σε όλους τους προηγούμενους πολέμους συμμετείχε πολύμορφα. Και στους προετοιμαζόμενους, όμως, ιμπεριαλιστικούς πολέμους είτε κατά της Συρίας είτε κατά του Ιράν, είναι έτοιμη όχι απλώς να συμμετάσχει, αλλά να δράσει και εκεί πολύμορφα. 
Και επειδή γίνεται αρκετή συζήτηση το τελευταίο διάστημα για τη Συρία, εμείς επιμένουμε ότι το θέμα δεν έχει κλείσει. Τα πετρέλαια, το φυσικό αέριο, ο ορυκτός πλούτος στην περιοχή της Μέσης Ανατολής και αλλού και όλοι οι ενεργειακοί πόροι, βρίσκονται στο στόχαστρο των ιμπεριαλιστικών δυνάμεων. 
Μιλήσαμε στην αρχή για την τυπικότητα της Σύμβασης. Πιο συγκεκριμένα: 
Ποια λογική κυριαρχεί σε αυτό το κείμενο; Ποια πολιτική κυριαρχεί και τι υπηρετείται με αυτό το μνημόνιο; Είναι η λογική της ενίσχυσης της εκάστοτε Προεδρίας, της ενίσχυσης των λειτουργιών και των μηχανισμών της Ευρωπαϊκής Ένωσης. Και αυτή η σύμβαση εντάσσεται μέσα στη λογική για την προώθηση της ευρωπαϊκής ολοκλήρωσης. 
Το Κομμουνιστικό Κόμμα Ελλάδας είναι αντίθετο με αυτήν τη πολιτική. 
Κατά συνέπεια, αφού εμείς είμαστε ριζικά αντίθετοι με την πολιτική της Ευρωπαϊκής Ένωσης και αγωνιζόμαστε για την αποδέσμευση της χώρας από την Ευρωπαϊκή Ένωση, ως Κομμουνιστικό Κόμμα Ελλάδας καταψηφίζουμε αυτό το νομοσχέδιο.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Ο Υφυπουργός Εξωτερικών, κ. Κούρκουλας έχει το λόγο για πέντε λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Ευχαριστώ πολύ, κυρία Πρόεδρε.
Είναι γνωστές οι θέσεις του Κομμουνιστικού Κόμματος Ελλάδος όσον αφορά την Ευρωπαϊκή ολοκλήρωση. Και είναι σεβαστές. Βεβαίως, διαφωνούμε πλήρως με τις βασικές αυτές θέσεις. 
Αυτό που ήθελα να διαβεβαιώσω τον αξιότιμο Βουλευτή, κ. Χαλβατζή είναι ότι δεν υπάρχει τίποτα το κρυφό σε αυτό το μνημόνιο.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember> : Ασαφές είπα, όχι κρυφό.</Speech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Κρυφό ή ασαφές. 
Είναι ένα μνημόνιο το οποίο αντικατοπτρίζει την πάρα πολύ στενή στρατηγική σχέση μεταξύ Ελλάδας και Βουλγαρίας και στα πλαίσια της Ευρωπαϊκής Ένωσης και γενικότερα. Η Βουλγαρία είναι το μοναδικό κράτος-μέλος με το οποίο έχουμε χερσαία σύνορα. Είναι μία δίοδος από την Ελλάδα προς την Ευρωπαϊκή Ένωση. Τα τελευταία χρόνια, ιδίως μετά την ένταξη της στην Ευρωπαϊκή Ένωση, έχει αναπτυχθεί μία στρατηγική σχέση.
Ένα από τα σημάδια αυτής της στενής σχέσης είναι το μνημόνιο το οποίο θα επιτρέψει σε υπαλλήλους της Διπλωματικής Υπηρεσίας της Βουλγαρίας να υπηρετήσουν για ένα διάστημα στην Ελλάδα και αντίστοιχα σε Έλληνες διπλωμάτες να υπηρετήσουν στη Βουλγαρία κατά τη διάρκεια της Ελληνικής Προεδρίας. Αυτό είναι κάτι για το οποίο ενδιαφέρεται και η βουλγαρική πλευρά, δηλαδή να αντλήσει από τη μεγάλη εμπειρία που έχει το Υπουργείο Εξωτερικών σε θέματα διοργάνωσης προεδριών της Ευρωπαϊκής Ένωσης. Έτσι, θα είμαστε πολύ χαρούμενοι που θα μπορέσουμε να φιλοξενήσουμε έναν ή δύο Βούλγαρους διπλωμάτες οι οποίοι θα μεταφέρουν μετά στη χώρα τους την εμπειρία που θα αποκτήσουν στην Ελλάδα.
Επειδή αναφερθήκατε γενικότερα σε θέματα εξωτερικής πολιτικής, αλλά και στο θέμα της Συρίας, θα ήθελα να σας διαβεβαιώσω ότι η Ελλάδα, στα πλαίσια της Ευρωπαϊκής Ένωσης, προωθεί μία πολιτική λύση του συριακού δράματος. Είμαστε υπέρ και κάνουμε προσπάθειες, ώστε να καταστεί δυνατή η συνέχιση του πολιτικού διαλόγου για την επίλυση του συριακού με τη λεγόμενη «Γενεύη 2». Σήμερα, όπως ξέρετε, ο Υπουργός Εξωτερικών της Ρωσικής Ομοσπονδίας κ. Λαβρόφ βρίσκεται εδώ και αυτή τη στιγμή συνομιλεί με τον Υπουργό Εξωτερικών, τον κ. Βενιζέλο. 
Όσον αφορά στην ενεργειακή πολιτική στην ανατολική Μεσόγειο, προσπαθούμε και εκεί, με τις κατάλληλες συμμαχίες, και να διαφυλάξουμε τα συμφέροντά μας, αλλά και να διαφυλάξουμε την ειρήνη και την ειρηνική αξιοποίηση των ενεργειακών πόρων της ανατολικής Μεσογείου.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κύριο Υπουργό.
Κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Βουλγαρίας σχετικά με τις κατευθυντήριες γραμμές για την ανταλλαγή μελών των αντίστοιχων διπλωματικών υπηρεσιών τους».
Ερωτάται το Σώμα: Γίνεται δεκτό το νομοσχέδιο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, το νομοσχέδιο του Υπουργείου Εξωτερικών: «Κύρωση του Μνημονίου Κατανόησης μεταξύ του Υπουργείου Εξωτερικών της Ελληνικής Δημοκρατίας και του Υπουργείου Εξωτερικών της Δημοκρατίας της Βουλγαρίας σχετικά με τις κατευθυντήριες γραμμές για την ανταλλαγή μελών των αντίστοιχων διπλωματικών υπηρεσιών τους» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ.14α )</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, έχω την τιμή να σας ανακοινώσω το δελτίο επίκαιρων ερωτήσεων της Πέμπτης 31 Οκτωβρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1.- Η με αριθμό 155/24-10-2013 επίκαιρη ερώτηση του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την έρευνα για τις συνθήκες της κατολίσθησης στο Λιγνιτικό Κέντρο Μεγαλόπολης.
2.- Η με αριθμό 159/24-10-2013 επίκαιρη ερώτηση της Βουλευτού Λάρισας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κυρίας Ηρούς Διώτη προς τους Υπουργούς Εργασίας, Κοινωνικής Ασφάλισης και Πρόνοιας και Υποδομών, Μεταφορών και Δικτύων, σχετικά με τις απολύσεις οδηγών του Υπεραστικού ΚΤΕΛ του Νομού Λάρισας.
3.- Η με αριθμό 157/24-10-2013 επίκαιρη ερώτηση της Βουλευτού Κοζάνης των Ανεξαρτήτων Ελλήνων κυρίας Ραχήλ Μακρή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις οφειλών για τους μικρομεσαίους επιχειρηματίες της Δυτικής Μακεδονίας.
4.- Η με αριθμό 161/24-10-2013 επίκαιρη ερώτηση του Βουλευτή Σερρών του Λαϊκού Συνδέσμου – Χρυσή Αυγή κ. Αρτέμιου Ματθαιόπουλου προς τον Υπουργό Εξωτερικών, σχετικά με την «έμμεση αναγνώριση του ψευδοκράτους στην Κύπρο από τη συγκυβέρνηση του μνημονίου».
5.- Η με αριθμό 153/24-10-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με την αξιοποίηση ανενεργών καταθέσεων υπέρ του δημοσίου.
6.- Η με αριθμό 162/24-10-2013 επίκαιρη ερώτηση του Βουλευτή Επικρατείας του Κομμουνιστικού Κόμματος Ελλάδος κ. Αθανασίου Παφίλη προς τον Υπουργό Εσωτερικών, σχετικά με το πρόγραμμα της Ευρωπαϊκής Ένωσης με θέμα «Ευρώπη για τους Πολίτες 2014-2020».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1.- Η με αριθμό 156/24-10-2013 επίκαιρη ερώτηση της Βουλευτού Λακωνίας της Νέας Δημοκρατίας κυρίας Φεβρωνίας Πατριανάκου προς τoν Υπουργό Αγροτικής Ανάπτυξης και Τροφίμων, σχετικά με τις περικοπές σε ποσά και δικαιούχους, κατά τη δεύτερη πληρωμή της Εξισωτικής Αποζημίωσης 2012.
2.- Η με αριθμό 160/24-10-2013 επίκαιρη ερώτηση της Βουλευτού Ηρακλείου του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κυρίας Μαρίας Διακάκη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την κατάργηση ή την υποβάθμιση των καταστημάτων ΙΚΑ-ΕΤΑΜ στην Κρήτη.
3.- Η με αριθμό 158/24-10-2013 επίκαιρη ερώτηση του Βουλευτή Έβρου των Ανεξαρτήτων Ελλήνων κ. Μαρίνου Ουζουνίδη προς τον Υπουργό Υγείας, σχετικά με την αντιμετώπιση των προβλημάτων στο Κέντρο Υγείας Σαμοθράκης.
4.- Η με αριθμό 154/24-10-2013 επίκαιρη ερώτηση του Βουλευτή Λάρισας της Δημοκρατικής Αριστεράς κ. Θωμά Ψύρρα προς τον Υπουργό Υποδομών, Μεταφορών και Δικτύων, σχετικά με την κατασκευή ολοκληρωμένου αμφίπλευρου κόμβου στον Πυργετό Λάρισας.
5.- Η με αριθμό 163/24-10-2013 επίκαιρη ερώτηση της Βουλευτού Α΄ Αθήνας του Κομμουνιστικού Κόμματος Ελλάδος κυρίας Λιάνας Κανέλλη προς τους Υπουργούς Εσωτερικών και Παιδείας και Θρησκευμάτων, σχετικά με τα προβλήματα στα μουσικά και καλλιτεχνικά σχολεία.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας: «Ρυθμίσεις του Υπουργείου Υγείας και άλλες διατάξεις».
Η Διάσκεψη των Προέδρων αποφάσισε στη συνεδρίασή της στις 25 Οκτωβρίου 2013 τη συζήτηση του νομοσχεδίου σε δύο συνεδριάσεις. Στη σημερινή συνεδρίαση το νομοσχέδιο θα συζητηθεί επί της αρχής. Στην αυριανή συνεδρίαση θα συζητηθούν τα άρθρα και οι τροπολογίες.
Γίνεται γνωστό στο Σώμα ότι από την Κοινοβουλευτική Ομάδα του ΠΑΣΟΚ ορίζεται ως Κοινοβουλευτικός Εκπρόσωπος ο Βουλευτής κ. Δημήτριος Κρεμαστινός. Επίσης, από το ΠΑΣΟΚ ορίζεται ως ειδικός αγορητής ο Βουλευτής κ. Ιωάννης Κουτσούκος. 
Επίσης, από τους Ανεξάρτητους Έλληνες ορίζονται, ως ειδικός αγορητής ο Βουλευτής κ. Παναγιώτης Μελάς και ως Κοινοβουλευτικός Εκπρόσωπος ο Βουλευτής κ. Βασίλειος Καπερνάρος. 
Από τη Χρυσή Αυγή ορίζονται, ως ειδικός αγορητής ο Βουλευτής Μεσσηνίας κ. Δημήτριος Κουκούτσης και ως Κοινοβουλευτικός Εκπρόσωπος ο Βουλευτής Σερρών κ. Αρτέμιος Ματθαιόπουλος. 
Από τη Δημοκρατική Αριστερά ορίζεται ως ειδική αγορήτρια η Βουλευτής κ. Αικατερίνη Μάρκου και ως Κοινοβουλευτικός Εκπρόσωπος ο Βουλευτής κ. Βασίλειος Οικονόμου.
Από το Κομμουνιστικό Κόμμα Ελλάδος ορίζεται ως ειδικός αγορητής ο Βουλευτής κ. Γεώργιος Λαμπρούλης.
Το λόγο έχει ο εισηγητής του ΣΥΡΙΖΑ κ. Βασίλειος Κυριακάκης για δεκαπέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι Βουλευτές, σήμερα συζητάμε για το σχέδιο νόμου του Υπουργείου Υγείας με τίτλο: «Ρυθμίσεις του Υπουργείου Υγείας και άλλες διατάξεις». 
Με αυτό το σχέδιο νόμου, η Κυβέρνηση για μια ακόμα φορά δείχνει τον τρόπο που αντιλαμβάνεται τη νομοθέτηση και τη λειτουργία του Κοινοβουλίου. Υπάρχει ένα σοβαρό πρόβλημα νομοθέτησης το οποίο όλη αυτήν την κοινοβουλευτική περίοδο -από πέρσι- το έχουμε θίξει επανειλημμένα: Είκοσι περίπου πράξεις νομοθετικού περιεχομένου, νομοσχέδια εκατοντάδων σελίδων με τη διαδικασία του κατεπείγοντος σε ένα μόνο άρθρο, αντισυνταγματικές διατάξεις, τροπολογίες της τελευταίας στιγμής -που περιέχονται και σε αυτό το νομοσχέδιο- νομοσχέδια «σκούπα» με αποσπασματικές και φωτογραφικές διατάξεις, όπως και το σημερινό. 
Χαρακτηριστικό είναι το γεγονός ότι μετά από δέκα μέρες επεξεργασίας στην Επιτροπή Κοινωνικών Υποθέσεων και αφού τελείωσε και η δεύτερη ανάγνωση, θυμηθήκατε να φέρετε τροπολογία με τέσσερα άρθρα για θέματα υγείας, τα οποία μπορούσατε να είχατε συμπεριλάβει έγκαιρα στον κορμό του νομοσχεδίου, ώστε να συζητηθούν στην επιτροπή, μιας και κανένα από αυτά τα άρθρα δεν προέκυψε ως επείγον. 
Ειδικότερα, για τα νομοσχέδια «σκούπα» με αποσπασματικές και φωτογραφικές διατάξεις οφείλουμε να τονίσουμε ότι δεν είναι μια καινούργια νομοθετική πρακτική αποκλειστικά της σημερινής Κυβέρνησης, αλλά συχνά χρησιμοποιήθηκαν από όλες σχεδόν τις μεταπολιτευτικές κυβερνήσεις ως νομοθετικό εργαλείο εξυπηρέτησης της διαπλοκής με τα ιδιοτελή συμφέροντα των μεγάλων επιχειρηματικών lobbies. 
Αυτό επιχειρείται και τώρα με το σημερινό νομοσχέδιο, το οποίο καταχρηστικά μόνο αποκαλείται νομοσχέδιο του Υπουργείου Υγείας, αφού μόνο τα δεκαπέντε από τα δεκαεννιά άρθρα αφορούν έξι άλλα Υπουργεία και θα μπορούσε κάλλιστα να ονομαστεί μίνι πολυνομοσχέδιο. 
Το ζήτημα, όμως, δεν είναι απλά τυπικό της ονομασίας, αλλά φαίνεται ότι η Κυβέρνηση είχε κάθε λόγο να κρύψει κάτω από τον τίτλο του νομοσχεδίου το πιο σημαντικό του άρθρο, το άρθρο 18, που αποτελεί ένα μεγάλο δώρο στους μεγαλοκαναλάρχες της διαπλοκής, για να μπουν στην εποχή της επίγειας ψηφιακής εκπομπής από θέση πρωταγωνιστή -αφού βγάλατε βέβαια έξω την ΕΡΤ- απαλλαγμένοι από τα βάρη και τις αμαρτίες του παρελθόντος, με αντάλλαγμα φυσικά την απρόσκοπτη παροχή πολιτικής στήριξης στα κόμματα της διαπλοκής. 
Ουσιαστικά, με το άρθρο 18 καταργείτε τις τηλεοπτικές άδειες και νομιμοποιείτε το πέρασμα των διαπλεκόμενων τηλεοπτικών καναλιών στην επίγεια ψηφιακή τηλεόραση. Όχι μόνο τους χαρίζετε τις ψηφιακές συχνότητες, όχι μόνο σβήνετε το τηλεοπτικό παρελθόν της διαπλοκής, αλλά επιπλέον τους χαρίζετε για τα επόμενα δεκαπέντε χρόνια ασυλία από οποιονδήποτε θεσμικό έλεγχο και τήρηση όρων και προϋποθέσεων, αφού με το άρθρο 18 του νομοσχεδίου τα ιδιωτικά κανάλια θα ελέγχονται μόνο για το πρόγραμμά τους σύμφωνα με την παράγραφο 13 του άρθρου 6 του ν. 3592/2007. Με πέντε λεξούλες, απαλλάσσονται από όλες τις άλλες υποχρεώσεις που αναφέρονται στο ίδιο άρθρο του νόμου του 2007. Αυτές αφορούσαν την πληρωμή των συχνοτήτων, τον έλεγχο του απασχολούμενου προσωπικού, τη διαδικασία της αδειοδότησης για την οποία θα ελέγχονταν τα κεφάλαιά τους και οι ιδιοκτήτες. Όλα αυτά είναι που διαγράφονται με την επίκληση της ψηφιακής τηλεόρασης και της παράδοσης των συχνοτήτων στις ιδιωτικές εταιρίες. 
Τα ιδιωτικά κανάλια που δεν εκπλήρωσαν όλα τα προηγούμενα χρόνια σχεδόν καμμία υποχρέωσή τους, που δεν πλήρωναν για τις συχνότητες, για το ελληνικό σινεμά, με την απλή βεβαίωση του ΕΣΡ πως εξέπεμπαν την 31-8-2013 αποκτούν το συγχωροχάρτι της αναλογικής διαπλοκής. Πρόκειται για μια πρωτοφανή διάταξη που καθορίζει το νέο ψηφιακό χάρτη και χαρίζει στους καναλάρχες δωρεάν τις ψηφιακές συχνότητες. 
Σε συνδυασμό, επίσης, με μια άλλη πρωτοφανή στα κοινοβουλευτικά και συνταγματικά χρονικά απόφαση να αφήνετε μια πράξη νομοθετικού περιεχομένου να ακυρώνεται, να παύει να ισχύει, αλλά να παραμένει σε ισχύ το μοναδικό αποτέλεσμα που επέφερε το μαύρο στην ΕΡΤ, δίνουν μια ολοκληρωμένη εικόνα για το τι ακριβώς είχε στο μυαλό της η Κυβέρνηση την 11η Ιουνίου και το επιβεβαίωσε την προηγούμενη εβδομάδα ρίχνοντας για τρίτη φορά μαύρο στην ΕΡΤ, καταργώντας πλέον το σήμα από το δορυφόρο με τον οποίο είχαν σύμβαση οι εργαζόμενοι της ΕΡΤ για να βλέπουν σε όλη την επαρχία, πανελλαδικά, την ΕΡΤ οι πολίτες. 
Αυτό είναι καταδικαστέο, ακόμα και από τη Κομισιόν, που σήμερα σε δημοσιεύματα εφημερίδων ζητά να ακυρωθεί ο διαγωνισμός που πρόκειται να προκηρύξει η Κυβέρνηση όσον αφορά τις ψηφιακές συχνότητες. Ζητάμε, λοιπόν, να πάρετε πίσω το άρθρο 18. Και όλα αυτά, όπως αναφέρεται στην αιτιολογική έκθεση, στο όνομα μνημονιακών υποχρεώσεων της Κυβέρνησης. Αλήθεια, τι πρωτότυπο!
Άλλωστε, το σύνολο σχεδόν του νομοθετικού έργου της Κυβέρνησης βασίζεται σε έναν κύριο νόμο, το αρχικό μνημόνιο, το οποίο μάλιστα πρωτοσυντάχτηκε στα αγγλικά από την τρόικα και το οποίο στελέχη της σημερινής Κυβέρνησης δεν χάνουν την ευκαιρία να εκθειάζουν, να υποκλίνονται σε αυτό, «στο μοναδικό σοβαρό πολιτικό κείμενο της χώρας», όπως είπε ο κ. Στουρνάρας, «που μακάρι να παρέμενε για πενήντα χρόνια ακόμα». 
Την ίδια βέβαια στιγμή ως συνέπεια του μνημονίου, η Κυβέρνηση έχει παραχωρήσει στην τρόικα, μεταξύ των άλλων, ακόμα και το δικαίωμα καθορισμού του ύψους του ειδικού φόρου κατανάλωσης πετρελαίου θέρμανσης, καθώς και το δικαίωμα της ρύθμισης χρεών των υπερχρεωμένων νοικοκυριών. Έτσι η Κυβέρνηση συνεχίζει να πορεύεται στο δρόμο των μνημονίων και των αλλεπάλληλων εκβιασμών για την εξασφάλιση της επόμενης, κάθε φορά, δόσης προκαλώντας συνθήκες ανθρωπιστικής κρίσης και κοινωνικής γενοκτονίας με 4,5 εκατομμύρια πολίτες κάτω από το όριο της φτώχειας, 3,5 εκατομμύρια ανασφάλιστους, αποκλεισμένους από το δικαίωμα στην υγεία και 1,5 εκατομμύριο ανέργους. 
Διαλύει το δημόσιο τομέα με μαζικές απολύσεις, κλείνει πραξικοπηματικά τη δημόσια ραδιοτηλεόραση, γκρεμίζει τη δημόσια υγεία και παιδεία, ξεπουλά δημόσια περιουσία και τον εθνικό μας πλούτο και ετοιμάζεται να αρπάξει και την ιδιωτική περιουσία των Ελλήνων πολιτών. 
Παρά την ανείπωτη κοινωνική δυστυχία που έχει επιφέρει, επιχειρεί με το νέο προϋπολογισμό να περικόψει παραπέρα τις κοινωνικές δαπάνες κατά 2,5 δισεκατομμύρια και να εξαφανίσει το λαϊκό εισόδημα με εντονότερη ακόμα υπερφορολόγηση με τον ειδικό φόρο ακινήτων, το φόρο στα αγροτεμάχια, καθώς και με παραπέρα μείωση των συντάξεων. 
Την ίδια στιγμή και ενώ η ύφεση συνεχίζεται για έκτη συνεχή χρονιά, με τη βοήθεια της δημιουργικής λογιστικής εμφανίζεται δήθεν πρωτογενές πλεόνασμα. Μιλάτε για δήθεν ανάπτυξη, τη στιγμή που μια σειρά επιχειρήσεις εγκαταλείπουν τη χώρα. Διαλαλείτε την έξοδο από την κρίση την επόμενη χρονιά, τη στιγμή που προετοιμάζετε το έδαφος για νέο μνημόνιο και νέα μέτρα σε βάρος του ελληνικού λαού. 
Προς τούτο εντείνετε με τη θεωρία των δυο άκρων τις προσπάθειες καλλιέργειας διχασμού της κοινωνίας και συκοφάντησης του λαϊκού κινήματος και της Αριστεράς, αξιοποιώντας και την επιχείρηση εξάρθρωσης της Χρυσής Αυγής. Με κάθε δε ευκαιρία καταδεικνύετε το άλλο άκρο, όπως πρόσφατα το βρήκατε στο πρόσωπο των δεκαοκτάρηδων μαθητών του 1ου ΕΠΑΛ στη Λαμία που καταδικάστηκαν σε φυλάκιση, χωρίς καν την παρουσία δικηγόρου. 
Αλλά μιας και συζητάμε για νομοσχέδιο του Υπουργείου Υγείας, αξίζει να παρατηρήσουμε ότι την ώρα που η ελληνική κοινωνία βιώνει μια υγειονομική κρίση όπου η ζήτηση υπηρεσιών υγείας στο δημόσιο σύστημα αυξάνεται ραγδαία –είχαμε 35% αύξηση από το 2010- που λογικά θα έπρεπε να σας έχει οδηγήσει σε νομοθετικά μέτρα στήριξης, βελτίωσης και αναβάθμισης του δημόσιου συστήματος, στο φερόμενο ως νομοσχέδιο του Υπουργείου Υγείας μόλις τέσσερα από τα δέκα εννιά άρθρα αφορούν θέματα υγείας. 
Διαλύετε το δημόσιο σύστημα υγείας με διαδικασίες fast track, χωρίς βέβαια να θεωρείτε σκόπιμο να νομοθετήσετε για τα πολύ σοβαρά προβλήματα στην υγεία. 
Έτσι, στο παρόν νομοσχέδιο ασχολείστε στο πρώτο άρθρο με τα κέντρα αδυνατίσματος. Προφανώς είναι φωτογραφικό για συγκεκριμένους επιχειρηματίες ιδιοκτήτες τους. Για τη διευκόλυνση των επιχειρηματικών συμφερόντων τους θα μπορούν να συστεγάζουν στον ίδιο χώρο και με κοινή αίθουσα αναμονής ιατρεία ή οδοντιατρεία, χωρίς μάλιστα εταιρική σχέση των δικαιούχων. 
Έχετε διορθώσει τρεις λέξεις στην διάταξη για την επιτροπή διαπραγμάτευσης του ΕΟΠΥΥ στο άρθρο 3, που ήδη έχει θεσπιστεί με το ν.3019/2011 που προστέθηκε με το ν.4111/2013 παράγραφος 2, αριθμός 37 και για την οποία έχετε εκδώσει καθ’ υπέρβαση της νομοθετικής εξουσιοδότησης την κοινή υπουργική απόφαση με αριθμό πρωτοκόλλου 90168-30/9/2013. 
Η περιβόητη επιτροπή διαπραγμάτευσης που ουσιαστικά θα υποκαταστήσει το διοικητικό συμβούλιο, παρακάμπτοντας ουσιαστικά οριστικά και τους κοινωνικούς και ασφαλιστικούς φορείς και εκπροσώπους που το απαρτίζουν, αποτελεί το όχημα μετατροπής του ΕΟΠΥΥ σε μάνατζερ και τροχονόμο των χρηματαγορών στην πρωτοβάθμια φροντίδα υγείας. Μετατρέπεται, από πάροχο υγείας σε αγοραστή υπηρεσιών από τον ιδιωτικό τομέα, κατόπιν συμφωνίας του Υπουργείου Υγείας και της Task Force του Ράιχενμπαχ, διαψεύδοντας για πολλοστή φορά τον ίδιο σας τον εαυτό. 
Στην Task Force έχετε ήδη αναθέσει από τις 11-10-2013 την υλοποίηση του σχεδίου για το νέο ΕΟΠΥΥ και την πρωτοβάθμια φροντίδα υγείας, εγγράφοντας μάλιστα και τη σχετική δημόσια δαπάνη στο πρόγραμμα δημοσίων επενδύσεων ύψους 4,5 εκατομμυρίων ευρώ. Φαίνεται ότι «λεφτά υπάρχουν» ακόμα για τα golden boys της Task Force. 
Μιλάμε για υγειονομική κρίση και συχνά μας κατηγορείτε για υπερβολές, για λαϊκισμό. Ακούτε, λοιπόν, την γλώσσα των αριθμών, που τόσο αγαπάτε, κύριε Υπουργέ, όταν είναι να περικόψετε δαπάνες ή πλεονάζον προσωπικό, αλλά την ξεχνάτε για τις συνέπειες των μνημονίων στη δημόσια υγεία. Συγκριτικά με την προμνημονιακή περίοδο, το διάστημα 2009-2011, έχει καταγραφεί αύξηση των αυτοκτονιών κατά 22%, καθώς επίσης και αύξηση των καταθλίψεων, των εξαρτήσεων. Έχει καταγραφεί αύξηση της νοσηρότητας και θνησιμότητας σε χρόνια πάσχοντες και ευπαθείς ομάδες, αύξηση της νοσηρότητας και θνησιμότητας από ισχαιμική καρδιοπάθεια σε νέους άνδρες. 
Επιπλέον, έχει καταγραφεί αύξηση των λοιμωδών παθήσεων από HIV 1 κατά 57% μεταξύ ’10 και ’11. Υπάρχει αύξηση κρουσμάτων από τον ιό του Δυτικού Νείλου, όπου είχαμε επιδημία στη Βόρεια Ελλάδα μεταξύ Ιουλίου και Οκτωβρίου του ’10, καθώς και κρουσμάτων ελονοσίας με επιδημία στη Νότια χώρα μεταξύ Μαΐου και Οκτωβρίου του ’11. 
Ιδιαίτερα ανησυχητική είναι η αύξηση της περιγεννητικής θνησιμότητας, όπου από 3,8 θανάτους νεογνών ανά χίλιες γεννήσεις το 2008, έχουμε φτάσει στους 9 θανάτους ανά χίλιες γεννήσεις το 2011, μία αύξηση κατά 137% που ουσιαστικά τοποθετεί την Ελλάδα σε επίπεδο τριτοκοσμικής χώρας.
Επίσης, έχει παρατηρηθεί αύξηση και της βρεφικής θνησιμότητας, από 2,7 το 2008 σε 3,4 το 2011, ενώ η μείωση των γεννήσεων και η αύξηση των εκτρώσεων είναι ήδη γεγονός. 
Σοβαρούς κινδύνους εγκυμονεί η χαμηλή εμβολιαστική κάλυψη των παιδιών, αλλά και των ενηλίκων.
Τέλος, υπάρχουν ήδη βάσιμες ενδείξεις για τη μείωση του προσδόκιμου ζωής του πληθυσμού. 
Τα στοιχεία αυτά προέρχονται από τις επίσημες ετήσιες εκθέσεις υγείας της Εθνικής Σχολής Δημόσιας Υγείας, της Παγκόσμιας Οργάνωσης Υγείας, της UNICEF, του ΟΟΣΑ, του ΚΕΣΥ, της EUROSTAT, καθώς και δημοσιευμένων επιστημονικών μελετών από Έλληνες και ξένους ερευνητές. 
Αυτά τα γεγονότα, όμως, δεν είναι τόσο πρωτοφανή στον πλανήτη, καθώς παρόμοια συμβαίνουν εδώ και χρόνια σε τριτοκοσμικές χώρες της Αφρικής και Ασίας. Τα ίδια συνέβησαν σε όλες τις χώρες όπου επιβλήθηκαν ανάλογα προγράμματα από το Διεθνές Νομισματικό Ταμείο. Είναι μία εξέλιξη για την οποία κρούαμε τον κώδωνα του κινδύνου από το 2010. Μπορεί, λοιπόν, κανείς αβίαστα να συμπεράνει σήμερα πως τα μνημόνια, όχι μόνο βλάπτουν σοβαρά την υγεία, αλλά κυριολεκτικά αφαιρούν χιλιάδες ζωές. 
Ενώ, λοιπόν, υπάρχει αυτή η τραγική πραγματικότητα, εσείς κλείνετε νοσοκομεία, συνεχίζετε τον οικονομικό στραγγαλισμό και την υποστελέχωσή τους, μην εφαρμόζοντας ούτε καν τη μνημονιακή αναλογία του 1 προς 10 για τις προσλήψεις, βγάζετε σε διαθεσιμότητα υγειονομικό προσωπικό, αδιαφορείτε για τις τραγικές ελλείψεις στοιχειωδών αναλώσιμων υλικών, αντιδραστηρίων και φαρμάκων, διατηρείτε το υγειονομικό απαρτχάιντ για τους ανασφάλιστους, παραδίδετε σε ιδιωτικές εταιρείες όλο και μεγαλύτερο μερίδιο του δημόσιου συστήματος υγείας, καθιερώνετε την καταβολή των 25 ευρώ από τον ασθενή για την εισαγωγή του σε δημόσιο νοσοκομείο και ετοιμάζεστε να διαλύσετε και την πρωτοβάθμια φροντίδα υγείας με το κλείσιμο δομών -πολυϊατρεία του ΕΟΠΥΥ, κέντρα υγείας- ακόμη και με ξαφνικό θάνατο, ενδεχομένως. 
Την ίδια στιγμή, αντί να ασχοληθείτε με τη σοβαρότητα της ελλείψεως στα νοσοκομεία, χτες δημοσιεύθηκε ότι ο «Ευαγγελισμός», το μεγαλύτερο νοσοκομείο στη χώρα, έμεινε χωρίς αξονικό τομογράφο. Εξαπολύετε ανθρωποκυνηγητό των ελάχιστων υγειονομικών, που με το φιλότιμό τους στηρίζουν τα νοσοκομεία, όπως παραδείγματος χάριν κάνατε στην Κέρκυρα. Στοχοποιείτε καταξιωμένα κοινωνικά ιατρεία, όπως στο Ελληνικό, με την εισβολή εισαγγελέα, ενώ πλήθος ιδιωτικών εταιρειών διαφημίζουν και στα τηλεοπτικά κανάλια την πραμάτεια τους! 
Επιπρόσθετα, για να μην αφήσει ο Υπουργός καμμία αμφιβολία για το πώς εννοεί την παροχή υπηρεσιών υγείας τα επόμενα χρόνια, ο κ. Γεωργιάδης προσκάλεσε και συνάντησε στις 14-10-13 τον Ιρανό νευροχειρουργό, Πρόεδρο του Διεθνούς Ινστιτούτου Νευροχειρουργικής του Ανόβερου της Γερμανίας, με στόχο τη δημιουργία στην Ελλάδα ιδιωτικού κέντρου νευροχειρουργικής με την οικονομική στήριξη και συμβολή του κ. Κοντομηνά. 
Στο χώρο της υγείας όμως, εκτός από τους υγειονομικούς, ήδη βρίσκετε απέναντί σας και την υπόλοιπη κοινωνία σε πολλές περιοχές της χώρας εδώ και αρκετό καιρό. Πρόσφατα μάλιστα, την Παρασκευή 11-10-13, σε πέντε κωμοπόλεις του Νομού Φθιώτιδας, τέσσερις χιλιάδες περίπου πολίτες διαδήλωσαν έξω από τα κέντρα υγείας την πρόθεσή τους να υπερασπιστούν το κοινωνικό αγαθό της υγείας και απαίτησαν την αναβάθμιση του δημόσιου συστήματος υγείας, προβάλλοντας ως επιτακτική και ζωτική κοινωνική ανάγκη, ως όρο επιβίωσης του λαού, την άμεση ανατροπή αυτής της Κυβέρνησης και κατάργηση των μνημονίων και τη δημιουργία ενός σύγχρονου δημόσιου συστήματος υγείας, που θα εξασφαλίζει δωρεάν υψηλού επιπέδου ολοκληρωμένες υπηρεσίες σε όλους όσοι ζουν στη χώρα μας.
Υπάρχουν, όμως, σε αυτό το νομοσχέδιο και άλλες φωτογραφικές διατάξεις, όπως το άρθρο 7 του Υπουργείου Περιβάλλοντος, Ενέργειας και Κλιματικής Αλλαγής, με το οποίο δίνετε «άφεση αμαρτιών» για «ιερές» δασικές εκτάσεις διακοσίων ενενήντα στρεμμάτων στη θέση Καύκαλο της περιοχής Τραγάνας Φθιώτιδας που με την πράξη Υπουργικού Συμβουλίου του ’93 είχαν δοθεί κατά κυριότητα στο Ίδρυμα της Ιεράς Μονής και Αρχιεπισκοπής του Όρους Σινά.
Με τη ρύθμιση του άρθρου 7 αίρονται τα «εμπόδια» για αξιοποίηση της έκτασης από το Ίδρυμα του Όρους Σινά, αφού παρατείνεται η ισχύς της πράξης Υπουργικού Συμβουλίου μέχρι το 2026 και μάλιστα, χωρίς να θίγεται το καθεστώς των παραχωρούμενων εκτάσεων από οποιοδήποτε μεταγενέστερο χαρακτηρισμό αυτών ως δάση.
Κυρίες και κύριοι Βουλευτές, κύριοι Υπουργοί, για τα υπόλοιπα άρθρα του νομοσχεδίου, καθώς και για τις τροπολογίες θα τοποθετηθούμε αναλυτικά στην αυριανή επί των άρθρων συζήτηση. Προφανώς, από την παραπάνω εισήγηση συνάγεται ότι καταψηφίζουμε το νομοσχέδιο επί της αρχής. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς.
Το λόγο έχει η Εισηγήτρια της Νέας Δημοκρατίας, κ. Ασπασία Μανδρέκα.</ChairmanSpeech>
<Speech><Parlmember>ΑΣΠΑΣΙΑ ΜΑΝΔΡΕΚΑ</Parlmember>: Κυρία Πρόεδρε, κύριε Υπουργέ, κυρίες και κύριοι συνάδελφοι, δεδομένου ότι το υπό συζήτηση σχέδιο νόμου αποτελείται από διάφορες διατάξεις αρμοδιότητας διαφορετικών Υπουργείων και η συζήτηση αυτού επί της αρχής εμφανίζει ιδιαιτερότητα, θεωρώ σκόπιμο, άλλως αναπόφευκτο, να αναφερθώ στις σημαντικότερες διατάξεις και στη λογική κάθε μίας από αυτές, επιφυλασσόμενη να μιλήσω στην αυριανή συνεδρίαση στην κατ’ άρθρον συζήτηση.
Στα άρθρα 1, 2, 3 και 4 εμπεριέχονται ρυθμίσεις που αφορούν στο Υπουργείο Υγείας. Πρόκειται για ρυθμίσεις που προβλέπουν διαδικαστικές και συνάμα σημαντικές διευκολύνσεις για ασθενείς, φαρμακοποιούς και παρόχους υγείας στις σχέσεις τους κυρίως με τον ΕΟΠΥΥ. Έτσι προβλέπεται η συστέγαση ιατρείων ή οδοντιατρείων ή πολυϊατρείου με μονάδες αδυνατίσματος με αυτονόητο στόχο της διάταξης τη διευκόλυνση της πρόσβασης του ασθενή σε περισσότερα ιατρεία διαφορετικών ειδικοτήτων, αλλά και τη μείωση του κόστους διατήρησης των ιατρείων, των οδοντιατρείων κ.λπ..
Στη διευκόλυνση εξάλλου του ΕΟΠΥΥ, αλλά και των παρόχων υγείας στοχεύει η ρύθμιση που επιβάλλει ως καταληκτική ημερομηνία υποβολής των δαπανών στον οργανισμό την 20η του εκάστοτε ημερολογιακού μήνα. Τον ίδιο σκοπό εξυπηρετεί και η παράταση για την υποβολή των δαπανών των πρώτων έξι μηνών του 2013 μέχρι τις 20-9-2013, ώστε ο οργανισμός να γνωρίζει τη μηνιαία δαπάνη για το πρώτο εξάμηνο και να ληφθεί αυτή υπ&apos; όψιν για τον υπολογισμό του clawback.
Εξαιρετικά σημαντική, κατά την άποψή μας, είναι η και ρύθμιση με την οποία η ηγεσία του Υπουργείου Υγείας επιχειρεί να διευκολύνει τους φαρμακοποιούς της χώρας, οι οποίοι είναι γνωστό ότι υφίστανται μεγάλες καθυστερήσεις ως προς την καταβολή από τον ΕΟΠΥΥ των ληξιπρόθεσμων οφειλών τους. Έτσι για την εξόφληση του συνόλου των υφισταμένων, κατά τα έτη 2010, 2011 και 2012, οφειλών του ΕΟΠΥΥ και των κλάδων υγείας των φορέων κοινωνικής ασφάλισης που εντάχθηκαν στον οργανισμό, προς τα φαρμακεία, καταργείται η επιβεβλημένη μέχρι σήμερα κατάθεση εκ μέρους των φαρμακοποιών για κάθε συναλλαγή νέας φορολογικής και ασφαλιστικής ενημερότητας κάθε φορά, αφού με την προτεινόμενη διάταξη για την εξόφληση των τρεχουσών οφειλών του ΕΟΠΥΥ αρκεί να τελούν εν ισχύ οι ήδη προσκομισθείσες ενημερώσεις. 
Επίσης, τα φαρμακεία εντός μηνός από την εξόφληση θα προσκομίζουν πιστωτικό τιμολόγιο προς τον οργανισμό για το ποσό της έκπτωσης επί της συναλλακτικής αξίας, αξία παραστατικού στοιχείου προ ΦΠΑ που παρασχέθηκε. Η καταβολή θα γίνεται με έκδοση χρηματικού εντάλματος ύστερα από πρόχειρο λογιστικό έλεγχο, που θα διενεργείται από τις αρμόδιες υπηρεσίες του ΕΟΠΥΥ ή των φορέων των κλάδων υγείας που μεταφέρθηκαν σε αυτόν.
Εάν μετά την καταβολή της προκαταβολής κατά τον έλεγχο και την εκκαθάριση των παραστατικών προκύψει οφειλόμενο ποσό μικρότερο του προκαταβληθέντος, η διαφορά θα παρακρατείται από τους επόμενους λογαριασμούς των φαρμακείων. Με τις προτεινόμενες διατάξεις καθίσταται σαφής η βούληση για την άρση της ταλαιπωρίας των φαρμακοποιών με την επιδιωκόμενη επιτάχυνση της διαδικασίας εξόφλησής τους, αλλά και την αποφυγή των χρονοβόρων και δύσκολων στην εφαρμογή διαδικασιών εκκαθάρισης και εξόφλησης των φαρμακείων από τον ΕΟΠΥΥ. 
Αναγκαία χαρακτηρίζεται και η ρύθμιση του Υπουργείου Εσωτερικών με την οποία παρατείνεται ως τις 31-12-2013 η προθεσμία έκδοσης των σχετικών κοινών υπουργικών αποφάσεων με τις οποίες διενεργείται η μεταφορά της αρμοδιότητας παραλαβής αιτήσεων για την έκδοση ή την ανανέωση των αδειών παραμονής πολιτών τρίτων χωρών από τους δήμους της χώρας προς τις υπηρεσίες αλλοδαπών και μετανάστευσης που εδρεύουν στους Νομούς Αττικής, Θεσσαλονίκης και Χαλκιδικής. 
Η ανωτέρω παράταση της προθεσμίας καθορισμού και έναρξης λειτουργίας των σημείων υποδοχής που υπηρετούν με τη μορφή των υπηρεσιών της μίας στάσης ως τις 31/12 προβλέπεται, προκειμένου να καταστεί εφικτή η επαρκής στελέχωσή τους μέσω της κινητικότητας, με στόχο την καλύτερη εξυπηρέτηση των συναλλασσομένων πολιτών, λαμβανομένου υπ&apos; όψιν ότι οι συγκεκριμένες υπηρεσίες εξυπηρετούν τον μεγαλύτερο αριθμό υπηκόων τρίτων χωρών που διαμένουν νόμιμα στην Ελλάδα.
Το Κεφάλαιο Γ΄ του υπό συζήτηση σχεδίου νόμου αφορά το Υπουργείο Πολιτισμού και Αθλητισμού. Ειδικότερα, με νέα διάταξη ορίζεται ότι για την πραγματοποίηση πολιτιστικών εκδηλώσεων και ομαδικών επισκέψεων σε μουσεία, αρχαιολογικούς χώρους και μνημεία εκτός του προκαθορισμένου ωραρίου λειτουργίας τους, πέραν του προβλεπομένου τέλους προκαταβάλλεται από τους ενδιαφερόμενους διοργανωτές στο Ταμείο Αρχαιολογικών Πόρων και Απαλλοτριώσεων ανάλογο ποσό για την κάλυψη των έκτακτων λειτουργικών δαπανών και την αποζημίωση του απασχολούμενου προσωπικού. Το ύψος του ποσού αυτού καθορίζεται με κοινή απόφαση των Υπουργών Οικονομικών και Πολιτισμού και με όμοια απόφαση μπορεί να γίνει αναπροσαρμογή του ποσού αυτού, ενώ από την εφαρμογή της διατάξεως δεν προκαλείται δαπάνη για τον κρατικό προϋπολογισμό. 
Με το άρθρο 7 παρατείνεται αναδρομικά από 25-8-1998 μέχρι 24-8-2021 η ισχύς της πράξης υπουργικού συμβουλίου με αριθμό 41/1993, με την οποία παραχωρείται κατά κυριότητα και χωρίς αντάλλαγμα στο ίδρυμα του Όρους Σινά δημόσια δασική έκταση διακοσίων ενενήντα στρεμμάτων στην περιοχή Τραγάνας Φθιώτιδας για τη δημιουργία διεθνούς συνεδριακού κέντρου. 
Επίσης, παρέχεται η δυνατότητα περαιτέρω παράτασης της προαναφερόμενης ΠΥΣ για μια πενταετία, εφόσον η καθυστέρηση υλοποίησης του σκοπού οφείλεται σε υπαιτιότητα της διοίκησης. 
Ορίζεται εξάλλου ότι το καθεστώς των παραχωρούμενων κατά κυριότητα ή κατά χρήση για ορισμένο χρόνο δημοσίων δασικών ή χορτολιβαδικών εκτάσεων στα οριζόμενα νομικά πρόσωπα δεν θίγεται από το μεταγενέστερο των παραχωρήσεων χαρακτηρισμό με διοικητικές πράξεις των εν λόγω εκτάσεων ως δάση, με την προϋπόθεση ότι έχουν υλοποιηθεί ή βρίσκονται σε εξέλιξη έργα ανέγερσης κτηρίων και εργασίες υλοποίησης των έργων αυτών για την πραγμάτωση του σκοπού των εν λόγω νομικών προσώπων. 
Στις περιπτώσεις αυτές και εφόσον έχουν υλοποιηθεί ή βρίσκονται σε εξέλιξη έργα και κατά συνέπεια τα κοινωφελή αυτά ιδρύματα έχουν υποβληθεί νομίμως σε δαπάνες, δεν θίγεται το καθεστώς των εκτάσεων αυτών. 
Κατά τη συζήτηση του νομοσχεδίου στην αρμόδια διαρκή επιτροπή της Βουλής προέκυψε αντίδραση - το ακούσαμε και από τον εισηγητή του ΣΥΡΙΖΑ- για τις διατάξεις αυτές, κυρίως από την πλευρά, όπως είπα, της Αντιπολίτευσης, χωρίς να μπορούμε να αντιληφθούμε το λόγο. 
Είναι σαφές ότι πρόκειται για εκτάσεις που έχουν παραχωρηθεί εδώ και χρόνια από την ελληνική πολιτεία για συγκεκριμένο χρονικό διάστημα και με συγκεκριμένο σκοπό. Η προβλεπόμενη δε εξαίρεση της μη επιρροής στο ενδεχόμενο μεταγενέστερου χαρακτηρισμού των εκτάσεων αυτών ως δάση προβλέπεται μόνο για την περίπτωση που επί των εκτάσεων αυτών έχουν ήδη ανεγερθεί οικοδομήματα ή άλλου είδους εγκαταστάσεις με την άδεια της ελληνικής πολιτείας. 
Διασφαλίζεται, λοιπόν, η αξιοποίηση των κεφαλαίων που έχουν δαπανηθεί σε ανεγερθείσες εγκαταστάσεις, οι οποίες δεν έχουν ολοκληρωθεί ακόμα λόγω έλλειψης πόρων, ενώ παράλληλα εξυπηρετείται το δημόσιο συμφέρον από τη λειτουργία των ιδρυμάτων, που προσδίδουν διεθνές κύρος στη χώρα και προάγουν την εθνική οικονομία. 
Οποιαδήποτε αντίθετη ρύθμιση ή καθόλου πρόβλεψη για την αναφερόμενη κατάσταση, κατά την άποψή μας, θα ήταν άδικη, αλλά και θα υπερέβαινε με προφανή τρόπο το σκοπό των διατάξεων για την προστασία της δημόσιας περιουσίας, καθώς και το μέτρο που επιβάλλει η χρηστή διοίκηση και τα συναλλακτικά ήθη. 
Κατά συνέπεια, δεν μπορεί να γίνει κατανοητή οποιαδήποτε αντίδραση σε μια ρύθμιση που έρχεται να διευκρινίσει με αυτονόητο τρόπο μια νομική και πραγματική κατάσταση που έχει δημιουργηθεί πριν από δεκαετίες προς το συμφέρον της χώρας. Εκτός κι αν ο μοναδικός λόγος αντίδρασης είναι οι φορείς προς τους οποίους έχει γίνει η παραχώρηση και έχουν αναλάβει την ανέγερση των εγκαταστάσεων που προείπα, πράγμα το οποίο προφανώς πρέπει να εξηγηθεί από τους διαφωνούντες. 
Στο Κεφάλαιο Ε΄ του σχεδίου νόμου, που αφορά ρυθμίσεις του Υπουργείου Δημόσιας Τάξης και Προστασίας του Πολίτη, περιέρχονται τα άρθρα 8, 9 και 10. Ούσα γνωστή η προτεραιότητα της Κυβέρνησης, αλλά και ειδικότερα της ηγεσίας του Υπουργείου Δημοσίας Τάξης στο μεταναστευτικό ζήτημα, καθώς και στην πάταξη της λαθρομετανάστευσης στη χώρα, οι διατάξεις του Υπουργείου αυτού τίθενται για την εξυπηρέτηση των ανωτέρων στόχων και τη διευκόλυνση λειτουργικών θεμάτων κατά την επιδίωξή τους. 
Ειδικότερα και σχετικά με το αστυνομικό προσωπικό, το οποίο θα αποσπάται στα πλαίσια διαχείρισης των μεταναστευτικών ροών κυρίως στα σύνορα της χώρας, υπό συνθήκες που όπως γίνεται αντιληπτό απαιτούν ενισχυμένες αστυνομικές δυνάμεις, κρίνεται ότι πριν μεταβεί στον τόπο της αστυνομικής επιχείρησης, πρέπει να λαμβάνει χρηματική ενίσχυση η οποία να καλύπτει τις εκτός έδρας δαπάνες του. 
Λόγω του ότι οι ανωτέρω δράσεις αποπληρώνονται από το Πρόγραμμα Δημοσίων Επενδύσεων και χρηματοδοτούνται κατά το πλείστον από ευρωπαϊκούς πόρους γεννάται η ανάγκη δημιουργίας ενός ειδικού λογαριασμού για τη χρηματική διευκόλυνση των ανωτέρω εκ των προτέρων. Έτσι, λοιπόν, με το άρθρο αυτό του παρόντος σχεδίου νόμου συστήνεται στην Τράπεζα της Ελλάδος ειδικός, εκτός τακτικού προϋπολογισμού, λογαριασμός για την ταμειακή διευκόλυνση της προπληρωμής των μετακινήσεων του αστυνομικού προσωπικού στο πλαίσιο των επιλέξιμων από την Ευρωπαϊκή Ένωση δράσεων για την αντιμετώπιση των μεταναστευτικών ροών και σε συνθήκες που απαιτούν ενισχυμένες αστυνομικές δυνάμεις. Το αναγκαίο ποσό, η διαδικασία προπληρωμής και εκκαθάρισης στο δικαιούχο, καθώς και άλλη λεπτομέρεια θα ρυθμιστούν με κοινή υπουργική απόφαση των Υπουργών Οικονομικών και Δημόσιας Τάξης.
Με το άρθρο 9 του σχεδίου νόμου θεσπίζεται ουσιαστικά εξαίρεση από το Υπουργείο Δημοσίας Τάξης και Προστασίας του Πολίτη από το σχεδιασμό του Υπουργείου Διοικητικής Μεταρρύθμισης και Ηλεκτρονικής Διακυβέρνησης ως πρωτεύουσας αρχής πιστοποίησης με αρμοδιότητα την πιστοποίηση και τον συντονισμό και των υπόλοιπων υπηρεσιών του δημοσίου. Έτσι, προβλέπεται ότι το Υπουργείο Δημόσιας Τάξης και Προστασίας του Πολίτη εξαιρείται από το σχεδιασμό του Υπουργείου Διοικητικής Μεταρρύθμισης και λειτουργεί ως αυτοτελής αρχή πιστοποίησης. Η εξαίρεση αυτή δεν παρακωλύει τον σχεδιασμό του Υπουργείου Διοικητικής Μεταρρύθμισης, ενώ από τεχνικής απόψεως διασφαλίζεται η διαλειτουργικότητα και η συμβατότητα μεταξύ των δύο δικτύων, του «Police On Line» και του «ΣΥΖΕΥΞΙΣ». Επιπλέον, από τη συνέχιση λειτουργίας του «Police On Line» στις εγκαταστάσεις της Ελληνικής Αστυνομίας, προκύπτει εξοικονόμηση δαπανών, ενώ παράλληλα μέσω της εποπτείας επί του έργου εξασφαλίζεται καλύτερα η ασφάλεια των διακινούμενων εγγράφων. Περαιτέρω, το 60% του θετικού αποτελέσματος της οικονομικής διαχείρισης κάθε χρήσης του Κέντρου Μελετών Ασφαλείας αποδίδεται στον κρατικό προϋπολογισμό ως δημόσιο έσοδο, ενώ το υπόλοιπο 40% παραμένει στο ΚΕΜΕΑ. 
Προβλέπεται, λοιπόν, με τη διάταξη του άρθρου 10 του υπό συζήτηση νομοσχεδίου ότι μέρος του υπολοίπου αυτού μπορεί να διατίθεται με απόφαση του διοικητικού συμβουλίου του ΚΕΜΕΑ προς κάλυψη αναγκών της Ελληνικής Αστυνομίας σε ανταπόδοση της παρεχόμενης διοικητικής υποστήριξης σε προσωπικό και μέσα. Με απόφαση των Υπουργών Οικονομικών και Δημόσιας Τάξης και Προστασίας του Πολίτη καθορίζεται κάθε αναγκαία λεπτομέρεια για την εφαρμογή της διάταξης αυτής.
Αναγκαία κρίνεται και η διευκρινιστικού κυρίως χαρακτήρα διάταξη του άρθρου 11, αφού από τις διατάξεις του ν. 4186/13 δεν καθίσταται σαφές ποιες ειδικότητες των ΙΕΚ και ΕΠΑΣ του Υπουργείου Τουρισμού καταργούνται. Αποσαφηνίζεται, λοιπόν, ο χρόνος κατάργησης των ΕΠΑΣ αρμοδιότητας του Υπουργείου Τουρισμού, δηλαδή, η 15η Σεπτεμβρίου του 2015, όπως άλλωστε ρητά ο νόμος ορίζει για τις αντίστοιχες σχολές αρμοδιότητας του Υπουργείου Παιδείας και Θρησκευμάτων και του ΟΑΕΔ. Από τις ανωτέρω διατάξεις ωφελούμενοι είναι χίλιοι εκατόν δύο υποψήφιοι για ΙΕΚ και χίλιοι πενήντα τρεις υποψήφιοι για ΕΠΑΣ αρμοδιότητας Υπουργείου Τουρισμού, αλλά και υπηρεσίες του Υπουργείου Τουρισμού, αφού θα είναι σ’ αυτές σαφές το νομοθετικό πλαίσιο που θα διέπει τη δημιουργία των σχολών αρμοδιότητάς του. 
Το έβδομο και τελευταίο κεφάλαιο του υπό συζήτηση σχεδίου νόμου απαρτίζεται από τα άρθρα 12 έως 19, τα οποία ρυθμίζουν θέματα του Υπουργείου Επικρατείας. Ιδιαίτερη μνεία θα κάνω στις προτεινόμενες διατάξεις του άρθρου 13 του σχεδίου νόμου, με τις οποίες ρυθμίζονται οργανωτικά και διοικητικά θέματα που άπτονται των θεμάτων της Γενικής Γραμματείας Ενημέρωσης και Επικοινωνίας στο πλαίσιο της άσκησης της Προεδρίας της Ευρωπαϊκής Ένωσης από την Ελλάδα κατά το πρώτο εξάμηνο του 2014. 
Έτσι, με την προτεινόμενη διάταξη προτείνεται άρθρο, το οποίο προβλέπει ρυθμίσεις που αποβλέπουν στη διασφάλιση της εύρυθμης και αποτελεσματικότερης λειτουργίας του Γραφείου Τύπου και Επικοινωνίας κατά τη διάρκεια της Προεδρίας, μέσω της αξιοποίησης της εμπειρίας των στελεχών του. Παράλληλα, ρυθμίζονται θέματα που αφορούν στη βελτίωση και στη βέλτιστη αξιοποίηση του ανθρωπίνου δυναμικού της Γενικής Γραμματείας Ενημέρωσης και Επικοινωνίας για την υποστήριξη του έργου και την κάλυψη αναγκών τόσο των τριών Γραφείων Τύπου Βρυξελλών, Λουξεμβούργου και Στρασβούργου, της Γενικής Γραμματείας Ενημέρωσης και Επικοινωνίας όσο και γραφείων Υπουργών υπό την ιδιότητά τους ως προεδρευόντων του Συμβουλίου της Ευρωπαϊκής Ένωσης για το χρονικό διάστημα ως το πέρας της Προεδρίας, δηλαδή την 31η Ιουλίου 2014. Λαμβανομένων υπ’ όψιν, αφενός του ότι η Προεδρία αποτελεί μείζον διεθνές γεγονός, μέσω του οποίου η ελληνική Κυβέρνηση θα στοχεύσει και στην αναβάθμιση της εικόνας μας στο εξωτερικό, αλλά και στην εν γένει ανάπτυξη και προώθηση ζητημάτων εθνικού ενδιαφέροντος, αφετέρου της δυσχερούς δημοσιονομικής συγκυρίας, καθίσταται αδήριτη η ανάγκη να αξιοποιηθούν όλοι οι διαθέσιμοι πόροι, αλλά και οι υφιστάμενες δομές και οι δυνατότητες.
Στο σημείο αυτό θα ήθελα να τονίσω ότι είναι εθνική, αυτονόητη ανάγκη να υπερψηφιστούν τα άρθρα που αφορούν στην ελληνική Προεδρία με αυξημένη πλειοψηφία. 
Μεγάλο ενδιαφέρον εμφανίζουν και οι ρυθμίσεις του άρθρου 16. Αυτές οι διατάξεις παρέχουν μεγάλες διευκολύνσεις για τον νομαρχιακό και τοπικό Τύπο, που στη δύσκολη συγκυρία της χώρας καλείται να επιτελέσει αφενός το ρόλο της ενημέρωσης των τοπικών κοινωνιών και αφετέρου να συμβάλει στην κοινωνική συνοχή και την ενίσχυση των αρχών της δημοκρατίας μας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, θα ήθελα ένα λεπτό ακόμα. Ευχαριστώ.
Θα τελειώσω με το άρθρο 18. 
Οι διατάξεις του άρθρου 18 του σχεδίου νόμου εντάσσονται στο πλαίσιο της υλοποίησης των μνημονιακών υποχρεώσεων της χώρας αναφορικά με την απελευθέρωση του ψηφιακού μερίσματος. 
Πιο συγκεκριμένα: Εν όψει της οριστικής μετάβασης της χώρας μας στην επίγεια ψηφιακή τηλεόραση αποσαφηνίζεται το μεταβατικό καθεστώς ψηφιακής εκπομπής του προγράμματος των νομίμως λειτουργούντων τηλεοπτικών σταθμών που εξέπεμπαν τηλεοπτικό πρόγραμμα την 31-08-2013 μέχρι την αδειοδότησή τους ως παρόχων περιεχομένου επίγειας ψηφιακής ευρυεκπομπής. Ειδικότερα τίθεται ως προϋπόθεση για τη νόμιμη εκπομπή του τηλεοπτικού τους προγράμματος με ψηφιακή τεχνολογία η σύναψη σύμβασης με νομίμως αδειοδοτημένο -σύμφωνα με το άρθρο 23 του ν. 4070- πάροχο δικτύου επίγειας ψηφιακής ευρυεκπομπής και η συμμόρφωση με τους κανόνες προγράμματος της παραγράφου 13 του ν. 3592. 
Πολλά ακούστηκαν στις συνεδριάσεις της επιτροπής και πολλά εικάζουμε ότι θα ακουστούν και στην Αίθουσα της Ολομέλειας για το άρθρο αυτό από την πλευρά της Αντιπολίτευσης: Ότι δήθεν οι σχετικές διατάξεις ευνοούν τους μεγαλοκαναλάρχες, ότι χαρίζονται οι τηλεοπτικές συχνότητες και πολλά άλλα. Τίποτα βέβαια από όλα αυτά δεν ισχύει. Αντίθετα, η μετάβαση της χώρας στην επίγεια ψηφιακή τηλεόραση αποτελεί γεγονός. Δεδομένου δε ότι δεν μπορούμε αυτή την ώρα να έχουμε νόμιμη και οριστική αδειοδότηση, για τους γνωστούς λόγους, είναι ανάγκη να λυθεί άμεσα το θέμα εκπομπής του σήματος σε όλα τα μέρη της Ελλάδας. Είναι δε άνευ αντικειμένου η οποιαδήποτε αντίρρηση στην εν λόγω διάταξη, αφού είναι σαφές ότι με αυτή επιδιώκεται και είναι επιβεβλημένη η προσωρινή ρύθμιση της κατάστασης, προκειμένου η τηλεόρασή μας να μεταβεί έγκαιρα και με τον ενδεδειγμένο τρόπο στη νέα εποχή. Είναι γνωστό άλλωστε ότι για τις οριστικές αδειοδοτήσεις θα ακολουθήσει νόμιμος διαγωνισμός.
Κατόπιν αυτών, εισηγούμαι να γίνει κατ’ αρχήν δεκτό ως έχει το σχέδιο νόμου.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε, κυρία Μανδρέκα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου της Βουλής και τον τρόπο οργάνωσης και λειτουργίας της, σαράντα μαθητές και μαθήτριες και τρεις εκπαιδευτικοί από το 20ο Γυμνάσιο Πάτρας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Ιωάννης Κουτσούκος, ειδικός αγορητής του ΠΑΣΟΚ.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε.
Θα ξεκινήσω με το χιλιοειπωμένο, για να μην το πω με μια λαϊκή παροιμία και θυμώσει κανένας: Ερχόμαστε κάθε φορά εδώ και κάνουμε κριτική σε νομοσχέδια που έχουν κάποιον τίτλο και αναντίστοιχο περιεχόμενο. 
Το βάρος του νομοσχεδίου πολιτικά δεν είναι στις διατάξεις που εμπεριέχει ο τίτλος. Το βάρος του νομοσχεδίου πολιτικά είναι στις διατάξεις άλλου Υπουργείου και αφορούν τις συχνότητες. Αυτό έπρεπε να κουβεντιάσουμε σοβαρά. 
Το Υπουργείο Υγείας έχει ανοίξει μία συζήτηση για την πρωτοβάθμια περίθαλψη. Κάναμε μία πρώτη συζήτηση στην επιτροπή και ο Υπουργός δεσμεύθηκε ότι, με βάση το διάλογο με τους κοινωνικούς φορείς και τα κόμματα, θα παρουσιάσει ένα σχέδιο για τον ΕΟΠΥΥ. Εγώ αντιλαμβάνομαι πως όταν ασκείς διοίκηση, πρέπει να αντιμετωπίζεις καθημερινά προβλήματα στη διαχείριση του συστήματος. Υπήρχε, λοιπόν, η αναγκαιότητα ορισμένων ρυθμίσεων –τέσσερα άρθρα είναι- στις οποίες θα αναφερθώ. Αλλά το να τιτλοφορούμε ένα νομοσχέδιο και να του φορτώνουμε άσχετες διατάξεις, αυτό δημιουργεί δύο ειδών προβλήματα.
Το ένα είναι το πολιτικό πρόβλημα, δηλαδή ο τρόπος που αυτή η Κυβέρνηση –την οποία στηρίζουμε, για λόγους που έχουμε εξηγήσει- νομοθετεί και πώς αναγκάζει στη συνέχεια τη Βουλή να ψηφίζει αυτά τα νομοθετήματα που εισάγει. 
Το δεύτερο είναι αυτό που πολλές φορές έχουν πει οι νομικοί μας –έγκριτοι νομικοί- για την ποιότητα του νομοθετικού έργου. Για σκεφτείτε τον απλό Έλληνα πολίτη ή τον ιστορικό του μέλλοντος, αγαπητοί συνάδελφοι, που θα επιχειρήσει να εντρυφήσει στα νομοθετήματα της τελευταίας περιόδου, όπως για παράδειγμα τα είκοσι δύο φορολογικά, τα δεκάδες για την υγεία κ.λπ.. 
Υπάρχει ένα πρόβλημα και θέλω να το εντοπίσω. Το θεωρώ υποχρέωσή μου. Θα μου πείτε ότι στέλνω μήνυμα: ως εδώ και μη παρέκει; Δεν μ’ αρέσουν αυτές οι μεγαλοστομίες, οι οποίες πολλές φορές μας κάνουν και ανακόλουθους, αλλά είμαι υποχρεωμένος να το επισημάνω. Είμαι εισηγητής του ΠΑΣΟΚ, αντικαθιστώ τον εισηγητή μας, τον κ. Τριαντάφυλλο, ο οποίος βρίσκεται στο εξωτερικό, αλλά δεν βγάζω το νούμερό μου για να διεκπεραιώσω μία δουλειά. Είμαι υποχρεωμένος να κάνω τις πολιτικές μου παρατηρήσεις. 
Επίσης, σε συνέχεια αυτών που είπα νωρίτερα, θεωρώ ότι οι ρυθμίσεις αφορούν επτά Υπουργεία και με το ιδιαίτερο βάρος που έχουν ορισμένες από αυτές δεν μπορεί να τσουβαλιάζονται με διατάξεις ατάκτως ερριμμένες σε ένα νομοσχέδιο. 
Εν πάση περιπτώσει, αφού έτσι είναι τα πράγματα, θα επιχειρήσω γιατί δεν μπορώ να μιλήσω επί της αρχής. Ορθώς ο Κανονισμός της Βουλής προβλέπει τη συζήτηση των νομοσχεδίων επί της αρχής και μετά στα άρθρα. Ο συνάδελφος του ΣΥΡΙΖΑ είπε νωρίτερα ότι καταψηφίζει επί της αρχής ή της Νέας Δημοκρατίας ότι υπερψηφίζει. Ποιας αρχής; Θα υπερψηφίσουμε το νομοσχέδιο επί της αρχής, αλλά υπάρχει ένας ερώτημα: Ποιας αρχής; Της διεκπεραίωσης; Των αναγκών της διοίκησης; Της επίλυσης χρονιζόντων από εικοσιπενταετίας προβλημάτων; 
Επειδή, λοιπόν, δεν μπορώ να αναφερθώ επί της αρχής, θα πάω σε ενότητες θεμάτων. Όσον αφορά τις ενότητες του Υπουργείου Υγείας, κατανοώ την ανάγκη να ρυθμίζουμε ζητήματα που χρονίζουν στην πληρωμή ληξιπρόθεσμων οφειλών του ΕΟΠΥΥ προς τα φαρμακεία.
Είναι χιλιοειπωμένο και αυτό. Ελπίζω να είναι η τελευταία ρύθμιση. Κατανοώ την ανάγκη να διευκολύνουμε αυτή την διαδικασία, όπως επίσης θα κατανοούσα και την ανάγκη να συστήσουμε μία επιτροπή διαπραγμάτευσης για τις συμβάσεις του ΕΟΠΥΥ με τους παρόχους, στο βαθμό που θα είχαμε συμφωνήσει και τις κατευθύνσεις και τη διαδικασία κύρωσης αυτών των διαπραγματεύσεων, δηλαδή από το διοικητικό συμβούλιο του ΕΟΠΥΥ. 
Άκουσα το πρωί τον κ. Υπουργό, σε μία εκπομπή να λέει για την κριτική που του ασκήθηκε ότι δεν λειτουργεί ο αξονικός τομογράφος στο νοσοκομείο «Ευαγγελισμός»: «Ξέρετε, μας κοστίζουν λιγότερα οι μαγνητικές και οι αξονικές στον ιδιωτικό τομέα». Μπορεί να έχει κάνει τους λογαριασμούς και να είναι έτσι. 
Στη συζήτηση που κάναμε για τον ΕΟΠΥΥ –και θα επανέλθουμε- έθεσα εκ μέρους του ΠΑΣΟΚ, το ζήτημα της κατάργησης των προϋποθέσεων αδειοδότησης των διαγνωστικών κέντρων και ιδίως του πληθυσμιακού κριτηρίου, το οποίο ίσχυε από νόμο που είχε ψηφίσει η Κυβέρνηση του ΠΑΣΟΚ το 2010 και δεν απάντησε ο Υπουργός. 
Το λογαριασμό, όμως, δεν τον πληρώνουμε πολλαπλασιάζοντας τις πράξεις επί τον αριθμό των εξετάσεων; Δεν δημιουργείται μια προκλητή ζήτηση με το να φυτρώνουν σαν μανιτάρια τα διαγνωστικά κέντρα; Και πώς εξηγείται, σε περίοδο ύφεσης και μείωσης των εισοδημάτων αυτή η πίεση των επιχειρηματιών στο χώρο της υγείας προς το Υπουργείο για αδειοδοτήσεις άνευ προϋποθέσεων; Εξηγείται, αγαπητοί συνάδελφοι, διότι υπάρχει «λίπος». 
Εμείς, αντί να διοχετεύουμε τους πόρους στο Εθνικό Σύστημα Υγείας -στο δημόσιο σύστημα, το οποίο για να λειτουργήσει κάτω από τις συνθήκες της λιτότητας αναγκαζόμαστε να κάνουμε διάφορες παρεμβάσεις, by pass και κ.λπ.- αυτούς τους πόρους, τους διοχετεύουμε με τον τρόπο που λειτουργούμε στον ιδιωτικό τομέα.
Επίσης, με ένα τέτοιο πνεύμα θα μπορούσε κανείς να δει τη διάταξη για τα συστεγαζόμενα πολυιατρεία. Πρέπει να συνεργαστούν οι επιχειρηματίες του χώρου της υγείας για να εξοικονομήσουν πόρους, το καταλαβαίνω. Να έχουν, ας πούμε, κοινό χώρο υποδοχής έστω και εάν έχουν συστήσει και ένα κέντρο αδυνατίσματος. Γιατί, στην περίοδο της κρίσης από τη μια μεριά υπερκαταναλώνουμε και από την άλλη ξαναπληρώνουμε για να αδυνατίσουμε.
Εν πάση περιπτώσει, δεν πρέπει να διασφαλίσουμε κάποιους όρους και προϋποθέσεις για να μην υπάρχει σύγχυση σε αυτόν τον κοινό χώρο, που από τη μια μεριά θα είναι το ιατρείο του κυρίου τάδε, το οδοντιατρείο του άλλου αξιότιμου κυρίου και δίπλα το κέντρο αδυνατίσματος; Πρέπει κάποιες προϋποθέσεις να τεθούν. Θα περιμένουμε κάποιες απαντήσεις από τον Υπουργό, όταν θα έρθει.
Εν πάση περιπτώσει, για να κλείσω αυτήν την ενότητα, αγαπητοί συνάδελφοι, η μάχη στο χώρο της υγείας είναι πολυσύνθετη και πολυεπίπεδη και πρέπει να αντιμετωπίσουμε τις αντιφάσεις, όπως είπα νωρίτερα. Διότι, επειδή εγώ είμαι και λίγο παλιός, υπερηφανευόμαστε στο ΠΑΣΟΚ –ο κ. Κουρουμπλής είναι εδώ και θα το θυμάται- ότι αυξήσαμε τις δαπάνες της υγείας στο μέσο όρο της Ευρώπης. Ήταν η εποχή που κυνηγούσαμε τη σύγκλιση. Το ζήτημα της ποιότητας και της αξιοποίησης των πόρων δεν το λύσαμε. 
Και ερχόμαστε τώρα στις συνθήκες της κρίσης και της ύφεσης με τις ελάχιστες δαπάνες, να αντιμετωπίσουμε τα προβλήματα, να παρέχουμε καθολικές υπηρεσίες υγείας –έτσι οφείλουμε στους πολίτες- και ποιοτικές. Και με μάχη, με κόπους και θυσίες καταφέραμε να μειώσουμε τη δαπάνη στο 1/3 ή στο 1/4. Θυμάμαι την απάντηση του Υπουργείου Υγείας για τις δαπάνες των φορέων κοινωνικής ασφάλισης που ξεκίνησαν το 2004 στα 2 δισεκατομμύρια και έφτασαν στα 8 δισεκατομμύρια. Σήμερα επανήλθαμε σε αυτό το επίπεδο. Και μέσα από αυτήν την προσπάθεια οφείλουμε να καλύψουμε κενά. 
Και με την τροπολογία που κατέθεσε στη συνέχεια ο Υπουργός κάνει μια προσπάθεια να αντιμετωπίσει τα προβλήματα στις άγονες περιοχές που δεν έχουμε αγροτικούς γιατρούς, εκεί που γίνονται προκηρύξεις και δεν πάνε οι γιατροί. Δεν ξέρω γιατί δεν πάνε οι γιατροί. Δεν υπάρχει ανεργία σε αυτόν τον τόπο; Θα μου πείτε ότι είναι χαμηλές οι αποδοχές. Το αντιλαμβάνομαι. Αλλά, όταν ο άλλος είναι άνεργος και στερείται εισοδήματος, του περισσεύουν αυτές οι χαμηλές αποδοχές; Εν πάση περιπτώσει, κάνει μια προσπάθεια ο Υπουργός με την τροπολογία να καλύψει αυτά τα κενά.
Εγώ θεωρώ –και θέλω να το μεταφέρετε, κύριε Υφυπουργέ- ότι δεν είναι πλήρεις αυτές οι διατάξεις. Θέλω να ξαναδείτε τις τροπολογίες που έχει καταθέσει ο Πρόεδρος της Επιτροπής Κοινωνικών Υποθέσεων και Κοινοβουλευτικός μας Εκπρόσωπος σήμερα κ. Κρεμαστινός, για αυτά τα θέματα, για το γεγονός ότι πρέπει αυτοί που αποφοιτούν από τις σχολές να πηγαίνουν στο αγροτικό ιατρείο –γιατί το καταργήσαμε;- για το γεγονός ότι μπορούμε με καθαρό τρόπο να δίνουμε παράταση των συμβάσεων ή να καλύπτουμε τα κενά όταν δεν έρχονται οι γιατροί να καταλάβουν αυτές τις θέσεις.
Και εν πάση περιπτώσει, να κλείσω αυτήν την ενότητα με μια παρατήρηση. Κάτω από τα κενά και τις αδυναμίες της συγκυρίας ερχόμαστε κάθε φορά να δώσουμε παρατάσεις. Δώσαμε παράταση την προηγούμενη εβδομάδα για τους εργαζόμενους στη Δημόσια Τηλεόραση, δίνουμε παράταση σήμερα στους συμβεβλημένους γιατρούς με τα ταμεία που τους κληρονόμησε ο ΕΟΠΥΥ. Θα παρατείνουμε τις συμβάσεις των αγροτικών γιατρών όταν δεν υπάρχει άλλος. 
Θέλω να σημειώσω στο Σώμα και στην Κυβέρνηση ότι η νομοθετική ρύθμιση που έχει μέσα η συγκεκριμένη διάταξη της τροπολογίας για να παρακάμψουμε το π.δ. 164, το λεγόμενο Παυλόπουλου, όπου μετά από τους είκοσι τέσσερις μήνες δημιουργούνται συνθήκες μονιμοποίησης, κατά την άποψή μου δεν είναι νομικά ισχυρή. Επομένως, την ανάγκη να παρατείνουμε, την κατανοώ, αλλά πρέπει να δούμε και τα παρεπόμενα.
Έρχομαι τώρα στις ρυθμίσεις του Υπουργείου Περιβάλλοντος για τη Μονή Σινά και το Ίδρυμα. Η γραφειοκρατία, η έλλειψη πόρων ενδεχόμενα δεν επέτρεψε να ολοκληρωθεί ένα έργο. Συμφωνούμε, λοιπόν, να το παρατείνουμε. Πρέπει, όμως, να προσέξουμε πάρα πολύ τη νομιμοποίηση του αποχαρακτηρισμού των εκτάσεων τι επιπτώσεις μπορεί να έχει για λόγους ισότητας, συνταγματικής ή άλλης, στο μέλλον; Καλό θα ήταν ο Υπουργός Περιβάλλοντος να μας δώσει μια εξήγηση εδώ για το συγκεκριμένο θέμα.
Για τις ρυθμίσεις του Υπουργείου Πολιτισμού να πληρώνουν αυτοί που οργανώνουν τις επισκέψεις στους αρχαιολογικούς χώρους δεν θα διαφωνούσε κανένας, από την ώρα που αυτοί κερδίζουν από αυτήν τη διαδικασία να καταβάλλουν ένα κόστος. Υπάρχει ανάγκη να συνεννοηθούμε πώς το προσωπικό θα ανταποκριθεί τις ημέρες της αργίας ή της ανάπαυσης; 
Φυσιολογική είναι –τα είχαμε επισημάνει όταν συζητήθηκε το νομοσχέδιο- η διάταξη για να λειτουργήσουν τα ΙΕΚ του τουρισμού. Έχει να κάνει με αυτό που είπα στην αρχή για το πώς νομοθετούμε.
Έρχομαι τώρα στις διατάξεις του Υπουργείου Επικρατείας. Θεωρώ ότι είναι πολύ σημαντικό ζήτημα για τη χώρα η ανάληψη της Ευρωπαϊκής Προεδρίας. Οφείλουμε να συζητήσουμε πώς η Ελλάδα, που λοιδορήθηκε όλα τα προηγούμενα χρόνια και χάρη στις θυσίες του ελληνικού λαού ξανά στέκεται στα πόδια της, θα αξιοποιήσει αυτήν την Προεδρία, όπως, να θυμίσω, έκαναν στο παρελθόν οι κυβερνήσεις του ΠΑΣΟΚ. 
Δεν μπορούμε, λοιπόν, να αντιμετωπίζουμε τα τεράστια ζητήματα της Προεδρίας με ρυθμίσεις που έρχονται σε άσχετα νομοσχέδια. Θα απαιτούσε μια ολοκληρωμένη συζήτηση στην αντίστοιχη επιτροπή και να εισάγουμε όλες εκείνες τις ρυθμίσεις, παρατάσεις, αμοιβές, ανάθεση εργολαβιών που είναι απαραίτητες για να κάνουμε μία προεδρία, η οποία θα αναβαθμίσει το κύρος της χώρας. Να θυμίσω ότι έχουμε και την εκκρεμότητα της Δημόσιας Τηλεόρασης, κύριε Υφυπουργέ, για την Προεδρία.
Έρχομαι τώρα σε αυτό που είπα ότι έχει ιδιαίτερο πολιτικό βάρος. Δεν είναι εδώ ο αρμόδιος Υπουργός. Αγαπητοί συνάδελφοι, είκοσι πέντε χρόνια τώρα με ευθύνες όλων, δεν είναι άμοιρος ευθυνών κανένας, δεν προέκυψε το πρόβλημα από παρθενογένεση, έχουμε ένα καθεστώς στη λειτουργία του ραδιοτηλεοπτικού τοπίου το οποίο είναι υβριδικό. Ξεκίνησε χωρίς αδειοδοτήσεις, πήρε προσωρινές άδειες, έκανε μια σημαντική προσπάθεια η τελευταία κυβέρνηση Σημίτη οριοθετώντας με προεδρικά διατάγματα τη διαδικασία αδειοδότησης, την οποία την κατάργησε ο κ. Ρουσόπουλος και ερχόμαστε έκτοτε να παρατείνουμε τη λειτουργία των τηλεοπτικών σταθμών. 
Εγώ κατανοώ ότι μπροστά στο νέο τοπίο της ψηφιακής τηλεόρασης, ναι, πρέπει να προκηρύξουμε την πλατφόρμα και τον πάροχο των ψηφιακών υπηρεσιών και αυτό να γίνει με δημόσιο διαγωνισμό και με πλήρη διαφάνεια. Όποιος θέλει να έρθει ως επιχειρηματίας ή ως κοινοπραξία να πάρει τη δουλειά. Αντιλαμβάνομαι ότι εν τω μεταξύ αυτούς τους τηλεοπτικούς σταθμούς που έχουν προσωρινές άδειες τώρα πρέπει να τους δώσουμε τη δυνατότητα να συνάψουν συμβάσεις. Δεν γίνεται διαφορετικά. Αλλιώς, θα μείνουμε στο κενό. Αλλιώς, θα έχουμε ένα «μαύρο», όπως είχαμε στη δημόσια τηλεόραση. Αυτό, ναι. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Παρακαλώ, δώστε μου ένα λεπτό, κυρία Πρόεδρε.
Όμως, αγαπητοί συνάδελφοι και κύριε Υπουργέ, απέναντι στον ελληνικό λαό που απαιτεί να τα αλλάξουμε όλα, που εμείς στη ρητορεία μας λέμε ότι αλλάζουμε αυτά που μας οδήγησαν στην κρίση, τις παθογένειες του πολιτικού συστήματος, της διοίκησης, τις νοοτροπίες, απέναντι σε αυτό δεν θα τοποθετηθούμε εν όψει αυτής της κρίσιμης διάταξης; Να χαράξουμε μια πορεία και να καθορίσουμε ένα σχέδιο και να εξασφαλίσουμε πολιτική συναίνεση και συνεννόηση πώς θα λύσουμε αυτό το ζήτημα; 
Αλλιώς, είμαστε απολογούμενοι και αξιοποιείται αυτή η διαδικασία από εκείνους που υπονομεύουν τη λειτουργία του πολιτικού και του κοινοβουλευτικού συστήματος, που θέλουν να αξιοποιούν κάθε συζήτηση για να εμφανίζουν μια διαδικασία ως αποτέλεσμα της διαπλοκής, πέρα από τις ανάγκες και το πώς οδηγήθηκαν τα πράγματα μέσα από μια διαδικασία που προσπάθησα να την εξηγήσω προηγούμενα.
Έτσι, λοιπόν, αγαπητοί συνάδελφοι γι’ αυτήν τη διάταξη ο εισηγητής μας κράτησε επιφύλαξη στην επιτροπή. Θα τοποθετηθούμε αύριο, περιμένοντας τον Υπουργό και τις εξηγήσεις του.
Θέλω να πω ότι αναγκαστικά θα ψηφίσουμε τη διάταξη για την παράταση της αδειοδότησης των ραδιοφωνικών σταθμών και τη διάταξη που επιχειρεί να λύσει ζητήματα του περιφερειακού Τύπου. 
Ήμουν ένας από τους ομιλητές, κύριοι συνάδελφοι, όταν ο κ. Ρουσόπουλος έφερε εδώ το σχετικό νομοσχέδιο και του ασκήσαμε έντονη κριτική για τους περιορισμούς και τη δαμόκλειο σπάθη από την οποία υποχρεώνει τον περιφερειακό Τύπο να περάσει, για να εξασφαλίσει τα της λειτουργίας του. Έρχεται τώρα η διάταξη να κάνει ορισμένες διευθετήσεις που τις είχαμε επισημάνει, αλλά η συζήτηση και εδώ δεν είναι ολοκληρωμένη.
Με αυτές τις επισημάνσεις θα ψηφίσουμε επί της λεγόμενης αρχής το νομοσχέδιο, επιφυλασσόμενοι στις διατάξεις των άρθρων που σας είπα και θα τοποθετηθούμε αύριο αναλυτικά, παρακαλώντας την ηγεσία του Υπουργείου Υγείας να δει, όπως είπα, τις τροπολογίες που έχει καταθέσει με συναίνεση και των υπόλοιπων πολιτικών κομμάτων ο Πρόεδρος της Επιτροπής ο κ. Κρεμαστινός. 
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Το λόγο έχει ο κ. Μελάς, ειδικός αγορητής των Ανεξάρτητων Ελλήνων.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, συζητούμε ένα νομοσχέδιο του Υπουργείου Υγείας το οποίο αποτελείται από είκοσι άρθρα και το παράδοξο είναι, όπως τόνισα και στην επιτροπή, ότι μόνο τα τέσσερα πρώτα άρθρα αφορούν ρυθμίσεις αρμοδιότητας του Υπουργείου Υγείας, ενώ τα υπόλοιπα δεκαέξι άρθρα αφορούν θέματα άλλων Υπουργείων. Δηλαδή, εκτός από τις πράξεις νομοθετικού περιεχομένου που έρχονται κυρίως στη Βουλή τα τελευταία χρόνια, τώρα έρχεται και νομοσχέδιο που κατά τα 4/5 των άρθρων του αφορά άλλα Υπουργεία. 
Μέχρι τώρα, όσα χρόνια είμαι Βουλευτής, δεν έχει έρθει ποτέ άλλοτε τέτοιο νομοσχέδιο. Γι’ αυτό θέλω μια διευκρίνιση, μια εξήγηση, μια αιτιολόγηση από τον Υπουργό, γιατί αυτό το νομοσχέδιο έχει μόνο τέσσερα άρθρα του Υπουργείου Υγείας και τα υπόλοιπα αφορούν τα Υπουργεία Εσωτερικών, Πολιτισμού, Αθλητισμού κ.λπ.. Τι σκοπιμότητες εξυπηρετεί;
Έρχομαι τώρα στα άρθρα του Υπουργείου Υγείας. Στο πρώτο άρθρο αναφέρεται η δυνατότητα συστέγασης στον ίδιο χώρο ενός ή περισσοτέρων ιατρείων, οδοντιατρείων, μονάδων αδυνατίσματος κ.λπ., χωρίς να υπάρχει εταιρική σχέση μεταξύ των δικαιούχων, δηλαδή χωρίς να έχουν συστήσει εταιρεία μεταξύ τους. 
Σχετικά με τις τεχνικές προδιαγραφές, ορίζεται ότι θα υφίσταται κοινός χώρος παραμονής των συστεγαζομένων ιδιωτικών φορέων. Και εδώ δημιουργείται το εξής ερώτημα: Γιατί δημιουργείται αυτή η συστέγαση; Τι σκοπιμότητα εξυπηρετείται; Θέλετε να ωθήσετε την περίθαλψη προς άλλη κατεύθυνση; 
Στα άλλα δυο άρθρα αναφέρεται ότι δεν αναγνωρίζονται και δεν αποζημιώνονται από τον ΕΟΠΥΥ δαπάνες που υποβάλλονται σε αυτόν μετά την εικοστή εκάστου ημερολογιακού μήνα και όσον αφορά στην υποβολή δαπανών των πρώτων έξι μηνών του 2013 ως προθεσμία ορίζεται η εικοστή Σεπτεμβρίου του 2013. 
Ακόμη, αναφέρεται η αντικατάσταση της λέξης «συμβεβλημένους» με τη λέξη «συμβαλλομένους» στη διάταξη του ήδη ισχύοντος νόμου που προβλέπει τη σύσταση από τον ΕΟΠΥΥ Επιτροπής Διαπραγμάτευσης, προκειμένου να διαπραγματεύεται με όλους τους συμβαλλομένους παρόχους τις αμοιβές τους, τους όρους των συμβάσεων του Οργανισμού και να εισηγείται στο Διοικητικό Συμβούλιο του ΕΟΠΥΥ τη διατήρηση ή τροποποίηση των ανωτέρω.
Η Επιτροπή Διαπραγμάτευσης, ανά συμβαλλόμενο θα μπορεί να ακολουθεί άλλη τακτική, να κάνει άλλη σύμβαση. Δηλαδή, πόσα μέτρα και πόσα σταθμά θα υπάρχουν; Ποια κριτήρια θα υπάρχουν; 
Το άρθρο 4 αναφέρεται στην εξόφληση του συνόλου των υφισταμένων για τα έτη 2010, 2011 και 2012 οφειλομένων του ΕΟΠΥΥ προς τα φαρμακεία. Είναι γεγονός, είναι πραγματικότητα ότι τα φαρμακεία έχουν αγοράσει τα φάρμακα, τα έχουν διαθέσει στους ασφαλισμένους, έχουν καταβάλει φόρους και ΦΠΑ και χρήματα δεν έχουν εισπράξει. Γι’ αυτό πολλά φαρμακεία σήμερα ευρίσκονται σε δεινή οικονομική κατάσταση. Συνεπώς, καλό είναι το συντομότερο –το τονίζω, κύριε Υπουργέ, το συντομότερο- να γίνει αυτό, χωρίς η διαδικασία εξόφλησης να σκοντάφτει σε γραφειοκρατικές αγκυλώσεις και να τους καταβληθούν άμεσα όλα τα οφειλόμενα. Όμως, να τους καταβληθούν όλα τα οφειλόμενα στην πράξη και όχι στα λόγια. 
Επειδή αναφερόμαστε στο φάρμακο, θέλω να τονίσω ότι δεν πρέπει να καυχιέται η Κυβέρνηση ότι έχει ελαττώσει την κρατική φαρμακευτική δαπάνη. Ναι, έχει ελαττωθεί η κρατική φαρμακευτική δαπάνη, αλλά θέλω να μου πείτε πόσα χρήματα έχουν βάλει οι ασθενείς από την τσέπη τους. Έχει γίνει υπολογισμός του ποσού αυτού; Αν έχετε κάνει υπολογισμό να μας τον πείτε. 
Πριν πλήρωναν οι ασθενείς από 0% έως 25% για οποιοδήποτε φάρμακο. Τώρα πληρώνουν 25% για τα γενόσημα και πάνω από την τιμή του γενοσήμου, όπως εφαρμόστηκε πρόσφατα, ο ασθενής πληρώνει το 100%, τη στιγμή που είναι εξαθλιωμένος οικονομικά.</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Το 100% της διαφοράς της τιμής.</Speech> 
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Μα, εννοείται της διαφοράς, της διαφοράς από το 25% και πάνω. Μέχρι το γενόσημο πληρώνει το 25%, πάνω από το γενόσημο πληρώνει το 100%.</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Εάν όμως η τιμή του φαρμάκου είναι κάτω από την ασφαλιστική τιμή, ο ασθενής έχει μειωμένη συμμετοχή.</Speech> 
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Το θέμα είναι ότι ο ασθενής σήμερα, που δεν έχει τη δυνατότητα να σιτίσει ούτε τον εαυτό του ούτε την οικογένειά του, αναγκάζεται να πληρώνει τέτοια ποσά. 
Σχετικά με τις τροπολογίες, που έχουν κατατεθεί, θέλω να τονίσω ότι σε ορισμένες συμφωνώ, διότι επιβάλλεται να βοηθήσουμε όσο το δυνατόν περισσότερο τις παρεχόμενες υπηρεσίες υγείας του λαού –τόσο της πρωτοβάθμιας όσο και της δευτεροβάθμιας υγείας- οι οποίες σήμερα είναι πολύ υποβαθμισμένες. 
Όλοι οι πολίτες και ακόμη περισσότερο εκείνοι της επαρχίας, αντιμετωπίζουν πάρα πολλά προβλήματα. Αυτό οφείλεται στο ότι δεν λειτουργούν αγροτικά ιατρεία και κέντρα υγείας και οι ασθενείς ταλαιπωρούνται πάρα πολύ στη μεταφορά τους. Αυτό έχει επιπτώσεις και στην υγεία τους αλλά και στην οικονομική τους κατάσταση. Γι’ αυτό, καλό είναι να τοποθετηθούν αγροτικοί ιατροί στα αγροτικά ιατρεία και κυρίως στις ορεινές και απομακρυσμένες περιοχές, καθώς και στα νησιά, πριν αρχίσουν την ειδικότητά τους.
Επίσης, θέλω να τονίσω και να συμφωνήσω με το ακόλουθο, εάν το πράξετε. Οι ιατροί, όταν εκτελούν τη στρατιωτική τους θητεία, να μπορούν ένα εξάμηνο να πηγαίνουν σε αγροτικό ιατρείο και φυσικά να αμείβονται κανονικά. Καλό είναι, επιπλέον, και οι ειδικευμένοι ιατροί που υπηρετούν σε νοσοκομεία να επισκέπτονται, έστω μία φορά τον μήνα, κέντρα υγείας προκειμένου να εξυπηρετηθούν καλύτερα οι ασθενείς αγροτικών περιοχών. 
Κλείνοντας με τα θέματα της υγείας, θέλω να τονίσω ότι, όπως λέγεται, η ανασυγκρότηση του ΕΟΠΥΥ και της πρωτοβάθμιας φροντίδας υγείας έχει δοθεί για μελέτη και σχεδιασμό στην Task Force, μέσω της επιτροπής «Υγεία εν Δράσει». Και η μελέτη αυτή –ακούστε- κοστίζει 4,5 εκατομμύρια ευρώ!</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αλήθεια;</Speech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Βεβαίως, 4,5 εκατομμύρια ευρώ. Το έγραφε προχθές με πρωτοσέλιδο και μια εφημερίδα. Είναι απαράδεκτο -το τονίζω- να σπαταλούνται τόσα εκατομμύρια για μια μελέτη που αφορά την πρωτοβάθμια φροντίδα υγείας, όταν λέγεται μάλιστα ότι έχει γίνει δωρεάν μελέτη από έναν καθηγητή και από άλλους αρμοδίους.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Μελά, μας βοηθούν οι άνθρωποι! Τι λέτε τώρα;</Speech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Τι «μας βοηθούν»; Μας βοηθούν παίρνοντας τα λεφτά μας; 
Σήμερα επιβάλλεται το κρατικό χρήμα να το προσέχουμε πάρα πολύ, γιατί είναι χρήμα των πολιτών και οι πολίτες σήμερα υποφέρουν και όπως είπα έχουν εξαθλιωθεί οικονομικά. Δεν επιτρέπεται να σπαταλιέται δημόσιο χρήμα για την εξυπηρέτηση σκοπιμοτήτων.
Έρχομαι τώρα στα άλλα άρθρα του νομοσχεδίου, που αφορούν άλλα Υπουργεία. Το άρθρο 5 αφορά ρυθμίσεις του Υπουργείου Εσωτερικών. Ειδικότερα, παρατείνεται μέχρι 31 Δεκεμβρίου η προθεσμία για τη μεταφορά της αρμοδιότητας παραλαβής από αλλοδαπούς αιτήσεων για έκδοση ή ανανέωση άδειας διαμονής και για την επιδότηση αυτών που εκδίδονται από τους δήμους της χώρας προς τις υπηρεσίες αλλοδαπών των Περιφερειακών Ενοτήτων Αττικής, Θεσσαλονίκης και Χαλκιδικής. Ας ελπίσουμε ότι λόγω των καθυστερήσεων δεν θα πραγματοποιηθεί η απειλούμενη από την Ευρωπαϊκή Ένωση επιβολή προστίμου στη χώρα μας. 
Με το άρθρο 6 προβλέπεται για την πραγματοποίηση εκδηλώσεων και επισκέψεων σε μουσεία, αρχαιολογικούς χώρους, ιστορικούς τόπους και μνημεία, εκτός του προκαθορισμένου ωραρίου λειτουργίας τους, να προκαταβάλλεται από τους ενδιαφερόμενους διοργανωτές στο Ταμείο Αρχαιολογικών Πόρων και Απαλλοτριώσεων ανάλογο ποσό για την κάλυψη των έκτακτων λειτουργικών δαπανών και για την αποζημίωση του απασχολούμενου προσωπικού. Το ύψος και η αναπροσαρμογή του ποσού αυτού θα καθορίζεται με κοινή υπουργική απόφαση.
Το άρθρο αυτό προστατεύει τα δικαιώματα των εργαζομένων, όταν εργάζονται εκτός επισήμου ωραρίου και ταυτόχρονα δεν αυξάνει το κόστος των μουσείων και των αρχαιολογικών χώρων, αφού το κόστος αυτό μεταφέρεται στον ενδιαφερόμενο. Και σε αυτό δεν έχουμε καμμία αντίρρηση, διότι όπως είπα και προηγουμένως, το κρατικό χρήμα πρέπει να το προστατεύουμε όσο το δυνατόν περισσότερο. 
Με το άρθρο 7 γίνονται ρυθμίσεις που αναφέρονται στις δημόσιες δασικές εκτάσεις που παραχωρήθηκαν σε κοινωφελή ιδρύματα των Ελληνορθόδοξων Πατριαρχείων της Ανατολής και στην Ιερά Μονή και Αρχιεπισκοπή του Όρους Σινά.
Στα άρθρα 8,9 και 10 προβλέπονται ρυθμίσεις του Υπουργείου Δημόσιας Τάξης και Προστασίας του Πολίτη.
Στο άρθρο 8 καθιερώνεται ειδικός λογαριασμός στην Τράπεζα της Ελλάδος για την κάλυψη, με προπληρωμή, των απαραιτήτων δαπανών μετακινήσεως και διαμονής εκτός έδρας του αστυνομικού προσωπικού που μετακινείται για την αντιμετώπιση των μεταναστευτικών ροών στα σύνορα της χώρας μας. Όμως αυτές οι δράσεις πρέπει να απαιτούμε ως χώρα να χρηματοδοτούνται αποκλειστικά και μόνο - και όχι κατά το πλείστον- από τους ευρωπαϊκούς πόρους. Και αυτό διότι η χώρα μας είναι το ανατολικό όριο της Ευρωπαϊκής Ένωσης και πρώτη αυτή δέχεται τα κύματα των λαθρομεταναστών, υποχρεούμενη να μην επιτρέπει την περαιτέρω προώθησή τους σε άλλες χώρες της Ευρωπαϊκής Ένωσης. 
Με τις ρυθμίσεις του άρθρου 9 προβλέπεται ότι το Υπουργείο Δημόσιας Τάξης και Προστασίας του Πολίτη εξαιρείται από τον σχεδιασμό του Υπουργείου Διοικητικής Μεταρρύθμισης και Ηλεκτρονικής Διακυβέρνησης και λειτουργεί ως αυτοτελής αρχή πιστοποίησης, που θα είναι αρμόδια για την πιστοποίηση, τον καθορισμό των κατευθύνσεων και τον συντονισμό των σωμάτων και υπηρεσιών που υπάγονται σε αυτό. 
Στο άρθρο 10 προβλέπεται η απόδοση ποσοστού 60% του θετικού αποτελέσματος της οικονομικής διαχείρισης κάθε χρήσης του Κέντρου Μελετών Ασφάλειας στον κρατικό προϋπολογισμό, χωρίς να απαιτείται σχετική υπουργική απόφαση. Το υπόλοιπο 40% παραμένει στο ΚΕΜΕΑ, αλλά μετά από σχετική υπουργική απόφαση μπορεί μέρος του υπολοίπου να διατίθεται στην Ελληνική Αστυνομία για την κάλυψη αναγκών της.
Εδώ θα τονίσω την ανάγκη αντιμετώπισης, άμεσα, των ελλείψεων της Αστυνομίας. Αναφέρω ως παράδειγμα τη μεγάλη ανάγκη εξεύρεσης πόρων για την επισκευή περιπολικών που αν κυκλοφορούν σήμερα, αυτό οφείλεται στο ότι οι ίδιοι οι αστυνομικοί βάζουν πολλές φορές το χέρι στην τσέπη τους ή απευθύνονται σε γνωστούς τους που έχουν συνεργεία αυτοκινήτων. Αυτή είναι η αλήθεια, όπως μου έχει προσωπικά μεταφερθεί από τους ίδιους τους αστυνομικούς.
Θα ήταν, λοιπόν, καλό το ποσοστό που θα παραμένει στο ΚΕΜΕΑ να ανταποκρίνεται στην κάλυψη των απαραιτήτων αναγκών της Ελληνικής Αστυνομίας, για να μπορεί να επιτελεί καλύτερα το έργο της.
Το άρθρο 11 αποτελεί μεταβατική διάταξη, αφού το Υπουργείο Τουρισμού έχει προκηρύξει την εισαγωγή σπουδαστών σε ΙΕΚ για ειδικότητες τουριστικών επαγγελμάτων που καταργήθηκαν με το ν.4186/2013.
Ορίζεται ότι οι καταργούμενες ειδικότητες συνεχίζουν τη λειτουργία τους μέχρι το σπουδαστικό έτος 2014-2015, πράγμα που επιβάλλεται να ισχύσει για τους φοιτητές που έχουν ολοκληρώσει ήδη τα δύο πρώτα εξάμηνα, ώστε να ολοκληρώσουν τη φοίτησή τους στα τμήματα που καταργήθηκαν.
 Ακολουθούν ρυθμίσεις του Υπουργείου Επικρατείας.
Το άρθρο 12 υπηρετεί τις επιταγές του μνημονίου και πολύ κακώς τις υλοποιεί η πολιτική της εταιρικής Κυβέρνησης. Αναφέρεται στην έκδοση υπουργικής απόφασης για την κατάργηση θέσεων μετακλητών υπαλλήλων των υπηρεσιών του δημόσιου τομέα.
Γίνεται σήμερα απόλυση δημοσίων υπαλλήλων, σε μία περίοδο κατά την οποία όλες οι δημόσιες υπηρεσίες υπολειτουργούν λόγω έλλειψης προσωπικού και συγχρόνως λόγω μισθολογικής εξαθλίωσης των εργαζομένων.
Τονίζω ότι είμαι κάθετα αντίθετος στις απολύσεις των εργαζομένων που αποδίδουν στην εργασία τους, διότι η απόλυσή τους θα τους δημιουργήσει μεγάλα ψυχολογικά προβλήματα και πιθανώς και χειρότερες καταστάσεις. Σήμερα δεν μπορεί κανείς, μα κανείς άνεργος να βρει εργασία και η ανεργία συνεχώς αυξάνεται.
Στα άρθρα 13, 14 και 15 ρυθμίζονται θέματα αξιοποίησης των υπηρεσιών της Γενικής Γραμματείας Ενημέρωσης και Επικοινωνίας στο πλαίσιο της Ευρωπαϊκής Προεδρίας. Επίσης, προβλέπονται μετακινήσεις υπαλλήλων και αποσπάσεις στα γραφεία Υπουργών, χωρίς τη σύμφωνη γνώμη των υπηρεσιακών συμβουλίων. Ακόμη, δεν διευκρινίζονται τα κριτήρια επιλογής τους και ο λόγος για τον οποίο η δαπάνη μισθοδοσίας τους θα βαρύνει τη Γενική Γραμματεία Ενημέρωσης και Επικοινωνίας, δεδομένου ότι πρόκειται για υπαλλήλους που ήδη υπηρετούν στο δημόσιο. Επειδή το θέμα της Ελληνικής Προεδρίας της Ευρωπαϊκής Ένωσης είναι πολύ σοβαρό, καλό θα είναι να υπάρξει συνετή διαχείριση των οικονομικών πόρων, αλλά και του ανθρώπινου δυναμικού.
Στο άρθρο 16 προβλέπονται ρυθμίσεις για τον περιφερειακό Τύπο και στο άρθρο 17 ορίζεται ότι παρατείνεται μέχρι 31 Δεκεμβρίου 2013 η προθεσμία για την έκδοση της προκήρυξης με αντικείμενο τη χορήγηση αδειών ραδιοφωνικών σταθμών.
Στο άρθρο 18 προβλέπονται ρυθμίσεις στο πλαίσιο μνημονιακών υποχρεώσεων που έχει αναλάβει η Κυβέρνηση και οι οποίες αφορούν τη μετάβαση στην επίγεια ψηφιακή τεχνολογία των προγραμμάτων τηλεοπτικών σταθμών. Ουσιαστικά, επιτρέπεται η μετάβαση στην ψηφιακή εποχή των μέχρι τις 31-8-2013 λειτουργούντων τηλεοπτικών σταθμών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κυρία Πρόεδρε. Άραγε, δεν υπάρχουν νέοι ενδιαφερόμενοι; Μόνο οι λειτουργούντες μέχρι την άνω ημερομηνία υπάρχουν;
Στο άρθρο 19 ορίζεται ότι οι δαπάνες λειτουργίας για τον Εθνικό Συντονιστή κατά της διαφθοράς θα καλύπτονται από το Υπουργείο Οικονομικών και όχι από τη Γενική Γραμματεία Πρωθυπουργού. 
Ελπίζουμε ότι οι δαπάνες της Γενικής Γραμματείας Πρωθυπουργού θα μειωθούν κατά τα αντίστοιχα ποσά, αλλιώς πρόκειται για έμμεσο τρόπο αύξησης των δαπανών της Γραμματείας του πρωθυπουργού, πράγμα που αν συμβεί, είναι ανεπίτρεπτο την ώρα που οι πολίτες στενάζουν κάτω από τη φοβερή οικονομική κρίση που περνάει η χώρα μας.
Κλείνοντας, για άλλη μία φορά θέλω να τονίσω ότι δεν επιτρέπεται να έρχονται τόσα άσχετα άρθρα στο νομοσχέδιο αυτό του Υπουργείου Υγείας. Επίσης, θέλω να τονίσω ότι πρέπει να βελτιωθούν οι παρεχόμενες υπηρεσίες υγείας όσο το δυνατόν περισσότερο και όχι συνεχώς να υποβαθμίζονται. 
Τα άρθρα του νομοσχεδίου άλλα είναι προς τη σωστή κατεύθυνση και άλλα όχι. Για αυτά θα τοποθετηθούμε αύριο στην κατ’ άρθρο συζήτηση.
Προσωπικά και εγώ, αλλά και οι Ανεξάρτητοι Έλληνες -το έχω τονίσει κι άλλη φορά- ό,τι είναι για το καλό του ελληνικού λαού το ψηφίζουμε και το στηρίζουμε, όχι όμως αν υπάρχει ασάφεια και πίσω από την ασάφεια κρύβονται συμφέροντα. Επιβάλλεται στην ουσία να στηρίζεται ο ελληνικός λαός. 
Ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μελά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαπέντε μαθητές και μαθήτριες και δύο εκπαιδευτικοί-συνοδοί από το 87ο Δημοτικό Σχολείο της Αθήνας.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο ειδικός αγορητής της Χρυσής Αυγής κ. Δημήτριος Κουκούτσης.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κυρία Πρόεδρε.
Σήμερα συζητούμε το κατ’ ευφημισμόν σχέδιο νόμου του Υπουργείου Υγείας. Το «κατ’ ευφημισμόν» το λέω όσον αφορά το Υπουργείο Υγείας.
 Το ελληνικό σύστημα υγείας χαρακτηρίζεται ως μεικτό, γιατί βασίζεται κυρίως στην υποχρεωτική κοινωνική ασφάλιση, αλλά το μεγαλύτερο μέρος της χρηματοδότησής του προέρχεται από ασφαλιστικές εισφορές και ένα άλλο μέρος -κυρίως στο επίπεδο της νοσοκομειακής περίθαλψης- προέρχεται από τη φορολογία.
Υπάρχει αυξημένη συμμετοχή του ιδιωτικού τομέα τόσο στην παροχή όσο και στη χρηματοδότηση των υπηρεσιών υγείας.
Το Εθνικό Σύστημα Υγείας ιδρύθηκε το 1983. Ποιοι ήταν οι βασικοί του στόχοι; Ήταν η ισότιμη παροχή και χρηματοδότηση υπηρεσιών υγείας με πλήρη κάλυψη του πληθυσμού, η ανάπτυξη της πρωτοβάθμιας φροντίδας υγείας, η αποκέντρωση του σχεδιασμού και η βελτίωση της οργάνωσης των υπηρεσιών υγείας. 
Το Υπουργείο Υγείας και Κοινωνικής Αλληλεγγύης είναι ο κύριος υπεύθυνος για την ανάπτυξη των πολιτικών υγείας. Η χρηματοδότηση του συστήματος υγείας γίνεται μέσω ενός μεικτού συστήματος και οι κύριοι πόροι είναι η γενική φορολογία, η κοινωνική ασφάλιση και οι ιδιωτικές δαπάνες.
Η πρωτοβάθμια φροντίδα παρέχεται από τα νοσοκομεία, από τα κέντρα υγείας και από τους ασφαλιστικούς φορείς. 
Τα βασικά χαρακτηριστικά του Εθνικού Συστήματος Υγείας είναι ότι είναι ένα μεικτό σύστημα, ότι η χρηματοδότηση του συστήματος γίνεται από τη γενική φορολογία και τη κοινωνική ασφάλιση, ότι το Υπουργείο είναι ο κύριος υπεύθυνος για την ανάπτυξη των πολιτικών υγείας σε όλη την Ελλάδα, ότι οι υπηρεσίες υγείας του ΕΣΥ υπάγονται διοικητικά σε περιφέρειες, ότι η πρωτοβάθμια φροντίδα παρέχεται από τους ασφαλιστικούς φορείς, από τα εξωτερικά ιατρεία νοσοκομείων, από ιδιώτες ιατρούς και από τα κέντρα υγείας κι ότι η δευτεροβάθμια φροντίδα παρέχεται από τα νοσοκομεία. 
Βέβαια, επειδή στη χώρα μας έχει δοθεί μία έμφαση στη νοσοκομειακή φροντίδα υγείας, κάπου μπερδεύεται η πρωτοβάθμια με τη δευτεροβάθμια περίθαλψη. 
Οι αμοιβές νοσοκομειακών ιατρών είναι με μισθό και των ιδιωτών ιατρών κατά υπηρεσία, μέχρι πρότινος. Η αποζημίωση των νοσοκομείων γίνεται από τη φορολογία και από πληρωμές της κοινωνικής ασφάλισης και ιδιωτών. 
Για να δούμε τώρα ποια ήταν εξαρχής τα βασικά μειονεκτήματα του συστήματος υγείας. Ήταν οι υψηλές δαπάνες υγείας, η χαμηλή ανάπτυξη της πρωτοβάθμιας φροντίδας, η περιορισμένη ελευθερία επιλογής ιατρού από τους ασθενείς, τα προβλήματα γεωγραφικών και οικονομικών ανισοτήτων, η πολυδιάσπαση των φορέων και η έλλειψη συντονισμού. Επίσης, στα βασικά μειονεκτήματα συγκαταλέγονται οι άτυπες πληρωμές, τα προβλήματα ηθικής άσκησης του ιατρικού επαγγέλματος, η πληθώρα ιατρών και η έλλειψη άλλων επαγγελματιών υγείας και οι λίστες αναμονής των ασθενών. 
Το ελληνικό σύστημα υγείας παρουσιάζει σημαντικά προβλήματα, τα οποία θέτουν σε κίνδυνο την ίδια του την υπόσταση και την κάλυψη των αναγκών του πληθυσμού σε υπηρεσίες υγείας. 
Το ελληνικό σύστημα υγείας πρέπει να αντιμετωπίσει τρία ουσιαστικά μεγάλα προβλήματα. Το πρώτο είναι τα οικονομικά-δημοσιονομικά του συστήματος, το δεύτερο σχετίζεται με την αποτελεσματική του λειτουργία και το τρίτο με την ικανοποίηση του μέσου Έλληνα από τις υπηρεσίες του. 
Ο τρόπος χρέωσης των νοσοκομειακών υπηρεσιών που είναι χαμηλότερος από το πραγματικό κόστος, οι υπερτιμολογημένες αγορές νοσοκομειακού και άλλου υλικού, οι σπατάλες εντός του συστήματος υγείας, η μείωση των εσόδων λόγω της εισφοροδιαφυγής και της αδήλωτης εργασίας, έχουν ως αποτέλεσμα τη δημιουργία δημοσιονομικών ελλειμμάτων στο χώρο της υγείας. Είναι απαραίτητο το σύστημα να επιτύχει την οικονομική του βιωσιμότητα, γιατί σε διαφορετική περίπτωση κινδυνεύει ολόκληρη η υπόστασή του και οι παρεχόμενες υπηρεσίες.
Το δεύτερο πρόβλημα που αντιμετωπίζει το σύστημα είναι η αναποτελεσματικότητά του. Δεν διευκολύνεται η ισότιμη πρόσβαση των πολιτών στο σύστημα υγείας και το κόστος παροχής των υπηρεσιών είναι μεγαλύτερο από αυτό που έπρεπε να είναι, λόγω της διογκωμένης γραφειοκρατίας. 
Το τρίτο πρόβλημα σχετίζεται με την ικανοποίηση του Έλληνα πολίτη από τις παρεχόμενες υπηρεσίες. Αυτό το πρόβλημα δεν είναι ανεξάρτητο από τα δύο προηγούμενα, με αποτέλεσμα διαρκώς να διογκώνεται η δυσαρέσκεια του πολίτη. Αν, δε, λάβουμε υπ’ όψιν μας και τις μη νόμιμες μεθόδους που εφαρμόζονται –γνωρίζουμε όλοι μας το λεγόμενο «φακελάκι»- αλλά και το γεγονός ότι ο πολίτης σε αρκετές περιπτώσεις καταφεύγει στον ιδιωτικό τομέα για να εξυπηρετηθεί, κατανοούμε πόσο απογοητευμένος νιώθει ο πολίτης από τις παρεχόμενες υπηρεσίες υγείας. 
Βέβαια, πρέπει κάποτε να δούμε και σε ποιο σύστημα στηρίχθηκε η τότε κυβέρνηση για να κάνει το Εθνικό Σύστημα Υγείας. Τα κύρια συστήματα υγείας της Δύσης ήταν το φιλελεύθερο σύστημα υγείας, το σύστημα κοινωνικής ασφάλισης τύπου Bismarck και το εθνικό σύστημα υγείας τύπου Beveridge. 
Το φιλελεύθερο σύστημα υγείας είναι περισσότερο ένα σύστημα ιδιωτικής ασφάλισης και λειτουργεί περισσότερο στις Ηνωμένες Πολιτείες. Τα βασικά χαρακτηριστικά του είναι ότι η ζήτηση των υπηρεσιών υγείας διαμορφώνονται από τους χρήστες των υπηρεσιών αυτών, έχοντας υπ’ όψιν τις τιμές των σχετικών υπηρεσιών. Βασίζεται στο σύστημα ιδιωτικής ασφάλισης, με αποτέλεσμα μεγάλο ποσοστό του πληθυσμού να παραμένει ανασφάλιστο. Το κράτος διαμορφώνει το θεσμικό πλαίσιο για την ομαλή λειτουργία της αγοράς, χωρίς να εμπλέκεται στις συναλλαγές μεταξύ παραγωγών και καταναλωτών. Εμφανίζονται μεγάλες υγειονομικές ανισότητες και η χρηματοδότηση προέρχεται κυρίως από τους ασφαλιστικούς φορείς των πολιτών προς τους ιδιωτικούς ασφαλιστικούς φορείς. Επίσης, εμφανίζεται το φαινόμενο της ασύμμετρης πληροφόρησης που έχει ως αποτέλεσμα την προκλητή ζήτηση σε υπηρεσίες υγείας. 
Το σύστημα κοινωνικής ασφάλισης στηρίχτηκε στο πρότυπο του Bismarck, ο οποίος το 1880 θέσπισε στη Γερμανία το πρώτο σύστημα κοινωνικής ασφάλισης.
Η φιλοσοφία του συστήματος είναι η κάλυψη των αναγκών του πληθυσμού σε υπηρεσίες υγείας, η οποία καλύπτεται στη βάση της λογικής της ασφάλισης. 
Στη Γερμανία έλαβε τη μορφή της ασφάλισης συγκεκριμένων επαγγελματικών κλάδων, ενώ στη Γαλλία έλαβε τη μορφή ενός ολοκληρωμένου συστήματος ασφάλισης της υγείας. 
Τα χαρακτηριστικά του είναι τα εξής: Η αρχή της κοινωνικής δικαιοσύνης, η συλλογική κάλυψη του πληθυσμού, η χρηματοδότησή του να προέρχεται από τις εισφορές των εργοδοτών και των εργαζομένων. Η υποχρεωτική ασφάλιση γίνεται για το σύνολο του πληθυσμού και υπάρχει έντονη κρατική παρέμβαση που αποσκοπεί στην επίτευξη της μέγιστης δυνατής αποτελεσματικότητας στην προσφορά των υπηρεσιών υγείας. 
Πάμε τώρα στο εθνικό σύστημα υγείας τύπου Beveridge που είναι το εθνικό σύστημα της Μεγάλης Βρετανίας και βασική φιλοσοφική του ιδέα είναι η καθολική κάλυψη των αναγκών του πληθυσμού σε υπηρεσίες υγείας στη βάση της λογικής του κοινωνικού δικαιώματος των πολιτών. Το εθνικό αυτό σύστημα υγείας βασίζεται κυρίως στην κοινωνική αλληλεγγύη και στην ισότιμη κάλυψη των αναγκών των πολιτών ανεξαιρέτως κοινωνικοοικονομικής κατάστασης. 
Στο σημείο αυτό πρέπει να πούμε ότι η χρηματοδότηση προέρχεται κυρίως από τη φορολογία. Η κάλυψη του πληθυσμού είναι πλήρης και καθολική. Γίνεται διαχωρισμός των επιπέδων υγείας σε πρωτοβάθμιο, δευτεροβάθμιο και τριτοβάθμιο επίπεδο. Η χρηματοδότηση είναι κεντρική και ενιαία, είτε από τη φορολογία είτε από ασφαλιστικές εισφορές. 
Το δικό μας, λοιπόν, Εθνικό Σύστημα Υγείας βασίστηκε στα πρότυπα του σχεδίου Beveridge και παρουσιάζει ορισμένα βασικά μειονεκτήματα. 
Εκτός, όμως, από τη διασφάλιση της καθολικής και ισότιμης κάλυψης του πληθυσμού ανεξάρτητα από την οικονομική κατάσταση, την κοινωνική θέση και τον τόπο διαμονής τους, υπήρχαν και κάποια άλλα πλεονεκτήματα από την ανάπτυξη του Εθνικού Συστήματος Υγείας. 
Τα μειονεκτήματα, όμως, που αναπτύχθηκαν είναι πάρα πολύ μεγάλα και είναι τα εξής: Η ανάπτυξη της γραφειοκρατίας, που επιβαρύνει την οικονομική και την αποτελεσματική λειτουργία του συστήματος, η υπόθαλψη της επαγγελματικής χαλαρότητας των ιατρών, η εμφάνιση λίστας αναμονής σε νοσοκομεία για χειρουργικές επεμβάσεις, η περιορισμένη επιλογή γιατρού και νοσοκομείου, που έχει ο ασθενής και η απουσία αποτελεσματικών μηχανισμών στο σύστημα που θα προάγουν την αποτελεσματικότητα, την ποιότητα και το μάνατζμεντ. 
Όπως καταλαβαίνετε, υπάρχει ουσιαστικό πρόβλημα για το τι αντιπροσωπεύει σήμερα το Εθνικό Σύστημα Υγείας στην Ελλάδα. Επιτέλους, πρέπει να γίνουν ριζικές τομές και όχι –να το πούμε έτσι- πλασματικές και αποσπασματικές εργασίες που καλύπτουν κάποια κενά. 
Όσον αφορά το σχέδιο νόμου του Υπουργείου Υγείας –είπαμε ας το πούμε έτσι, κατ’ ευφημισμόν- κάποιοι εξυπηρετούνται στο άρθρο 1. Δεν υπάρχει τίποτε άλλο. Ας γινόταν συστέγαση παρεμφερών ειδικοτήτων. Όσον αφορά όμως τη συστέγαση με διαιτολογικές μονάδες και διαιτολογικά γραφεία είναι κάπως δύσκολα τα πράγματα. 
Αύριο θα μιλήσουμε αναλυτικά στην κατ’ άρθρον συζήτηση. Βέβαια, δεν μπορούμε να πούμε, στο άρθρο 7, για παράδειγμα, ότι δεν υπάρχει μεγάλο πρόβλημα. Δεν έχουμε και πάρα πολύ μεγάλη εμπιστοσύνη, όσον αφορά τις μονές, τις αρχιεπισκοπές κ.λπ..
Υπάρχουν διατάξεις τις οποίες βλέπουμε πάρα πολύ θετικά. Υπάρχουν όμως και άρθρα, όπως αυτό με τις ραδιοφωνικές συχνότητες. Εμείς και ο ελληνικός λαός πλέον δεν παίρνουμε αντίδωρο από τα χέρια σας. Πιστεύετε, λοιπόν, ότι μπορούμε να κρίνουμε πως μπορεί να γίνει ουσιαστικά και αμερόληπτα το μοίρασμα ξανά των συχνοτήτων του ραδιοφώνου; Είναι δύσκολο. 
Στο άρθρο 18 πάλι νομιμοποιείτε το πέρασμα στην «DIGEA». Επίσης, αυτό δείχνει ότι περνάμε σε δεκαπέντε χρόνια πάλι ασυλίας. Κανένας, μα κανένας δεν μπορεί να ελέγξει τους μεγαλοκαναλάρχες και όλους αυτούς οι οποίοι νέμονται τα κανάλια και τις συχνότητες. 
Θα αναφερθούμε περαιτέρω στην κατ’ άρθρον συζήτηση αύριο.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουκούτση.
Η ειδική αγορήτρια της Δημοκρατικής Αριστεράς η κ. Αικατερίνη Μάρκου, έχει το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι Βουλευτές, συζητάμε σήμερα ένα νομοσχέδιο του Υπουργείου Υγείας το οποίο, ακόμη και μετά την τροπολογία που κατέθεσε την τελευταία στιγμή ο κύριος Υπουργός, παραμένει στην πλειοψηφία του νομοσχέδιο αρμοδιότητας άλλων Υπουργείων. Δεν είναι δυνατόν να επεξεργάζεται η Επιτροπή Κοινωνικών Υποθέσεων διατάξεις που ανήκουν, για παράδειγμα, στην Επιτροπή Παραγωγής και Εμπορίου, όπου οι συνάδελφοι Βουλευτές έχουν μεγαλύτερη εμπειρία και αντίληψη της συνέχειας του κοινοβουλευτικού έργου στα θέματα αυτά, με τα οποία ασχολούνται εδώ κι ένα χρόνο. 
Πέρα από την πλήρη αναντιστοιχία με την ψηφισμένη αρχή της καλής νομοθέτησης, ελπίζω να αντιλαμβάνεται η Κυβέρνηση πως η επιλογή αυτή δημιουργεί υπόνοιες για τις ρυθμίσεις αυτές. 
Θα αναφερθώ περιληπτικά σε κάποια βασικά θέματα που θίγονται στην τοποθέτησή μου και θα είμαι πιο αναλυτική στη συζήτηση επί των άρθρων.
Ξεκινώ με τις ρυθμίσεις του Υπουργείου Υγείας που αφορούν σε μία σειρά από θέματα, όπως τη συστέγαση ιατρείων σε διαιτολογικά γραφεία, την εφαρμογή του claw back στους ιδιώτες παρόχους, την Επιτροπή Διαπραγμάτευσης του ΕΟΠΥΥ και, τέλος τη διαδικασία εξόφλησης ληξιπρόθεσμων οφειλών προς τα φαρμακεία. 
Πρέπει να σημειώσω ότι αυτήν τη στιγμή υπάρχουν τεράστια ανοιχτά ζητήματα στον χώρο της υγείας, όπως η πρωτοβάθμια φροντίδα υγείας, οι μετακινήσεις προσωπικού, η υγειονομική περίθαλψη των ανασφάλιστων, η ψυχική υγεία, το θέμα του εισιτηρίου των 25 ευρώ και άλλα πολλά.
Παρ’ όλα αυτά, το Υπουργείο επέλεξε να καταθέσει μία σειρά από αποσπασματικές ρυθμίσεις για διάφορα θέματα, κάποια από τα οποία, παρ’ όλο που είναι σημαντικά, θα μπορούσαν να περιμένουν μέχρι την κατάθεση του νομοσχεδίου που έχει, ήδη, αναγγείλει ο κύριος Υπουργός. 
Παράλληλα, ουσιαστικά θέματα, όπως η αντιμετώπιση των νοσοκομειακών λοιμώξεων ή η εκτέλεση υπηρεσίας υπαίθρου, έρχονται σε μία καθυστερημένη τροπολογία, η οποία δεν συζητήθηκε καν στην επιτροπή. 
Με αφορμή τις διάσπαρτες αυτές ρυθμίσεις, έρχονται ξανά στο προσκήνιο τα μεγάλα διαρθρωτικά προβλήματα που αντιμετωπίζει όχι μόνο ο χώρος της υγείας αλλά και η χώρα γενικότερα. Οι καθυστερήσεις, η κωλυσιεργία, η γραφειοκρατία, η έλλειψη συντονισμού, που εμποδίζουν την αποτελεσματική λειτουργία του κράτους, όλα αυτά ρυθμίζονται κάθε φορά κατά περίπτωση με παρατάσεις και μπαλώματα. 
Για παράδειγμα: Το μείζον πρόβλημα του ΕΟΠΥΥ είναι και παραμένει η χρηματοδότηση και η συνέπεια του οργανισμού στις υποχρεώσεις του απέναντι στους ασθενείς, γιατρούς, κλινικές, φυσιοθεραπευτές, φαρμακοποιούς και άλλους. Το νομοσχέδιο έρχεται να ρυθμίσει λεπτομέρειες στην εφαρμογή του claw back, του μηχανισμού αυτόματης επιστροφής. Είναι μία λύση πρόχειρη, προσωρινή και οριζόντια που δεν βασίζεται σε κανένα δεδομένο. Δεν βασίζεται σε καμμία μέθοδο για να προσδιοριστούν οι εστίες διόγκωσης της δαπάνης που πάει να περικόψει, ούτε σε κριτήρια για το ποιες δαπάνες είναι τελικά αποτελέσματα τεχνητής ζήτησης. Εν ολίγοις, ο μηχανισμός δεν προσφέρει καμμία μακροπρόθεσμη λύση στα προβλήματα. Απλά, επιχειρεί να δώσει μία άμεση λύση υπό το βάρος της κατάρρευσης του οργανισμού και των καθυστερήσεων της Κυβέρνησης.
Η ουσία του θέματος είναι να πληρώνει εγκαίρως ο ΕΟΠΥΥ τις πραγματικές οφειλές του προς τους παρόχους. Μόνο έτσι διασφαλίζεται και η επιβίωση των ιδιωτών παρόχων και η περίθαλψη των ασφαλισμένων, που είναι και το κύριο μέλημα μας. 
Οι ρυθμίσεις που εισάγονται είναι διαδικαστικού χαρακτήρα και παρ’ όλο που δεν είναι αρνητικές, δεν λύνουν σε καμμία περίπτωση τα μεγάλα προβλήματα του οργανισμού. 
Υπάρχει ακόμα το θέμα της Επιτροπής Διαπραγμάτευσης. Η σχετική διάταξη εισήχθη τον Νοέμβριο του 2012 και, μάλιστα, με πράξη νομοθετικού περιεχομένου ως κατεπείγουσα. Από τότε και μέχρι σήμερα, η Επιτροπή αυτή δεν έχει λειτουργήσει, γιατί η σχετική κοινή υπουργική απόφαση δεν δημοσιεύθηκε ποτέ. Μόλις πριν λίγες ημέρες την υπογράψατε, κύριε Μπέζα, οπότε τουλάχιστον το θέμα αυτό φαίνεται ότι προχωράει.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Έχει δημοσιευθεί πριν ένα μήνα η υπουργική απόφαση.</Speech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Έστω και πριν ένα μήνα.
Όταν συζητούσαμε τότε το άρθρο, είχα θέσει το ζήτημα της υποβολής «πόθεν έσχες» από τα μέλη της επιτροπής, κάτι που δεν αναφέρεται στην απόφαση.
Πρέπει, ακόμα, να μας ενημερώσετε για ποιο λόγο η κατεπείγουσα διάταξη δεν έχει εφαρμοστεί εδώ και έναν χρόνο.
 Τα σχεδιαστικά λάθη του ΕΟΠΥΥ, σε συνδυασμό με τέτοιου είδους καθυστερήσεις στη διόρθωση των λαθών αυτών, οδηγούν στη σημερινή εικόνα κατάρρευσης, οδηγούν στην αναξιοπιστία του συστήματος υγείας που φαίνεται ανήμπορο να ανταποκριθεί στις υποχρεώσεις του απέναντι στους ασθενείς, στους γιατρούς, στους φαρμακοποιούς και στους παρόχους υγείας. 
Η ενίσχυση του ΕΟΠΥΥ και η στροφή του προς μία κατεύθυνση που θα διασφαλίζει την ισότιμη και καθολική παροχή ποιοτικών υπηρεσιών υγείας προς όλους, είναι κεντρικής σημασίας. Όπως είπα, προτάσεις και λύσεις για τις δομικές ελλείψεις του οργανισμού υπάρχουν. Ας περάσουμε, επιτέλους, στην εφαρμογή. Μας το ζητούν, άλλωστε, οι πολίτες. 
Όσον αφορά στις υπόλοιπες ρυθμίσεις του νομοσχεδίου, σε αρκετές παρατηρούμε την ίδια εικόνα καθυστερήσεων, όπως για παράδειγμα, στις ρυθμίσεις του Υπουργείου Επικρατείας σχετικά με τους ραδιοφωνικούς και τηλεοπτικούς σταθμούς.
 Από το 2007 έχει θεσμοθετηθεί μία συγκεκριμένη διαδικασία αδειοδότησης και παραχώρησης των συχνοτήτων μέσα από διαγωνιστικές διαδικασίες. Από τότε πάμε από παράταση σε παράταση. Να θυμίσω ότι η ίδια ακριβώς ρύθμιση είχε έρθει ως τροπολογία σε παλαιότερο νομοσχέδιο για το «Ερρίκος Ντυνάν». Τότε πάλι ήταν σε τελικό στάδιο οι απαραίτητες κανονιστικές πράξεις για την έκδοση της προκήρυξης, όπως μας βεβαιώνετε και σήμερα. 
Αυτές οι τεράστιες καθυστερήσεις, η απροθυμία εφαρμογής του νόμου, σε τελική ανάλυση, είναι που έχουν πλήξει ανεπανόρθωτα την αξιοπιστία κράτους και του πολιτικού συστήματος στα μάτια των πολιτών, αλλά και το κύρος της χώρας διεθνώς.
 Ο κ. Κεδίκογλου στην επιτροπή μας διαβεβαίωσε ότι η ρύθμιση είναι προσωρινή και ότι η διαδικασία αδειοδότησης των τηλεοπτικών σταθμών θα προχωρήσει κανονικά, κάτι, όμως, που δεν προκύπτει από τη διατύπωση του άρθρου. 
Σκοπεύει η Κυβέρνηση να διευκρινίσει το ζήτημα έστω στην Ολομέλεια ή αληθεύουν τα όσα σας καταμαρτυρεί η αντιπολίτευση για την απόπειρα νομιμοποίησης τηλεοπτικών σταθμών «πίσω από την πόρτα»;
 Η χώρα βρίσκεται σε μία διαδικασία αξιοποίησης περιουσιακών στοιχείων για να αντιμετωπίσει τη δυσχερή οικονομική κατάσταση στην οποία έχει περιέλθει. Πώς θα γίνει αυτό αν παραχωρούνται δημόσια αγαθά όπως είναι οι συχνότητες χωρίς κανένα αντάλλαγμα;
Το άλλο μείζον θέμα αφορά τα διακόσια ενενήντα στρέμματα στην Τραγάνα Φθιώτιδας, που είχαν παραχωρηθεί από το 1993 στην Ιερά Μονή για την ανέγερση του Ευρωσιναϊτικού Κέντρου Μελετών, Επικοινωνίας και Εκθέσεων του Ιδρύματος Όρους Σινά. Ερχόμαστε σε πραγματικά δύσκολη θέση. Η ευρωπαϊκή παρουσία της Ιεράς Μονής Σινά, που αποτελεί σημείο αναφοράς για τους Ελληνορθόδοξους, είναι πράγματι σημαντική, ιδίως γιατί με τον τρόπο αυτόν θα αποκτήσουν πρόσβαση στην πλούσια συλλογή ψηφιοποιημένων κειμηλίων που θα δημιουργηθεί από ερευνητές από όλον τον κόσμο. 
Η Κυβέρνηση, όμως, επιλέγει να ρυθμίσει το ζήτημα της τεράστιας καθυστέρησης στην υλοποίηση του έργου από το 1998 μέχρι και σήμερα με έναν τρόπο που δημιουργεί εύλογα αμφιβολίες, ειδικά από τη στιγμή που συνδυάζεται με τον αποχαρακτηρισμό ουσιαστικά δασικών εκτάσεων.
 Εμείς διατυπώσαμε επιφυλάξεις και θέσαμε συγκεκριμένα ερωτήματα στην επιτροπή. Και πρέπει να απαντήσει ο Υπουργός Περιβάλλοντος έστω στην Ολομέλεια.
 Εκτός από τα θέματα αυτά, το νομοσχέδιο περιλαμβάνει και μία σειρά από ρυθμίσεις που κινούνται προς τη σωστή κατεύθυνση, όπως και το άρθρο 8 για την αποζημίωση του αστυνομικού προσωπικού που αποσπάται στα σύνορα για τη διαχείριση της μετανάστευσης. Πολλοί αστυνομικοί, ιδίως από τη Θεσσαλονίκη, έβαζαν ποσά για τα έξοδα από την τσέπη τους μέχρι να γίνει η αποπληρωμή μετά από πολλούς μήνες.
 Ακόμα, το άρθρο 11 δίνει λύσεις στην ομηρία δύο χιλιάδων, περίπου, εισακτέων στα ΙΕΚ και στις ΕΠΑΣ του Υπουργείου Τουρισμού. 
Με αυτά, όπως και με άλλα άρθρα, δεν έχουμε αντίρρηση επί της ουσίας. Περιμένω, όμως, να ακούσω και τη δική σας τοποθέτηση, κύριε Υπουργέ.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία Μάρκου.
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Γεώργιος Λαμπρούλης.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κυρία Πρόεδρε.
Και από αυτό το Βήμα, όπως κάναμε και στην Επιτροπή Κοινωνικών Υποθέσεων συζητώντας για το συγκεκριμένο πολυνομοσχέδιο, εκφράζουμε τη διαφωνία μας για τον τρόπο εισαγωγής και συζήτησης συγκεκριμένων άρθρων ή κεφαλαίων, αν θέλετε, που μπορεί να είναι διαφορετικών Υπουργείων, όπως λένε και όλα τα κόμματα. 
Όμως, σε καμμία περίπτωση δεν αναιρείται η κοινή κατεύθυνση που είναι ο στρατηγικός στόχος, ο οποίος βεβαίως εξειδικεύεται και μέσω των άρθρων, στην κατεύθυνση διαμόρφωσης και υλοποίησης μιας συγκεκριμένης πολιτικής ενίσχυσης της ανταγωνιστικότητας, όπως και στην κατεύθυνση διασφάλισης των επενδύσεων, δηλαδή των κερδών του μεγάλου κεφαλαίου.
Σε ό,τι αφορά το πρώτο κεφάλαιο η ρύθμιση για τη δυνατότητα συστέγασης ιατρείων, οδοντιατρείων κ.λπ., πολυιατρείων με μονάδες αδυνατίσματος, διαιτολογικές μονάδες και διαιτολογικά γραφεία αποσκοπεί στην παράκαμψη των όποιων εμποδίων, προκειμένου να διευρυνθούν οι επιχειρηματικές δραστηριότητες, κυρίως των μεγάλων ομίλων που επενδύουν στους τομείς των παραπάνω υπηρεσιών. Πρόκειται για ρύθμιση στην κατεύθυνση της ενίσχυσης της επιχειρηματικής δράσης σε τομείς που σχετίζονται με την υγεία, από την οποία κανένα όφελος δεν προκύπτει για τους ασθενείς και τους μικρούς αυτοαπασχολούμενους υγειονομικούς. Αντίθετα επιδεινώνει τη θέση τους.
Στο δεύτερο από τα τέσσερα άρθρα του πρώτου κεφαλαίου του Υπουργείου Υγείας η ρύθμιση για την εφαρμογή του claw back, την επιστροφή ποσών από τις ιδιωτικές κλινικές, αποτελεί μια ρύθμιση για επιστροφή ενός μικρού μέρους από την κερδοφορία των επιχειρηματιών στην υγεία προς τα υποχρηματοδοτούμενα από το κράτος και το κεφάλαιο ασφαλιστικά ταμεία.
Ενδεχομένως αυτό στην προοπτική του να σημαίνει ότι οι ασθενείς θα καλούνται να πληρώσουν από την τσέπη τους την υπέρβαση της δαπάνης που χρειάστηκε να γίνει για τη θεραπεία τους. Οι επιχειρηματίες της υγείας, προκειμένου να υπερασπίσουν την κερδοφορία τους από την εφαρμογή αυτού του μέτρου θα χρεώνει στον ασθενή το μέρος της υπέρβασης. 
Από αυτό το μέτρο, λοιπόν, δεν προκύπτει κανένα όφελος για τους ασφαλισμένους, οι οποίοι θα συνεχίζουν να πληρώνουν συμμετοχές, εισιτήρια και άλλα για υπηρεσίες υγείας στο δημόσιο και τον ιδιωτικό τομέα. Συνεπώς, αυτήν την κατεύθυνση έρχεται να υπηρετήσει και το δεύτερο άρθρο του συγκεκριμένου νομοσχεδίου.
Το άρθρο 4 κατά τη γνώμη μας χωρίζεται σε δυο διατάξεις. Η πρώτη αφορά ρύθμιση που απλοποιεί τη διαδικασία εξόφλησης των φαρμακείων από τον ΕΟΠΥΥ, μέσα από τη δυνατότητα που τους δίνει να μην προσκομίσουν στον ίδιο μήνα φορολογική και ασφαλιστική ενημερότητα. Αυτό διευκολύνει τους φαρμακοποιούς και φυσικά δεν έχουμε αντίρρηση. 
Με τη δεύτερη, όμως, διάταξη ορίζεται ότι οι φαρμακοποιοί πρέπει να προσκομίσουν εντός ενός μηνός από την εξόφλησή τους από τον ΕΟΠΥΥ πιστωτικό τιμολόγιο, στο οποίο θα αναγράφεται το ποσό του κουρέματος των οφειλών του ΕΟΠΥΥ που έχουν υποστεί. Αυτό δίνει τη δυνατότητα της πιο γρήγορης εξόφλησης των φαρμακοποιών και της μη φορολόγησής τους για το ποσό που έχει κουρευτεί. 
Την ίδια στιγμή, όμως, η διάταξη βασίζεται σε προηγούμενο νόμο, σύμφωνα με τον οποίο οι οφειλές του ΕΟΠΥΥ προς τους φαρμακοποιούς έχουν υποστεί κούρεμα της τάξης του 3,5%. Πρόκειται ουσιαστικά για ποσό που τους έχει παρακρατηθεί, κάτι που επιβαρύνει κυρίως τα φαρμακεία με χαμηλά έσοδα.
Όσον αφορά τις τροπολογίες, που κατατέθηκαν τελευταία στιγμή και έγινε πολλή συζήτηση, θα τοποθετηθούμε και αύριο. Συγκεκριμένα μιλάμε για τις υπουργικές τροπολογίες. Θέλω να αναφερθώ, όμως, στο άρθρο 3 της υπουργικής τροπολογίας για τους αγροτικούς γιατρούς. 
Τι προβλέπεται εκεί; Γίνεται υποχρεωτική υπηρεσία υπαίθρου για να χορηγηθεί άδεια άσκησης ειδικότητας στους γιατρούς. Το πρόβλημα της υποστελέχωσης των περιφερειακών ιατρείων και των κέντρων υγείας δεν μπορεί να αντιμετωπιστεί με τέτοιου είδους μέτρα. Η κάλυψη των αναγκών τους πρέπει οπωσδήποτε να γίνεται από ειδικευμένους γιατρούς, κατά κύριο λόγο της ειδικότητας της Γενικής Ιατρικής. 
Τα περιφερειακά ιατρεία συνδεδεμένα με πλήρως στελεχωμένα και επαρκώς εξοπλισμένα κέντρα υγείας πρέπει να μπορούν να παρέχουν υψηλού επιπέδου δημόσιες και απολύτως δωρεάν για όλους υπηρεσίες πρωτοβάθμιας φροντίδας υγείας, πρόληψης κ.λπ.. 
Η μειωμένη συμμετοχή νέων γιατρών για την κάλυψη θέσεων περιφερειακών ιατρείων, για την πραγματοποίηση της υπηρεσίας υπαίθρου, συνδέεται με την πολιτική Κυβέρνησης, Ευρωπαϊκής Ένωσης και Διεθνούς Νομισματικού Ταμείου που έχει τσακίσει μισθούς και δικαιώματα σε τέτοιο σημείο που να μην μπορεί ο νέος γιατρός να αντεπεξέλθει στις βασικές του ανάγκες.
Με τη συγκεκριμένη διάταξη επιχειρείται η συγκάλυψη της τραγικής υποβάθμισης των υπηρεσιών με μέτρα εξαναγκασμού προς τους γιατρούς και με φραγμούς αναφορικά με τη λήψη της άδειας άσκησης ειδικότητας.
 Η εφαρμογή, λοιπόν, αυτού του μέτρου αναδεικνύει:
Πρώτον, τις πλευρές της ποιότητας και της ασφάλειας των παρεχόμενων υπηρεσιών υγείας από το κράτος, με την αξιοποίηση γιατρών που δεν θα έχουν αντικειμενικά την απαιτούμενη εκπαίδευση, ειδίκευση αν θέλετε. 
Δεύτερον, τα όρια του ίδιου του καπιταλιστικού κράτους και της καπιταλιστικής ανάπτυξης όσον αφορά την ικανοποίηση των σύγχρονων λαϊκών αναγκών σε υπηρεσίες υγείας. 
Τρίτον, τη «σαπίλα» αυτής της ανάπτυξης που ενώ υπάρχει μεγάλος αριθμός εξειδικευμένου υγειονομικού προσωπικού, σύγχρονη τεχνολογία και δυνατότητα ανάπτυξης δημόσιων υποδομών στην υγεία, τα λαϊκά στρώματα τόσο στα αστικά κέντρα, αλλά πολύ περισσότερο στην περιφέρεια, απομακρύνονται από τη δυνατότητα να αξιοποιούν αυτές τις δυνατότητες. 
Σε ό,τι αφορά στο κεφάλαιο Β΄, για την έκδοση και ανανέωση άδειας διαμονής των αλλοδαπών, διαφωνούμε -όπως διαφωνήσαμε και με τον νόμο- ειδικά με τον τρόπο λειτουργίας των αντίστοιχων υπηρεσιών. Διαφωνούμε με την τεράστια ταλαιπωρία των αλλοδαπών, αλλά και με τις τεράστιες ελλείψεις σε υποδομές και προσωπικό. Επιπλέον, διαφωνούμε με το γεγονός ότι οι μετανάστες αναγκάζονται να πληρώνουν πιο πολλά για την έκδοση των νέων, εκσυγχρονισμένων, όπως αναφέρεται στον τελευταίο νόμο, αδειών διαμονής. 
Κι εδώ θέτουμε κάποια ερωτήματα:
Πρώτον, τι θα γίνει με τη διασφάλιση της συνέχισης της εργασίας των υπαλλήλων των γραφείων αλλοδαπών των δήμων, τα οποία καταργήθηκαν και μεταφέρθηκαν στις αποκεντρωμένες διοικήσεις; 
Δεύτερον, θα δημιουργηθούν τουλάχιστον οι προβλεπόμενες -όχι ότι συμφωνήσαμε, αλλά έστω και αυτά που προβλέπονται σε αυτόν τον νόμο- δέκα υπηρεσίες μίας στάσης του ν. 4018/2011; Θα υπάρξει στελέχωσή τους και ο κατάλληλος εξοπλισμός, προκειμένου να είναι ανθρώπινες οι συνθήκες εργασίας των εργαζόμενων αλλά και της εξυπηρέτησης των αλλοδαπών;
Τρίτον, θα αρθούν όλα τα εμπόδια στη χορήγηση και ανανέωση αδειών διαμονής στους μετανάστες και συγκεκριμένα η κατάργηση της προσκόμισης ενσήμων, σύμβασης εργασίας και κάθε μορφής παραβόλων; 
Τέταρτον, θα παραταθεί η λήξη των αδειών διαμονής, αφού είναι βέβαιο ότι αρκετοί μετανάστες θα καταστούν, παρά τη θέλησή τους, εκπρόθεσμοι εξαιτίας των υπαρκτών ελλείψεων των δημόσιων αυτών υπηρεσιών;
Κι ερχόμαστε στο κεφάλαιο Γ΄ που αφορά ρύθμιση του Υπουργείου Πολιτισμού σχετικά με την επιβολή τέλους στους αρχαιολογικούς χώρους.
 Αφετηρία μας είναι ότι η πολιτιστική κληρονομιά είναι κοινωνικό δημιούργημα. Χιλιάδες καλλιτέχνες, τεχνίτες κι εργάτες δούλεψαν σκληρά ανά τους αιώνες για να δημιουργηθούν αυτά τα υψηλού επιπέδου επιτεύγματα, αν θέλετε καλλιτεχνήματα. Επομένως, η χρήση τους πρέπει να είναι και κοινωνικό δικαίωμα. 
Η Κυβέρνηση έρχεται να επιβάλει νέο τέλος με το πρόσχημα ότι αυτό αφορά τις εκτός ωραρίου επισκέψεις. Μήπως, όμως, εντός ωραρίου είναι δωρεάν; Όχι μόνο δεν είναι, αλλά σε αρκετές περιπτώσεις το εισιτήριο είναι ακριβό, ενώ περιορίστηκαν ασφυκτικά και οι ημέρες ελεύθερης εισόδου. 
Διαφωνούμε ριζικά και διεκδικούμε ελεύθερη πρόσβαση για το κοινό σε όλους τους ιστορικούς, αρχαιολογικούς χώρους και τα μουσεία. Δωρεάν και με σύμφωνη γνώμη του Κεντρικού Αρχαιολογικού Συμβουλίου θα πρέπει να διατίθενται οι αρχαιολογικοί χώροι για έκτακτες περιπτώσεις πραγματοποίησης πολιτιστικών εκδηλώσεων ή επισκέψεων μετά από τη λήξη του ωραρίου λειτουργίας τους, αλλά μόνο σε συγκεκριμένους φορείς, δημόσιους φορείς, οργανώσεις του μαζικού κινήματος, πολιτικά κόμματα κ.λπ..
Σε καμμία περίπτωση δεν πρέπει να παραχωρούνται σε ιδιωτικούς φορείς με αγοραίο επιχειρηματικό χαρακτήρα, όπως έχει αρχίσει να γίνεται τα τελευταία χρόνια. Πληρώνει, δηλαδή, ο ελληνικός λαός δυσβάσταχτους φόρους για να επωφελείται τελικά όχι ο ίδιος, αλλά κάποιες τουριστικές, εμπορικές ή άλλες επιχειρήσεις, αυξάνοντας τα κέρδη τους ή το «prestige» τους, για τα προσχήματα να το πω έτσι.
 Σε αυτό λέμε ότι η εμπορική εκμετάλλευση των αρχαιολογικών ιστορικών χώρων προσβάλλει τον χαρακτήρα τους και επιπλέον, εγκυμονεί κινδύνους για την προστασία τους. Και είναι πάμπολλα τα παραδείγματα.
 Και μην πείτε ότι έτσι θα αυξηθούν τα έσοδα για τη συντήρησή τους, γιατί το πρόβλημα για την υποτυπώδη, ως ανύπαρκτη, συντήρηση και φύλαξη των αρχαιολογικών μας θησαυρών, δεν είναι οικονομικό, αλλά θέμα προτεραιοτήτων που θέτει το κοινωνικοπολιτικό σύστημα που υπηρετείτε. Και η πολιτιστική κληρονομιά σίγουρα δεν ανήκει σε αυτές, παρά μόνο αν εξυπηρετεί την κερδοφορία των λίγων. 
Σε ό,τι αφορά το κεφάλαιο Δ΄ είμαστε αντίθετοι με τη συγκεκριμένη διευθέτηση - παραχώρηση μέσω της οποίας διευκολύνεται και προωθείται η προσαρμογή στις σύγχρονες κοινωνικοοικονομικές συνθήκες, δηλαδή την παραχώρηση δασικών και χορτολιβαδικών εκτάσεων στις ορέξεις των επιχειρηματικών συμφερόντων, εμπορευματοποιώντας τη γη, προκειμένου να κερδοφορήσουν και να κερδοσκοπήσουν.
Σε αυτή, λοιπόν, την κατεύθυνση εντάσσεται και η επιχειρηματική δράση της Εκκλησίας και επιβεβαιώνει τη βαθιά σχέση Κράτους-Εκκλησίας, με κοινό στόχο την εμπορευματοποίηση δασών και δημόσιων εκτάσεων, παραδίδοντάς τα στις ορέξεις των επιχειρηματικών συμφερόντων. Εξάλλου, προς αυτήν την κατεύθυνση εντάσσεται και η δημιουργία, πρόσφατα, της εταιρείας Αξιοποίησης Εκκλησιαστικής Ακίνητης Περιουσίας A.E. Ακόμα πιο στενή σύνδεση και σύνθεση Κράτους και Εκκλησίας.
Έχουμε καθαρή θέση ως κόμμα για την ανάγκη διαχωρισμού Εκκλησίας-Κράτους. Σεβόμαστε τα θρησκευτικά πιστεύω όλων των ανθρώπων, ανεξαρτήτως δόγματος ή θρησκεύματος και γι’ αυτόν ακριβώς το λόγο δεν συμφωνούμε με την εκμετάλλευση του θρησκευτικού συναισθήματος είτε από κόμματα είτε από την εκάστοτε εξουσία, που σε αυτό το πλαίσιο της εκμετάλλευσης του θρησκευτικού συναισθήματος προωθούνται επιχειρηματικές δράσεις που βλάπτουν -σημειωτέον- και το περιβάλλον παράλληλα με τις φοροαπαλλαγές ως αποτέλεσμα της διασύνδεσης ανάμεσα στο Κράτος και την Εκκλησία.
Στο ΣΤ΄ Κεφάλαιο, στο άρθρο 11 -θα αναφερθούμε και σε κάποια άρθρα αύριο, στην επί των άρθρων συζήτηση- πρόκειται ξεκάθαρα για υποκρισία και εμπαιγμό. Εμείς λέμε το ίδιο να ισχύσει για όλα τα παιδιά που αποκλείστηκαν από τις ειδικότητες που καταργήθηκαν ή από τις σχολές -σε ΙΕΚ, ΕΠΑΛ, ΕΠΑΣ- που καταργήθηκαν με τον πρόσφατο νόμο. Εδώ κάνετε εσείς χρήση του άρθρου 47 του νόμου που ψηφίστηκε, για να διευκολύνετε βεβαίως ένα Τμήμα, αν θέλετε, κάποιων σχολών Τουριστικών Επαγγελμάτων. Για τα άλλα τα παιδιά, τι θα γίνει; Έχουμε καταθέσει και ερώτηση γι’ αυτό το θέμα στον Υπουργό Παιδείας, ο οποίος δεν ήρθε.
Στο άρθρο 12 καταψηφίσαμε το ν. 4093/2012. Πέραν, λοιπόν, της απόφασης του Πρωθυπουργού που είχε εισαχθεί με το νόμο αυτό, τώρα εισάγεται και η κατά περίπτωση απόφαση από τον αρμόδιο Υπουργό για την κατάργηση του 20% των θέσεων στα Υπουργεία, στις υπηρεσίες. Σε αυτήν την κατεύθυνση σε τίποτα δεν αναιρείται η βασική κατεύθυνση του νόμου. Το να αποφασίζει ο Υπουργός είναι το λιγότερο. Το ζήτημα είναι ότι καταργούνται θέσεις εργαζομένων.
Σε ό,τι αφορά τα άρθρα 13, 14, 15, που αφορούν το Γραφείο της Ελληνικής Προεδρίας, εν όψει της ανάληψης της Ελληνικής Προεδρίας στην Ευρωπαϊκή Ένωση, η όποια συζήτηση για τη στελέχωση και οργάνωση του Γραφείου της Ελληνικής Προεδρίας σε καμμία περίπτωση δεν αναιρεί το ρόλο που καλείται να διαδραματίσει μέσω της Ελληνικής Προεδρίας η ελληνική Κυβέρνηση. Εξάλλου, για τις προτεραιότητες της Ελληνικής Προεδρίας, αλλά και της πολιτικής που θα ξεδιπλωθεί τα επόμενα χρόνια στην Ευρωπαϊκή Ένωση, έχει δώσει στίγμα ο Πρωθυπουργός -πρόσφατα, αν θέλετε- και έχει να κάνει με συγκεκριμένη κατεύθυνση: Συνέχιση της σκληρής λιτότητας σε βάρος των λαϊκών στρωμάτων, διαμόρφωση συνθηκών που διασφαλίζουν τις επενδύσεις και τα κέρδη του μεγάλου κεφαλαίου, περαιτέρω μείωση της τιμής της εργατικής δύναμης, περαιτέρω ανατροπές των εργασιακών δικαιωμάτων, προκειμένου να ενισχυθεί η ανταγωνιστικότητα των επιχειρηματικών ομίλων.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Αυτή, λοιπόν, την πολιτική καλείται να εφαρμόσει και να υλοποιήσει το εξάμηνο και με τη συμμετοχή της, με την ανάληψη της Ελληνικής Προεδρίας η Κυβέρνηση, δηλαδή, την ισχυροποίηση των αντιδραστικών θεσμών της Ευρωπαϊκής Ένωσης ενάντια στα εργατικά και λαϊκά κινήματα, με την ποινικοποίηση της ταξικής πάλης και την παράλληλη κλιμάκωση της βάρβαρης επέλασης των κυβερνήσεων των κρατών-μελών της, με την επιβολή μέτρων για την ενίσχυση της ανταγωνιστικότητας των μονοπωλίων.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε. Δώστε μου ένα λεπτό, αν χρειαστώ. Θα καταχραστώ το χρόνο.
Σε ό,τι αφορά το άρθρο 18, εμείς διαφωνούμε, διότι ακουμπά πάνω στο συγκεκριμένο στρατηγικό στόχο που έβαλα και εξαρχής στην τοποθέτησή μου και βεβαίως στον τομέα της ψηφιακής τηλεόρασης. Με ποια κατεύθυνση; Πρώτον, ρυθμίσεις προώθησης-συγκεντροποίησης του κλάδου σε λίγα χέρια. Δεύτερον, επιτυγχάνεται έτσι ο καλύτερος έλεγχος της ενημέρωσης από το σύστημα -υπέρ του συστήματος, βεβαίως- αφού παραδίδεται στα χέρια μεγαλοεπιχειρηματιών και μεγαλοεκδοτών, που θα έχουν τη δυνατότητα να κόβουν και να ράβουν την ενημέρωση και την ψυχαγωγία στα μέτρα των συμφερόντων τους.
Παράλληλα, οδηγείτε σε νέα επιβάρυνση το λαό, με την αγορά ψηφιακών συσκευών κ.λπ.. Οι συχνότητες για το Κομμουνιστικό Κόμμα Ελλάδας είναι δημόσιο αγαθό, όπως είναι οι επικοινωνίες γενικά, καθώς και τα ηλεκτρονικά Μέσα Μαζικής Ενημέρωσης. Όσο είναι στα χέρια του μεγάλου κεφαλαίου, ιδιωτών, θα αποτελούν πεδίο για κερδοσκοπία και όπλο ενάντια στο λαό, επιδρώντας και διαμορφώνοντας συνειδήσεις και πολιτιστικά πρότυπα.
Από τη στιγμή που η πληροφορία αποτελεί εμπόρευμα, τότε και ο αποδέκτης της πληροφορίας γενικότερα μετατρέπεται σε απλό καταναλωτή, αφού όλες οι πλευρές της οικονομικής και κοινωνικής ζωής μπαίνουν σ’ αυτήν τη λογική.
Συνεπώς, με βάση τα όσα ειπώθηκαν, καταψηφίζουμε επί της αρχής το νομοσχέδιο. Επί των άρθρων, όσων έμειναν, θα τοποθετηθούμε αύριο, όπως και για τα υπόλοιπα άρθρα των υπουργικών τροπολογιών.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί συνοδοί τους από το 2ο Τοσίτσειο Δημοτικό Σχολείο Εκάλης. 
Η Βουλή σάς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμεθα στον κατάλογο των αγορητών. 
Το λόγο έχει για επτά λεπτά ο συνάδελφος κ. Κωνσταντίνος Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κύριε Πρόεδρε και κυρίες και κύριοι συνάδελφοι, ότι το νομοσχέδιο που κατατίθεται σήμερα με τα είκοσι άρθρα του είναι ένα νομοσχέδιο «σκούπα» έχει ήδη συνομολογηθεί. Διερευνώντας και τα άρθρα και τα εδάφια των τεσσάρων άρθρων που αναφέρονται στο Υπουργείο Υγείας και των πέντε άρθρων της υπουργικής τροπολογίας, που επίσης αναφέρονται στο Υπουργείο Υγείας, δεν μπορεί να βρεθεί και δεν βρίσκουμε κανένα σημείο συνοχής.
Το νομοσχέδιο αποδίδει πλήρως, και όχι μόνο, τον τρόπο με τον οποίο νομοθετεί η Κυβέρνηση και ιδιαίτερα το Υπουργείο Υγείας αλλά και τους τρόπους εφαρμογής των πολιτικών για την υγεία στην καθημερινή πράξη. Έρχονται σήμερα εννέα άρθρα με χαώδη διάταξη, ενώ έχει ήδη εξαγγελθεί η πρωτοβουλία της Κυβέρνησης για την αναδιάρθρωση της πρωτοβάθμιας φροντίδας υγείας. 
Είναι φανερό ότι η ουσία της νομοθετικής εξουσίας και των πρωτοβουλιών είναι εκτός Αιθούσης και θα έλεγα ότι είναι ακόμη και έξω από τη χώρα μας. Η νομοθετική πρωτοβουλία ουσιαστικά έχει εκχωρηθεί στην Ομάδα Δράσης της Ευρωπαϊκής Επιτροπής για την Ελλάδα, την Task Force δηλαδή, που εργάζεται σε εναλλακτικές εκδοχές των μνημονιακών πολιτικών.
Έτσι, λοιπόν, ενώ ήδη από πέρσι έχει υπογραφεί μνημόνιο συμφωνίας με το γερμανικό Υπουργείο Υγείας, από τις 10 Απριλίου 2013 υπογράφτηκε επιστολή πρόθεσης μεταξύ του ελληνικού Υπουργείου Υγείας, του Παγκόσμιου Οργανισμού Υγείας, μέσω του Περιφερειακού του Γραφείου για την Ευρώπη, του Ομοσπονδιακού Υπουργείου Υγείας της Γερμανίας και αυτής της Ομάδας Δράσης, της Task Force δηλαδή, με αντικείμενο τον «οδικό χάρτη» των μεταρρυθμίσεων της υγείας στην Ελλάδα.
Μετά από όλα αυτά, ήδη από τον Ιούλιο, αποφασίστηκε η σύναψη συμφωνίας συνεισφοράς, όπως λέγεται, μεταξύ του ελληνικού Υπουργείου Υγείας και της Παγκόσμιας Οργάνωσης Υγείας, για το πρόγραμμα υποστήριξης των μεταρρυθμίσεων υγείας του 2013 μέχρι το 2015, στο πλαίσιο της πρωτοβουλίας «Υγεία εν Δράσει». 
Αυτή η συμφωνία συνεισφοράς αναφέρεται σε οτιδήποτε αφορά την πρωτοβάθμια και τη δευτεροβάθμια φροντίδα υγείας, το σύνολο δηλαδή των νεοφιλελεύθερων μεταρρυθμίσεων της υγείας, μέσα από δέκα πυλώνες επί παντός επιστητού.
Έτσι, λοιπόν, έχουμε τη δημιουργία επιτροπών για την πρωτοβάθμια φροντίδα, για την ηλεκτρονική συνταγογράφηση, για τον τουρισμό υγείας, για τη δημόσια υγεία, για τα κλειστά ενοποιημένα νοσήλια. Όμως, όλα αυτά έχουν το αντίτιμό τους. Μέτρησα 15 εκατομμύρια ευρώ από δύο δράσεις, η μία των 4,5 εκατομμυρίων ευρώ για αυτές τις επιτροπές, που είχε εξαγγελθεί και είχε γίνει ένα σημαντικό θέμα την προηγούμενη εβδομάδα, και άλλα 10 εκατομμύρια ευρώ -9.890.000 για την ακρίβεια- μέσω του επιχειρησιακού προγράμματος «Διοικητική Μεταρρύθμιση 2007-2013», που εξ αυτών τα 4 εκατομμύρια δίδονται ήδη το 2013.
Πρόκειται για χρήματα τα οποία δίδονται για επιτροπές. Οι επιτροπές περιλαμβάνουν στελέχη του Υπουργείου Υγείας και της Task Force, τα οποία θα έπρεπε επιτέλους από τη στιγμή που σχεδιάζουν μέσα στo πλαίσιο των υπαλληλικών τους υποχρεώσεων ή, εν πάση περιπτώσει, στo πλαίσιο των συμφωνιών της Ελλάδος με ξένες χώρες και φορείς, δηλαδή τη Γερμανία και την Παγκόσμια Οργάνωση Υγείας, να εργάζονται δωρεάν. 
Ας έρθουμε τώρα στο σχέδιο νόμου που συζητούμε και πιο συγκεκριμένα στα τέσσερα άρθρα του Κεφαλαίου Α΄. Όσον αφορά στο άρθρο 1, θα ήθελα να πω πως είναι ολοφάνερο ότι η συστέγαση διαφορετικού τύπου επιστημονικών μονάδων, όπως είναι τα ιατρεία, τα πολυιατρεία και τα οδοντιατρεία από τη μια, με κέντρα αδυνατίσματος και διαιτολογικά γραφεία από την άλλη, υποκρύπτει για μένα μια ολοφάνερα υπαλληλική σχέση των γιατρών. Είναι φανερό ότι, αν αυτή η συμβίωση δεν υποκρύπτει υπαλληλική σχέση, υποκρύπτει μια συναλλαγή, μια καθοδήγηση, δηλαδή, των ασθενών από τον έναν στον άλλο των συμμετεχόντων. Από εκεί και πέρα, λοιπόν, νομίζω ότι παρέλκει το να πούμε ότι εξυπηρετείται κάποιος να πηγαίνει στον ίδιο χώρο και να βρίσκει περισσότερους του ενός υγειονομικούς επιστήμονες. 
Όσον αφορά στο άρθρο 2, στην προσπάθειά της η Κυβέρνηση να ξεκαθαρίσει ότι πρέπει έγκαιρα να παρέχονται και να υποβάλλονται οι δαπάνες που έχουν γίνει από τους παρόχους υγείας στον ΕΟΠΥΥ, νομίζω ότι δυσκολεύει ακόμα περισσότερο τα πράγματα. 
Άρα, λοιπόν, θεωρώ ότι θα πρέπει να γίνει μια διόρθωση και εκεί που λέει ότι πρέπει ο κατάλογος δαπανών να υποβάλλεται μέχρι την εικοστή εκάστου ημερολογιακού μήνα, για να είναι σαφές, θα πρέπει να γίνει «την εικοστή του επόμενου ημερολογιακού μήνα», γιατί είναι φανερό ότι η εικοστή αναφέρεται στον προηγούμενο μήνα και δεν μπορεί να αναφέρεται στον ίδιο μήνα. Νομίζω, λοιπόν, ότι θα πρέπει να γίνει αυτή η διόρθωση. Πέραν όμως αυτού, τα σημαντικά ζητήματα με τους παρόχους υγείας δεν περιλαμβάνονται σ’ αυτό το άρθρο, ενώ θα μπορούσαν να υπάρχουν. 
Επίσης, θα ήθελα να σας πω ένα παράδειγμα για τους μικρούς και τους μεγάλους παρόχους υγείας, για τα μικρά εργαστήρια και τις μεγαλύτερες αλυσίδες παροχής υπηρεσιών ιατρικής φροντίδας, όσον αφορά τις εργαστηριακές εξετάσεις. 
Αφού, λοιπόν, η Κυβέρνηση αποδιάρθρωσε τελείως τις μονάδες παροχής μέσω των ήδη υφισταμένων -του ΙΚΑ, παλαιότερα,- τώρα προχωράει σε οριζόντια μέτρα. Και είναι φανερό ότι εκείνοι που πιέζονται μέσω του rebate και του claw back είναι οι μικροί πάροχοι. Ενώ η Κυβέρνηση ξορκίζει καθημερινά τις οριζόντιες δαπάνες, τις οριζόντιες περικοπές, εδώ προχωρά ακριβώς σε μια οριζόντια περικοπή μέσω του claw back, δηλαδή μέσω των δαπανών που υπερβαίνουν τον προϋπολογισμό του ΕΟΠΥΥ. 
(Στο σημείο αυτό χτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, σε μισό λεπτό. 
Θα έπρεπε να υπάρχει ξεχωριστός κωδικός για τους μικρούς παρόχους και ξεχωριστός για τους μεγάλους, ούτως ώστε να αποδυναμώνονται, εν πάση περιπτώσει, και να μπαίνει ένα πλαφόν στις μεγάλες αλυσίδες παροχής υπηρεσιών υγείας.</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Το αντίθετο συμβαίνει. Οι μεγάλοι λένε ότι αυτοί πιέζονται.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Οι μεγάλοι πάντα έτσι θα λένε. Είναι ολοφάνερο, όμως, ότι οι δαπάνες είναι ανελαστικές για τους μικρούς παρόχους υγείας. Επομένως αυτούς θα πρέπει να προστατεύσουμε. 
Θα πρέπει, λοιπόν, να διαχωριστούν οι κωδικοί και έτσι να φανερωθεί ποιος και τι παρέχει. Αυτό μπορεί να γίνει μέσω διαφορετικών κωδικών αλλά και μέσα από την ένταξη της συνταγογράφησης αυτών των εργαστηριακών εξετάσεων στην ηλεκτρονική συνταγογράφηση. 
Τελειώνοντας, κύριε Πρόεδρε, έρχομαι στο άρθρο 3, που αφορά την επιτροπή διαπραγμάτευσης τιμών για τον ΕΟΠΥΥ, η οποία έχει πάρα πολύ μεγάλες αρμοδιότητες. Δεν μπορώ να καταλάβω γιατί νομοθετείται, την ίδια στιγμή που πριν από είκοσι μέρες -συγκεκριμένα στις 30 Σεπτέμβρη του 2013- είχε υπογραφεί κοινή υπουργική απόφαση μεταξύ του Αναπληρωτή Υπουργού Οικονομικών και του Υπουργού Υγείας, η οποία αναφέρεται ακριβώς στη σύσταση αυτής της επιτροπής διαπραγμάτευσης. Μάλιστα, αυτή η κοινή υπουργική απόφαση περιέχει και το σκοπό της επιτροπής διαπραγμάτευσης και τους πόρους και τα πάντα. Συνιστά, δηλαδή, έναν πλήρη κανονισμό.
Με ποια έννοια, λοιπόν, έρχεται σήμερα, εφόσον έχει ήδη νομοθετηθεί και έχει βγει στο διαδίκτυο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ολοκληρώνω, κύριε Πρόεδρε. 
Γι’ αυτούς τους λόγους, για την ασάφεια, αλλά και για το πραγματικό περιεχόμενο των άρθρων καταψηφίζουμε το νομοσχέδιο και αύριο θα πούμε για την τροπολογία. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Ζαχαριά. 
Το λόγο έχει ο κ. Χαϊκάλης για επτά λεπτά.</ChairmanSpeech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ πολύ, κύριε Πρόεδρε. 
Κύριοι συνάδελφοι, σήμερα, όπως επισημάνθηκε και από άλλους ομιλητές, το εν λόγω νομοσχέδιο έχει μόνο τέσσερα άρθρα από το Υπουργείο Υγείας και άλλα άρθρα, τα οποία αναφέρονται στα υπόλοιπα Υπουργεία, κάτι το οποίο προσιδιάζει στο ότι είναι ένα μικρό πολυνομοσχέδιο, που προσπαθεί να περάσει τεχνηέντως και αθόρυβα σημαντικότατα θέματα άλλων Υπουργείων. 
Αν πάμε στο άρθρο 1, αναφορικά με τη συστέγαση ιατρείων ή οδοντιατρείων με μονάδες αδυνατίσματος και διαιτολογίας κ.λπ., τίθεται αμέσως η απορία τι κρύβεται πίσω απ’ αυτό το νομοσχέδιο. Σίγουρα δεν σας έπιασε ο πόνος ότι πρέπει να συστεγαστούν κάποιοι γιατροί, για να πληρώνουν λιγότερο ενοίκιο και λιγότερα κοινόχρηστα. 
Τι κρύβεται; Μήπως ότι ξαφνικά θέλετε να δώσετε δύναμη σε «εμπόρους» -γιατί μόνο τέτοια ονομασία μπορεί να τους δώσει κανείς- οι οποίοι θα διαχειρίζονται τον πόνο των ανθρώπων και θα τους βάζουν μέσα σε ένα πολυϊατρείο; Όποιος δηλαδή έχει χρήματα φτιάχνει ένα μικρό «πολυϊατρείο», ένα κέντρο αδυνατίσματος, το οποίο θα έχει μέσα και περιποίηση ματιών και πλαστικές και άλλες ιατρικές μονάδες, οδοντιατρεία κ.λπ.. Αυτομάτως μετατρέπεται σε ένα πολυϊατρείο, στο οποίο θα δίνεται η δυνατότητα να αποδυναμώσει την αγορά ως προς την παροχή υπηρεσιών υγείας;
Μήπως, επίσης, με την κατάργηση των αδειών σκοπιμότητας θα δούμε να βάζουν στο τέλος μέχρι και αξονικό τομογράφο, ώστε να δίνεται με έκπτωση η παροχή τέτοιας υπηρεσίας; Είναι μια φωτογραφική διάταξη. 
Και μια και είπα «φωτογραφική διάταξη», να υπενθυμίσω ότι αυτό θυμίζει ένα σχέδιο νόμου που είχε φέρει ο κ. Αβραμόπουλος επί Νέας Δημοκρατίας, όταν ήταν στην κυβέρνηση Καραμανλή και που, μόλις βγήκε το ΠΑΣΟΚ, ουσιαστικά το σταμάτησε και τώρα το ξαναψηφίζουμε πάλι μαζί. Συγχαρητήρια! 
Στο άρθρο 3 υπάρχει διεύρυνση του τρόπου λειτουργίας της υπάρχουσας επιτροπής διαπραγμάτευσης του ΕΟΠΥΥ. Μπορεί να μας πει κανείς με ποιον τρόπο θα ελέγχεται αυτή η επιτροπή και πώς θα διασφαλίζεται η διαφάνεια των ενεργειών και αποφάσεων αυτής της επιτροπής;
Στο άρθρο 4 υπάρχουν, λέει, βελτιωτικές ρυθμίσεις για τα χρέη του ΕΟΠΥΥ. Ο κύριος Υπουργός σε τηλεοπτική εκπομπή γύρισε και είπε ότι μέχρι το τέλος του 2013 θα έχουν εξοφληθεί όλες οι υποχρεώσεις του ΕΟΠΥΥ προς τα φαρμακεία. Οι βελτιωτικές ρυθμίσεις ποιο λόγο έχουν; Θα υπάρξουν βελτιωτικές ρυθμίσεις; Άμα τους τα εξοφλήσουν, τελειώνει. Μακάρι!
Στο άρθρο 5 δεν υπάρχει, λέει, ο αριθμός των υπαλλήλων της υπηρεσίας για τα θέματα παραλαβής αιτήσεων για την έκδοση ή ανανέωση άδειας διαμονής πολιτών από τρίτες χώρες. Τόσο δημόσιο έχουν, τόσους υπαλλήλους. Θα συμπληρωθούν, λέει, μέσω κινητικότητας. Ή λοιπόν έχουμε ένα δημόσιο το οποίο είναι υπερπληθές ή ουσιαστικά ξαφνικά εμφανίστηκαν κάτοικοι από ξένες χώρες που θέλουν άδεια. Εκεί υπάρχει ένα πρόβλημα στο κράτος. 
Στο άρθρο 7 λέμε ότι παραχωρήθηκαν δημόσιες δασικές ή χορτολιβαδικές εκτάσεις σε Πατριαρχεία, Μονές Αρχιεπισκοπής και ότι έφτιαξαν νομικά πρόσωπα ιδιωτικού δικαίου, τα οποία ανέγειραν κτήρια και, αφού τους δόθηκε το οικόπεδο, ξαφνικά διαπιστώσαμε ότι είναι δασική έκταση. Πότε θα σταματήσει αυτό το μπάχαλο του κράτους; Πότε, επιτέλους, αυτό το κράτος θα μπει σε έναν τρόπο σκέψης και δημιουργίας ουσιαστικής;
Τη στιγμή πάντως που η ελληνική κοινωνία βιώνει πρωτοφανή υγειονομική και ανθρωπιστική κρίση, αυτό που ενδιαφέρει είναι η αποτελεσματικότητα των υπηρεσιών υγείας για τον πολίτη, η μη επιβάρυνσή του στον τομέα της περίθαλψης και του φαρμάκου, γιατί το αντίθετο, με τις παρούσες οικονομικές συνθήκες, ισοδυναμεί πλέον με καταδίκη και γενοκτονία. Υπάρχει πάντως ανάγκη το Υπουργείο Υγείας να ασχοληθεί με πολύ σοβαρότερα θέματα, που αφορούν ολόκληρη την κοινωνία και όχι με κάποιους μεμονωμένους επιχειρηματίες. 
Οι Ανεξάρτητοι Έλληνες είμαστε υπέρ της έγκαιρης ανταπόκρισης της πολιτείας στους παρόχους δικαιούχους, είτε αυτοί είναι φαρμακοποιοί είτε γιατροί είτε κέντρα υγείας, ώστε να εισπράξουν τις ληξιπρόθεσμες οφειλές, για να μπορέσουν να συνεχίσουν την επαγγελματική τους διαβίωση. 
Είμαστε υπέρ του να υπάρξει ρύθμιση, για να διασφαλιστεί από την πολιτεία με τον καλύτερο δυνατό τρόπο το υγειονομικό πρόβλημα που αντιμετωπίζουν οι αγροτικές παραμεθόριες περιοχές από ελλείψεις ιατρικού προσωπικού και δομών υγείας. Είμαστε ωστόσο κατά σε ό,τι υπονομεύει το δημόσιο χαρακτήρα της υγείας, την αξιοπρέπεια και τα συνταγματικά δικαιώματα του Έλληνα πολίτη.
Είμαστε κατά του κλεισίματος δημόσιων δομών υγείας, της υποστελέχωσης νοσοκομείων και των τραγικών ελλείψεων αναλώσιμων υλικών, αντιδραστηρίων και φαρμάκων. Είμαστε κατά του υγειονομικού αποκλεισμού των μέχρι πρότινος ανθρώπων του μόχθου, που με τα μείγματα πολιτικών που σας υπαγορεύουν οι τρόικες, τα μνημόνια και οι εταίροι σας τους μετατρέψατε σε ανασφάλιστους κοινωνικούς παρίες εν μία νυκτί. Είμαστε κατά της διάλυσης της πρωτοβάθμιας φροντίδας υγείας, της παραχώρησης στις ιδιωτικές εταιρείες όλο και μεγαλύτερου μεριδίου του δημόσιου συστήματος υγείας, της κατασπατάλησης του δημόσιου χρήματος για ανούσιες μελέτες της Task Force, τη στιγμή που κλείσατε το ΙΚΑ, όπου όλοι οι εργαστηριακοί έλεγχοι γίνονταν με πολύ μικρότερο κόστος απ’ ό,τι στις ιδιωτικές εταιρείες. 
Για του λόγου το αληθές: Σκόπιμο παροπλισμό των εργαστηριακών δομών των πρώην εργαστηρίων του ΙΚΑ, που ανήκουν στην πρωτοβάθμια υγεία του ΕΟΠΥΥ, καταγγέλλουν οι εργαζόμενοι, οι οποίοι παρουσίασαν έρευνα. Σύμφωνα με αυτήν, πενταπλασιάζεται το κόστος για τις εργαστηριακές εξετάσεις των ασφαλισμένων. Είναι χαρακτηριστικό ότι από δύο μόνο εργαστήρια όπου μετρήθηκαν τα κόστη -της Πάτρας και του Πειραιά- η μεν Πάτρα πλήρωσε σε ιδιώτες για εξετάσεις εξαμήνου 752.000 ευρώ επιπλέον από το κόστος των αντίστοιχων εξετάσεων στον ΕΟΠΥΥ και ο Πειραιάς πλήρωσε 6,9 εκατομμύρια ευρώ για ολόκληρο το 2011. 
Οι εργαζόμενοι υποστηρίζουν ότι έχουν καταθέσει σχέδιο επανασχεδιασμού και ορθής λειτουργίας των δομών, που αποδεδειγμένα θα μείωνε τις ετήσιες διαγνωστικές δαπάνες τουλάχιστον για 150 εκατομμύρια ευρώ. Το σύνολο των δαπανών συγκεκριμένων εξετάσεων του πρώτου εξαμήνου του εργαστηρίου της Πάτρας για το 2011 –έχουν υπολογιστεί σε όλα αυτά το κτηριακό κόστος, η μεικτή μισθοδοσία, η ΔΕΗ, ο ΟΤΕ, θέρμανση κ.λπ.- ήταν 394.297 ευρώ για τον ΕΟΠΥΥ, ενώ για τις ίδιες εξετάσεις πληρώθηκαν στους ιδιώτες 1.147.800 ευρώ. Στον Πειραιά, δόθηκαν 2.390.845 ευρώ για τον ΕΟΠΥΥ, ενώ για τις ίδιες εξετάσεις πληρώθηκαν στους ιδιώτες 9.374.925 ευρώ.
Κύριοι συνάδελφοι, το ζήτημα είναι ότι υπό το πρίσμα μιας κοντόφθαλμης οπτικής μείωσης χρηματικών και ανθρώπινων πόρων κλείνετε, περικόπτετε, απολύετε, χωρίς προηγούμενη μελέτη και προβλεπτικότητα των επιπτώσεων των ενεργειών σας και στη συνέχεια έρχεστε με ρυθμίσεις σε νομοσχέδια να ρυθμίσετε και να αποσαφηνίσετε, για να μπαλώσετε τα κενά που εσείς έχετε ήδη δημιουργήσει.
Ισχυρίζεστε, επίσης, ότι το άρθρο 18 έρχεται να ξεκαθαρίσει το τηλεοπτικό πεδίο, σχετικά με τις άδειες, τα ψηφιακά σήματα και την ψηφιακή τηλεόραση. Λυπάμαι, αλλά οι ισχυρισμοί σας δεν πείθουν. Εκεί που εσείς βλέπετε αποσαφήνιση και ξεκαθάρισμα, όλοι οι υπόλοιποι βλέπουμε πεδίο πολιτικοοικονομικών συμφερόντων, νομιμοποίηση της εισφοροδιαφυγής, επιβράβευση της παρανομίας και απώλεια πολλών εκατομμυρίων ευρώ από τα οφειλόμενα εδώ και είκοσι τρία χρόνια των μεγαλοκαναλαρχών στο κράτος… 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε.
…τη στιγμή που στραγγαλίζετε το ελληνικό νοικοκυριό και επιτίθεστε στο λαϊκό εισόδημα για μερικά ευρώ. 
Αφού βγάλατε από το πλάνο την ΕΡΤ, δίνετε με συνοπτικές διαδικασίες προνομιακό ρόλο στους μεγαλοκαναλάρχες να μπουν στην εποχή της επίγειας ψηφιακής εκπομπής από τη θέση του πρωταγωνιστή. Τα ιδιωτικά κανάλια, που δεν εκπλήρωσαν επί είκοσι τρία χρόνια καμμία υποχρέωσή τους, που δεν πλήρωσαν για τις συχνότητες για το ελληνικό σινεμά, με μία απλή διαβεβαίωση του ΕΣΡ ότι εξέπεμπαν στις 31 Αυγούστου 2013 αποκτούν -αποκαθαρμένα από τα βάρη του παρελθόντος- πρόσβαση στην ψηφιακή εποχή, παίρνοντας σήμα από τον πάροχο του δικτύου, που είναι οι ίδιοι, αφού είναι ιδιοκτήτες της «DIGEA» και επομένως είναι ιδιοκτήτες των μεγάλων ιδιωτικών καναλιών. Με αυτήν την πρωτοφανή διάταξη χαρίζονται οι συχνότητες, τη στιγμή που θα μπορούσαν να αποφέρουν τεράστια ποσά προς ενίσχυση του κρατικού προϋπολογισμού.
Ύστερα από είκοσι τρία χρόνια πολιτικοτηλεοπτικής διαπλοκής, με το άρθρο 18 φαίνεται ότι βρισκόμαστε πλέον στο κατώφλι της ψηφιακής διαπλοκής.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Χαϊκάλη.
Το λόγο έχει ο συνάδελφος κ. Νικόλαος Μιχαλάκης επίσης για επτά λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, κύριε Υπουργέ, κυρίες και κύριοι Βουλευτές, το παρόν σχέδιο νόμου εντελώς καταχρηστικά προέρχεται από το Υπουργείο Υγείας, καθώς λίγες είναι οι διατάξεις –μόλις τέσσερις από τις δεκαεννιά, όπως ανέφεραν και οι άλλοι συνάδελφοι- που αφορούν την υγεία. Παρ’ όλα αυτά όμως, έστω και αυτές οι τέσσερις διατάξεις, δείχνουν τις προθέσεις και τη φιλοσοφία της Κυβέρνησης για το πώς βλέπει τα θέματα της υγείας. 
	Βέβαια, είναι πιστή στις επιταγές της τρόικας και στη φιλοσοφία του μνημονίου, που στόχο έχει τη συρρίκνωση του κοινωνικού κράτους, προωθώντας κατά βάση την ιδιωτικοποίηση της υγείας και την απαξίωση του ιατρικού λειτουργήματος. Ο γιατρός δεν θα είναι λειτουργός της υγείας, αλλά θα εξυπηρετεί επιχειρηματικά συμφέροντα, που μοναδικό σκοπό θα έχουν το γρήγορο και εύκολο κέρδος. 
Αυτόν το στόχο έχει το άρθρο 1, που επιτρέπει τη συστέγαση ιατρείων με διαιτολογικά γραφεία και μονάδες αδυνατίσματος, δραστηριότητες εντελώς ξένες μεταξύ τους. Προφανώς και έχουμε να κάνουμε με μία φωτογραφική διάταξη εξυπηρέτησης συγκεκριμένων επιχειρηματικών ιδιοκτητών κέντρων αδυνατίσματος. Αν δεν βοηθά αυτό τη διαπλοκή στο χώρο της υγείας, τότε τι τη βοηθά; Και όλα αυτά εις βάρος των ασθενών και των ασφαλιστικών ταμείων. 
Το σύστημα υγείας δεν χρειάζεται τέτοιες πολιτικές. Η χώρα βιώνει μία μεγάλη και βαθιά υγειονομική κρίση, με το κράτος να έχει αποσυρθεί από την κοινωνική αποστολή του, με το πρόσχημα της δημοσιονομικής προσαρμογής και της έλλειψης πόρων. Κάπως έτσι, από τα υγειονομικά κενά και τους αποκλεισμούς, προέκυψαν τα δεκάδες κοινωνικά ιατρεία και φαρμακεία, που κατά τα άλλα η συγκυβέρνηση έδειξε να βάζει στο στόχαστρο και να ποινικοποιεί τη δράση τους, υιοθετώντας τις ανώνυμες ψευδείς καταγγελίες και προχωρώντας σε αστυνομικούς ελέγχους στους «Γιατρούς του Κόσμου». 
Η υγεία και η αλληλεγγύη δεν ποινικοποιούνται, δεν καταστέλλονται, δεν διώκονται. Είναι προφανές, όμως, ότι για την πολιτική σας αντίληψη, η υγεία κοστολογείται και μάλιστα αποκλειστικά σαν βάρος για το δημόσιο και σαν εμπόρευμα για τον ιδιωτικό χώρο. Ένας ιδιωτικός χώρος που, όμως, δεν αφήνει πολλά οικονομικά και επαγγελματικά περιθώρια στους ελευθεροεπαγγελματίες της υγείας. 
Στην περιφέρεια, ειδικά, οι όροι άσκησης του ιατρικού λειτουργήματος έχουν επιδεινωθεί, με αποτέλεσμα τη ραγδαία αυξανόμενη μετανάστευση γιατρών και νοσηλευτών. Αντί να υπάρξει πραγματική μέριμνα και ουσιώδη κίνητρα για τη στελέχωση των κέντρων υγείας, των αγροτικών ιατρείων και των πολυδύναμων μονάδων, έρχεται η Κυβέρνηση και παρατείνει σαν μέτρο ανακούφισης τις θητείες των αγροτικών γιατρών για δώδεκα μήνες, ουσιαστικά μεταθέτοντας χρονικά το πρόβλημα ανανέωσης του προσωπικού και ενίσχυσης των αγροτικών ιατρείων και πολυδύναμων ιατρείων στο άδηλο μέλλον. 
Με τον τρόπο αυτό, ο θεσμός αυτός δεν μπορεί ανταποκριθεί στις σύγχρονες απαιτήσεις και ανάγκες της κοινωνίας. Παράλληλα, δεν μπορεί να σταθεί σύστημα υγείας και πρωτοβάθμια φροντίδα υγείας με τα περιοριστικά μέτρα, την εισπρακτική λογική στις εισόδους των νοσοκομείων του ΕΣΥ, την υπερκοστολόγηση ιατρικών πράξεων και φαρμακευτικών συνταγών ή τις διακηρύξεις μοντέλων ιδιωτικοποίησης και ελαστικοποίησης των σχέσεων απασχόλησης ιατρών, νοσηλευτών και παραϊατρικών ειδικοτήτων. 
Με αυτήν την πολιτική, η χώρα θα συνεχίσει να βρίσκεται σε συνθήκες υγειονομικής κρίσης και υγειονομικών αποκλεισμών, με λιγότερους διαθέσιμους δημόσιους πόρους, με μεγαλύτερες εξατομικευμένες οικονομικές επιβαρύνσεις των ασθενών, με λιγότερους διαθέσιμους γιατρούς και λιγότερο προσωπικό στα νοσοκομεία, με μεγαλύτερο κόστος και μακροχρόνιες συνέπειες για τη δημόσια υγεία, το προσδόκιμο ζωής και τη γενική κατάσταση ευεξίας και της καλής υγείας στο σύνολο του πληθυσμού. 
Δεν είναι αυτός ο δρόμος που βγάζει την Ελλάδα και την κοινωνία από το αδιέξοδο και την υγειονομική κρίση, που σύντομα θα λάβει διαστάσεις υγειονομικής καταστροφής. Αντίθετα, είναι ο δρόμος που σπρώχνει όλο και πιο βαθιά στην ύφεση, την ανεργία, την φτώχεια, τη συλλογική κατάθλιψη και την κοινωνική αποσύνθεση. Χρειάζεται επομένως στροφή στο δημόσιο, καθολικό, δίκαιο και δωρεάν χαρακτήρα υγείας...</Speech>
	<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Δεν υπάρχει κανείς στα υπουργικά έδρανα. Μόνος του μιλάει.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Είναι γνωστό. Ο Υπουργός έχει ζητήσει την άδεια του Προεδρείου για δύο λεπτά και την έχω δώσει για εξαιρετικό λόγο.</ChairmanSpeech>
	<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: …χωρίς χαριστικές διατάξεις, χωρίς αποσπασματικές ρυθμίσεις, χωρίς νόμους που τροχίζουν το δικαίωμα στην υγεία και απορυθμίζουν τους όρους ιατροφαρμακευτικής κάλυψης για τη μεγάλη πλειονότητα της κοινωνίας και του λαού. 
	Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Μιχαλάκη.
Επαναλαμβάνω ότι ο κύριος Υπουργός για εντελώς προσωπικό λόγο ζήτησε την άδεια του Προεδρείου για να απουσιάσει για δύο λεπτά. Άλλωστε…</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Ούτε εσείς ξέρετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μην πετάγεστε. 
…άλλωστε αυτά καταγράφονται στα Πρακτικά.
Το λόγο έχει η κ. Χρυσοβελώνη για επτά λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, συζητάμε σήμερα για ένα…
(Στο σημείο αυτό εισέρχεται στην Αίθουσα ο Υφυπουργός Υγείας κ. Αντώνιος Μπέζας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συγγνώμη, κυρία Χρυσοβελώνη.
Επειδή ανησυχείτε αδίκως, κύριοι συνάδελφοι, ο κύριος Υπουργός είναι εδώ. Επαναλαμβάνω: μη δημιουργείτε θέματα εκεί που δεν υπάρχουν.
	Κυρία Χρυσοβελώνη, συγγνώμη για τη διακοπή. Έχετε το λόγο.</ChairmanSpeech>
	<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, συζητάμε σήμερα για ένα παράδειγμα νομοθέτησης προς αποφυγή, ένα νομοσχέδιο χωρίς κανέναν ειρμό, χωρίς λόγο αυτοτελούς ύπαρξης, το οποίο προέκυψε σαν υπόλειμμα μιας άλλης νομοθετικής πρωτοβουλίας, αυτής του Υπουργείου Διοικητικής Μεταρρύθμισης. 
Θυμίζω εδώ ότι τα συζητούμενα άρθρα αποτελούσαν τις λεγόμενες «λοιπές διατάξεις», δηλαδή την «ουρά» του νομοσχεδίου του κ. Μητσοτάκη, το οποίο βρίσκεται σε φάση επεξεργασίας στην αρμόδια Διαρκή Επιτροπή της Βουλής. Για κάποιο λόγο ο Υπουργός κ. Γεωργιάδης αποφάσισε να μετατρέψει τις διατάξεις αυτές σε αυτοτελές νομοσχέδιο, ίσως για να έχει τη δυνατότητα να ισχυριστεί ότι επί των ημερών του το Υπουργείο Υγείας ολοκλήρωσε μία τουλάχιστον νομοθετική πρωτοβουλία. Δυστυχώς όμως η προσπάθεια δεν αρκεί, αλλά ούτε είναι του Υπουργείου Υγείας, καθώς, όπως προλέχθηκε από πολλούς συναδέλφους που μίλησαν, μόλις τα τέσσερα από τα είκοσι άρθρα του νομοσχεδίου το αφορούν. Τα υπόλοιπα είναι συνεισφορές πλήθους άλλων Υπουργείων που συνέδραμαν τον Υπουργό κ. Γεωργιάδη, προκειμένου να συρραφεί το εν λόγω διάτρητο νομοσχέδιο.
	Μέχρι εδώ οι παρατηρήσεις επί της μεθόδου νομοθέτησης του κυρίου Υπουργού είναι απογοητευτικές μεν, αλλά απολύτως αναμενόμενες και αυτό γιατί δεν θα μπορούσαμε να περιμένουμε τίποτα το διαφορετικό από έναν Υπουργό ο οποίος αναλώνει το μεγαλύτερο μέρος του χρόνου του σε τηλεοπτικές εμφανίσεις και σε απολύτως ανούσιους διαπληκτισμούς. 
Εδώ όμως ο Υπουργός Υγείας, κυρίες και κύριοι συνάδελφοι, κατάφερε όντως το ακατόρθωτο. Κατέθεσε στη Βουλή ως νομοθετική πρωτοβουλία σε θέματα υγείας ένα νομοσχέδιο που το πραγματικό αντικείμενό του είναι η ίδια η τηλεόραση. Απ’ αυτήν την άποψη δεν θα μπορούσαμε ούτε εμείς να φανταστούμε καταλληλότερο Υπουργό από τον κ. Γεωργιάδη, για να μπορέσει να συμπεριλάβει τη διαβόητη πλέον διάταξη του άρθρου 18 σε νομοσχέδιο της συγκυβέρνησης. 
	Τι λέει, λοιπόν, η συγκυβέρνηση με την παραπάνω διάταξη που είναι ουσιαστικά και ο λόγος ύπαρξης του νομοσχεδίου του κ. Γεωργιάδη; Μας λέει ότι καθ’ όλη τη μεταβατική περίοδο της -άγνωστης βέβαια διάρκειας- διαδικασίας αδειοδότησης, οι τηλεοπτικοί σταθμοί που λειτουργούν σήμερα μπορούν να συνεχίσουν το ψηφιακό τους πρόγραμμα επ’ αόριστον, δηλαδή ό,τι ακριβώς είχε συμβεί με τα αναλογικά τηλεοπτικά κανάλια τη δεκαετία του 1990. Σχεδόν είκοσι χρόνια μετά, απλά επιβεβαιώνεται το περίφημο ελληνικό ρητό ότι «ουδέν μονιμότερον του προσωρινού».
	Ταυτόχρονα, ικανοποιείτε όλους εκείνους που για δεκαετίες νέμονται τις τηλεοπτικές συχνότητες, που αποτελούν ένα κρατικό περιουσιακό στοιχείο, χωρίς κανονική αδειοδότηση και πάνω απ’ όλα χωρίς να καταβάλλουν τίποτα στο δημόσιο. Με άλλα λόγια συνεχίζετε τα «δώρα» στους διαπλεκόμενους φίλους σας, λες και κληρονομήσατε την ψηφιακή τηλεόραση από τον πατέρα σας, για να τη διαθέτετε κατά πώς σας βολεύει μέσω του οικογενειακού «μαγαζιού» της «Νέας Δημοκρατίας – ΠΑΣΟΚ Α.Ε.», όπως έτσι την είχε ονομάσει ο ίδιος ο Υπουργός, κ. Γεωργιάδης, που τότε ήταν αντιπολιτευόμενος και σήμερα βέβαια Υπουργός της συγκυβέρνησης. Το λέω αυτό, για να δώσω στον κύριο Υπουργό τα εύσημα της τόσο περιεκτικής αυτής περιγραφής της «Νέας Δημοκρατίας – ΠΑΣΟΚ» ως μιας ενιαίας εταιρείας.
	Κύριε Πρόεδρε, προχωρώ με μία παρατήρηση-πρόταση που προέκυψε από την τροπολογία που κατέθεσε ο Υπουργός κ. Γεωργιάδης. Σ’ αυτό το σημείο θέλω να απευθυνθώ στο Προεδρείο και να ζητήσω την παρέμβαση της Βουλής, για να τερματιστεί επιτέλους ο ευτελισμός του Σώματος και η γελοιοποίηση της νομοθετικής διαδικασίας. 
Θα πω ακριβώς σε τι αναφέρομαι. Μιλώ για το δεύτερο άρθρο της τροπολογίας του ιδίου του Υπουργού Υγείας, που αφορά το ΕΣΥ και το ΚΕΕΛΠΝΟ και έχει τίτλο: «Έλεγχος νοσοκομειακών λοιμώξεων». Αξίζει να το διαβάσει οπωσδήποτε και η Επιστημονική Υπηρεσία της Βουλής. 
Δεν θα σχολιάσω ούτε τις απλοϊκές, αφηγηματικού τύπου, διατυπώσεις ούτε τη λογική της συγκεκριμένης διάταξης. Θα πω μόνο στον κύριο Υπουργό ότι δεν υπάρχει, δεν νοείται νομοθετική εξουσιοδότηση για την έκδοση εγκυκλίων. Είναι κάτι που δεν χρειάζεται να έχει κανείς ειδικές νομικές γνώσεις για να το γνωρίζει. Ειλικρινά πίστευα ότι, μετά από έξι χρόνια παρουσίας του στη Βουλή, ο κύριος Υπουργός θα το γνώριζε αυτό. 
Αφ’ ετέρου, θα έπρεπε κάπου στο δρόμο της επεξεργασίας τέτοιων διατάξεων να παρεμβαίνει ο νομομαθής Γραμματέας του Πρωθυπουργού κ. Μπαλτάκος, ο οποίος άλλωστε ζήτησε και πήρε από τη Βουλή πρόσφατα την αντίστοιχη εξουσιοδότηση. Να ελέγχει, δηλαδή, και να απορρίπτει ακόμα και το περιεχόμενο υπουργικών τροπολογιών, που ο ίδιος κρίνει ως εμφανώς ακατάλληλες για την προώθησή τους στη Βουλή. 
Εν πάση περιπτώσει, θεωρώ ότι θα πρέπει κάποιος -σε ένα τουλάχιστον στάδιο της αρχικής νομοθετικής επεξεργασίας- να παρεμβαίνει, για να προλαμβάνει τέτοια φαινόμενα. 
Κυρίες και κύριοι συνάδελφοι, θεωρώ ότι έχει ευτελιστεί αρκετά η Βουλή. Δεν χρειάζεται να την ευτελίζουν ακόμα περισσότερο, αλλά επιβάλλεται πάση θυσία να προασπιστεί το κύρος της.
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει η συνάδελφος Βουλευτής κ. Δέσποινα Χαραλαμπίδου για επτά λεπτά.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, κυρίες και κύριοι Βουλευτές, συζητάμε για άλλη μια φορά ένα νομοσχέδιο με τόσες διαφορετικές και άσχετες μεταξύ τους διατάξεις, που δεν έχουν καμμία συνοχή, καμμία λογική. Ουσιαστικά είναι ένα μίνι πολυνομοσχέδιο. 
Παρ’ όλα αυτά, σε αρμοδιότητες επτά διαφορετικών Υπουργείων, αλλά και συνολικά σε όλες τις διατάξεις του, υπάρχει μια κοινή φιλοσοφία: η εξυπηρέτηση των συμφερόντων διαφόρων μερίδων της επιχειρηματικής ελίτ και του κεφαλαίου. Αυτό ξεκινάει από το πρώτο άρθρο. 
Με το πρώτο άρθρο προσφέρεται μια διοικητική διευκόλυνση σε επιχειρηματικούς ομίλους, από αυτούς που έχουν μετατρέψει τον τομέα της υγείας, από κοινωνικό αγαθό και δικαίωμα, σε έναν τομέα δημιουργίας κερδών. 
Τόσα προβλήματα υπάρχουν στο χώρο της υγείας. Κάθε μέρα τα επισημαίνουμε. Ξαφνικά εμφανίστηκε κάποια επιτακτική ανάγκη συστέγασης ιατρείων και οδοντιατρείων με κέντρα αδυνατίσματος, κύριε Υπουργέ; Ας μην κοροϊδευόμαστε. Μόνο μεγάλες ιδιωτικές κλινικές και πολυκλινικές συμφέρει μια τέτοια δυνατότητα. 
Σε ό,τι αφορά το άρθρο 7, είναι ξεκάθαρο ότι χαρίζονται μεγάλες εκτάσεις για ακόμα μια φορά στην Εκκλησία. Και αυτό δεν είναι, κύριε Υπουργέ, η άποψη του ΣΥΡΙΖΑ. Σας διαβάζω ακριβώς από την έκθεση της Διεύθυνσης Επιστημονικών Μελετών της Βουλής, που λέει: «Εφόσον η αρχική παραχώρηση σε θρησκευτικά ιδρύματα αφορούσε δημόσιες δασικές ή χορτολιβαδικές εκτάσεις και όχι δημόσια δάση, δημιουργείται προβληματισμός ως προς το εάν η προτεινόμενη προσθήκη στην παράγραφο 2 του ως άνω άρθρου, με επίκληση την αξιοποίηση των όποιων δαπανών ανέγερσης εγκαταστάσεων, στις οποίες έχουν υποβληθεί αυτά τα κοινωφελή ιδρύματα, συνάδει με την από το άρθρο 24 του Συντάγματος επιβαλλόμενη προστασία των δασών». 
Για άλλη μια φορά εγείρεται από την Επιστημονική Επιτροπή της Βουλής ζήτημα αντισυνταγματικότητας. Για άλλη μια φορά η Κυβέρνηση κάνει τα «στραβά μάτια», για να εξυπηρετήσει τα συμφέροντα που θέλει και, στην προκειμένη περίπτωση, τα συμφέροντα της Εκκλησίας. 
Κύριε Υπουργέ, κυρίες και κύριοι συνάδελφοι, θα ήθελα στην τοποθέτησή μου να σταθώ στο άρθρο 5, που αφορά τις υπηρεσίες μιας τάσης, δηλαδή τη μεταφορά των υπηρεσιών που παρείχαν οι δήμοι της χώρας στις υπηρεσίες αλλοδαπών και μετανάστευσης των αποκεντρωμένων διοικήσεων. 
Πρόκειται για την αρμοδιότητα για την παραλαβή των αιτήσεων των υπηκόων τρίτων χωρών, τη χορήγηση ή την ανανέωση των αδειών διαμονής καθώς και την επίδοση των αποφάσεων. Η διαδικασία αυτή όφειλε να είχε ολοκληρωθεί μέσα σε δυο χρόνια. Εξάλλου το ίδιο το άρθρο 7 του ν. 4018/2011 έλεγε αυτό ακριβώς. 
Όλο αυτό το διάστημα το Υπουργείο Εσωτερικών δεν έλαβε κανένα από τα μέτρα που έπρεπε, έτσι ώστε οι Αποκεντρωμένες Διοικήσεις Αττικής, Θεσσαλονίκης και Χαλκιδικής να έχουν ολοκληρώσει τις διαδικασίες δημιουργίας των υπηρεσιών μιας στάσης. Από τη μεριά και οι τρεις αποκεντρωμένες αυτές διοικήσεις δεν έκαναν την παραμικρή κίνηση για να προετοιμαστούν για τη μεταφορά αυτή. Δηλαδή, διαπιστώσαμε για άλλη μια φορά για το συγκεκριμένο ζήτημα τη λειτουργία του κρατικού μηχανισμού σε όλο της το μεγαλείο. Το γεγονός αυτό έχει δημιουργήσει μια σειρά προβλήματα στους μετανάστες, στους δήμους, στους υπαλλήλους αλλά και τους δημότες. 
Αναρωτιέται κανείς πώς η σημερινή Κυβέρνηση καταφέρνει κάθε φορά με κάθε νομοσχέδιο, με κάθε απόφαση που παίρνει να δυσαρεστεί τους πάντες εκτός από την τρόικα και τους μεγαλοεπιχειρηματίες. 
Εξηγούμαι, κύριε Υπουργέ. Με την καθυστέρηση της πανελλαδικής λειτουργίας των υπηρεσιών μιας στάσης για τους αλλοδαπούς έχουμε την καθυστέρηση ουσιαστικά της απλοποίησης του πλαισίου για τις άδειες διαμονής, σύμφωνα και με κατεύθυνση της Ευρωπαϊκής Επιτροπής. Αυτό καταλήγει σε επιπλέον καθυστέρηση και ταλαιπωρία για τους αλλοδαπούς και σε απάνθρωπη ένταση της δουλειάς της υπηρεσίας αλλοδαπών των δήμων. 
Όμως, το πιο σημαντικό είναι ότι δεν επιτρέπει στη χώρα μας να εκδώσει την κοινή ευρωπαϊκή άδεια διαμονής, που θα επέτρεπε στη μεγάλη πλειοψηφία των μεταναστών που απευθύνονται στο ελληνικό κράτος να δουλέψουν και στις υπόλοιπες χώρες της Ευρωπαϊκής Ένωσης, δίνοντας λύση σε έναν παραλογισμό, ο οποίος υποχρεώνει τους μετανάστες που θέλουν να φύγουν για την Ευρώπη να παραμένουν εδώ, εγκλωβισμένοι σε μια χώρα που ήδη έχει πάνω από 30% ποσοστά ανεργίας, επειδή το Υπουργείο δεν κινήθηκε όπως έπρεπε. 
Η καθυστέρηση αφορά τις δυο μεγαλύτερες περιοχές, Αθήνα και Θεσσαλονίκη, που περιλαμβάνουν το 80% των μεταναστών. Ήδη έχετε δημιουργήσει ουρές με καθυστέρηση τριών χρόνων για την αιτήσεις αλλοδαπών. Φτιάχνοντας το πλαίσιο θα λειτουργήσει και ο νέος αυτός φορέας πολλές φορές σαν εστία διαφθοράς, που θα ενισχύει τα κυκλώματα, το «μαύρο» χρήμα, την ταλαιπωρία, αφού τελικά οι μετανάστες θα διαγκωνίζονται για τη σειρά της αίτησής τους με πλάγιους τρόπους και έξω από γνωστά γραφεία τα οποία ξέρετε, κύριε Υπουργέ. 
Επιπλέον, ευελπιστώντας στην τήρηση της προηγούμενης προθεσμίας που εσείς ψηφίσατε, που έληγε τον Σεπτέμβρη του 2013, οι δήμοι, κύριε Υπουργέ, έφτιαξαν το οργανόγραμμά τους. Μετέφεραν τους υπαλλήλους σε άλλες υπηρεσίες. Ουσιαστικά έκλεισαν οι συγκεκριμένες υπηρεσίες τα γραφεία αλλοδαπών των δήμων και τώρα προσπαθούν να ανταποκριθούν στα καθήκοντά τους με την παράταση μέσα σε ένα ασφυκτικό πλαίσιο του μνημονίου, που θεσμοθετεί την υποχρηματοδότηση των δήμων και την υποστελέχωσή τους μέσω των απολύσεων και την απαγόρευση των προσλήψεων. 
Ουσιαστικά με το άρθρο 5 που μας φέρνετε σ’ αυτό το πολυνομοσχέδιο δίνετε μια παράταση στην καθυστέρηση, χωρίς να διερευνηθούν τα αίτιά της, χωρίς να αποδοθούν σε κανέναν ευθύνες –ποιος ευθύνεται γι’ αυτό;- και χωρίς μάλιστα να δεσμεύεστε ότι και ομαλά θα γίνει η μεταφορά και με προγραμματισμό, αφού μπορείτε να πείτε: «Λήγει στις 31/12, ας δώσω άλλη μια παράταση, τι έγινε; Δεν έγινε τίποτα». 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε, κυρία Χαραλαμπίδου.
Το λόγο έχει τώρα η κ. Ευγενία Βαμβακά για επτά λεπτά.
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κύριοι συνάδελφοι, κύριε Υπουργέ, με το σχέδιο νόμου που έρχεται σήμερα προς συζήτηση στην Ολομέλεια, η Κυβέρνηση για μία ακόμη φορά δείχνει τον τρόπο με τον οποίο αντιλαμβάνεται τη νομοθέτηση και τη λειτουργία του Κοινοβουλίου. Έρχονται, δηλαδή, συνήθως διάφορα νομοσχέδια εκατοντάδων σελίδων, με τη διαδικασία του κατεπείγοντος, σε ένα μόνο άρθρο, με αντισυνταγματικές διατάξεις και φυσικά τροπολογίες της τελευταίας στιγμής.
Από σήμερα το εξελισσόμενο μνημονιακό πείραμα πλήρους μετατροπής της υγείας από δημόσιο αγαθό που παρέχεται δωρεάν σε ιδιωτική υπόθεση, στην οποία έχει κανείς πρόσβαση ανάλογα με την οικονομική του δυνατότητα, μπαίνει σε νέα φάση. 
Την ώρα που η ελληνική κοινωνία βιώνει μία υγειονομική κρίση, όπου η ζήτηση υπηρεσιών υγείας στο δημόσιο σύστημα αυξάνεται ραγδαία και που λογικά θα έπρεπε να σας έχει οδηγήσει σε νομοθετικά μέτρα στήριξης, βελτίωσης και αναβάθμισης του δημοσίου συστήματος υγείας, στο φερόμενο ως νομοσχέδιο του Υπουργείου Υγείας μόλις τέσσερα από τα δεκαεννέα άρθρα αφορούν τα θέματα υγείας. Διαλύεται, με λίγα λόγια, το δημόσιο σύστημα υγείας με διαδικασίες fast track, χωρίς βέβαια να θεωρείτε σκόπιμο να νομοθετήσετε για τα πολύ σοβαρά προβλήματα στην υγεία. 
Αυτές τις μέρες ακούμε συνέχεια ότι όλοι οι ασθενείς θα υποχρεούνται να πληρώνουν από την τσέπη τους τη διαφορά που προκύπτει από την τιμή αναφοράς που καθόρισε ο ΕΟΠΥΥ, μέχρι την πραγματική τιμή του φαρμάκου που συνταγογράφησε ο θεράπων ιατρός. 
Με τον τρόπο αυτό η συμμετοχή των ασθενών στη φαρμακευτική δαπάνη αυξάνεται μέχρι και 100% και η πρόσβαση στο κατάλληλο φάρμακο θα εξαρτάται από την οικονομική δυνατότητα του ασθενούς. 
Αντί ο Υπουργός Υγείας να παρέμβει στις τιμές και τον έλεγχο των γενοσήμων και των πρωτοτύπων φαρμάκων, στον ουσιαστικό έλεγχο της συνταγογράφησης και την εξυγίανση του κυκλώματος του φαρμάκου, επιλέγει να επιβαρύνει καταστρεπτικά τους ασθενείς, προκειμένου να ενισχύσει το success story και να ικανοποιήσει τους δανειστές.
Με λίγα λόγια, καταστρέφεται ολόκληρο το σύστημα δημόσιας δωρεάν υγείας και ιατροφαρμακευτικής περίθαλψης, στο όνομα της τρόικας και των μνημονίων. Μπορεί, λοιπόν, κανείς αβίαστα να συμπεράνει πως τα μνημόνια όχι μόνο βλάπτουν σοβαρά την υγεία, αλλά κυριολεκτικά αφαιρούν χιλιάδες ζωές.
Για μας το σύστημα πρωτοβάθμιας φροντίδας είναι προσανατολισμένο στην πρόληψη και την προαγωγή της υγείας. Πιστεύουμε ότι πρέπει να είναι οργανωμένο στη βάση του κέντρου υγείας σε πόλεις και αγροτικές περιοχές και τα κέντρα υγείας πρέπει να διασυνδέονται λειτουργικά με τα κρατικά νοσοκομεία. Έτσι πιστεύουμε ότι θα δοθεί η δυνατότητα στην πρωτοβάθμια φροντίδα υγείας να παράσχει τις βασικές και αναγκαίες για τον πληθυσμό της χώρας υπηρεσίες. 
Το δικό μας χρέος, η δική μας πολιτική, μπροστά σε αυτήν την κατάσταση της διάλυσης του συστήματος υγείας, με την έλλειψη πρόσβασης σήμερα για το 1/4 του πληθυσμού, θα πρέπει να κινηθεί προς τη μέγιστη δυνατή παροχή υπηρεσιών υγείας με τον αποδοτικότερο δυνατό οικονομικά τρόπο. 
Σε κάθε δημόσιο νοσοκομείο -το οποίο αντιμετωπίζει τεράστια προβλήματα ελλείψεων από την κυβερνητική αδιαφορία, καθώς βρίσκεται χωρίς διοίκηση, προκειμένου να διευθετηθούν εσωκομματικές ισορροπίες της συγκυβέρνησης, λειτουργεί με κλειστά τμήματα λόγω υποστελέχωσης και με εργαζομένους που δίνουν πραγματικά έναν καθημερινό αγώνα προκειμένου να κρατήσουν το νοσοκομείο ανοιχτό, δουλεύοντας χωρίς ρεπό και κανονικές άδειες για να εξυπηρετήσουν όχι μόνο τους κατοίκους αλλά και άλλους επισκέπτες ασθενείς, ο Υπουργός Υγείας προκαλεί στέλνοντας ελεγκτές εν είδει απουσιολόγου και θαλαμοφύλακα για να καταγράψουν τις παρουσίες του προσωπικού. 
Δεν θα συνεχίσω με αυτά. Θα μιλήσω μόνο για δυο άρθρα, το άρθρο 2 και το άρθρο 6. 
Το άρθρο 2 είναι σχετικό με το χρόνο αναγνώρισης και αποζημίωσης δαπανών από τον ΕΟΠΥΥ. Το κύριο ζήτημα εδώ δεν είναι κατά πόσο είναι εύλογη ή όχι η προθεσμία των είκοσι ημερών, αλλά το να εξασφαλιστεί η δυνατότητα του ΕΟΠΥΥ να μπορεί να ανταποκριθεί έγκαιρα και σωστά στις ανάγκες ελέγχου βεβαίωσης και εκκαθάρισης των δαπανών στους δικαιούχους. Προϋποθέσεις γι’ αυτό είναι η επαρκής και κατάλληλη στελέχωσή του και η ολοκλήρωση ενός σύγχρονου πληροφοριακού συστήματος. Σε κάθε περίπτωση, είμαστε αντίθετοι με την παραχώρηση των παραπάνω διαδικασιών σε ιδιωτικές εταιρείες. 
Το άρθρο 6 μέσα στο νομοσχέδιο του Υπουργείου Υγείας ασχολείται με τον πολιτισμό και τον αθλητισμό. Με το άρθρο αυτό ρυθμίζονται θέματα που αφορούν το ανταποδοτικό τέλος που οφείλουν να προκαταβάλλουν στο Ταμείο Αρχαιολογικών Πόρων και Απαλλοτριώσεων, το ΤΑΠΑ δηλαδή, οι διοργανωτές πολιτιστικών εκδηλώσεων και ομαδικών επισκέψεων σε μουσεία, αρχαιολογικούς χώρους, ιστορικούς τόπους και μνημεία, όταν πραγματοποιούνται εκτός ωραρίου λειτουργίας ή τις μέρες ανάπαυσης του προσωπικού, για την κάλυψη των έκτακτων λειτουργικών δαπανών και της αποζημίωσης του προσωπικού. 
Η ρύθμιση προϋπήρχε, παράγραφος 1 του άρθρου 43 του ν. 4049/2012, αλλά δεν είχε εφαρμοστεί, γιατί, σύμφωνα με το Γενικό Λογιστήριο του Κράτους, υπήρχαν προβλήματα διατύπωσης. Τα προβλήματα αυτά ήρθε να επιλύσει η παρούσα ρύθμιση. Όμως τώρα παραλείπεται η φράση που προϋπήρχε, ότι το ΤΑΠΑ αποδίδει το τέλος στους δικαιούχους.
Η παράγραφος 1 του άρθρου 43 του ν. 4049, όπως προείπα, αντικαταστάθηκε με την παράγραφο 1 του άρθρου 61 του ν. 4155/2013, όπου γινόταν λόγος μόνο για ομαδικές επισκέψεις και όχι για πολιτιστικές εκδηλώσεις. Τώρα κατατίθεται με μικρές διαφορές. Πάλι απουσιάζει η φράση ότι η διαχείριση του τέλους θα γίνεται από το ΤΑΠΑ, δεδομένου ότι η ρύθμιση αυτή ήρθε για να επιλύσει προβλήματα διατύπωσης της προηγούμενης, εξαιτίας των οποίων το Γενικό Λογιστήριο του Κράτους δεν καταβάλλει τα δεδουλευμένα στους εργαζόμενους. Τη θεωρούμε κατ’ αρχάς θετική. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε.
Με την ευκαιρία βέβαια οφείλουμε να αναφερθούμε στα σοβαρά προβλήματα στελέχωσης των αρχαιολογικών χώρων και μουσείων, με συνέπειες στην ασφάλεια και την ολοκληρωμένη εξυπηρέτηση του κοινού κατά την τουριστική περίοδο. 
Τελειώνοντας, καταψηφίζουμε, όπως καταλαβαίνετε, το νομοσχέδιο επί της αρχής. Επί των άρθρων θα δούμε. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε την κ. Βαμβακά.
Το λόγο έχει ο κ. Ανδρέας Ξανθός για επτά λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κύριε Πρόεδρε, κύριε Υπουργέ, κύριοι συνάδελφοι, νομίζω ότι υπάρχει μια τραγική αντίφαση. Για άλλη μια φορά το Υπουργείο Υγείας εισάγει κάποιες ρυθμίσεις, την ώρα που απορυθμίζεται συστηματικά και κατεδαφίζεται κυριολεκτικά μέρα με τη μέρα το δημόσιο σύστημα υγείας. 
Θεωρώ ότι όντως υπάρχει μια διαδικασία λειτουργικής κατάρρευσης σήμερα όλων των δημόσιων δομών περίθαλψης από την πρωτοβάθμια φροντίδα μέχρι τα κέντρα υγείας, στις δομές του ΕΟΠΥΥ και τα νοσοκομεία, την ώρα που έχει αυξηθεί υπέρμετρα η ανάγκη των ανθρώπων και η ζήτηση δημόσιων υπηρεσιών υγείας. 
Έχουν αναδειχθεί αυτά τα προβλήματα και προχθές η Ομοσπονδία Νοσοκομειακών Γιατρών σε μια συνέντευξη Τύπου παρουσίασε με πολύ αναλυτικά στοιχεία την τραγική πραγματικότητα, ιδιαίτερα των επαρχιακών νοσοκομείων, όπου κρίσιμα τμήματα και κρίσιμες κλινικές δεν μπορούν να λειτουργήσουν, λόγω των τραγικών ελλείψεων κυρίως σε ανθρώπινο δυναμικό, ιατρικό και νοσηλευτικό. 
Σήμερα κλείνει η παιδιατρική κλινική στην πρωτεύουσα ενός νομού, στον Άγιο Νικόλαο του Νομού Λασιθίου. Αναφέρθηκε ο εισηγητής μας ότι το μεγαλύτερο νοσοκομείο της χώρας δεν είχε αξονικό τομογράφο σε λειτουργία.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Το μεσημέρι θα λειτουργήσει στο νοσοκομείο.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Μακάρι να λειτουργήσει! 
Κατά την άποψή μας, αυτό αποδεικνύει μια τραγική απαξίωση και των υποδομών και του εξοπλισμού και κυρίως του ανθρώπινου δυναμικού, το οποίο πασχίζει σήμερα στα δημόσια νοσοκομεία με νύχια και με δόντια κάτω από αντίξοες συνθήκες, σε συνθήκες εργασιακής και μισθολογικής εξόντωσης, να προσφέρει ακόμα αξιόπιστες υπηρεσίες στους πολίτες. 
Έχουμε, λοιπόν, κατά την άποψή μας, μια ανθυγιεινή πολιτική και αυτό δεν έχει σχέση μόνο με την απαξίωση του δημόσιου συστήματος υγείας. Ανθυγιεινή είναι και η γενικότερη οικονομική και κοινωνική πολιτική που ασκείται στη χώρα μας, διότι υποβαθμίζονται δραματικά οι κοινωνικοί προσδιοριστές της υγείας, οι βασικοί παράγοντες που ευνοούν την ψυχική και σωματική ευεξία, για την οποία μιλάει ο Παγκόσμιος Οργανισμός Υγείας: η εργασία, το εισόδημα, η επαρκής διατροφή, η θέρμανση, η αξιοπρεπής στέγη, η πρόσβαση στο νερό, στην ενέργεια και σε άλλα βασικά κοινωνικά αγαθά. Όλα αυτά απαξιώνονται. Υπάρχει κόσμος που αποκλείεται καθημερινά από την πρόσβασή του σε αυτά τα αγαθά και άρα, σε τελευταία ανάλυση, υπονομεύεται συστηματικά η υγεία του. 
Αγαπητοί συνάδελφοι, ο άνεργος δεν είναι στην πραγματικότητα υγιής. Είναι εν δυνάμει άρρωστος, με βάση τον ορισμό του Παγκόσμιου Οργανισμού Υγείας, μια ολιστική προσέγγιση που μιλάει για σωματική και ψυχική ευεξία και εναρμονισμένη συμβίωση με το κοινωνικό περιβάλλον. Αυτό δεν μπορεί να συμβεί, όταν σήμερα οι άνθρωποι συμπιέζονται στην καθημερινότητά τους και παλεύουν για την επιβίωσή τους. 
Έχουμε, λοιπόν, μια ανθυγιεινή πολιτική. Μάλιστα, στην Ισπανία υπάρχει ένα κίνημα, η «Λευκή Παλίρροια». Αποτελείται από υγειονομικούς που αγωνίζονται αυτήν την περίοδο για να προασπίσουν τη δημόσια περίθαλψη, γιατί η συνταγή βεβαίως είναι κοινή παντού και το ελληνικό πείραμα έχει πολλαπλασιαστεί με εφαρμογή σε όλες τις χώρες της Ευρώπης. Το κίνημα, λοιπόν, αυτό λέει ότι αυτές δεν είναι περικοπές στο σύστημα υγείας, αλλά στην πραγματικότητα είναι ταξική πάλη. Αυτό συμβαίνει. Αποκλείονται οι φτωχοί, οι ανήμποροι, οι άνθρωποι που είναι από τη μέση και κάτω της κοινωνικής πυραμίδας, οι πιο ευάλωτοι και οι πιο επιρρεπείς στις επιπτώσεις αυτής της κρίσης. 
Έχουμε, λοιπόν, και υγειονομική φτώχεια, διότι άνθρωποι που είναι ανασφάλιστοι, όπως μακροχρόνια άνεργοι και ελεύθεροι επαγγελματίες, που δεν μπορούν να καλύψουν τις ασφαλιστικές τους εισφορές, χάνουν το δικαίωμά τους να έχουν πρόσβαση σε βασικές υπηρεσίες υγείας και αποκλείονται. Αυτό συμβαίνει, παρά την υπερπροσπάθεια που καταβάλλουν και την ευαισθησία των εργαζομένων στο σύστημα υγείας, που προσπαθούν όσο γίνεται, με λογική ανοχής και διευκόλυνσης, να αντιμετωπίσουν αυτήν την ανάγκη. 
Θα ήθελα να μιλήσω και για την τεράστια προσπάθεια που καταβάλλουν τα κοινωνικά ιατρεία, αυτές οι αυτοοργανωμένες πρωτοβουλίες κοινωνικής αλληλεγγύης που αναπτύσσονται σε όλη την Ελλάδα, που είναι εξαιρετικά παραδείγματα όχι μόνο κοινωνικής υπευθυνότητας και προσφοράς απέναντι σε ένα κράτος το οποίο είναι διάτρητο και αποσύρεται συστηματικά, αλλά αποτελούν και εξαιρετικό αντιπαράδειγμα για το πώς μπορεί να ασκηθεί η ιατρική με όρους αξιοπρέπειας, επιστημονικής δεοντολογίας, συλλογικότητας και όχι ιατροκεντρισμού και με όρους σεβασμού των αναγκών του αρρώστου. 
Είναι εντυπωσιακό ότι αυτά τα κοινωνικά ιατρεία η πολιτική ηγεσία του Υπουργείου δηλώνει ότι τα ανέχεται. Συγκεκριμένα λέει «με την ανοχή μας λειτουργούν». Μάλιστα, ο Υπουργός προσπαθεί να στοχοποιήσει, να διαβάλει, να δημιουργήσει κλίμα ότι μπορεί να είναι εστίες ανομίας και διαφθοράς και στέλνει αστυνομικούς και εισαγγελείς στο Μητροπολιτικό Ιατρείο του Ελληνικού, που είναι το μεγαλύτερο στο Λεκανοπέδιο και εξυπηρετεί είκοσι χιλιάδες ανασφάλιστους ανθρώπους, με την κατηγορία ότι πιθανόν να γίνεται παράνομη διακίνηση ναρκωτικών. Είναι ντροπή και δείχνει ακριβώς και μια αντίληψη αυταρχισμού και παντελούς έλλειψης κοινωνικής ευαισθησίας από την πλευρά της Κυβέρνησης! 
Χρειαζόμαστε, λοιπόν, σήμερα, κατά την άποψή μας, ένα σοκ ανακούφισης της ελληνικής κοινωνίας, ιδιαίτερα στον τομέα της περίθαλψης. Το πολιτικό αίτημα που αναδεικνύουν και τα κοινωνικά ιατρεία και η δράση όλων των υγειονομικών φορέων είναι ότι πρέπει να καλυφθεί με καθολικό τρόπο η ανάγκη των ανθρώπων να έχουν ιατρική περίθαλψη, φροντίδα και παρακολούθηση, εργαστηριακές εξετάσεις, νοσηλεία και φάρμακα δωρεάν, ανεξάρτητα από την εργασία, την ασφάλιση, την οικονομική τους κατάσταση.
Αυτό είναι το μεγάλο πολιτικό αίτημα της συγκυρίας. Θα έχουμε τη δυνατότητα και τη Δευτέρα, σε μια επίκαιρη επερώτηση που έχουμε καταθέσει με πρωτοβουλία του ΣΥΡΙΖΑ, να συζητηθεί ο αποκλεισμός των ανασφάλιστων από την υγειονομική περίθαλψη. 
Επιτρέψτε μου και μια επισήμανση για μια τροπολογία του Υπουργείου που αφορά τη μικροβιακή αντοχή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μάλλον δεν προλαβαίνω. Ίσως να αναφερθώ στην αυριανή συζήτηση.
Κλείνω, λοιπόν, λέγοντας το εξής. Για εμάς αυτό το αίτημα της καθολικής κάλυψης των ανασφάλιστων ανθρώπων, της καθολικής υγειονομικής περίθαλψής τους είναι ένα ζήτημα αξιοπρέπειας, δημόσιας υγείας, κοινωνικής συνοχής και τελικά δημοκρατίας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Ξανθό.
Το λόγο έχει η κ. Ζωή Κωνσταντοπούλου για επτά λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ, κύριε Πρόεδρε.
Δεν βλέπω να είναι στη θέση της Κυβέρνησης ο κύριος Υπουργός Υγείας και ίσως αυτό να είναι και πιο συνεπές με το γεγονός ότι το νομοσχέδιο αυτό ελάχιστα αφορά το Υπουργείο Υγείας. Εκείνο όμως στο οποίο θα πρέπει να απαντήσει η Κυβέρνηση, έστω διά του παρόντος Υφυπουργού, είναι τι εξυπηρετεί αυτού του είδους η σώρευση άσχετων ρυθμίσεων σε ένα νομοσχέδιο που περνά από αναρμόδια, επί το πλείστον των ρυθμίσεων, επιτροπή και η απόπειρα «ξεπλύματος» διαδικασιών και δραστηριοτήτων μέσα από ένα νομοσχέδιο που τιτλοφορείται νομοσχέδιο για την υγεία.
Ήταν άκρως αναλυτικός και κατατοπιστικός ο εισηγητής μας και ήταν εξόχως εύστοχες οι παρεμβάσεις και τοποθετήσεις των υπολοίπων Βουλευτών συναδέλφων και συντρόφων του ΣΥΡΙΖΑ. Εγώ θα επικεντρωθώ σε ένα ζήτημα το οποίο εθίγη κατ’ επανάληψη από πολλές πλευρές, αλλά δεν έχει ακόμα απαντηθεί. Είναι το άρθρο 18 του νομοσχεδίου, με το οποίο επιχειρείται να δοθούν, εκ των υστέρων και με μεθοδευμένη διαδικασία, άδειες σε εκείνους του ραδιοτηλεοπτικούς σταθμούς που εξέπεμπαν στις 31 Αυγούστου 2013.
Γνωρίζετε ότι αυτή η ρύθμιση είναι πολλαπλώς «φωτογραφική». «Φωτογραφίζει» αφ’ ενός εκείνους οι οποίοι επί δεκαετίες λειτουργούν σε καθεστώς ανομίας, με τις ευλογίες των κυβερνήσεων ΠΑΣΟΚ και Νέας Δημοκρατίας και με τις ευλογίες των συγκυβερνήσεων ΠΑΣΟΚ και Νέας Δημοκρατίας και Νέας Δημοκρατίας και ΠΑΣΟΚ «Φωτογραφίζει», όμως, επίσης, ένα έκτρωμα το οποίο έχετε δημιουργήσει και είναι η λεγόμενη δημόσια τηλεόραση, η οποία γνωρίζετε ότι ξεκίνησε να εκπέμπει στις 21 Αυγούστου 2013 και γι’ αυτόν το λόγο θέτετε ως χρονικό σημείο νομιμοποίησης εκείνους που εξέπεμπαν στις 31 Αυγούστου 2013.
Δεν γνωρίζω πραγματικά ποιος σάς έχει διαβεβαιώσει ότι μπορείτε να κρύβεστε πίσω από το δάκτυλό σας. Δεν γνωρίζω πραγματικά μέχρι ποιου σημείου θεωρείτε ότι μπορείτε να συνεχίσετε να δίνετε χάρες και εξυπηρετήσεις σε «ημέτερους», την ίδια ώρα που κουνάτε το δάκτυλο στην κοινωνία, την ίδια ώρα που στερείτε στους πολίτες –για να έρθω και στο αντικείμενο του νομοσχεδίου- ακόμα και την πρόσβασή τους στα φάρμακα και στα νοσοκομεία. 
Δεν γνωρίζω πώς νομίζετε ότι δεν καταλαβαίνει και ο πιο απλός πολίτης ότι κλείσατε την ΕΡΤ ή αποπειράσθε να ισοπεδώσετε την ΕΡΤ, ουσιαστικά για να εξυπηρετήσετε εκείνους που λυμαίνονται το ραδιοτηλεοπτικό τοπίο και εκείνους που θέλουν να λυμαίνονται το ψηφιακό πεδίο. 
Ξέρετε ότι είναι στις υποχρεώσεις της χώρας μας να ολοκληρώσει το διαγωνισμό για το ψηφιακό σήμα εντός του επόμενου έτους. Ξέρετε ότι για το ψηφιακό σήμα ερίζουν τεράστια συμφέροντα. Φροντίσατε τον Ιούνιο του 2013, ακριβώς στο σημείο που γινόταν η διαβούλευση του διαγωνισμού για το ψηφιακό σήμα, που έληγε στις 19 Ιουνίου 2013, ακριβώς στο μέσον της διαβούλευσης να κλείσετε την ΕΡΤ και να ρίξετε «μαύρο».
Το ΠΑΣΟΚ, προφασιζόμενο ότι διαφωνεί, είπε ότι δεν θα κυρώσει την πράξη νομοθετικού περιεχομένου. Πράγματι, η πράξη νομοθετικού περιεχομένου δεν κυρώθηκε. Εξέπνευσε η προθεσμία κύρωσής της στις 18 Οκτωβρίου 2013, δηλαδή ακριβώς πριν από δύο εβδομάδες, και εντεύθεν, ενώ είστε υποχρεωμένοι να επαναφέρετε την ΕΡΤ σε καθεστώς επαναλειτουργίας -διότι αυτό επιτάσσει η δικαιοσύνη διά της αποφάσεως του Συμβουλίου της Επικρατείας και διότι αυτό επιτάσσει το Σύνταγμα διά της ρητής πρόβλεψης εγγύησης και κρατικής εγγύησης στη δημόσια ραδιοτηλεόραση- εσείς μ’ όλα ταύτα διατηρείτε σε λειτουργία ένα έκνομο καθεστώς, όπως είναι το καθεστώς της δημόσιας τηλεόρασης, και του χορηγείτε «δωράκια». 
«Δωράκι» είναι η τροπολογία η οποία ήρθε την προηγούμενη εβδομάδα στο νομοσχέδιο του Υπουργείου Δικαιοσύνης. «Δωράκι» είναι η διάταξη η οποία συζητείται στο νομοσχέδιο του Υπουργείου Διοικητικής Μεταρρύθμισης, με το οποίο εξασφαλίζετε στον εαυτό σας τη δυνατότητα να συνάπτετε συμβάσεις έργου με δημοσιογράφους, εκτός ΑΣΕΠ, από αυτές που καταγγέλλατε για την ΕΡΤ αλλά τώρα τις θέλετε για τη δημόσια τηλεόραση.
«Δωράκι» –ή μάλλον «δώρο» ολκής, που συμπυκνώνει τη διαφθορά και τη διαπλοκή στη χώρα και επί της διακυβέρνησής σας- είναι το άρθρο 18 του παρόντος νομοσχεδίου. Οφείλετε να το αποσύρετε. Το ΠΑΣΟΚ, το οποίο επιφυλάχθηκε διά του εισηγητή του να τοποθετηθεί αύριο, οφείλει να δηλώσει καθαρά. Το ψηφίζει ή το καταψηφίζει; 
Θα πω και κάτι άλλο που δεν είναι ευρέως γνωστό. Το ψηφιακό σήμα, εκτός από τους παρόχους ραδιοτηλεοπτικού σήματος, αφορά σε πολύ μεγάλο βαθμό τις εταιρείες κινητής τηλεφωνίας. 
Συζητήθηκε το θέμα αυτό στις δύο συναντήσεις που είχε ο Πρωθυπουργός το τελευταίο τρίμηνο με τους εκπροσώπους της «VODAFONE»; Συζητήθηκε το θέμα αυτό μεταξύ του κ. Σαμαρά και των εκπροσώπων της «VODAFONE»; 
Γιατί ο κ. Σαμαράς, Πρωθυπουργός της χώρας, δέχεται και συναντάται σε ανώτατο επίπεδο με τους εκπροσώπους της «VODAFONE», της εταιρείας δηλαδή η οποία είναι οφειλέτης του ελληνικού δημοσίου, έχει επιβληθεί σε βάρος της πρόστιμο 50,6 εκατομμυρίων ευρώ για το σκάνδαλο των υποκλοπών του έτους 2004-2005, που αφορούσε την κυβέρνηση Καραμανλή και παρ’ όλα αυτά τυγχάνει της πρωθυπουργικής φιλοξενίας στο Μέγαρο Μαξίμου και μιας ιδιότυπης ασυλίας; 
Έχουν όλα αυτά σχέση και με τις πρόσφατες διαβεβαιώσεις του κ. Δένδια, ότι δήθεν υποκλοπές στη χώρα μας και παράνομες παρακολουθήσεις δεν γίνονται; 
Θα αναμένω τις απαντήσεις σας και επιφυλάσσομαι στη δευτερολογία μου.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε την κ. Κωνσταντοπούλου.
Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την Έκθεσή της στο σχέδιο νόμου του Υπουργείου Εθνικής Άμυνας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών της «Ελληνικά Αμυντικά Συστήματα Α.Ε.»»».
Το λόγο έχει ο Υφυπουργός Υγείας κ. Αντώνιος Μπέζας.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Κυρίες και κύριοι συνάδελφοι, όντως αυτό το νομοσχέδιο περιλαμβάνει διατάξεις και άλλων Υπουργείων. Είναι ένα μικρό πολυνομοσχέδιο -μια πρακτική η οποία ακολουθείται πολλές φορές στο Κοινοβούλιο- που περιλαμβάνει επείγοντα ζητήματα και ρυθμίζει ανάγκες της διοίκησης που πρέπει να ρυθμιστούν άμεσα.
Δεν γίνεται, κυρία Κωνσταντοπούλου, «ξέπλυμα» στη Βουλή. Δεν μπορείτε να χρησιμοποιείτε τέτοιες εκφράσεις. Διότι στη Βουλή γίνεται διάλογος και γίνεται επεξεργασία νομοσχεδίων, δημόσια, με διαφανείς κανόνες, όπως οι κανόνες αυτοί προβλέπονται από το Σύνταγμα και από τον Κανονισμό και στη Βουλή υπάρχουν πλειοψηφίες και μειοψηφίες. Αυτό, λοιπόν, γίνεται στη Βουλή και όχι ξέπλυμα.
Έρχομαι τώρα στο νομοσχέδιο και στις συγκεκριμένες διατάξεις που αφορούν το Υπουργείο Υγείας. Μαζί με τα άρθρα της τροπολογίας -η οποία έχει κατατεθεί εμπρόθεσμα και για την οποία, κατά ένα μέρος, έγινε συζήτηση στην αρμόδια Επιτροπή Κοινωνικών Υποθέσεων της Βουλής- τα άρθρα του Υπουργείου Υγείας είναι εννέα. Στην Επιτροπή Κοινωνικών Υποθέσεων, όπως είπα και προηγουμένως, έγινε εκτενής συζήτηση, και στις αρχικές ρυθμίσεις του νομοσχεδίου, όπως επίσης και στο ζήτημα της υποχρεωτικότητας της υπηρεσίας υπαίθρου για τους νέους γιατρούς, που περιλαμβάνεται σε ένα από τα άρθρα της τροπολογίας.
Επιτρέψτε μου, λοιπόν, με αφορμή τις συγκεκριμένες διατάξεις και με όσα ελέχθησαν προηγουμένως από τους συναδέλφους κατά τη συζήτηση επί της αρχής για τα θέματα του Υπουργείου Υγείας, να κάνω μία γενικότερη αναφορά στα ζητήματα που αντιμετωπίζουμε και στους σχεδιασμούς του Υπουργείου Υγείας αυτήν την κρίσιμη για τη χώρα περίοδο.
Κάτω από το βάρος της ύφεσης στην οποία βρισκόμαστε για έκτη συνεχή χρονιά από το 2008, η πατρίδα μας ταυτόχρονα διανύει μία περίοδο σημαντικών αλλαγών τόσο σε παραγωγικό όσο και σε διοικητικό επίπεδο. Ιδιαίτερα στον τομέα της υγείας οι μεταρρυθμίσεις οφείλουν να γίνουν σε σύντομο χρονικό διάστημα και δυστυχώς μέσα σε ένα κλίμα καχυποψίας που υπάρχει κάθε φορά που προωθείται κάτι το καινούριο, κάτι το καινοτόμο. 
Είναι, όμως, αναγκαίες αυτές οι μεταρρυθμίσεις στο χώρο της υγείας, διότι μία από τις βασικότερες παραμέτρους εξόδου της χώρας από την κρίση είναι η ανασυγκρότηση και η προσαρμογή του χώρου της υγείας στα νέα δεδομένα που υπάρχουν στην Ευρώπη και τον υπόλοιπο κόσμο. 
Οι υπηρεσίες της υγείας στην Ελλάδα, από τη δεκαετία του ’80 και μετά αναπτύχθηκαν αλματωδώς. Αυτή είναι μια παραδοχή, την οποία νομίζω ότι μπορούμε να την κάνουμε όλοι μας. Η ανάπτυξη αυτή βασίστηκε κυρίως στο δημόσιο τομέα και είχε επιγραμματικά κάποιες πολύ συγκεκριμένες συνέπειες. Πρώτον, την ανορθολογική χωροταξική και λειτουργική κατανομή των δομών του Εθνικού Συστήματος Υγείας, με αποτέλεσμα η χώρα από τη μια μεριά να διαθέτει ένα πυκνό δίκτυο δημόσιων δομών υγείας, και από την άλλη μεριά, λόγω ακριβώς της πληθώρας αυτών των δομών και της μη ορθολογικής χωροταξικής κατανομής τους να εμφανίζονται φαινόμενα υποστελέχωσης και επομένως αδυναμίες εξυπηρέτησης των πραγματικών αναγκών των πολιτών.
Η δεύτερη συνέπεια είναι ότι υπήρξε μία πληθώρα ασφαλιστικών ταμείων, με διαφορετικούς κανονισμούς παροχών το καθένα και διαφορετικές εισφορές για τους ασφαλισμένους τους. Αυτά τα ταμεία, βέβαια, τώρα έχουν ελαττωθεί και οι κλάδοι υγείας έχουν ενταχθεί πλέον στον ΕΟΠΥΥ.
Η τρίτη συνέπεια ήταν η δραστηριοποίηση του ιδιωτικού τομέα, ο οποίος λειτούργησε προοδευτικά ως συμπληρωματικός του δημόσιου τομέα και δημιούργησε ένα ιδιαίτερο διευρυμένο δίκτυο ιδιωτών ιατρών και διαγνωστικών εργαστηρίων.
Με βάση αυτήν την κατάσταση, η απουσία ουσιαστικού ελέγχου των οικονομικών του συστήματος και η μη σύνδεσή τους με τις παραγόμενες υπηρεσίες οδήγησε σε υπέρογκες δαπάνες διαγνωστικών εξετάσεων, φαρμάκων και προμηθειών. Οι τιμές των ιατροτεχνολογικών προϊόντων και η χρήση των φαρμάκων ήταν από τις υψηλότερες στην Ευρωπαϊκή Ένωση. Τα οικονομικά της υγείας επιδεινώθηκαν δραματικά, τα ελλείμματα των ασφαλιστικών ταμείων προσέλαβαν εκρηκτικές διαστάσεις, οι προϋπολογισμοί μέσα από την κρατική επιχορήγηση αδυνατούσαν να ανταποκριθούν στις απαιτούμενες δαπάνες και πολλές από αυτές τις παθογένειες κληροδοτήθηκαν στον Εθνικό Οργανισμό Παροχής Υπηρεσιών Υγείας, τον ΕΟΠΥΥ.
Ταυτόχρονα, σε αυτήν την κατάσταση ήρθε να προστεθεί και η οικονομική κρίση, η οποία δημιούργησε νέες προκλήσεις στο σύστημα υγείας. Επηρέασε μια σειρά από κοινωνικούς και οικονομικούς παράγοντες που επιδρούν αρνητικά στην υγεία των πολιτών, όπως είναι το εισόδημα και η πρόσβαση στην κοινωνική ασφάλιση. Τα συστήματα κοινωνικής ασφάλισης, όπως ήταν φυσιολογικό, ήταν τα πρώτα που επλήγησαν. Η ανεργία αυξήθηκε σημαντικά, η οικονομική δυσχέρεια και η φτώχεια εντάθηκαν, ενώ οι πολίτες που έχουν απολέσει την ασφαλιστική τους ικανότητα συνεχώς αυξάνουν.
Μέσα σε αυτό το δυσάρεστο και εκρηκτικό θα έλεγα κατά κάποιο τρόπο περιβάλλον καλούμαστε να κινηθούμε σήμερα ως πολιτική ηγεσία του Υπουργείου Υγείας. Η πορεία που διανύουμε προφανώς δεν είναι εύκολη. Είναι μια πορεία γεμάτη εμπόδια. Επιπλέον, ειδικά σε αυτήν τη δύσκολη κατάσταση την οποία διέρχεται η χώρα, απαιτείται να τηρηθούν λεπτές ισορροπίες, ώστε να μην επηρεαστεί ούτε η λειτουργικότητα, ούτε η αποτελεσματικότητα του συστήματος υγειονομικής περίθαλψης και πρόληψης.
Το Υπουργείο Υγείας έχει ήδη ολοκληρώσει ή υλοποιεί ή σχεδιάζει μια σειρά από μεταρρυθμίσεις στον τομέα της διαχείρισης του Εθνικού Συστήματος Υγείας, στον ΕΟΠΥΥ και το φάρμακο. Ενδεικτικά αναφέρω ορισμένες: Εφαρμόζουμε την ηλεκτρονική συνταγογράφηση και αυτό χάρη στην ουσιαστική συμβολή και τη βοήθεια –πρέπει να το τονίσουμε αυτό- των ιατρών και των φαρμακοποιών. Άλλες χώρες για να φτάσουν στα επίπεδα που φτάσαμε εμείς σήμερα χρειάστηκαν περισσότερα χρόνια. Η Ελλάδα σε πολύ σύντομο χρονικό διάστημα, σε δύο περίπου χρόνια, έχει καταφέρει το 97% της συνταγογράφησης των φαρμάκων και το 95% των παραπεμπτικών για διαγνωστικές εξετάσεις να πραγματοποιούνται πλέον ηλεκτρονικά. Αυτό μας δίνει τεράστιες δυνατότητες όχι μόνο στη διαχείριση των οικονομικών της υγείας αλλά και στον έλεγχο της παραβατικότητας.
Προωθούμε το νέο xάρτη υγείας σε πρώτη φάση στην Αττική και τη Θεσσαλονίκη και στη συνέχεια στην υπόλοιπη χώρα, με λειτουργικές συνενώσεις τμημάτων νοσοκομείων, με αλλαγές σκοπού και χαρακτήρα μονάδων, με την ενίσχυση της πρωτοβάθμιας φροντίδας υγείας και με την ανάπτυξη εναλλακτικών δομών δευτεροβάθμιας και τριτοβάθμιας φροντίδας. 
Η πρώτη φάση της κινητικότητας, όπως πολύ καλά γνωρίζετε, ολοκληρώθηκε και παρά τις «Κασσάνδρες» που ισχυρίζονταν τα αντίθετα, δεν οδήγησε σε καμμία απόλυση εργαζομένων από το ιατρικό, νοσηλευτικό και διοικητικό προσωπικό των μονάδων υγείας που εντάχθηκαν στην κινητικότητα.
Καθιερώνουμε στο φάρμακο πολιτικές που θα οδηγήσουν στην προώθηση των γενοσήμων φαρμάκων, στον εξορθολογισμό της φαρμακευτικής δαπάνης και στην εισαγωγή νέων, καινοτόμων φαρμάκων στην αγορά, με γνώμονα πάντα το όφελος των ασφαλισμένων. Επειδή έγινε αναφορά από πολλούς συναδέλφους προηγουμένως, πρέπει να τονίσω ότι με τη νέα πρακτική την οποία εφαρμόζουμε, προσπαθώντας να προωθήσουμε ακόμη περισσότερο το ποσοστό των γενοσήμων φαρμάκων στη χώρα και να το φτάσουμε στα επίπεδα που υπάρχει σε όλες τις άλλες ευρωπαϊκές χώρες, στις περισσότερες περιπτώσεις όταν η τιμή του φαρμάκου που επιλέγει ο ασθενής είναι μικρότερη από την ασφαλιστική τιμή του ΕΟΠΥΥ –να το ονομάσω έτσι- τότε η συμμετοχή του ασφαλισμένου μειώνεται, δεν αυξάνει. Σε ορισμένες περιπτώσεις, όταν η τιμή του φαρμάκου είναι μεγαλύτερη από την ασφαλιστική τιμή, κυρίως όταν επιλέγονται πρωτότυπα φάρμακα για τα οποία υπάρχουν και γενόσημα αντίστοιχα ή εκτός πατέντας φάρμακα στην αγορά, έχουμε μία μικρή αύξηση της συμμετοχής. Στη συντριπτική πλειοψηφία των περιπτώσεων η συμμετοχή του ασφαλισμένου στην αγορά φαρμάκου μειώνεται.
Προωθούμε τη μεταρρύθμιση της πρωτοβάθμιας φροντίδας υγείας, μεταρρύθμιση η οποία θα στοχεύει στη δημιουργία ενός ενιαίου, δημόσιου συστήματος και στην υπαγωγή όλων των δημόσιων δομών –βασικά των δύο υποσυστημάτων που υπάρχουν σήμερα στη χώρα- δηλαδή μονάδες υγείας του ΕΟΠΥΥ, κέντρα υγείας, περιφερειακά ιατρεία, δομές πρωτοβάθμιας φροντίδας της αυτοδιοίκησης σε έναν φορέα, ο οποίος θα είναι υπεύθυνος για την εποπτεία, τη λειτουργία και τη χρηματοδότηση. Δεν στοχεύουμε στην υποβάθμιση της πρωτοβάθμιας φροντίδας υγείας. Ισχύει το εντελώς αντίθετο. Θέλουμε να την ενισχύσουμε, να την αναβαθμίσουμε και να τη στηρίξουμε ακόμα περισσότερο σε σχέση με την κατάσταση στην οποία βρίσκεται σήμερα. Σε καμμιά περίπτωση βέβαια δεν θα οδηγηθούμε σε κλείσιμο μονάδων πρωτοβάθμιας φροντίδας υγείας.
Την ίδια στιγμή επισπεύδουμε πρωτοβουλίες προκειμένου ο ΕΟΠΥΥ να αποτελέσει μια ισχυρή οικονομική και διοικητική οντότητα. Εδώ ζητάμε και τη δική σας στήριξη, όλων των πτερύγων της Βουλής. Ο ΕΟΠΥΥ πρέπει να στηριχθεί σαν δημόσιος φορέας υπηρεσιών υγείας, επιλύοντας προβλήματα που δημιουργήθηκαν στην πρώτη φάση της λειτουργίας του. Ήταν μια βασική και σωστή στρατηγική επιλογή, κληρονόμησε όμως παθογένειες από το παρελθόν τις οποίες καλούμαστε τώρα να αντιμετωπίσουμε και μάλιστα μέσα στην περίοδο της κρίσης.
Η ανάδειξη ενός ισχυρού και αξιόπιστου ΕΟΠΥΥ είναι προς το συμφέρον όλων, τόσο των ασφαλισμένων όσο και των παρόχων υπηρεσιών υγείας. Δεν επιδιώκουμε να τον αποδυναμώσουμε, αλλά θέλουμε να ενισχύσουμε την οικονομική του αποτελεσματικότητα, να ολοκληρώσουμε την οργανωτική του αναδιάρθρωση και να διασφαλίσουμε τη βιωσιμότητά του, αντιμετωπίζοντας και την προκλητή ζήτηση και την υπερκοστολόγηση, που είναι φαινόμενα τα οποία υπάρχουν.
Η επιτροπή διαπραγμάτευσης θα διαπραγματεύεται με όλους τους παρόχους υπηρεσιών υγείας συμφωνίες τιμής, όπως και εκπτώσεις. Υπάρχει σχετικό άρθρο στο συγκεκριμένο νομοσχέδιο. 
Ο οικονομικός και ειδικός κλινικός έλεγχος των παρεχόμενων υπηρεσιών υγείας από τους συμβεβλημένους ιδιώτες παρόχους θεσμοθετήθηκε και ξεκινά πλέον στη χώρα μας. 
Έρχομαι στην επιτάχυνση στις πληρωμές των συσσωρευμένων ληξιπρόθεσμων οφειλών στον ΕΟΠΥΥ. Δεν είναι έτσι η κατάσταση όπως παρουσιάζεται σε σχέση με τις πληρωμές των ληξιπρόθεσμων οφειλών του ΕΟΠΥΥ. Έχει γίνει τεράστια πρόοδος και στη συνέχεια της συζήτησης ή στην αυριανή συζήτηση επί των άρθρων θα δώσω και πιο συγκεκριμένα στοιχεία. 
Έχουμε την αναμόρφωση των κλειστών ενοποιημένων νοσηλίων, την εντατικοποίηση των ελέγχων στους παρόχους υπηρεσιών υγείας, αξιοποιώντας -όπως ανέφερα προηγουμένως- τα δεδομένα της ηλεκτρονικής συνταγογράφησης με τα οποία μπορούμε πλέον να παρακολουθούμε τη συνταγογραφική συμπεριφορά των ιατρών και των φαρμακοποιών, χωρίς βέβαια να υιοθετούμε ισοπεδωτικές συμπεριφορές και πρακτικές διαπόμπευσης των κλάδων. Όμως, οι κανόνες υπάρχουν και πρέπει να είναι σεβαστοί από όλους. 
Όλα αυτά, που είναι σε φάση υλοποίησης, αποτελούν δράσεις οι οποίες θα εξορθολογήσουν τη λειτουργία αυτού του μεγάλου oργανισμού. Γνωρίζουμε, κάτω και από τη δημοσιονομική προσαρμογή και εξυγίανση που επιχειρείται στη χώρα, ότι η προσαρμογή που επιχειρείται και τώρα στο χώρο της υγείας, με μέτρα όπως η αυτόματη επιστροφή, το clowback και η κλιμακούμενη έκπτωση, το rebate, σε κλινικές και διαγνωστικά κέντρα είναι μία προσαρμογή δύσκολη και απότομη. Πρέπει, όμως, να αντιμετωπίζουμε φαινόμενα προκλητής ζήτησης και υπερσυνταγογράφησης και, επιπλέον, πρέπει να έχουμε υπ’ όψιν μας ότι αυτή η προσαρμογή θα οδηγήσει στη δημιουργία ενός σταθερού και με διαφανείς κανόνες συστήματος οικονομικής λειτουργίας του ΕΟΠΥΥ μέσα από τη θεσμοθέτηση κλειστών προϋπολογισμών.
Οι δράσεις, στις οποίες αναφέρθηκα προηγουμένως, κυρίες και κύριοι συνάδελφοι, αλλά και άλλες τις οποίες επεξεργαζόμαστε και θα παρουσιάσουμε –πρέπει να πω ότι έχουμε δεσμευθεί ότι στην Επιτροπή Κοινωνικών Υποθέσεων θα υπάρξει και άλλη συζήτηση για τη μεταρρύθμιση στην πρωτοβάθμια φροντίδα υγείας, όταν ολοκληρωθεί ο διάλογος με τους εμπλεκόμενους φορείς, που ολοκληρώνεται άμεσα και ήδη σήμερα γίνεται μία μεγάλη συνάντηση στo πλαίσιo αυτού του διαλόγου στο Υπουργείο Υγείας- μας αναγκάζουν να προχωρήσουμε σε μία σειρά από νομοθετικές πρωτοβουλίες. Ορισμένες απ’ αυτές, διαχειριστικού χαρακτήρα, περιλαμβάνονται στο συγκεκριμένο νομοσχέδιο και οι υπόλοιπες θα έρθουν στη Βουλή είτε με τη μορφή τροπολογιών σε άλλο νομοσχέδιο του Υπουργείου Υγείας είτε στο μεγάλο νομοσχέδιο του Υπουργείου Υγείας που προετοιμάζουμε.
Στο συζητούμενο νομοσχέδιο προβλέπεται η δυνατότητα συστέγασης ιατρείων ή πολυϊατρείων με διαιτολογικές μονάδες και διαιτολογικά γραφεία. Θα αναφερθώ και στη συζήτηση των άρθρων. Δεν υποκρύπτεται τίποτα, δεν υπάρχουν κάποια συγκεκριμένα συμφέροντα από πίσω, αλλά απελευθέρωση και μεγαλύτερη ευελιξία στην αγορά προς όφελος των νέων ιατρών, οδοντιάτρων, των νέων ανθρώπων που δραστηριοποιούνται στο χώρο της υγείας.
Διευκολύνεται η εκκαθάριση και η εξόφληση των ληξιπρόθεσμων οφειλών του ΕΟΠΥΥ προς τους φαρμακοποιούς. Θεσπίζονται συγκεκριμένες προθεσμίες -και υπάρχει εκεί κάποια νομοτεχνική βελτίωση- ώστε να υποβάλλονται σε τακτά χρονικά διαστήματα προς τον ΕΟΠΥΥ τα παραστατικά δαπανών των παρόχων υπηρεσιών υγείας, των ιατρών, των κλινικών, των διαγνωστικών κέντρων. Αυτό είναι πολύ σημαντικό και πρέπει να στηριχθεί. Δεν το ήθελαν κάποιοι. Εμείς το επιβάλαμε και το εφαρμόζουμε, γιατί έτσι μπορούμε πλέον να παρακολουθούμε συστηματικά τις δαπάνες του ΕΟΠΥΥ και να παρεμβαίνουμε, όποτε χρειάζεται να παρέμβουμε.
Δίνεται η δυνατότητα στην επιτροπή διαπραγμάτευσης του ΕΟΠΥΥ να διαπραγματεύεται τις αμοιβές, όχι μόνο με τους συμβεβλημένους παρόχους υπηρεσιών υγείας, με αυτούς δηλαδή με τους οποίους έχει συμβάσεις, αλλά και με αυτούς με τους οποίους μελλοντικά θα συνάψει συμβάσεις. Αυτή είναι η αλλαγή την οποία επιφέρουμε με τη συγκεκριμένη διάταξη, όπως επίσης δίδεται η εξουσιοδότηση στον Υπουργό να εγκρίνει με υπουργική απόφαση κανονισμό λειτουργίας αυτής της επιτροπής διαπραγμάτευσης, για την οποία έχει ήδη εκδοθεί σχετική κοινή υπουργική απόφαση.
Η επιτροπή διαπραγμάτευσης δεν είναι αποφασιστικού χαρακτήρα. Δεν λαμβάνει αποφάσεις, δεν συνάπτει συμβάσεις, αλλά διαπραγματεύεται και εισηγείται προς το διοικητικό συμβούλιο του ΕΟΠΥΥ. Το διοικητικό συμβούλιο του ΕΟΠΥΥ είναι εκείνο το οποίο λαμβάνει τις αποφάσεις και όχι η επιτροπή.
Γίνεται αναλυτική περιγραφή των αρμοδιοτήτων και επίλυση βασικών ζητημάτων που αφορούν στη διοικητική υποστήριξη και τη λειτουργία του εθνικού συντονιστή για την αντιμετώπιση των ναρκωτικών. Αναφέρομαι επιγραμματικά και στις διατάξεις των άρθρων της τροπολογίας που θα συζητήσουμε αύριο. 
Επικαιροποιούνται οι διατάξεις για τη λειτουργία των επιτροπών, σε συνεργασία με το ΚΕΕΛΠΝΟ και άλλους φορείς, προκειμένου να ελεγχθούν, να περιοριστούν και σταδιακά να εκλείψουν, κατά το δυνατόν, οι νοσοκομειακές λοιμώξεις στα νοσοκομεία της χώρας. Πρόκειται για ένα πάρα πολύ σοβαρό πρόβλημα, το οποίο αντιμετωπίζουμε ως χώρα. Και προσπαθούμε εδώ να βάλουμε μία σειρά με τις νέες διατάξεις που εισάγονται. 
Προβλέπεται ανανέωση των συμβάσεων των ιατρών του ΕΟΠΥΥ που έχουν λήξει ή πρόκειται να λήξουν εντός του 2013, ώστε να ενισχυθεί κατά το δυνατόν η εύρυθμη λειτουργία των υγειονομικών μονάδων του οργανισμού ενόψει και των αλλαγών που θα υπάρχουν στην πρωτοβάθμια φροντίδα υγείας. 
Τέλος, καθιερώνεται η υποχρεωτικότητα της υπηρεσίας υπαίθρου μέσω ισχυρών κινήτρων -θα μας δοθεί η δυνατότητα να αναλύσουμε αύριο αυτά τα κίνητρα- για τους νέους ιατρούς. Ξεκαθαρίζω το εξής: Οι διατάξεις οι οποίες εισάγονται, ισχύουν για τους ιατρούς οι οποίοι θα αποφοιτήσουν από τις ιατρικές σχολές από εδώ και πέρα και όχι για αυτούς οι οποίοι έχουν ήδη αποφοιτήσει ή είναι στην άσκηση για να πάρουν ειδικότητα ή έχουν πάρει ειδικότητα. 
Επίσης, χορηγούνται και άλλα κίνητρα, προκειμένου να καλυφθούν πλήρως τα ιατρεία υπαίθρου, δηλαδή τα αγροτικά ιατρεία, σε όλη τη χώρα και κυρίως -εκεί είναι εστιασμένο το ενδιαφέρον μας- στις άγονες, στις νησιωτικές και προβληματικές περιοχές. 
Σε επόμενη νομοθετική πρωτοβουλία του Υπουργείου θα έρθει και ανάλογη διάταξη χορήγησης ισχυρών κινήτρων, προκειμένου να στελεχωθούν με ειδικευμένους επικουρικούς γιατρούς τα νοσοκομεία της χώρας, και κυρίως τα μικρά επαρχιακά νοσοκομεία.
Κυρίες και κύριοι συνάδελφοι, ελπίζω ότι ο ουσιαστικός διάλογος, ο οποίος υπήρξε τις προηγούμενες ημέρες στην Επιτροπή Κοινωνικών Υποθέσεων -γιατί πράγματι υπήρξε ουσιαστικός διάλογος- θα συνεχιστεί κι εδώ. Έγινε ήδη σήμερα στην Ολομέλεια η έναρξη αυτού του διαλόγου. Πιστεύω ότι, τουλάχιστον όσον αφορά τα θέματα του Υπουργείου Υγείας, θα καταλήξουμε, μετά από αυτόν το διάλογο, στο καλύτερο δυνατό νομοθετικό αποτέλεσμα.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα ήθελα τον λόγο επί του Κανονισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θέλω να αναφερθώ επί του Κανονισμού, κύριε Πρόεδρε. 
Υπάρχει ένα σοβαρότατο θέμα. Όποιος διαβάσει τον Κανονισμό, το σημείο που αναφέρεται στη διαδικασία των τροπολογιών –και φοβούμαι ότι οι κυρίως υπεύθυνοι που εισηγούνται εδώ νομοθετήματα, δεν διαβάζουν ούτε τον Κανονισμό ούτε το Σύνταγμα- θα δει ότι ορίζει ως τροπολογία την αλλαγή που προτείνεται είτε από την πλευρά της Κυβέρνησης είτε από την πλευρά της Βουλής σε συγκεκριμένη διάταξη του νομοσχεδίου. Η τροπολογία, μάλιστα, κατά τον Κανονισμό, τίθεται πρώτα σε ψηφοφορία κι εν συνεχεία ακολουθεί η μείζων διάταξη. Αν μεν γίνει δεκτή η τροπολογία, ενσωματώνεται στη διάταξη στην οποία αναφέρεται, αν όχι, προχωρεί η ψηφοφορία για την κύρια διάταξη. 
Αυτό είναι εξευτελισμός του Κοινοβουλίου. Μια τροπολογία με πέντε άρθρα, άσχετα με άλλες διατάξεις του νομοσχεδίου! Πού θα πάει αυτή η κατάσταση; Παρακαλώ να καθίσετε όλο το Προεδρείο, με τον Πρόεδρο κ. Μεϊμαράκη, και να αποφασίσετε εάν ο Κανονισμός της Βουλής και το Σύνταγμα θα γίνουν σεβαστά. Κι ας μην κάνω χαρακτηρισμό για το πώς χρησιμοποιούνται από την Κυβέρνηση με την ανοχή όλων και πρωτίστως της Αντιπολίτευσης. Και το τονίζω αυτό! 
Δεν θίγω τα άλλα κόμματα, αλλά είναι δυνατόν να μην επαγρυπνεί η Αντιπολίτευση για το τι γίνεται εδώ μέσα; Θα είναι η Βουλή ένα κόμμα; Γι’ αυτό υπάρχει Αντιπολίτευση. Σήμερα η Αντιπολίτευση απλώς διατυπώνει, θορυβώντας, απόψεις. Δηλαδή, η Βουλή διυλίζει, για να φύγω και από την Αντιπολίτευση. Δεν σημαίνει ότι επειδή η Αντιπολίτευση οφείλει να στέκει απέναντι από την Κυβέρνηση, όσοι στηρίζουμε την Κυβέρνηση πρέπει να σιωπούμε. Είναι υποχρέωση όλων μας να γίνει σεβαστό το Σύνταγμα και ο Κανονισμός της Βουλής και να μη μας λένε κάποιοι: «Ε, αφού δεν συμφωνείτε, γιατί ψηφίζετε τότε την Κυβέρνηση;». Δηλαδή, αντί να βάλουμε όλοι πλάτη να σεβαστεί και η Κυβέρνηση και η Βουλή το Σύνταγμα και τον Κανονισμό, λέμε: «Να μην ψηφίσετε, να πέσει η Κυβέρνηση». Δεν είναι εκεί το θέμα, λοιπόν.
Κύριε Υπουργέ, αυτό πρέπει να απασχολήσει και την Κυβέρνηση, τουλάχιστον όσους έχετε γνώση του Κανονισμού, του Συντάγματος και σέβεστε τη Βουλή. 
Χθες εδώ «φάγαμε» μία ολόκληρη συνεδρίαση για μία παράταση προθεσμίας για την υποβολή των δηλώσεων «πόθεν έσχες». Μπορούσε να γίνει με μία απλή διάταξη που ομοφώνως θα ψηφιζόταν. Πράξη νομοθετικού περιεχομένου. Έχουν εξευτελιστεί βασικοί θεσμοί του Συντάγματος και ταυτόχρονα και το κύρος του Προέδρου της Δημοκρατίας που τον βάζετε να υπογράφει. Διότι τι θα κάνει ο Πρόεδρος, θα πει ότι διαφωνεί με την Κυβέρνηση για μία τέτοια διάταξη; Να έχουμε κρίση πολιτική, κρίση γενικότερη; Έτσι, όμως, ασκείται ένας πολιτικός εκβιασμός σε βάρος και της Βουλής -και ιδιαίτερα της Πλειοψηφίας που σας στηρίζει- και των θεσμών, του Προέδρου της Δημοκρατίας. Επιτέλους! Αυτή είναι η κατάσταση. Πέντε άρθρα εδώ σε μία διάταξη,..</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχετε δίκιο, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: …ολόκληρο νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Άλλωστε, το έχετε βάλει…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, δεν είναι προσωπική σας ευθύνη…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το ξέρω, το ξέρω.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: … αλλά του Προεδρείου, είναι ευθύνη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό λέω.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας θυμίζω ότι από αυτήν τη θέση ζητούσα ο ίδιος και απέσυραν ολόκληρα νομοσχέδια. Εκτελεστούς νόμους του Συντάγματος που κάποιοι Υπουργοί νόμιζαν ότι μπορούν να τους περάσουν σαν μία τροπολογία.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα τα περνάνε όλα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν με ακούσατε. Λέω ότι το έχουμε βάλει -και εσείς προσωπικά που μετέχετε- στη Διάσκεψη των Προέδρων. Θυμάστε ότι έχει δεσμευθεί ο κ. Μεϊμαράκης να συνεννοηθεί με την Κυβέρνηση να μη γίνονται αυτά, αλλά δυστυχώς γίνονται. Επομένως, πρέπει να το ξαναβάλουμε το θέμα στη Διάσκεψη.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν εισάγονται και να είστε βέβαιος ότι η Βουλή θα πει, καλώς δεν εισάγονται. Γι’ αυτό λέει το Σύνταγμα ότι εάν είναι άσχετη μία διάταξη ερωτάται η Βουλή εάν υπάρχει αντίρρηση. Θα πρέπει να εφαρμόσουμε το Σύνταγμα και τον Κανονισμό. Άλλως, δίνουμε τη δυνατότητα σε όσους θέλουν να ευτελίσουν και το Κοινοβούλιο και τους θεσμούς και ξέρουμε πού οδηγεί αυτό και πού έχει οδηγήσει ένα μεγάλο μέρος της κοινής γνώμης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος του ΣΥΡΙΖΑ-ΕΚΜ κ. Παναγιώτης Κουρουμπλής για δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, με πρόλαβε ο αξιότιμος πρώην Πρόεδρος της Βουλής κ. Κακλαμάνης. Νομίζω ότι είναι ένα ζήτημα το οποίο έχει πάρει πλέον φαινόμενα εκτροπής και έχει πολύ μεγάλες ευθύνες το Προεδρείο της Βουλής. Το κατανοούμε ότι το Προεδρείο της Βουλής για πολλούς λόγους δεν θέλει και δεν πρέπει πολλές φορές να έρχεται σε σύγκρουση με την Κυβέρνηση, αλλά εδώ υπάρχουν ορισμένα όρια. Έχει υπερβεί η Κυβέρνηση τα εσκαμμένα. Η Κυβέρνηση νομοθετεί και η Βουλή εγκρίνει. Περί αυτού πρόκειται. Και μας φέρνετε τώρα ένα νομοσχέδιο του Υπουργείου Υγείας με τέσσερα άρθρα και άλλα δεκαέξι άρθρα -είναι ένα πολύσπερμο νομοσχέδιο- τα οποία είναι ατάκτως τοποθετημένα επί παντός επιστητού. Και δεν είναι μόνο, κύριε Κακλαμάνη, το ότι εισάγεται ένα νομοσχέδιο που τα περισσότερα άρθρα του δεν έχουν καμμία σχέση –ούτε οι τροπολογίες- με το κυρίως νομοσχέδιο, αλλά άμα διαβάσει κανείς προσεκτικά θα δει ότι έρχεται και διορθώνει νόμους που έχουν ψηφιστεί πριν από τρεις, τέσσερις, πέντε και έξι μήνες. Αυτή δηλαδή, η προχειρότητα του νομοθετικού έργου που προωθείται, δεν γίνεται με μελέτη, δεν γίνεται με επεξεργασία, ώστε και λεκτικά να αποδίδει τα νοήματα που πρέπει να αποδώσει ο νόμος, αλλά και συντακτικά, σε ό,τι αφορά το περιεχόμενο, να αποδίδει αυτό που πρέπει να αποδώσει.
Έρχεται τώρα, λοιπόν, η Κυβέρνηση και φέρνει διορθωτικές συνεχώς διατάξεις. Αυτή είναι η πρώτη παρατήρηση που θέλω να κάνω στο Προεδρείο της Βουλής.
Επίσης, πριν μπω στην αναφορά μου, κυρίως στο νομοσχέδιο, θέλω να παρακαλέσω τη Νέα Δημοκρατία -και δεν έχει καμμία αιχμή- για το εξής. Είχαμε συμφωνήσει όλα τα κόμματα, κυρίες και κύριοι συνάδελφοι, ότι θα συστήσουμε αυτή την περίφημη διακομματική επιτροπή της Βουλής, που ήταν αίτημα της κοινής συνεδρίασης των δύο επιτροπών που είχαν συνέλθει το Μάρτιο του 2012, για το γερμανοκατοχικό δάνειο και τις γερμανοκατοχικές αποζημιώσεις- επανορθώσεις και τους θησαυρούς, αλλά φοβούμαι ότι υπάρχει μία κωλυσιεργία από τη μεριά της Νέας Δημοκρατίας.
Θα παρακαλέσω -γιατί δεν θέλω να το «σηκώσω» το θέμα- επιτέλους να τελειώσουμε με τη σύσταση αυτής της επιτροπής. Διότι εγώ προσωπικά πιστεύω –και νομίζω ότι το πιστεύουμε όλοι- ότι η Βουλή διακομματικά έχει όλη τη δυνατότητα και τη διάθεση να βοηθήσει σ’ αυτήν την προσπάθεια διά της κοινοβουλευτικής διπλωματίας και να γίνουν οι απαραίτητες προσπάθειες, ώστε και η Κυβέρνηση –αν θέλετε- να διευκολυνθεί. Στο κάτω-κάτω είναι άλλο πράγμα η Κυβέρνηση, άλλο η Βουλή. Αν η Κυβέρνηση για πολλούς και διαφόρους λόγους δυσκολεύεται να ανοίξει αυτό το θέμα, ας αφήσει να το ανοίξει η Βουλή.
Κύριε Πρόεδρε, έφερε η Κυβέρνηση τέσσερα άρθρα σ’ αυτό το πολύσπερμο νομοσχέδιο που αφορούν την υγεία σε μία περίοδο που τριάμισι εκατομμύρια Ελλήνων είναι χωρίς περίθαλψη. Και δεν είναι άνθρωποι, κυρίες και κύριοι συνάδελφοι, που δεν δούλεψαν και δεν προσέφεραν στην οικονομία και στο ασφαλιστικό σύστημα. Είναι άνθρωποι που έχουν έξι και εφτά και οχτώ χιλιάδες ένσημα! Έχουν προσφέρει στο εθνικό σύστημα ασφάλισης! Και σήμερα, επειδή η κρίση τους οδήγησε στην ανεργία, οι άνθρωποι αυτοί δεν έχουν νοσοκομειακή περίθαλψη. 
Είναι ένα πολύ μεγάλο ζήτημα, για το οποίο καλούμεθα όλοι να συμβάλουμε και να βάλουμε πλάτη, αν θέλετε, για να το αντιμετωπίσουμε. Είναι πραγματική βόμβα στο κοινωνικό μας σύστημα, όταν αφήνουμε αυτούς τους ανθρώπους να βιώνουν το μαρτύριο του υγειονομικού αποκλεισμού και της περίθαλψης σε περιόδους πάρα πολύ δύσκολες για τη ζωή τους. Διότι δεν βιώνουν οι περισσότεροι εξ αυτών μόνο το ζήτημα του υγειονομικού αποκλεισμού, ζουν και το μαρτύριο της ανεργίας, της νέας φτώχειας, της ακραίας φτώχειας! 
Τα στοιχεία που έδωσε προχθές ο Δήμος Αθηναίων από μία ποιοτική έρευνα, δείχνουν ότι το 90% -παρακαλώ!- των πολιτών που σιτίζονται στα μεσημεριανά συσσίτια του Δήμου Αθηναίων και της Εκκλησίας, είναι Έλληνες. Το 54% των αστέγων είναι Έλληνες! Και το 18%, κυρίες και κύριοι συνάδελφοι, είναι πτυχιούχοι ανωτάτων σχολών!
Έρχεται, λοιπόν, η Κυβέρνηση να νομοθετήσει για τα ζητήματα της υγείας και μας φέρνει και μία τροπολογία, στην οποία αναφέρθηκε και ο κ. Κακλαμάνης. 
Ίσως δεν θα προσέξατε, κύριε Κακλαμάνη, ότι ένα από αυτά τα άρθρα αναφέρεται στις περίφημες αδειοδοτήσεις κλινικών. Αυτές τις κλινικές που έκλεισε ο κ.Αυγερινός έπειτα από είκοσι, τριάντα χρόνια τώρα, έρχεται η Κυβέρνηση να τις αναστήσει. 
Ερωτώ τον παριστάμενο Υπουργό: Είναι φωτογραφική αυτή η διάταξη; Αφορά κλινική που βρίσκεται στα όρια της Αττικής; Ποιους αφορά αυτή η διάταξη; Πού το θυμηθήκατε ξαφνικά και φέρατε αυτήν τη διάταξη προς ψήφιση στη Βουλή; Και μάλιστα τη φέρατε την τελευταία στιγμή, χωρίς να τη φέρετε στην επιτροπή!
Πραγματικά, κύριε Κρεμαστινέ, έχω προβληματιστεί για το αν εσείς θα μπορέστε να ψηφίσετε μία τέτοια διάταξη. Είναι πραγματικά προκλητικό! Φέρτε την στην επιτροπή να τη συζητήσουμε, να γίνει ανταλλαγή απόψεων και να δούμε περί τίνος πρόκειται. Διότι εδώ συμβαίνουν σημεία και τέρατα. Όταν υπάρχουν αυτού του είδους οι περικοπές, έρχεστε και αυξάνετε τα πρωτότυπα φάρμακα. Διακόσια εξήντα πέντε πρωτότυπα φάρμακα γιατί τα αυξήσατε; Ποιος ωφελήθηκε από αυτήν την υπόθεση; Να μας πείτε ποιος ωφελήθηκε από αυτήν την αύξηση των διακοσίων εξήντα πέντε πρωτοτύπων φαρμάκων. Και γιατί δεν φέρατε τη διάταξη στη Βουλή, όπως είχε πράξει πριν από δύο, τρία χρόνια η τότε Υπουργός, για να συζητηθεί εδώ στη Βουλή αν πρέπει να γίνει αυτή η αύξηση; Δηλαδή, είσαστε νομιμόφρονες, ότι έπρεπε να πιάσουμε το μέσο ποσοστό στην Ευρωπαϊκή Ένωση;</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Δεν λέτε όμως πόσα μειώσαμε.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αφήστε πόσα μειώσατε! Σας ρωτάω ποιούς ωφέλησε η αύξηση των διακοσίων εξήντα πέντε πρωτοτύπων φαρμάκων και γιατί το κάνατε, ενώ είχατε τη δυνατότητα να μην το κάνετε. Αυτή είναι η πραγματικότητα και σε αυτό πρέπει να μας δώσετε απάντηση. 
Διότι με αυτόν τον τρόπο ξέρετε τι κάνατε; Αυξήσατε ένα μέρος από αυτά τα εκατό εκατομμύρια. Τα είκοσι πέντε εκατομμύρια πάρθηκαν από τις τσέπες των πολιτών, των ασθενών, και τα εβδομήντα πέντε πήγαν στον ΕΟΠΥΥ ως χρέος του ΕΟΠΥΥ. Και μετά, με την αύξηση της συμμετοχής των ασθενών τι κάνατε ουσιαστικά, κύριε Υπουργέ; Πήρατε αυτά από το βάρος του ΕΟΠΥΥ και τα πληρώνει ο ασφαλισμένος. Αυτό κάνατε γι’ αυτά τα διακόσια εξήντα πέντε φάρμακα. Και δεν μιλάει κανείς γι’ αυτό. Αυτή είναι η πραγματικότητα σε μία περίοδο τόσο δύσκολη για τον κόσμο. 
Κυρίες και κύριοι συνάδελφοι, έφερε η Κυβέρνηση το νομοσχέδιο αυτό και μιλά στα τέσσερα αυτά άρθρα γι’ αυτήν την περίφημη επιτροπή στον ΕΟΠΥΥ. Πάρα πολύ καθυστερημένα ήρθε αυτή η επιτροπή. Ήρθε πάρα πολύ καθυστερημένα, αλλά ας έρθει έστω κι έτσι. 
Κύριε Υπουργέ, αυτή η επιτροπή θα διαπραγματεύεται οικονομικά μεγέθη πάρα πολύ σημαντικά και με ιδιωτικές κλινικές και με νοσοκομεία. Δεν θα πρέπει εδώ να προβλέψουμε ότι θα πρέπει να ελέγχεται το πόθεν έσχες αυτής της επιτροπής; Αυτά ήταν τα λάθη, κυρίες και κύριοι συνάδελφοι του ΠΑΣΟΚ, που έκανε και το ΠΑΣΟΚ. Διότι, όταν κάποιοι Βουλευτές του ΠΑΣΟΚ φωνάζαμε «ελέγξτε τις επιτροπές προμηθειών των νοσοκομείων», αντί να κάνουμε αυτό, ερχόμασταν και νομιμοποιούσαμε τα έξι δισεκατομμύρια ευρώ της Νέας Δημοκρατίας στα αναλώσιμα και τα πάρτι των φαρμάκων. Αυτό έγινε τότε και τα βάλαμε και μετά μέσα στο έλλειμμα. 
Θα τοποθετηθούμε στα υπόλοιπα θέματα της υγείας και αύριο, αλλά θα τα πούμε και τη Δευτέρα που έχω μια επίκαιρη ερώτηση, κύριοι Υπουργοί. Έχουμε και άλλα να πούμε. 
Κυρίες και κύριοι συνάδελφοι, έρχεται η Κυβέρνηση με το άρθρο 18 να επιχειρήσει τι; Αφού έκλεισε την ΕΡΤ σε μια κρίσιμη περίοδο, τώρα μπορεί να κάνει κανείς λογικούς συνειρμούς: Εάν η ΕΡΤ δεν είχε κλείσει, θα είχε λάβει μέρος σε αυτήν τη διαδικασία; Σήμερα, λοιπόν, έρχεστε και φέρνετε μια διάταξη, ενώ δεν υλοποιήθηκε ποτέ ο νόμος που ψηφίστηκε το 2007 με παρατάσεις. Έρχεται η Επιστημονική Επιτροπή της Βουλής και βάζει πολύ κρίσιμα ζητήματα γι’ αυτό το θέμα που επιχειρείτε. Αλλά όταν σας βολεύει, είναι καλή η Επιστημονική Επιτροπή της Βουλής και όταν δεν σας βολεύει, την αγνοούμε. 
Κάποτε πρέπει σε αυτό το Κοινοβούλιο, κυρίες και κύριοι συνάδελφοι, η αξία των απόψεων και των γνωμοδοτήσεων της Επιστημονικής Επιτροπής να έχει ένα μεγαλύτερο δεσμευτικό ρόλο για τις εκάστοτε κυβερνήσεις. Αλλιώς δεν έχει καμμιά έννοια να πληρώνουμε Επιστημονική Επιτροπή και να μην λαμβάνουμε υπ’ όψιν τις απόψεις της και τις γνωμοδοτήσεις της. 
Έρχεστε, λοιπόν, και επιχειρείτε ένα νέο ανοσιούργημα. Η διαπλοκή στη διαπλοκή. Έρχεστε δηλαδή «να πληρώσετε γραμμάτια και να βάλετε και στον τόκο» όπως έλεγε ένας απλός χωριανός μου. «Πληρώνω γραμμάτια, βάζω και στον τόκο». Δηλαδή διασφαλίζετε αυτά που έπρεπε να τους δώσετε για τη στήριξη που σας παρέχουν τα συγκεκριμένα κανάλια σε μία περίοδο που αισθάνεται ο ελληνικός λαός ότι υπάρχει κοινωνική αδικία, ότι δεν υπάρχει πολιτική βούληση να συγκρουστείτε και με τις λίστες και με τους ληστές που περιέχονται σε αυτές τις λίστες, όταν κινδυνεύουν παιδιά από έλλειψη περίθαλψης, όταν στερούνται ένα στοιχειώδες επίπεδο διαβίωσης…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κουρουμπλή…</ChairmanSpeech>
<Speech><Parlmember>ΠΑΝΑΓΙΩΤΗΣΗ ΚΟΥΡΟΥΜΠΛΗΣ</Parlmember>: Ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία, ζητήστε το, κύριε Κουρουμπλή. Δεν θα σας το αφαιρέσω.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εντάξει, κύριε Πρόεδρε. Συγγνώμη.
Έρχεστε, λοιπόν, να κάνετε χαριστικές πράξεις επειδή επί τόσα χρόνια αυτές οι συχνότητες δινόντουσαν με έναν τέτοιο τρόπο, που οι συγκεκριμένοι καναλάρχες δεν πλήρωσαν ούτε ένα ευρώ στο κράτος.
Πώς μπορεί, λοιπόν, κυρίες και κύριοι συνάδελφοι, να αντιμετωπίσουμε τα φαινόμενα που γεννάει η απόγνωση; Και διαμαρτυρόμαστε γιατί κάποιος κόσμος στην απόγνωσή του ψήφισε αυτούς που ψήφισε. Προσπαθούμε να απενοχοποιήσουμε τις επιλογές αυτού του τύπου. Περί αυτού πρόκειται. Δεν φταίει αυτό, δεν φταίει εκείνο, δεν φταίει το άλλο. Γιατί; Τρελάθηκε ο ελληνικός λαός ξαφνικά; Πώς δεν φταίει; Και αυτό φταίει και εκείνο φταίει και το άλλο φταίει. Βλέπει ένα πολιτικό σύστημα, που έστω και τώρα -να δεχθούμε ότι έγινε ό,τι έγινε- σ’ αυτήν την φοβερή κρίση, που εξευτελίζεται η ανθρώπινη αξιοπρέπεια μέσα από την ανεργία, τη φτώχεια, τον αποκλεισμό, τις διακρίσεις, δεν έχουμε το κουράγιο να εμπεδώσουμε ένα αίσθημα κοινωνικής δικαιοσύνης και να πούμε ότι «ναι, επιτέλους, τώρα ο ελληνικός λαός μπορεί να αισθάνεται ότι υπάρχει πολιτική βούληση να προχωρήσουμε όλοι μαζί, να εμπεδώσουμε αυτήν την καταξίωση που πρέπει να δώσουμε στο πολιτικό προσωπικό και στο πολιτικό σύστημα». Περί αυτού πρόκειται. 
Μπορούμε να πούμε σήμερα, κυρίες και κύριοι συνάδελφοι, στον ελληνικό λαό ότι υπάρχει αίσθημα κοινωνικής δικαιοσύνης στην κατανομή των βαρών; 
Όταν, κύριε Υπουργέ -είστε και αρμόδιος του ΕΟΠΥΥ- ιδρύθηκε ο ΕΟΠΥΥ, πήρατε τα ταμεία με ελλείμματα και ποτέ δεν έγινε κανένας έλεγχος ούτε πριν ούτε μετά γιατί έγιναν αυτά τα ελλείμματα. Κανένας δεν ευθύνεται γι’ αυτά τα ελλείμματα; 
Κανένας δεν ευθυνόταν, κυρίες και κύριοι συνάδελφοι, ότι επί δέκα χρόνια κρατούσαμε ένα καθεστώς διαφορετικής τιμής του ασφαλιστικού φαρμάκου με το νοσοκομειακό κι έχανε το κράτος, με δήλωση του κ. Βουδούρη στην Επιτροπή Κοινωνικών Υποθέσεων, 500 εκατομμύρια τον χρόνο;
Να πως έγινε η κρίση. Αυτή είναι η κατάσταση. Έρχεστε σήμερα, λοιπόν, και επιχειρείτε να δώσετε τις συχνότητες, προκαλώντας το δημόσιο αίσθημα. Το προκαλούμε το δημόσιο αίσθημα. Νομίζετε ότι μπορεί να περάσει με την πλειοψηφία. Αύριο, όμως, αυτή η υπόθεση θα περάσει από δοκιμασία, δεν θα μείνει έτσι και ο καθείς θα αναλάβει τις ευθύνες του. Αν νομίζετε ότι με πολύ ανώδυνο τρόπο θα περνάτε τέτοιου είδους διατάξεις, είστε γελασμένοι.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Μία μικρή παρέμβαση, κύριε Πρόεδρε, θα ήθελα να κάνω σε σχέση με αυτά που είπε και ο Κοινοβουλευτικός Εκπρόσωπος του ΣΥΡΙΖΑ προηγουμένως.
Όσον αφορά το Υπουργείο Υγείας –δεν μιλώ για όλες τις διατάξεις, τις οποίες εισάγει η Κυβέρνηση, αλλά ειδικά όσον αφορά το Υπουργείο Υγείας- δεν υπάρχουν, κύριε Κοινοβουλευτικέ Εκπρόσωπε του ΣΥΡΙΖΑ, χαριστικές διατάξεις, ούτε «φωτογραφίες» υπάρχουν.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα το δούμε αυτό.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Εμείς δεν «φωτογραφίζουμε», δεν έχουμε φωτογραφικές μηχανές. Εμείς ό,τι κάνουμε το κάνουμε με διαφάνεια και είμαστε συνεπείς σε συγκεκριμένες αρχές και κανόνες.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να την πάρετε πίσω αυτήν την τροπολογία.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Ακούστε με. 
Πρώτον, όσον αφορά την επιτροπή διαπραγμάτευσης -το έχετε πει εσείς, το έχουν πει και άλλοι συνάδελφοι δικοί σας προηγουμένως- η επιτροπή διαπραγμάτευσης δεν αποφασίζει, δεν συνάπτει συμβάσεις, έχει καθαρά γνωμοδοτικό χαρακτήρα.
Δεύτερον, η θητεία των μελών της είναι διετής.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τι σας ενοχλεί να βάλετε αυτό που λέμε;</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Αφήστε με να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Κουρουμπλή.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Η θητεία των μελών της είναι διετής. Δεν μπορεί να παραταθεί πέρα από δύο συνεχείς θητείες. Ειδικά, η πρώτη θητεία είναι ενιαύσια και δεν ανανεώνεται.
Τρίτον, υπάρχουν στο άρθρο 7 της υπουργικής απόφασης, η οποία καθορίζει τις αρμοδιότητες και τις διαδικασίες λειτουργίας αυτής της επιτροπής, μία σειρά από κωλύματα και προϋποθέσεις έκπτωσης των μελών της. Είναι αυστηρότατα κωλύματα, που δεν έχουν τεθεί ποτέ σε καμμία άλλη επιτροπή. Όλα αυτά τα είπα σε σχέση με την επιτροπή διαπραγμάτευσης. 
Άλλο ζήτημα είναι το θέμα της επαναλειτουργίας των ιδιωτικών κλινικών. Δεν «φωτογραφίζει» κι εκεί –επαναλαμβάνω- κάποιους συγκεκριμένους. Είναι γενική η διάταξη. Η διατύπωση είναι εντελώς γενική.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Γενικές γίνονται αυτές.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Επειδή, όμως, έχει τεθεί αυτή η ένσταση η δική σας και επειδή θέλουμε να είμαστε συνεπείς σ’ αυτά τα οποία λέμε, θέλουμε να υπάρχει διάλογος ουσιαστικός και στην Επιτροπή Κοινωνικών Υποθέσεων πριν και στη συνέχεια εδώ στο Κοινοβούλιο, εμείς για να μην υπάρχει η παραμικρή σκιά θα αποσύρουμε αυτήν τη διάταξη -αναφέρομαι στο άρθρο 5 της τροπολογίας- και θα την επαναφέρουμε σε διάταξη νομοσχεδίου του Υπουργείου Υγείας ή σε κάποια άλλη εμπρόθεσμη τροπολογία, η οποία θα έλθει να συζητηθεί πρώτα στην επιτροπή.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η Κοινοβουλευτική Εκπρόσωπος της Νέας Δημοκρατίας κ. Βούλτεψη για δώδεκα λεπτά.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, πράγματι έχουμε μπροστά μας ένα νομοσχέδιο που ασχολείται με πάρα πολλά θέματα πολλών και διαφορετικών Υπουργείων. Προφανώς, πολλές φορές υπάρχει ανάγκη για ταχεία ρύθμιση διαφόρων θεμάτων, αλλά προφανώς υπάρχει και η ανάγκη συντονισμού. 
Σήμερα, εκπροσωπήθηκε το Υπουργείο Υγείας. Αύριο θεωρούμε δεδομένο ότι θα είναι εδώ Υπουργοί ή Υφυπουργοί, ή εν πάση περιπτώσει, Υπουργικά στελέχη των άλλων Υπουργείων που διατάξεις τους υπάρχουν μέσα σε αυτό το νομοσχέδιο. Διότι πρέπει και σε αυτόν τον τομέα να υπάρξει συντονισμός. Τίθενται θέματα από τους Βουλευτές. Γίνεται ένας γόνιμος διάλογος. Όπως απάντησε τώρα εμβόλιμα ο Υφυπουργός Υγείας επί ενός θέματος που ετέθη από τον Κοινοβουλευτικό Εκπρόσωπο της Αξιωματικής Αντιπολίτευσης, αναγνωρίζω και εγώ ότι έπρεπε να υπάρχουν μέσα στην Αίθουσα εκπρόσωποι και των άλλων Υπουργείων, εφόσον δεν πρόκειται για τροπολογίες, αλλά για άρθρα νομοσχεδίου. 
Πρέπει να σχεδιάζουμε σε βάθος χρόνου. Πράγματι βρισκόμαστε μπροστά στο θέμα της Προεδρίας, το οποίο πρέπει να αντιμετωπίσουμε. Περνάει πολύ γρήγορα ο καιρός. Την 1η Ιανουαρίου ξεκινάει η Ελληνική Προεδρία. Πιστεύω ότι αρκετές φορές θα έρχονται τέτοιες διατάξεις εδώ. Αυτό συμβαίνει σε όλα τα κοινοβούλια του κόσμου. Νομίζω ότι πρέπει ειδικά το θέμα της Προεδρίας να το δούμε με εθνική ομοψυχία, για να μπορέσει η χώρα να φέρει σε πέρας αυτήν την υπόθεση χωρίς να υποστεί άλλες βλάβες όσον αφορά την εικόνα της. 
Βεβαίως, επίσης, το θέμα της υγείας είναι πολυπλόκαμο. Πολλές φορές μία διάταξη κατά την εφαρμογή της έχει προβλήματα και πρέπει να αλλάξει. Αυτό πρέπει να γίνεται, έστω με τον τρόπο με τον οποίο γίνεται. Είδαμε στα χρόνια αυτά τα μνημονιακά –και χαιρετίζω τη δημιουργία αυτού του θεσμού, δηλαδή του Εθνικού Συντονιστή για τα ναρκωτικά και μάλιστα με πενταετή θητεία- να υποχωρούν πράγματι κάποιες δομές. Χρειάζεται, λοιπόν, αυτήν τη στιγμή να υπάρχουν εκείνοι οι οποίοι θα διασφαλίζουν ότι αυτές οι δομές θα συνεχίζουν να υπάρχουν. Διότι ο τομέας των ναρκωτικών είναι ένας πολύ κρίσιμος τομέας. 
Πιστεύω ότι ειδικά αυτή η διάταξη πρέπει να ψηφιστεί από όλους. Χρειαζόμαστε συντονιστή, ώστε κάθε φορά που θα υπάρχουν περικοπές σε αυτόν τον τομέα να μπορεί κάποιος ανεξάρτητος πενταετούς θητείας να πει «αυτό δεν μπορεί να γίνει». Διότι έχουν υποχωρήσει πολλές υπηρεσίες λόγω ακριβώς της οικονομικής κατάστασης και της κρίσης στη χώρα, όσον αφορά τον κρίσιμο αυτό τομέα της αντιμετώπισης των ναρκωτικών που ουσιαστικά επιτείνει θέματα οικονομικής κρίσης. Διότι, αν δεν πάει καλά αυτός ο τομέας, ξέρουμε ότι ξοδεύουμε πάρα πολλά χρήματα μετά για την αποκατάσταση. Ξοδεύουμε επίσης πάρα πολλά χρήματα, διότι άνθρωποι λείπουν από την αγορά εργασίας ή από την προσπάθεια τους να βρεθούν μέσα σε αυτήν. 
Έτσι λοιπόν, θεωρώ ότι πάντοτε στον τομέα της υγείας θα χρειάζεται να ερχόμαστε εδώ και να διορθώνουμε προηγούμενες διατάξεις. Και δεν είναι εκεί το ζήτημα. Το ζήτημα είναι ότι σήμερα κάναμε μία συζήτηση που τελικά έπρεπε και εμείς να την επικεντρώσουμε στα θέματα της υγείας, για να μπορέσουμε αύριο να συζητήσουμε τα άλλα ζητήματα. Ο διάλογος όμως, παρ’ όλες τις καταγγελίες, πιστεύω ότι ήταν γόνιμος, αν και δυστυχώς βρισκόμαστε πάντα στον αστερισμό των καταγγελιών και των περιγραφών. 
Είναι πάρα πολύ εύκολο να περιγράφεις κάτι. Αυτό όμως δεν είναι δουλειά του πολιτικού. Θα το κάνει μία, δύο, τρεις, τέσσερις, πέντε φορές. Κάπου θα πρέπει κάτι να πει, κάτι να προτείνει και όταν ακόμη δεν είναι στην κυβέρνηση. Δηλαδή ένα κόμμα το οποίο διεκδικεί με αξιώσεις την εξουσία δεν αρκεί να περιγράφει τη φτώχεια, την εξαθλίωση, τα προβλήματα στον τομέα της υγείας που -απ’ όσο θυμάμαι- και στον καιρό της ευημερίας αυτά περιγράφονταν. Ένα κόμμα πρέπει να λέει και τι θα κάνει, ειδικά όταν η Αξιωματική Αντιπολίτευση έχει επανειλημμένα και διά στόματος του Αρχηγού της παραδεχτεί ότι αυτά δεν θα αλλάξουν εν μια νυκτί, δεν υπάρχει το μαγικό ραβδί.
Τώρα τελευταία, επίσης, ακούσαμε να μας λένε ότι δεν πρόκειται να φτάσουμε στην κορυφή χωρίς να ματώσουμε. Άρα πρέπει να ξέρουμε ποια είναι η πρόταση πάνω σε συγκεκριμένα ζητήματα τα οποία τίθενται κάθε φορά. Δεν είναι πρόταση το να λέμε πώς θα λειτουργεί μία επιτροπή. Πρόταση είναι να πούμε τι σκοπεύουμε να κάνουμε στο θέμα της υγείας
Και επειδή ακούμε συχνά ότι το πρώτο χρέος, το οποίο οφείλει μία ελληνική Κυβέρνηση να ξεπληρώσει, είναι το χρέος της απέναντι στο λαό της και στους ανθρώπους, συμφωνούμε και με αυτό, αλλά και επ’ αυτού πρέπει να πούμε πώς δεν μπορούμε να λέμε γενικά και αόριστα ότι θα τα κάνουμε όλα τέλεια αύριο το πρωί, διότι ούτε εκεί υπάρχει μαγικό ραβδί. 
Και το λέω αυτό, αγαπητοί συνάδελφοι, διαβάζοντας και την πολιτική απόφαση του ιδρυτικού συνεδρίου του ΣΥΡΙΖΑ –την έχω εδώ μπροστά μου- η οποία έχει ειδική αναφορά στα θέματα της υγείας. Χρησιμοποιεί βέβαια έναν ενεστώτα διαρκείας που είναι χρήσιμος στον πολιτικό λόγο –«αποκαθιστούμε», «βοηθούμε», «προσπαθούμε» και «θα δούμε τι θα γίνει στο τέλος». Όσον αφορά το κοινωνικό κράτος, το θέμα της υγείας, το ασφαλιστικό σύστημα κ.λπ. λέει συγκεκριμένα: «Διασφαλίζουμε πλήρως τη λειτουργία των δημόσιων νοσοκομείων» –“διασφαλίζουμε” είναι ένας ενεστώτας διαρκείας δεν ξέρουμε πώς θα διασφαλιστεί πώς μπορούμε να το πάρουμε αυτό ως δεδομένο, γιατί τον ενεστώτα διαρκείας τον έχουμε ακούσει πολλές φορές «και των δομών πρωτοβάθμιας φροντίδας υγείας, κέντρα υγείας, μονάδες υγείας του ΕΟΠΥΥ, δομές ψυχικής υγείας, κέντρα πρόληψης και απεξάρτησης. Διατηρούμε και αναπτύσσουμε» πάλι ενεστώτας διαρκείας «ένα δημόσιο σύστημα υγείας και δομών πρόνοιας υψηλής ποιότητας προσιτό σε όλους, στο κέντρο και στην περιφέρεια». 
Τι λέει όμως παρακάτω; «Εγγυόμαστε την ικανοποιητική λειτουργία και αναδιοργάνωση της δημόσιας περίθαλψης και τη δωρεάν καθολική πρόσβαση όλων των κατοίκων της χώρας, ντόπιων και αλλοδαπών, στην ιατροφαρμακευτική περίθαλψη, ανεξάρτητα από την εργασιακή ή ασφαλιστική τους κατάσταση». 
Αυτό πρέπει να κοστολογηθεί, δηλαδή εάν μπορούμε να διασφαλίσουμε σε όλους, ντόπιους, αλλοδαπούς, νόμιμους, παράνομους, την είσοδο στα νοσοκομεία και να γίνονται έξοδα. Δεν μπορεί να λέγεται έτσι αόριστα, διότι η υγεία έχει αντιπαροχές. Κάποιοι εργάζονται και πληρώνουν για τον τομέα περίθαλψης. Εργάζονται και καταβάλλουν εισφορές για τη σύνταξή τους, καταβάλλουν εισφορές για την υγεία. Αν δεν έχει ανταποδοτικότητα αυτό το σύστημα…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τα τρία εκατομμύρια ήταν ασφαλισμένοι, κυρία Βούλτεψη.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, μισό λεπτό. Ακούστε, κύριε Κουρουμπλή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, αν έχετε την καλοσύνη, να μην παρεμβαίνετε από κάτω. Σας παρακαλώ πολύ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μία διευκρίνιση έκανα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κυρία Βούλτεψη, μην κάνετε διάλογο. Συνεχίστε κανονικά την τοποθέτησή σας.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ετέθη, κύριε Πρόεδρε, ένα θέμα.
Βεβαίως όσοι ήταν ασφαλισμένοι –μιλάμε, λοιπόν, για το παλαιό ΤΕΒΕ- είναι άλλο ζήτημα. Επ’ αυτού και λαμβάνεται και πρέπει να ληφθεί μέριμνα. Πράγματι, ο κόσμος αυτός, ο οποίος χειμάζεται, βρέθηκε να μην μπορεί να καταβάλει τις ασφαλιστικές εισφορές του και να είναι εκτός του συστήματος υγείας. Δεν μιλούμε όμως γι’ αυτό. Εγώ δεν μίλησα γι’ αυτό. Είπα ότι θέλετε ένα σύστημα υγείας…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ας λύσουμε αυτό πρώτα.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αυτό πρέπει να το λύσουμε και θα το λύσουμε. Όπως ξέρετε, έχει ξεκινήσει μία διαδικασία για την επίλυσή του, να βρεθεί τρόπος αυτοί οι άνθρωποι και τα παιδιά τους να έχουν ιατροφαρμακευτική περίθαλψη. Είναι αναγκαίο. Τι θα πει «ας λύσουμε πρώτα αυτό»; Εδώ λέτε ότι θα φτάσουμε ξαφνικά με μία διακυβέρνηση δική σας στη δυνατότητα να προσφέρουμε μέσα στα νοσοκομεία μας παροχή υγείας σε δέκα εκατομμύρια Ινδών που αύριο το πρωί μπορεί να αποφασίσουν να έρθουν στην Ελλάδα. Αυτό όμως δεν μπορεί να γίνει.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εσείς είστε Κυβέρνηση. Αφήστε το τι θα κάνουμε εμείς.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Λέω, λοιπόν, και δεν θέλω να πάρω άλλο χρόνο ότι, όταν διεκδικούμε την εξουσία με αξιώσεις, πρέπει να λέμε και αυτά που μπορούμε να κάνουμε. Δεν μπορούμε να λέμε διάφορα μαξιμαλιστικά, όπως «ντόπιων και αλλοδαπών». Αυτοί οι οποίοι έχουν ασφαλιστικά δικαιώματα, αυτοί οι οποίοι είχαν ασφαλιστικά δικαιώματα –και το δέχομαι- πρέπει να τα διατηρήσουν. Αλλά πρέπει να μας δώσετε ένα σχέδιο γι’ αυτό.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είναι τρία εκατομμύρια, κυρία Βούλτεψη!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πολύ, ο καθένας ομιλεί όταν έρθει η ώρα του και όταν πρέπει. Όχι έτσι, κύριε Κουρουμπλή!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Γίνεται διάλογος παραγωγικός, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Κουρουμπλή, μην διακόπτετε. Δεν κάνουμε κουβεντούλα εδώ μέσα.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν αντιδικούμε σε προσωπικό επίπεδο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ! Διακόψατε την ομιλήτρια.
Συνεχίστε, κυρία Βούλτεψη.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Άλλο πράγμα είπα εγώ και για άλλο πράγμα ήταν η διακοπή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην απαντάτε, κυρία Βούλτεψη. Συνεχίστε την ομιλία σας.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μιλάω για συγκεκριμένα θέματα, να συζητήσουμε εδώ πώς άνθρωποι που είχαν ασφάλιση και που βρέθηκαν σε δυσκολία και δεν μπόρεσαν να καταβάλουν τις ασφαλιστικές τους εισφορές, είναι αυτήν τη στιγμή χωρίς ιατροφαρμακευτική περίθαλψη. 
Αυτό είναι μείζον ζήτημα και αντιμετωπίζεται. Όπως ξέρετε, γίνεται συζήτηση πάνω σε αυτό για να αντιμετωπιστεί άμεσα, αλλά το να λέμε ότι το σύστημα υγείας μας μπορεί να παράσχει περίθαλψη σε όποιον περνάει απ’ έξω, αυτή είναι μία συζήτηση που δεν μπορεί να έχει ευτυχή κατάληξη. Είναι αδύνατον.
Γιατί τα είπα όλα αυτά; Γιατί πρέπει κάποτε, όταν φτιάχνονται τέτοια κείμενα, να υπάρχει κάτι συγκεκριμένο, παραδείγματος χάριν θα δώσουμε πίσω την ασφάλιση στους ασφαλισμένους του ΟΑΕΕ που βρίσκονται αυτήν τη στιγμή εκτός συστήματος. Δεν μπορεί να λέμε «ντόπιων αλλοδαπών» κ.λπ., «είτε είναι εντάξει με τα ασφαλιστικά τους δικαιώματα είτε όχι». Δεν είναι μόνο ο ΟΑΕΕ σ’ αυτό που λέτε. Είναι όποιος περνάει έξω από τη χώρα και μπαίνει.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτό που λέτε τώρα είναι αποπροσανατολιστικό.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αυτό πρέπει να το ξεκαθαρίσετε. Το σύστημα υγείας δεν αντέχει αυτά που λέτε ως κόμμα που διεκδικεί την εξουσία.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Για την επιτροπή δεν είπατε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ναι, συγγνώμη, κύριε Πρόεδρε, θα ήθελα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Στη δευτερολογία σας, κυρία συνάδελφε.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θα το πω στον Πρόεδρο κι εγώ αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Κρεμαστινός, Κοινοβουλευτικός Εκπρόσωπος του ΠΑΣΟΚ.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, κυρίες και κύριοι Βουλευτές, όπως είπε και ο πρώην πρόεδρος της Βουλής κ. Κακλαμάνης, το νομοσχέδιο επιγράφεται: «Ρυθμίσεις του Υπουργείου Υγείας και άλλες διατάξεις». Το ορθότερο θα ήταν να ήταν «Άλλες διατάξεις και ρυθμίσεις του Υπουργείου Υγείας» γιατί το κύριο βάρος πράγματι είναι οι άλλες διατάξεις. Γι’ αυτό το λόγο και στην επιτροπή είχαν κληθεί και είχαν προσέλθει οι περισσότεροι αρμόδιοι Υπουργοί και καλό να προσέλθουν αύριο στην Ολομέλεια για να υποστηρίξουν τις διατάξεις, γιατί δεν πρόκειται για τροπολογίες, αλλά για διατάξεις. Το λογικό είναι, λοιπόν, να προσέλθουν αύριο οι Υπουργοί για να υποστηρίξουν τις διατάξεις τους.
Όμως, θα πρέπει να ενημερώσω την Ολομέλεια ότι η Επιτροπή Κοινωνικών Υποθέσεων, με τον κ. Λυκουρέντζο -που ήταν μέχρι προ ολίγου εδώ- και τον κ. Γεωργιάδη, έκανε δύο διασκέψεις με τους περιφερειάρχες και τους νομάρχες των απομονωμένων περιοχών, των νησιωτικών, ορεινών περιοχών. Αυτοί είπαν τα προβλήματά τους και αυτά καταγράφηκαν.
Τα προβλήματα αυτά υποβλήθηκαν από εμένα στην επιτροπή, με την ιδιότητα του Προέδρου της επιτροπής και έτυχαν της επιδοκιμασίας όλων των πολιτικών κομμάτων. Δύο από αυτά έχουν περιληφθεί στο νομοσχέδιο, αλλά καλό είναι, κύριε Υπουργέ, να συμπεριλάβετε όλες τις διατάξεις που είναι αποτέλεσμα, αν θέλετε, μιας διαδικασίας που κράτησε πάνω από ένα χρόνο και διασφαλίζει την εύρυθμη λειτουργία των νοσοκομείων, κυρίως των απομονωμένων περιοχών, την εύρυθμη λειτουργία των αγροτικών ιατρείων και των κέντρων υγείας. 
Δίνω το παράδειγμα μιας διατάξεως. Αυτός που βρίσκεται σε ένα χωριό έχει το δικαίωμα να τον δει κάποιος οφθαλμίατρος κάποια στιγμή. Αυτός ο οφθαλμίατρος να πηγαίνει από το νοσοκομείο στο οποίο ανήκει το κέντρο υγείας της περιοχής. Ειδικά με τις οικονομικές συνθήκες που επικρατούν σήμερα στη χώρα, όπου δεν έχει ο κόσμος τη δυνατότητα να καταφεύγει με ιδίους πόρους στους ειδικούς, αυτό είναι κάτι απαραίτητο. 
Επίσης, μια άλλη διάταξη που θα πρέπει να τη δεχτεί όλη η Βουλή –και τη δέχτηκε και η επιτροπή- είναι οι περίφημες επιτροπές του Υπουργείου Υγείας. Εγώ θυμάμαι πως από την εποχή που ήμουν Υπουργός –περίπου δηλαδή δεκατρία χρόνια πριν- μέχρι σήμερα είναι οι ίδιοι άνθρωποι διαχρονικά. Οι Υπουργοί έρχονται και παρέρχονται, αλλά οι επιτροπές είναι οι ίδιες. Αποτέλεσμα; Να μην γνωρίζει πραγματικά τι γίνεται.
Εγώ ως Υπουργός Υγείας, γνωρίζοντας και το θέμα, διαπίστωσα ότι η στεφανιογραφία χρεωνόταν τότε 30.000 δραχμές, η αγγειογραφία μιας αρτηρίας του δεξιού ποδιού 150.000 δραχμές και του αριστερού ποδιού άλλες 150.000 δραχμές. Αντιλαμβάνεστε ότι αυτοί οι οποίοι είχαν εισηγηθεί είχαν άμεση ωφέλεια από τις τιμολογήσεις και βέβαια, άλλαξαν αμέσως τότε τα δεδομένα. 
Άρα, λοιπόν, κύριε Πρόεδρε -που έκανα μνεία και σε αυτά που είπατε προηγουμένως- θα πρέπει οι επιτροπές του Υπουργείου Υγείας να μην είναι οι ίδιες διαχρονικά. Εμείς προτείναμε να γίνεται κάθε χρόνο αλλαγή των προσώπων. Αυτό να το δείτε εσείς. Αυτή η κατάσταση όμως που υπάρχει σήμερα είναι απαράδεκτη.
Θα θυμίσω, ειδικά στον κ. Κουρουμπλή που ήταν τότε Γενικός Γραμματέας του Υπουργείου, ότι ο νόμος περί προμηθειών που ψηφίστηκε το 1995 ίσχυσε ούτε για ένα εξάμηνο.
 Και τι έλεγε εκείνος ο νόμος που αφορούσε τους προμηθευτές; Έλεγε ότι όποιος φέρεται ως υποψήφιος προμηθευτής σε νοσοκομείο και σε οποιοδήποτε ίδρυμα υγείας για αναλώσιμα, για φάρμακα ή για μηχανήματα θα πρέπει να έχει δώσει και ένα πιστοποιητικό για το πόσο το προσφέρει η εταιρεία του στις άλλες χώρες της Ευρωπαϊκής Ένωσης. Κι αν αυτό το πιστοποιητικό παραβιάζει το νόμο περί ψευδούς δηλώσεως θα έχει τα επίχειρα. Παράλληλα, αποκλείεται από κάθε άλλο διαγωνισμό του δημοσίου. 
Ένας τέτοιος νόμος, ο οποίος ήταν, αν θέλετε, ιδιαίτερα αυστηρός, δεν εφαρμόστηκε ποτέ. Αν είχε εφαρμοστεί αυτός ο νόμος, δεν θα είχαμε αυτό το άνοιγμα στη υγεία, δηλαδή να έχουμε 600% παραπάνω τιμολογήσεις απ’ ό,τι συμβαίνει σε αντίστοιχα προϊόντα της Ευρωπαϊκής Ένωσης.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ισχύει ακόμη η διάταξη αυτή;</Speech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Η διάταξη έχει ισχύ, αλλά ουσιαστικά έχει επισκιαστεί από διάφορους άλλους νόμους.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ήρθε άλλος νόμος και κατήργησε τη διάταξη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κρεμαστινέ, προχωρήστε παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, αλλά δεν την κατήργησε με αριθμό, αλλά με αυτό που λένε συνήθως «κάθε άλλη σχετική διάταξη καταργείται». Δεν τόλμησε κανείς να την καταργήσει με αριθμό, διότι κάποιος θα πήγαινε στον αριθμό να δει τι πραγματικά καταργείται.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να την επαναφέρουμε, κύριε Πρόεδρε και κύριε Υπουργέ.</Speech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Αυτή είναι και η πρότασή μου, να την επαναφέρουμε αυτήν τη διάταξη και, αν θέλετε, και ανακαινισμένη, αλλά χρειάζονται δρακόντεια μέτρα. Δεν μπορεί δηλαδή να συζητάμε τώρα ότι δεν μπορεί ένα κράτος να συλάβει την παραοικονομία της υγείας επί έναν αιώνα. Είναι απαράδεκτο.
Πολλά θα μπορούσαμε να πούμε σήμερα, αλλά δεν θα μακρηγορήσω. Θα φέρω όμως ένα παράδειγμα για τον Εθνικό Συντονιστή για την αντιμετώπιση των ναρκωτικών. Διαβάζω: «Ο Εθνικός Συντονιστής για την αντιμετώπιση των ναρκωτικών ορίζεται από τον Πρωθυπουργό με πενταετή θητεία και είναι εξειδικευμένος επιστήμονας εγνωσμένου κύρους από τον χώρο των επιστημών της υγείας ή των κοινωνικών και ανθρωπιστικών επιστημών». 
Το αντιλαμβάνομαι, αλλά ο Πρωθυπουργός θέλει κάποια εισήγηση κάποιου συμβουλίου, κάποιας επιτροπής ή έστω του Υπουργού. Οποιοσδήποτε Πρωθυπουργός και όχι μόνο ο κ. Σαμαράς. Δεν είναι παντογνώστης. Έχει ένα αντικείμενο. 
Όταν, λοιπόν, διορίζει συντονιστή για τέτοια θέματα, πρέπει κατά το δυνατόν να διορίσει τον εμπειρότερο, τον καλύτερο κ.λπ.. Δεν θα πρέπει να υπάρχει μία εισήγηση; Πώς θα τον διορίσει; Με ποια κριτήρια θα τον διορίσει;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αν χρειάζεται.</Speech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Τώρα το αν χρειάζεται, κύριε Πρόεδρε, είναι μία άλλη διάσταση του θέματος, διότι, όπως γνωρίζετε, ο Οργανισμός Καταπολέμησης των Ναρκωτικών, που είχα την τιμή να τον λειτουργήσω για πρώτη φορά εγώ, ήταν ακριβώς συντονιστικό όργανο επτά Υπουργείων. 
Εάν, λοιπόν, πιστεύει η Κυβέρνηση ότι πρέπει να αντικατασταθεί γιατί δεν λειτουργεί σωστά, είναι δικαίωμά της να φέρει έναν νόμο να τον αντικαταστήσει, αλλά να τον αντικαταστήσει με πιθανότητες μεγαλύτερης επιτυχίας. Εάν μείνει έτσι, θα υπάρχουν τα ίδια προβλήματα που υπάρχουν και σήμερα, όσον αφορά τον συντονισμό κι ίσως και χειρότερα. 
Εκείνο λοιπόν το οποίο βλέπουμε στο νομοσχέδιο είναι ότι οι διατάξεις, τις οποίες εισηγούμεθα για να λειτουργήσουν καλύτερα τα νοσοκομεία, είναι πιο πρακτικές για τη σημερινή κατάσταση που περνά η χώρα.
 Γι’ αυτό θα ήθελα να παρακαλέσω αύριο να γίνει συζήτηση. Κι εσείς, κύριε Πρόεδρε, με την εμπειρία σας που ήσασταν και Υπουργός Υγείας, να πείτε την άποψή σας γι’ αυτά τα πράγματα που πράγματι οι άνθρωποι των απομονωνόμενων περιοχών δεν έχουν την υγεία που θα έπρεπε να έχουν σήμερα. Πολλοί είναι οι λόγοι. Θα τα πούμε αύριο.
Όμως, εκείνο το οποίο πρέπει να πούμε είναι ότι θα πρέπει να σκεφθεί η Κυβέρνηση και ο αρμόδιος Υπουργός τι θα γίνει με το θέμα των τηλεοπτικών συχνοτήτων που περιλαμβάνονται στο νομοσχέδιο και τη χορήγησή τους. Θα πρέπει να μείνει έτσι; Θα πρέπει να γίνει πιο συγκεκριμένη η διάταξη; Θα πρέπει να διευρυνθεί η διάταξη; Περίπου μοιάζει «φωτογραφική». Όταν βάζεις όρια, ημερομηνίες κ.λπ., τότε απευθύνεσαι υποχρεωτικά σε μια κατηγορία. Αυτό είναι θέμα, βεβαίως, της Κυβέρνησης και των Βουλευτών που θα στηρίξουν τη διάταξη.
Όσον αφορά το θέμα των ιδιωτικών κλινικών, εμείς, κύριε Κουρουμπλή, αλλά και εγώ προσωπικά, ζητήσαμε από τον Υπουργό να αποσύρει τη διάταξη, γιατί πιστεύουμε ότι οι τροπολογίες ή, όπως τις είπε ο πρώην πρόεδρος κ. Κακλαμάνης, άρθρα πρέπει να έρχονται στην Επιτροπή Κοινωνικών Υποθέσεων, αλλά και στην κάθε Επιτροπή -Κοινωνικών Υποθέσεων λέω για το νομοσχέδιο του Υπουργείου Υγείας- όπου οι πιο γνώστες του αντικειμένου θα εκφράσουν γνώμη για να εξασφαλιστεί η διαφάνεια. Κατά συνέπεια, πρέπει και αυτή η διάταξη να γυρίσει μαζί με ορισμένες άλλες στην αρμόδια επιτροπή κατά την οποία θα εξασφαλιστεί πράγματι διαφάνεια.
Τέλος, εκείνο το οποίο πρέπει να λεχθεί είναι ότι τα προβλήματα του χώρου της υγείας είναι διαχρονικά και είναι διαχρονικά, διότι οι Υπουργοί έχουν περιορισμένη περίοδο δράσης, ενέργειας, οι κυβερνήσεις το ίδιο, ενώ ο χώρος της υγείας, όπως είναι πολλαπλώς διαπλεκόμενος από πάσης πλευράς παραμένει και αυτός ο ίδιος.
Γι’ αυτό, όταν ζητάμε, κύριε Πρόεδρε, ανανέωση των επιτροπών κάθε χρόνο δεν είναι ότι θα έλθουν καλύτεροι άνθρωποι. Θα έλθουν ενδεχομένως οι ίδιοι άνθρωποι, αλλά δεν θα προλαβαίνουν μέσα σε ένα χρόνο να κάνουν αυτά τα οποία γίνονται σήμερα.
Για όλους, λοιπόν, αυτούς τους λόγους θα κλείσω την αγόρευσή μου εδώ. Αύριο που θα έλθουμε στα ειδικά θέματα ελπίζω ο κύριος Πρόεδρος να μου δώσει χρόνο, αν χρειαστεί, να αναπτύξω τα επιμέρους θέματα, τα οποία πιστεύω ότι είναι ιδιαιτέρως ζωτικά για την καλύτερη λειτουργία της υγείας της χώρας σήμερα.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Κρεμαστινέ.
Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Οικονόμου.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Είναι γεγονός ότι για το νομοσχέδιο το οποίο έφερε το Υπουργείο Υγείας και τιτλοφορείται: «Ρυθμίσεις του Υπουργείου Υγείας και άλλες διατάξεις», εγώ θα συμφωνήσω απόλυτα με τον κ. Κρεμαστινό ότι θα έπρεπε αντιστρόφως να ονομάζεται «Άλλες διατάξεις και ρυθμίσεις Υπουργείου Υγείας». Να μην πω, λοιπόν, τα ίδια με τον καλό μου φίλο κ. Κρεμαστινό. Θα συμφωνήσω σε αυτό το ζήτημα.
Όμως, η κριτική που γίνεται πάνω σε μία νομοθετική πρωτοβουλία σε σχέση με το πώς τεχνικά διαμορφώνεται ένα νομοσχέδιο νομίζω ότι είναι μια πολύ τετριμμένη κριτική. Συμφωνώ ότι τουλάχιστον όποιοι έχουν παρακολουθήσει το νομοθετικό έργο επί σειρά ετών θα έχουν διαπιστώσει ότι τέτοιου είδους μικρά νομοσχέδια -θα εξηγήσω τι εννοώ μικρά- έχουν έλθει αρκετές φορές.
Άρα, λοιπόν, δεν είναι το ζήτημα γιατί δεν έχει έλθει εδώ ένας νόμος-πλαίσιο για την υγεία, παρ’ όλο που αυτό, κύριε Υπουργέ, είναι το ζητούμενο αυτήν τη στιγμή, ακούγοντας προσεκτικά και την ομιλία σας, περιγράφοντας καθαρά την προβληματική του χώρου.
Θα περίμενε ο καθένας από την Κυβέρνηση και από το Υπουργείο να φέρει πλέον ένα νόμο-πλαίσιο, δηλαδή, ένα νόμο ο οποίος θα χαράξει και θα διαμορφώσει την προοπτική για το χώρο.
Εδώ, λοιπόν, η Δημοκρατική Αριστερά θα αντιμετωπίσει το νομοσχέδιο με τη βαρύτητα που έχει -τη μεσαία της βαρύτητα- δηλαδή, διατάξεις οι οποίες έρχονται να καλύψουν τρέχοντα ζητήματα. Χρειάζονται και αυτές οι διατάξεις, χρειάζονται και αυτά τα νομοσχέδια. Γι’ αυτό, λοιπόν, δεν θα μείνουμε στη συζήτηση του τεχνικού ζητήματος, της φόρμας σε σχέση με την ουσία της νομοθετικής πρωτοβουλίας.
Η ουσία της νομοθετικής πρωτοβουλίας είναι ότι προσπαθεί να διευθετήσει κάποια ζητήματα, κάτι που πραγματικά είναι αναγκαίο.
Η μεγάλη συζήτηση που γίνεται τα τελευταία χρόνια, από το 2010 και μετά -μιλάω δηλαδή από τη στιγμή που υπογράφεται και ψηφίζεται το πρώτο μνημόνιο το Μάιο του 2010- είναι ότι κάποιες από τις κοινωνικές παροχές που η πολιτεία προσέφερε προς τον πολίτη, μία εξ αυτών και ο τομέας της υγείας, βρίσκονται σε διωγμό, όπως λένε κάποιοι ή σε παραμερισμό, όπως λένε κάποιοι άλλοι. Και είναι λογικό αυτό. 
Το ελληνικό κράτος δεν έχει τον περίφημο προϋπολογισμό του 2009. Ήσασταν –αν δεν κάνω λάθος- Υφυπουργός Οικονομικών. Πρόκειται για έναν προϋπολογισμό ο οποίος είχε φτάσει να προβλέπει -πάλι αν δεν κάνω λάθος- 85 δισεκατομμύρια ευρώ έξοδα. 
Θα πω καθαρά, κύριε Μπέζα, ότι ήταν ένας προϋπολογισμός που αποτύπωνε πανηγυρικά την αποτυχία του ελληνικού συστήματος και της πολιτικής τάξης και δεν θα πω της τότε Κυβέρνησης, αυτό είναι το πιο εύκολο και το πιο απλό. Όμως, 85 δισεκατομμύρια έξοδα και δαπάνες Γενικής Κυβέρνησης δεν ήταν δυνατόν να το ικανοποιήσει ένας προϋπολογισμός, ο οποίος είχε τότε –αν δεν κάνω λάθος- 55 δισεκατομμύρια ευρώ ή 53 δισεκατομμύρια ευρώ έσοδα.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Φορολογικά.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Φορολογικά, αφού δεν υπάρχουν κάποια άλλα. Η Κεντρική Κυβέρνηση το 2009 είχε 52 δισεκατομμύρια ευρώ. Όταν φτιάχνεις, λοιπόν, προϋπολογισμό 85 δισεκατομμυρίων ευρώ έσοδα πραγματικά σχοινοβατείς και μιλάς στον αέρα.
Θυμίζω ότι 35 δισεκατομμύρια ευρώ ήταν το περιβόητο έλλειμμα του 15%, που υποτίθεται –εδώ θα το πω το υποτίθεται- ότι οδήγησε στο μνημόνιο του 2010. Όμως, η αλήθεια είναι ότι έπαιξε και αυτό το ρόλο του.
Ο τομέας της υγείας από το 2010 και μετά επλήγη ιδιαίτερα. Μέχρι τότε είχαμε από τις μεγαλύτερες δαπάνες σε υπηρεσίες ιδιωτικής υγείας στην Ευρώπη, για να μη πω στον κόσμο, ήμασταν δηλαδή από τους πρωταθλητές.
Πραγματικά, από το 2010 και μετά ο πολίτης στράφηκε στη δημόσια υγεία είτε λόγω της οικονομικής δυσκολίας που αντιμετώπισε η μέση ελληνική οικογένεια είτε λόγω των προβλημάτων που ανακύψανε. Όλη αυτή η προβληματική κατάσταση γενικεύτηκε και οδήγησε τον πολίτη στο δημόσιο νοσοκομείο, στο δημόσιο κέντρο υγείας, γενικά στη δημόσια δομή υγείας. 
Αυτή η στροφή της κοινωνίας προς το δημόσιο έγινε λόγω της οικονομικής ύφεσης και της συνολικής οικονομικής καχεξίας. Όμως, εκεί φάνηκε και η γύμνια του συστήματος που την περιγράψατε, κύριε Υπουργέ, με ένα υπερδιογκωμένο, σε δευτεροβάθμια -τουλάχιστον- υγεία σύστημα, με δεκάδες νοσοκομεία ατάκτως σκορπισμένα στην επικράτεια χωρίς στελέχωση, χωρίς σχέδιο και με ουσιαστικά ανύπαρκτη πρωτοβάθμια φροντίδα υγείας. Και όλο αυτό το σύστημα κατέρρευσε μόλις πήγε η μάζα του ελληνικού λαού που δεν είχε την οικονομική άνεση να συνεχίζει να αγοράζει τις υπηρεσίες του ιδιωτικού τομέα.
Έρχεστε σήμερα εσείς –και όταν λέω εσείς εννοώ η Κυβέρνηση που υπάρχει τον τελευταίο ενάμιση χρόνο- να συμμαζέψετε αυτήν την υπόθεση. Δεν είναι εύκολο. Εδώ βλέπω ρυθμίσεις για το πώς μπορεί αυτός ο μέγας ασθενής που λέγεται ΕΟΠΥΥ να αντεπεξέλθει.
Έχουμε συνομιλήσει πολλές φορές μέσα από επίκαιρες ερωτήσεις που σας έχω κάνει σε σχέση με τις οφειλές που έχει ο ΕΟΠΥΥ απέναντι σε φορείς, σε ιδιώτες ή σε επιχειρήσεις. Οι οφειλές αυτές είναι της τάξης του 1,5 δισεκατομμυρίου ευρώ –αν δεν κάνω λάθος- τα τελευταία τρία χρόνια.
Προηγούμενος Υπουργός από εσάς και προηγούμενη πολιτική ηγεσία άσκησε μεγάλη πίεση. Σας το λέω εγώ παίρνοντας παραδείγματα από την εκλογική μου περιφέρεια και από ιδρύματα ή από φορείς οι οποίοι χρειάζονταν τη στήριξη του ΕΟΠΥΥ.
Αυτή η αδυναμία να πληρωθεί ο φαρμακοποιός, να πληρωθεί η κλινική, να πληρωθούν για παράδειγμα οι υποχρεώσεις στο ίδρυμα των «Αγίων Αναργύρων» για τους βαριά πάσχοντες στην νοητική τους κατάσταση ασθενείς που περιθάλπει, η αδυναμία να πληρώσει τον γιατρό, και γενικά η μέση αυτή αδυναμία του ΕΟΠΥΥ και κατ’ επέκταση του συστήματος υγείας, μας έχει οδηγήσει σε ένα τραγικό σημείο.
Το σημείο αυτό στο οποίο έχουμε φθάσει είναι εκείνο όπου ο νεφροπαθής δεν πληρώνεται για τη μετακίνησή του και το παιδί δεν μπορεί να κάνει τη λογοθεραπεία του, γιατί η οικογένειά του δεν μπορεί να την πληρώσει. Όλα αυτά είναι προσφορά κοινωνικών υπηρεσιών, η οποία, όμως, υπήρχε μέχρι το 2010. 
Σήμερα, λοιπόν, μπαίνει το εξής ερώτημα: Ποιο είναι το επίπεδο το οποίο καλείται να καλύψει μια πολιτεία, ποιο είναι το στάτους, ποιος είναι ο πήχης που καλείται να βάλει μια πολιτεία, έτσι ώστε να περνάμε από πάνω και να λέμε τότε ότι το κράτος λειτουργεί και η πολιτεία μπορεί να καλύψει αυτό που λέμε «κοινωνικό πρόσωπο»; Η απάντηση δεν είναι εύκολη.
Πάντως, πιστεύω ότι δεν μπορούμε να ξαναγυρίσουμε στις πολιτικές προ του 2009-2010, δηλαδή στις πολιτικές της γενικής παροχολογίας, στις πολιτικές που γενικά δίνουν. Πρόκειται για πολιτικές που έδιναν, για παράδειγμα, στους αναξιοπαθούντες. Όμως, αν εξετάσουμε και ερευνήσουμε ποιος πραγματικά έχει την ανάγκη αυτών των παροχών, ειδικά όταν τα ταμεία δεν είναι γεμάτα, καταλαβαίνουμε ότι θα πρέπει να είμαστε πολύ πιο προσεκτικοί και να έχουμε μία τελείως διαφορετική προσέγγιση. 
Εμείς τουλάχιστον ως Δημοκρατική Αριστερά λέμε ότι όταν δεν έχεις γεμάτα τα ταμεία σου, η πολιτική παροχών θα πρέπει να είναι εστιασμένη. Μάλιστα, δεν θα πρέπει να λέγεται «πολιτική παροχών» αλλά θα πρέπει να είναι στήριξη κοινωνικών ομάδων, προσώπων, ανθρώπων οι οποίοι χρήζουν ειδικά αυτής της στήριξης.
Άρα, το δημόσιο χρήμα -το οποίο αυτήν τη στιγμή είναι λίγο και επομένως πολύτιμο- θα πρέπει να μπορεί να ξοδεύεται ιεραρχημένα και κοστολογημένα. 
Εκεί, λοιπόν, κύριε Υπουργέ, μπορούμε να κάνουμε το σχόλιό μας και την κριτική μας. Εκεί μπορούμε να δούμε την ιεράρχηση και την αξιολόγηση που κάνει κάθε πολιτική παράταξη ή μία κυβέρνηση. Σε τελική ανάλυση, εκεί μπορεί να πει ο καθένας πώς βλέπει το θέμα.
 Εδώ, λοιπόν, εσείς φέρνετε κάποιες ρυθμίσεις για τα φαρμακεία και την αποπληρωμή οφειλετών του ΕΟΠΥΥ. Πρόκειται για διατάξεις στις οποίες εμείς γενικά συμφωνούμε, γιατί αυτά είναι πράγματα που πρέπει να γίνουν. Εδώ, όμως, καταλαβαίνετε ξανά ότι δεν φανερώνετε ποιο θα είναι το σχέδιο για το επόμενο διάστημα, που είναι και το πιο κρίσιμο. Διότι όταν συζητάμε για δημοσιονομικά κενά και για το πώς θα πορευθεί η χώρα το επόμενο διάστημα, γνωρίζετε πολύ καλά και εσείς ότι τα ελλείμματα στα ασφαλιστικά ταμεία είναι ένα μεγάλο βαρίδι και μεγάλο πρόβλημα ως προς το πώς θα τα αντιμετωπίσει η Κυβέρνηση συνολικά στη διαπραγμάτευση που θα κάνει και στο πώς θα τοποθετείται η Κυβέρνηση συνολικά. 
Υπό αυτήν, λοιπόν, την έννοια, εμείς είμαστε γενικά σύμφωνοι στο κομμάτι που αφορά τις διατάξεις του Υπουργείου Υγείας. Ακόμα και όσον αφορά στο πρώτο άρθρο -το οποίο αύριο θα προκαλέσει μεγάλη κουβέντα- εγώ προσωπικά, αλλά και γενικά ως παράταξη θεωρούμε ότι δεν είναι κακό να υπάρχει ο ιδιωτικός τομέας. Όμως, θα πρέπει να υπάρχει μέσα σε κανόνες, με μια λειτουργία η οποία να είναι καθαρή και διάφανη. Και από τη στιγμή που θα είναι διάφανη, τότε μπορεί να λειτουργήσει και ο δημόσιος αλλά και ο ιδιωτικός τομέας. 
Όμως, στο σχέδιο νόμου υπάρχουν κι άλλες διατάξεις οι οποίες είναι κρίσιμες. Αυτές τις διατάξεις δεν τις φέρνετε εσείς ως Υπουργός αλλά η Κυβέρνηση μέσω αυτού του σχεδίου νόμου. Θεωρώ, λοιπόν, ότι πρόκειται για διατάξεις που θα πρέπει να δούμε. 
Κατ’ αρχάς, θα ήθελα να πω ότι ανοίγει ένα μεγάλο ζήτημα με τις άδειες των καναλιών. Το ερώτημα, λοιπόν, που τίθεται, είναι αν θα πρέπει να πάμε σε ένα μόνιμο και σταθερό πλαίσιο ή αν θα έχουμε συνέχεια αυτές τις παρατάσεις, την προσωρινότητα και άρα, την εύκολη συζήτηση που αφορά τα media, την πολιτική εξουσία, τους ρόλους και το πώς μπορεί να λειτουργήσει όλο αυτό το δημόσιο σύστημα, όταν υπάρχουν πράγματα που δεν έχουν ξεκαθαρίσει οριστικά. 
Γενικά οι διατάξεις τις οποίες φέρνει η Κυβέρνηση μέσα από το νομοσχέδιό σας κύριε Υπουργέ, δεν συναντούν κάποια αντίθεση από τη Δημοκρατική Αριστερά. Βέβαια, θα ήθελα να σας πω ότι έχουμε μια επιφύλαξη για το θέμα της Μονής Σινά. Όμως, αυτό το θέμα θα το συζητήσουμε αύριο. Ωστόσο, νομίζουμε ότι, πραγματικά, λύνονται θέματα. Μπορεί να μην πρόκειται για φοβερά και τρομερά θέματα, τα οποία να καθορίζουν την εξέλιξη των πραγμάτων αλλά είναι ζητήματα τα οποία, πραγματικά, θα πρέπει να λυθούν. 
Επίσης, θα ήθελα να σας πω και μια δική μου προσέγγιση για τον περιφερειακό Τύπο. Βέβαια, δεν είστε εσείς ο αρμόδιος Υπουργός. Θεωρώ ότι αυτή η ρύθμιση έρχεται, πραγματικά, με μεγάλη καθυστέρηση. Ξέρετε, οι τοπικές ή περιφερειακές εφημερίδες –θα τα ξέρετε και εσείς από την περιφέρειά σας- αποτελούν ένα κρίσιμο κανάλι πληροφόρησης και διαμόρφωσης της κοινής γνώμης, ένα κανάλι διαλόγου και δημόσιας συζήτησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δυστυχώς, με τις πολιτικές των προηγούμενων κυβερνήσεων δεν μπόρεσε να σταθεί και να υπάρξει τοπικός ή περιφερειακός Τύπος. Σήμερα με αυτές τις διατάξεις δεν νομίζω ότι μπορείτε να λύσετε πολλά πράγματα. Εμείς μεν θα τις ψηφίσουμε αλλά φοβούμαι ότι είναι εκ των υστέρων, διότι το 80% των τοπικών εφημερίδων έχει εξαερωθεί! 
Για να κλείσω, θα κάνω μια αναφορά και στις δύο τροπολογίες που έχουμε καταθέσει. Προφανώς θα τις έχετε δει. Νομίζω ότι είναι σημαντικές και σωστές τροπολογίες και πρέπει εσείς να τις αξιολογήσετε αναλόγως.
Η μία τροπολογία αφορά το θέμα με τις αναπηρικές συντάξεις. Το ξέρετε το πρόβλημα. Υπάρχουν συμπολίτες μας, οι οποίοι «κολλάνε» σε αυτές τις περιβόητες επιτροπές. Πρέπει αυτό το θέμα να το λύσουμε, ώστε να μη φορτώνεται την ευθύνη ο πολίτης για την καθυστέρηση έκδοσης απόφασης. Διότι η διαδικασία διαρκεί οκτώ και δέκα μήνες. Συγκεκριμένα, θα σας πω για τους ασφαλισμένους στον ΟΑΕΕ, δηλαδή τους ελεύθερους επαγγελματίες, ότι δεν θα πρέπει να φορτώνεται ο πολίτης το βάρος της αδυναμίας της διοικήσεως και της πολιτείας να βγάλει μία γρήγορη απόφαση. Για να μη σας πω ότι υπάρχουν και αναπηρίες για τις οποίες -και δεν ξέρω για ποιο λόγο- τελικά πρέπει να έρχεται και να ξαναέρχεται σε μία επιτροπή το θέμα τους. Αυτά τα έχουμε ξαναπεί χίλιες φορές. Είναι ζητήματα γνωστά. Αν κάνετε αποδεκτή την τροπολογία, μπορεί να σας βοηθήσει. Έχουμε πενήντα εννέα χιλιάδες εκκρεμούσες αιτήσεις. Το ξέρετε το νούμερο. 
Η δεύτερη τροπολογία που έχουμε καταθέσει, αφορά την επέκταση της προγραμματικής σύμβασης για τα κέντρα πρόληψης των εξαρτήσεων και Προαγωγής της Ψυχικής Υγείας.</Speech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Αυτή είναι της αρμοδιότητάς μας. Η άλλη δεν είναι.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Επειδή, λοιπόν, και αυτή είναι της αρμοδιότητάς σας, δείτε το θέμα, γιατί, όπως καταλαβαίνετε, πρέπει να μείνουν ανοικτά. Θα το δείτε θετικά το θέμα;
Πάντως νομίζω πως και αυτές οι δύο τροπολογίες που έχουμε καταθέσει βοηθούν στην επίλυση σημαντικών ζητημάτων. Περιμένουμε τη δική σας θετική ανταπόκριση. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Καπερνάρος.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ, κύριε Πρόεδρε. 
Πέρα από όσα ανέφερε ο ειδικός αγορητής μας, κύριε Πρόεδρε, θα κάνω μια αναφορά στα δύο από τα τέσσερα άρθρα του Υπουργείου Υγείας, που έρχονται ως ρυθμίσεις του Υπουργείου Υγείας, ενώ τα υπόλοιπα δεκαπέντε άρθρα έρχονται ως γενικές διατάξεις. 
Βλέπω ότι απήλθε ο Υφυπουργός. Όχι μόνο δεν υπάρχει Υπουργός αλλά απήλθε και από τη θέση του ο Υφυπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Για μια στιγμή βγήκε από την Αίθουσα.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εντάξει. Ζητώ συγγνώμη. 
Πρέπει να πούμε «συγχαρητήρια», διότι αυτό το νομοθέτημα ήρθε όπως ήρθε και όχι ως πράξη νομοθετικού περιεχομένου. 
Πρέπει να πούμε «συγχαρητήρια», διότι αυτή είναι μια συνήθεια των μεταμοντέρνων καιρών η οποία, αντί να καταργείται, επαυξάνεται, εντιμότατε κύριε Κουτσούκο, που σημείωσα κάποια σωστά που είπατε. «Διότι με αυτές τις μεθόδους-μεθοδεύσεις δεν αλλάζουμε αυτά που μας οδήγησαν στην κρίση» είπατε και συμφωνώ. Επίσης, είπατε ότι πρέπει να χαράξουμε νέα πορεία. Συμφωνώ και υπερψηφίζω για την εντιμότητά σας και τις καλές σας προθέσεις. 
Εσείς πιστεύετε, πως εάν ψηφίσετε αυτές τις διατάξεις με αυτόν τον τρόπο, ανοίγει η πόρτα γι’ αυτά που εσείς είπατε; Όχι, βέβαια. 
Έχετε ξαναδεί σε άλλο κράτος, της Αφρικής, να είναι επί δεκαεννέα άρθρων του Υπουργείου Υγείας, τέσσερα μόνο τα άρθρα που αφορούν την υγεία και όλα τα άλλα να είναι σκόρπια άρθρα που εξυπηρετούν άλλες περιπτώσεις, άλλες υποθέσεις και άλλες σκοπιμότητες; Όχι, βέβαια. Σε αυτό εδώ το κράτος έχει ξαναγίνει; Όχι, βέβαια. 
Και να σας πω και κάτι; Κακώς μπαίνουν τέτοια νομοθετήματα και σε αυτό συμφωνείτε και εσείς και εμείς όλοι. Να, αυτό που λέγαμε από χθες, δηλαδή ο ευτελισμός της Βουλής και η προσωπικότητα του Βουλευτή!
Σας ρώτησαν εσάς αν συμφωνείτε με αυτόν τον τρόπο που εισάγονται τα νομοθετήματα τα οποία καλείστε να ψηφίσετε; Τα έχετε επεξεργαστεί πραγματικά; Τα έχετε μελετήσει εις βάθος; Ξέρετε κάθε λεπτομέρεια και τι κρύβεται πίσω από κάθε έννοια μιας φράσης στους σημερινούς δύσκολους και περίεργους χρόνους;
Όσον αφορά στο άρθρο 1, το οποίο μιλάει γι’ αυτά τα πολυιατρεία, ποιος πρόλαβε να μελετήσει και να διαπιστώσει τι αφορούν αυτά και τι κρύβεται πίσω από αυτά; Το αφήνω αυτό το θέμα και θα ήθελα να προχωρήσω σε κάτι το οποίο είναι απλό. 
Κύριε Υπουργέ, λέτε στο άρθρο 2, ότι «δεν αναγνωρίζονται και δεν αποζημιώνονται από τον ΕΟΠΥΥ δαπάνες που υποβάλλονται σε αυτόν μετά την 20ή έκαστου ημερολογιακού μήνα». Δηλαδή, τι συμβαίνει σε κάποιον που αυτό διέλαθε της προσοχής του και έχασε την προθεσμία; Τι έχουμε εδώ, προθεσμίες ενδίκων μέσων; Δηλαδή εάν εντός δέκα ημερών δεν ασκήσεις έφεση, χάνεις το δικαίωμα να πας στο δεύτερο βαθμό;</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Δεν μπαίνει αλλιώς τάξη.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν μπαίνει αλλιώς τάξη; Γιατί να μην μπει αλλιώς τάξη και να τιμωρείται το δημόσιο όταν είναι εκπρόθεσμο; Το θέμα είναι ότι αυτό δεν είναι λογικό. Αντίκειται στη λογική. Μπορείτε να πείτε σε κάποιον, ο οποίος δεν πρόλαβε λόγω ανωτέρας βίας, ότι θα έρθει να αποδεικνύει σε μία διορισμένη επιτροπή ότι «για λόγους ανωτέρας βίας δεν μπόρεσα να σας φέρω λογαριασμούς» και πως θα χάσει την αμοιβή του; Δεν είναι λογικά αυτά τα πράγματα.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Μέχρι την 20ή.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μέχρι την 20ή. Κρατήστε το! 
Θα ήθελα να πω το εξής: Έχετε ανακοινώσει στον κόσμο, γνωρίζουν ακόμα και οι Βουλευτές το ύψος της οφειλής του ΕΟΠΥΥ; Έχετε γνωστοποιήσει στους Βουλευτές και σε αυτούς που θα ψηφίσουν το νομοσχέδιο -απευθύνομαι στην εισηγήτρια της Νέας Δημοκρατίας, την καλή μου συνάδελφο- το ύψος της οφειλής του ΕΟΠΥΥ στους γιατρούς; Γνωρίζετε πόσο χρωστάει ο ΕΟΠΥΥ στα νοσοκομεία και στα διαγνωστικά κέντρα; Το γνωρίζετε; Είναι, λοιπόν, υπό το κράτος δικαίου το να λέμε «εσείς που σας χρωστάμε, αν δεν φέρετε μέχρι τις 20 του μηνός τα τιμολόγια σας, τα αποδεικτικά σας στοιχεία προς πληρωμή, δεν σας πληρώνουμε»; 
Θα ήθελα να σας διαβάσω τι λένε οι σημερινές εφημερίδες: «Σε επίσχεση παροχής υπηρεσιών προς τον ΕΟΠΥΥ προχώρησαν από χθες οι ιδιωτικές κλινικές- μέλη του Συνδέσμου Ελληνικών Κλινικών, γεγονός που σημαίνει ότι οι ασφαλισμένοι θα πρέπει να πληρώσουν το κόστος των υπηρεσιών που τους παρέχονται από τις κλινικές και εν συνεχεία να διεκδικήσουν από τον ΕΟΠΥΥ τα χρήματα. Εξαίρεση αποτελούν οι νεφροπαθείς και οι ασθενείς που νοσηλεύονται σε μονάδες εντατικής θεραπείας για τους οποίους οι κλινικές δίνουν περιθώριο στην ηγεσία του ΕΟΠΥΥ έως την ερχόμενη Κυριακή προκειμένου να βρεθεί λύση». 
Σας βάζουν προθεσμία ακόμα και οι εντατικές. Τι θα κάνετε μετά; Εσείς βάζετε προθεσμία μέχρι τις 20 του μηνός, αλλιώς δεν πληρώνετε και οι άλλοι λένε «δεν μας πληρώνετε, γι’ αυτό και σταματούμε να δουλεύουμε για εσάς» και κάνουν επίσχεση.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Είναι προσχηματικό αυτό, κύριε συνάδελφε. Δεν είναι αυτός ο λόγος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Καπερνάρο, συνεχίστε. Δεν γίνεται διάλογος.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα δώσω τις εφημερίδες. 
Άλλο δημοσίευμα αναφέρει: «Κλειστά» για ΕΟΠΥΥ και τα διαγνωστικά κέντρα». 
Οι εφημερίδες που προανέφερα είναι η «ΚΑΘΗΜΕΡΙΝΗ» κι η «ΕΛΕΥΘΕΡΟΤΥΠΙΑ». 
Επίσης, σε άλλο δημοσίευμα της «ΕΦΗΜΕΡΙΔΑΣ ΤΩΝ ΣΥΝΤΑΚΤΩΝ» αναφέρεται: «Επίσχεση κλινικών για τα χρέη του ΕΟΠΥΥ».
Θα ήθελα να αναφερθώ και στο άρθρο 3, απ’ αυτά τα άρθρα που έχετε φέρει προς ψήφιση και το οποίο αναφέρει: «Συστήνεται στον ΕΟΠΥΥ επιτροπή διαπραγμάτευσης, προκειμένου να διαπραγματεύεται με όλους τους συμβαλλόμενους παρόχους τις αμοιβές τους, τους όρους των συμβάσεων του οργανισμού, τις τιμές των ιατροτεχνολογικών υλικών και φαρμάκων, καθώς και να εισηγείται στο Διοικητικό Συμβούλιο του ΕΟΠΥΥ τη διατήρηση ή την τροποποίηση όλων των ανωτέρω». Εσείς δηλαδή, όπως λέτε παρακάτω, δεν καταβάλλετε αποζημίωση στα μέλη της επιτροπής. Από πού πληρώνονται αυτοί; Μήπως είναι εθελοντές, Σαμαρείτες; Συνταξιούχοι; Τι είναι αυτοί; Δεν το καθορίζετε. Δηλαδή ερήμην του Κοινοβουλίου εσείς σχηματίζετε επιτροπές. Να τα «δικά μας παιδιά»!</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Τι «ερήμην»; Τι είναι αυτά που λέτε;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Συνεχίζει το άρθρο: «Με κοινές αποφάσεις των Υπουργών Οικονομικών και Υγείας καθορίζεται η σύνθεση, η συγκρότηση, ο τρόπος, η διαδικασία λειτουργίας της επιτροπής, εγκρίνεται ο κανονισμός λειτουργίας της, καθώς και κάθε άλλη αναγκαία λεπτομέρεια για την εφαρμογή της παρούσας παραγράφου». Δηλαδή έχουμε τρία, τέσσερα, πέντε εικονικά πρόσωπα –«δικοί μας άνθρωποι»- οι οποίοι κάνουν ό,τι τους λέμε εμείς και αυτή η επιτροπή –στην οποία λέμε εμείς και κάνουν ό,τι θέλουμε- θα διαπραγματεύεται με τους ενδιαφερόμενους εάν πρέπει να πληρώσουν στις τιμές που προσάγουν τα τιμολόγια ή θα παζαρεύουν για να πληρώσουν λιγότερα!
Διότι αυτό λέτε, «τη διατήρηση ή την τροποποίηση όλων των ανωτέρω», δηλαδή αυτών που έρχονται για να πάρουν τις αμοιβές τους. Αυτά μήπως αντίκεινται στη μέση λογική και σας εκθέτουν;</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Τι λέτε; Αυτή είναι διάταξη ψηφισμένη από το 2012.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ. Γιατί ρωτάτε, κύριε συνάδελφε, και γιατί απαντάτε, κύριε Υπουργέ;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ρητορικά ρωτάω. Ας απαντάει, δεν πειράζει.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Προκαλείτε σύγχυση στο Σώμα. Δεν συστήνουμε τώρα την επιτροπή.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τελειώνοντας, δεν θα κάνω άλλη αναφορά σε άρθρα. Ήδη τα είπε ο ειδικός αγορητής μας, διότι οι ειδικοί αγορητές έχουν δώσει ιδιαίτερη βαρύτητα σ’ αυτά, δεν είναι όπως είναι οι Κοινοβουλευτικοί Εκπρόσωποι.
Θέλω όμως να πω το εξής: Άρθρο 18. Βέβαια τι ρωτώ τώρα εσάς για το άρθρο 18; Εσείς είστε Υφυπουργός Υγείας. Το άρθρο 18 αφορά άλλους. Ωστόσο το χώσατε κι αυτό μέσα, το άρθρο 18, για να πείτε τι; 
Ακούστε, κυρία και κύριοι συνάδελφοι, τι λέει το άρθρο 18. Δεν ξέρω αν το έχετε κατανοήσει. Βάζω το δικό μου μυαλό το οποίο έχει μάθει στη διαστροφή -και ξέρει ο κύριος Πρόεδρος τι εννοώ- να σκέπτεται κάπως διαφορετικά, ως δικηγόρος. «Μετά την ολοκλήρωση» -λέει- «της διαδικασίας χορήγησης…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί μού αποδίδετε ιδιότητες που μπορεί να μην έχω;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μπορεί. Είστε ένας αγαθός άνθρωπος, δεν έχετε ασχοληθεί με τα ποινικά, δεν γνωρίζετε ιδιαίτερες λεπτομέρειες.
Το άρθρο 18, λοιπόν, λέει το εξής: «Μετά την ολοκλήρωση της διαδικασίας χορήγησης δικαιωμάτων χρήσης ραδιοσυχνοτήτων επίγειας ψηφιακής ευρυεκπομπής, σύμφωνα με το άρθρο 23 του ν. 4070/2012 (Α΄ 82), οι τηλεοπτικοί σταθμοί που λειτουργούν νομίμως σύμφωνα με τις παραγράφους 1 και 2 του άρθρου 8 κ.λπ.». Δηλαδή εσείς σήμερα αποδέχεστε, κατοχυρώνετε διά της ψήφου σας ότι οι τηλεοπτικοί σταθμοί λειτουργούν νομίμως. Αν ήμασταν αλλού, θα λέγαμε ότι αυτή είναι παραπλανητική, παγιδευτική ερώτηση στο μάρτυρα. Ποιος μπορεί να πάρει θέση και να πει: «Ξέρετε, κύριε, λειτουργούν νομίμως οι τηλεοπτικοί σταθμοί στην Ελλάδα». Αυτό είναι αλήθεια ή ψέματα; Είναι ψέματα, διότι δεν λειτουργούν νομίμως. Λειτουργούν νομιμοφανώς και το «νομιμοφανώς» δεν είναι «νομίμως». Δεν είναι νόμιμοι οι τηλεοπτικοί σταθμοί στην Ελλάδα, τι να κάνουμε; Το λέει και η Ευρωπαϊκή Ένωση. 
Άρα, μ’ αυτό το «νόθο» πράγμα που σας φέρνουν σήμερα να αναλάβετε την ευθύνη έναντι του σεβασμού του εαυτού σας, σας παρασύρουν να αποδεχθείτε ότι οι τηλεοπτικοί σταθμοί λειτουργούν νομίμως και σας λένε ψέματα, διότι είχαν πάρει κάποιες προσωρινές άδειες για ένα μικρό χρονικό διάστημα υπό προϋποθέσεις οι οποίες δεν υπάρχουν πια και, αν θέλετε, άλλες είναι εκείνες οι προϋποθέσεις εκείνων των εποχών και άλλες είναι τώρα. Έρχονται, λοιπόν, τώρα και σας λένε: «Κοιτάξτε, σε τέσσερις σειρούλες μέσα στο νομοσχέδιο του Υπουργείου Υγείας…». Αυτά είναι κόλπα που τα έκαναν οι φακίρηδες στις Ινδίες και συνεχίζουν να τα κάνουν τώρα. Ο κ. Κουτσούκος λέει «επιτέλους να γυρίσουμε σελίδα» και εσάς σας λένε: «Ελάτε σήμερα να ψηφίσετε, να αποδεχθείτε, να νομιμοποιήσετε το μη νόμιμο». Εσείς θα ψηφίσετε και θα συμφωνήσετε ότι τα τηλεοπτικά κανάλια στην Ελλάδα είναι νόμιμα. Αυτό σας λέει, «οι τηλεοπτικοί σταθμοί που λειτουργούν νομίμως…». Ενώ όλοι περιμένουν να γίνουν οι κρίσεις, να γίνουν κριτικές, να γίνουν κάτω από προϋποθέσεις οι αξιολογικές κρίσεις των καναλιών, να περιοριστεί κατά πολύ ο αριθμός τους σε πανελλήνια και σε τοπική κλίμακα, σας βάζουν στο μυαλό και υπογράφετε και ψηφίζετε ότι λειτουργούν νομίμως. Σας κοροϊδεύουν, κύριοι! Αν θέλετε, ψηφίστε το.
Κύριε Υπουργέ, αφήνω αυτά τα δημοσιεύματα των εφημερίδων που προανέφερα, για να ενημερωθείτε. Σήμερα είστε από το πρωί εδώ και δεν ξέρω αν έχετε ενημερωθεί από τις εφημερίδες. Έχετε μία διάσταση απόψεων με τις εφημερίδες, όσον αφορά στο ότι δεν έχουν κάνει επίσχεση. Διαψεύστε τους εσείς αύριο μ’ ένα δελτίο Τύπου.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Δεν είπα αυτό το πράγμα.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν είπατε τέτοιο πράγμα, είπατε όμως ότι έχετε λεφτά και ότι αν κάποιος δεν σας φέρει τα χαρτιά μέχρι τις 20 και σας τα φέρει στις 21, δεν τον πληρώνετε. Έχετε λεφτά στον ΕΟΠΥΥ να πληρώσετε τον κ. Κεφαλογιάννη, για παράδειγμα, που θα έλθει με τα χαρτιά ως φαρμακοποιός ή ως γιατρός να πληρωθεί και εσείς θα πείτε στον κ. Κεφαλογιάννη: «Δεν σας πληρώνω διότι ήλθατε στις 22 του μηνός και δεν ήλθατε στις 20». Μην το αποδέχεστε αυτό!
Σας ευχαριστώ.
(Χειροκροτήματα από την πτέρυγα των ΑΝΕΛ)
(Στο σημείο αυτό ο Βουλευτής κ. Βασίλειος Καπερνάρος καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε. 
Ολοκληρώσαμε των κύκλο των πρωτολογιών.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Αυτό είναι πολύ σοβαρό που είπε, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όλα αυτά που λέγονται εδώ μέσα είναι σοβαρά. Αλίμονο αν λέγαμε πράγματα τα οποία δεν είναι σοβαρά.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Όχι, λέγονται ασόβαρα και αστεία εδώ μέσα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό το οποίο κάνετε τώρα είναι εκτός Κανονισμού. Δεν θέλω να πω τίποτα άλλο. 
Ολοκληρώσαμε με τις πρωτολογίες. Έχουν ζητήσει το λόγο δύο συνάδελφοι για να δευτερολογήσουν, ο εισηγητής του ΣΥΡΙΖΑ κ. Κυριακάκης και ο κ. Κουτσούκος.
Το λόγο έχει ο κ. Κυριακάκης για επτά λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, αύριο θα έχουμε την ευκαιρία να τοποθετηθούμε αναλυτικά και επί των άρθρων. Άλλωστε, αρκετοί συνάδελφοι σήμερα -και σύντροφοι από το ΣΥΡΙΖΑ- έκαναν αναλυτική κριτική για κάποια από αυτά τα άρθρα. Νομίζω, όμως, ότι υπάρχει ανάγκη να κάνω κάποια σχόλια και παρατηρήσεις όσον αφορά τα όσα είπε ο κύριος Υφυπουργός στην ομιλία του, καθώς και η Κοινοβουλευτική Εκπρόσωπος της Νέας Δημοκρατίας κ. Βούλτεψη, για να μην υπάρχουν παρανοήσεις. 
Κατ’ αρχάς, κύριε Υφυπουργέ, βλέπουμε σήμερα ότι η Κυβέρνηση σας έχει αφήσει ολομόναχο, καθ’ ότι από τα επτά Υπουργεία, των οποίων υπάρχουν ρυθμίσεις σε αυτό το μίνι πολυνομοσχέδιο –όπως είπατε και εσείς- μόνο εσείς είστε παρών.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Δεν φοβάμαι τη μοναξιά.</Speech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Αλίμονο, το καταλαβαίνουμε αυτό. 
Όμως, για το άρθρο 18 –που εμείς το λέμε κύριο, γιατί είναι η καρδιά αυτού του νομοσχεδίου- που έρχεται έτσι όπως έρχεται, ελπίζουμε αύριο τουλάχιστον να έχουμε τον αρμόδιο Υπουργό, ώστε να απαντήσει στα όσα τέθηκαν εδώ μέσα. Από ό,τι φαίνεται, ειδικά για αυτό το άρθρο, υπάρχουν σχεδόν από όλες τις πτέρυγες τις Βουλής από προβληματισμοί μέχρι κατηγορηματικές αντιθέσεις. 
Επίσης, παρατηρήσαμε ότι κανένας Βουλευτής των κομμάτων της συγκυβέρνησης, της Νέας Δημοκρατίας και του ΠΑΣΟΚ, δεν τοποθετήθηκε, δεν αγόρευσε, πέραν από τους Κοινοβουλευτικούς Εκπροσώπους των κομμάτων αυτών. Τι να πουν άραγε επί της αρχής; 
Το σχολίασε αυτό ο ειδικός αγορητής του ΠΑΣΟΚ, ο κ. Κουτσούκος. Και αναρωτήθηκε: Ποια είναι η αρχή του νομοσχεδίου; Ποια είναι η φιλοσοφία που διέπει συνήθως όλα τα νομοσχέδια; Δεν υπάρχει εκ πρώτης όψεως, διότι είναι αποσπασματικές διατάξεις, ρυθμίσεις επτά Υπουργείων κλπ.. Όμως, με μια δεύτερη ματιά, αυτή είναι ακριβώς η αρχή, δηλαδή η αποσπασματικότητα, οι φωτογραφικές διατάξεις. 
Όπως είπατε, κύριε Υφυπουργέ, είναι συνήθης πρακτική να έρχονται μίνι πολυνομοσχέδια για ρυθμίσεις διάφορων Υπουργείων. Φαντάζομαι, όμως, ότι δεν εννοείτε πως είναι συνήθης πρακτική -ή δεν πρέπει να είναι- το να έρχονται μονίμως αποσπασματικές διατάξεις, φωτογραφικές. Ναι, είναι φωτογραφικές κάποιες διατάξεις. Πώς να το κάνουμε; Τόσα προβλήματα έχει ο χώρος της υγείας, εκρηκτικά, και εσείς νομοθετείτε για τα κέντρα αδυνατίσματος ή για τις ιδιωτικές κλινικές που έχουν κλείσει πριν από το 1991. Θα θέλαμε να μάθουμε πόσες είναι αυτές –μία, δύο, τρεις;- που ενδιαφέρονται. 
Τελικά, εγώ θα το πω πιο λόγια αυτό που ειπώθηκε εδώ μέσα για ξέπλυμα ρυθμίσεων κλπ.. Η νομοθέτηση τελικά από την Κυβέρνηση, δεν γίνεται κατόπιν σχεδίου με βάση τις πραγματικές και τις εκρηκτικές κοινωνικές ανάγκες αλλά με βάση ιδιοτελή μικροσυμφέροντα επιμέρους επιχειρηματιών, επιμέρους επιχειρηματικών μονάδων. 
Και μετά εσείς επιμένετε και κάνετε κριτική στην Αντιπολίτευση, στο λαϊκό κίνημα, περί συντεχνιών. Άραγε, τις δικές σας συντεχνίες πώς τις εξυπηρετείτε; Φαίνεται πως τις εξυπηρετείτε με τέτοιου είδους νομοθετικές πρωτοβουλίες. 
Τελικά φέρατε μια τροπολογία -για την οποία θα μιλήσουμε αναλυτικά αύριο- με πέντε άρθρα για θέματα υγείας, όταν στο νομοσχέδιο αυτό έχετε τέσσερα μόνο άρθρα. Αυτό ήταν το αποτέλεσμα. Αλλά και εσείς ο ίδιος στην ομιλίας σας δεν μας είπατε για τα άλλα άρθρα του νομοσχεδίου. Το καταλαβαίνουμε. Για τα θέματα υγείας είστε υπεύθυνος. Είστε Υφυπουργός του Υπουργείου Υγείας. Υπάρχουν, όμως, στο νομοσχέδιο τόσα θέματα που χρήζουν απαντήσεων. Και όλοι οι συνάδελφοι έβαλαν πολλά ζητήματα. Αυτός είναι ο διάλογος που είπατε ότι γίνεται στη Βουλή; Ναι, γίνεται. Αλλά στα χαρτιά απ’ ό,τι φαίνεται. Αύριο θα γίνει τουλάχιστον; Και τέλος πάντων, κάποια πράγματα δε θέλουμε να τα λέμε απλώς για να τα πούμε. Δεν θέλουμε να εντυπωσιάσουμε. Το ξαναλέω. Θέλουμε να παίρνονται υπ’ όψιν. 
Την επόμενη φορά που θα φέρετε νομοσχέδιο -που ελπίζουμε ότι θα είναι το μεγάλο για την υγεία, για τον ΕΟΠΥΥ, για την πρωτοβάθμια φροντίδα- ελπίζουμε να το φέρετε έγκαιρα, κύριε Υφυπουργέ στις επιτροπές, για να γίνει πραγματικός διάλογος και επεξεργασία και να μην αναγκαστούμε να πούμε ξανά τα ίδια πράγματα. 
Είπατε ότι αυτές οι μεταρρυθμίσεις είναι αναγκαίες στην υγεία και ότι οφείλουν να γίνουν σε σύντομο χρονικό διάστημα. Πώς το βγάζετε αυτό το «οφείλουν», κύριε Υφυπουργέ; Οφείλουν ή η τρόικα τις επιτάσσει να γίνουν σύντομα; Σε όλες τις χώρες που έγιναν ανάλογες διαρθρωτικές αλλαγές στην υγεία, σε νεοφιλελεύθερη κατεύθυνση, με την οποία εμείς διαφωνούμε, έγινε μέσα σε χρόνια. Και έγιναν σε υποδομές που ήταν πολύ καλύτερες ποιοτικά από τις δικές μας. Εδώ, μόνο χάος φέρνουν αυτές οι ρυθμίσεις. Και λέτε, μάλιστα, ότι είναι προϋπόθεση για να βγούμε από την κρίση. Καθόλου προϋπόθεση δεν είναι. Προϋπόθεση είναι για να κερδίσουν οι μεγαλοεπιχειρηματίες στο χώρο της υγείας. 
Τα στοιχεία που έφερε ο Πρόεδρος του Συλλόγου Υγειονομικών Υπαλλήλων Δυτικής Ελλάδος αποδεικνύει ότι το συνολικό κόστος εξετάσεων βιοπαθολογικού εργαστηρίου του ΕΟΠΥΥ στην Πάτρα το πρώτο εξάμηνο του 2011 ήταν 394.000 ευρώ, ενώ το αντίστοιχο κόστος των ίδιων εξετάσεων αν γίνονταν σε ιδιωτικά εργαστήρια θα ήταν 1.150.000 ευρώ. Δηλαδή, θα ήταν 300% πάνω. 
Το ίδιο ισχύει επίσης και σε μελέτη που έγινε στο Βιοπαθολογικό Εργαστήριο του ΕΟΠΥΥ στον Πειραιά από την τεχνολόγο ιατρικών εργαστηρίων της Νομαρχιακής Μονάδας Υγείας του ΕΟΠΥΥ στον Πειραιά. Λέει ότι για ένα έτος, το 2011, το συνολικό κόστος εξετάσεων στον ΕΟΠΥΥ ήταν 2.390.000, ενώ το αντίστοιχο κόστος αν γίνονταν σε ιδιώτες θα ήταν 9.370.000. Και μετά μιλάτε για κοστοβόρες υπηρεσίες του ΕΟΠΥΥ για το κράτος που πρέπει να μειωθούν; Μάλλον το αντίθετο συμβαίνει.
Είπατε, επίσης, για τα γενόσημα. Τελικά τιμωρείτε όσους δεν έχουν να πληρώσουν. Δεν είναι εδώ η κ. Βούλτεψη. Είπε με απαξιωτικό τρόπο ότι η περίθαλψη πρέπει να είναι μόνο για Έλληνες. Δε θέλω να αναφερθώ στην εθνικότητα αυτών των οποίων δήθεν εμείς θα καλύπταμε τις υγειονομικές ανάγκες. Εμείς λέμε για ένα σύστημα που θα καλύπτει τις υγειονομικές ανάγκες οποιουδήποτε ζει σ’ αυτήν τη χώρα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Βούλτεψη, τα γενόσημα που θέλετε να φέρετε, παράγονται σε χώρες όπως η Ινδία, η Κίνα, το Πουέρτο Ρίκο, το Μεξικό. Εμείς δεν έχουμε πρόβλημα μ’ αυτό. Στελεχώστε, όμως, τον ΕΟΦ να μπορεί να κάνει δειγματοληπτικούς ελέγχους, που σήμερα αδυνατεί να τους κάνει. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συντομεύετε.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ολοκληρώνω.
Το αποτέλεσμα είναι να καταλήξουμε να είναι ως και επικίνδυνα. Πρόσφατα αποσύρθηκαν από τη Βρετανία πέντε γενόσημα που προέρχονταν από την Ινδία.
Εγώ κρατάω, κύριε Υφυπουργέ, δυο φράσεις. Πραγματικά τις κρατάμε. Η πρώτη είναι: «Σε καμμία περίπτωση δεν θα οδηγηθούμε σε κλείσιμο δομών στην πρωτοβάθμια φροντίδα υγείας». Και η δεύτερη: «Θέλουμε τον ΕΟΠΥΥ και θα τον ενδυναμώσουμε και ως πάροχο υγείας». Τα κρατάμε αυτά, κύριε Υφυπουργέ. 
Δεν είναι, όμως, εδώ παρών ο κ. Άδωνις Γεωργιάδης να μας πει αν και αυτός τα λέει αυτά τα πράγματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν έχετε την καλοσύνη, κύριε συνάδελφε, τελειώνετε. Παρακαλώ πάρα πολύ. Ήδη υπερβήκατε το χρόνο κατά πολύ.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ολοκλήρωσα. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα ένας μαθητές και μαθήτριες και τέσσερις εκπαιδευτικοί-συνοδοί τους από το Αναξαγόρειο Γυμνάσιο Νέας Λαμψάκου Ευβοίας, Α΄ Τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κουρουμπλή, θέλετε το λόγο;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα ήθελα το λόγο μετά τον κ. Κουτσούκο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, κύριε Κουρουμπλή.
Ορίστε, κύριε Κουτσούκο, έχετε το λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Αναδείχθηκε, κύριε Πρόεδρε, απ’ όλους σχεδόν τους ομιλητές -και από την Κοινοβουλευτική Εκπρόσωπο της Νέας Δημοκρατίας, το ανέδειξε και με μία παρέμβασή του σε σχέση με τον Κανονισμό και ο πρώην Πρόεδρος της Βουλής, κ. Απόστολος Κακλαμάνης- αυτό που κι εγώ έθεσα εισαγωγικά, ο τρόπος που νομοθετούμε. Δεν θέλω να επεκταθώ αλλά πρέπει να υπάρξει μία πρωτοβουλία από την πλευρά του Υπουργείου. 
Τώρα, το γεγονός ότι απουσιάζει ο κύριος Υπουργός –τιμώ και σέβομαι τον κύριο Υφυπουργό και ως πρόσωπο και σε σχέση με τις αρμοδιότητές και με την ικανότητα που τις ασκεί- δείχνει ότι δεν θέλει να «χρεωθεί» όλες αυτές τις διατάξεις για τις οποίες ασκήθηκε κριτική. Και εν πάση περιπτώσει, το κενό με την απουσία των αρμόδιων Υπουργών παραμένει και θα δούμε αν θα καλυφθεί αύριο στη συζήτηση επί των άρθρων. 
Σε ό,τι αφορά αυτό καθ’ αυτό τον τίτλο του νομοσχεδίου και τα τέσσερα άρθρα που αφορούν τον τομέα της υγείας, εγώ θέλω να κρατήσω τα εξής:
Πρώτον, τη δέσμευση του Υφυπουργού ότι θα ολοκληρωθεί, όπως ξεκίνησε, ο διάλογος για την πρωτοβάθμια φροντίδα. Θα έχουμε τη δυνατότητα να το συζητήσουμε αναλυτικά για να αντιμετωπίσουμε τα προβλήματα του συστήματος, διότι ήταν μία σωστή επιλογή ο ΕΟΠΥΥ αλλά σε δύσκολες συνθήκες και με πολύ μεγάλες αντιφάσεις που έπρεπε να ξεπεραστούν. Τώρα πρέπει να ενώσουμε τις διάσπαρτες δομές της πρωτοβάθμιας περίθαλψης, να αποφασίσουμε «τι καπέλο θα φοράει», δηλαδή κάτω από ποιανού εποπτεία θα είναι, γιατί δεν μπορεί να είναι ο ίδιος και ελεγκτής κι ελεγχόμενος. Και φυσικά, πρέπει να οριοθετήσουμε και τις δομές κάτω από τις οποίες θα παρέχεται η πρωτοβάθμια φροντίδα υγείας, ώστε να είναι προσβάσιμη και ποιοτική στο σύνολο των πολιτών. Να λειτουργεί, δηλαδή, ως ανάσχεση στη δευτεροβάθμια περίθαλψη και να μην έχουμε αυτές τις τριτοκοσμικές εικόνες που βλέπουμε πάρα πολλές φορές στα νοσοκομεία μας όταν εφημερεύουν. Κρατάω, λοιπόν, αυτό το θέμα.
Η δεύτερη παρατήρησή μου, έχει να κάνει με τους εθνικούς συντονιστές. Έχουμε τον εθνικό συντονιστή κατά της διαφθοράς. Τώρα έχουμε τον εθνικό συντονιστή για τα ναρκωτικά, αύριο θα έχουμε έναν άλλο εθνικό συντονιστή κ.λπ.. Έχω την αίσθηση ότι υπεκφεύγουμε των προβλημάτων και των αρμοδιοτήτων του συντονισμού που πρέπει να ασκήσουν οι αρμόδιοι κυβερνητικοί παράγοντες.
Η τρίτη μου παρατήρηση, έχει να κάνει με το ότι δεν πήραμε μία απάντηση για τις τροπολογίες που έχει καταθέσει ο Πρόεδρος της Επιτροπής Κοινωνικών Υποθέσεων, τις οποίες παρουσίασε ο ίδιος ως αποτέλεσμα ενός διαλόγου, που είναι καθαρές λύσεις και για τα αγροτικά ιατρεία και για την κάλυψη των κενών στα νοσοκομεία. 
Το τελευταίο που ήθελα να πω, με μισό λεπτό ανοχή, κύριε Πρόεδρε, είναι το εξής: Παρακολούθησα την αγόρευση του κ. Καπερνάρου, ο οποίος μου εξήγησε ότι εννοεί αυτά που είπε σε ό,τι αφορά το πρόσωπό μου. Εδώ, όμως, δεν είμαστε ως πρόσωπα. Ο κ. Καπερνάρος εκπροσωπεί τους Ανεξάρτητους Έλληνες, οι οποίοι έχουν Πρόεδρο τον κ. Καμμένο. 
Εγώ είπα, λοιπόν, στην αγόρευσή μου για το άρθρο 18, ότι είναι άλλο πράγμα οι αναγκαίες ρυθμίσεις για την ψηφιακή τηλεόραση, ο διαγωνισμός για την πλατφόρμα και η προσωρινή δυνατότητα αυτών που έχουν σήμερα τις άδειες να συμμετάσχουν –διότι θα πηγαίναμε σε μαύρο, όπως έγινε στην ΕΡΤ- και άλλο πράγμα οι ευθύνες του πολιτικού συστήματος για την εικοσιπενταετή εκκρεμότητα μιας οριστικής ρύθμισης.
Και είπα ότι δεν είναι κανείς από παρθενογένεση σ’ αυτήν την Αίθουσα και πως όλες οι πτέρυγες έχουν ευθύνες. 
Θυμίζω, κύριε Πρόεδρε, ότι αυτή η ιστορία ξεκίνησε από την κυβέρνηση Τζανετάκη και πήγε μετά από την οικουμενική.
Ο κ. Καπερνάρος, λοιπόν, όταν μιλάει για φακίρηδες και ταχυδακτυλουργούς, πρέπει να σκέφτεται πρώτα τον Πρόεδρό του.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει ζητήσει ο κ. Κουρουμπλής.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, θα έρθει η σειρά σας μετά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο για ένα λεπτό.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, να προηγηθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, σας παρακαλώ. 
Είναι προσωπικό το θέμα;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εάν είναι προσωπικό το θέμα, πείτε μου σε ένα λεπτό σε τι συνίσταται το προσωπικό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σε ένα δευτερόλεπτό. 
Είπε «Καπερνάρος» δυο φορές και αναφέρθηκε στον Πρόεδρο και στους Ανεξάρτητους Έλληνες γι’ αυτό που είπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Είναι προσωπικό. Δεν μίλησε υποτιμητικά. Δεν με έθιξε, για όνομα του Θεού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είπε για τον Πρόεδρό σας ότι ήταν στη Νέα Δημοκρατία, προφανώς, που συμμετείχε τόσα χρόνια στη διαχείριση της εξουσίας.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, το προσωπικό έχει τουλάχιστον δύο ερμηνείες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Καπερνάρο, σας παρακαλώ, δεν είναι προσωπικό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα είχα τελειώσει τώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα είχα τελειώσει τώρα. Ο χρόνος πέρασε και θα είχα τελειώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, ολοκληρώστε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Λέω, λοιπόν, για τον κ. Κουτσούκο, ότι εντάξει όλα αυτά που λέει όσον αφορά τη ψηφιακή κ.λπ., εντάξει και τι έγινε μέχρι τώρα. Λέγαμε «μέχρι σήμερα». Σήμερα, όμως, πρέπει να λέμε ότι οι Βουλευτές θα αποδεχθούν και θα νομιμοποιήσουν ότι οι τηλεοπτικοί σταθμοί λειτουργούν νομίμως; Αφού δεν λειτουργούν νομίμως. Αυτό είπα. Δεν επέρριψα ευθύνες ούτε τις προσωποποίησα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, λύθηκε η παρεξήγηση. 
Ευχαριστούμε πολύ.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Λέμε ότι επειδή ο ίδιος είπε πως πρέπει να αλλάξουμε πορεία, μήπως πρέπει, αλλάζοντας πορεία, να λέμε ότι δεν λειτουργούν νομίμως σήμερα οι τηλεοπτικοί σταθμοί;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Το λόγο έχει ο κ. Κουρουμπλής για έξι λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν θα καταναλώσω όλο το χρόνο, κύριε Πρόεδρε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ, κύριε Κουρουμπλή, για την παραχώρηση.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Παρακαλώ, κύριε Καπερνάρο.
Κύριε Πρόεδρε, περίμενα να τοποθετηθεί η αξιότιμη συνάδελφος, η Κοινοβουλευτική Εκπρόσωπος της Νέας Δημοκρατίας, στο θέμα που έθεσα και έθιξα, στο θέμα, δηλαδή, της διακομματικής επιτροπής για το γερμανοκατοχικό δάνειο και τις αποζημιώσεις. Περιμένω μια απάντηση. Το λέω με κάθε καλοπροαίρετο τρόπο. Δεν θεωρώ ότι εγώ είμαι πιο ευαίσθητος από κανέναν εδώ μέσα γι’ αυτό το θέμα. Όλοι έχουμε την ίδια αγωνία. Και το εννοώ αυτό που λέω. Απλώς το λέω γιατί πρέπει κάποια στιγμή αυτή η επιτροπή να συσταθεί.
Τώρα, κύριε Πρόεδρε, έρχεται η Κυβέρνηση και θεσπίζει καθυστερημένα μια διάταξη σε ό,τι αφορά την Εεπιτροπή διαπραγμάτευσης στον ΕΟΠΥΥ και βάζει μια θητεία δύο ετών. Πάρα πολλοί συνάδελφοι, από πολλές πτέρυγες, τόνισαν την ανάγκη αυτή, η επιτροπή να είναι μια επιτροπή που θα ελέγχεται το «πόθεν έσχες» της. Αυτό τώρα τι μας το είπε ο κύριος Υφυπουργός, ότι γνωμοδοτεί; Εγώ θεωρώ ότι είναι ένας άνθρωπος με υψηλή νοημοσύνη. Αύριο το πρωί κάποιος θα πάρει την απόφαση και θα πει ότι είχε γνωμοδότηση της αρμόδιας επιτροπής. Δηλαδή, αυτό το πάρτι που γινόταν, κύριε Πρόεδρε, και είχαμε επιτροπή υποτιμολόγησης στο Υπουργείο Ανάπτυξης και επί δέκα χρόνια δεν είχε υποτιμολογήσει κανένα πρωτότυπο φάρμακο του οποίου είχε λήξει η πατέντα, θα συνεχίζεται και εδώ, σε χαλεπές ημέρες;
Εδώ υπάρχει μία ευκαιρία για το πολιτικό σύστημα και το πολιτικό προσωπικό. Διότι ο καθένας μας, κύριε Κουτσούμπα, έχει προσωπική ευθύνη. Δεν είναι μόνο γενική η ευθύνη των κομμάτων. Ο καθένας μας έχει ευθύνη να αναλάβει. Εδώ είμαστε Βουλευτές του ελληνικού Κοινοβουλίου. Είμαστε εκπρόσωποι του έθνους. Κατέθεσε ο Πρόεδρος της Επιτροπής Κοινωνικών Υποθέσεων, μέσα από την εμπειρία του, ο κ. Κρεμαστινός, διάφορες τροπολογίες. Μια από αυτές τι λέει; Λέει να θεσπίσουμε διάταξη για αυτές τις περίφημες επιτροπές, τις κρίσιμες επιτροπές που διαχειρίζονται μεγάλα ποσά στον τομέα των αναλωσίμων, των φαρμάκων, τις επιτροπές του ΚΕΣΥ, στις οποίες επί δεκαπέντε, είκοσι χρόνια μπορεί να υπάρχουν οι ίδιοι άνθρωποι. Είναι θύλακες διαπλοκής. Γι’ αυτό και πάνε. Δεν πάνε για τη ψυχή του πατέρα τους και της μάνας τους. Είναι θύλακες διαπλοκής αυτές οι επιτροπές! Και το λέγαμε και στον κ. Λοβέρδο και στην κ. Ξενογιαννακοπούλου και στους επόμενους Υπουργούς. Και σήμερα το λέμε.
Έρχεται ο κ. Κρεμαστινός και καταθέτει ο άνθρωπος μια τροπολογία, την οποία στηρίζουμε. Ελάτε, λοιπόν, συνάδελφοι και της Νέας Δημοκρατίας και του ΠΑΣΟΚ και της Αξιωματικής Αντιπολίτευσης και των Ανεξαρτήτων Ελλήνων και όλοι τέλος πάντων -γιατί εγώ πιστεύω ότι σε αυτά τα ζητήματα μπορούμε να βρούμε κοινό τόπο- να δώσουμε προς τα έξω ένα μήνυμα στην ελληνική κοινωνία, ότι τέλος πάντων είμαστε αποφασισμένοι να συγκρουστούμε, κυρία Βούλτεψη, με τα συμφέροντα αυτά. 
Μας λέτε «φέρτε προτάσεις». Ορίστε, μια πρόταση. Ελάτε, λοιπόν, να την ψηφίσουμε αύριο το πρωί και, πραγματικά, όλοι μαζί να βγούμε με πρόσωπο και να πούμε στην κοινωνία «ναι, συγκρουόμαστε με ένα θύλακα που τόσα χρόνια αρπάζει το χρήμα του ελληνικού λαού». Υπήρχαν βηματοδότες όπου έξω είχαν πέντε και εδώ τους πληρώναμε εκατόν πέντε. Αυτή είναι η πραγματικότητα. 
Πώς έγινε η χώρα; Πώς βιώνει σήμερα αυτός ο τόπος και αυτός ο λαός αυτό το μαρτύριο; Μεταφυσικά έγινε; Όχι βέβαια. Με συγκεκριμένες επιλογές έγινε και με λάθη κ.λπ.. Νομίζω ότι είναι ένα θέμα αυτό, το οποίο μπορούμε να συζητήσουμε.
Υπάρχει επίσης ένα μεγάλο ζήτημα, κύριε Πρόεδρε. Πριν λίγες μέρες επισκέφτηκα κάποια νησιά του Αιγαίου. Ο ελληνισμός του Αιγαίου –και αυτό είναι ένα ζήτημα που αφορά όλους μας και κανένας δεν είναι πιο πολύ πατριώτης, το τονίζω για να μην παρεξηγηθώ- αισθάνεται ότι η ισοπολιτεία δεν υπάρχει πλέον στο Αιγαίο, σε έναν ευαίσθητο χώρο, όπως ξέρουμε όλοι πολύ καλά. Τουλάχιστον κάποια πράγματα που μπορούμε να κάνουμε, κύριε Πρόεδρε, να τα κάνουμε. 
Είναι δυνατόν η Αστυπάλαια με χίλιους πεντακόσιους κατοίκους να μην έχει αγροτικό γιατρό και είμαστε Βουλευτές του ελληνικού Κοινοβουλίου και κοιμόμαστε ήσυχοι; Πόσο δύσκολο είναι δηλαδή να δώσουμε ένα κίνητρο τουλάχιστον στα άγονα ιατρεία; Ας δοθεί ένα κίνητρο, μια μοριοδότηση, να μπορεί κάποιος να πάει να κάνει την ειδικότητά του πιο γρήγορα. Να βρούμε κάτι που δεν έχει κόστος και να βοηθήσουμε αυτές τις περιπτώσεις, να δώσουμε μια ασφάλεια στους ανθρώπους στα μικρά νησιά.
Ξέρετε, κύριε Πρόεδρε, ότι οι αεροπορικές διακομιδές έχουν πολύ μεγαλύτερο κόστος από το να στελεχώσουμε τα κέντρα υγείας με ειδικότητες γιατρών, στο Αιγαίο τουλάχιστον; Είναι μια πραγματικότητα αυτή, την οποία αγνοούμε και κατά τα άλλα κάνουμε νοικοκυριό στον τόπο.
Κλείνω, κύριε Πρόεδρε, με το άρθρο 18.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μου άρεσε που είπατε ότι δεν θα εξαντλήσετε το χρόνο. Τώρα μπαίνετε στο νομοσχέδιο και τελείωσε ο χρόνος σας. Λυπάμαι πάρα πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δώστε μου ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι ένα λεπτό, κύριε συνάδελφε; Είπατε ότι δεν θα εξαντληθεί ο χρόνος και τώρα που τελείωσε ο χρόνος, μπαίνετε στο νομοσχέδιο.</ChairmanSpeech> 
 <Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με μαλώνετε τώρα;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρατηρώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα μου δώσετε ένα λεπτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχετε ένα λεπτό μόνο, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, η διάταξη του άρθρου 18 προκαλεί το δημόσιο αίσθημα και μάλιστα πληροφορούμαι ότι έχει έρθει μια τροπολογία από έναν αξιότιμο συνάδελφο, που, πραγματικά, είναι εντυπωσιακό αυτό που επιχειρείται αλλά θα τη συζητήσουμε αύριο.
Θέλω, λοιπόν, να σας πω και να απευθυνθώ σε Βουλευτές όλων των κομμάτων: Εγώ ήμουν Βουλευτής του ΠΑΣΟΚ. Ποιοι αξιοποιούσαν, κυρίες και κύριοι συνάδελφοι, αυτά τα μεγάλα κανάλια που έρχεστε τώρα να νομιμοποιήσουμε τα συμφέροντα; Πολλοί λίγοι από τα μεγάλα κόμματα. Ανακυκλώνονται οι ίδιοι και οι ίδιοι άνθρωποι. 
Καλούμαστε, λοιπόν, η συντριπτική πλειοψηφία του ελληνικού Κοινοβουλίου, επειδή πρέπει να υπακούμε σε κομματικές πειθαρχίες κάθε φορά, να ψηφίσουμε διατάξεις, για τις οποίες δεν θα αισθανόμαστε τουλάχιστον ήσυχοι. Δεν θέλω να πω κάποια μεγαλύτερη κουβέντα. 
Σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Ζωή Κωνσταντοπούλου. 
Ορίστε, κυρία Κωνσταντοπούλου, από τη θέση σας, έχετε τέσσερα λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αισθάνομαι την υποχρέωση να σχολιάσω το πασιφανές, ότι δηλαδή από όλους τους Υπουργούς οι οποίοι προσυπογράφουν αυτό το νομοσχέδιο και είναι πλείστοι αυτοί -Υπουργός Επικρατείας, Υπουργός Υγείας, Υπουργός Εσωτερικών, Υπουργός Πολιτισμού και Αθλητισμού, Υπουργός Περιβάλλοντος, Ενέργειας και Κλιματικής Αλλαγής, Υπουργός Δημόσιας Τάξης και Προστασίας του Πολίτη, Υπουργός Τουρισμού- κανένας και καμμία δεν ήρθε στην Αίθουσα κατά τη συζήτηση του νομοσχεδίου, ενώ βρισκόμαστε στην επί της αρχής συζήτηση και έπρεπε να έχουμε ακούσει τους αρμόδιους Υπουργούς να εισηγούνται επί της αρχής το νομοσχέδιο.
Και το ότι κανένας δεν ήρθε είναι ενδεικτικό του ότι πιστεύουν, κύριε Μπέζα, κύριε Υφυπουργέ της Υγείας, ότι η Βουλή είναι «πλυντήριο», ότι η Βουλή είναι στον αυτόματο πιλότο και «ξεπλένει» και επικυρώνει παντός είδους ανομήματα. 
Είπατε, απαντώντας στην αρχική μου τοποθέτηση, ότι η Βουλή δεν ενεργεί «ξέπλυμα». Είπατε ότι «η Βουλή έχει πλειοψηφία». Αισθάνομαι πράγματι την ανάγκη να διορθώσω. Η Βουλή πράγματι ενεργεί «ξέπλυμα» κατά πλειοψηφία! Και αυτοί που συγκροτούν τις πλειοψηφίες είναι υπόλογοι, όχι στη συνείδησή τους προφανώς, αφού κάθε φορά ψηφίζουν, είναι όμως υπόλογοι ενώπιον του ελληνικού λαού. 
Οφείλετε να τοποθετηθείτε για το άρθρο 18. Δεν τοποθετηθήκατε. Δεν είπατε λέξη για την ακρίβεια για το άρθρο 18 και δεν ήρθε κανένας Υπουργός για να πει μια λέξη για το άρθρο 18, για το άρθρο-σκάνδαλο, με το οποίο επιχειρείτε να νομιμοποιηθεί εκτός πλαισίου συνταγματικής νομιμότητας το καθεστώς ανομίας στο ραδιοτηλεοπτικό πεδίο και να μετασχηματιστεί σε καθεστώς ανομίας και στο ψηφιακό πεδίο. 
Η Κομισιόν σήμερα, στηλιτεύει την παραβίαση των κανόνων του ανταγωνισμού μέσα από τις διαδικασίες που εσείς δρομολογείτε. 
Αρμόδιος Υπουργός για το ψηφιακό σήμα είναι ο κ. Χρυσοχοΐδης, ο οποίος είμαι βέβαιη ότι σε κάποια επόμενη συνεδρίαση θα έρθει να μας πει ότι δεν διάβασε αυτά τα οποία υπέγραψε. Εδώ, όμως, είναι η Βουλή. Όφειλαν οι Υπουργοί να είναι εδώ. Και εσείς οφείλετε, αφού παρίσταστε, κατά τη γνώμη μου αντικανονικά, με την έννοια ότι έπρεπε να υπάρχει έστω ένας Υπουργός, αν όχι όλοι οι αρμόδιοι για να εισηγηθούν το νομοσχέδιο, σε κάθε όμως περίπτωση -γιατί ως γνωστόν το νομοσχέδιο το υπογράφουν Υπουργοί και όχι Υφυπουργοί- θα έπρεπε εσείς που αναπληρώνετε με αυτόν τον τρόπο τον Υπουργό Υγείας κ. Γεωργιάδη και όλους τους υπόλοιπους Υπουργούς, να μας πείτε τι είναι το άρθρο 18. 
Γιατί επιχειρείτε την ανομία δεκαετιών να την «ξεπλύνετε» με ένα άρθρο νομοσχεδίου του Υπουργείου Υγείας; Γιατί αγνοείτε τις συστάσεις και τις αποφάσεις της Ευρωπαϊκής Επιτροπής, αφού μάλιστα επικαλείστε την υποτιθέμενη ευρωπαϊκή διάσταση της πολιτικής σας; Γιατί δεν κάνατε ένα νομοσχέδιο για να γίνει κανονική συζήτηση στην αρμόδια επιτροπή, που είναι η Επιτροπή Δημόσιας Διοίκησης, Δημόσιας Τάξης και Δικαιοσύνης, για τα θέματα της ραδιοτηλεόρασης; Γιατί δεν επιτρέπετε στην ΕΡΤ να εκπέμψει αλλά μάλιστα ρίξατε για δεύτερη φορά «μαύρο», παρεμβαίνοντας ως Κυβέρνηση στην ιδιωτική συμφωνία που είχε η ΠΟΣΠΕΡΤ με το δορυφόρο και κόβοντας το αναλογικό σήμα, αποκόπτοντας έτσι τις ακριτικές περιοχές, τους Έλληνες της διασποράς και τους Έλληνες ναυτικούς από την αναμετάδοση της ΕΡΤ; 
Αυτά δεν μπορείτε να τα αντιπαρέλθετε με διακηρύξεις του τύπου «δεν κάνουμε εδώ «ξέπλυμα», εδώ είναι η Βουλή και κάνουμε νομοθεσία κατά πλειοψηφία». Είναι «ξέπλυμα» κατά πλειοψηφία! Και οφείλετε να δώσετε εξηγήσεις εσείς και κυρίως οι αρμόδιοι Υπουργοί, για το γεγονός ότι παρεισφρέει σε αυτό το νομοσχέδιο εντελώς υποβολιμαία και δολίως, ένα άρθρο το οποίο αποτελεί την κορωνίδα των σχέσεων διαπλοκής και διαφθοράς που προάγουν διαχρονικά οι κυβερνήσεις σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε. 
Το λόγο έχει ζητήσει η Κοινοβουλευτική Εκπρόσωπος της Νέας Δημοκρατίας κ. Βούλτεψη.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θέλω να το πω το εξής. Παρατηρήσαμε, πράγματι, όλοι ότι είχαμε μπροστά μας ένα νομοσχέδιο του Υπουργείου Υγείας με άλλες διατάξεις και είπαμε ότι ενδεχομένως σήμερα θα έπρεπε να βρίσκονται εδώ οι Υπουργοί που εισηγούνται και τα υπόλοιπα άρθρα. Όμως, ακριβώς επειδή η σημερινή συζήτηση ήταν επί της αρχής και αύριο θα είναι επί των άρθρων, συμφωνήσαμε ότι αύριο θα είναι εδώ οι Υπουργοί για να υποστηρίξουν τα άρθρα, αφού αύριο είναι η συζήτηση επί των άρθρων. 
Από εκεί όμως μέχρι να ακούγεται μέσα σε αυτήν την Αίθουσα ότι το ελληνικό Κοινοβούλιο είναι «πλυντήριο» υπάρχει πάρα πολύ μεγάλη απόσταση.
Σ’ αυτό το θέμα έχω αναφερθεί πάρα πολλές φορές. Γι’ αυτό παρεμβαίνω, κύριε Πρόεδρε. Τέτοιου είδους εκφράσεις και αυτός ο τρόπος αντιμετώπισης του κοινοβουλευτισμού, χωρίς αμφιβολία ρίχνουν νερό στο μύλο αυτών που εκβάλλουν αυτόν τον καιρό αντικοινοβουλευτικές κραυγές. Εφόσον, λοιπόν, έχουμε συμφωνήσει ότι αύριο θα είναι εδώ οι Υπουργοί, για να υποστηρίξουν αυτές τις διατάξεις, δεν βλέπω γιατί πρέπει να ακούγονται αυτά μέσα στην Αίθουσα.
Κύριε Πρόεδρε, έχω επανειλημμένα καταγγείλει μία συστηματική προσπάθεια -που έγινε και σήμερα- ηθικής, πολιτικής και κοινοβουλευτικής νομιμοποίησης του ναζισμού. Και λυπάμαι που λέω ότι σήμερα βρέθηκα μπροστά σε ένα τέτοιο φαινόμενο. Θεωρώ ότι είναι πάρα πολύ επιπόλαιο να αποκαλούμε συνεχώς τη Βουλή των Ελλήνων «πλυντήριο» και κατόπιν να μην εκπλησσόμεθα με τίποτε απ’ ό,τι συμβαίνει σε αυτήν τη χώρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Και το Προεδρείο θα παρακαλούσε, τέτοιου είδους εκφράσεις όπως «πλυντήριο» και άλλες να μην ακούγονται, διότι στο πλυντήριο μπαίνει κάτι το βρόμικο. Αλίμονο εάν υιοθετήσουμε την εκδοχή ότι ό,τι βρόμικο είναι έξω, έρχεται στο Κοινοβούλιο και ξεπλένεται με την ψήφο των Βουλευτών. Οι αντιπαραθέσεις και οι διαφορετικές απόψεις είναι θεμιτές. Όχι, όμως, να φτάνουμε σε αυτά τα ακραία φαινόμενα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, θα ήθελα το λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, εξηγήστε ποιο είναι το προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα μου δώσετε το λεπτό που δικαιούμαι για να πω…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, δεν δικαιούστε. Έχετε δευτερολογήσει. Έχετε ένα λεπτό, για να εξηγήσετε το προσωπικό.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μη με διακόπτετε. Ένα λεπτό θέλω, για να εξηγήσω. Αυτό είπα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποιο είναι το προσωπικό;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να πω προς πάσα κατεύθυνση και προς το Προεδρείο ότι εάν περιμένουν η Αξιωματική Αντιπολίτευση να δώσει διαπιστευτήρια νομιμότητας στα ανομήματα και στις λογικές ξεπλύματος…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό. Είναι μία θέση και μία άποψη πολιτική.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μα, δεν έχω ολοκληρώσει τη φράση μου. Μάλλον εσείς θίγεστε προσωπικά για το ξέπλυμα, κύριε Μαρκογιαννάκη, και γι’ αυτό με διακόπτετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ να μη γράφεται τίποτε και να μην ακούγεται! Κλείστε το μικρόφωνο, παρακαλώ!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Κύριε Πρόεδρε, θα κάνω μία πολύ σύντομη αναφορά σε δύο-τρία ζητήματα τα οποία εθίγησαν. Δεν μπορώ όμως να μη σχολιάσω το γεγονός ότι η κ. Κωνσταντοπούλου επιμένει ακόμη σε αυτήν τη λογική του ξεπλύματος και των «πλυντηρίων». 
Σας τα είπε και η κ. Βούλτεψη προηγουμένως. Το μόνο που κάνετε μ’ αυτήν τη λογική είναι να ρίχνετε νερό στο μύλο αυτών που στρέφονται ενάντια στον κοινοβουλευτισμό. Σταματήστε, λοιπόν, αυτήν την πρακτική.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τώρα θα μου δώσετε το λόγο, κύριε Πρόεδρε;</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Και δεν είναι προσωπική αναφορά. Είναι πολιτική αναφορά αυτή η οποία γίνεται. Συνεχίζω.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Αυτό είναι φασισμός.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Δεν θα με διακόψετε, κυρία Κωνσταντοπούλου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποιος είναι ο Κοινοβουλευτικός Εκπρόσωπος του ΠΑΣΟΚ να βάλει μία τάξη τουλάχιστον εδώ; Δεν είναι κατάσταση αυτή! Δηλαδή, μόλις εμφανιστείτε στο χώρο, δημιουργούνται προβλήματα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν είμαστε στο ΠΑΣΟΚ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ!</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Έχω δικαίωμα να σχολιάζω αυτά που λέτε και δεν είναι φασισμός αυτό.
Σταματάω και συνεχίζω σε άλλα ζητήματα.
Πρώτα απ’ όλα, έγινε μία προσωπική αναφορά από τον κ. Κυριακάκη. Να ξεκαθαρίσω, για να μην υπάρχει καμμία παρεξήγηση. Εγώ είπα ότι οφείλουμε -και θα το κάνουμε ως Κυβέρνηση- να στηρίξουμε τον ΕΟΠΥΥ, να προσπαθήσουμε να ενδυναμωθεί ο ΕΟΠΥΥ και επίσης να στηρίξουμε και να ενδυναμώσουμε την πρωτοβάθμια φροντίδα υγείας. Διότι δεν μπορεί να υπάρξει αναγέννηση ενός συστήματος υγείας –αυτό δεν το λέω εγώ, το λένε άνθρωποι που έχουν ασχοληθεί χρόνια με τα θέματα της υγείας και είναι πιο ειδικοί από εμένα και στο επίπεδο της Ελλάδος και σε επίπεδο διεθνές- εάν δεν υπάρξει αναγέννηση στην πρωτοβάθμια φροντίδα υγείας. Αυτό είπα και να μη λέτε ότι είπα κάτι άλλο διαφορετικό.</Speech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Δεν θα κλείσετε καμμία δομή, είπατε.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Αυτό ναι, ως προς τον ΕΟΠΥΥ.
Το δεύτερο είναι το εξής. Επιμένετε, κύριε Κουρουμπλή –δεν είναι εδώ στην Αίθουσα- για το θέμα της επιτροπής διαπραγμάτευσης. Σας λέω, λοιπόν -και μάλιστα με κάθε επίγνωση- ότι τα κωλύματα που έχουν τεθεί στο άρθρο 7 της υπουργικής απόφασης με την οποία συγκροτείται η επιτροπή διαπραγμάτευσης είναι πολύ ισχυροί. 
Ο νόμος, κύριε Καπερνάρο, έχει ψηφιστεί από το 2012. Εμείς έχουμε εκδώσει την κοινή υπουργική απόφαση και κάνουμε μία βελτίωση στο νόμο, προκειμένου να προβλέψουμε τη δυνατότητα της επιτροπής να διαπραγματεύεται και με τους μελλοντικούς συμβεβλημένους παρόχους, με τους παρόχους τους οποίους θα συμβληθεί στο μέλλον. Επίσης –και εδώ έρχομαι στο θέμα που έθεσε ο κ. Κουρουμπλής- δίνουμε την εξουσιοδότηση στον Υπουργό να εγκρίνει κανονισμό λειτουργίας της επιτροπής, γιατί ακριβώς, επειδή θέλουμε η λειτουργία της επιτροπής να είναι διαφανής και ξεκάθαρη και επειδή διαπραγματεύεται συμφωνίες μεγάλων χρηματικών ποσών, θα πρέπει να έχει ένα συγκεκριμένο κανονισμό λειτουργίας που να καθορίζει τον τρόπο με τον οποίο λειτουργεί και κάνει αυτήν τη διαπραγμάτευση.
Έχουμε βάλει, λοιπόν, κωλύματα στο άρθρο 7 της επιτροπής, για τα μέλη που μετέχουν στην επιτροπή, τα οποία είναι ισχυρά και επαρκή και δεν υπάρχουν σε καμμία άλλη επιτροπή του Υπουργείου Υγείας. Επιπλέον, προβλέπουμε εξουσιοδότηση με την οποία θα εγκριθεί, μέσω υπουργικής απόφασης, κανονισμός λειτουργίας που θα καθορίζει λεπτομερώς τον τρόπο που θα λειτουργεί η επιτροπή.
Έρχομαι και στο άλλο θέμα, το οποίο εσείς θίξατε, κύριε Καπερνάρο, το θέμα της επίσχεσης των ιδιωτικών κλινικών. Να ξεκαθαρίσω ότι εγώ δεν διέψευσα τις εφημερίδες. Προφανώς και ξέρω ότι υπάρχει επίσχεση και δεν είναι σημερινό, έχει ξεκινήσει από χθες. Πρέπει να γνωρίζετε, όμως, για να ξέρετε ποίων τα συμφέροντα επικαλείσθε –δεν είναι κακό αυτό αλλά επικαλείσθε συγκεκριμένα συμφέροντα- δεν αφορά τις μικρές κλινικές. Η επίσχεση, αφορά τις μεγάλες ιδιωτικές κλινικές που είναι εισηγμένες στο Χρηματιστήριο. Αυτές έχουν προχωρήσει σε επίσχεση. 
Αυτό, λοιπόν, το οποίο εγώ θέλω να πω, είναι ότι θεωρούμε ως Υπουργείο Υγείας πως αυτή η απόφασή τους είναι προσχηματική. Μπαίνουν μπροστά τα θέματα της πληρωμής των ληξιπροθέσμων και άλλα είναι από πίσω, είναι τα μέτρα του clawback και του rebate. Η απόφαση αυτή δεν είναι σύννομη και είναι εις βάρος των ασφαλισμένων του οργανισμού, οι οποίοι με βάση το Σύνταγμα έχουν αναφαίρετο δικαίωμα πρόσβασης στις υπηρεσίες υγείας. 
Εμείς, λοιπόν, ως πολιτική ηγεσία του Υπουργείου Υγείας, θέλουμε να τους καλέσουμε να δουν το ζήτημα με ψυχραιμία, να ανακαλέσουν αυτή την απόφαση, στα πλαίσια και του διαλόγου που υπάρχει μαζί τους -διότι θεσμικά έχουμε δημιουργήσει μία επιτροπή η οποία είναι σε διάλογο και με τις μεγάλες κλινικές και με άλλους παρόχους υπηρεσιών υγείας του ΕΟΠΥΥ- και μέσα από αυτό το διάλογο θα μπορέσουμε να αντιμετωπίσουμε υπαρκτά προβλήματα.
Ας μην ακολουθούνται, λοιπόν, τέτοιες πρακτικές οι οποίες σε ένα ήδη βεβαρημένο περιβάλλον προσθέτουν και άλλα προβλήματα. Σε αντίθετη περίπτωση, εάν δεν σταματήσει αυτό το μέτρο της επίσχεσης, ο ΕΟΠΥΥ και το Υπουργείο Υγείας θα λάβει διαφορετικά μέτρα.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για το άρθρο 18 θα μας πείτε κάτι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, σας παρακαλώ. Υπάρχει Κοινοβουλευτικός Εκπρόσωπος του κόμματός σας. Σας παρακαλώ πάρα πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για το άρθρο 18 δεν ακούσαμε τίποτε. Θα πει κάτι ο κύριος Υπουργός;</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θα πει αύριο ο άλλος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω προς το Σώμα ότι η Διαρκής Επιτροπή Οικονομικών Υποθέσεων, καταθέτει την έκθεσή της στο σχέδιο νόμου του Υπουργείου Οικονομικών με τίτλο: «Προσαρμογή της ελληνικής νομοθεσίας στην Οδηγία 2011/61/ΕΕ σχετικά με τους διαχειριστές οργανισμών εναλλακτικών επενδύσεων και την Οδηγία 2011/89/ΕΕ σχετικά με τη συμπληρωματική εποπτεία των χρηματοπιστωτικών οντοτήτων που ανήκουν σε χρηματοπιστωτικούς ομίλους ετερογενών δραστηριοτήτων, μέτρα για την εφαρμογή του Κανονισμού 648/2012/ΕΕ περί εξωχρηματιστηριακών παραγώγων, κεντρικών αντισυμβαλλόμενων και αρχείων καταγραφής συναλλαγών και άλλες διατάξεις». 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Υγείας: «Ρυθμίσεις του Υπουργείου Υγείας και άλλες διατάξεις». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς το νομοσχέδιο του Υπουργείου Υγείας: «Ρυθμίσεις του Υπουργείου Υγείας και άλλες διατάξεις» έγινε δεκτό επί της αρχής κατά πλειοψηφία. 
Κύριοι συνάδελφοι, έχουν διανεμηθεί τα Πρακτικά της Δευτέρας 7 Οκτωβρίου 2013 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς τα Πρακτικά της Δευτέρας 7 Οκτωβρίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
Με τη συναίνεση του Σώματος και ώρα 15:25΄ λύεται η συνεδρίαση για αύριο ημέρα Πέμπτη 31 Οκτωβρίου 2013 και ώρα 09:30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία, συνέχιση της συζήτησης επί του σχεδίου νόμου του Υπουργείου Υγείας: «Ρυθμίσεις του Υπουργείου Υγείας και άλλες διατάξεις».
 Ο</Speech> ΠΡΟΕΔΡΟΣ                                                  ΟΙ ΓΡΑΜΜΑΤΕΙΣ
Τελευταία Αποθήκευση:	8/11/2013 10:37:00 πμ	Από:	E.gouma
Εκτυπώθηκε:	7/11/2013 1:10:00 μμ</body>
</html>