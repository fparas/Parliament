<html><head><meta name="cp:revision" content="10"><meta name="date" content="2012-11-15T07:40:00Z"><meta name="Company" content="OTS"><meta name="Keywords" content=""><meta name="meta:word-count" content="58421"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-11-13T11:14:00Z"><meta name="Word-Count" content="58421"><meta name="dcterms:created" content="2012-11-15T07:15:00Z"><meta name="dcterms:modified" content="2012-11-15T07:40:00Z"><meta name="Last-Modified" content="2012-11-15T07:40:00Z"><meta name="Last-Save-Date" content="2012-11-15T07:40:00Z"><meta name="meta:character-count" content="315479"><meta name="Template" content="Normal"><meta name="meta:save-date" content="2012-11-15T07:40:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-11-15T07:40:00Z"><meta name="Edit-Time" content="14400000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-11-15T07:15:00Z"><meta name="Last-Printed" content="2012-11-13T11:14:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2012-11-15T07:15:00Z"><meta name="xmpTPg:NPages" content="1"><meta name="resourceName" content="9-11-2012.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="315479"><meta name="Page-Count" content="1"><meta name="Revision-Number" content="10"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 9.11.2012                                                                              σελ.6
Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΞΖ΄
Παρασκευή  9 Νοεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γυμνάσιο Τσαγκαράδας Πηλίου, το Πειραματικό Γενικό Λύκειο Πανεπιστημίου Μακεδονίας, το 1ο Γενικό Λύκειο Ελάσσονας Λάρισας, σελ. 
3. Επί διαδικαστικού θέματος, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί του σχεδίου νόμου του Υπουργείου Οικονομικών &quot;Κύρωση του Κρατικού Προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2013&quot;, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΜΑΡΚΟΓΙΑΝΝΑΚΗΣ Χ., σελ.
ΝΑΚΟΣ Α., σελ.

ΟΜΙΛΗΤΕΣ

Α. Επί διαδικαστικού θέματος:
ΑΥΓΕΝΑΚΗΣ Ε. , σελ.
ΒΟΡΙΔΗΣ Μ. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΑΚΟΣ Α. , σελ.

Β. Επί του σχεδίου νόμου του Υπουργείου Οικονομικών:
ΑΒΡΑΜΟΠΟΥΛΟΣ Δ. , σελ.
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΝΑΓΝΩΣΤΑΚΗΣ Δ. , σελ.
ΒΑΡΒΙΤΣΙΩΤΗΣ Μ. , σελ.
ΒΕΝΙΖΕΛΟΣ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΡΟΥΤΣΗΣ Ι. , σελ.
ΔΕΝΔΙΑΣ Ν. , σελ.
ΔΕΡΜΙΤΖΑΚΗΣ Κ. , σελ.
ΙΑΤΡΙΔΗ Τ. , σελ.
ΙΩΑΝΝΙΔΗΣ Ι. , σελ.
ΚΑΡΑΜΑΝΛΗ  Ά. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΙΚΙΛΙΑΣ Β. , σελ.
ΚΟΛΛΙΑΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΚΟΥΚΟΥΤΣΗΣ Δ. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΛΥΚΟΥΔΗΣ Σ. , σελ.
ΛΥΚΟΥΡΕΝΤΖΟΣ Α. , σελ.
ΜΑΚΡΗ Ρ. , σελ.
ΜΑΝΙΤΑΚΗΣ Α. , σελ.
ΜΑΡΚΟΠΟΥΛΟΣ Κ. , σελ.
ΜΑΡΚΟΥ Α. , σελ.
ΜΑΤΘΑΙΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΜΙΧΕΛΑΚΗΣ Ι. , σελ.
ΜΙΧΟΣ Ν. , σελ.
ΜΩΡΑΪΤΗΣ Α. , σελ.
ΜΩΡΑΪΤΗΣ Ν.  ,  σελ.
ΝΤΑΒΡΗΣ Γ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΥΛΟΠΟΥΛΟΣ Π. , σελ.
ΠΑΦΙΛΗΣ Α. , σελ.
ΣΑΚΟΡΑΦΑ Σ. , σελ.
ΣΚΟΝΔΡΑ Α. , σελ.
ΣΤΑΪΚΟΥΡΑΣ Χ. , σελ.
ΣΤΟΥΡΝΑΡΑΣ Ι. , σελ.
ΣΤΡΑΤΟΥΛΗΣ Δ. , σελ.
ΤΑΛΙΑΔΟΥΡΟΣ Σ. , σελ.
ΥΨΗΛΑΝΤΗΣ Β. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΞZ
Παρασκευή 9 Νοεμβρίου 2012
Αθήνα, σήμερα στις 9 Νοεμβρίου 2012, ημέρα Παρασκευή και ώρα 18.06΄ συνήλθε στην Αίθουσα των συνεδριάσεων του Βουλευτηρίου η Βουλή σε oολομέλεια για να συνεδριάσει υπό την προεδρία του Β’ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Εισερχόμεθα στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί του σχεδίου νόμου του Υπουργείο Οικονομικών «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2013».
Το λόγο έχει ο κ. Οδυσσέας Κωνσταντινόπουλος, ειδικός εισηγητής του ΠΑΣΟΚ.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, η ψήφος του προϋπολογισμού είναι ψήφος εμπιστοσύνης στην Κυβέρνηση. Ελπίζω να συμφωνούμε όλοι σε αυτό. Ψηφίζουμε τον προϋπολογισμό και τα δημοσιονομικά μέτρα που προβλέπει. Δίνουμε ψήφο εμπιστοσύνης στην Κυβέρνηση για την υλοποίηση όλων όσων ψηφίστηκαν πριν λίγες μέρες. Δίνουμε ψήφο εμπιστοσύνης για να υπάρξει ελπίδα και με τη βοήθεια της Ευρώπης να βγούμε από το αδιέξοδο. 
Το ελληνικό Κοινοβούλιο μέσα από επίπονες διαδικασίες και αντιμετωπίζοντας εξαιρετικές δυσκολίες κατάφερε να επιτύχει την αναγκαία συναίνεση. Είναι, όμως, αρκετό αυτό; Παρά τις προσπάθειες, παρά τις θυσίες του ελληνικού λαού, των πολιτών, παρά το γεγονός ότι για να πετύχουμε αυτήν την αναγκαία συναίνεση έγιναν επίπονες πολιτικές διαδικασίες και σχεδόν σε ένα κλίμα πολιτικά πολεμικό, η Ευρώπη φαίνεται να μην αποκωδικοποιεί σωστά το μήνυμα της προχθεσινής ψηφοφορίας, αλλά και των τελευταίων εκλογών.
Οι εκατόν πενήντα τρεις Βουλευτές που ψηφίσαμε προχθές τα μέτρα, οι πολίτες, όσοι στηρίζουμε την ευρωπαϊκή πορεία της χώρας με πράξεις και όχι με λόγια στείλαμε μήνυμα προς την Ευρώπη. Θέλουμε την αλληλεγγύη, όχι τη φιλανθρωπία σας. Χρειαζόμαστε, όμως, την αλληλεγγύη τους τώρα. Σε λίγο, μπορεί να είναι αργά και για την Ελλάδα και για την Ευρώπη. 
Στείλαμε μήνυμα ότι χρειαζόμαστε γρήγορες αποφάσεις για την πολυπόθητη δόση, για τη βιωσιμότητα του χρέους, για την άμεση στήριξή τους στον τομέα της απασχόλησης και της ανάπτυξης. Κι αυτό πρέπει να γίνει άμεσα. Στείλαμε μήνυμα ότι εμείς είμαστε αποφασισμένοι να κάνουμε όσα μας αναλογούν. 
Κυρίες και κύριοι συνάδελφοι, όταν κάποιος υψώνει πολύ τη φωνή του δε σημαίνει απαραίτητα ότι έχει πάντα δίκιο. Μπορεί απλά να έχει να κρύψει κάτι. Δείτε όλους αυτούς που κατακεραυνώνουν τις τράπεζες και να ναρκοθετούν κάθε προσπάθεια διάσωσης του τραπεζικού συστήματος κι όχι των τραπεζιτών, ώστε να υπάρξει ρευστότητα στη χώρα και στους πολίτες. Την ίδια ώρα, αναζητούν τραπεζικά δάνεια για να κάνουν το συνέδριό τους. 
Ένα άλλο ερώτημα που υπάρχει τις τελευταίες μέρες στην Αίθουσα είναι, αν έχουμε χούντα ή όχι στη χώρα. Ο αρχηγός της Αξιωματικής Αντιπολίτευσης είπε στην ομιλία του στην κοινοβουλευτική του ομάδα ότι η συγκυβέρνηση Σαμαρά συνιστά την πιο επικίνδυνη απειλή για τη δημοκρατία. Είπε ότι έχει απαξιώσει όλο το θεσμικό πλαίσιο λειτουργίας του πολιτεύματος και ότι έχει προκαλέσει κρίση θεσμών και δημοκρατίας. 
Τα ευχάριστα νέα είναι ότι ο κ. Τσίπρας ξέρει ότι δεν ζούμε σε χούντα. Ας μην το κρατάει, όμως, μυστικό από τα στελέχη του. Ας ξεκινήσει από τον κ. Λαφαζάνη. Τελικά φαίνεται ότι δεν είναι το μόνο μυστικό που του κρατάει κρυφό.
Παρά το γεγονός, όμως, ότι αισθάνονται μέλη ενός χουντικού κοινοβουλίου, μπορούν να χρησιμοποιήσουν όλες τις επιλογές της δημοκρατίας και να λάβουν τις ευθύνες τους, να παραιτηθούν μαζί με όσους ζουν αυτή τη στιγμή ως πραξικόπημα και να προκαλέσουν εκλογές με την ελπίδα και με την άδειά τους πάντα ότι μετά τις εκλογές θα συγκροτηθεί νέα κυβέρνηση που θα έχει την εμπιστοσύνης της Βουλής. Ή θα χρειάζεται προηγουμένως να ζητήσουν πιστοποιητικά νομιμοφροσύνης ή συγχωροχάρτι, από αυτά που δίνουν σε όσα στελέχη του ΠΑΣΟΚ, πρώην κυβερνητικά και μέχρι χθες μνημονιακά, που πάνε στο ΣΥΡΙΖΑ;
Τώρα πια που μεγαλώσανε τα ποσοστά σας, δεν ανέχεστε τη διαφορετική αντίληψη ακόμη κι όταν είναι πλειοψηφία. Και να είστε σίγουροι ότι για όλα αυτά σίγουρα θα σας κρίνει η ιστορία. Όλους θα μας κρίνει και ξέρετε γιατί; Γιατί η ιστορία δεν τρέφεται από την απόγνωση του πότε θα τελειώσει αυτό που ζούμε. 
Και η ερώτηση που μας οδηγεί όλους είναι μία: Πότε θα τελειώσει όλα αυτό; Όλοι θέλουμε να τελειώσει. Κάποιοι πιστεύουν ότι αν καταγγείλουν αυτό που συμβαίνει τώρα θα τελειώσει κιόλας και θα ξαναγυρίσουμε εκεί που το αφήσαμε. Πίσω πού; Στους μισθούς του 2009; Στην αγοραστική δύναμη του 2004; Στο παραγωγικό μοντέλο μιας χώρας χωρίς παραγωγή; Τελικά τι εννοεί ο καθένας ως το τέλος της κρίσης; Μιλάει σχεδόν όλη η Αντιπολίτευση για την αναδιανομή του πλούτου, για την παραγωγή, όμως, του πλούτου δεν λέει τίποτα. Αυτό που ξεκίνησε έχει βαθιές ρίζες στο χρόνο και δεν υπάρχει καμμία πολίτική δύναμη άμοιρη ευθυνών. 
Και επειδή πολύς λόγος γίνεται για τις κοινωνικές δαπάνες, είναι αλήθεια ότι οι κοινωνικές δαπάνες έχουν μειωθεί. Όπως είναι αλήθεια ότι οι κοινωνικές δαπάνες τα προηγούμενα χρόνια είχαν σε ένα βαθμό χάσει τον προνοιακό τους χαρακτήρα. Δεν είχαν, δηλαδή, τελικά τους τελικούς αποδέκτες, όσους αληθινά τις χρειάζονταν. Και επειδή ο κ. Τσακαλώτος αναρωτήθηκε που πήγαιναν όλα αυτά, θα τον παρακαλούσα να ρωτήσει το συνάδελφό του κ. Κουρουμπλή, που ως Γενικός Γραμματέας Πρόνοιας των κυβερνήσεων του ΠΑΣΟΚ, θα ήξερε που πήγαιναν αυτά τα προνοιακά επιδόματα. Αν δεν μας πιστεύει εμάς, μπορεί να ρωτήσει το συνάδελφό του πού πήγαιναν και πώς έγιναν οι μαϊμού-συντάξεις. 
Όλα αυτά δεν γεννήθηκαν μετά το 2009, τότε άρχισαν να αντιμετωπίζονται. 
Κυρίες και κύριοι συνάδελφοι, αυτό που ζούμε δεν είναι ούτε το τέλος, ούτε η αρχή, ούτε η μέση. Είναι η συνέχεια της ροής της ιστορίας, του παρόντος και του μέλλοντός μας. 
Απευθύνομαι στους 153 Βουλευτές και ιδιαίτερα στους νέους συναδέλφους, που μπορεί να μην έχουμε τις ίδιες πολιτικές καταβολές, που μπορεί να έχουμε διαφορετικό πολιτικό λόγο και σκέψη, αλλά που στην κρίσιμη πολιτική στιγμή δεν φοβηθήκαμε το σαράκι της Μεταπολίτευσης, το πολιτικό κόστος. Πολιτικός συμβιβασμός δεν σημαίνει υποκύπτω σε εκβιασμό. Σημαίνει επιλογή συναίνεσης στο να συνεχίσουμε προς τα μπροστά. Και την επιλογή αυτή κανενός άλλου το παρελθόν -νυν, συγχωρεμένου ή όχι- δεν μπορεί να τη μικρύνει. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η ειδική εισηγήτρια των Ανεξάρτητων Ελλήνων, κ. Μαρία Κόλλια-Τσαρουχά.</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (Στ΄ Αντιπρόεδρος της Βουλής): Κύριε Πρόεδρε, κυρίες και κύριοι συνάδελφοι, ο χρόνος θα δείξει αν αυτός ο προϋπολογισμός που συζητάμε σήμερα θα υλοποιηθεί. Οι περισσότεροι σε αυτή την Αίθουσα συμφωνούμε ότι λόγω των ανεδαφικών προσεγγίσεών του, κατά την πορεία εκτέλεσής τους ίσως και στο πρώτο τετράμηνο, θα χρειαστεί να αναθεωρηθεί. 
Έτσι, λοιπόν, σύμφωνα με τον προϋπολογισμό του 2013 το χρέος αναθεωρείται από 179% στο 189%, το έλλειμμα του προϋπολογισμού από το 4,2% στο 5,2% του ΑΕΠ και αντί για 1,1% πλεόνασμα, τώρα ο στόχος πάει στο 0,3% του ΑΕΠ. Ο προϋπολογισμός θεωρεί ότι οι επενδύσεις από το -15% το 2012 θα μεταβληθούν μόνο κατά -3,37%, όταν η κατανάλωση θα μειωθεί κατά 7% περίπου και ο δείκτης τιμών καταναλωτή θα είναι αρνητικός στο -0,8%.
Ακόμα και αν επαληθευτεί η πρόβλεψη για αύξηση 2,6% στις εξαγωγές προϊόντων και υπηρεσιών με χρήση συντελεστών παραγωγής κάτω του 65% που προκύπτει ότι θα απαιτηθούν σημαντικές νέες επενδύσεις, τη στιγμή μάλιστα που η προσφορά των δανείων θα είναι από τις τράπεζες πολύ περιορισμένη.
Σενάρια λοιπόν για επενδύσεις που θα έρθουν και μία ανεργία που ως διά μαγείας θα μειωθεί. Η ανεργία από το 25% που θα είναι τα Χριστούγεννα του 2012, ο προϋπολογισμός προβλέπει ότι θα πέσει τα Χριστούγεννα του 2013 περίπου στο 20%, με μία ύφεση επιπλέον 4,5%. Δηλαδή, θα δημιουργηθούν μέσα στο 2013 κοντά στις 250.000 νέες θέσεις εργασίας. Σε ποιους κλάδους, κυρίες και κύριοι συνάδελφοι της Κυβέρνησης και σε τι είδους επιχειρήσεις θα δημιουργηθούν αυτές οι νέες θέσεις; Το αντιλαμβάνεστε ή κοροϊδεύετε εαυτούς και αλλήλους; 
Οι αντιφάσεις είναι τεράστιες. Η Κυβέρνηση προετοιμάζει με τα νέα  μέτρα λιτότητας έναν ακόμη γύρο αυστηρής λιτότητας, δοκιμάζει τις αντοχές της αλλά και τις αντοχές της κοινωνίας. Μισθοί, συντάξεις, κοινωνικά επιδόματα θυσιάζονται για να εξαλειφθούν υποτίθεται τα πρωτογενή ελλείμματα για να μπορέσει η χώρα να μην δανείζεται, να καλύπτει τις ανάγκες της πέραν των τόκων.
Από την άλλη, τα έσοδα του κράτους τελούν υπό κατάρρευση. Οι ληξιπρόθεσμες οφειλές μήνα το μήνα διογκώνονται με απίστευτους ρυθμούς φτάνοντας στο συνολικό ύψος-ρεκόρ των 53,83 δισεκατομμυρίων ευρώ.
Αναμένω και εγώ, όπως όλοι  μας, πιστευτές εξηγήσεις! Το τονίζω, εύχομαι να κάνουμε λάθος εμείς κύριε Υπουργέ, αλλά η πορεία τους δεν προδικάζει αυτό το αποτέλεσμα. Το μόνο που έχετε καταφέρει είναι να κάνετε την πατρίδα μας έρμαια των τοκογλύφων και των πιστωτών. Με όσα έχουμε δανειστεί μέχρι σήμερα πρέπει να καταβάλουμε σε τοκοχρεολύσια την επόμενη τετραετία κοντά στα 55 δισεκατομμύρια ευρώ. Δηλαδή να έχουμε πλεόνασμα 55 δισεκατομμύρια. Μα, πώς θα το έχουμε; Πιστεύει κανείς ότι αυτή τη δόση, τα χρήματα του δεύτερου μνημονίου δεν θα τα χρησιμοποιήσουμε για την αποπληρωμή του μνημονίου; Άλλωστε το προβλέπει η δανειακή σύμβαση. Κανένας δεν το πιστεύει, κύριε Υπουργέ. Οπότε δεν θα έχουμε λεφτά για μισθούς, για συντάξεις, για δημόσιες επενδύσεις, για υγεία, παιδεία, όπως εσείς διατείνεστε. Άρα, πάλι μόνοι μας θα ζήσουμε, με τα δικά μας λεφτά.
Η ανακούφιση της κοινωνίας περνάει από την παραγωγή πλεονασμάτων ικανών να καλύψουν τις πρωτογενείς δαπάνες χωρίς προσφυγή σε νέο δανεισμό. Αυτό θα ήταν το ευκταίο. Αλλά πώς θα γίνει αυτό όταν με την πολιτική σας έχουν κλείσει όλες οι επιχειρήσεις; Από ποιους θα εισπράττονται οι ασφαλιστικές εισφορές; 
Κύριε Υπουργέ, κόψτε όλες τις δαπάνες, κάντε το. Αν δεν υπάρχει όμως αγορά να παράγει, να εξάγει, να δημιουργεί και να έχει φοροδοτική ικανότητα, σωτηρία δεν υπάρχει. Πρέπει οι πολίτες να καταλάβουν, αν και πιστεύω ότι ήδη το έχουν διαπιστώσει ότι το  μεγαλύτερο έγκλημα των μνημονιακών πολιτικών και των εμπνευστών των μνημονίων είναι ότι συρρικνώνουν την οικονομία αντί να τη μεγεθύνουν.
Έχετε μελετήσει τις επιδράσεις της λιτότητας στην ύφεση; Η επιλογή της Κυβέρνησης να ταυτιστεί με τα γερμανικά συμφέρονται και τις επιθυμίες των ελλήνων τραπεζιτών θα κριθεί ιστορικά. Τονίζω ξανά, μακάρι να κάνουμε εμείς λάθος. Ευχόμαστε να κάνουμε εμείς λάθος, αλλά η αναμενόμενη αποσαφήνιση της ρήτρας αυτόματης λήψης νέων μέτρων σε περίπτωση δημοσιονομικής απόκλισης, αλλά και του ειδικού λογαριασμού που θα διαχειρίζεται τι δίνει για τη δόση, μας καθιστά ιδιαίτερα επιφυλακτικούς και προβληματισμένους για τους στόχους, τις προθέσεις και τις επιδιώξεις των δανειστών. 
Θέλουν να μας βοηθήσουν; Ας δώσουν αυτά τα 41 δισεκατομμύρια, να πάνε στην πραγματική οικονομία, να εγκρίνουν την επιμήκυνση συνοδευόμενη με πακέτα για ανάπτυξη, να επιλέξουν την οριστική ρύθμιση της βιωσιμότητας του χρέους με όποιο συνδυασμό μέτρων αποφασίσουν. Αλλιώς μας οδηγούν συντεταγμένα στην κατάρρευση. Θα φανεί, μα θα είναι αργά. Οι δανειστές μας όχι μόνο δεν αρκούνται στην υλική κατοχή της Ελλάδας, αλλά επιθυμούν κατοχή και ιδιοκτησία ψυχών και πνευμάτων Ελλήνων. 
Ο κ. Ρεν δήλωσε ότι δεν μπορεί να αμφισβητηθεί πως το ελληνικό χρέος γίνεται μη βιώσιμο χωρίς περαιτέρω μέτρα, ανεξάρτητα αν αυτά είναι αποφάσεις πολιτικές ή όχι των εταίρων μας. 
Από την άλλη χρησιμοποιώντας την κοινή λογική διερωτώμαι πώς μπορεί να είναι βιώσιμο το ελληνικό χρέος όταν το προγραμματισμένο ετήσιο δημοσιονομικό έλλειμμα οι εταίροι μας το καλύπτουν με έντοκο δάνειο, αντί της ορθής λύσης για κάλυψή του μέσω της νομισματοποίησής του από την Ευρωπαϊκή Κεντρική Τράπεζα;
	Μέσα απ’ όλα αυτά καλούμαστε να ψηφίσουμε τον προϋπολογισμό του 2013, δηλαδή την πρώτη και ισχυρότερη δόση των μέτρων που περιέχει το μεσοπρόθεσμο πρόγραμμα 2013-2016. Υποστηρίζουν ότι η επιτυχία του θα έρθει από την απόδοση των μέτρων ύψους 11 δισ. ευρώ, εκ των οποίων τα 9 δισ. από μειώσεις δαπανών και τα 2 δισ. από την αύξηση των εσόδων. Συνολικά, από τα 14,2 δισ. ευρώ που ενσωματώνει το μεσοπρόθεσμο το 77,5% θα εφαρμοστεί τον πρώτο χρόνο και τα υπόλοιπα μέχρι το 2016. 
Ο προϋπολογισμός, κυρίες και κύριοι συνάδελφοι, προβλέπει πλεόνασμα 0,4%. Πώς θα προκύψει όμως αυτό; Από τη θεαματική βελτίωση των οικονομικών αποτελεσμάτων των ασφαλιστικών ταμείων, τα οποία θα εμφανίσουν πλεόνασμα ύψους περίπου 2,7 δισ. ευρώ από έλλειμμα 2,2 δισ. ευρώ που έχουν φέτος; Πού το στηρίζετε αυτό; Μα φυσικά στη δραστική περικοπή των συντάξεων από τον Ιανουάριο του 2013, των εφάπαξ, την κατάργηση των δώρων και των επιδομάτων, τον πιο εύκολο και πιο ανέξοδο τρόπο. 
Θα είμαι λαϊκίστρια, κυρίες και κύριοι συνάδελφοι και κύριοι της Κυβέρνησης, αν σας υπενθυμίσω ότι ο παππούς και η  γιαγιά στη χώρα μας, την Ελλάδα, με την πενιχρή τους σύνταξη στηρίζουν τα άνεργα παιδιά τους, τις άνεργες οικογένειές τους;
Ο Προϋπολογισμός αναφέρει ότι οι πρόσθετοι φόροι για το 2013 θα αγγίξουν τα 2 δισ. ευρώ. Βάλτε και τη μείωση των επιστροφών του ΦΠΑ στους αγρότες με τη μείωση του συντελεστή επιστροφής από το 11% στο 6%, προσθέστε τη μείωση της επιδότησης του ειδικού φόρου κατανάλωσης στους αγρότες από το 95% στο 80%, προσθέστε και την κατάργηση του αφορολόγητου για τα παιδιά, την αύξηση των εσόδων από την αναπροσαρμογή κατά δύο έτη των ορίων συνταξιοδότησης, την αύξηση των φόρων από την περιουσία. Στοχοποίηση: αγρότες, τα περήφανα γηρατειά και φυσικά οι γονείς. 
Δεν έχω καμμία απάντηση, αγαπητοί μου συνάδελφοι, να δώσω στους εκατοντάδες χιλιάδες γονείς, στους φίλους μου στις Σέρρες που με ρωτούν «τι θα κάνουμε εμείς οι μονογονεϊκές οικογένειες, οι τρίτεκνες οικογένειες, οι πολύτεκνες;» κι όταν μου λένε  -και ζητούν να τους δώσουμε μία εξήγηση- «γιατί μας τιμωρούν που φέραμε παιδιά στον κόσμο; Να φορολογούμαστε για τα παιδιά μας; Θέλαμε να κάνουμε παιδιά. Είναι κακό αυτό; Θέλαμε να φέρουμε καινούργιους Έλληνες στον κόσμο, όταν υπάρχει τόσο μεγάλο κι έντονο το δημογραφικό πρόβλημα». Για ποιο λόγο, λοιπόν, ανενδοίαστα στοχοποιήσατε την ελληνική οικογένεια; Ποιο είναι το όφελος όλων αυτών;
Στην επικείμενη αποτυχία έχετε ήδη έτοιμες τις απαντήσεις. «Δεν εφαρμόστηκαν σωστά οι μεταρρυθμίσεις» θα μας πείτε. Και πάλι από την αρχή. Κι  αν μετά από έξι μήνες πάλι δεν πάει καλά ο προϋπολογισμός, θα μας πείτε: «είχαμε παραπάνω ύφεση απ’ ό,τι υπολογίσαμε, γι’ αυτό τα νούμερα δεν μας βγαίνουν». 
Οι πολίτες μάς λένε: «να σας δώσουμε την  ψυχή μας, να σας δώσουμε ό,τι μπορούμε περισσότερο από το εισόδημά μας. Φτωχότεροι μπορούμε να γίνουμε, αλλά μην μας ζητάτε και την αξιοπρέπειά μας». Είναι δυνατόν το μοναδικό πεπραγμένο της Κυβέρνησης για έξι μήνες να είναι η εξασφάλιση μόνο αυτής της δόσης, κύριοι συνάδελφοι; Πού είναι τα μεγάλα λόγια για την ανάπτυξη; Αυτός ο προϋπολογισμός προβλέπει ανάπτυξη; Πού είναι το άνοιγμα για την αναθέρμανση της αγοράς, η προσέλκυση των επενδυτών, των επενδύσεων για αξιοποίηση των ευρωπαϊκών προγραμμάτων του ΕΣΠΑ, αυτού του ονείρου; Αυτό είναι το όνειρό μας, το πώς θα αξιοποιήσουμε το ΕΣΠΑ! Αυτό είναι η Ελλάδα μας;
 Αν λοιπόν πραγματικά θέλετε μεταρρυθμίσεις, κάντε ανεξάρτητη την αρχή του ΣΔΟΕ, ώστε κανείς να μην έχει το δικαίωμα να βάζει «κολλητό» του από την Καλαμάτα. 
Πού είναι οι μεταρρυθμίσεις; Και μην μου πείτε ότι είναι μεταρρυθμίσεις το ξεπούλημα του πλούτου της χώρας μας που θέλετε να συμβεί. Τους επόμενους μήνες θα πολλαπλασιαστούν οι χιλιάδες των συμπολιτών μας που δεν θα μπορούν να θρέψουν τα παιδιά τους, να ζεστάνουν τα παιδιά τους, να βρουν δουλειά, να έχουν οι γέροντες και οι ασθενείς φάρμακα. Τα σχολεία μας είναι χωρίς θέρμανση. Ντρέπομαι, κύριοι συνάδελφοι, ειλικρινά ντρέπομαι. Η Ιστορία θα μας κρίνει όλους αυστηρά. Να μην μας διαφεύγει όμως η βίαιη ανατροπή που συμβαίνει αυτή τη στιγμή στην ελληνική κοινωνία, τα χρόνια της λιτότητας που ανατρέπουν και εκθεμελιώνουν κάθε δικαίωμα στην πατρίδα μας. Ποτέ κανένας λαός εν καιρώ ειρήνης –το είπατε τόσοι, όμως είναι αλήθεια- δεν εξαναγκάστηκε σε μία τόσο τρομερή και σύντομη αλλαγή του τρόπου ζωής του χωρίς να υπάρχει καμία σχετική προετοιμασία γι’ αυτό. Ανατρέπεται η ζωή χθεσινών αξιοπρεπών νοικοκυραίων. Αυτό συμβαίνει.
 Όλα αυτά δημιουργούν αντίδραση. Η βία φέρνει βία κι αυτό που έρχεται –το απεύχομαι όμως- θα είναι χωρίς προηγούμενο και αλίμονο στους ψεύτες και στους άρπαγες των ονείρων των Ελλήνων για μια καλύτερη ζωή! 
Κύριοι της Κυβέρνησης, επιλέξτε επιτέλους ανάμεσα στους βολεμένους, τους φοροφυγάδες, τους διαπλεκόμενους, τους μεγαλοεργολάβους και στους άνεργους, τους φτωχούς, τους ανασφάλιστους, τους εξαθλιωμένους, αλλά όμως αξιοπρεπείς Έλληνες.
Μπορεί η χώρα να επανέλθει και πάλι σε τροχιά ανάπτυξης; Πόσο υψηλό είναι αυτό το χρέος της χώρας επιτέλους; Μπορεί να αποκτήσει μία βιώσιμη αναπτυξιακή δυναμική, ικανοποιητική για να αρχίσει να καλύπτει τα χρέη της; Σε αυτά η Κυβέρνηση δεν μπορεί να δώσει απαντήσεις. 
Στην πρόκληση, λοιπόν, της οικονομίας οι πολιτικές σας έχουν αποτύχει. Η κρίση του χρέους στην Ευρωζώνη είχε ως αφετηρία την Ελλάδα. Βέβαια, σ&apos; αυτό έβαλε την υπογραφή του ο Γιώργος Παπανδρέου και μετά από σχεδόν τρία χρόνια με πακέτα διάδοσης, με αλλεπάλληλα μέτρα λιτότητας, βρισκόμαστε και πάλι στο σημείο μηδέν.
Η Κυβέρνηση προσδοκά σε μία συνολική λύση, την οποία θα αποφασίσουν τελικά να δώσουν οι μεγάλες χώρες στην ευρωπαϊκή κρίση χρέους και η οποία θα περιλαμβάνει την Ελλάδα, λύση η οποία ακόμα και εάν δεν συζητείται, διατηρεί πολλά κενά. 
Οι απόψεις διίστανται. Η επαναγορά του χρέους και η μείωση των επιτοκίων δανεισμού είναι κάποιες από τις σκέψεις που προτείνονται και στις οποίες βασίζει η Κυβέρνηση πολλές από τις ελπίδες της. Ωστόσο, ακόμα και εάν υιοθετηθούν, δεν θα αλλάξουν την οικονομική πορεία της χώρας. Οι διαφωνίες μεταξύ των δανειστών, αλλά και των κρατών-μελών της Ευρωζώνης είναι σημαντικές. 
Η Ευρωπαϊκή Ένωση έχει χωριστεί σε δύο πλευρές, δανειστές και δανειζόμενους, με κυρίαρχους βέβαια τους δανειστές. Οι σχέσεις είναι ανισοβαρείς, οι συμφωνίες που επιβάλλονται δρακόντειες και οι πιο αδύναμες χώρες βρίσκονται σε σημαντικά μειονεκτικότερη θέση απέναντι στους δανειστές τους. Η ευρωπαϊκή ιδέα πλήττεται και υποχωρεί.
Κυρίες και κύριοι συνάδελφοι, στη χώρα η κρίση έχει ξεπεράσει προ πολλού την οικονομική διάσταση. Αυτή έχει να κάνει με τις επιλογές των κυβερνόντων να δανείζονται υπέρμετρα και να αποδομούν τον παραγωγικό ιστό της χώρας, ακόμα και τον πρωτογενή τομέα. 
Το θέμα, όμως, είναι βαθύτατα πολιτικό, γιατί επιτρέψαμε για χρόνια τη μετάθεση του κέντρου της πραγματικής εξουσίας από την εκλεγμένη πολιτική ηγεσία στα χέρια της διαπλοκής, μία διαπλοκή που γιγαντώθηκε αρμέγοντας κρατικούς προϋπολογισμούς, δάνεια, ευρωπαϊκά προγράμματα, επιδοτήσεις. Να προσθέσουμε και τις αυξήσεις κεφαλαίου και την αναδιανομή πλούτου του Χρηματιστηρίου; 
Το έχω ξαναπεί απ’ αυτό το Βήμα. Αν οι Βουλευτές εκλεγόμασταν με ένα διαφορετικό εκλογικό σύστημα, που θα μας επέτρεπε να λειτουργήσουμε,, όπως το Σύνταγμα ορίζει, κατά συνείδηση, χωρίς τη δαμόκλειο σπάθη της διαγραφής, χωρίς τη δαμόκλειο σπάθη της κομματικής νομιμότητας, θα συνηγορούσαμε σ&apos; αυτό το σύστημα της τραπεζικής διαπλοκής, που επιβάλλει αυτή η διαπλοκή; 
Οι Ανεξάρτητες Έλληνες πιστεύουμε ότι βρισκόμαστε σε θέση μάχης. Βγήκε στο προσκήνιο η διαπλοκή και τα τσιράκια της. Εμείς το γνωρίζουμε. Οι πολίτες αντιλαμβάνονται ποιοι είναι οι κύριοι υπεύθυνοι της σημερινής κατάντιας μας, ποιοι κρατούν σε ομηρία ολόκληρη τη χώρα και ποιοι είναι εκείνοι που επιζητούν την ύπαρξη ενός διεφθαρμένου και διαλυμένου κράτους για να επιβιώσουν αυτοί και οι φίλοι τους. 
Στο όνομα, λοιπόν, των επόμενων γενεών και των παιδιών που θα γεννήσουν τα παιδιά μας, θα πρέπει επιτέλους να σταματήσουμε να ασχολούμαστε με το τι λένε και το τι κάνουν οι δανειστές μας και να αρχίσουμε να συζητάμε σοβαρά και υπεύθυνα, και μάλιστα όχι απλώς να συζητάμε, αλλά να αποφασίσουμε τώρα τι είδους χώρα και τι κοινωνία θέλουμε και φυσικά, να αρχίσουμε να πράττουμε, να δημιουργούμε ένα νέο μοντέλο ανάπτυξης για να μπορέσουμε να λύσουμε τις νομικές ανωμαλίες και τις στρεβλώσεις που υπάρχουν. Όλα αυτά, όμως, προϋποθέτουν αλλαγή νοοτροπίας απ’ όλους μας και όχι μόνο απ’ όσους είμαστε εδώ μέσα. 
Θερμή παράκληση, κυρίες και κύριοι συνάδελφοι -από τα βάθη της ψυχής μου σας το ζητώ- να αντισταθείτε στις υποβολές τους, μην οδηγείτε τους Έλληνες στα όρια της αντοχής τους, μην τους οδηγείτε στην εξέγερση. Ας αντισταθούμε στα προμελετημένα σενάριά τους. Και μην ξεχνάτε ότι ο λαός επτά φορές αν πέσει, οκτώ θα σηκωθεί. 
Ευχαριστώ πολύ. 
(Χειρoκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, ολοκληρώθηκε ο κύκλος των ομιλιών των ειδικών εισηγητών. 
Πριν δώσω το λόγο στον πρώτο αγορητή, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα πέντε μαθητές και μαθήτριες και τρεις εκπαιδευτικοί από το Γυμνάσιο, ενός από τα πιο όμορφα μέρη του κόσμου, την Τσαγκαράδα Πηλίου. 
Η Βουλή σάς καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει ο κ. Κικίλιας, Βουλευτής της Νέας Δημοκρατίας για επτά λεπτά. 
Θα παρακαλέσω, κυρίες και κύριοι συνάδελφοι, επειδή ο κατάλογος των ομιλητών –ζωή να έχουμε!- έχει αύξοντα αριθμό εκατόν εβδομήντα επτά, να είστε συνεπείς στο χρόνο. Θα υπάρξει ιδιαίτερη αυστηρότητα από το Προεδρείο στην τήρηση του επταλέπτου. 
Κύριε Κικίλια, θα κάνετε καλή αρχή μένοντας στο επτάλεπτο. Έχετε το λόγο.</ChairmanSpeech>  
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Κύριε Πρόεδρε, κυρίες και κύριοι συνάδελφοι, σήμερα είμαι ιδιαίτερα συναισθηματικά φορτισμένος γιατί για εμένα είναι η πρώτη μου ομιλία απ’ αυτό εδώ το Βήμα απευθυνόμενος στην Ολομέλεια του ελληνικού Κοινοβουλίου, από ένα Βήμα που χρησιμοποιήθηκε είναι αλήθεια στην μακρόχρονη ιστορία της πατρίδας μας από τεράστιες πολιτικές μορφές που ο κυρίαρχος λαός μας στήριξε πάνω τους ελπίδες, όνειρα και κυρίως την πίστη για μια Ελλάδα που πορεύτηκε δύσκολα και αγωνίστηκε με θυσίες και αίμα, ώστε να είναι πάνω απ’ όλα ελεύθερη και κατόπιν ευημερούσα.
Κυρίες και κύριοι Βουλευτές, η φιλοπατρία είναι το πρώτο μου κίνητρο για την ενασχόληση μου με τα κοινά και η Ελλάδα μας το μεγάλο ιδανικό μου. Φαντάζομαι πως όλοι μας μ’ αυτά τα κίνητρα ξεκινήσαμε και μ’ αυτήν την ολόκαρδη αγάπη ζητήσαμε την εμπιστοσύνη του κυρίαρχου λαού για να τον εκπροσωπούμε στο ναό της δημοκρατίας, στο εθνικό Κοινοβούλιο. Και αφού τον πείσαμε με το λόγο και τα έργα μας ο λαός μας εμπιστεύτηκε την ύψιστη τιμή του αξιώματος του Βουλευτού. Η ύψιστη αρχή της δημοκρατίας είναι αυτή ακριβώς. Ο λαός να εξουσιοδοτεί τριακόσιους από εμάς αντιπροσώπους του, ώστε να διαχειρίζονται με τον ιδανικότερο τρόπο το συμφέρον αυτής της πατρίδας. Και το συμφέρον της πατρίδας είναι πρωτίστως να είναι ελεύθερη, κυρίαρχη και ευημερούσα. 
Πορευόμαστε, λοιπόν, διακόσια χρόνια τώρα μια πορεία ανάπτυξης, μια πορεία ανάλογη της ιστορίας μας που χάνεται στα βάθη των αιώνων και λαμπρύνεται από δόξες και εθνικό μεγαλείο. Πορευόμαστε διακόσια χρόνια επίσης έναν ανήφορο που πέρασε από διχόνοιες, εθνικούς διχασμούς, πολέμους, πολιτικές εκτροπές, ανέχεια οικονομική, ανεργίες, εθνικές καταστροφές και εθνικούς ξεριζωμούς, αλλά και χρόνια ειρήνης, ανάπτυξης, οικονομικής ανάπτυξης, δημοκρατίας με αποκορύφωμα αυτό που ο Κοραής διακαώς επιζητούσε την ένταξη μας στα φωτισμένα έθνη της Εσπερίας, στην ενωμένη πλέον σήμερα Ευρώπη, ΕΟΚ τότε, με την υπογραφή στο Ζάππειο το 1979 της σχετικής συνθήκης από τον εθνάρχη Κωνσταντίνο Καραμανλή.Η Ελλάδα μέσα από αυτήν την ένταξη ως δέκατο μέλος της Ευρωπαϊκής Κοινότητας είναι αλήθεια ότι καταχώρησε την εθνική της ανεξαρτησία, ενίσχυσε τους δημοκρατικούς της θεσμούς, συνδέθηκε το μέλλον της πολιτικά και οικονομικά με την ενωμένη Ευρώπη. 
Κυρίες και κύριοι συνάδελφοι, σήμερα στο τελείωμα του 2012, η Ευρώπη δυστυχώς δείχνει να μην είναι τόσο ενωμένη. Οι εταίροι μας παρουσιάζονται σκεπτικοί για το μέλλον της Ευρώπης. Οι Έλληνες αισθανόμαστε προβληματισμένοι απέναντι σε μια Ευρώπη που κατά το κοινώς λεγόμενο «δείχνει τα δόντια της». Παρ’ όλα αυτά πιστεύω ότι η ενωμένη Ευρώπη σ’ έναν κόσμο που αλληλοεξαρτάται και αλληλοεπηρεάζεται είναι η μόνη λύση στο αδιέξοδο ενός μονόδρομου, στον οποίο πορευόμαστε τα τελευταία διακόσια χρόνια, μιας Ευρώπης που είναι καρπός του δικού μας πολιτισμού και της δικής μας χιλιόχρονης ιστορίας. Οφείλουμε με απόλυτη προσήλωση στη λογική και στην ορθοπραξία να αποφασίσουμε πάντοτε με συμφέρον το συμφέρον του έθνους μας, το συμφέρον της πατρίδας. 
Θα ρωτήσετε: Ποιο είναι σήμερα αυτό το συμφέρον; Σε μια εποχή που όλες οι αξίες ισοπεδώνονται πως νομιμοποιείται ένας τριανταοκτάχρονος νεοεκλεγμένος Βουλευτής να αναφέρεται σε τόσο ιερές έννοιες και μέχρι ποιου σημείου τελικά θα νερώνουμε το κρασί μας στο όνομα μιας προσπάθειας; Που οδηγείται και πάλι αυτή η πονεμένη πατρίδα μας; 
Δεν εννοώ, βέβαια, το αν επιθυμούμε ή όχι να τραβήξουμε το κάρο από τις λάσπες, που σε τελευταία ανάλυση αυτό είναι υποχρέωση μας, ούτε να ψάξουμε τους υπευθύνους σε μέρες που δεν  μας περισσεύει κανείς, αλλά πρωτίστως κυρίες και κύριοι πόση ευθύνη μας αναλογεί; 
Αισθάνομαι ότι έχουμε υποχρέωση να πάμε την Ελλάδα στην επόμενη μέρα. Επομένως, το συμφέρον αυτού του τόπου είναι να προχωρήσουμε μπροστά. Το συμφέρον αυτού του λαού είναι να οραματιστεί το αύριο όχι μέσα από αντιπαραθέσεις και πισωγυρίσματα, ακυρώνοντας τις τόσο αιματηρές θυσίες που έχει υποστεί μέχρι σήμερα, αλλά μπαίνοντας σε τροχιά ανάπτυξης.
Κύριε Πρόεδρε, κυρίες και κύριοι συνάδελφοι οφείλουμε να βρούμε νέες δυνατότητες παραγωγής και πλουτισμού. Οφείλουμε να εκμεταλλευτούμε ότι αφήσαμε μέχρι σήμερα ανεκμετάλλευτο. Πριν από τις εκλογές είναι αλήθεια ότι μίλησα στις συγκεντρώσεις που οργάνωσα και μάλιστα επιμελήθηκα και έκδοση σχετικού βιβλίου που κυκλοφόρησε τον Ιανουάριο του 2012 για τη χάραξη της ΑΟΖ, της Αποκλειστικής Οικονομικής Ζώνης. Πιστεύω ακράδαντα πως έχουμε υποχρέωση να ψάξουμε να βρούμε ποιους θησαυρούς κρύβουν οι βυθοί των θαλασσών μας και το υπέδαφος μας. 
Για να ψάξουμε όμως, κυρίες και κύριοι, οφείλουμε να οριοθετήσουμε την ιδιοκτησία μας, να περιφράξουμε αυτό το ιερό οικόπεδο κατανικώντας τα όποια φοβικά σύνδρομα, τα οποία δεν μας επιτρέπονται, αλλά δυστυχώς μας κρατούν ομήρους. Οφείλουμε να σχεδιάσουμε μία στρατηγική για την ανακήρυξη της ελληνικής ΑΟΖ και να προβούμε σε άμεσες ενέργειες στα βήματα που μας έδειξε  η άφοβη Κύπρος με τα γνωστά αποτελέσματα. Ακριβώς αυτή η χάραξη της ΑΟΖ αποτελεί κατά τη γνώμη μου  σημαντικό μέρος της λύσης των οικονομικών μας προβλημάτων. Οφείλουμε, λοιπόν, να προβούμε άμεσα στην ανακήρυξη της ελληνικής Αποκλειστικής Οικονομικής Ζώνης.
Σήμερα, κυρίες και κύριοι, είμαστε εδώ στο ναό της δημοκρατίας για να συζητήσουμε την έγκριση του προϋπολογισμού. Με δύο κουβέντες ο προϋπολογισμός του 2013 είναι συνυφασμένος με την ευρωπαϊκή μας πορεία, συνυπολογίζοντας τα διαχρονικά προβλήματα της ελληνικής οικονομίας, το ιδιαίτερα αυστηρό περιβάλλον ανασταλτικής δημοσιονομικής πολιτικής, αλλά και βλέποντας την προσπάθεια που γίνεται από τον Πρωθυπουργό, από τα τρία  κόμματα και τη Κυβέρνηση για επανεκκίνηση της οικονομίας. 
Δηλώνω ότι υπερψηφίζω τον προϋπολογισμό για το έτος, ελπίζοντας πως θα αποτελέσει εργαλείο στην υπηρεσία του ελληνικού λαού, στον αγώνα του για την έξοδο από την κρίση. Για να συζητηθεί όμως ένας προϋπολογισμός ως είθισται,  πρέπει να υφίσταται το αυτονόητο, πρέπει να υφίσταται και το μέλλον, μιας και ο προϋπολογισμός το μέλλον προϋπολογίζει, το μέλλον που ο λαός μας κοιτάζει προς τα εδώ, εμάς και προσπαθεί να πάρει δύναμη από εμάς και κουράγιο από αυτό το Σώμα, την ελληνική Βουλή, την ελληνική Κυβέρνηση, την Αντιπολίτευση. 
Έχουμε, λοιπόν, νομίζω όλοι, τεράστια ευθύνη απέναντι σε αυτούς που μας εμπιστεύτηκαν έτσι ώστε να διαχειριστούμε τα προβλήματα τους και σήμερα, τεράστια ευθύνη απέναντι στην Ελληνίδα και στον Έλληνα. Και αυτή η ευθύνη ορίζεται και περιορίζεται στο να βρούμε λύσεις. Οι βερμπαλισμοί είναι αλήθεια ότι κούρασαν και ευτυχώς, μπήκαν ή θα μπουν στο περιθώριο. 
Αισθάνομαι, λοιπόν, ότι παρόλη  η κρισιμότητα των στιγμών, τη δυσκολία της χώρας και το μαύρο περιβάλλον πρέπει τώρα να κάνουμε την κρίση ευκαιρία. Οφείλουμε, κυρίες και κύριοι, να ανοίξουμε τα φτερά μας.</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε τον κ. Κικίλια, διότι δεν χρησιμοποίησε την ανοχή της πρώτης ομιλίας στη Βουλή, που πάντα επιδεικνύετε. 
Κύριε Παπαδημούλη, εσείς είστε παλιός. 
Ορίστε, κύριε Παπαδημούλη, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ κύριε Πρόεδρε.
Κυρίες και κύριοι συνάδελφοι, κύριοι Υπουργοί, οφείλετε μία απάντηση στον ελληνικό λαό, αλλά και στους Βουλευτές της τρικομματικής κυβερνητικής πλειοψηφίας. 
Πριν δύο μέρες περάσετε διά πυρός και σιδήρου με τη διαδικασία του κατεπείγοντος ένα άγριο, άδικο, υφεσιακό πακέτο μέτρων. Βγήκατε από αυτήν την ψηφοφορία με πολλές πληγές. Οι εκατόν εβδομήντα εννιά έγιναν εκατόν πενήντα τρείς και προστέθηκαν διαγραφές από τους προέδρους των δύο Κοινοβουλευτικών Ομάδων. Και ξεκινήσατε και τον προϋπολογισμό των 2013, που υλοποιεί αυτά τα μέτρα στο 70%. Γιατί ο προϋπολογισμός του 2013 είναι εφαρμογή των μέτρων που ψηφίστηκαν την Τετάρτη από την κυβερνητική πλειοψηφία.
 Το βασικό σας επιχείρημα για τον ευτελισμό της Βουλής και της δημοκρατίας ότι πρέπει να ψηφιστούν αυτά που συζητάγατε μεταξύ σας και με την τρόικα εξωτερικού για 4 μήνες στη Βουλή σε λίγες ώρες πιο ήταν; Ότι πρέπει να ψηφίσουμε και τα μέτρα και τον προϋπολογισμό μέχρι Κυριακή, γιατί τη συνέρχεται το Eurogroup και πρέπει να τα έχουμε ψηφίσει, να έχουμε γδάρει τους  μισθωτούς, τους συνταξιούχους, τους ανέργους, το κοινωνικό κράτος, τα εργασιακά δικαιώματα, για να πάρουμε τη δόση, την επιμήκυνση, τη ρύθμιση του χρέους. 
Η αναδιαπραγμάτευση «αλά Σαμαρά», όχι των προεκλογικών υποσχέσεων με τα δεκαοκτώ σημεία, τα ισοδύναμα των 18.000.000.000, αλλά ο μερκελισμός,  η λογική του καλού μαθητή, η λογική του κάνω και περισσότερα από αυτά που με δεσμευθεί το δεύτερο μνημόνιο, κόβω πιο πολύ από τους συνταξιούχους, πιο πολύ από τους μισθωτούς, κόβω και από τους ανέργους, κόβω και από τα εργασιακά δικαιώματα, καταργώ και τις συλλογικές συμβάσεις. 
Και μόλις τα ψηφίσατε, ήρθε η απάντηση των δανειστών δια στόματος Σόιμπλε: «Αργεί η δόση. Δεν είμαστε έτοιμοι να απαντήσουμε. Θα δούμε εάν θα είναι και μέσα στον Νοέμβρη. Μπορεί και αργότερα».
Οφείλετε μία απάντηση. Είπατε ψέματα στον ελληνικό λαό ή σας κορόιδεψαν; Ή τα δώσατε όλα χωρίς να πάρετε τίποτε; Τι είχατε συμφωνήσει πριν βάλετε το πιστόλι στον κρόταφο των Βουλευτών σας; Τι είχατε εξασφαλίσει με την περίφημη αναδιαπραγμάτευση;  
Η ωμή αλήθεια, την οποία ομολογούν και οι Βουλευτές σας έξω από αυτή την Αίθουσα στους διαδρόμους, είναι ότι πετάξατε στην άκρη αυτά που υποσχεθήκατε στις εκλογές. Μετατρέψατε σε κουρελόχαρτο το κείμενο της τρικομματικής συμφωνίας που οδήγησε στην συγκρότηση της Κυβέρνησης. Αποφασίσατε να γίνετε ο καλός μαθητής που τα δίνει όλα στην τρόικα και οι δάσκαλοι οι δανειστές σας με πρώτη την κ. Μέρκελ και τον κ. Σόιμπλε αντί για την επιβράβευση του καλού μαθητή, με την αναβολή σάς έβαλαν τιμωρία στη γωνία με το ένα πόδι όρθιο. Τους τα δώσατε όλα και ζητάνε και άλλα.
Είναι γνωστό ότι διαφωνεί το Διεθνές Νομισματικό Ταμείο με την Μέρκελ για το πόσο το χρέος είναι διαχειρίσιμο, γιατί πριν μπούμε στο μνημόνιο το χρέος ήταν γύρω στο 125% και τώρα με τους δικούς σας υπολογισμούς, που πάντα διαψεύδονται προς το χειρότερο, το 2013 θα είναι 189,1%. Εμείς σας φωνάζουμε χρόνια. Χωρίς καμμία δίκαιη και βιώσιμη ρύθμιση του χρέους, που να στρέψει πόρους από την πληρωμή των τοκοχρεολυσίων στην ανάπτυξη, δεν είναι δυνατόν αυτός ο τόπος να προκόψει, να δημιουργήσει δουλειές, να σταματήσει τον κατήφορο.
Ο προϋπολογισμός του 2013 προβλέπει ύφεση 4,5%. Ο περσινός προέβλεπε ύφεση 2,5% και θα κλείσει στο 7%. Όλοι οι διεθνείς οργανισμοί προβλέπουν ύφεση μεγαλύτερη. Το χρέος, ακόμη και αν υλοποιηθεί με απόλυτη συνέπεια το μεσοπρόθεσμο, το 2016 θα είναι 185% παρά τις περικοπές σε μισθούς και συντάξεις.
Είναι φανερό, κυρίες και κύριοι συνάδελφοι, ότι η Κυβέρνηση αθετώντας τις δεσμεύσεις τις δικές  της, όχι μόνο τις προεκλογικές αλλά και τις μετεκλογικές, βαδίζει πιο βαθιά στο υφεσιακό σπιράλ του θανάτου. Παράγει ανέργους, παράγει λουκέτα, παράγει πόνο, παράγει ανέχεια. Και γι’ αυτό ένα φθαρμένο πελατειακό πολιτικό σύστημα που εσείς εκπροσωπείτε και ένας παρασιτικός καπιταλισμός της διαπλοκής, που εξυπηρετεί φίλους και αρεστούς, καταρρέει με πάταγο.
Αυτή την ώρα εμείς ερχόμαστε όχι μόνο ως μία δύναμη φρένο στην αντιλαϊκή πολιτική, αλλά ως μία δύναμη ελπίδας και ριζικών αλλαγών και μεταρρυθμίσεων, ως μία δύναμη που διεκδικεί δίκαιη και βιώσιμη λύση του χρέους, που παλεύει για ανάπτυξη, που μόνο με αυτή μπορεί να εξασφαλιστεί και δημοσιονομικό νοικοκύρεμα και διεκδικεί αλλαγές και μεταρρυθμίσεις που για δεκαετίες τάζετε και ποτέ δεν κάνετε: Δίκαιο φορολογικό σύστημα για να πληρώνουν και να μη βγάζουν τα λεφτά τους ατιμώρητοι στο εξωτερικό με τη σιγουριά ότι κάποιοι δικοί σας θα συγκαλύπτουν τη λίστα Λαγκάρντ. Μεταρρύθμιση στη διοίκηση για να μην είναι ακριβό μαγαζί του εκάστοτε κυβερνώντος κόμματος ή των συγκυβερνώντων κομμάτων. Περιορισμό της γραφειοκρατίας και της διαφθοράς. Παραγωγική ανασυγκρότηση της οικονομίας σε όλους τους τομείς που να αξιοποιεί τα συγκριτικά πλεονεκτήματα αυτού του τόπου για να ξανανοίξουν δουλειές, να υποκαταστήσουμε εισαγωγές, να αυξήσουμε εξαγωγές, να δημιουργήσουμε απασχόληση, να μην ξενιτεύονται τα παιδιά μας στο εξωτερικό. Και αναπτυξιακή αξιοποίηση αντί για ξεπούλημα όπως-όπως και όσο-όσο της δημόσιας περιουσίας και των δημόσιων πόρων.
Μ’ αυτήν την πολιτική ο ΣΥΡΙΖΑ σας λέει ότι όσο πιο γρήγορα φύγετε με το μόνο δημοκρατικό τρόπο, που είναι οι εκλογές, τόσο το καλύτερο και για τον τόπο και για την οικονομία και για την κοινωνία. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστώ και τον κ. Παπαδημούλη, διότι σεβάστηκε το χρόνο. Ο σεβασμός του χρόνου είναι σεβασμός προς τους συναδέλφους.  Εάν σεβαστούμε το χρόνο, θα μιλήσουν σχεδόν όλοι οι συνάδελφοι. 
Το λόγο έχει ο Βουλευτής του ΠΑΣΟΚ κ. Βασίλειος Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κυρίες και κύριοι συνάδελφοι, μέχρι την ψηφοφορία της περασμένης Τετάρτης, επίμονα καταθέσαμε τις προτάσεις μας για δικαιότερη κατανομή των βαρών για την ίδια τη διαπραγμάτευση. Εκβιάσαμε ακόμα και με την ψήφο μας. Σήμερα, η αγωνία και το ερώτημα όλων, ακόμα και αυτών που δεν ψήφισαν, είναι αν οι Ευρωπαίοι θα τηρήσουν τις υποχρεώσεις τους προς την Ελλάδα. Αυτό από μόνο του αποδεικνύει και την κρισιμότητα αυτής της ψήφου.
Κυρίες και κύριοι συνάδελφοι, αυτό που βιώνει η χώρα μας δεν είναι μία κλασική κρίση ενός τυπικού καπιταλιστικού μοντέλου. Δεν μπορεί να αντιμετωπιστεί με κλασικές μεθόδους, ούτε καν με κυβερνητικές εναλλαγές. Η κρίση είναι πολύπλευρη, πολιτική, πολιτισμική, αξιακή, κρίση μοντέλου ανάπτυξης. Η οικονομική της πλευρά είναι περισσότερο αποτέλεσμα, παρά αίτιο. Προσπάθεια για την αντιμετώπιση της κατάστασης δεν πρόκειται να πετύχει, αν αρκεστούμε στις οικονομοτεχνικές μεθόδους. Δεν γίνεται να περπατήσουμε με την κοινωνία στα κάγκελα και τους πολιτικούς να βάζουν το κομματικό όφελος υπεράνω και να αρκούνται πολλές φορές σε αντιποίηση επαγγέλματος, όπως αυτό του δημοσιογράφου, του σχολιαστή, του ηθοποιού ή και της ιδιότητας του συνδικαλιστή.
Μέχρι σήμερα δεν επιδείχθηκε η αναγκαία υπευθυνότητα από όλους. Από εδώ και πέρα, πρέπει να προχωρήσουμε διαφορετικά. Πρέπει να πούμε ολόκληρη την αλήθεια με καθαρές κουβέντες, χωρίς κρυφές σκέψεις, με συνεννόηση για τον κεντρικό στόχο και συνεργασία, όπου επιμέρους συμφωνούμε. 
Το δημοσιονομικό έλλειμμα και το τεράστιο δημόσιο χρέος είναι τα δύο μεγάλα προβλήματα. Δεν φθάνει, όμως, η αντιμετώπισή τους, αφού δεν είναι τα αίτια, αλλά τα αποτελέσματα. Αίτια είναι η μετάλλαξη του αναπτυξιακού μοντέλου σε καταναλωτικό και κρατικοδίαιτο που παράγει αντί για πλούτο, ελλείμματα, το σύστημα διακυβέρνησης και η διαχείριση των δημοσίων υποθέσεων με τρόπο που κάλυπτε όλα τα ελλείμματα, τη φοροδιαφυγή και τις κλοπές μέσω δανεισμού και η επανάπαυση όλων για το ότι πετύχαμε τη διαρκή ευδαιμονία χωρίς παραγωγή.
Όλα αυτά σε μία Ευρώπη με άδικη κατανομή πλούτου, με επικυριαρχία των οικονομικών κέντρων και των τραπεζών και με έλλειψη αποτελεσματικής πολιτικής διεύθυνσης που οδήγησε σε αποδυνάμωση της ευρωπαϊκής οικονομίας, ιδιαίτερα στο Νότο. 
Δύο επιλογές για την αντιμετώπιση της κρίσης έχουν κατατεθεί μέχρι σήμερα. Αυτή εκτός Ευρωπαϊκής Ένωσης, που καθαρά έχει προτείνει το Κομμουνιστικό Κόμμα Ελλάδας και αυτή μέσα από την Ευρωπαϊκή Ένωση και την Ευρωζώνη, παραλλαγές της οποίας έχουν καταθέσει ορισμένοι άλλοι.
Ο ΣΥΡΙΖΑ φαίνεται ότι έχει απορρίψει οριστικά τις σκέψεις που σήμερα εκφράζει ο Αλέκος Αλαβάνος και πάντως είναι αυτός που λέει όλη την αλήθεια για τις επίπονες επιπτώσεις εκτός Ευρωζώνης. Γι’ αυτό, άλλωστε, πιστεύω ότι δεν προτείνετε στο σύντροφο Χριστόφια να ακολουθήσει άλλο δρόμο.
Μέσα, λοιπόν, από την Ευρωπαϊκή Ένωση και την Ευρωζώνη, θα πρέπει να καθορίσουμε τα επόμενα βήματά μας. Σήμερα, στο μεσοσταθμό της προσπάθειας, χρειάζεται απολογισμός, να πάρουμε όλοι αποφάσεις για τα επόμενα βήματα, τη στάση μας, τη διόρθωση και τις αναγκαίες πρωτοβουλίες.
Το πρωτογενές ετήσιο έλλειμμα των 24 δισεκατομμυρίων ευρώ το 2009 με το τέλος του 2012 μηδενίζεται. Μπροστά μας, όμως, υπάρχει ένα τεράστιο δημόσιο χρέος, λιγότερο πάντως απ’ αυτό που θα ήταν αν και μετά το 2009 συνεχίζαμε το ρυθμό δανεισμού που είχαμε μέχρι τότε.
Αν έχουμε ταχθεί υπέρ της μείωσης του χρόνου διαπραγμάτευσης -και αυτό αφορά όλους και ιδιαίτερα το ΣΥΡΙΖΑ- ιδού λαμπρό πεδίο συνεργασίας. 
Ο Πρόεδρος του ΠΑΣΟΚ πρότεινε από τον Ιούνιο εθνική ομάδα διαπραγμάτευσης με τους εταίρους, στην οποία θα μετείχαν όλα τα κόμματα του ευρωπαϊκού δρόμου. Ο κ. Τσίπρας αρνήθηκε. Ο κ. Σαμαράς επέλεξε πρώρα οικονομοτεχνική διαπραγμάτευση με την τρόικα και μάλιστα χωρίς τα Ζάππεια και τα ισοδύναμα των 18 δισεκατομμυρίων και στη συνέχεια πολιτική διαπραγμάτευση. Σεβαστήκαμε την επιλογή του, αλλά έκανε μεγάλο λάθος, όχι γιατί δεν θα πάρουμε τη δόση, αλλά γιατί δεν καταφέραμε να δημιουργήσουμε καλύτερους όρους και συνθήκες για την οικονομοτεχνική διαπραγμάτευση, καλύτερους όρους για το μέλλον. 
Όμως, έστω και τώρα μετά την ψήφιση του προϋπολογισμού, μετά το Eurogroup οφείλουμε να κινηθούμε διαφορετικά. Είναι η ώρα να συνεννοηθούμε ως Ελλάδα και να προωθήσουμε από κοινού την ουσιαστική διευθέτηση του δημόσιου χρέους με επαναγορά, «κούρεμα», μετάθεση, με μείωση του κόστους εξυπηρέτησης ή όπως αλλιώς συμφωνημένα αυτό μπορεί να επιτευχθεί. 
 Ο Πρόεδρος του ΠΑΣΟΚ οφείλει να επανακαταθέσει την πρόταση και μάλιστα ως προϋπόθεση για την κυβερνητική συνεργασία. Ο κ. Σαμαράς οφείλει να την αποδεχθεί αφήνοντας τη λογική του δαφνοστεφανώματος για έναν, γιατί δεν θα υπάρξουν δάφνες με «one man show». Ο κ. Τσίπρας έχει χρέος να ανταποκριθεί, γιατί πέρα από την ευθύνη του Αρχηγού της Αξιωματικής Αντιπολίτευσης, όπως είπε χθες ο Μίκης Θεοδωράκης, τα ωσαννά θα κρατήσουν μόνο τρεις μέρες. 
Κυρίες και κύριοι Βουλευτές, αν πετύχουμε τη διευθέτηση και καταστήσουμε βιώσιμο το χρέος, τότε μπορούμε να προχωρήσουμε με ένα κλίμα αισιοδοξίας. Η Ελλάδα χρειάζεται ένα άλμα μεγαλύτερο από τη φθορά. Πρέπει και μπορούμε να συνεννοηθούμε και μπορούμε να το κάνουμε με εθνικό σχέδιο ανασυγκρότησης και όχι μόνο με συνεννόηση ανάμεσα στους πολιτικούς, αλλά και με τους κοινωνικούς εταίρους για την παραγωγική και αναπτυξιακή αναδιάρθρωση, για τις αναγκαίες μεταρρυθμίσεις στις δομές, στο Σύνταγμα και στο σύστημα διακυβέρνησης, προκειμένου να παραχθεί νέο εισόδημα στον τόπο. Δεν μπορεί να μιλάμε για δίκαιη διανομή του πλούτου, χωρίς να μιλάμε για την παραγωγή του. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Κύριε Υπουργέ, πρέπει να πάρουμε τέσσερις πρωτοβουλίες άμεσης ανάγκης. Αυτές είναι η ανακεφαλαιοποίηση των τραπεζών, το δημόσιο ως βασικός μέτοχος πρέπει να καθορίσει τους κανόνες για ουσιαστική διευθέτηση των δανείων όλων των τύπων. Επίσης, χρειάζεται χρηματοδότηση της πραγματικής οικονομίας, των παραγωγικών και επιχειρηματικών πρωτοβουλιών των νέων, των καινοτόμων πρωτοβουλιών νέων ανθρώπων και επιστημόνων και καινοτόμο πρόγραμμα για την ανεργία. Διαφορετικά, δεν μπορούμε να δείξουμε στη νέα γενιά που βρίσκει παντού κλειστές πόρτες το νέο δρόμο της παραγωγής των υπηρεσιών, το νέο δρόμο της δραστηριότητας που μπορεί να λύσει το μεγάλο ζήτημα της ανεργίας. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει για δώδεκα λεπτά ο Υπουργός Εξωτερικών κ. Δημήτριος Αβραμόπουλος.</ChairmanSpeech>   
<Speech><Parlmember>ΔΗΜΗΤΡΙΟΣ ΑΒΡΑΜΟΠΟΥΛΟΣ</Parlmember> (Υπουργός Εξωτερικών): Ευχαριστώ, κύριε Πρόεδρε. 
Κυρίες και κύριοι συνάδελφοι, η κατάσταση στην οποία βρίσκεται η χώρα μας είναι, όπως όλες και όλοι γνωρίζουμε, η πιο σοβαρή και κρίσιμη που έχει αντιμετωπίσει μετά το Β΄ Παγκόσμιο Πόλεμο. Μέσα, όμως, από αυτήν την κρίση μπορούμε πραγματικά να δημιουργήσουμε νέες ευκαιρίες, να πετύχουμε επιτέλους ένα μοντέλο βιώσιμης οικονομικής ανάπτυξης με κοινωνική διάσταση. Σ’ αυτό ακριβώς προσέβλεπε η πλειοψηφία της ελληνικής Βουλής με την ψήφο της την Τετάρτη, κύριε Παπαδημούλη, εγκρίνοντας με το μεσοπρόθεσμο πλαίσιο δημοσιονομικής στρατηγικής και τα μέτρα εφαρμογής. Η διαδικασία είναι σε απόλυτη αρμονία με το Σύνταγμα και την έννομη τάξη του τόπου. 
Σας παρακολουθώ όλο αυτόν τον καιρό που κάθε φορά βρίσκετε την ευκαιρία να αμφισβητήσετε τη συνταγματικότητα της λειτουργίας του οργάνου στο οποίο και εσείς συμμετέχετε. Μην απαξιώνετε την πολιτική. Κομμάτι αυτής της μεγάλης οικογένειας είμαστε όλοι. 
Σήμερα, κυρίες και κύριοι συνάδελφοι, καλούμεθα να ψηφίσουμε τον προϋπολογισμό του 2013. Η ψήφιση του προϋπολογισμού θα είναι η δεύτερη πράξη προς αυτήν την κατεύθυνση. Από εκεί και πέρα, το λόγο τον έχει η Ευρώπη. Οι πολίτες περιμένουν να επιδείξουμε υπευθυνότητα και αποφασιστικότητα. 
Είμαι βέβαιος ότι μοιραστήκατε μαζί τους συνομιλώντας αυτές τις μέρες, τη δυσαρέσκειά τους και την οργή τους για τις εικόνες που παρουσιάσαμε πριν από λίγες ημέρες σ’ αυτό το χώρο.
Εμείς ως Ελλάδα δώσαμε τα δικά μας δείγματα. Αναμένουμε ανάλογη ανταπόκριση από τους εταίρους μας και δανειστές μας. Να βγάλουμε την Ελλάδα από την κρίση. Να κρατήσουμε την πατρίδα μας στην Ευρώπη διεκδικώντας και εξασφαλίζοντας τις προοπτικές που της αξίζουν. Αυτό όμως δεν χαρίζεται, είναι πλέον συνείδηση σε όλους μας. Κερδίζεται με αγώνες, προσπάθεια και θυσίες. 
Ο δρόμος για την έξοδο της χώρας από την κρίση είναι αγώνας όλων μας, πολιτικού συστήματος και κοινωνίας. Είναι η συστράτευση όλων των δυνάμεων του τόπου, των παραγωγικών και κοινωνικών δυνάμεων, που υποστηρίζουν αδιαπραγμάτευτα τον ευρωπαϊκό προσανατολισμό της Ελλάδος. Αυτό εξάλλου επέλεξε ο ελληνικός λαός στις τελευταίες εκλογές κι αυτό ακριβώς εμείς κάνουμε.
Κυρίες και κύριοι συνάδελφοι, η οικονομική κρίση δεν ζημίωσε μονάχα τις οικονομίες στην Ευρώπη και σε όλο τον κόσμο. Κατάφερε και ένα καίριο πλήγμα στην αξιοπιστία των θεσμών που στηρίζουν το κοινό μας νόμισμα. Μετά από προσπάθειες –ορισμένες φορές ετεροχρονισμένες και ενίοτε αποσπασματικές και αναποτελεσματικές- βρισκόμαστε πλέον στην αρχή μιας νέας περιόδου, η οποία μπορεί να θέσει τις βάσεις για μια ολοκληρωμένη οικονομική και νομισματική ένωση προστατεύοντας την οικονομία μας και θωρακίζοντας το ευρώ.
Κυρίες και κύριοι συνάδελφοι, η Ελλάδα είναι το  πλέον χαρακτηριστικό παράδειγμα μιας οικονομίας στην οποία η αυστηρή δημοσιονομική πειθαρχία από μόνη της δεν επαρκεί για την καταπολέμηση της ύφεσης. Αντίθετα την επιτείνει δημιουργώντας κοινωνικά προβλήματα.
Συνεπώς, η αποκαλούμενη ελληνική εμπειρία αυτό που δυστυχώς βιώνουμε όλοι μας, με πρώτο τον κόσμο της εργασίας και των νέων, μπορεί και πρέπει να γίνει ο καταλύτης για να αναδείξουμε και να προωθήσουμε μία νέα πολιτική που θα εγγυάται μια Ευρώπη χωρίς το άγχος των χρεών, με υγιή δημόσια οικονομικά, με έναν χρηματοπιστωτικό τομέα πιο υπεύθυνο και υπόλογο για τις επιλογές του, με ισόρροπη ανάπτυξη στο σύνολο της Ευρωπαϊκής Ένωσης. Κι αυτό μπορούμε να το πετύχουμε μονάχα μέσα στο ευρώ και στην Ευρώπη.
Η Ελλάδα έχει την ιστορική ευθύνη να βρίσκεται στον πυρήνα των εξελίξεων αυτών συνδιαμορφώνοντας με τους ευρωπαίους εταίρους το μέλλον του ευρώ. Στόχος είναι η επιτυχημένη εφαρμογή των αναγκαίων διαρθρωτικών  αλλαγών ώστε να ξεφύγουμε από τον κλοιό της αυστηρής λιτότητας. 
Η έλλειψη ρευστότητας και η σχεδόν πλήρης αδυναμία χρηματοδότησης ακόμη και του πλέον υγιούς μέρους του ιδιωτικού τομέα, μας έχουν οδηγήσει σε βαθιά ύφεση. Και εδώ εναπόκειται στο πολιτικό σύστημα, σε μας, σε όλους εμάς να αποτιμήσουμε  την πραγματική κατάσταση της χώρας. Στόχος πρέπει να είναι η εθνική συνεννόηση και η ένωση δυνάμεων και όχι ο διχασμός.
Βασικό ερώτημα: Κατά πόσο μπορεί να αντέξει η ελληνική κοινωνία και η οικονομία χωρίς τη χρηματοδότηση των επόμενων δόσεων του προγράμματος; Το δίλημμα δεν είναι εκβιαστικό, είναι πραγματικό. 
Η Ελλάδα δεν έχει την πολυτέλεια για χαμένες γενιές. Είναι ώρα για αφύπνιση και ενεργοποίηση όλων των δυνάμεων. Η αναγκαία για τη λειτουργία της δημοκρατίας συνθήκη, θα έλεγα, είναι η εμπιστοσύνη των πολιτών προς τους κυβερνώντες αλλά και η ευθύνη των κυβερνώντων προς τους πολίτες. Είναι το στοίχημα των επόμενων ημερών, των επόμενων εβδομάδων, των επόμενων μηνών. Είναι το στοίχημα που πρέπει να κερδίσουμε όλοι μαζί.
Κυρίες και κύριοι συνάδελφοι - η ανασυγκρότηση της χώρας προϋποθέτει παράλληλα την ανάταξη και την επανασύσταση, την επανίδρυση των θεσμών. H συνταγματική αναθεώρηση, η διοικητική μεταρρύθμιση και η επανατοποθέτηση της οικονομίας σε νέα βάση και προοπτική, είναι υπόθεση όλων μας. 
Σε αυτό το πλαίσιο το Υπουργείο Εξωτερικών δεν έχει μείνει έξω από τις σκληρές αλλά αναγκαίες περικοπές του προϋπολογισμού του. Τα στελέχη του συμμετέχουν στις θυσίες των Ελλήνων πολιτών, πληρώνοντας όπως είναι φυσικό και αυτά το τίμημα.
Κατά την τριετία εφαρμογής του προγράμματος δημοσιονομικής προσαρμογής από το 2010 μέχρι σήμερα ο τακτικός προϋπολογισμός του Υπουργείου Εξωτερικών έχει μειωθεί περίπου στο 25%. Αναζητούμε κάθε δυνατή πηγή και εφαρμόζουμε κάθε μέσο εξοικονόμησης πόρων κατά τρόπο που θα περιορίσει τις δυσμενείς συνέπειες για την άσκηση της εξωτερικής πολιτικής και θα διασφαλίσει την αποδοτική, αξιοπρεπή και δυναμική παρουσία μας στο εξωτερικό. 
Σε αυτή τη συλλογική προσπάθεια συμμετέχει, μας εμπνέει και μας ενθαρρύνει ο οικουμενικός ελληνισμός, πυλώνας και της εξωτερικής μας πολιτικής και ουσιαστικό στήριγμα των εθνικών μας θεμάτων με μεγάλα αποθέματα, πράγματι, διάθεσης προσφοράς. 
Οι σχέσεις της πολιτείας με τους απόδημους Έλληνες έχουν αναβαθμιστεί, όπως θα έχετε σημειώσει, το τελευταίο διάστημα με μια  μεγάλη καμπάνια που έχουμε ξεκινήσει σε ολόκληρο τον κόσμο, εμπνέοντας τους συμπατριώτες μας εκεί, αλλά και ζητώντας τη δική τους συνδρομή στη  μεγάλη εθνική προσπάθεια. Η ανταπόκριση είναι συγκινητική. Θυμίζει στιγμές από το πρόσφατο ιστορικό μας παρελθόν, όπου ο εθελοντισμός, η ατομική και συλλογική συνεισφορά ήταν πραγματικά ένα λαμπρό δείγμα του μεγαλείου της ελληνικής ψυχής. 
Σύντομα η διαδικασία αυτή θα επεκταθεί σε όλες τις χώρες του κόσμου μέσα από ένα νέο πλαίσιο θεσμικής συνεργασίας με συγκεκριμένους κανόνες και προϋποθέσεις αξιοποιώντας και τους κανόνες του διεθνούς ανταγωνισμού. Έτσι, θα πετύχουμε τα μέγιστα δυνατά αποτελέσματα για τη χώρα μας. 
Θα εξασφαλίσουμε ότι ένα μέρος από τα  κέρδη των κέντρων θεωρήσεων, ειδικά σε ό,τι αφορά στον ευαίσθητο τομέα με τις βίζες, θα χρησιμοποιείται για την παγκόσμια προαγωγή της χώρας μας και την οικονομική ενίσχυση των προξενικών μας αρχών. 
Παράλληλα, η ενίσχυση της εξωστρέφειας, η προσέλκυση επενδύσεων, η προώθηση των εξαγωγών και του τουρισμού βρίσκονται στην κορυφή των προτεραιοτήτων της Κυβέρνησης και του Υπουργείου Εξωτερικών ως κύριου φορέα ευθύνης της παρουσίας της χώρας μας στο εξωτερικό. Πώς θα  μπορούσε να είναι διαφορετικά αφού η ελληνική επιχειρηματική κοινότητα κοιτάζει όλο και περισσότερο πέρα και πάνω από τα σύνορα της χώρας μας;
Κυρίες και κύριοι Βουλευτές, βρισκόμαστε σε μια δύσκολη γειτονιά. Η κρίση έχει περιορίσει πράγματι τα υλικά μέσα που διαθέτουμε χωρίς όμως να έχει περιορίσει τους διπλωματικούς χειρισμούς. Διατηρούμε αλώβητο το σκληρό πυρήνα των εθνικών μας προτεραιοτήτων. 
Το Υπουργείο Εξωτερικών και η ελληνική διπλωματική υπηρεσία προασπίζει στο ακέραιο τα δικαιώματα και την εθνική κυριαρχία. Δεν επιτρέψαμε η οικονομική κρίση να διολισθήσει προς εθνική αστάθεια και εθνική κρίση. Σας διαβεβαιώνω ότι αυτός ο αγώνας είναι πάρα πολύ δύσκολος. 
Η Ελλάδα παραμένει -και της αναγνωρίζεται- ένας πυλώνας σταθερότητας και ασφάλειας στην ταραγμένη περιοχή της Ανατολικής Μεσογείου και της Νοτιοανατολικής Ευρώπης. 
Στεκόμαστε στο πλευρό της Κυπριακής Δημοκρατίας στον αγώνα για επίλυση του κυπριακού και στηρίζουμε αταλάντευτα το δικαίωμά της στην έρευνα και αξιοποίηση του φυσικού της πλούτου. 
Εργαζόμαστε για τη βελτίωση των ελληνοτουρκικών σχέσεων στο αυστηρό πλαίσιο που θέτει ο σεβασμός του διεθνούς δικαίου και της εθνικής κυριαρχίας. 
Αναλαμβάνουμε πρωτοβουλίες στον τομέα της ενέργειας. Η αλλαγή του ενεργειακού χάρτη δημιουργεί νέες ευκαιρίες για την τροφοδοσία της Ευρώπης και μεταβάλλει τη γεωπολιτική ισορροπία στην περιοχή. Θα σημειώσατε πρόσφατα το σημαντικό βήμα που έγινε με την υπογραφή του ΤΑP με την Ιταλία και την Αλβανία. Είναι το κομβικό σημείο, η απαρχή της νέας αναπτυξιακής πολιτικής της Ελλάδος στον τομέα της ενέργειας. Πολιτική όμως που θα συνοδεύεται και με πρωτοβουλίες που θα διαμορφώνουν ένα περιβάλλον ασφάλειας, σιγουριάς, ειρήνης και σταθερότητας στην περιοχή, διότι τα ταραγμένα Βαλκάνια του παρελθόντος μας στέλνουν και πάλι ανησυχητικά και απειλητικά τα μηνύματά τους με την έξαρση του σωβινισμού στην ευρύτερη περιοχή μας, με άτακτες ομάδες οι οποίες εξακολουθούν να επηρεάζουν τα εσωτερικά πολιτικά πράγματα των γειτονικών χωρών. Εμείς είμαστε ο μοναδικός πυλώνας ασφάλειας και σιγουριάς ως χώρα μέλος της Ευρωπαϊκής Ένωσης και του ΝΑΤΟ. 
Κυρίες και κύριοι συνάδελφοι, πρόκειται για μια πολιτική που θα συνοδευτεί από συγκεκριμένες δράσεις και πολιτικές που θα αξιοποιήσουν τον πλούτο της ελληνικής επικράτειας στην ξηρά και στη θάλασσα. Πολιτική μας είναι η οριοθέτηση όλων των θαλασσίων ζωνών, συμπεριλαμβανομένης της ΑΟΖ, με όλους τους γείτονές μας, που θα αποτελέσει βήμα εμπέδωσης της ειρήνης και της σταθερότητας στην περιοχή μας. 
Με λίγα λόγια παραμένουμε καθοριστικός παράγοντας σταθερότητας. Φέρνουμε την κεντρική Ευρώπη πιο κοντά στην Νοτιοανατολική Ευρώπη, στην περιοχή της Βόρειας Αφρικής και της Μέσης Ανατολής. Αναθερμαίνουμε σχέσεις εμπιστοσύνης με όλους τους σημαντικούς παράγοντες στην ευρύτερη αυτή περιοχή.
Μέσα στο πλαίσιο αυτό την επόμενη Δευτέρα θα βρίσκομαι και πάλι στην Αίγυπτο -για δεύτερη φορά μέσα σε δυο μήνες- συμμετέχοντας στη συνάντηση της Ευρωπαϊκής Ένωσης με τον Αραβικό Σύνδεσμο. Ξαναβάζουμε την Ελλάδα στο γεωπολιτικό χάρτη.
Κυρίες και κύριοι συνάδελφοι, σήμερα η κρίση, η διευρυνσιακή κόπωση και η έλλειψη προόδου σε κρίσιμα ανοικτά ζητήματα ξαναφέρνει στο προσκήνιο, όπως είπα πρωτύτερα, εθνικιστικές και λαϊκίστικες συμπεριφορές στον ιδιαίτερα ευαίσθητο χώρο των βορείων γειτόνων μας.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Αν μου επιτρέπετε, ένα λεπτό ακόμα, κύριε Πρόεδρε.
Η Ελλάδα καλείται και πάλι να παλέψει για να κρατήσει τη γειτονιά μας από το βαλκανικό σύνδρομο του παρελθόντος και να βοηθήσει τα γειτονικά μας κράτη στην πορεία τους στο δρόμο της ευρωπαϊκής ολοκλήρωσης, χωρίς να κάνουμε εκπτώσεις στις ουσιαστικές μεταρρυθμίσεις που πρέπει να γίνουν σε θέματα δημοκρατίας, σεβασμού των κανόνων καλής γειτονίας και στην ισόρροπη ανάπτυξη των διμερών σχέσεων.
Με την ευκαιρία της ελληνικής Προεδρίας της Ευρωπαϊκής Ένωσης το πρώτο εξάμηνο του 2014, θα εντάξουμε ως προτεραιότητα μεταξύ άλλων το μέλλον της Βαλκανικής Χερσονήσου στην Ευρώπη.
Κυρίες και κύριοι συνάδελφοι, γνωρίζουμε όλοι μας σε αυτή την Αίθουσα ότι διερχόμαστε μια περίοδο εξαιρετικά κρίσιμη για την πατρίδα μας. Τους τελευταίους μήνες έχουμε καταφέρει με πολλή προσπάθεια σταδιακά να αλλάζει η εικόνα της χώρας μας στο εξωτερικό. Θέλει πολλή και επίπονη δουλειά, διότι η ζημιά, ναι, έχει συμβεί, το κύρος της χώρας μας διεθνώς είναι λαβωμένο, η αξιοπιστία της μειωμένη. Δεν πρέπει να επιτρέψουμε αυτά να συνεχισθούν σε μια εποχή που τα πάντα έχουν διεθνοποιηθεί και ένα κομμάτι για τη διαχείριση της οικονομικής κρίσης περνάει και μέσα από την αξιόπιστη παρουσία της Ελλάδας στον κόσμο.
Ανακτούμε κομμάτι αυτής της χαμένης αξιοπιστίας. Έχουμε, όμως, ακόμα πολύ δρόμο μπροστά μας, ένα δρόμο δύσβατο και δύσκολο. Από εμάς εξαρτάται αν θα πετύχουμε και θα προχωρήσουμε μπροστά ή θα βυθιστούμε στη δίνη της ιστορίας. Ενάντια σε λαϊκίστικες ή δημαγωγικές αντιλήψεις και υστεροβουλίες, για το καλό του τόπου, για το συμφέρον της χώρας, με πίστη στις ικανότητες των πολιτών, της κοινωνίας, ολόκληρου του ελληνικού έθνους.
Με υψηλό αίσθημα εθνικής ευθύνης, καλούμαστε να ψηφίσουμε «ναι» στο μέλλον του τόπου, στο μέλλον των παιδιών μας. Με την πεποίθηση ότι με την ψήφο αυτή εξυπηρετούμε τα συμφέροντα της χώρας μας και την προοπτική για ευημερία, δουλειά και ανάπτυξη, σας καλώ να ψηφίσετε το νέο προϋπολογισμό της Ελληνικής Δημοκρατίας για το 2013. Διότι αυτός ο προϋπολογισμός δεν είναι μόνο αριθμοί. Είναι μονόδρομος προς την έξοδο από την κρίση, είναι η πόρτα που καλούμεθα να διαβούμε για να ξεκινήσει η κοινή μας πορεία προς ένα μέλλον που θα χτίσουμε -μην έχετε καμία αμφιβολία- στο τέλος αυτής της δύσκολης πορείας όλοι μαζί.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής των Ανεξάρτητων Ελλήνων κ. Νταβρής Γεώργιος.</ChairmanSpeech>
<Speech><Parlmember>ΓΕΩΡΓΙΟΣ ΝΤΑΒΡΗΣ</Parlmember>: Κύριε Πρόεδρε, αγαπητοί συνάδελφοι, θα ήθελα να μνημονεύσω την τελευταία παραίνεση του Υπουργού Εξωτερικών, του κ. Αβραμόπουλου, που μας κάλεσε να ψηφίσουμε αυτόν τον προϋπολογισμό, γιατί είναι μονόδρομος για το έθνος και την πατρίδα, στα πλαίσια της ρήσης του ιδίου ότι χρειάζεται εθνική συνεννόηση για να σωθούμε.
Αλήθεια, έχετε συναντήσει κανένα φίλο σας, κανένα Βουλευτή άλλου κόμματος εδώ μέσα στα «πηγαδάκια» να πιστεύει ότι η υλοποίηση αυτού του προϋπολογισμού -που δεν πρόκειται να υλοποιηθεί- που εξυπηρετεί αυτά τα μέτρα που διαλύουν την ελληνική κοινωνία, είναι η λύση στο πρόβλημα; Κανείς, ούτε στις γειτονιές, ούτε στα τηλεοπτικά πάνελ, ούτε μεταξύ μας πιστεύει ότι η λύση στο πρόβλημα είναι ο προϋπολογισμός και τα μέτρα.
Αγαπητοί συνάδελφοι, εάν υλοποιηθεί αυτός ο προϋπολογισμός και αυτά τα μέτρα, η χώρα, η πατρίδα, το έθνος θα τιναχθεί στον αέρα.
Ο κ. Αβραμόπουλος ξεκίνησε, επίσης, την ομιλία του, λέγοντας αυτό που πάλι όλοι πιστεύουμε, ότι η χώρα περνάει κρίση, τη μεγαλύτερη μετά το Β’ Παγκόσμιο Πόλεμο. Και αυτό είναι πραγματικότης.
Τι κάνουμε για να αντιμετωπίσουμε την κρίση; Θέσαμε τη χώρα σε κατάσταση έκτακτης ανάγκης ή μόνο τη μεσαία τάξη και τους φτωχούς ανθρώπους και τους λιώνουμε για να περνάει καλά η νομενκλατούρα, η οικονομική και η πολιτική;
Νομίζω ότι τα μέτρα και ο προϋπολογισμός δεν κάνουν τίποτε άλλο παρά να θέλουν να διασφαλίσουν και να διευρύνουν τα κεκτημένα μιας πολιτικοοικονομικής νομενκλατούρας, που έφτασε τα πράγματα εδώ. Αυτή η νομενκλατούρα πρέπει να ανατραπεί και είτε το θέλει η κυβερνητική τρόικα, είτε δεν το θέλει, θα το επιβάλλει ο ελληνικός λαός.
Αγαπητοί συνάδελφοι, αν κανείς περπατήσει στην Αθήνα και πάει και περάσει μπροστά από τα χρηματοπιστωτικά ιδρύματα και μετά πάει στις γειτονιές και δει τα σχολεία, όπως και στην πόλη που διαμένω, στην Πάτρα, θα δει ποιος είναι το αφεντικό. Τα χρηματοπιστωτικά ιδρύματα έχουν αγοράσει τα ωραιότερα κτήρια με τους κίονες και τα σχολειά είναι χαμόσπιτα. Εάν πάει κανείς από το πίσω μέρος του σχολείου, εκεί που σκοτώθηκε ο Τεμπονέρας, ο χώρος που πάνε τα παιδιά μοιάζει με χώρο φυλακών. Όμως, οι τράπεζες και οι τραπεζίτες ζουν στη χλιδή. 
Γιατί το μνημονεύω αυτό; Για να καταλάβετε ότι η γεννήτρια του προβλήματος και παγκόσμια και ευρωπαϊκά, αλλά και μέσα στη χώρα, είναι αυτή η κάστα των τραπεζιτών, που έχει τρελαθεί και σε όσους από εμάς πιστεύουμε στην ελεύθερη οικονομία θέλει να μας πάει από άλλο δρόμο, από δεξιά -θα λέγαμε όσοι είμαστε- να διαλύσει τελείως το κοινωνικό κράτος, όπως θα έκανε κάποια άλλη νομενκλατούρα ακολουθώντας μια άλλη κατεύθυνση.
Αυτό το πράγμα αν δεν αλλάξει παγκόσμια, ευρωπαϊκά και στην Ελλάδα, δεν υπάρχει μέλλον για τον τόπο, δεν υπάρχει όνειρο ευρωπαϊκό, δεν υπάρχει αυτό που θέλουμε οι άλλοι, ελεύθερη οικονομία. Αυτό το πράγμα πρέπει να ανατραπεί. 
Αγαπητοί συνάδελφοι, είναι ολοφάνερο ότι αυτός ο δρόμος είναι η απόλυτη καταστροφή. Είμαι υποχρεωμένος, όμως, ως Βουλευτής της Αντιπολίτευσης να κάνω και μία οικονομική πρόταση, που θα πρέπει να υλοποιηθεί και βραχυπρόθεσμα και μακροπρόθεσμα.
Από ποιους, κύριοι, θα βρείτε τα λεφτά; Από τις τσέπες τις άδειες; Από αυτούς που δεν έχουν να πάρουν γάλα στα παιδιά τους; Από αυτούς τους αξιοπρεπείς ανθρώπους, που τους έχετε λιώσει;
Κύριε Υπουργέ των Οικονομικών, ακούσατε ποτέ αλήθεια αυτόν που ίδρυσε το ΣΔΟΕ τώρα που συζητούμε για τις λίστες, τον κ. Κανελλόπουλο; Τον ακούσατε; Είπε ότι χρειάζονται σαράντα οχτώ ώρες να πείτε στον κ. Προβόπουλο για να πάρει τη βάση δεδομένων της Τραπέζης της Ελλάδος και να την «παντρέψετε» μαζί με το TAXIS και το ELEGXIS και δεν χρειάζεται λίστα Λαγκάρντ, που την παίρνει ο κ. Βενιζέλος και την κρατάει ή τη ζητήσατε πάλι από την κυρία Λαγκάρντ. Θα τους βρείτε όλους και θα εφαρμόσετε το Σύνταγμα, που λέει ότι ο καθένας σύμφωνα με το νόμο, προσφέρει στην εθνική οικονομία σύμφωνα με αυτό που έχει. Γιατί δεν το κάνετε;
Προβλέπει ο προϋπολογισμός να κάνετε ηλεκτρονική είσπραξη του φόρου; Ποιους προστατεύετε; Δεν τα ξέρετε; Προβλέπεται για να τον ψηφίσουμε; 
Κύριε Υπουργέ, ένας δρόμος υπάρχει για να μην τιναχθεί η κοινωνία. Με καινούριο προϋπολογισμό, με καινούρια μέτρα, να καταργήσετε τα παλιά και να βάλετε να πληρώσουν αυτοί που έχουν, οι έχοντες και κατέχοντες, που θα έλεγε κάποιος, αν και δεν είναι κανείς από το ΠΑΣΟΚ εδώ σήμερα. Μόνο αυτή η λύση υπάρχει για να μην τιναχτεί η κοινωνία στον αέρα. Δεν υπάρχει άλλη.
Επειδή ο χρόνος περνάει και είμαι υποχρεωμένος να σεβαστώ τους επόμενους ομιλητές, εγώ δηλώνω για τελευταία φορά στον προϋπολογισμό, ότι αυτός ο προϋπολογισμός είναι ο δρόμος για τον όλεθρο. Αν δεν βρείτε τρόπους να καταργήσετε και να πάρετε πίσω αυτά τα μέτρα, εάν δεν βάλετε να πληρώσουν αυτοί που έχουν, η ελληνική κοινωνία θα τιναχτεί στον αέρα. 
Κλείνω με κάτι πολύ σημαντικό. Όταν τα σχολεία θα είναι, όπως λέει ο Παλαμάς με μεγάλα παράθυρα και σε κλασικά σχολεία και οι τραπεζίτες θα είναι στα ίδια κτήρια, όπως πρέπει να είναι και οι εφορίες, τότε θα καταλάβετε, κύριε Υπουργέ, ότι η Ελλάδα δεν είναι νούμερα, η Ελλάδα είναι πέτρα και φως. Η Ελλάδα είναι κίονες, είναι Ακρόπολη, είναι ελληνική γλώσσα κι αυτά ούτε αγοράζονται ούτε εσείς μπορείτε να τα καταργήσετε. Σας παροτρύνω ή να τα φέρετε αυτά τα μέτρα ή να παραιτηθείτε. 
Σας ευχαριστώ πολύ. 
(Χειροκροτήματα από την πτέρυγα των Ανεξαρτήτων Ελλήνων)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής της Χρυσής Αυγής κ. Αρτέμιος Ματθαιόπουλος.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Θα ξεκινήσω την εισήγησή μου με μία ρήση του Thomas Jefferson, ο οποίος πριν από δύο αιώνες περίπου είχε πει το εξής εύστοχο: «Τα τραπεζικά ιδρύματα είναι πιο επικίνδυνα για τις ελευθερίες μας από την εξουσία, την αστυνομία και το στρατό μαζί». 
Δεν θα μπω στη διαδικασία να αποδείξω ότι ο προϋπολογισμός αυτός είναι αντιλαϊκός, καθώς τα στοιχεία που περιλαμβάνονται σε αυτόν, κύριε Υπουργέ, όχι μόνο αποδεικνύουν κάτι τέτοιο αλλά επιπλέον αναδεικνύουν το μέγεθος της εξάρτησης και της υποταγής στους διεθνείς τοκογλύφους. 
Δεν μπορώ όμως να παρακάμψω το μεγάλο σκάνδαλο της ανακεφαλαιοποίησης των τραπεζών, από το οποίο διαπιστώνουμε ότι μοναδικό μέλημα της εξουσίας δεν είναι τα συμφέροντα του ελληνικού λαού, αλλά αντιθέτως η διάσωση του ένοχου τραπεζικού συστήματος. 
Πριν λίγες ημέρες ψηφίσατε το μνημόνιο το μεσοπρόθεσμο βάσει του οποίου η χώρα δικαιούται να πάρει δάνειο ύψους 31,5 εκατομμυρίων ευρώ. Από αυτά τα χρήματα τα 25 δισεκατομμύρια θα πάνε στις τράπεζες ως κεφαλαιακή ενίσχυση. 
Το πρώτο ερώτημα που θέτουμε, λοιπόν, είναι απλό: Γιατί; Γιατί την ώρα που πετσοκόβετε μισθούς και συντάξεις από τον Έλληνα και την Ελληνίδα, δίνετε ως ενίσχυση σε χρεοκοπημένα ιδιωτικά χρηματοπιστωτικά ιδρύματα μία τέτοια γενναιόδωρη προσφορά από τη στιγμή που οι ίδιες επανειλημμένως έχουν αποδείξει ότι είναι διαχειριστικά ανίκανες να αντεπεξέλθουν στους όρους της αγοράς, τους οποίους στο κάτω κάτω εσείς οι ίδιοι με την πολιτική σας έχετε επιβάλει. 
Προφανώς απάντηση δεν πρόκειται να πάρω αλλά πήρα μέσα από τον προϋπολογισμό. Άθελα σας ή όχι γράφετε κάπου μέσα στον προϋπολογισμό ότι το πρόβλημα δεν είναι η βιωσιμότητα των τραπεζών, ώστε τελικά να καλύπτουμε τα λειτουργικά τους έξοδα, αλλά η μικρή ή μικρότερη με προηγούμενα έτη κερδοφορία τους. Με άλλα λόγια το πρόβλημα είναι ότι οι ελληνικές τράπεζες δεν κλέβουν αρκετά τον ελληνικό λαό κι ότι τα αναμενόμενα έσοδα από παράνομες τοκογλυφικές δραστηριότητες δεν είναι τα αναμενόμενα. 
Μας λέτε, λοιπόν, ότι έτσι, πληρώνοντας τις τράπεζες, σώζεται η ελληνική οικονομία. Λέτε ψέματα. Το μόνο που σώζεται είναι ο τραπεζικός τοκογλυφικός παρασιτισμός που γίνεται εις βάρος των Ελλήνων με τη δική σας ανοχή. 
Επίσης μέσα στον προϋπολογισμό υπάρχει η πρόβλεψη για τα έσοδα που θα προκύψουν από την πάταξη της φοροδιαφυγής. Της φοροδιαφυγής ποιών; Των μεγάλων και των ισχυρών ή των μικρών και των αδύνατων; Της φοροδιαφυγής ποιών, όταν αρκεί να δούμε τι κάνουν οι ίδιες οι τράπεζες όλα αυτά τα χρόνια με τη δική σας συμμετοχή. 
Υπάρχει μία πρόβλεψη -είναι νόμος αυτός, δεν είναι δική μου εφεύρεση- βάσει της οποίας υπάρχει το εξωπραγματικό επιτόκιο. Ως οικονομολόγος, κύριε Σταϊκούρα –ο κύριος Υπουργός έχει φύγει- ελπίζω να το γνωρίζετε. 
Τι σημαίνει με λίγα λόγια, για όσους δεν γνωρίζουν; Βάσει κράτους το ανώτατο όριο δανεισμού για κάθε τράπεζα ανέρχεται στα 6,5%. Κάθε όριο δανεισμού πάνω από το 6,5% είναι παράνομο και προϊόν τοκογλυφίας. 
Πηγαίνετε σε μία τράπεζα και πάρτε είτε μία πιστωτική κάρτα είτε δάνειο ή οποιαδήποτε άλλη υπηρεσία, σας παρέχει η τράπεζα. Θα δείτε επιτόκια με 20% και 22%. Κι όχι μόνο αυτό, πολύ χειρότερα, τα έσοδα από αυτήν την παράνομη δραστηριότητα από μία μελέτη που κάνουμε για τα τελευταία μόνο δεκαπέντε έτη, προκύπτει ότι τα έσοδα από την τοκογλυφική αυτή πρακτική ανέρχονται σε 35 δισεκατομμύρια ευρώ. 
Προσέξτε τώρα τη διαφορά: 35 δισεκατομμύρια από τοκογλυφικές δραστηριότητες των τραπεζών, 31 δισεκατομμύρια ευρώ τα μέτρα για τη νέα δόση. 
Εάν, λοιπόν, θέλατε να καλύψετε τη δόση, κύριε Υπουργέ και κύριε Σταϊκούρα, δεν θα ψάχνατε στην τσέπη του ηλικιωμένου και της ηλικιωμένης, αλλά στα θησαυροφυλάκια των τραπεζών. 
Βέβαια, θα μου πείτε, κορόιδα είστε; Πόσοι από την Αίθουσα είστε μέτοχοι με μεγάλα χαρτοφυλάκια σε τράπεζες και του εσωτερικού και του εξωτερικού για να κάνετε κάτι τέτοιο; 
Επομένως, αυτά που θα μπορούσατε να κάνετε είναι πάρα πολλά. Δεν κάνατε, όμως, τίποτα. Το μόνο που είδαμε είναι να βγαίνει ο εκπρόσωπος της Νέας Δημοκρατίας και να λέει ότι θα πρέπει ο τράπεζες να προβούν στην κατάσχεση και της πρώτης κατοικίας για να εξοφληθούν οι οφειλές απέναντι στις τράπεζες. 
Η πρόταση της Χρυσής Αυγής είναι συγκεκριμένη. Προτείνουμε την κατάσχεση όλων των τοκογλυφικών εσόδων που προέρχονται από παράνομες δραστηριότητες των τραπεζών -τα τριάντα πέντε δισεκατομμύρια ευρώ- και να πάνε στην ελληνική πραγματική οικονομία, στον εργαζόμενο και στον Έλληνα και όχι στα κοράκια των τραπεζών. 
Φυσικά, προτείνουμε την ενοποίηση όλων των χρεοκοπημένων χρηματοπιστωτικών ιδρυμάτων σε μια ισχυρή, εθνική τράπεζα, η οποία θα βρίσκεται υπό την πλήρη εποπτεία του κράτους και δεν θα κάνει υποδείξεις για το πώς θα κινείται αυτό για να μπορεί ανενόχλητη  να κατακλέβει και να λεηλατεί τον ιδρώτα του ελληνικού λαού. 
Πάμε τώρα στα του προϋπολογισμού. Μας ζητάτε να ψηφίσουμε τον προϋπολογισμό του 2013, όταν μέσα σ’ αυτόν έχετε μια πλειάδα από νούμερα, στατιστικά δεδομένα, διαγραμματικούς πίνακες κ.ο.κ..
Μας ζητάτε να ψηφίσουμε τι; Την απώλεια του ΑΕΠ στο 24,5% μόλις σε έξι χρόνια; Την ύφεση του 4,5%; Την επίσημη ανεργία του 23%; Την αύξηση του δημοσίου χρέους στο 189,1% με αυξητικές τάσεις για τα επόμενα χρόνια;
Υπάρχει πρόβλεψη στον προϋπολογισμό ότι το δημόσιο χρέος θα εκτιναχθεί τα επόμενα χρόνια σε περίπου τετρακόσια δισεκατομμύρια ευρώ. Εάν, λοιπόν, κύριοι Υπουργοί , θεωρείτε τον προϋπολογισμό ως οικονομική μελέτη, για εμάς δεν είναι τίποτε άλλο, παρά μια αποδοχή ανικανότητας και μια απόδειξη ενοχής για το πόσο πρόχειροι είστε στους υπολογισμούς σας. 
Όλοι αυτοί οι όροι που περιλαμβάνονται μέσα στον προϋπολογισμό είναι πλασματικοί, ψεύτικοι και κάλπικοι. Κι έχω πλήρη επίγνωση των όσων λέω. Μάλιστα, προσπαθείτε να μας πείσετε ότι τα μέτρα που ψηφίστηκαν προχθές είναι και τα τελευταία. Η περίπτωσή σας θυμίζει την περίπτωση ενός αλκοολικού ανθρώπου, ο οποίος υπόσχεται ότι δε θα ξαναπιεί ποτέ στη ζωή του. Όλοι γνωρίζουμε, τι γίνεται όταν υπάρχει ένα βαρέλι με κρασί. 
Η δική σας περίπτωση είναι ακριβώς η ίδια. Και το βαρέλι των εταίρων και του Διεθνούς Νομισματικού Ταμείου έχει πλέον στερέψει. Κι αν νομίζετε ότι κάνω στείρα αντιπολίτευση, ακούσατε τις δηλώσεις του κ. Σόιμπλε -που επιχειρηματολόγησαν κι άλλοι υπέρ αυτής της άποψης- που είπε ότι τα μέτρα που πήρατε δεν έχουν καμμία σημασία, γιατί καμμία δόση δεν είναι δεδομένη. Άρα, τι καταφέραμε; Εκθέσαμε τη χώρα και τους πολίτες της σε ένα κυκεώνα δυσμενών εξελίξεων με μοναδικό αντάλλαγμα την παραμονή στην εξουσία για λίγους ακόμη μήνες. 
Πολλοί έχουν την πεποίθηση –και καυχιόνται μάλιστα, γι’ αυτό- ότι ο ιστορικός του μέλλοντος θα ασχοληθεί μαζί τους, επειδή είπαν ναι στο μνημόνιο 3. Να σας προσγειώσω λίγο στην πραγματικότητα. Ο ιστορικός του μέλλοντος δεν πρόκειται να ασχοληθεί ούτε με τη Νέα Δημοκρατία, ούτε με τη Δημοκρατική Αριστερά, ούτε με το ημιθανές –αν όχι ήδη πεθαμένο- ΠΑΣΟΚ. Ο ιστορικός του μέλλοντος θα ασχοληθεί με την κοινή πεποίθηση του ελληνικού λαού, ότι πρέπει να βρεθεί μια ανεξάρτητη εθνική ηγεσία για να βάλει ένα τέλος σε αυτήν την αισχρή πραγματικότητα που εσείς έχετε εκβιαστικά επιβάλει με τα νέα μέτρα. 
Για το μόνο πράγμα που, πραγματικά, αισθάνομαι ένοχος απ’ αυτήν την ομιλία, κύριε Σταϊκούρα – μακάρι, να ήταν εδώ και ο κύριος Υπουργός- είναι ότι δεν μπορώ να σας ψέξω σε προσωπικό επίπεδο, διότι ως οικονομολόγοι και ως τραπεζίτες έκαστος έχετε προσφέρει πολύτιμες υπηρεσίες στον αντικειμενικό σκοπό των τραπεζών που δεν είναι άλλος από το να κλέβουν τον ιδρώτα του ελληνικού λαού. Θα έπρεπε να ντρέπεστε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα οχτώ μαθητές και μαθήτριες και τρεις εκπαιδευτικοί από το Πειραματικό Γενικό Λύκειο Πανεπιστημίου Μακεδονίας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Βουλευτής της Δημοκρατικής Αριστεράς κ. Σπυρίδωνας Λυκούδης</ChairmanSpeech> 
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, η Δημοκρατική Αριστερά θα υπερψηφίσει τον προϋπολογισμό του 2013. Αποφασίσαμε κυρίως, με πολιτικά κριτήρια, τα οποία τα επιβάλλει η πρωταρχική επιλογή μας να στηρίξουμε την Κυβέρνηση για να συμμετάσχουμε στην εθνική προσπάθεια για διέξοδο από την κρίση και παραμονή της χώρας μας στην Ευρωζώνη. 
Άλλοι συνάδελφοί μου από τη Δημοκρατική Αριστερά θα σχολιάσουν επιμέρους ζητήματα του προϋπολογισμού. Εγώ θα προσπαθήσω να καταθέσω ορισμένες γενικότερες σκέψεις. 
Κυρίες και κύριοι συνάδελφοι, επιτρέψτε μου να υπενθυμίσω ότι παραμένει μετέωρο δεκαετίες τώρα το θεμελιώδες ερώτημα: «Προς τα πού πορευόμαστε ως χώρα, ως πολιτικό σύστημα, ως Κοινοβούλιο, ως κράτος, ως κοινωνία;» Αυτό το ερώτημα, περισσότερο πιεστικό από ποτέ, ταυτίζεται σήμερα με την προσπάθεια επιβίωσής μας.
Ψηφίσαμε χθες το πολυνομοσχέδιο. Αύριο θα κληθούμε να ψηφίσουμε τον προϋπολογισμό. Η Κυβέρνηση πήρε μία ώθηση. Θα εξασφαλίσει, πιθανολογώ, την εμπιστοσύνη του Κοινοβουλίου αύριο. Θα συνεχίσει. Προς το πού όμως; Σε ποια κατεύθυνση; Με ποιο προορισμό;
Κυρίες και κύριοι συνάδελφοι, συνήθως ο προϋπολογισμός και η κριτική του επιστεγάζουν έναν πολιτικό διάλογο για τις κατευθύνσεις της οικονομίας και τις προτεραιότητες της παραγωγής και της κοινωνίας. Υπάρχει, όμως, σε αυτήν την Αίθουσα στοιχειώδης επικοινωνία, συνθήκες και διάθεση εποικοδομητικού διαλόγου; Μπορούμε μετά από πέντε χρόνια ύφεσης, μεγάλης μείωσης του εθνικού προϊόντος, με την ανεργία και τη φτώχεια να καλπάζουν, να διαμορφώσουμε μερικά minima συναντίληψης, να συζητήσουμε τις δυνατότητες και την προοπτική της χώρας μας επιτέλους; Αυτό είναι ευθύνη για όλους μας.
Πολύ φοβούμαι ότι δεν θα τα καταφέρουμε. Και δεν τα καταφέρνουμε. Και θλίβομαι γι’ αυτό.
Σήμερα περισσεύουν οι τακτικισμοί: Ποιος είναι περισσότερο έτοιμος να κυβερνήσει, ποιος εντοπίζει πιο συχνά πραξικοπήματα και χούντες, ποιος ανακαλύπτει καθημερινά συνταγματικές εκτροπές, ποιος θα κολλήσει εκβιαστικά μία δύσκολη διάταξη στο μνημόνιο ώστε να ψηφιστεί αβρόχοις ποσί και ποιος θα προστατεύσει περισσότερο προκλητικά κεκτημένα.
Δυστυχώς, κατά τη γνώμη μου, αυτή είναι κυρίαρχα σήμερα η εικόνα του Κοινοβουλίου.
Κυρίες και κύριοι συνάδελφοι, με την υπογραφή του πρώτου μνημονίου η χώρα μας τέθηκε σε διεθνή οικονομικό έλεγχο. Σε απλά ελληνικά αυτό σημαίνει ότι οι δανειστές μας επιβάλλουν μέτρα, έχουν το δικαίωμα να παρακολουθούν την εκτέλεσή τους, έχουν το δικαίωμα και τη δυνατότητα να αναστέλλουν την καταβολή των δόσεων –το έχουν ασκήσει κιόλας- εφόσον εκτιμούν ότι δεν προχωράμε.
Σημειώσαμε μεγάλα βήματα στη μείωση του ελλείμματος. Άλλες, όμως, θετικές επιδόσεις δεν έχουμε να επιδείξουμε. Ούτε εμείς στο θέμα το μεταρρυθμίσεων και του εκσυγχρονισμού, ούτε, βεβαίως, η τρόικα στο θέμα του χρέους. Κάθε χρόνο συζητούμε με ολοένα και δυσμενέστερους όρους για τα χαμηλά και μεσαία εισοδήματα. Κι, όμως, σε αυτήν την Αίθουσα δεν μπορούμε να συνεννοηθούμε, διότι κυριαρχεί η ανέξοδη ρητορεία. 
Κυρίες και κύριοι συνάδελφοι, διαβάζω συνεχώς ότι απαραίτητη προϋπόθεση για την ανάκτηση της εμπιστοσύνης των αγορών και την προσέλκυση επενδύσεων στη χώρα μας, είναι αφ’ ενός οι εταίροι μας να αποδείξουν καθαρά και τελεσίδικα τη βιωσιμότητα του χρέους και ότι αποκλείουν έξοδο της Ελλάδας από την Ευρωζώνη και το ευρώ και αφ’ ετέρου εμείς να μπορέσουμε να συνεργαστούμε με πολιτική σταθερότητα, με σταθερό και δίκαιο φορολογικό σύστημα, με εκμηδένιση της διαφθοράς, με κράτος και δικαιοσύνη, με θεσμούς λειτουργικούς και αποδοτική λειτουργία.
Αυτά αξιολογούν οι επενδυτές σε όλο τον κόσμο, κύριε Υπουργέ, ως φιλικό περιβάλλον επενδύσεων. Εμείς, όμως, δρούμε ως να αρκούν οι οριζόντιες δημοσιονομικές περικοπές και η απομείωση του κόστους εργασίας από τη μία μεριά, οι κραυγές και ο άκρατος λαϊκισμός από την άλλη.
Επειδή στον ορίζοντα, κυρίες και κύριοι συνάδελφοι, άλλοι δανειστές δεν φαίνονται και οι προσδοκίες από τους τραπεζίτες της Ανατολής ή από τους γενναιόδωρους ομογενείς και μερικά άλλα φαιδρά κατέπεσαν, πείτε μου σας παρακαλώ –μιας και η μόνη έννοια στην οποία ομονοούμε εδώ μέσα είναι η «ανάπτυξη»- για ποια ανάπτυξη μιλούμε, με ποιο εθνικό σχέδιο, με ποιες προτεραιότητες, με ποιο χρονοδιάγραμμα.
Κύριε Υπουργέ, ο προϋπολογισμός αυτός και το νομοσχέδιο που ψηφίστηκε προχθές, το πολυνομοσχέδιο, συνιστούν αναγκαίες και ικανές συνθήκες για την επόμενη ημέρα; Εγώ λέω να αποδεχθούμε πως είναι αναγκαίες. Είναι, όμως, και ικανές; 
Παρακαλώ να συνυπολογίσουμε ότι στη χώρα μας οι προϋπολογισμοί έχουν μία μακρά παράδοση χάρτινης διάστασης όχι μόνο γιατί τελικά μένουν στα χαρτιά αλλά γιατί κατά κανόνα περιγράφουν ευσεβείς πόθους, επιθυμίες και όχι την πραγματικότητα.
Κυρίες και κύριοι συνάδελφοι, το συμπέρασμά μου είναι ότι η συνήθης διευθέτηση, οι κομματικές παραστάσεις, οι κραυγές, τα συνθήματα δεν απέφεραν παρά μεγαλύτερη ανυποληψία της πολιτικής και αδιέξοδα και δημοσιονομικά και πολιτικά και κοινωνικά.
Θεωρείτε, κυρίες και κύριοι συνάδελφοι όλων των πλευρών της Βουλής, ότι είναι σκόπιμο να συνεχίσουμε έτσι; Εμείς δεν το θεωρούμε. Στη Δημοκρατική Αριστερά δεν αντιλαμβανόμαστε την πολιτική σαν μία αυθόρμητη παρτίδα τένις.
Πετάει ο αντίπαλος το μπαλάκι των περικοπών και των εργασιών και εμείς κάνουμε άλλοτε κακή απόκρουση, άλλοτε καλή υποδοχή, χωρίς στόχο, χωρίς ρυθμό, χωρίς πρωτοβουλία, χωρίς στρατηγική για το αποτέλεσμα. Εμείς επιμένουμε ότι ακόμα και σήμερα, εντός του ασφυκτικού πλαισίου των απαιτήσεων της τρόικας, δεν υπάρχει άλλη επιλογή παρά να θέσουμε τα θεμέλια ενός εθνικού σχεδιασμού όλοι μαζί. Και επιμένω. Όλοι μαζί. 
Σήμερα προσπαθούμε, άλλοτε επιτυχώς και άλλοτε όχι, να μπαλώσουμε ένα-ένα ό,τι στραβό και παράλογο καθιερώσαμε σαράντα χρόνια. Και όμως, το ξέρουμε όλοι πολύ καλά, κυρίες και κύριοι συνάδελφοι, ότι αν δεν εκσυγχρονιστεί η χώρα συνολικά και συντεταγμένα, αν δεν σχεδιάσουμε έναν χάρτη εθνικής πορείας, δίκαιης και συλλογικής για τη διέξοδο από την κρίση, κανένα δάνειο και καμμία διαδήλωση δεν θα μας σώσει. Αν δεν εκπονήσουμε σχέδιο διεύρυνσης της παραγωγικής βάσης της χώρας, αν δεν βρούμε τρόπο να στηρίξουμε τις δημιουργικές δυνάμεις της ώστε να παράγουν προϊόντα και να τα εξάγουν και αν εμείς, ο πολιτικός κόσμος, δεν σκεφτούμε τις επιλογές μας με στόχο τη διαμόρφωση εθνικής προστιθέμενης αξίας, η μάχη είναι χαμένη, όσες δόσεις και αν εξασφαλίσουμε.
Στηρίζουμε την Κυβέρνηση. Υπερψηφίζουμε τον προϋπολογισμό, αντιλαμβανόμενοι πως υπάρχει σε εξέλιξη μια προσπάθεια σταθεροποίησης της οικονομίας, έστω μόνο αυτό. Αλλά, ξέρετε, η διέξοδος από την κρίση θα ήταν εύκολη, αν αρκούσαν μερικές ψηφοφορίες στο Κοινοβούλιο. Δυστυχώς δεν αρκούν. Αυτό που χρειάζεται είναι η επεξεργασία και το σχέδιο, οι ευρύτατες συνεργασίες και η καθημερινή εγρήγορση, όχι μόνο απέναντι στα δημοσιονομικά αδιέξοδα αλλά και απέναντι στο φασισμό, στην κατάχρηση των θεσμών και τη διαφθορά, απέναντι στο λαϊκισμό, απέναντι στα στερεότυπα και απέναντι στον πολιτικό θεατρινισμό, που τελευταία δυστυχώς επελαύνει ακάθεκτος, διαβρωτικός και επικίνδυνος για τους λαϊκούς αγώνες.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής του Κομμουνιστικού Κόμματος Ελλάδας κ. Χρήστος Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Χάρτινη η διάσταση, λοιπόν, του προϋπολογισμού. Μα, δεν βλέπετε τον πόλεμο ενάντια στο λαό; Δεν βλέπετε τους άστεγους, τους πεινασμένους, τους άνεργους, τους φτωχούς που πολλαπλασιάζονται; Δεν βλέπετε το αγκομαχητό του λαού; Τι είναι αυτά που λέτε; Χάρτινα είναι τα μέτρα ενάντια στο λαό; Είναι μέτρα σκληρά, με αποδέκτες κύρια τα λαϊκά στρώματα, την εργατική τάξη, τους αυτοαπασχολούμενους, τη φτωχή αγροτιά. 
Η κρίση είναι του καπιταλισμού, δεν είναι όλη του λαού. Εδώ έχουμε στοιχεία της STAT BANK, η οποία τι λέει; Κύριε Υπουργέ, φαντάζομαι ότι το έχετε υπ’ όψιν σας. Μιλάει για πεντακόσιες εμπορικές επιχειρήσεις. Στις πρώτες θέσεις, οι πιο κερδοφόρες είναι κυρίως οι θυγατρικές πολυεθνικών εταιριών. Και μιλάμε για μία αύξηση της κερδοφορίας 18,8% το 2011. Αυτό για τα Πρακτικά, για να δούμε, λοιπόν, αν η κρίση, πράγματι, αφορά όλους και τις πολυεθνικές και τα μονοπώλια. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το χρέος είναι της πλουτοκρατίας, δεν είναι των ανέργων, των εργαζομένων, των συνταξιούχων και ιδιαίτερα των νέων, στους οποίους το φορτώνετε. Τα μέτρα αυτά δεν είναι τα τελευταία. Έρχονται κι άλλα. Το κεφάλαιο θέλει κι άλλα. Θέλει το περιβάλλον των ανταγωνιστριών χωρών. Τι σημαίνει αυτό; Θέλει μισθούς πείνας. Θέλει όρους εργασίας σκλαβοπάζαρου. Οι αναδιαρθρώσεις τις οποίες ο Πρωθυπουργός χαρακτήρισε προχθές «σωστά μέτρα» είναι η ισοπέδωση όλων των δικαιωμάτων των εργαζομένων, της ίδιας της ζωής τους. Τα άδικα μέτρα που είπε, τα οποία αφορούν τη μείωση των μισθών και των συντάξεων, δεν είναι τωρινά, είναι διαρκείας. Τα είχαμε και προχθές, τα είχαμε και πριν δύο χρόνια και πριν πέντε και πριν δέκα. 
Μια ζωή οι εργαζόμενοι κατανάλωναν, κύριε Υπουργέ, πολύ λιγότερα από ό,τι παρήγαγαν. Ο πλούτος πήγαινε στις τσέπες του μεγάλου κεφαλαίου, των επιχειρηματιών και αυτοί έπαιρναν ίσα-ίσα για να επιζούν. Μιλάτε για ανάπτυξη, για προσέλκυση επενδύσεων. Αυτή θα γίνει, αλλά οι εργαζόμενοι θα είναι σύγχρονοι δούλοι. Θα κάνουν πλιάτσικο στο φυσικό πλούτο, στην εργατική δύναμη οι μονοπωλιακοί όμιλοι.
Κύριοι, και με τον κρατικό προϋπολογισμό προσφέρετε στα μονοπώλια έξοδο από την κρίση. Τσακίζετε ακόμα περισσότερο την τιμή της εργατικής δύναμης. Μοναδικός σκοπός της πολιτικής σας είναι η ανάκαμψη της κερδοφορίας των μονοπωλιακών ομίλων. Οι όροι για αυτό είναι η εξαθλίωση των εργαζομένων και της συντριπτικής πλειοψηφίας του λαού. 
Η πλειοψηφία, όμως, των εργαζομένων και του λαού μας δεν νομιμοποιεί αυτά τα μέτρα στη συνείδησή του. Δεν τα αποδέχεται παρά τους εκβιασμούς και τις απειλές, παρά τις προσπάθειες που κάνετε για να τον αποπροσανατολίσετε. Αργά ή γρήγορα θα βρεθούν απέναντί σας ακόμα περισσότεροι εργαζόμενοι και πιο αποφασισμένοι. Εμείς θα κάνουμε τα πάντα για αυτό.
Θέλουμε και σήμερα να καταγγείλουμε τον αυταρχισμό, τη βία και την τρομοκρατία της Κυβέρνησης απέναντι στη μεγαλειώδη διαδήλωση προχθές. Με την πολιτική σας οι εργάτες συνθλίβονται, οι μικρομεσαίοι οδηγούνται μαζικά στη χρεοκοπία, οι φτωχοί αγρότες διώχνονται από τα χωράφια τους, κλείνετε το δρόμο στους νέους, εξοντώνετε τους συνταξιούχους. 
Ο αγώνας δεν τελειώνει. Η πάλη ενάντια στους μονοπωλιακούς ομίλους, ντόπιους και ξένους, μπορεί σήμερα να αποτελεί την πραγματική διέξοδο για το λαό μας και πρέπει να πάρει πιο μαζικά χαρακτηριστικά. Καθολικός αγώνας των εργαζομένων και της λαϊκής συμμαχίας ενάντια στον οδοστρωτήρα της πολιτικής σας, ενάντια στα μονοπώλια, με άρνηση να πληρώσει το χρέος, με αποδέσμευση από τα βάναυσα δεσμά και τις χειροπέδες που του πέρασε με την Ευρωπαϊκή Ένωση. Αυτή είναι η μοναδική ελπιδοφόρα προοπτική. Μια προοπτική που μπορεί να έρθει μόνο με το λαό πρωταγωνιστή και κυρίαρχο και στο επίπεδο της οικονομίας.
Σήμερα, ο λαός της Αργεντινής, κύριοι του ΣΥΡΙΖΑ, είναι στο δρόμο. Στην Αργεντινή, την οποία παρουσιάζατε σαν το παράδειγμα για την πολιτική που θέλετε να ακολουθήσετε για να βγει η χώρα από την κρίση. Οι φτωχοί, οι εξαθλιωμένοι της πολιτικής που ακολουθήθηκε στην Αργεντινή είναι σήμερα στο δρόμο και διαδηλώνουν ενάντια σε αυτήν την πολιτική, ενάντια στα μονοπώλια, ενάντια στη διέξοδο που χάραξε το κεφάλαιο σε αυτήν τη χώρα.
Τα νούμερα στον προϋπολογισμό αποτυπώνουν τα νέα μέτρα, που σαρώνουν εκτός των άλλων κυριολεκτικά τους μισθούς, τις κύριες και επικουρικές συντάξεις, αυξάνουν τα όρια ηλικίας, πετσοκόβουν το εφάπαξ και μάλιστα αναδρομικά, καταργούν τα ειδικά επιδόματα ανεργίας, χτυπάνε τα επιδόματα των τέκνων και ακόμα πιο βάναυσα τα πολυτεκνικά.
Ταυτόχρονα, λύνουν τα χέρια για τις απολύσεις μειώνοντας τις αποζημιώσεις, προσαρμόζοντας το χρόνο εργασίας στις ορέξεις της εργοδοσίας.
Επειδή, ο χρόνος είναι λίγος, καταθέτω εδώ παραδείγματα για το πόσο μειώνονται οι συντάξεις με αυτήν τη ρύθμιση που έχετε για το 5% έως 15%. Δύο μηνιαίες συντάξεις θα χάσουν οι συνταξιούχοι το χρόνο. Δύο συντάξεις το χρόνο χάνουν με αυτήν τη ρύθμιση που κάνετε μέσα στον προϋπολογισμό!
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Επίσης, οι εργαζόμενοι θα χάσουν πάνω από τέσσερις μισθούς με τα 586 ευρώ, που αυτά θα είναι ουσιαστικά από τώρα μέχρι το τέλος των μέτρων. Πάνω από τέσσερις μισθούς!
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ ) 
Κύριε Υπουργέ –σας ρώτησα και προχθές- εσείς με τα 586 ευρώ μισθό για δύο μήνες, αν έχετε τετραμελή οικογένεια, αν πληρώνετε ενοίκιο, τα τιμολόγια της ΔΕΗ, της ΕΥΔΑΠ κ.λπ. και τα φροντιστήρια των παιδιών σας, μπορείτε να ζήσετε; Σας ρωτώ, απαντήστε. Απαντήστε σε αυτούς τους εργαζόμενους που τους λέτε να ζήσουν με 586 ευρώ και έχοντας και δύο, τρία μέλη της οικογένειας άνεργα. Πείτε μας, λοιπόν, τι απαντάτε σε αυτούς τους εργαζόμενους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δεν απαντάτε, όμως, γιατί ακούτε τη φωνή του κυρίου σας που σας λέει, «ο μισθός στα τάρταρα», για να μπορούν να αυξήσουν τα κέρδη. Ε, λοιπόν, όλος ο προϋπολογισμός από την αρχή μέχρι το τέλος, είναι αντιλαϊκός, είναι σκληρός. Πολλές λέξεις μπορούμε να βρούμε. Είναι ένας προϋπολογισμός που ενισχύει την ανάκαμψη που θέλουν τα μονοπώλια, την κερδοφορία τους. Και εσείς αυτούς υπηρετείτε. Είσαστε εχθροί των εργαζομένων και των οικογενειών τους! Υπονομεύετε τη ζωή που δικαιούνται για να μπορέσουν να κερδίσουν τα μονοπώλια.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, καλούμαστε σήμερα να ψηφίσουμε τον κρισιμότερο προϋπολογισμό από τη Μεταπολίτευση και μετά. Καλούμαστε να αποφασίσουμε την πορεία της χώρας για τις επόμενες δεκαετίες, εάν θέλουμε να παραμείνουμε στην Ευρώπη, στην ευρωπαϊκή οικογένεια, στη ζώνη του ευρώ ή θέλουμε να γυρίσουμε στα περήφανα Βαλκάνια.
 Κύριοι συνάδελφοι, έχουμε πλήρη επίγνωση των προβλημάτων και των δυσκολιών που αντιμετωπίζουν οι συμπολίτες μας. Μη μονοπωλείτε την ευαισθησία και το ενδιαφέρον για τα φτωχά λαϊκά στρώματα. Ζούμε μέσα στην κοινωνία, προερχόμαστε από την κοινωνία, συμμεριζόμαστε τα προβλήματά τους και αγωνιούμε για το αύριο. Κανείς σε αυτήν την Αίθουσα δεν πρέπει να διεκδικεί το μονοπώλιο ούτε της ευαισθησίας ούτε του ενδιαφέροντος για τους κοινωνικά και οικονομικά αδύναμους. 
Κυρίες και κύριοι συνάδελφοι, σε εμάς έλαχε ο κλήρος να κρατήσουμε την πατρίδα μας στην Ευρώπη. Ξέρουμε ότι τα δύσκολα έχουν κόστος. Ξέρουμε ότι ψηφίζοντας το μεσοπρόθεσμο πρόγραμμα δημοσιονομικής προσαρμογής και σταθερότητας, ψηφίζοντας μειώσεις μισθών και συντάξεων, αναλαμβάνουμε τεράστιο πολιτικό, κοινωνικό, προσωπικό και οικογενειακό κόστος, κόστος δυσανάλογο και με τις προσωπικές πολιτικές και τις παραταξιακές πολιτικές μας. 
Ακούω κάποιους σε αυτήν την Αίθουσα που είναι λες και ήρθαν σήμερα στην πολιτική ζωή του τόπου. Ακούω κάποιους που συμμετείχαν στα πολιτικά πράγματα επί πολλά χρόνια να παριστάνουν τον τιμητή και τον κήνσορα των πολιτικών πραγμάτων και της κατάστασης στην οποία έχει περιέλθει η χώρα. 
(Χειροκροτήματα από την πτέρυγα της Νέας Δημοκρατίας)
Έχουν ευθύνη όλοι αυτοί που συμμετείχαν στο πολιτικό σύστημα. Τη λιγότερη ευθύνη έχουμε εμείς, που για πρώτη φορά είμαστε σε αυτό το Κοινοβούλιο. Αναλαμβάνουμε το δικό μας μερίδιο ευθύνης που μας αναλογεί. 
Παράλληλα, κυρίες και κύριοι συνάδελφοι, ξέρουμε κάτι που όλοι γνωρίζουν. Αυτή η λύση, αυτός ο ευρωπαϊκός δρόμος είναι δυστυχώς μονόδρομος. 
Για εμένα προσωπικά, όμως, και για πολλούς συναδέλφους σε αυτήν την Αίθουσα, για εκατομμύρια πολίτες, το μεγάλο ερωτηματικό, η μεγάλη αγωνία, είναι εάν αυτά τα μέτρα θα πετύχουν και εάν θα είναι, πράγματι, τα τελευταία, εάν οι θυσίες του λαού θα πιάσουν τόπο. 
Αυτό, κυρίες και κύριοι συνάδελφοι, δεν εξαρτάται μόνο από τη βούληση της Κυβέρνησης εθνικής σωτηρίας. Εξαρτάται από την ωριμότητα του πολιτικού κόσμου στο σύνολό του. Εξαρτάται από την αποφασιστικότητα της κρατικής μηχανής και της ελληνικής Δημόσιας Διοίκησης. Εξαρτάται από όλες τις Ελληνίδες και όλους τους Έλληνες που υπόκεινται σε πρωτοφανείς θυσίες και απαιτούν φορολογική ισότητα και δικαιοσύνη. 
Εξαρτάται, επίσης, από τους γραφειοκράτες των Υπουργείων, των περιφερειών, να ξεπαγώσουν τα παγωμένα επενδυτικά προγράμματα και να δώσουν ώθηση στην ανάπτυξη. 
Εξαρτάται, ακόμα, από τη βούληση όλων μας να κάνουμε ένα σύγχρονο κράτος, ένα κράτος που δεν θα λοιδορείται στις ευρωπαϊκές αυλές, ένα κράτος που δεν θα δίνει το δικαίωμα στην κ. Μέρκελ να εγκαλεί από του βήματος του Ευρωπαϊκού Κοινοβουλίου τη χώρα μας ότι δεν μπορεί να πατάξει τη φοροδιαφυγή, ότι είναι ανίκανη να αποτρέψει τις δωρεάν μετακινήσεις των τζαμπατζήδων στις δημόσιες συγκοινωνίες. Δεν μας φταίει καμμία Μέρκελ γι’ αυτό, καμμία Ευρώπη. Φταίνε το δικό μας πολιτικό σύστημα και η δική μας γραφειοκρατία που ανέχονται να μας λοιδορούν σε όλο τον κόσμο.
Η μη τήρηση των εκάστοτε δεσμεύσεών μας μάς κατέστησε, δυστυχώς, αναξιόπιστους σε εταίρους και φίλους. Χρειάζονται τεράστιες προσπάθειες, για να αποκαταστήσουμε το κύρος της χώρας. 
Ο Πρωθυπουργός μας, ο Αντώνης Σαμαράς, έχει καταβάλει τιτάνιες προσπάθειες σε αυτήν την κατεύθυνση. Όλοι αναγνωρίζουν ότι η τρωθείσα αξιοπιστία της χώρας μας σιγά-σιγά αποκαθίσταται. 
Η διατήρηση, κυρίες και κύριοι, προνομίων και κεκτημένων σε μία χώρα που καταρρέει είναι εθνικά και κοινωνικά απαράδεκτη. Όσοι ακόμα χαϊδεύουν αυτιά προσφέρουν κάκιστη υπηρεσία και στο λαό μας και στην πατρίδα.      
Τη μόνη υπόσχεση που μπορούμε να δώσουμε στο λαό μας είναι να αποκαταστήσουμε τις αδικίες στους χαμηλόμισθους, χαμηλοσυνταξιούχους, στους ένστολους, στους πολύτεκνους, μόλις οι δημοσιονομικές ανάγκες της χώρας το επιτρέψουν. Επίσης, οι δεσμεύσεις μας πρέπει να ισχύουν για όλους τους κοινωνικά αδύναμους, γιατί την ίδια ευαισθησία με εσάς έχουμε και εμείς. 
Τελειώνοντας, κύριε Πρόεδρε και κύριοι συνάδελφοι, θέλω να πω ότι οι πρακτικές της δημοσίευσης φωτογραφιών αστυνομικών που συμμετείχαν σε διατεταγμένη υπηρεσία, πρέπει να είναι από όλους καταδικαστέες. Όπως είναι καταδικαστέες όλες οι δημοσιεύσεις που αντίκεινται στο νόμο, έτσι πρέπει πρωτίστως να προστατέψουμε αυτούς που η ελληνική πολιτεία τους έχει για να προστατεύουν τη δική μας περιουσία, τη δική μας ζωή, τους έχει για τη δική μας ασφάλεια. 
Η Αξιωματική Αντιπολίτευση ή κάποιοι συνάδελφοι από την Αξιωματική Αντιπολίτευση προφανώς θα πρέπει να ξεχάσουν το 4% του ΣΥΡΙΖΑ και να προσαρμοστούν στη σημερινή πραγματικότητα της εκλογικής τους επιρροής και δύναμης. Γιατί μια παροιμία στο χωριό μου λέει ότι «όσα κάνει η γίδα στο πουρνάρι τα βρίσκει στο τομάρι». Διότι αν συμβεί κάτι σε αυτούς τους ανθρώπους ή στις οικογένειές τους, θα έχουμε όλοι ευθύνη ηθική και πολιτική απέναντί τους. Θα πρέπει να είμαστε πολύ προσεκτικοί.
Επίσης, κύριοι συνάδελφοι, κατανοώ απόλυτα τα δίκαια αιτήματα του Δικαστικού Σώματος. Μας βοήθησαν όταν ιδρύσαμε το συνδικαλισμό και ήμουν επί δέκα χρόνια πρόεδρος των αξιωματικών. Όμως, από την άλλη, όσο και να κατανοώ τα δίκαια των αιτημάτων τους, δεν μπορώ να κατανοήσω πώς οι τηρητές του Συντάγματος παραβιάζουν το Σύνταγμα. Το Σύνταγμα θέτει περιορισμούς στην άσκηση των δικαιωμάτων κάθε κατηγορίας ανθρώπων, ιδιαίτερα όμως σε λειτουργούς, όπως είναι οι δικαστικοί και οι αστυνομικοί, επιβάλλει κάποιες δεσμεύσεις.
Πιστεύω ότι όλοι πρέπει να είμαστε πολύ προσεκτικοί. Οφείλουμε να σεβαστούμε αυτό που επιτάσσει το Σύνταγμα, τη μισθολογική αμοιβή τους σαν ανεξάρτητη αρχή, αλλά πρέπει και οι ίδιοι που είναι οι τηρητές του Συντάγματος να καταλάβουν ότι όταν αυτοί παραβιάζουν το Σύνταγμα δίνουν κακό παράδειγμα στην ελληνική κοινωνία. 
Λέμε, ναι, στον προϋπολογισμό. Είναι η τελευταία ελπίδα του ελληνικού λαού. Πρέπει όλοι να στηρίξουμε αυτήν την Κυβέρνηση, γιατί μόνο με αυτή την Κυβέρνηση εξασφαλίζεται η ευρωπαϊκή προοπτική της χώρας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Ζωή Κωνσταντοπούλου έχει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ξεκινήσω με δυο υπομνήσεις επετείων προς τους θιασώτες των μνημονίων. Σαν σήμερα πριν από ένα χρόνο, Νοέμβριο του 2011, σχηματιζόταν η κυβέρνηση Παπαδήμου, που με τυμπανοκρουσίες αναγγέλθηκε ως άλλη μια «κυβέρνηση εθνικής σωτηρίας», την οποία καταχειροκροτήσατε οι Βουλευτές του ΠΑΣΟΚ, της Νέας Δημοκρατίας και του ΛΑΟΣ που τότε ήσασταν στη Βουλή.
Σαν σήμερα πριν από δυο χρόνια η κυβέρνηση Παπανδρέου κατά τις αυτοδιοικητικές εκλογές του Νοεμβρίου του 2010 εκβίαζε τους πολίτες να της δώσουν ψήφο εμπιστοσύνης, λέγοντας ταυτόχρονα πως οι θυσίες του λαού πιάνουν τόπο και απολαμβάνοντας την αιδήμονα στήριξη της ΔΗΜΑΡ. 
Κύριοι της Κυβέρνησης, οι κύριοι βουλευτές που ενσυνείδητα και ανερυθρίαστα στηρίζετε την εγκληματική κυβερνητική δράση, υμνώντας και προσκυνώντας το μνημόνιο ως «άλλο Θεό», μάλλον με αυτόν με τον οποίο συνομιλεί ο κύριος Πρωθυπουργός, με προφάσεις εν αμαρτίαις, όπως έκαναν κάποιοι Βουλευτές του ΠΑΣΟΚ, που δήλωσαν ότι ψηφίζουν μολονότι γνωρίζουν ότι το πρόγραμμα δεν βγαίνει, διατυπώνοντας μάλιστα και την ύβρη ότι είναι «γενναίοι» και «ήρωες» ή όπως κάποιοι Βουλευτές της ΔΗΜΑΡ που ψήφισαν συγκροτώντας οι ίδιοι την πρόφαση, το πρόσχημα, στοιχειοθετώντας το πάλαι ποτέ αριστερό άλλοθι εκείνων που ψηφίζουν τον προϋπολογισμό, ο οποίος υλοποιεί τα μέτρα που προχθές αρνηθήκανε να ψηφίσουν ή να καταψηφίσουν.
Οι ξέπνοες τοποθετήσεις των εισηγητών σας ηχούν σαν επιμνημόσυνες δεήσεις για τα θύματά σας, τους πολίτες αυτής της χώρας, για το Σύνταγμα, για τα δικαιώματα των ανθρώπων, για την ύπαρξη και επιβίωση της κοινωνίας. Παριστάνετε τους υπεύθυνους, ενώ είστε υπόλογοι. 
Και ανεπανόρθωτα εκτεθειμένοι.
Και ευάλωτοι και γι’ αυτό παντελώς ακατάλληλοι για να διαχειρίζεστε την τύχη του λαού και το μέλλον του τόπου. 
Σαράντα τέσσερις Βουλευτές στερήθηκαν το δικαίωμα να μιλήσουν προχθές κατά την ψήφιση των μέτρων, για να μιλήσει επί σαράντα λεπτά ο κ. Βενιζέλος, που μολονότι πλέον, μετά τη διαβίβαση της λίστας Λαγκάρντ από τους Οικονομικούς Εισαγγελείς στη Βουλή, έχει το δικαίωμα στη μη αυτοενοχοποίηση, θέλησε να επιβαρύνει τη θέση του αποκαλύπτοντας ότι γνωρίζει ότι κάποιος είπε ψέματα στην Επιτροπή Θεσμών και Διαφάνειας για τη λίστα Λαγκάρντ. 
Ποιος είπε ψέματα, κύριε Βενιζέλο, που δεν είστε εδώ; Ο κ. Καπελέρης που ήταν επιλογή σας για τη Γενική Γραμματεία Φορολογικών Θεμάτων; Ο κ. Διώτης, τον οποίο επαινέσατε ως υπεύθυνη επιλογή του κ. Χρυσοχοΐδη και άνθρωπο που γνωρίζει; Ο κ. Σαχινίδης, τον οποίο προαγάγατε σε Αναπληρωτή Υπουργό σας και εν συνεχεία σε Υπουργό Οικονομικών στη θέση σας; Ο κ. Παπακωνσταντίνου, με τον οποίο ανταλλάσσατε τηλεφωνήματα ακόμη και πριν από λίγες μέρες; Ή μήπως εσείς ο ίδιος; Ή μήπως όλοι σας; 
Πώς τολμάτε σήμερα να ζητάτε για δεύτερη φορά την ψήφιση των μέτρων και να ακολουθείτε τη στρατηγική του καλού και του κακού βασανιστή; Γιατί τον καλό βασανιστή παριστάνει το ΠΑΣΟΚ και επιτίθεται στον κ. Στουρνάρα σαν να έχουμε πάθει όλοι συλλογική αμνησία, σαν να μην ακούσαμε προχθές τον κ. Στουρνάρα να απαριθμεί τις σχέσεις φιλίας από των δεκαετιών του 1980 και του 1990 που τον συνδέουν με τον κ. Παπανδρέου, με τον κ. Γιάννου Παπακωνσταντίνου, με τον κ. Βενιζέλο, με τον κ. Πλασκωβίτη. Σαν να ξεχάσαμε ότι ο κ. Στουρνάρας ήταν η επιλογή του κ. Σημίτη και του κ. Παπαντωνίου, ο οποίος σήμερα αρνείται ότι έχει οποιαδήποτε σχέση με τη λίστα Λαγκάρντ και ότι επί ημερών του κ. Παπαντωνίου ήταν ο κ. Στουρνάρας ο επικεφαλής, ο Πρόεδρος του Συμβουλίου Οικονομικών Εμπειρογνωμόνων του Υπουργείου Οικονομίας και Οικονομικών από το 1994 μέχρι το 2000.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μιλήστε για τον προϋπολογισμό, κυρία Κωνσταντοπούλου!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σαν να μη γνωρίζουμε ότι όλοι οι σημερινοί συνεργάτες του Υπουργείου Οικονομικών, του Υπουργού Οικονομικών κ. Στουρνάρα είναι πρώην συνεργάτες, είκοσι άτομα, του κ. Παπακωνσταντίνου, της κ. Διαμαντοπούλου, του κ. Παπαδήμου, του κ. Χρυσοχοΐδη, του κ. Παπανδρέου, του κ. Ζαννιά.
Στο τιμόνι της χώρας, με τις ευλογίες της Νέας Δημοκρατίας και της Δημοκρατικής Αριστεράς, αυτό το επιτελείο βρίσκεται και δυστυχώς τη χώρα μας δεν απειλεί μόνο η χρεοκοπία. Τη χώρα μας λυμαίνεται η παρεοκρατία, που σφετερίζεται δικαιώματα χρησικτησίας στην εξουσία. Η παρεοκρατία φέρνει το σημερινό προϋπολογισμό. Και το κάνει με τακτικές εξαπάτησης και πολιτικής κουτοπονηριάς.
Κύριε Υπουργέ, σύμφωνα με το άρθρο 76 του ν. 2362/95 για το δημόσιο λογισμικό, οφείλατε πριν την κατάθεση του προϋπολογισμού να έχετε καταθέσει τον απολογισμό του έτους 2011. Στις 31 Οκτωβρίου 2012, στις 11.30΄, καταχειροκροτούμενος καταθέσατε το CD και το φλασάκι του προϋπολογισμού, αλλά απολογισμό δεν καταθέσατε. Διορθώνεται. Φτιάξατε πράξη νομοθετικού περιεχομένου που εκδόθηκε στις 3.30΄ το μεσημέρι της ίδιας μέρας, την προχρονολογήσατε «30 Οκτωβρίου 2011» και επιτρέψατε στον εαυτό σας να εισαγάγει τον προϋπολογισμό χωρίς την κατάθεση του απολογισμού.
Όμως, το 2011 είναι το πρώτο πλήρες έτος μνημονιακής πολιτικής. Πού είναι ο απολογισμός και η λογοδοσία σας; Πού είναι η αιτιολόγηση των πεπραγμένων σας; Πού είναι η αιτιολόγηση των 70 εκατομμυρίων απορρήτων δαπανών καθ’ υπέρβαση του προϋπολογισμού, για τις οποίες υπέγραψε ο κ. Σαχινίδης, ο εισηγητής σας;
Είπατε κάποιοι ότι το χρέος είναι ένα κλάσμα. Κάνετε λάθος. Το χρέος είναι ένα άθροισμα. Είναι το άθροισμα των λαθών της διακυβέρνησης ΠΑΣΟΚ και Νέας Δημοκρατίας και της συγκυβέρνησής σας. Είναι το άθροισμα των αμαρτωλών συμβάσεων και συμφωνιών διαπλοκής και ευνοιοκρατίας. 
Είναι το άθροισμα των προσώπων που βρίσκονται ανάμεσά σας και στις λίστες  Λαγκάρντ, Χριστοφοράκου και λοιπές, που κρύβετε στα συρτάρια και στις τσέπες σας. 
Καταψηφίζω τον προϋπολογισμό της παρεοκρατίας και σας φέρνω ένα μήνυμα από την προχθεσινή μεγαλειώδη συγκέντρωση κάτω από την καταρρακτώδη βροχή και τον κατά ριπάς βομβαρδισμό με χημικά. 
Ο ΣΥΡΙΖΑ, όλοι εμείς, είμαστε εδώ για να εκφράσουμε την πλατεία που και την Κυριακή θα είναι γεμάτη και θα αντιστέκεται, τον αγώνα του συντρόφου, την αγωνία αυτού του τόπου για ζωή, την ειρηνική συνειδητή συγκέντρωση αντίστασης του λαού μας. Όσοι σ’ αυτή τη χώρα έχουμε ακόμη μνήμη, συνείδηση και ψυχή, όσοι είμαστε ακόμη πιστοί στο υπέρτατο συνταγματικό καθήκον, όσοι δεν γίναμε, όπως εσείς, Ρινόκεροι του Ιονέσκο, δεν θα σας αφήσουμε να σκοτώσετε την ελπίδα, δεν θα σας αφήσουμε να καταδικάσετε τις τωρινές και τις επόμενες γενιές στην ισόβια μνημονιακή βαρβαρότητα που ξαναψηφίσατε προχθές περιδεείς και ασθμαίνοντες. Θα κάνουμε τα μνημόνιά σας μια κακή ανάμνηση. Και δεν θα ζήσουμε ζωή μισή, όπως κακώς υπολογίσατε και προϋπολογίσατε, λογαριάζοντας χωρίς το ΣΥΡΙΖΑ και χωρίς το  λαό. 
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Πρόεδρος του ΠΑΣΟΚ κ. Ευάγγελος Βενιζέλος έχει το λόγο για πέντε λεπτά.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος): Κύριε Πρόεδρε, ενώ στην Αίθουσα διεξάγεται η θεσμικά κρίσιμη συζήτηση για τον προϋπολογισμό της χώρας, διεθνώς εξακολουθεί να διεξάγεται μια συζήτηση που περιέχει πληροφορίες αλλά και παραπληροφόρηση σχετικά με το τι πρόκειται να γίνει με τη χώρα μας, με τη θέση της μέσα στην Ευρώπη, με τον τρόπο με τον οποίο πρόκειται να αντιδράσουν ή να μην αντιδράσουν οι ευρωπαίοι εταίροι μας. 
Θεωρώ υποχρέωσή μου, μιλώντας εδώ στη Βουλή των Ελλήνων, να κάνω μια πολιτική δήλωση για τα θέματα αυτά, τώρα αυτές τις μέρες, αυτές τις ώρες που κορυφώνεται η ουσιαστική πολιτική διαπραγμάτευση για το ολοκληρωμένο πλαίσιο που μπορεί να οδηγήσει και πρέπει να οδηγήσει τη χώρα μας στην οριστική έξοδο από την κρίση. Με την καταλυτική ψηφοφορία της Τετάρτης και την υιοθέτηση των δύσκολων δημοσιονομικών μέτρων η Ελλάδα εκπλήρωσε πλήρως, με το παραπάνω, με τις θυσίες του ελληνικού λαού, τις υποχρεώσεις της. Περιττεύει να τονίσω ότι μέσα σε δυόμισι χρόνια μηδενίσαμε ένα τεράστιο πρωτογενές έλλειμμα και ήδη σε λίγο η χώρα μπαίνει στην περιοχή του πρωτογενούς πλεονάσματος. 
Η κυβερνητική πλειοψηφία έδειξε την αντοχή της και την αποφασιστικότητά της. Για να επιτευχθεί αυτό, το ΠΑΣΟΚ πλήρωσε και πάλι πάρα πολύ ακριβό τίμημα ευθύνης. Αναλαμβάνουμε το τίμημα αυτό. Το κόστος είναι μεγάλο αλλά είναι αναγκαίο. 
Έχοντας αυτή την ηθική και πολιτική νομιμοποίηση θέλω να στείλω δύο μηνύματα. Το πρώτο το απευθύνω στην Κυβέρνηση –είμαι βέβαιος πως το ακούει και ο Πρωθυπουργός- την οποία στηρίζουμε και στην οποία μετέχουμε και την κοινοβουλευτική υπόσταση της οποίας διαφύλαξε το ΠΑΣΟΚ την Τετάρτη. Τώρα είναι η ώρα που πρέπει να είμαστε ανυποχώρητοι, επίμονοι, σκληροί στη διαπραγμάτευση. 
Είχα ζητήσει από τον Ιούνιο να προταχθούν τα πολιτικά θέματα, να έχουμε ένα ασφαλές πλαίσιο αναφοράς. Αποδέχθηκα την αντίστροφη σειρά και στηρίζω τον Πρωθυπουργό. Τώρα εξειδικεύσαμε και υιοθετήσαμε τα μέτρα. Τώρα δεν υπάρχει περιθώριο υποχώρησης η καθυστέρησης. Την άλλη εβδομάδα το Eurogroup πρέπει σε επίπεδο καθαρής πολιτικής απόφασης να δώσει απάντηση για την εκταμίευση των δόσεων του 2012, για τη βιωσιμότητα του χρέους, άρα για την αξιοπιστία του προγράμματος γιατί τα μέτρα αυτά πρέπει να είναι τα τελευταία, θα είναι τα τελευταία, δεν υπάρχουν άλλα, για την ουσιαστική επιμήκυνση της περιόδου δημοσιονομικής προσαρμογής, για τη δημοσιονομική αξιοπρέπεια της χώρας. 
Δεν θα ξαναμπεί στο τραπέζι το ζήτημα του δεσμευμένου λογαριασμού και της αμφισβήτησης του ρόλου της Τράπεζας της Ελλάδας και του Γενικού Λογιστηρίου, για τα αναπτυξιακά αντίβαρα και για το επικοινωνιακό πλαίσιο. Αμφίσημες δηλώσεις του τύπου «η Ελλάδα θα είναι στο ευρώ, αν είναι συνεπής» δεν πρέπει να επαναλαμβάνονται, γιατί στην πραγματικότητα καθιστούν τη χώρα έρμαιο μιας διεθνούς κοινότητας καιροσκόπων και σπεκουλαδόρων. 
Το δεύτερο μήνυμα απευθύνεται στους Ευρωπαίους εταίρους και το στέλνει ένα κόμμα που έχει σηκώσει τεράστιο βάρος, ένα κόμμα ευρωπαϊκό, ένα κόμμα που αγωνίζεται να μείνει η Ελλάδα στην Ευρωπαϊκή Ένωση και στην Ευρωζώνη. Η παράταση της εκκρεμότητας –πρέπει να το καταλάβουν αυτό όλα τα κράτη-μέλη, όλες οι κυβερνήσεις, όλοι οι ευρωπαϊκοί θεσμοί- είναι αργός θάνατος. Ο αργός θάνατος της  Ελλάδας, η κοινωνική και πολιτική έκρηξη δεν είναι πρόβλημα ελληνικό. Είναι πρόβλημα πανευρωπαϊκό. Το ντόμινο που θα δημιουργηθεί θα θίξει όλες τις χώρες που βρίσκονται σε πρόγραμμα, θα θίξει την Ευρωζώνη συνολικά. Όποιος νομίζει ότι παίζει με τις αντοχές της Ελλάδας και του ελληνικού λαού, κάνει λάθος. Τελικά παίζει με τις αντοχές του ίδιου του λαού του.
Αυτά είναι δύο μηνύματα που είμαι βέβαιος ότι εκφράζουν τη μεγάλη πλειοψηφία της Αίθουσας και τη μεγάλη πλειοψηφία του ελληνικού λαού. Και εάν η θέση αυτή, όπως τη διατυπώνω τώρα, είναι η εκφρασμένη, η δεδηλωμένη θέση της Βουλής των Ελλήνων, ενισχύουμε την Κυβέρνηση στη διαπραγμάτευση και κυρίως θωρακίζουμε τη χώρα και το λαό μας. 
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς σας ευχαριστούμε. 
Ο Αναπληρωτής Υπουργός Οικονομικών κ. Σταϊκούρας έχει το λόγο για δεκαπέντε λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τι είναι αυτό τώρα; Τριτολογία;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι καθόλου τριτολογία. Θα ήθελα ένα λεπτό για να κάνω ένα σχόλιο. Έκανε μία παρέμβαση ο κ. Βενιζέλος. Νομίζω ότι δικαιούμεθα να κάνουμε κι εμείς ένα σχόλιο.</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ορίστε, έχετε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λυπάμαι γιατί ο κ. Βενιζέλος ήρθε στην Αίθουσα όχι για να στείλει μηνύματα αλλά για να δικαιολογήσει τα αδικαιολόγητα. 
Μέχρι προχθές μας λέγατε ότι σπεύδετε με κατεπείγοντα χαρακτήρα να ψηφίσετε αυτό το «πολυνομοσχέδιο-τέρας», γιατί πρέπει να προλάβετε το Eurogroup της Δευτέρας προκειμένου να εισπράξετε πάραυτα τη δόση. Κύριε Βενιζέλο, ή εσείς –όχι προσωπικά, εννοώ την Κυβέρνηση- λέγατε ψέματα και εμπαίζατε τον ελληνικό λαό και τους Βουλευτές σας και τους Βουλευτές που ψήφισαν το μνημονιακό «τέρας» ή, αν δεν λέγατε ψέματα και μάλιστα ξεδιάντροπα ψέματα, τότε σας ενέπαιξαν εσάς οι Ευρωπαίοι εταίροι σας. Δεν υπήρχε καμμία συμφωνία περί δόσης. Μιλάγατε «στον αέρα». Και αυτήν την ώρα, ενώ έχετε ψηφίσει τα μέτρα, σας λένε ότι «η δόση, αν δοθεί με δόσεις, θα δοθεί στο τέλος Νοεμβρίου και βλέπουμε». Έχει παραπεμφθεί στις καλένδες. 
Αυτές οι αθλιότητες παίζονται σε βάρος της χώρας μας. Η Ελλάδα έχει γίνει δυστυχώς «σάκος του μποξ» ανάμεσα σε μια παραδομένη συγκυβέρνηση και τη Γερμανία και το Διεθνές Νομισματικό Ταμείο. Η Ελλάδα με τέτοια διακυβέρνηση δεν έχει απολύτως κανένα μέλλον! Η μόνη λύση αυτήν την ώρα είναι να πάμε γρήγορα σε εκλογές, ώστε να αλλάξει πορεία η χώρα και να εφαρμοστεί ένα καινούργιο πρόγραμμα προοδευτικής ανασυγκρότησης και διεξόδου. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος) : Κύριε Πρόεδρε, παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ορίστε, κύριε Βενιζέλο, έχετε το λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Πρόεδρος του Πανελλήνιου Σοσιαλιστικού Κινήματος) :  Υπάρχει μια θεμελιώδης διαφορά ανάμεσα στα όσα λέμε εμείς και στα όσα λέει ο ΣΥΡΙΖΑ και όχι προσωπικά ο κ. Λαφαζάνης, ο οποίος έχει και εκλάμψεις ειλικρίνειας σε σχέση με την ικανότητα του ΣΥΡΙΖΑ να κυβερνήσει. Όπως συνέβη με την προηγούμενη παρέμβασή μου, έτσι κάθε φορά εμείς τοποθετούμαστε από τη σκοπιά του εθνικού συμφέροντος και της υποστήριξης των διαπραγματευτικών θέσεων της χώρας. 
Ο ΣΥΡΙΖΑ κινείται από μία μικροκομματική συγκυριακή οπτική γωνία. Κορυφαίο παράδειγμα: Η συνέντευξη που έδωσε ο κ. Τσίπρας σε μεγάλη γερμανική εφημερίδα –και ήδη δημοσιεύεται σε ηλεκτρονική έκδοση- με την οποία καλεί κάθε ξένο επενδυτή να προσέξει, γιατί οποιαδήποτε επενδυτική συμμετοχή του στην Ελλάδα υπό κυβέρνηση η οποία είναι έτοιμη να καταρρεύσει, θα ακυρωθεί. Δηλαδή είναι μία αντεθνική πρόσκληση, μία αντιεπενδυτική, αντιαναπτυξιακή πολιτική, μία προβοκάτσια εναντίον του τόπου!
(Θόρυβος-διαμαρτυρίες από την πτέρυγα του ΣΥΡΙΖΑ)
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Βορίδης έχει το λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, δεν έχει δημιουργηθεί κανένα προσωπικό θέμα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κωνσταντοπούλου, εδώ δεν είναι δικαστήριο, είναι η Βουλή.
Ορίστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, κυρίες και κύριοι συνάδελφοι, είναι, πραγματικά, θλιβερό το ότι σε αυτή την κρίσιμη στιγμή η Αξιωματική Αντιπολίτευση αδυνατεί να συστρατευθεί σε μία θέση άμεσης διεκδίκησης των όσων είναι υποχρεωμένοι πλέον οι δανειστές και οι εταίροι μας να παρέχουν στη χώρα. Ούτε σε αυτό το ελάχιστο, το απόλυτα διεκδικητικό, που έχουμε εξασφαλίσει εμείς με δικό μας κόστος και δική μας ευθύνη ούτε καν σε αυτό το θετικό μέρος δεν μπορείτε να συμπαραταχτείτε. Ούτε καν σε αυτό!
Κύριε Πρόεδρε, η Αξιωματική Αντιπολίτευση προτιμά να ελεεινολογεί ανευθύνως. Προτιμά και επιλέγει την καταστροφή της χώρας αρκεί να έχει ελάχιστα άθλια μικροκομματικά οφέλη. Αυτό είναι που πρέπει να καταστεί σαφές και αυτό είναι που πρέπει να τους αποδώσει ως επιτίμιο ο ελληνικός λαός, την απουσία τους από κάθε εθνική προσπάθεια, από κάθε εθνική διεκδίκηση.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μαρκόπουλος για ένα λεπτό.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Πρόεδρε, κυρίες και κύριοι συνάδελφοι, μου κάνει πολύ μεγάλη εντύπωση αυτό που παρακολούθησα πριν από λίγο. 
Θα ήμουν ευτυχής ως μέλος αυτού του Κοινοβουλίου, αν αυτό το δραματικό αίτημα για μια καθαρή πολιτική δήλωση από την Ευρώπη, το άκουγα από τα στόματα Ελλήνων πολιτικών στα Ευρωπαϊκά σαλόνια και στους χώρους της διαπραγμάτευσης, όχι εδώ.
(Χειροκροτήματα από την πτέρυγα των Ανεξαρτήτων Ελλήνων)
Αναφέρομαι στην Κυβέρνηση και ιδιαίτερα στον Κοινοβουλευτικό Εκπρόσωπο της Νέας Δημοκρατίας. Υποθέτω ότι δεν με στοιβάζετε, αγαπητέ συνάδελφε, σε κάποιες άλλες κατηγορίες που υπονοήσατε, που δεν ξέρω αν υπάρχουν σε αυτήν την Αίθουσα, αλλά πάντως εμείς, οι Ανεξάρτητοι Έλληνες, δεν ευχόμαστε καμμία καταστροφή.
Οφείλουμε όμως να συστήσουμε στην Κυβέρνηση να κυβερνά κυρίως χρησιμοποιώντας την εμπιστοσύνη και εντός και εκτός της χώρας, να κινητοποιείτε δηλαδή την εμπιστοσύνη των πολιτών και των πολιτικών δυνάμεων, ενώ εσείς επιχειρείτε να κυβερνήσετε χρησιμοποιώντας το φόβο, το φόβο, τον τρόμο στους πολίτες και το διχασμό στο πολιτικό σύστημα.
Αυτός, λοιπόν, ο τρόπος, του να κυβερνάτε με το φόβο αντί με την εμπιστοσύνη, έχει εκ των πραγμάτων ένα αποτέλεσμα, την αυτοαπομόνωση όλων εκείνων των πολιτικών δυνάμεων που στηρίζουν αυτή την πολιτική και όσο πλησιάζει η χώρα στα μικρά ή τα μεγάλα αδιέξοδα, όσο η χώρα δέχεται εκβιασμούς χάρη στις χαραμάδες που εσείς έχετε ανοίξει ως Κυβέρνηση και με την αδυναμία να αντιμετωπίσετε αυτούς τους ενδοιασμούς, τόσο περισσότερο αυτή η απομόνωση αυτών των πολιτικών δυνάμεων θα είναι μεγαλύτερη. 
Δεν έχει καμμιά αξία να σας πω πόσο κακό κάνει αυτό σε εσάς. Θα το λογιστείτε μόνος σας. Κάνει, όμως, κακό στη χώρα, γιατί η χώρα για να διαπραγματευτεί θέλει όλες τις δυνάμεις. Δεν θέλει διαχωρισμό, τον οποίο εσείς επιχειρείτε και κυρίως, δεν θέλει φόβο στους πολίτες.
Οι πολίτες θα ήταν μαζί σας, αν δεν τους τρομοκρατούσατε. Είναι απέναντί σας, γιατί τους τρομοκρατείτε.
Ευχαριστώ πολύ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Σταϊκούρας έχει το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, θα ήθελα το λόγο, αν μου επιτρέπετε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, ζητώ το λόγο και εγώ μετά.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, δεν έχετε το λόγο, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τα αυτά…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Παφίλης έχει το λόγο, για ένα λεπτό. Εσείς θα πάρετε το λόγο στην τριτολογία σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μπορεί να συκοφαντεί τον Αρχηγό της Αξιωματικής Αντιπολίτευσης χωρίς να παίρνει απάντηση και ενόσω είναι απών.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μα δεν θα πάμε μέχρι μεθαύριο, κύριε Λαφαζάνη.
Κύριε Παφίλη, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Έχω το λόγο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μάλιστα, κύριε Παφίλη. Σας ακούμε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Έχουμε επανειλημμένα σημειώσει ότι οι δόσεις των δανείων συνοδεύονται με ατέλειωτες, θανατηφόρες πια, δόσεις για τον ελληνικό λαό. Οι εξελίξεις αυτές πρέπει να αποτελέσουν ένα μάθημα και ο ελληνικός λαός να βγάλει συμπεράσματα για άλλη μια φορά για το ρόλο της Ευρωπαϊκής Ένωσης. Αυτό είναι το πρώτο σχόλιο, ότι φιλολαϊκή πολιτική και με την Ευρωπαϊκή Ένωση είναι χίμαιρα. Όποιος λέει ότι μπορεί μέσα στην Ευρωπαϊκή Ένωση να ακολουθήσει φιλολαϊκή πολιτική, δημιουργεί αυταπάτες.
Το δεύτερο που θέλουμε να πούμε, είναι ότι ο ελληνικός λαός δεν πρέπει να υποταχθεί σε αυτά τα μέτρα που ψηφίστηκαν για να έρθει η περιβόητη δόση και των οποίων το βάθος δεν έχει ακόμα συνειδητοποιήσει και πρέπει να συνεχίσει τον αγώνα του, να υπάρξει ανυπακοή, απειθαρχία και να ανατρέψει αυτήν την πολιτική. Ο λαός δεν χρειάζεται καλύτερο διαπραγματευτή της ίδιας της πολιτικής. Χρειάζεται ριζική ανατροπή, λαϊκή αντεπίθεση για να βάλει στόχο να πάρει την ίδια την εξουσία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και δύο εκπαιδευτικοί από το 1ο Γενικό Λύκειο Ελασσόνας Λάρισας.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, σας παρακαλώ, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, δεν έχετε το λόγο. Δεν έχει τεθεί προσωπικό θέμα. Δεν μπορείτε να παίρνετε το λόγο όποτε θέλετε.
Ο κ. Σταϊκούρας έχει το λόγο, για δεκαπέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν έχετε το δικαίωμα να κάνετε συζήτηση με αυτόν τον τρόπο. Θα απαντήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Είναι αυστηρός Κανονισμός της Βουλής, κύριε Λαφαζάνη. Δεν έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατηγορείται ο Αρχηγός της Αξιωματικής Αντιπολίτευσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να έρθει ο κ. Τσίπρας.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Είναι ο Κοινοβουλευτικός του Εκπρόσωπος εδώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο εκπρόσωπός του έχει πάρει δέκα φορές το λόγο. Δεν μπορεί να τον παίρνει όποτε θέλει. Δεν μπορεί να τον παίρνει. Συνεχώς παίρνει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρακαλώ για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν έχετε, κύριε Λαφαζάνη, το λόγο. Δεν τον έχετε. Έχετε πάρει δέκα φορές το λόγο. Τελικά, ποια είναι; Η δευτερολογία; Η τριτολογία; Η δεκαπενταλογία είναι; Όχι, δεν δικαιούστε να μιλήσετε.
Δεν είναι εδώ το γήπεδό σας, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, σας παρακαλώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, κύριε Λαφαζάνη! Από τον Κανονισμό δεν μπορείτε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να διαβάσετε τον Κανονισμό…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Οι απειλές περνούν, δηλαδή;</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Αφήστε τον να μιλήσει.
(Θόρυβος στην Αίθουσα από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν έχετε δικαίωμα να το κάνετε αυτό.
Κύριε Σταϊκούρα, με συγχωρείτε. Δεν το κάνω για σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Σταϊκούρα, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε Πρόεδρε, ρυθμίστε το χρόνο, αν είναι εύκολο, παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Σταϊκούρα, προχωρήστε, σας παρακαλώ.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, άκουσα και σήμερα από την Αξιωματική Αντιπολίτευση να συνεχίζει την τακτική της κινδυνολογίας και του μηδενισμού. Δεν θα μπω σε σύγκρουση μαζί τους. Από ό,τι κατάλαβα, δεν τους πείθουν τα επιχειρήματά μας. Ας ακούσουν τουλάχιστον τα επιχειρήματα του κ. Αλαβάνου, ο οποίος τι έχει πει; Άλλος δρόμος εντός ευρώ δεν μπορεί να υπάρξει και επίσης, ότι η πρόταση του ΣΥΡΙΖΑ δεν έχει καμμία απολύτως επαφή με την πραγματικότητα. Αυτά για να τελειώνουμε περί αξιοπιστίας.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το λύσατε το θέμα!</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, η σημερινή συζήτηση γίνεται σε μία περίοδο κατά την οποία η Ελλάδα και η Ευρώπη αναζητούν συνθήκες νέας ισορροπίας. Αυτό το επιχειρούν σε έναν κόσμο που διαρκώς αλλάζει. Οι εξελίξεις εμπεριέχουν υψηλό βαθμό αβεβαιότητας. Είναι αλήθεια ότι η χώρα μας εδώ και χρόνια αντιμετωπίζει πολλά, μεγάλα, σύνθετα προβλήματα. Αυτά εντοπίζονται σε όλα τα πεδία, δηλαδή το αξιακό, το θεσμικό, το οικονομικό, το κοινωνικό, το πολιτικό. Τα αίτιά τους είναι ενδογενή και εξωγενή και οι ρίζες τους ανιχνεύονται δεκαετίες πίσω. Η επίλυσή τους έχει καταστεί περίπλοκη και πολυσύνθετη. Λύσεις προφανείς, λύσεις εύκολες δεν υπάρχουν. 
Πιστεύω ότι αυτές οι διαπιστώσεις δεν πρέπει να μας οδηγήσουν σε συμπεριφορές εγκατάλειψης ή παραλυσίας. Απεναντίας, θα πρέπει να εντείνουμε την προσπάθεια και να τα καταφέρουμε. Και θα τα καταφέρουμε, αν σ’ όλες τις πλευρές, αν σ’ όλους μας, επικρατήσει η πίστη ότι είναι πλέον καιρός να βάλουμε στην άκρη τα μικρά, τα κομματικά, τα προσωπικά και να υπηρετήσουμε το μεγάλο και μακροχρόνιο συμφέρον της πατρίδας.
Κυρίες και κύριοι συνάδελφοι, η πολυδιάστατη αστάθεια στην οποία βρίσκεται η χώρα εδώ και τρία χρόνια έχει ανάγκη σταθεροποίησης. Θεωρώ ότι ο σχηματισμός και η τετράμηνη δράση της Κυβέρνησης εθνικής ευθύνης συνέβαλε και συνεχίζει να συμβάλλει προς αυτήν την κατεύθυνση. Σήμερα έχουν διαμορφωθεί συνθήκες σταθεροποίησης. Δηλαδή, έχουν διαμορφωθεί οι αναγκαίες συνθήκες για σχεδιασμό και δράση σε όλα τα πεδία. Όλα, όμως και από όλους πρέπει να γίνουν γρήγορα, για να μπορέσει η χώρα να είναι συνδημιουργός και συμμέτοχος στις εξελίξεις.
Κυρίες και κύριοι συνάδελφοι, στη φάση που βρισκόμαστε όσον αφορά το σχεδιασμό και την άσκηση δημοσιονομικής και ευρύτερα οικονομικής πολιτικής, τέσσερις είναι οι περιορισμοί που μας ταλανίζουν και δημιουργούν το ασφυκτικό πλαίσιο. 
Ο πρώτος περιορισμός, είναι η διαχρονική αδυναμία βιώσιμης διαχείρισης των δημόσιων οικονομικών. Πρόκειται για μία χρόνια παθογένεια που εντοπίζεται εδώ και δεκαετίες, σε μεγαλύτερο ή μικρότερο βαθμό κατά περιόδους. Οι ρίζες της, όπως είναι γενικότερα αποδεκτό πλέον, εντοπίζονται στη δεκαετία του 1980. Από τότε, ο κανόνας «δανείζομαι στην ύφεση και εξοφλώ στην ανάπτυξη» παραβιαζόταν συστηματικά. Δανειζόμασταν σε κάθε φάση του οικονομικού κύκλου, κατά κανόνα για κατανάλωση και όχι για επενδύσεις. Ακολουθούσαμε πρακτικές στρεβλής δόμησης και λειτουργίας του δημόσιου τομέα, με επακόλουθο τις έντονες δημοσιονομικές ανισορροπίες. Το αποτέλεσμα, ήταν η διόγκωση του δημοσίου χρέους. Οι ήπιες θεραπευτικές αγωγές που κατά διαστήματα εφαρμόστηκαν, δεν οδήγησαν σε ριζική αντιμετώπιση του προβλήματος. 
Ο δεύτερος περιορισμός, ήταν η εκτεταμένη φοροδιαφυγή και η περιορισμένη φορολογική βάση. Πρόκειται για μία πραγματικότητα δυσάρεστη, που αποδυναμώνει κάθε εγχείρημα δημοσιονομικής προσαρμογής, πλήττει τον ανταγωνισμό, δυναμιτίζει την κοινωνική συνοχή. Είναι γνωστό ότι καμμία χώρα δεν έχει καταφέρει να αντιμετωπίσει τη φοροδιαφυγή με απόλυτη επιτυχία. Όμως, στην Ελλάδα το φαινόμενο παρουσιάζεται σε μεγάλη έκταση και χαρακτηρίζεται από κοινωνική ανθεκτικότητα και έλλειψη ισχυρής πολιτικής βούλησης.
Ο τρίτος περιορισμός, ήταν η αδυναμία εξορθολογισμού των δημοσίων δαπανών. Τις τελευταίες δεκαετίες ακολουθήθηκε μία παρατεταμένη επεκτατική δημοσιονομική πολιτική, η οποία σε μεγάλο βαθμό δεν χαρακτηρίστηκε από αναπτυξιακή στόχευση. Δεν επικεντρώθηκε στην πλευρά της προσφοράς αλλά στόχευε είτε άμεσα είτε έμμεσα, στην τόνωση της ζήτησης. Παράλληλα, βέβαια, στερούσε κρίσιμους πόρους και πεδίο δράσης από τον ιδιωτικό τομέα.
Ο τέταρτος περιορισμός ήταν το έλλειμμα ανταγωνιστικότητας της οικονομίας, με βαρύτατο κοινωνικό και δημοσιονομικό κόστος. Το διαχρονικά παρατεταμένο έλλειμμα του ισοζυγίου τρεχουσών συναλλαγών βεβαιώνει του λόγου το αληθές.
Το έλλειμμα ανταγωνιστικότητας, συντέλεσε στην αποβιομηχάνιση της χώρας, στην αναγκαστική εσωστρέφεια των επιχειρήσεων και στην απώλεια θέσεων απασχόλησης. 
Κυρίες και κύριοι συνάδελφοι, μ’ αυτά τα χαρακτηριστικά, καθίσταται σαφές ότι η οικονομία λειτουργούσε για μεγάλο χρονικό διάστημα σε συνθήκες αυξομειούμενης ασταθούς ισορροπίας, μιας ισορροπίας με συσσωρευμένες και ανθεκτικές αδυναμίες, αδυναμίες που πυροδοτήθηκαν και διογκώθηκαν με το ξέσπασμα της παγκόσμιας χρηματοπιστωτικής κρίσης και τη διάχυσή της στην Ευρώπη. 
Η κρίση δανεισμού και η προσφυγή της χώρας στο μηχανισμό στήριξης δημιούργησαν μια νέα οικονομική, κοινωνική και πολιτική πραγματικότητα. Είναι γεγονός ότι από εκείνη τη στιγμή διαμορφώθηκε ένα ασφυκτικό πλαίσιο. Μπήκαμε σε καλαπόδι. Έκτοτε, υπάρχουν περιορισμοί και συγκεκριμένοι βαθμοί ελευθερίας στο σχεδιασμό και στην άσκηση οικονομικής και όχι μόνο πολιτικής. 
Επίσης, σημειώνουμε ως δεδομένα την ξεκάθαρη τάση περιοριστικής συσταλτικής δημοσιονομικής πολιτικής σε πολλά κράτη-μέλη της Ευρωζώνης, τις μεγάλες αποκλίσεις των προβλέψεων έως σήμερα των προγραμμάτων οικονομικής πολιτικής, το σημαντικό έλλειμμα αξιοπιστίας της χώρας και την οριακή κατάσταση των ταμειακών διαθεσίμων, με δεδομένο ότι η Κυβέρνηση δεν έχει πάρει ακόμα μέχρι σήμερα από την αρχή της διακυβέρνησής της τις προγραμματισμένες δόσεις από το μηχανισμό στήριξης. 
Αν σε όλα αυτά προσθέσουμε και τη σταδιακή αλλαγή του κλίματος στην Ευρώπη, όσον αφορά τη συνειδητοποίηση των συστημικών αδυναμιών της και την ανάγκη προώθησης μιας ολοκληρωμένης ευρωπαϊκής απάντησης στην κρίση, τότε καθίσταται σαφές ότι εμείς πρέπει να επιταχύνουμε τη δημοσιονομική εξυγίανση, προσαρμογή και πειθαρχία ως προαπαιτούμενο για να μη χάσουμε τις ευκαιρίες που πιθανότατα θα προκύψουν σε ευρωπαϊκό επίπεδο και οι εταίροι μας να συμβάλουν επί της ουσίας, ώστε να δοθεί μια βιώσιμη λύση στο πρόβλημα του χρέους. 
Κυρίες και κύριοι συνάδελφοι, σ’ αυτό το πιεστικό περιβάλλον και τη χρονική στενότητα καταρτίστηκε ο προϋπολογισμός του 2013. Πρόκειται για έναν ειλικρινή προϋπολογισμό που εμπεριέχει την ισχυρή βούληση της Κυβέρνησης εθνικής ευθύνης για να περάσει η χώρα από το σημείο καμπής της δύσκολης τροχιάς των τελευταίων ετών. Είναι ένας προϋπολογισμός, που βασίζεται σε ρεαλιστικές εκτιμήσεις για την εξέλιξη των οικονομικών μεγεθών. Είναι ένας προϋπολογισμός που δεν εξωραΐζει την πολύ δύσκολη πραγματικότητα αλλά αντιθέτως την ενσωματώνει στο σχεδιασμό της οικονομικής πολιτικής. Και αυτό διότι στόχος μας δεν είναι η δημιουργία πρόσκαιρων εντυπώσεων αλλά η άσκηση υπεύθυνης δημοσιονομικής πολιτικής. 
Θεμελιώδης εθνική επιδίωξη είναι η επίτευξη πρωτογενούς πλεονάσματος. Το 2013 θα καταγραφεί ως σημείο καμπής στη δημοσιονομική τροχιά της χώρας. Θα επιτευχθεί πρωτογενές πλεόνασμα. Η Ελλάδα θα πάρει μια βαθειά αναπνοή. 
Στη συνέχεια, η χώρα θα εισέλθει σε μια μακρά περίοδο πρωτογενών πλεονασμάτων. Θα αποκτήσει ζωτικούς βαθμούς ελευθερίας, θα τονωθεί η εθνική μας αυτοπεποίθηση, θα αποκατασταθεί η αξιοπιστία της χώρας διεθνώς, θα ενισχυθεί η διαπραγματευτική μας θέση. 
Κυρίες και κύριοι συνάδελφοι, τόσο ο προϋπολογισμός όσο και το μεσοπρόθεσμο πρόγραμμα, εμπεριέχονται στη στρατηγική της Κυβέρνησης εθνικής ευθύνης. Βασικός άξονάς της είναι η σύζευξη της δημοσιονομικής προσαρμογής και της επανεκκίνησης της πραγματικής οικονομίας. Έτσι, επιτυγχάνεται αφ’ ενός η αμφίπλευρη και βιώσιμη μείωση του δημοσιονομικού ελλείμματος και αφ’ ετέρου, το τέλος του καθοδικού κύκλου της οικονομίας, ενώ μεσομακροπρόθεσμα η χώρα ξεφεύγει από το φαύλο κύκλο των ελλειμμάτων και της ύφεσης. 
Αυτή η στρατηγική έχει δύο πυλώνες. Ο πρώτος πυλώνας, είναι η εδραίωση της δημοσιονομικής εξυγίανσης, προσαρμογής και πειθαρχίας. Προς αυτήν την κατεύθυνση, οι δράσεις και οι πρωτοβουλίες επικεντρώνονται από τη μία πλευρά στον περιορισμό του εύρους και της παρεμβατικότητας του δημόσιου τομέα και από την άλλη πλευρά στη βελτίωση της αποτελεσματικής λειτουργίας του, ώστε να αυξηθεί η αποδοτικότητα των σχετικών δαπανών και να ενισχυθούν και τα δημόσια έσοδα. Έτσι, επιτυγχάνεται η συρρίκνωση της μίας συνιστώσας του ελλείμματος, του διαρθρωτικού ελλείμματος. 
 Σ’ αυτό το πλαίσιο, η δημοσιονομική πολιτική της Κυβέρνησης που αποτυπώνεται στον προϋπολογισμό του 2013 βασίζεται στη μείωση της συνταξιοδοτικής δαπάνης, στην αύξηση των ορίων συνταξιοδότησης, στον εξορθολογισμό της μισθολογικής και συνταξιοδοτικής δαπάνης του πολιτικού προσωπικού, στον εξορθολογισμό των αμυντικών δαπανών χωρίς να πλήττονται οι αμυντικές δυνατότητες της χώρες, στον εξορθολογισμό της φαρμακευτικής δαπάνης, στην αναδιάρθρωση των φορέων της γενικής Κυβέρνησης και στην καλύτερη στόχευση των κοινωνικών δαπανών, διατηρώντας όμως το ουσιαστικό επίπεδο κοινωνικής προστασίας. 
Ειδικότερα, προβλέπεται να γίνουν παρεμβάσεις δημοσιονομικής προσαρμογής συνολικής εκτιμώμενης καθαρής επίδρασης περίπου 9,4 δισεκατομμύρια ευρώ το 2013, δημιουργώντας έτσι και ένα δημοσιονομικό απόθεμα ασφαλείας. 
Χωρίς καμμία αμφιβολία, πρόκειται για σκληρές, επώδυνες, δυσβάστακτες παρεμβάσεις που ανατρέπουν ισορροπίες και σχεδιασμούς, αλλά και κατεστημένες νοοτροπίες και συμφέροντα. Είναι, όμως, παρεμβάσεις αναγκαίες. Άλλωστε, το ζήτημα, όπως ορθώς έχει τεθεί από πολλούς στο δημόσιο διάλογο, δεν είναι περικοπές ή μη περικοπές. Είναι περικοπές ή χρεοκοπία. Η δεύτερη εκδοχή σημαίνει ακόμη μεγαλύτερες περικοπές και βιαιότερη ανατροπή της ζωής των πολιτών. Είναι παρεμβάσεις αναπόφευκτες αν αναλογιστούμε ότι οι δαπάνες για μισθούς, συντάξεις και κοινωνικά επιδόματα υπερβαίνουν το 75% των πρωτογενών δαπανών της γενικής Κυβέρνησης, αν και αυτές οι πηγές σε αυτόν τον προϋπολογισμό αντιπροσωπεύουν το 65% των δημοσιονομικών παρεμβάσεων.
Κυρίες και κύριοι συνάδελφοι, έτσι επιτυγχάνεται η συνέχιση του προγράμματος οικονομικής πολιτικής και κατ’ επέκταση ο απεγκλωβισμός της οικονομίας και της χώρας από τη χρηματοδοτική ασφυξία. Έτσι θα δημιουργηθούν και οι προϋποθέσεις για την αποτελεσματική εφαρμογή του δεύτερου πυλώνα της οικονομικής πολιτικής, του πυλώνα που αφορά την προώθηση και υλοποίηση ενός πολύ μεγάλου εύρους πολιτικών και μέτρων για την ανάσχεση των έντονων υφεσιακών πιέσεων, αλλά και την τόνωση της ρευστότητα της οικονομίας.
Βασική επιδίωξη είναι η αντιμετώπιση της δεύτερης συνιστώσας του ελλείμματος, του κυκλικού ελλείμματος. Σ&apos; αυτό το πλαίσιο οι βασικές προτεραιότητες της Κυβέρνησης είναι δύο. Πρώτον, ο εμπλουτισμός της οικονομικής πολιτικής με μέτρα που στοχεύουν στην άμεση επανεκκίνηση της οικονομίας, όπως είναι μεταξύ άλλων, η επιτάχυνση της απορρόφησης των προγραμμάτων του ΕΣΠΑ, η αξιοποίηση όλων των χρηματοδοτικών εργαλείων της Ευρωπαϊκής Τράπεζας Επενδύσεων, το καθολικό ξεπάγωμα των μεγάλων δημοσίων έργων. Δεύτερον, η επιτάχυνση της υλοποίησης μιας σειράς διαρθρωτικών μεταρρυθμίσεων που τα τελευταία χρόνια είτε δεν βρίσκονταν σε άμεση προτεραιότητα είτε προωθήθηκαν με ατέλειες, όπως είναι το πρόγραμμα αποκρατικοποιήσεων, η αναπτυξιακή και διαφανής αξιοποίηση της ακίνητης περιουσίας του δημοσίου, η ενίσχυση της επιχειρηματικότητας με τη διαμόρφωση απλών και σταθερών κανόνων, τη βελτίωση του ρυθμιστικού πλαισίου των αγορών, τη μείωση του μη μισθολογικού κόστους των επιχειρήσεων. Αποτελεί βασική πεποίθησή μου και θέση της Κυβέρνησης, ότι η δημοσιονομική προσαρμογή, αν και αναγκαία συνθήκη, δεν είναι από μόνη της ικανή για να επιτύχει η οικονομία και η χώρα την έξοδό της από την κρίση.
Κυρίες και κύριοι συνάδελφοι, έχω υποστηρίξει από το Βήμα του Κοινοβουλίου –το επαναλαμβάνω και σήμερα- ότι δεν υπάρχει βασιλική οδός για την εθνική αξιοπρέπεια και την ευημερία μας σε ένα σύγχρονο και ανταγωνιστικό περιβάλλον. Υπάρχει μόνο μία οδός. Η οδός προσδιορίζεται από την επαναδιατύπωση και την εμπέδωση ενός σύγχρονου αξιακού κώδικα, από την καλλιέργεια κουλτούρας κοινωνικής και πολιτικής συνεννόησης, από τη διαχρονική και αταλάντευτη εφαρμογή ενός εθνικού στρατηγικού σχεδίου, από την υλοποίηση σύγχρονων πολιτικών που είναι συμβατές με το εθνικό αλλά και με το ευρωπαϊκό σχέδιο, από την εμπέδωση και προώθηση της κοινωνικής συνοχής, από την έντιμη, σκληρή, αποτελεσματική, ποιοτική εργασία απ’ όλους μας. Αυτή είναι η ορθή οδός. Σ’ αυτήν πρέπει να βαδίσουμε. Αυτήν μας επιβάλλει η μακραίωνη διακριτή ιστορία μας και οφείλουμε να τη βαδίσουμε ανεξάρτητη από τι μας λένε και τι πράττουν οι άλλοι. 
Σήμερα, με την προωθούμενη σταθεροποίηση των δημοσίων οικονομικών, έχουμε εισέλθει στην τελευταία δύσκολη στροφή για να μπούμε σε αυτόν το δρόμο. Έχουμε χρέος να κρατήσουμε γερά το τιμόνι και να κάνουμε τις ενδεδειγμένες ενέργειες. 
Ανώδυνες λύσεις δεν υπάρχουν. Δεν ωφελεί να σπαταλούμε εθνική ενέργεια ομφαλοσκοπώντας. Δεν ωφελεί να φλερτάρουμε με πισωγυρίσματα. Δεν ωφελεί να ρισκάρουμε με δοκιμές. Δεν ωφελεί να επιδοθούμε σε ανώριμες, θορυβώδεις τακτικές. Η αναγκαία βέβαια προσπάθεια είναι μεγάλη, είναι επώδυνη. 
Με πίστη, εθνικό σχέδιο και αποφασιστικότητα πρέπει και μπορεί να πετύχουμε τους στόχους και ταυτόχρονα να διεκδικήσουμε καλύτερους όρους συνεργασίας από τους εταίρους και δανειστές μας. 
Η επιτυχής εκτέλεση του προϋπολογισμού του 2012, η κατάρτιση του προϋπολογισμού του 2013 και η πιστή εκτέλεσή του αποτελούν εχέγγυα για το ασφαλές πέρασμα της κρίσιμης στροφής. Ταυτόχρονα, μας δίνουν αντικειμενικά ερείσματα για να επιδιώξουμε άμεσα τη ριζική αντιμετώπιση του προβλήματος της βιωσιμότητας του χρέους και της ενίσχυσης της ρευστότητας  της οικονομίας. Είναι αντιμετώπιση που απαιτεί την πιο ενεργή συμμετοχή και συμβολή των εταίρων μας, μακριά από μαξιμαλιστικές μη ρεαλιστικές απαιτήσεις. Οι εταίροι μας άλλωστε δεν είναι άμοιροι ευθυνών για τις εξελίξεις, Οι αμφίσημες παρεμβάσεις  τους αυτή τη στιγμή δεν ωφελούν. Απεναντίας μας δυσκολεύουν.
Εμείς το αναγνωρίσαμε και αναλαμβάνουμε τις ευθύνες μας. Οι μεγάλες και επώδυνες θυσίες των πολιτών και η προοπτική της πατρίδας επιβάλλουν να προχωρήσουμε με ενότητα, σχέδιο, αισιοδοξία και σκληρή δουλειά. Το πράττουμε. Έχουμε συνείδηση ότι η επιλογή είναι μία: να πετύχουμε. 
Σας καλώ να στηρίξετε τον προϋπολογισμό του 2013. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Σακοράφα έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, το λόγο παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα μιλήσει πρώτα η κ. Σακοράφα και μετά η κ. Αμμανατίδου.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με κοροϊδεύετε;</Speech>  
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Λαφαζάνη, έχετε το λόγο για ένα λεπτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μου τον δίνετε κατά παραχώρηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να ξεκαθαρίσουμε κάτι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ είναι Αίθουσα που γίνεται διάλογος.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εάν το κάνουμε έτσι, δεν θα μιλήσει κανένας συνάδελφος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, πρέπει να μάθετε να μην καταχράσθε, όχι μόνο την καλοσύνη του Προεδρείου, αλλά και τον Κανονισμό της Βουλής.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ μίλησα λιγότερο από ένα λεπτό…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Υπάρχουν συνάδελφοι που θέλουν να μιλήσουν στον προϋπολογισμό. Είναι πολύ μεγάλη τιμή για έναν Βουλευτή. Εάν εσείς παίρνετε το λόγο…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε..</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ακούστε με λίγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θορυβείτε τσάμπα. Θα είχα τελειώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δημιουργείτε ένα φαινόμενο σκανδάλης. Μετά από λίγο θα ζητήσει το λόγο άλλος Κοινοβουλευτικός Εκπρόσωπος. Γιατί να μην δώσω το λόγο και σε αυτόν; Δημιουργείτε φαινόμενα σκανδάλης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, όταν προκαλούνται εκτός διαδικασίας, μείζονα θέματα…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ποιο ήταν εκτός διαδικασίας;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο κ. Βενιζέλος εκτός διαδικασίας…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Οι Αρχηγοί των κομμάτων μπορούν να πάρουν το λόγο σύμφωνα με τον Κανονισμό όποτε θέλουν.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα με ακούσετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άσχετα με τη ροή της συζήτησης, άσχετα με τον προϋπολογισμό, ο κ. Βενιζέλος έκανε μία δήλωση.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και απαντήσατε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι και απαντώντας ο κ. Βενιζέλος άρχισε να κατηγορεί τον κ. Τσίπρα. Με συγχωρείτε, είναι συζήτηση αυτή; Δεν δικαιούμεθα να απαντήσουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη, είναι άδικο αυτό που κάνετε στους συναδέλφους Βουλευτές.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άδικο είναι αυτό που κάνετε εσείς. Θα είχαμε τελειώσει τώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαφαζάνη μαζί σας δεν τελειώνει κανείς, Το έχουν πάρει όλοι είδηση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ούτε και μαζί σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Νομίζω ότι το Προεδρείο έχει και πρέπει να έχει άλλο ρόλο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να μας δώσετε γραπτώς το ρόλο και να τον εφαρμόσουμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπορείτε να διευκολύνετε, ώστε και ο διάλογος και η αντιπαράθεση να γίνονται σε ένα επίπεδο κόσμιο και όσο το δυνατόν πιο αξιοπρεπές, αλλά και με ταχύτητα.
Ο κ. Βενιζέλος, κατανοούμε ότι βρίσκεται και σε πανικό και σε αδιέξοδο. Ήρθε εδώ στη Βουλή δυστυχώς για να απευθύνει μηνύματα τα οποία υποτίθεται ότι έπρεπε να έχει απευθύνει πριν ψηφιστεί το πολυνομοσχέδιο-τέρας. Εδώ πάει να δικαιολογήσει αυτή τη στιγμή τα αδικαιολόγητα και έρχεται να μας πει ότι ψηφίσαμε το μνημόνιο, αλλά δόση δεν υπάρχει και αρχίζουμε τα  μηνύματα, για να υπάρξει δόση. 
Και ο κύριος Βενιζέλος βρίσκει βεβαίως, τον κ. Βορίδη και κάνουν ένα δίδυμο, για να μας κατηγορήσουν εμάς περίπου ως αντεθνικώς δρώντες, φέρνοντας μια νέα εθνικοφροσύνη σ’ αυτή την Αίθουσα.  
Μας λέγατε, κύριοι, ότι ψηφίζοντας τα μέτρα θα πάρετε τη δόση και ότι ο ΣΥΡΙΖΑ ήταν που εμπόδιζε τη δόση του, διότι δεν ψήφιζε τα μέτρα.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πήρατε το λόγο για να απαντήσετε για τον κ. Τσίπρα και γι’ αυτά που είπε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λοιπόν, τώρα και τα μέτρα ψηφίσατε και δόση δεν υπάρχει. Και ερχόσαστε πανικόβλητοι να κάνετε θεατρικές παραστάσεις στη Βουλή και να κατηγορείτε επιπλέον εμάς ότι δεν θέλουμε επενδύσεις και προσωπικά τον Αρχηγό της Αξιωματικής Αντιπολίτευσης.</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Κύριε Πρόεδρε, φτάσαμε στο αμήν! Ομιλία βγάζει ο Κοινοβουλευτικός Εκπρόσωπος;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το ποιοι δεν θέλουν επενδύσεις –και τελειώνω, κύριε Πρόεδρε- φαίνεται από το Πρόγραμμα Δημοσίων Επενδύσεων που το έχετε διαλύσει, το έχετε λεηλατήσει και το έχετε καταρρακώσει. «Στο σπίτι», λοιπόν, «του κρεμασμένου δεν μιλάνε για σκοινί».
Αλλά, αυτό που θέλω να πω είναι το εξής…</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Πείτε το!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό το οποίο θέλετε τι είναι;  Να σας χειροκροτούμε που πάτε να ξεπουλήσετε την Ελλάδα στο όνομα του ότι «έτσι θα έρθουν επενδύσεις»; 
Με συγχωρείτε, αν νομίζετε ότι επενδυτές είναι αυτοί που θα αγοράσουν την κερδοφόρα ΔΕΗ, να μας λείπουν τέτοιες επενδύσεις, κύριοι!</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Νομίζω ότι ολοκληρώσατε!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν θέλουμε τέτοιες επενδύσεις! 
(Χειροκροτήματα από την πτέρυγα του ΣΥΡΙΖΑ - ΕΚΜ)
Αυτό που θέλουμε είναι επενδύσεις παραγωγικές, οι οποίες να δίνουν νέο πλούτο στη χώρα, όχι να μοιράζουν τον πλούτο της στα ιμάτια των Γερμανών, των διαφόρων ξένων, οι οποίοι έρχονται εδώ ως κοράκια και εσείς παραδομένοι τους εκποιείτε τη δημόσια περιουσία! 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι καταλαβαίνετε ότι μετά απ’ αυτά που γίνονται, αύριο το πρωί θα υπάρχει εμβόλιμη συνεδρίαση στις 10:00’, γιατί πρέπει να μιλήσουν οι συνάδελφοι Βουλευτές –αυτό αποφασίστηκε σήμερα το μεσημέρι στη Διάσκεψη των Προέδρων- και βέβαια, την Κυριακή, επειδή υπάρχει ένας μαραθώνιος, η συνεδρίαση θα αρχίσει στις 12.00’ το μεσημέρι. Αυτό είναι για ενημέρωση από τη Διάσκεψη των Προέδρων. 
Το λόγο έχει και η Σακοράφα, για επτά λεπτά.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, η Σιμόν Ντε Μποβουάρ είχε πει: «Ή αποδέχεσαι την κατοχή και όλες τις αναγκαίες μεθόδους για την επιβολή της ή την απορρίπτεις εξ ολοκλήρου». 
Εσείς, η «τρόικα του εσωτερικού», αυτό το μόρφωμα που τολμάτε να ονομάζετε Κυβέρνηση Εθνικής Σωτηρίας, έχετε αποδεχθεί πλήρως την κατοχή και αυτό το ξέρουν πολύ καλά τα διεθνή συμφέροντα, που βυσσοδομούν πάνω στο λαό μας, γι’ αυτό και σας αντιμετωπίζουν σαν υπάλληλος τους, αν δούμε και τις σημερινές εξελίξεις και τα δημοσιεύματα του διεθνούς Τύπου. 
Σας θεωρούν τόσο δεδομένους, υπάκουους και πρόθυμους, που ούτε καν σας υπολογίζουν. Αποφασίζουν αυτοί και σας ανακοινώνουν τις αποφάσεις τους διά δηλώσεων, κύριε Σταϊκούρα. Και απ’ ό,τι φαίνεται ούτε καν τους πείσατε με τα επιχειρήματά σας. Και αυτό εσείς το ονομάζετε ανάκτηση, αξιοπιστία της χώρας στη διεθνή σκηνή. Αλίμονο σ’ αυτόν «που τον φτύνουν και λέει ότι βρέχει». 
Ακριβώς μέσα σ’ αυτό το περιβάλλον ερχόμαστε σήμερα, κυρίες και κύριοι συνάδελφοι, μετά τον ευτελισμό των κοινοβουλευτικών διαδικασιών που οδήγησαν στην οριακή υπερψήφιση του μεσοπρόθεσμου, να συζητήσουμε τον προϋπολογισμό έναν κατ’ επιβολή προϋπολογισμό, στην ουσία μια ρητή αποδοχή της κατοχής του λαού μας από τις δυνάμεις του ξένου και του ντόπιου οικονομικού και τοκογλυφικού κατεστημένου. 
Και είναι αυτός ο λόγος, που ο προϋπολογισμός αποτελεί στην ουσία του και κατά βάση μια συνταγματική εκτροπή. Γιατί όταν δεν μπορούμε να πάρουμε αποφάσεις για τον εαυτό μας και αυτές μας επιβάλλονται –ούτε καν μας υπαγορεύονται- αυτό πλήττει στον πυρήνα της τη συνταγματική τάξη σ’ ένα από τα σπουδαιότερα και ουσιωδέστερα συστατικά της, τη δημοκρατική αρχή. Βεβαίως, αυτή η Κυβέρνηση, όπως και οι παλιότερες μνημονιακές, είναι συνηθισμένες στην εκτροπή. 
Λοιδορήθηκε ο κ. Λαφαζάνης, από γνωστό πραιτοριανό των media ότι βλέπει ή φαντάζεται αυτά τα τρία χρόνια περί τα τριάντα πραξικοπήματα.
Να απαντήσω ότι τα τελευταία τρία χρόνια βρισκόμαστε  υπό διαρκή εκτροπή. 
Είναι εκτροπή όλες οι μνημονιακές κυβερνήσεις να χαριεντίζονται με τους πιστωτές και τους τοκογλύφους μήνες ολόκληρους και να φέρνουν πολυνομοσχέδια των οκτακοσίων και χιλίων σελίδων στη Βουλή για να συζητηθούν με τους εκπροσώπους του λαού μας μέσα σε πέντε ή έξι ώρες. Είναι εκτροπή μέσα σε λίγες ώρες να καταργούνται εργασιακά δικαιώματα, που ακόμα και κυβερνήσεις με ονοματεπώνυμο κατοχικό δεν τόλμησαν να πειράξουν. Είναι εκτροπή, όχι μόνο από την δημοκρατία, αλλά από την ίδια τη ζωή, οι τρεις χιλιάδες επίσημες αυτοκτονίες, οι λιποθυμίες μαθητών από την ασιτία και το κλείσιμο σχολείων λόγω του κρύου. Είναι εκτροπή -και αυτός είναι διεθνής διασυρμός- η λίστα με τους φοροφυγάδες να βρίσκεται για δυο χρόνια στην τσέπη προέδρου κόμματος που στηρίζει την Κυβέρνηση. Είναι εκτροπή η σύλληψη και η απόλυση δημοσιογράφων που κάνουν απλώς το δημοσιογραφικό τους καθήκον. 
Είναι εκτροπή να χαρίζετε τεράστια ποσά στους μεγαλοκαναλάρχες, με χυδαίο αντίτιμο την τρομοκράτηση του λαού μας, τον εκφοβισμού του, τον εκβιασμό του κάθε ημέρα, κάθε λεπτό στα δελτία των 20.00΄. Είναι εκτροπή να αντιμετωπίζεται ο λαός σαν εχθρός λαός με τόννους χημικών με κροτίδες και μάνικες. Είναι εκτροπή να μιλάτε για τη δόση που θα εξασφαλίσει μισθούς και συντάξεις και την ίδια στιγμή να στήνετε ειδικά ταμεία υπό την στενή επιτήρηση των γκαουλάιτερ και υπέρ των αφεντικών τους. 
Σήμερα, μέσα από τις προβλέψεις του μεσοπρόθεσμου και του κρατικού προϋπολογισμού, επιχειρείτε την πιο κρίσιμη εκτροπή. Οι περικοπές που δρομολογείτε σημαίνουν το τέλος της δημόσιας παιδείας και της δημόσιας υγείας. Σημαίνουν την μόνιμη συμβίωσή  μας με την ανεργία πάνω από 30%. Σημαίνουν την κοινωνική και οικονομική εξαθλίωση του λαού μας. Συνεπάγονται τη μείωση του ΑΕΠ κατά 7,5% και μια βαθιά και παρατεταμένη ύφεση, τέτοια που διαπιστώνεται μόνο σε χώρες που έχουν υποστεί πόλεμο. Συνεπάγονται τη διόγκωση του δημόσιου χρέους σε νούμερα που πια είναι εκτός κάθε ελέγχου, κοντά στο 190% για το 2013 και το 2014. Σμπαραλιάζετε την κοινωνία μεθοδευμένα και συστηματικά. 
Φυσικά, από τους πρώτους στόχους είναι η τοπική αυτοδιοίκηση, ο  θεσμός δηλαδή, που θα μπορούσε να παίξει το σημαντικότερο ρόλο στην αντιμετώπιση της κρίσης και υπέρ των πολιτών. Τον θεωρείτε εχθρό σας και αυτό είναι φυσικό γιατί ήταν και θα είναι τροχοπέδη στα σχέδιά σας να ξεπουλήσετε, δηλαδή, το δημόσιο πλούτο για ένα κομμάτι ψωμί και να ιδιωτικοποιήσετε τα πάντα. Ξεκινήσατε μεθοδικά από τον «Καλλικράτη». Μεταφέρατε πάνω εκατό αρμοδιότητες του κράτους στην τοπική αυτοδιοίκηση, χωρίς να μεταφέρετε τους αντίστοιχους πόρους. Θα γινόταν στο μέλλον. Φυσικά δεν έγινε ποτέ. 
Από την αρχή, λοιπόν, η Κυβέρνηση ξεφορτώθηκε υποχρεώσεις που επιβαρύνουν τη γενική φορολογία και τις φόρτωσε στην τοπική αυτοδιοίκηση, παρακρατώντας όμως τα αντίστοιχα κονδύλια. Συνεχίσατε ακάθεκτοι με την περικοπή των ΚΑΠ και της ΣΑΤΑ σε ποσοστό που ξεπερνάει πλέον κάθε όριο: περίπου στο 60% μέχρι σήμερα. 
Ο ανεκδιήγητος κύριος Σαχινίδης έφτασε να ισχυριστεί –και το επαναλαμβάνω- ότι ξέχασε να εγγράψει 300 εκατομμύρια στον προϋπολογισμό. Αυτά τα εκατομμύρια ήταν πολύ σημαντικά για την τοπική αυτοδιοίκηση. 
Φτάσατε και στο τελευταίο: καμμία πρόσληψη αλλά αθρόες απολύσεις. Σήμερα κιόλας ανακοινώθηκαν οι απολύσεις σε υπαλλήλους όλου του δημόσιου τομέα σε εφαρμογή του προγράμματος κινητικότητας. Ο αρμόδιος Υπουργός, κ. Μανιτάκης, καθηγητής και Πρόεδρος της Επιτροπής των Δικαιωμάτων του Ανθρώπου κυκλοφορεί αυτό το non paper –θα το καταθέσω στα Πρακτικά- για να αιτιολογήσει,  υποθέτω, την ανάγκη δημιουργίας δεξαμενής απολύσεων, όπως απάντησε σε εργαζόμενους. Αλήθεια, πόσο ευτελισμό δικαιολογεί μια υπουργική καρέκλα; 
Άμεσα θύματα είναι οι ζωές των απολυομένων αλλά και οι ζωές όσων προσέβλεπαν στις υπηρεσίες του δημοσίου που πλέον καταργούνται. Σήμερα υπερήφανοι καμαρώστε το αποτέλεσμα της πολιτικής σας. Όλο το προνοιακό πρόγραμμα των δήμων «στον Καιάδα». Βρεφονηπιακοί και παιδικοί σταθμοί που μοιάζουν με αίθουσες μεταπολεμικών ορφανοτροφείων χωρίς προσωπικό, χωρίς υποδομές και όχι για όλα τα παιδιά που έχουν ανάγκη. Οι γονείς, με λεηλατημένο εισόδημα, είναι σε απόγνωση. Ανήμποροι ηλικιωμένοι με απόλυτη ανάγκη του προγράμματος «Βοήθεια στο σπίτι» αφήνονται στην τύχη τους. 
Σε ό,τι αφορά στο πρόγραμμα μεταφοράς μαθητών ειδικών σχολείων ΑΜΕΑ ξεπεράσατε τον εαυτό σας. Αποφασίσατε ποιοι πρέπει και ποιοι όχι να συμμετάσχουν στην παιδεία με απολύτως ταξικά κριτήρια. 
Καθαρές κουβέντες: Μόνο οι έχοντες και κατέχοντες. 
Και αφού διαλύσατε το προνοιακό πρόγραμμα, προχωράτε ακάθεκτοι στο ξεπούλημα. Μνημόνιο συνεργασίας, λέει, με τον εντεταλμένο της Μέρκελ. Έτσι το ονόμασε ο κύριος Υπουργός. Φανερό τι εννοεί. 
Ξεκινάτε από το πρώτο και το πιο αποδοτικό για τον ιδιώτη, που είναι τα σκουπίδια. Πλήρης ιδιωτικοποίηση με τη μέθοδο του «αποφασίζουμε και διατάσσουμε». Τεράστια και εγγυημένα κέρδη για τον ιδιώτη. Τεράστια επιβάρυνση για τον πολίτη. Και συνεχίζετε με το πέρασμα της περιουσίας των δήμων στο ΤΑΙΠΕΔ. Κεντρική διαχείριση για να εκποιηθούν τα φιλέτα, χωρίς κανένα έσοδο για τους δήμους και τους πολίτες τους.
Επιγραμματικά ανέφερα όλα τα παραπάνω, για να γίνει κατανοητό τι σημαίνει το επιστέγασμά σας. Το παρατηρητήριο οικονομικής αυτοτέλειας. Οδηγείτε με μαθηματική ακρίβεια τους δήμους στη χρεοκοπία και μιλάτε για τη μηνιαία κιόλας παρακολούθηση εκτέλεσης προϋπολογισμού, με ποινή την υπαγωγή των παραβατών στην πλήρη εποπτεία του Υπουργείου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας παρακαλώ να συντομεύσετε.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Είσαστε τόσο θρασείς που λέτε απερίφραστα ότι καταργείτε στην πράξη το αυτοδιοίκητο των δήμων. Να ελέγξετε εσείς, που χρεοκοπήσατε τη χώρα, τους ΟΤΑ, οι οποίοι έχουν το πλέον χαμηλό χρέος σε όλη την Ευρώπη, 0,9% του ΑΕΠ. Γιατί; Γιατί δεν προβλέπετε από την αρχή διορισμένους δημάρχους και περιφερειάρχες, για να τελειώνουμε; Γιατί τα κάνετε όλα αυτά; Αφήνω την «καραμέλα» της σωτηρίας της πατρίδας και του λαού μας. Δεν πιάνει πια.
Λέω, όμως, και το υπογραμμίζω, ότι δεν πρόκειται ούτε καν για τις εξοικονομήσεις που ζητούν οι πιστωτές. Πριν από οποιοδήποτε άλλο, η κύρια αιτία είναι η εκ βάθρων και συντηρητική αναθεώρηση της κοινωνικής συμφωνίας που δέσποζε όλη τη Μεταπολιτευτική περίοδο. Στόχος μία εργαζόμενη πλειοψηφία, που στο εξής θα ζει σε συνθήκες οικονομικού και κοινωνικού αποκλεισμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ ολοκληρώστε.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Τελειώνω, κύριε Πρόεδρε.
Στόχος η διάλυση κάθε θεσμού που υπηρετούσε αυτή η κοινωνική συμφωνία όπως οι ΟΤΑ. Ωφελημένη μία κοινωνική ελίτ που θα διασφαλίσει τη μακροημέρευση και την εξουσία της, με τη βία προς το λαό και την υποτέλεια στους ξένους επικυρίαρχους, τους μεγάλους κερδισμένους, αυτούς που θα εισπράττουν το κέρδος των δικών μας πτωμάτων. Και αναρωτιέστε ακόμη γιατί ζητάμε εκλογές;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Τελειώνω σε μισό δευτερόλεπτο.
Δεν θα τεκμηριώσω την απαίτησή μας για εκλογές. Θα αναφέρω μόνο ένα απόσπασμα από τη δήλωση του Γιώργου Σεφέρη. «Όσο μένει η ανωμαλία τόσο προχωρεί το κακό. Βλέπω μπροστά μου το γκρεμό, όπου μας οδηγεί η καταπίεση που κάλυψε τον τόπο. Αυτή η ανωμαλία πρέπει να σταματήσει. Είναι εθνική επιταγή»». 
Για το λόγο αυτό ζητάμε εκλογές, κυρίες και κύριοι, συνάδελφοι. Για να αποτρέψουμε την τραγωδία.
Ευχαριστώ πολύ, κύριε Πρόεδρε.
(Στο σημείο αυτό η Βουλευτής κ. Σοφία Σακοράφα καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Βαρβιτσιώτης έχει το λόγο.
Μετά τον κ. Βαρβιτσιώτη το λόγο θα πάρει ο Υπουργός κ. Δένδιας.
(Θόρυβος στην Αίθουσα)</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Κύριε Πρόεδρε, αν πραγματικά το ζητούμενο σε αυτή την Αίθουσα ήταν η σταθερότητα της χώρας και όχι η κατρακύλα της, τότε θα έπρεπε όλοι να έχουμε αναλογιστεί τι συνέβη ογδόντα χρόνια πριν πάλι σε αυτή την Αίθουσα, όταν στο Βήμα βρισκόταν ο Ελευθέριος Βενιζέλος, ενόψει της τότε χρεοκοπίας και ζήτησε ένα πράγμα, το οποίο δεν κατέστη δυνατό, γιατί οι πολιτικές δυνάμεις έδρασαν ανεύθυνα και καιροσκοπικά. Αυτό που ζήτησε ήταν η μέγιστη δυνατή συσπείρωση δυνάμεων. Αυτό που ζήτησε ήταν να ενωθούμε και όχι να χωριστούμε. Αυτό που ζήτησε ήταν να μπορέσουμε να παρουσιάσουμε μία εικόνα μιας Ελλάδας απέναντι στους δανειστές, ενωμένης και αποφασισμένης. Να κάνει και τα βήματα τα εσωτερικά, αλλά και τη σκληρή διαπραγμάτευση προς τα έξω.
Δεν έγινε η κυβέρνηση εθνικής σωτηρίας του Ελευθέριου Βενιζέλου. Οδηγηθήκαμε σε τέσσερα χρόνια αλλεπάλληλων κυβερνητικών αλλαγών, με κατάληξη το 1936 η Βουλή από μόνη της, δίνοντας ψήφο εμπιστοσύνης στον Ιωάννη Μεταξά, να αναστείλει τη λειτουργία της. 
Όσοι σήμερα υψώνουν τείχη κατατάσσοντας τους Βουλευτές σε προδότες και μη, σε πατριώτες και πουλημένους, σε νενέκους ή άλλους, αλλά και όσοι μέσα σε αυτή την Αίθουσα συστηματικά διαλύουν την εικόνα του κοινοβουλευτισμού, δημιουργώντας μπαχαλοποίηση στην πολιτική και κοινοβουλευτική ζωή, δεν κερδίζουν οι ίδιοι.
Και απευθύνομαι ιδιαίτερα προς αυτούς που έχουν ξεχάσει την αρχή της δεδηλωμένης, που κάθε μέρα επί της διαδικασίας εγείρουν τρομερά θέματα, παρουσιάζοντας μία εικόνα διάλυσης μέσα στο Κοινοβούλιο. Αυτή η κατάσταση, κυρίες και κύριοι συνάδελφοι, δεν ευνοεί εσάς. Ευνοεί αυτούς που δεν θέλουν να λειτουργεί το Κοινοβούλιο. Ευνοεί όσους χαίρονται με το γκρέμισμα του κοινοβουλευτισμού, όσους είναι αποφασισμένοι μέσα από την αντικοινοβουλευτική τους ρητορεία και το λαϊκισμό τους να κερδίσουν το μεγαλύτερο δυνατό ποσοστό, ώστε να επιβάλλουν αυτό που πραγματικά επιθυμούν, την οριστική φίμωση του ελληνικού λαού. 
Και αυτή είναι η ευθύνη μίας Αντιπολίτευσης που σήμερα δεν δρα, όπως μας έλεγε ο Κοινοβουλευτικός Εκπρόσωπος των Ανεξάρτητων Ελλήνων. Δεν θέλει να δράσει υπεύθυνα. Θέλει να δράσει ανεύθυνα. Με συγχωρείτε που σας τα λέω, αλλά πρέπει να είστε πάρα πολύ συνειδητοποιημένοι για τις επιλογές που κάνετε. Γιατί, αν κάποιοι μιλούν για Βουλή της Βαϊμάρης, εγώ σας μιλώ για τη Βουλή του 1932 της Ελλάδας. Είναι καλό να ανατρέξουμε στην ιστορία μας, για να δούμε πόσα λάθη κάναμε και πόσα δεν πρέπει να επαναλάβουμε. 
Χάρηκα που άκουσα σήμερα από κόμμα της Αντιπολίτευσης ότι θέλει να γίνει υπεύθυνο. Φαντάζομαι ότι ο Κοινοβουλευτικός του Εκπρόσωπος δεν είχε πει την ομιλία του στον Αρχηγό του πριν, γιατί αποκλείεται να είχε δεχθεί αυτή την ομιλία, ότι δηλαδή είναι έτοιμοι οι Ανεξάρτητοι Έλληνες να συνηγορήσουν σε μία υπεύθυνη πολιτική και δεν είναι αποφασισμένοι να βρίσκονται πίσω από το ΣΥΡΙΖΑ σε κάθε διαδήλωση, προσπαθώντας να κερδίσουν τα φώτα της δημοσιότητας. 
Κυρίες και κύριοι συνάδελφοι, εάν δεν καταλάβουμε ότι η πολιτική σταθερότητα είναι το υπ’ αριθμόν ένα ζητούμενο, θα αποτύχουμε σε οποιαδήποτε οικονομική μας πρόβλεψη. Όλα τα στοιχεία του προϋπολογισμού θα πάνε στο βρόντο, όλα τα νούμερα θα καταρρεύσουν, εάν δεν υπάρξει πολιτική σταθερότητα. 
Η πολιτική σταθερότητα επιβραβεύτηκε μετά τις εκλογές. Έδωσε την πρώτη ελπίδα οικονομικής ανάκαμψης ήδη. Δεν είναι τυχαίο ότι από το 14%, που διαπραγματευόταν το ελληνικό ομόλογο στα τέλη του Ιουνίου, σήμερα είναι στο 32%-33% της αξίας του. Δεν είναι τυχαίο ότι από τον Ιούνιο μέχρι σήμερα έχει ανέβει το Χρηματιστήριο κατά 30% και κλυδωνίστηκε μόνο τις τελευταίες πέντε μέρες, όταν η Βουλή εδώ δεν μπορούσε να δώσει μία εικόνα σταθερότητας και ομαλότητας στη λειτουργία της.
Βεβαίως, είναι και η επιστροφή των καταθέσεων, η οποία είναι σημαντική, γιατί δείχνει ότι μπορούν να επιστρέψουν σημαντικά κεφάλαια στη χώρα πρώτα ως αποταμίευση και ελπίζουμε στη συνέχεια ως επένδυση. 
Όμως, αυτές οι επενδύσεις, κυρίες και κύριοι συνάδελφοι, δεν μπορούν να γίνουν με τη ρητορεία ότι οι ιδιωτικοποιήσεις θα κριθούν από την ίδια την αγορά ατελέσφορες, γιατί κανείς σοβαρός επενδυτής δεν θα δαπανήσει τα χρήματά του, όταν ξέρει ότι ο χρόνος αυτής της Κυβέρνησης που το αποφάσισε αυτό, τελειώνει. Αυτή η ευθεία απειλή δεν είναι απειλή απέναντι στη Κυβέρνηση. Είναι μία απειλή απέναντι στην ίδια τη χώρα, απέναντι στους ανέργους, απέναντι σε όσους ζητούν περισσότερες δουλειές.
 Κυρίες και κύριοι συνάδελφοι, οι κρίσιμες στιγμές επιβάλλουν από όλους σοβαρότητα και αυτοσυγκράτηση. Απαιτούν οι πολίτες από εμάς να βάλουμε πίσω το «εγώ», να προτάξουμε το «εμείς» και πάνω από όλα να κοιτάξουμε τις επόμενες γενιές στα μάτια, για να μην κληθούμε κάποια στιγμή σε ένα βήμα να απολογηθούμε, γιατί η ανεύθυνη στάση μας σε κρίσιμες στιγμές οδήγησε και στην κατάλυση της δημοκρατίας και στην οικονομική χρεοκοπία της χώρας. Γι’ αυτό και ψηφίζω το συγκεκριμένο προϋπολογισμό.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Αμμανατίδου για επτά λεπτά. 
Πρέπει να γίνεται εναλλαγή των Βουλευτών και γι’ αυτό κάνουμε αυτές τις αλλαγές.
ΛΙΤΣΑ ΑΜΜΑΝΑΤΙΔΟΥ – ΠΑΣΧΑΛΙΔΟΥ: Έτσι είναι βάσει Κανονισμού, κύριε Πρόεδρε, και δεν μπορούν να μιλούν οι Υπουργοί όπως γίνονταν μέχρι την προηγούμενη φορά.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Αμμανατίδου προχωρήστε στην ομιλία σας. Αφήστε τις παρατηρήσεις στο Προεδρείο.
 ΛΙΤΣΑ ΑΜΜΑΝΑΤΙΔΟΥ – ΠΑΣΧΑΛΙΔΟΥ: Κυρίες και κύριοι Βουλευτές, η τρικομματική μνημονιακή συγκυβέρνηση είναι φανερό ότι είναι ένα καράβι που έχει ναυαγήσει και προσπαθεί να πάρει μαζί του στον πάτο της θάλασσας το λαό και τη χώρα.
Κύριοι της Κυβέρνησης, εξαπατήσατε το λαό με τις προεκλογικές σας δηλώσεις και δεν διστάσατε να εξαπατήσετε το λαό και το Κοινοβούλιο για ακόμη μια φορά, βάζοντας τον εκβιασμό της δόσης των 31 δισεκατομμυρίων για να περάσουν τα μέτρα.
Την επόμενη ημέρα ο Γερμανός Υπουργός Οικονομικών, ο κ. Σόιμπλε, σας «ξήλωσε», δηλώνοντας ότι θα περάσουν αρκετές εβδομάδες για να συζητηθεί η χορήγηση της δόσης, που μάλλον θα δοθεί, όποτε δοθεί, σε δόσεις και με δεσμευμένο λογαριασμό, ενώ το ΔΝΤ διακηρύσσει ότι δεν θα καταβάλει ευρώ αν το χρέος δεν γίνει βιώσιμο. 
Παρ’ όλους τους εκβιασμούς σας, όμως, ο ελληνικός λαός δεν εκβιάζεται και το απέδειξε και σ’ εσάς και στον κ. Σόιμπλε, όταν εδώ προχθές μέσα στην βροχή την κανονική, αλλά και τη δική σας «βροχή» από τις αύρες, καθόταν έξω και αντιστεκόταν. Ψηφίσατε τότε ένα πολυνομοσχέδιο έκτρωμα με τη Βουλή περικυκλωμένη από το λαό και τις απεργίες να έχουν παραλύσει τη χώρα και φέρνετε τώρα και έναν προϋπολογισμό επίσης έκτρωμα. 
Ο προϋπολογισμός του 2013, καθώς και το μεσοπρόθεσμο κορυφώνουν την άγρια ταξική επίθεση ενάντια στους εργαζόμενους, τους αγρότες, τους μικρομεσαίους και αναδιανέμουν τον πλούτο υπέρ των λίγων με τρόπο πρωτοφανή.  Τα θύματα της κρίσης σηκώνουν όλο το βάρος της δημοσιονομικής προσαρμογής και στον τομέα των εσόδων με την οριζόντια φοροεπιδρομή και στον τομέα της περιστολής των δαπανών που αφορά μισθούς, συντάξεις και κεκτημένα δικαιώματα των εργαζομένων.
Για το 2013, τα έσοδα από το φόρο εισοδήματος φυσικών προσώπων θα αυξηθούν κατά 20% σε σχέση με το 2012. Τα έσοδα από το φόρο εισοδήματος νομικών προσώπων θα μειωθούν κατά 40%. Για τους εφοπλιστές προβλέπεται εισφορά μόλις 140 εκατομμυρίων. Αρχικά μάλιστα η εισφορά, κύριε Υπουργέ, ήταν «οικειοθελής». Τελικά απαλείψατε αυτή τη λέξη, χωρίς όμως να απαλείψετε την ουσία, γιατί ακόμα δεν μας έχει πει πώς θα τα εξασφαλίσετε.
Ωστόσο, από μισθούς, συντάξεις, περικοπές στην υγεία και φόρους εξασφαλίζετε πάνω από 11 δισεκατομμύρια. Επιβάλλετε εργασιακή ζούγκλα, καθηλώνοντας τους μισθούς σε επίπεδα Κίνας και καταργώντας τις συλλογικές συμβάσεις. Ρίχνετε «στον Καιάδα» τους συνταξιούχους, περικόπτοντας για πέμπτη φορά τις συντάξεις. Ετοιμάζετε νέα εφεδρεία και απολύσεις στο δημόσιο. Καταργείτε επιδόματα Χριστουγέννων, Πάσχα και αδείας για τους δημόσιους υπαλλήλους και τους συνταξιούχους. Οδηγείτε τα άτομα με αναπηρία και τους πολύτεκνους στην απόγνωση, καταργώντας τα ειδικά επιδόματα, σε μια εποχή που τους έχετε καταδικάσει στη φτώχεια. Τσεκουρώνετε τους αγρότες, βάζοντας στο μικροσκόπιο το εισόδημά τους που η πολιτική σας και η πολιτική της Ευρωπαϊκής Ένωσης έχει συρρικνώσει μόνο για φέτος πάνω από 6%. Κάνετε δεύτερη αύξηση για παροχές ΟΓΑ αυτήν τη φορά κατά 76%, ενώ βάσει κανονισμού ΕΟΠΥΥ οι αγρότες πληρώνουν μεγαλύτερες συμμετοχές για τις παροχές υγείας. 
Ψηφίσατε στα μέτρα αύξηση κατά 0,045 ευρώ και ο ειδικός φόρος κατανάλωσης στο ντίζελ που χρησιμοποιούν οι αγρότες για καλλιέργειες είναι φοβερά αυξημένος, ενώ έχει ήδη μειωθεί η επιστροφή του ειδικού φόρου κατανάλωσης. Έχετε ψηφίσει μείωση από 11% σε 6% του συντελεστή του κατ’ αποκοπήν επιστρεφόμενου ΦΠΑ προς τους αγρότες.
Επιπλέον, επιβαρύνσεις προβλέπονται με τη μεταρρύθμιση στην φορολόγηση των αγροτών, όπως, επιπλέον επιβάρυνση ετοιμάζεται για τους αυτοαπασχολούμενους και τους μικρομεσαίους επιχειρηματίες με την κατάργηση του αφορολόγητου, όταν εξήντα χιλιάδες καταστήματα προβλέπεται να έχουν βάλει λουκέτο μέχρι το τέλος του 2013 και οι περικοπές των δώρων θα έχουν δραματικότατες επιπτώσεις στον τζίρο και βέβαια στα εισοδήματα των οικογενειών που πλήττονται από τη δική σας κρίση.
Στον τομέα της ανάπτυξης η Κυβέρνηση εφαρμόζει πολιτική ανάπτυξης διά της υποβάθμισης, υποβάθμισης της εργασίας, του περιβαλλοντικού πλούτου, της περιφερειακής συνοχής, του κράτους πρόνοιας, των συνθηκών διαβίωσης. 
Στο πλαίσιο αυτό ξεπουλάει η Κυβέρνηση δημόσιες επιχειρήσεις στρατηγικού χαρακτήρα, όπως έπραξε με την Αγροτική Τράπεζα της Ελλάδας  και τώρα με τις θυγατρικές της –ήδη η «ΔΩΔΩΝΗ» έφυγε, η Βιομηχανία Ζάχαρης και η «ΣΕΚΑΠ» θα ακολουθήσουν- και βέβαια και κοινωφελείς οργανισμούς, όπως η ΕΥΑΘ, η ΔΕΗ, ΕΥΔΑΠ και άλλες. 
Απαξιώνει η Κυβέρνηση συστηματικά αναπτυξιακά εργαλεία, όπως το Πρόγραμμα Δημοσίων Επενδύσεων, το οποίο ξεκίνησε το 2010 στα 10,2 δισεκατομμύρια ευρώ. 
Τελικά, μετά από συνεχείς περικοπές βλέπουμε για φέτος και για το 2013 να διαμορφώνεται στα 6.850 εκατομμύρια ευρώ και την επόμενη τριετία στο πολύ χαμηλό 6.700 εκατομμύρια ευρώ, εκ των οποίων μόνο τα 700 εκατομμύρια ευρώ θα είναι αμιγώς εθνικά έργα -επιδοτήσεις επενδυτικού νόμου, μικρές υποδομές, αποκατάσταση σεισμών πυρκαγιών και κοινωνικές δράσεις- και τα υπόλοιπα θα είναι κοινοτικά κονδύλια.
Όπως στο παρελθόν είχε απαξιώσει η προηγούμενη συγκυβέρνηση και άλλα αναπτυξιακά εργαλεία, όπως το ΙΓΜΕ και θυγατρικές του ΕΟΜΜΕΧ, συνεχίζει συστηματικά να καθηλώνει την μικρομεσαία επιχειρηματικότητα και να την οδηγεί στην καταστροφή προς όφελος φυσικά των ευνοούμενων πολυεθνικών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού)
 Για την περιφέρεια η κατάσταση είναι εξαιρετικά δυσχερής. Για τη Μακεδονία και τη Θράκη, την περιφέρεια με τη μεγαλύτερη ανεργία στην Ευρώπη, όπου τα λουκέτα το 2011 στα μικρά και μεσαία εμπορικά καταστήματα έφτασαν τις εξήντα οχτώ χιλιάδες και στις βιοτεχνίες πάνω από δύο χιλιάδες πεντακόσια, η κατάσταση είναι τραγική.
Τα δήθεν αναπτυξιακά σχέδια της Κυβέρνησης αφορούν το μεγάλο ξεπούλημα της δημόσιας περιουσίας από την ΕΛΒΟ, την ΕΒΖ, τη ΣΕΚΑΠ, την ΕΥΑΘ, τη ΔΕΗ όπως προανέφερα, την Εγνατία Οδό, τον ΟΛΘ, το Αεροδρόμιο Μακεδονία, αλλά και την προώθηση ειδικών οικονομικών ζωνών ή όπως αλλιώς τις βαφτίσει το Υπουργείο, τα οποία λειτουργούν με μεσαιωνικές εργασιακές συνθήκες και εξασφαλίζουν φορολογική και διοικητική ασυλία στο μεγάλο κεφάλαιο.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κυρία συνάδελφε.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Τελειώνω, κύριε Πρόεδρε.
Άλλωστε, η κατεύθυνση και ο προσανατολισμός του επανασυσταθέντος Υπουργείου Μακεδονίας Θράκης -που έχει πλέον την αρμοδιότητα για τη διαχείριση του επενδυτικού νόμου για επενδύσεις πάνω από 3 εκατομμύρια ευρώ- είναι ξεκάθαρο πως στηρίζει τους μεγάλους επενδυτές. 
Τα νέα μέτρα που επιβάλλει η τρικομματική Κυβέρνηση είναι, όχι μόνο άδικα και ταξικά, αλλά δυστυχώς δεν πρόκειται να είναι και τα τελευταία μέτρα, διότι οι στόχοι, όπως έχουν τεθεί στον προϋπολογισμό, είναι πραγματικά ανέφικτοι. 
Η ύφεση σύμφωνα με το Διεθνές Νομισματικό Ταμείο θα φθάσει το 5,5%, αλλά σύμφωνα με την Citigroup θα ξεπεράσει το 10%, ενώ το ύψος του χρέους προβλέπεται να εκτοξευτεί στο τέλος του 2013 πάνω από 189% του ΑΕΠ. Είναι βέβαιο ότι ο φαύλος κύκλος της λιτότητας και των μέτρων θα συνεχιστεί, εάν δεν σπάσει ο κύκλος των φαύλων πολιτικών. 
Μίλησε ο κ. Σταϊκούρας για μία ορθή οδό. Μία είναι η ορθή οδός. Η ανατροπή του μνημονίου και η ανατροπή της τρικομματικής Κυβέρνησης από μία κυβέρνηση με πυρήνα την αριστερά και το ΣΥΡΙΖΑ/ΕΚΜ. Και αυτή η ώρα πλησιάζει. Είναι απαίτηση του ελληνικού λαού. 
Ο ΣΥΡΙΖΑ-ΕΚΜ καταψηφίζει τον προϋπολογισμό, ο οποίος είναι κατάπτυστος. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Δημόσιας Τάξης και Προστασίας του Πολίτη, κ. Νικόλαος Δένδιας έχει το λόγο για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θα μου επιτρέψετε να μην χρησιμοποιήσω υψηλούς τόνους. Νομίζω ότι η σοβαρότητα της κατάστασης είναι τέτοια, που αυτό που χρειάζεται είναι να υπάρξει μία νηφάλια τοποθέτηση επί του πρακτέου στη χώρα, δεδομένου ότι παγίως είναι η αντίληψή μου και νομίζω η αντίληψη των περισσοτέρων από εμάς, ότι η χώρα, η πατρίδα, το έθνος βρίσκονται επί ξυρού ακμής.
Θα μου επιτρέψετε επίσης να θεωρήσω ότι η συζήτηση για τον προϋπολογισμό είναι μια συζήτηση που στην ουσία αφορά εμμέσως τα κυβερνητικά πεπραγμένα το χρόνο που έρχεται και όχι απλώς στην αναφορά των μεγεθών, στα οποία είναι απολύτως πάντοτε επαρκής η τοποθέτηση του Υπουργού των Οικονομικών και των Αναπληρωτών Υπουργών. Και κατά συνέπεια να αναφερθώ σε αυτά τα οποία το Υπουργείο Προστασίας του Πολίτη και Δημόσιας Τάξης έχει ως προγραμματισμό για το χρόνο που έρχεται, να σας τα υποβάλω ως σκέψεις και από εκεί και πέρα ο σχολιασμός σας είναι απολύτως δεκτός, για να μην πω επιδιωκτέος.
Κυρίες και κύριοι συνάδελφοι, μείζον πρόβλημα εκτός από την οικονομία, όπως καλά γνωρίζετε, στη χώρα είναι η διαχείριση του μεταναστευτικού και η δημόσια ασφάλεια. Θα ξεκινήσω από το μεταναστευτικό, όπου τα πράγματα είναι απολύτως σαφή. Αυτό το οποίο παρελήφθη από την Κυβέρνηση τα τέλη Ιουνίου του τρέχοντος έτους ήταν μια κατάσταση απολύτως απελπιστική με τα κέντρα των ελληνικών πόλεων σχεδόν καταληφθέντα από παράνομους μετανάστες και -οφείλω να πω- με μη συνεχισθείσα την προσπάθεια η οποία είχε αρχίσει μέχρι το 2009 για μια στενή σχέση με την Ευρωπαϊκή Ένωση, με την έλευση της FRONTEX στην Ελλάδα και γενικά με τη χρησιμοποίηση του ευρωπαϊκού παράγοντα ως βοηθού σε αυτήν την προσπάθεια. Είχε απλώς ξεκινήσει -και αυτό οφείλω να το πω για αναγνώριση της αληθείας- η Αμυγδαλέζα, το πρώτο Προαναχωρησιακό Στρατόπεδο στην Ελλάδα, το οποίο εκείνο το διάστημα είχε διακόσιες θέσεις. 
Αυτό το οποίο έγινε από τότε μέχρι σήμερα είναι μια συστηματική και συνεχής προσπάθεια υλοποίησης όσων είχαμε υποσχεθεί στους Ευρωπαίους εταίρους μας με τη δημιουργία κέντρων πρώτης υποδοχής, με τη δημιουργία προαναχωρησιακών κέντρων, με την επίσπευση με προσωπική παρέμβαση του Πρωθυπουργού της δημιουργίας της νέας Επιτροπής Ασύλου, με τη δημιουργία της Αρχής Προσφυγών και γενικά με την υλοποίηση όλων όσων είχαμε υποσχεθεί στους Ευρωπαίους εταίρους μας από το 2010 και δεν τα είχαμε πραγματοποιήσει. Αυτό το οποίο δεχθήκαμε πίσω από τους Ευρωπαίους εταίρους μας ήταν οι εξαιρετικά θετικές αναφορές στη Σύνοδο Υπουργών εδώ και λίγες μέρες στο Λουξεμβούργο, καθώς και επίσης η τοποθέτηση της Επιτρόπου ότι η χρηματοδότηση θα αυξηθεί από το 75% στο 95% και επίσης η αρχική τοποθέτηση ότι οι πόροι που θα διατεθούν στην Ελλάδα το 2014 για το επόμενο πρόγραμμα θα αυξηθούν από τα 350 εκατομμύρια του υπάρχοντος προγράμματος στα 500 εκατομμύρια. Είναι, νομίζω, επιτεύγματα για τα οποία η Κυβέρνηση αυτή μπορεί δικαίως να καταθέσει θετικό λόγο στην Εθνική Αντιπροσωπεία.
Αυτό δεν σημαίνει –και θέλω να είμαι ξεκάθαρος σε αυτό- ότι λύθηκε το μείζον θέμα της παράνομης μετανάστευσης. Όμως, μπορούμε να έχουμε εδραία αισιοδοξία, δεδομένου ότι, αφ’ ενός μεν οι ροές από τον Έβρο έχουν μηδενιστεί, αφ’ ετέρου δε οι ροές από τα νησιά είναι πολύ μικρότερες των ροών που αντιμετωπίστηκαν στην αρχή. Οφείλω να σας πω ότι μία ημέρα πριν αρχίσει η ενημέρωση «ΞΕΝΙΟΣ ΔΙΑΣ» μπήκαν από τον Έβρο στη χώρα τετρακόσιοι δεκαέξι παράνομοι μετανάστες. Σήμερα που συζητάμε από τον Έβρο ο αριθμός καθ’ ημέραν ουδέποτε υπερβαίνει τους δέκα και μερικές φορές είναι μηδενικός. Επίσης, αν συνυπολογίσουμε τον αριθμό των εισόδων από τα νησιά του Αιγαίου, και πάλι ο συνολικός αριθμός δεν υπερβαίνει ποτέ το 20% του αριθμού που έμπαινε στη χώρα πριν από τις αρχές Αυγούστου. 
Και επειδή ακούω πάρα πολλά, ιδίως από μάλλον ανεύθυνες φωνές, ότι κανείς δεν φεύγει από την Ελλάδα και ότι με τους ρυθμούς αυτούς τίποτα δεν επιτυγχάνεται, μου επιτρέπετε, παρ’ ότι αντιπαθώ τους αριθμούς, να σας καταθέσω έναν ακόμα αριθμό. Μέχρι σήμερα που συζητάμε έχουν φύγει από τη χώρα δώδεκα χιλιάδες διακόσιοι δεκαπέντε παράνομοι μετανάστες κι έχουν πάει πίσω στις χώρες τους. Είναι ένας αριθμός εξαιρετικά σημαντικός και ενδεικτικός του τι μπορεί να πετύχει η χώρα, αν με συνέπεια και συνέχεια ακολουθήσουμε αυτήν την πολιτική, μια πολιτική εξαιρετικά δύσκολη, μια πολιτική που για να ολοκληρώσει την εντύπωση που δημιουργεί στην ελληνική κοινωνία θα χρειαστεί ορίζοντα διετίας, τετραετίας και ίσως παραπάνω, αλλά μια πολιτική που ήδη αποφέρει καρπούς, ήδη έχει αλλάξει την εικόνα στα κέντρα πολλών ελληνικών πόλεων και εν πάση περιπτώσει, θα μου επιτρέψετε να σας πω ότι είναι και η μόνη η οποία μέχρι στιγμής έχει σοβαρά προταθεί. Οποιαδήποτε άλλη σοβαρή πρόταση μπορούμε να τη συζητήσουμε. Όμως, ξεκάθαρα δεν μπορούμε να διακτινίσουμε το πρόβλημα. Το πρόβλημα οφείλουμε να το επιλύσουμε.
Έρχομαι στα θέματα δημόσιας ασφάλειας, διότι ο χρόνος είναι περιορισμένος. Είναι βέβαιο ότι η γενική κατάσταση την οποία απολάμβαναν οι Έλληνες πολίτες στο παρελθόν είχε ανατραπεί. Η δημόσια ασφάλεια ήταν ένα αγαθό, το οποίο ο Έλληνας πολίτης δεν απολάμβανε.
( Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Υπήρξε –υπάρχει ακόμα- σημαντική εγκληματικότητα. Υπάρχει πρόβλημα. 
Αυτό το οποίο μπορεί και πρέπει να γίνει πέρα από την καλύτερη αστυνόμευση -η οποία νομίζω ότι ήδη γίνεται και επίσης νομίζω ότι ήδη σε όλους σας είναι ορατά τα αποτελέσματα και είναι πτωτικοί οι δείκτες, αλλά δεν χρειάζεται να βιαζόμαστε και να οδηγούμαστε σε στατιστικά- είναι να προχωρήσουμε σε μια αναδιάρθρωση των υπηρεσιών ασφαλείας και ειδικά της Ελληνικής Αστυνομίας, η οποία υπό δυσμενέστατες συνθήκες και υπό καθεστώς περικοπών μισθών αντιμετωπίζει και εκτελεί ένα βαρύτατο έργο.
Αυτό το οποίο θα γίνει τους αμέσως προσεχείς μήνες, είναι να έρθει ένα νομοθέτημα στη Βουλή με το οποίο θα αλλάξει συνολικά η διάρθρωση του Υπουργείου Προστασίας του Πολίτη, η Ελληνική Αστυνομία και για την ολότητα του θέματος, σας λέω και η Πυροσβεστική.
Το Υπουργείο Δημόσιας Τάξης και Προστασίας του Πολίτη θα αποαστυνομικοποιηθεί. Θα αυτονομηθεί από το να είναι ένα Υπουργείο το οποίο βρίσκεται μέσα στην Αστυνομία και θα γίνει ένα πολιτικό Υπουργείο με διευθύνσεις οι οποίες θα υπογραμμίζουν τον πολιτικό του ρόλο. Ο Υπουργός Προστασίας του Πολίτη είναι απλώς ο πολιτικός προϊστάμενος, δεν είναι ο επικεφαλής των Σωμάτων Ασφαλείας και της Ελληνικής Αστυνομίας. 
Και πρέπει, επίσης, το Υπουργείο αυτό να κάνει πολύ μεγάλη πρόοδο στην απορρόφηση των κοινοτικών κονδυλίων. Αυτό το διάστημα που πέρασε έχουμε κάνει πολύ σημαντικά βήματα. Πρέπει, όμως, να σας πω για να είμαι ειλικρινής, ότι παραδείγματος χάριν η απορροφητικότητα στο ΕΣΠΑ την οποία παρέλαβα ήταν της τάξης του 1,98%. Και αν δεν αλλάξει η διάρθρωση αυτού του Υπουργείου ώστε να μπορεί να εκμεταλλευτεί τους Ευρωπαϊκούς πόρους, πολύ λίγα πράγματα μπορούν να γίνουν, αν λάβουμε υπόψη την κατάσταση του προϋπολογισμού.
Αυτό το οποίο συμβαίνει, όταν κάποιος μιλάει για αναδιάρθρωση, είναι ότι συνήθως υπονοεί μεγαλύτερους αριθμούς. Δεν πρόκειται να συμβεί κάτι τέτοιο. Η αστυνομία θα χωριστεί σε τρεις κλάδους, τον κλάδο της τάξης, την κλάδο της ασφάλειας και τον κλάδο του μεταναστευτικού και της προστασίας των συνόρων και επίσης οι οργανικές θέσεις στην Ελληνική Αστυνομία με το νομοθέτημα που θα έρθει, θα περιοριστούν. Κατ’ αρχήν κατά επτά χιλιάδες.
Σας είχα πει από την αρχή ότι δεν χρειαζόμαστε μια μεγαλύτερη αστυνομία. Έχουμε περισσότερη αστυνομία ίσως σε θεωρητικούς αριθμούς. Χρειαζόμαστε μια διαφορετική και μια καλύτερη αστυνομία. Γι’ αυτό σε λίγες μέρες θα σας παρακαλέσω να ψηφίσετε αυτή τη μείωση κατά επτά χιλιάδες των οργανικών θέσεων. Και συγχρόνως, να ψηφίσετε ένα τρόπο λειτουργίας της Ελληνικής Αστυνομίας, με το οποίο η αστυνόμευση στις πόλεις και δίπλα στον Έλληνα πολίτη θα είναι δραματικά καλύτερη.
Αυτό θα επιτευχθεί με τον περιορισμό περίπου στο μισό των χιλίων τετρακοσίων σαράντα οργανικών μονάδων της Ελληνικής Αστυνομίας. Η Ελληνική Αστυνομία δεν χρειάζεται πάνω από επτακόσιες πενήντα οργανικές μονάδες. Μπορούμε, λοιπόν, να έχουμε τεράστια εξοικονόμηση προσωπικού και συγχρόνως να μετατρέψουμε την Ελληνική Αστυνομία σε μια κινητική αστυνομία, σε μια αστυνομία που θα είναι κοντά στο πρόβλημα και κοντά στον πολίτη, αντί μια αστυνομία στατική σκορπισμένη σε εκατοντάδες αστυνομικά τμήματα στη χώρα τα οποία συνήθως έχουν έναν εξωτερικό φρουρό, έναν αξιωματικό υπηρεσίας και ούτε καν ένα περιπολικό να μπορούν να προστρέξουν στην ανάγκη του πολίτη.
Η ίδια αναδιάρθρωση θα γίνει και στο Πυροσβεστικό Σώμα και όχι μόνο με αυτή τη μορφή, αλλά επίσης με συνολική αλλαγή του δόγματος πυρόσβεσης στη χώρα. Αυτό το οποίο επανειλημμένως έχουμε πει όλοι σε αυτή την Αίθουσα, είναι ότι το δόγμα πυρόσβεσης στη χώρα αυτή τη στιγμή είναι η αεροπυρόσβεση, που κοινώς σημαίνει ότι πιάνει κάπου φωτιά και παίρνουμε τηλέφωνο και φωνάζουμε το αεροπλάνο. Η χώρα δεν μπορεί να προχωρήσει έτσι. 
Θα πρέπει ο όρος πολιτική προστασία να αποκτήσει ουσία και νόημα. Θα πρέπει τα επιχειρησιακά κέντρα των περιφερειών να γίνουν πραγματικά επιχειρησιακά κέντρα συνδεδεμένα με την Πυροσβεστική Υπηρεσία, με παρουσία αξιωματικού της Πυροσβεστικής Υπηρεσίας που θα συντονίζει. Και από την άλλη ξαναλέω ότι μπορούμε, επίσης, να βοηθήσουμε, να εκπαιδεύσουμε τους δήμους, να δημιουργήσουμε μια κινητική Πυροσβεστική Υπηρεσία και αυτή τελείως διαφορετική από αυτή που έχουμε σήμερα.
Θέλω να σας πω για την Πυροσβεστική Υπηρεσία ότι το λεγόμενο ότι δεν έχει επαρκές προσωπικό είναι επίσης ψευδές. Έχουμε, σχεδόν δεκατρείς χιλιάδες πυροσβέστες. Έχουμε περισσότερους πυροσβέστες από ότι χρειαζόμαστε. Είναι, όμως, κατατετμημένοι σε διαφορετικές κατηγορίες, με διαφορετικά ωράρια, με διαφορετικές συνθήκες εργασίας σε ένα συνολικό περιβάλλον που είναι αδύνατον να είναι αποδοτικοί. Χρειάζεται και εκεί, λοιπόν, μια μεγάλη τομή και στη μεγάλη αυτή τομή χρειάζεται η βοήθεια και η συνεργασία όλων με τις ιδέες, με την κριτική, αλλά κυρίως με τη θετική συμβολή. 
Συνολικά, λοιπόν, στα θέματα αρμοδιότητος του Υπουργείου Δημόσιας Τάξης και Προστασίας του Πολίτη οφείλω να σας πω ότι είναι ένας χώρος στον οποίο παρά τη δυσχερέστατη οικονομική συγκυρία μπορούμε να κάνουμε πολύ μεγάλες τομές.
Ακόμα θα μου επιτρέψετε να σας πω ότι, απευθυνόμενος στις γυναίκες και στους άντρες των Σωμάτων Ασφαλείας, θέλω από το Βήμα της Βουλής των Ελλήνων να τους ζητήσω, παρά τις σημαντικότατες μειώσεις τις οποίες υπέστησαν, να παραμείνουν και να εκτελέσουν όπως πάντα το καθήκον τους, με το συνήθη, τρόπο που τους διακρίνει.
Θέλω να πω, επίσης, ότι κατ’ αρχάς είμαι βέβαιος πως μόλις η οικονομική συγκυρία βελτιωθεί, η οποιαδήποτε Κυβέρνηση -αυτή η Κυβέρνηση ή η οποιαδήποτε Κυβέρνηση- θα αποκαταστήσει τις παροχές της Ελληνικής Δημοκρατίας προς τους ανθρώπους που φυλάσσουν την ασφάλεια, αλλά και από εκεί και πέρα και στο μεσοδιάστημα αυτό με χρήση ειδικών πόρων που μπορούν να βρεθούν μέσα από την ίδια τη δραστηριότητα των Σωμάτων Ασφαλείας μπορεί να αυξηθεί το επίδομα ειδικών συνθηκών και, κατά συνέπεια, να μειωθούν οι δυσμενείς επιπτώσεις των μισθολογικών περικοπών που μόλις τώρα έγιναν. Επ’ αυτού, υπάρχει ήδη αρχική συζήτηση με το Υπουργείο Εθνικής Οικονομίας.</Speech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (Στ΄ Αντιπρόεδρος της Βουλής): Πείτε μας ένα παράδειγμα για να καταλάβουμε.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Επιτρέψτε μου να σας πω τελειώνοντας το εξής: Δημιουργείται η εντύπωση στην Αίθουσα ότι υπάρχουν δύο ειδών Βουλευτές και δύο ειδών παρατάξεις. Υπάρχουν από τη μία πλευρά οι καλοί, οι φιλεύσπλαχνοι, αυτοί που νοιάζονται, πονάνε τον πολίτη, που νοιάζονται και πονάνε τους συνταξιούχους, που νοιάζονται και πονάνε τους δημοσίους υπαλλήλους, που νοιάζονται και πονάνε τους επιχειρηματίες και από την άλλη πλευρά, υπάρχουν οι κακοί, οι άσπλαχνοι, αυτοί που δεν έχουν καρδιά -το μονοπώλιο της καρδιάς φαίνεται στην Αίθουσα ανοίγει μόνο προς τη μία κατεύθυνση- αυτοί, οι οποίοι ως εντεταλμένα όργανα των αλλοδαπών κτητόρων της πατρίδας, επιβάλλουν στυγερά μέτρα στον ελληνικό λαό, επειδή απλώς είναι άκαρδοι και δεν βλέπουν το προφανές δημόσιο συμφέρον και στερούνται εθνικής υπερηφάνειας.
Κυρίες και κύριοι συνάδελφοι, το παραμύθι της Κοκκινοσκουφίτσας με τον κακό λύκο, το παραμύθι του καλού με τον κακό είναι σπάνια αλήθεια στην πραγματική ζωή. Θα μου επιτρέψετε να σας πω δε ότι εγώ για την πατρίδα μου ένα πράγμα σκέφτομαι και ένα πράγμα θα με κάνει να αισθανθώ περήφανος γι’ αυτήν: Να έλθει η στιγμή, μία στιγμή σύντομα, που η πατρίδα μου δεν θα χρωστάει με τον τρόπο που χρωστάει σήμερα, να έλθει μία στιγμή που η πατρίδα μου θα μπορεί να αντιμετωπίσει τον οποιονδήποτε αλλοδαπό κοιτώντας τον στα μάτια και  δεν θα έχει ανάγκη τις δανεικές καταβολές του, δεν θα έχει ανάγκη να διαπραγματεύεται δόσεις, δεν θα έχει ανάγκη οιασδήποτε δόσεως και οιασδήποτε παροχής. Θα φύγει κοινώς από το κράτος της ανάγκης που βρίσκεται σήμερα και στην οποία την οδήγησαν αστοχίες του παρελθόντος, που στην πραγματικότητα εμπεριέχουν όλη τη φιλοσοφία της Αριστεράς αυτά τα χρόνια.
Για να γίνει, όμως, αυτό, απαιτείται η αυστηρή υλοποίηση του Προγράμματος Σταθεροποίησης και η ψήφιση αυτού του προγράμματος και η ψήφιση αυτού του προϋπολογισμού είναι ακριβώς αυτό το οποίο συνιστά το πατριωτικό καθήκον κάθε Έλληνα και κάθε Βουλευτή.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής τριάντα τρεις μαθητές και μαθήτριες και δύο εκπαιδευτικοί συνοδοί από το 1ο Γενικό Λύκειο Ελασσόνας Λάρισας. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ο κ. Παυλόπουλος έχει το λόγο για επτά λεπτά.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, υπερψηφίζω τον Προϋπολογισμό. Πλην όμως θα ήθελα να τονίσω πως οφείλω και στον εαυτό μου, αλλά γενικότερα στη συγκυρία, την εξής επισήμανση, η οποία δεν αφορά τόσο πολύ το Κοινοβούλιο και εμάς. 
Αυτή η επισήμανση, κύριε Υπουργέ, αφορά πρωτίστως τους εταίρους μας, αφορά γενικώς την Ευρώπη. Και νομίζω ότι είναι όχι απλώς δικαίωμα αλλά χρέος του κάθε Βουλευτή αυτές τις κρίσιμες ώρες να απευθύνεται στους εταίρους μας. Και να απευθύνεται ακριβώς για να στηρίξουμε την προσπάθεια, την οποία κάνετε και την οποία οφείλετε να συνεχίσετε. Γιατί η προσπάθεια δεν τελείωσε. Η προσπάθεια πρέπει να συνεχισθεί στο πλαίσιο πια μιας άλλης διαπραγμάτευσης, η οποία σχετίζεται με την πλήρη αλλαγή πολιτικής της τρόικας και της Ευρωπαϊκής Ένωσης απέναντι στην Ελλάδα και στις χώρες εκείνες, οι οποίες έχουν μπει υπό τα «καυδιανά δίκρανα» της μνημονιακής πολιτικής. Οφείλουν στις χώρες αυτές την αναπτυξιακή «ανάσα», η οποία είναι πλέον «ανάσα» ολόκληρης της Ευρώπης. 
Γνωρίζουμε όλοι ότι αυτός ο προϋπολογισμός, κύριε Υπουργέ, ως προς τους στόχους που έχουν τεθεί πρέπει να πετύχει. Αν δεν πετύχει ως προς τους στόχους αυτούς, είναι σαφές ότι η ελληνική οικονομία θα εκτροχιασθεί, η κοινωνία θα εκραγεί. Οφείλουμε να πούμε ότι αυτή η έκρηξη -και οφείλουμε να το τονίσουμε στους εταίρους μας- δεν αφορά μόνο την Ελλάδα, αφορά ολόκληρη την Ευρώπη.
Και οφείλουμε να τους το πούμε αυτό περισσότερο, γιατί το ότι φθάσαμε έως εδώ ως χώρα δεν είναι μόνο δική μας ευθύνη, είναι και ευθύνη δική τους. Όλοι ξέρουμε πώς φθάσαμε έως εδώ.
 Πρώτον, φθάσαμε έως εδώ με απόλυτη ευθύνη της Κυβέρνησης Παπανδρέου, η οποία οδήγησε την Ελλάδα στο μνημόνιο.
Δεύτερον, δεν διαπραγματεύθηκε το μνημόνιο, σε σημείο μάλιστα που να υπάρχουν Yπουργοί της τότε Κυβέρνησης που δεν το διάβασαν κι έχουν το πολιτικό θράσος να κουνούν το δάκτυλο ακόμα και σήμερα, θέλοντας να διεκδικήσουν «δάφνες διακυβέρνησης» για το μέλλον.
Τρίτον, η κυβέρνηση Παπανδρέου και η κυβέρνηση Παπαδήμου στη συνέχεια  –τα έχω ξαναπεί από αυτό εδώ το βήμα- τα ελάχιστα σημεία του μνημονίου -ή περισσότερα κατά ορισμένους- τα οποία ήταν ανέξοδα και έπρεπε να γίνουν -και θα μπορούσαν να έχουν γίνει και χωρίς μνημόνιο, η Κυβέρνηση Καραμανλή τα είχε άλλωστε δρομολογήσει- δεν τα εφήρμοσε διόλου. Για να φθάσουμε στο σημείο οι στόχοι του μνημονίου να εφαρμόζονται μόνο πάνω στην πλάτη του ελληνικού λαού.
Αυτή είναι η τεράστια ευθύνη της κυβέρνησης Παπανδρέου και της κυβέρνησης Παπαδήμου. Φέρουν, όμως, άλλη τόση ευθύνη και οι εταίροι μας και δανειστές μας, η τρόικα. Φέρουν ευθύνη, γιατί έκαναν το τραγικό λάθος να πιστεύουν όταν ήρθε η ώρα να μπει η Ελλάδα στο μνημόνιο στοχευμένα με απόφαση της κυβέρνησης Παπανδρέου την εποχή εκείνη, ότι η Ελλάδα αποτελούσε κάτι το «μοναδικό», ότι δεν θα ήταν κάτι το οποίο θα συνέβαινε και με άλλα κράτη με την πολιτική την οποία ακολουθούσε, αυτήν τη νεοφιλελεύθερη πολιτική που ακολουθούσε η Ευρωζώνη.
Αντιμετώπισαν, λοιπόν, την Ελλάδα εκείνη τη στιγμή σαν κάτι το οποίο μπορούσε εύκολα να αντιμετωπισθεί. Γιατί και ο πρώτος μηχανισμός, αυτός ο αμήχανος μηχανισμός, που στηρίχθηκε πάνω στον EFSM και στον EFSF, ήταν παντελώς ανεπαρκής, για να μπορέσει να αντιμετωπίσει την κρίση. Τα αποτελέσματα τα βλέπουμε. Και δεν είναι βέβαιο ακόμα αν ο ESM -η οριστική κατάληξη τον ερχόμενο Ιούνιο- θα είναι έτοιμος και επαρκής.
Έτσι, λοιπόν, δεν όρθωσαν το τείχος απέναντι στη βουλιμία των αγορών που έπρεπε να ορθώσουν. Και αφού δεν το όρθωσαν, στη συνέχεια επέβαλαν μια μνημονιακή πολιτική -γιατί η πολιτική που δεν διαπραγματεύθηκε η κυβέρνηση Παπανδρέου ήταν επιλογή της τρόικας- η οποία ήταν η εντελώς λάθος συνταγή για να βγει η Ελλάδα από την κρίση. Δεν τα λέω τώρα, τα έχουμε πει από τότε. Ο πρώτος που τα είπε ήταν ο κ. Σαμαράς -και πόσο δίκιο είχε- ήδη από τον Ιούλιο του 2010. 
Είπε τότε ότι αυτή η πολιτική είναι παιδαριώδης οικονομικά. Δεν υπάρχει σοβαρός οικονομολόγος, κυρίες και κύριοι συνάδελφοι, οιασδήποτε τάσης -εκτός από κάτι υπολείμματα του νεοφιλελευθερισμού- που να πιστεύει τέτοιες πολιτικές, οι οποίες είναι εγκαταλελειμμένες πριν από την κρίση του «κραχ» του 1929. Δηλαδή πριν εμφανισθεί η κεϋνσιανή πολιτική του κρατικού παρεμβατισμού για να αντιμετωπίσει αυτά τα θέματα. Από τότε είναι εγκαταλειμμένες. Είναι πολιτικές που στηρίζονται στις αφελείς πραγματικά απόψεις, οι οποίες λένε «ξέρετε, μπορούμε να παίξουμε με τα επιτόκια για να ευνοήσουμε τις επενδύσεις, ξέρετε, εάν μειώσουμε τους μισθούς, τότε από εκεί και πέρα θα έχουμε ανταγωνιστικότητα και περισσότερες θέσεις εργασίας»! Αυτά έχουν εγκαταλειφθεί τόσα χρόνια. Γιατί αυτό μπορεί να λειτουργήσει σε συνθήκες ανάπτυξης για να ενισχύσει την ανάπτυξη -αν αυτό γίνεται- όχι σε περιόδους ύφεσης. Είναι αυτοί οι πειραματισμοί οι οποίοι οδήγησαν εδώ που οδήγησαν μαζί με την τραγωδία της πολιτικής των κυβερνήσεων Παπανδρέου.
 Άρα, φέρουν ευθύνη για το ότι η Ελλάδα έφθασε εδώ. Φέρουν ευθύνη, γιατί και άλλες χώρες της Ευρωπαϊκής Ένωσης έφθασαν εδώ, όπως είναι παραδείγματος χάριν η Πορτογαλία και όπως θα γίνει με την Ισπανία, όπως θα γίνει με την Ιταλία. Πρέπει να αντιληφθούν οι εταίροι μας και δανειστές μας ότι αυτό που συμβαίνει με την Ελλάδα σε όλη την πορεία θα συμβεί γενικευμένα. Και το τονίζω ότι η ελληνική έκρηξη θα είναι ευρωπαϊκή έκρηξη. Άρα, οφείλουμε να τους τονίσουμε ότι έναντι της Ελλάδος και έναντι της Ευρώπης πρέπει να υπάρξει μία μεγάλη στροφή. Η στροφή πρέπει να γίνει εδώ και τώρα, ίσως στην επόμενη Σύνοδο Κορυφής. Αλλαγή πολιτικής σε ό,τι αφορά την αναπτυξιακή –το τονίζω- «ανάσα» που οφείλουν στην Ελλάδα, στην ίδια την Ευρωπαϊκή Ένωση. Δεν αρκεί να δώσουν τη δόση, την οποία την οφείλουν άλλωστε στον ελληνικό λαό. Διότι τα μέτρα που ψηφίσαμε, κύριε Υπουργέ, τα ψηφίσαμε γιατί αυτός ήταν ο όρος που μας είχαν θέσει. Οφείλουν λοιπόν τώρα να εκπληρώσουν την υποχρέωσή τους. Αλλά το ξανατονίζω, δεν αρκεί αυτό.
Δεν αρκεί η δόση. Γιατί εάν μας αντιμετωπίζουν με αυτό τον τρόπο είναι σαν να θεωρούν ότι είμαστε «δημοσιονομικά εξαρτημένοι». Πρέπει «να πάρουμε τη δόση μας». Η απεξάρτηση, όμως, τότε δεν επέρχεται. Μας οφείλουν την απεξάρτηση από τη δημοσιονομική εξάρτηση, που δεν ήταν μόνο ευθύνη των προηγούμενων ελληνικών κυβερνήσεων, αλλά ήταν και δική τους ευθύνη λόγω της λάθος πολιτικής, την οποία επέλεξαν. 
Άρα, λοιπόν, οφείλουμε να το διεκδικήσουμε αυτό. Θα είμαστε δίπλα και σε σας και στον Πρωθυπουργό, όταν θα το διεκδικείτε τον επόμενο καιρό. Και είμαι βέβαιος ότι θα το κάνετε. Γιατί ο κ. Σαμαράς έχει πει ότι πρέπει αμέσως μετά να υπάρξει αυτή η αναπτυξιακή «ανάσα». 
Θέλω να πω κάτι, κύριε Υπουργέ, και θα το πω και σε όλους τους συναδέλφους: Αυτή η διεκδίκηση της Ελλάδας δεν είναι μόνο για την Ελλάδα και τον ελληνικό λαό, ο οποίος υπέστη και υφίσταται αυτά που υφίσταται αυτή η διεκδίκηση είναι και για την ίδια την Ευρώπη. Εμείς οι καθημαγμένοι λαοί μιας απαράδεκτης οικονομικής πολιτικής που μέχρι τώρα απέτυχε, είμαστε περισσότερο εκείνοι που μπορούμε και πρέπει να υπερασπισθούμε το ευρωπαϊκό ιδεώδες, το οποίο δεν το υπηρετούν σήμερα εκείνοι, οι οποίοι ηγούνται της Ευρώπης. Εμείς θα υπερασπισθούμε τα αγαθά και τα ιδανικά, τα οποία εκφράζει η ίδια η σημαία, η «αστερόεσσα» της Ευρωπαϊκής Ένωσης. Τα αστέρια της εκφράζουν την αλληλεγγύη και την αρμονία. Εμείς είμαστε εκείνοι που μπορούμε να το καταλάβουμε περισσότερο. Εμείς μπορούμε να το νιώσουμε περισσότερο, οι λαοί που υποφέρουμε για να μπορέσουμε να επαναφέρουμε την Ευρώπη στα αγαθά και τα ιδεώδη –το τονίζω- για τα οποία γεννήθηκε και τα οποία πρέπει να υπηρετήσει. 
Άρα, αυτές οι φωνές ενωμένες, έστω και μέσα από διαφορετικές απόψεις που μπορεί να υπάρχουν εδώ, είναι μια κραυγή αγωνίας για την ίδια την Ευρώπη. Πρώτα βέβαια για την Ελλάδα, ύστερα για την Ευρώπη. Τονίζω, όμως, κύριε Υπουργέ, σ’ αυτήν την  προσπάθεια, την οποία είμαι βέβαιος ότι και εσείς και ο Πρωθυπουργός θα συνεχίσετε, θα είμαστε δίπλα σας. Αυτή την κραυγή αγωνίας πρέπει να την αντιληφθεί τούτη τη στιγμή η Ευρώπη και πρέπει και η ίδια να αναλάβει τις ευθύνες της.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Το λόγο έχει ο κ. Δημήτριος Στρατούλης για επτά λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, ο προτεινόμενος από την Κυβέρνηση κρατικός προϋπολογισμός του 2013 είναι ο πιο κοινωνικά άδικος, ο πιο ταξικός σε βάρος των εργαζομένων, των ανέργων, των συνταξιούχων, των πολυτέκνων, των αναπήρων, των μικρομεσαίων επαγγελματιών και αγροτών των τελευταίων δεκαετιών. Επίσης, είναι ο πιο καταστροφικός και ο εφιαλτικός για την οικονομία και την κοινωνία των τελευταίων ετών. Επίσης, είναι ο πιο ψεύτικος και ο πιο εικονικός της τελευταίας περιόδου. 
Ο Προϋπολογισμός του 2013, στον οποίο συμπεριλαμβάνεται το 70% του πακέτου των βάρβαρων μέτρων -δηλαδή 11 δισεκατομμύρια από τα 19 δισεκατομμύρια ευρώ που προβλέπονται μέχρι το 2016- που εγκρίθηκαν προχθές οριακά από την κυβερνητική πλειοψηφία στη Βουλή, αποτελεί το τέλειο δολοφονικό όπλο μαζικής εξόντωσης του λαού μας. Και αυτό δεν έχει κανένα προηγούμενο, όχι μόνο για τη μεταπολεμική ιστορία της χώρας μας, αλλά ολόκληρου του καπιταλιστικού κόσμου. 
Ο κρατικός προϋπολογισμός του 2013 προβλέπει, λοιπόν, νέα μόνιμα μέτρα ύψους 11 δισεκατομμυρίων ευρώ από τα οποία περίπου τα 9 δισεκατομμύρια ευρώ αφορούν την περικοπή μισθών, την περικοπή συντάξεων, κοινωνικών επιδομάτων και λοιπών δημοσίων κοινωνικών δαπανών. Περίπου 2 δισεκατομμύρια ευρώ θα προέλθουν από νέους φόρους, από νέα φορομπηχτική πολιτική από νέα χαράτσια. 
Η συνολική απώλεια για το ακαθάριστο εγχώριο προϊόν της χώρας μέσα σε έξι χρόνια, περίπου 25% από το 2008 μέχρι το 2013, είναι λες και η χώρα μας βγήκε μέσα από μία συντριπτική ήττα από πόλεμο ή από μια πολύ μεγάλη εθνική καταστροφή. 
Το γεγονός ότι στον προϋπολογισμό προβλέπεται για το 2013 ανεργία μόνο 22,8%, ενώ μόλις χθες ανακοινώθηκε ότι η ανεργία τον Αύγουστο –που είναι και πολύ αυξημένη εποχική εργασία- ήταν ήδη 25,4% η επίσημη –και προφανώς η πραγματική ανεργία είναι πάνω από 30%- και η πρόβλεψη του ΙΝΕΕ-ΓΣΕΕ μιλάει για επίσημη ανεργία 29% και πραγματική ανεργία 34% το 2013, εφ’ όσον συνεχισθούν οι μνημονιακές πολιτικές, καταδεικνύει ότι οι στόχοι του προϋπολογισμού που παρουσιάζει η Κυβέρνηση είναι παντελώς ανέφικτοι.
Το ίδιο θα συμβεί και με την ύφεση, η οποία προβλέπεται και εκτιμάται από τον προϋπολογισμό ότι θα είναι 4,5% το 2013. Είναι σίγουρο, όμως, ότι θα είναι πολύ μεγαλύτερη λόγω της νέας δραστικής μείωσης μισθών, συντάξεων και λόγω της επιβολής των νέων φόρων. Η πτώση στην ιδιωτική κατανάλωση το 2013 προβλέπεται στο 7%. Οι δημόσιες επενδύσεις προβλέπεται ότι θα μείνουν καθηλωμένες για τρίτη συνεχόμενη χρονιά στα 6,85 δισεκατομμύρια ευρώ, ενώ οι ιδιωτικές επενδύσεις ότι θα συρρικνωθούν κατά 3,7%. 
Όλα αυτά οδηγούν με μαθηματική ακρίβεια σε μεγαλύτερη κατάρρευση της παραγωγικής βάσης της χώρας, σε ακόμη μεγαλύτερη ανεργία, σε ακόμη μεγαλύτερη φτώχεια, σε ακόμη μεγαλύτερη οικονομική εξαθλίωση. 
Εσείς, λοιπόν, της Κυβέρνησης είναι που διώχνετε τις παραγωγικές επενδύσεις και όχι ο ΣΥΡΙΖΑ, όπως πολύ εύστοχα σας είπε λίγο πριν ο σύντροφός μου Κοινοβουλευτικός Εκπρόσωπος του ΣΥΡΙΖΑ, Παναγιώτης Λαφαζάνης.
Το δημόσιο χρέος της χώρας εκτιμάται στον προϋπολογισμό ότι θα διαμορφωθεί το 2013 στο 189,1% του ακαθάριστου εγχώριου προϊόντος, στα 346,2 δισεκατομμύρια ευρώ, έναντι 129% που ήταν το δημόσιο χρέος το 2010, όταν οι μνημονιακές σας Κυβερνήσεις μας έβαλαν στην τρόικα και στα μνημόνια. Δηλαδή, παρά τα αντιλαϊκά μέτρα ύψους 70 δισεκατομμυρίων ευρώ από το 2010 μέχρι το 2016 που πλήρωσε και θα πληρώσει ο ελληνικός λαός, παρά το κούρεμα των κρατικών ομολόγων του περιβόητου PSI, με το οποίο ουσιαστικά καταληστεύσατε τα αποθεματικά των ασφαλιστικών ταμείων, παρά όλα αυτά το δημόσιο χρέος, αντί να μειώνεται, αυξάνεται σε δυσθεώρητα ύψη.
Αποδεικνύεται με αυτόν τον τρόπο ότι τα βάρβαρα μνημονιακά μέτρα δεν τα προωθείτε εσείς και η τρόικα για την αντιμετώπιση του δημόσιου χρέους, που αντίθετα οξύνεται, αλλά για καθαρά ταξικούς λόγους, για να αφαιρέσετε εισοδήματα και δικαιώματα από τους εργαζόμενους, από τους συνταξιούχους, από τους άνεργους, από τους νέους από τους μικρομεσαίους επαγγελματίες και αγρότες και για να τα δώσετε στους τοκογλύφους πιστωτές της χώρας, στους τραπεζίτες, αλλά και ως μεγαλύτερα κέρδη στους μεγαλέμπορους, στους εφοπλιστές, στους βιομήχανους. 
Ταυτόχρονα, σαν να μην έφταναν όλα αυτά, με τον κρατικό προϋπολογισμό κλιμακώνετε με πρωτοφανή αγριότητα τη βαθιά, ταξική και άδικη φοροεπιδρομή σε βάρος της μεγάλης πλειοψηφίας του λαού, την ίδια στιγμή που συνεχίζετε να έχετε στο απυρόβλητο το μεγάλο πλούτο, τα μεγάλα εισοδήματα, τους μεγαλοφοροφυγάδες είτε είναι μέσα είτε είναι έξω από τις επαίσχυντες λίστες της ντροπής, μία από τις οποίες ο κ. Βενιζέλος ξέχασε κάτω από το μαξιλάρι του δύο χρόνια τώρα. 
Από την καταπολέμηση της φοροδιαφυγής προβλέπεται ότι θα μαζέψετε 50 εκατομμύρια ευρώ, ενώ από τις περικοπές των λαϊκών φοροαπαλλαγών θα εισπράξετε 6,2 δισεκατομμύρια ευρώ.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Οι εταιρείες το 2013 θα πληρώσουν φόρους ψίχουλα ύψους 1,479 δις ευρώ, ενώ οι μισθωτοί, οι εργαζόμενοι, οι συνταξιούχοι, μικρομεσαίοι επαγγελματίες και αγρότες θα πληρώσουν όλοι μαζί 42,82 δισεκατομμύρια ευρώ από άμεσους και έμμεσους φόρους. Εξακολουθούν να είναι τα πραγματικά υποζύγια του προϋπολογισμού. Επομένως, και με τη φορολογική πολιτική του 2013 και με τον κρατικό προϋπολογισμό μετατρέπετε την Ελλάδα κυριολεκτικά σε μια «μπανανία» των μεγάλων επιχειρήσεων, οι οποίες είναι οι μόνες οι οποίες βλέπουν τη φορολογική τους επιβάρυνση να μειώνεται.
Προβλέπεται να συγκεντρωθούν 2,5 δισεκατομμύρια από ιδιωτικοποιήσεις. Επομένως, η λεηλασία του εισοδήματος του ελληνικού λαού θα συνοδευτεί και από λεηλασία του δημόσιου πλούτου σε βάρος του λαού, γιατί εκχωρούνται σε ιδιωτικά συμφέροντα δημόσια κοινωνικά αγαθά, αλλά και σε βάρος της ίδιας της χώρας και του μέλλοντός της, γιατί εκχωρούνται κρίσιμα και χρήσιμα αναπτυξιακά εργαλεία για την παραγωγική ανασυγκρότηση της χώρας. 
Πρωτογενείς δαπάνες, μισθοί, κοινωνικές πολιτικές, πρόνοια μειώνονται από 47,6 δισ. στα 44,6 δισ. ευρώ. Παίρνετε 4,7 δισεκατομμύρια από συντάξεις, παίρνετε 1,1 δισεκατομμύριο ευρώ από μειώσεις μισθών των δημοσίων υπαλλήλων, 455 εκατομμύρια ευρώ από την υγεία, 210 εκατομμύρια ευρώ από κοινωνικά επιδόματα πολυτέκνων και 82 εκατομμύρια ευρώ από τη μετακίνηση των νεφροπαθών. Φτάνετε να καταργήσετε ακόμη και ειδικές και εποχικές επιδοτήσεις εργασίας. 
Ταυτόχρονα προωθείτε χιλιάδες απολύσεις, χιλιάδες, καθαρές απολύσεις, που απολύσεις στο δημόσιο έχουν να γίνουν από τη χούντα των Συνταγματαρχών, όταν απέλυαν αντιστασιακούς, αριστερούς και κομμουνιστές.
Στον κοινωνικό προϋπολογισμό του 2013 το βασικό χαρακτηριστικό είναι η περικοπή της κρατικής επιχορήγησης προς την κοινωνική ασφάλιση, προς τις πολιτικές απασχολήσεις του ΑΕΠ και προς τις κοινωνικές πολιτικές. 
Ο προϋπολογισμός του 2013 εκτός του ότι είναι κοινωνικά άδικος, εκτός που είναι ψεύτικος και  καταστροφικός, αυτό που λέμε εμείς είναι ότι και να τον ψηφίσετε, δεν θα μπορέσετε να τον εφαρμόσετε.
 Ο λαός με τους αγώνες και την ψήφο του θα ανατρέψει κι εσάς και την τρόικα και τα μνημόνια και τους προϋπολογισμούς σας και θ’ ανοίξει το δρόμο για μία Κυβέρνηση της Αριστεράς, που θα ακυρώσει τα μνημόνια της ντροπής και θα τα αντικαταστήσει από μία αναπτυξιακή πολιτική ανασυγκρότησης της χώρας και ανακούφιση του λαού μας.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κόλλιας για επτά λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΛΛΙΑΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, συζητούμε σήμερα έναν προϋπολογισμό που αντανακλά στη δέσμευση αυτής της Κυβέρνησης να κρατήσει την Ελλάδα στο ευρώ, να επανεκκινήσεις την οικονομία και ν’ αναστηλώσει την ελπίδα του ελληνικού λαού. 
Τον Ιούνιο εκατομμύρια Έλληνες έστειλαν με την ψήφο τους ένα ξεκάθαρο μήνυμα. Υπέδειξαν το δρόμο της υπευθυνότητας και απαίτησαν την εθνική συνεννόηση και τη συνεργασία των πολιτικών δυνάμεων. Τώρα είναι η σειρά μας, κυρίες και κύριοι συνάδελφοι, να επιδείξουμε το υψηλό αίσθημα ευθύνης που απαιτούν οι περιστάσεις. Έχουμε απόλυτη επίγνωση των δυσκολιών που έχουμε μπροστά μας. Και αυτό δίνει μεγαλύτερη αξία στην επιλογή μας να αναλάβουμε την ευθύνη. Επιλέξαμε να βάλουμε το συμφέρον της πατρίδας πάνω από το προσωπικό  και το πολιτικό κόστος. Ανάμεσα στο σωστό και το αρεστό επιλέξαμε το σωστό. Αυτήν την επιλογή δεν θα πρέπει να ακυρώσουμε σήμερα, κυρίες και κύριοι συνάδελφοι. Ο κίνδυνος της χρεοκοπίας δεν απομακρύνθηκε επειδή φτιάξαμε Κυβέρνηση. Ο κίνδυνος εξόδου από το ευρώ δεν εξαλείφτηκε επειδή θέλουμε να παραμείνουμε στην Ευρωζώνη. Αυτοί οι κίνδυνοι θα εξαλειφτούν μόνο εάν πετύχουμε τους στόχους που θέσαμε στο μεσοπρόθεσμο και που εφαρμόζουμε με τον προϋπολογισμό του 2013. Θα εξαλειφθούν μόνο εάν μείνουμε πιστοί και συνεπείς στη δύσκολη πορεία που επιλέξαμε. Δεν υπάρχει καμμία αμφιβολία ότι αυτή η επιλογή δεν είναι σε κανέναν μας ευχάριστη. Ιδιαίτερα σε μας, τους Βουλευτές της επαρχίας που είμαστε σε καθημερινή προσωπική επαφή και επικοινωνία με τους συμπολίτες μας. Για μας το καθήκον γίνεται βαρύ, υπάρχουν δικαιολογημένα παράπονα και διαμαρτυρίες. Υπάρχει όμως και η γενικευμένη παραδοχή ότι όλα όσα συμβαίνουν είναι αναγκαία. Είναι αναγκαία όχι μόνο για να αποφύγουμε την χρεοκοπία και να παραμείνουμε στο ευρώ, αλλά και για να αποκαταστήσουμε την εθνική αξιοπιστία και αξιοπρέπειά μας. Οι πολίτες αναγνωρίζουν ότι όσο σκληρά και αν είναι αυτά τα μέτρα, το εναλλακτικό σενάριο θα ήταν καταστροφικό. Και αυτοί που το διαφημίζουν είναι επικίνδυνοι. Και είναι επικίνδυνοι όλοι εκείνοι που μιλούν κατά των συμφωνηθέντων χωρίς να έχουν να αντιπροτείνουν καμμία αξιόπιστη εναλλακτική πρόταση. Είναι επικίνδυνοι όλοι εκείνοι που άλλα λένε τη μία στιγμή και άλλα λένε την άλλη. Είναι επικίνδυνοι όταν ζητούν εκλογές ενώ ταυτόχρονα δηλώνουν ότι δεν θέλουν. Είναι ανίκανοι να κυβερνήσουν. Ο κ. Τσίπρας πριν από λίγες μέρες υποδυόταν τη σοβαρή Αντιπολίτευση και μας έλεγε ότι δεν ζητάει εκλογές. Σήμερα τις ζητάει σε κάθε δεύτερη πρόταση. Λέει ότι ο ΣΥΡΙΖΑ είναι έτοιμος να κυβερνήσει. Δεν μπορεί όμως να πείσει ούτε καν τις συνιστώσες του ότι μπορεί να αναλάβει τα ηνία της χώρας.
Κάθε φορά που βρισκόμαστε σε μία δύσκολη κατάσταση, κάθε φορά που πρέπει να πάρουμε δύσκολα μέτρα αναδεικνύεται η πολυγλωσσία, η ανευθυνότητα και η αντιφατικότητα του ΣΥΡΙΖΑ. Θυμηθείτε προεκλογικά, όταν μία συνιστώσα έλεγε ότι πρέπει να καταγγείλουμε το μνημόνιο και να φύγουμε από το ευρώ η άλλη έλεγε ότι πρέπει να το διαπραγματευθούμε και να μείνουμε. Η μία έλεγε ότι θα κρατικοποιήσει τις τράπεζες, θα υφαρπάξει, θα κατασχέσει τις οικονομίες και τις καταθέσεις των πολιτών, ενώ η άλλη την ίδια στιγμή έλεγε ότι θα τις εξυγιάνει. Αυτή δεν είναι ούτε σοβαρή ούτε αξιόπιστη Αντιπολίτευση.  Είναι μια Αξιωματική Αντιπολίτευση επικίνδυνη, χωρίς συνοχή, χωρίς συνέπεια, που καταφεύγει στα ψέματα, στη δημαγωγία και το λαϊκισμό. 
Άναυδος σήμερα ο ελληνικός λαός πληροφορήθηκε τις δηλώσεις του κ. Τσίπρα σε μεγάλη γερμανική εφημερίδα,  σύμφωνα με τις οποίες αποτρέπει τους ξένους επενδυτές να έρθουν στη χώρα μας και να επενδύσουν διότι, όπως λέει, η Κυβέρνηση καταρρέει. 
Καταθέτω για τα Πρακτικά απόσπασμα αυτής της δήλωσης. 
(Στο σημείο αυτό ο Βουλευτής κ.  Κωνσταντίνος Κόλλιας  καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, όσοι επιλέξαμε το δύσκολο δρόμο της ευθύνης και της συνέπειας βάζοντας ως μοναδικό κριτήριο, ως γνώμονα τη σωτηρία της χώρας δεν έχουμε βεβαίως, την ψευδαίσθηση ότι όλα εξελίσσονται όπως ακριβώς θα θέλαμε. Δεν μπορεί την ίδια στιγμή που ο ελληνικός λαός υποφέρει κάποιοι να θησαυρίζουν εις βάρος του, κάποιοι να φοροδιαφεύγουν και κάποιοι άλλοι να διακινούν «μαύρο χρήμα». 
Βεβαίως υπάρχουν κι εκείνοι που κρύβουν αμύθητα πλούτη στην  Ελβετία, χωρίς να έχουν συνεισφέρει ούτε ένα ευρώ στην ελληνική οικονομία και που σήμερα παριστάνουν τους δήθεν αντιμνημονιακούς. Όλων αυτών που λαϊκίζουν, που δημαγωγούν, που χαϊδεύουν τα αφτιά των πολιτών, που τους ξεσηκώνουν, στην πραγματικότητα ο διακαής πόθος είναι να δουν την Ελλάδα να καταρρέει, να καταστρέφεται, για να τετραπλασιάσουν την περιουσία τους. Αυτό είναι το λόμπι της δραχμής που παίζει το τελευταίο του χαρτί ποντάροντας στην πολιτική του ΣΥΡΙΖΑ. Δεν μπορεί, κύριε Υπουργέ, ο έντιμος φορολογούμενος, ο μισθωτός κι  ο συνταξιούχος να συνεχίζουν να τροφοδοτούν ένα κράτος σπάταλο, παράλογο, θεμελιωμένο στη γραφειοκρατία, στην αναποτελεσματικότητα και την ατιμωρησία. Η πάταξη πρέπει να είναι ο επόμενος στόχος, ένας στόχος που θα έπρεπε να έχουμε κατακτήσει εδώ και δεκαετίες. 
Κυρίες και κύριοι, δεν υπάρχει άλλος χρόνος. Ιδιαίτερα, δεν υπάρχει άλλη ανοχή, όχι μόνο από την πλευρά των εταίρων και των δανειστών αλλά κι από τον ελληνικό λαό. Η Κυβέρνηση διά του Πρωθυπουργού και του Υπουργού Οικονομικών  δεσμεύθηκε ότι αυτό θα είναι το τελευταίο μέτρο. Ψηφίζουμε τον προϋπολογισμό του 2013 γιατί δεν θέλουμε οι Έλληνες να οδηγηθούν στην οικονομική εξαθλίωση και στον εθνικό σπαραγμό. Ψηφίζουμε γιατί πιστεύουμε σ’ αυτήν την Κυβέρνηση. Πιστεύουμε σ’ αυτήν την πολιτική, πιστεύουμε σ’ αυτήν την επιλογή που έκανε ο ελληνικός λαός πριν από εμάς, γιατί μ’ αυτήν την επιλογή, κυρίες και κύριοι συνάδελφοι, κρατάμε ζωντανή την ελπίδα για μια καλύτερη Ελλάδα, για την Ελλάδα της συνοχής, της αλληλεγγύης, για την Ελλάδα της ατομικής και εθνικής αξιοπρέπειας.  Πάνω απ’ όλα όμως κρατάμε ζωντανή την ελπίδα για την περήφανη Ελλάδα που αξίζουν τα παιδιά μας και η Ιστορία της.
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς σας ευχαριστούμε. 
	Το λόγο έχει  η κ. Χριστοφιλοπούλου για επτά λεπτά.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κύριε Πρόεδρε. 
	Κυρίες και κύριοι συνάδελφοι, ο προϋπολογισμός που καλούμαστε να ψηφίσουμε είναι ίσως ο κρισιμότερος των τελευταίων ετών. Η σπουδαιότητα των προκλήσεων –επίτευξη πρωτογενούς πλεονάσματος, αντιμετώπιση του εξωτερικού χρέους, παραμονή στο ευρώ, επάνοδος στην ανάπτυξη- αντανακλά το μέγεθος της ιστορικής ευθύνης. Απέναντι σ’ αυτό το εθνικό διακύβευμα έχει μεγάλη σημασία για τη στάση του κάθε Βουλευτή η πολιτική εντιμότητα, η πρόταξη του εθνικού συμφέροντος και εν τέλει η συνείδηση του καθενός από μας. 
Εμείς που συμμετέχουμε σ’ αυτήν την προσπάθεια στηρίζοντας την τρικομματική κυβέρνηση ψηφίσαμε τον εφαρμοστικό νόμο σε μία τελευταία κυριολεκτικά προσπάθεια να κρατήσουμε τη χώρα ζωντανή στην Ευρωζώνη. Και απ’ ό,τι φαίνεται, και αυτός ο προϋπολογισμός θα υπερψηφιστεί. Σημασία όμως έχει να εφαρμοστεί. Η χώρα χρειάζεται πολιτική σταθερότητα και η Κυβέρνηση χρειάζεται χρόνο αλλά και πολιτική τόλμη για να εφαρμόσει τις αναγκαίες διαρθρωτικές αλλαγές με διαχειριστική αποτελεσματικότητα και με ενάργεια και περισσή εργατικότητα. Θα είμαστε δίπλα, ελέγχοντας, προτρέποντας, στηρίζοντας. 
Η εντιμότητα όμως και η ειλικρίνεια μάς επιβάλλουν να παραδεχθούμε το μεγάλο βάρος του υπερβολικού δημοσίου χρέους. Παραμένει μείζον πρόβλημα. Η διαχείριση του δημοσίου χρέους και η πορεία προς τη βιωσιμότητα του δημοσίου χρέους δεν μπορεί παρά να είναι θεμελιώδης στόχος. 
Για αυτό και η διαπραγμάτευση σε υψηλότατο πολιτικό επίπεδο που πρέπει να επακολουθήσει της ψήφισης των μέτρων και του προϋπολογισμού, δυστυχώς δεν προηγήθηκε, όπως είχαμε εμείς προτείνει. Πρέπει όμως αυτή η υψηλή πολιτική διαπραγμάτευση να στοχεύσει στη βιωσιμότητα του χρέους πάνω απ’ όλα είτε με αναπτυξιακή ρήτρα για την αποπληρωμή του είτε με τη μείωση των επιτοκίων δανεισμού είτε με τη μερική διαγραφή του χρέους είτε με ένα πλέγμα τέτοιων μέτρων και πολιτικών διμερώς συμφωνημένων, όχι μονομερώς, όπως με περισσή αυτοπεποίθηση –για να μην πω δυστυχώς με τσάμπα μαγκιά- μας λένε από τα αριστερά και από τα δεξιά άκρα της Αντιπολίτευσης. 
Το ξέρουν καλά ότι μια μονομερής στάση, μια μονομερής απόφαση δεν θα σημάνει τίποτα άλλο παρά την ασύντακτη χρεοκοπία αυτοστιγμεί. Πού οδηγούν λοιπόν τη χώρα; Τι όνειρα πουλούν στους πολίτες;
Κυρίες και κύριοι συνάδελφοι, η ψήφιση του εφαρμοστικού νόμου δεν ήταν μόνο ένα προαπαιτούμενο για την επόμενη δόση και την αποτροπή της πτώχευσης. Ό,τι κάναμε από την πλευρά μας ήταν ό,τι μπορούσε να γίνει, ό,τι ήταν εφικτό στα όρια πραγματικά, για να μην πω ότι υπερβήκαμε τα όρια των αντοχών της κοινωνίας και της οικονομίας μας. 
Τώρα όμως έχουμε στην πολιτική διαπραγμάτευση τη δυνατότητα να επικαλεστούμε την ανάγκη αλληλεγγύης σε ευρωπαϊκό και διεθνές επίπεδο και να πετύχουμε περισσότερα από όσα χρειάζονται για να μπορέσει η χώρα να μείνει σταθερά βιώσιμη μέσα στην Ευρωζώνη και να ξεπεράσει το πρόβλημα του χρέους. Μιλώ για αναπτυξιακή βοήθεια, για επιμήκυνση, για όλα εκείνα τα εργαλεία που θα μας επιτρέψουν μια ομαλή πορεία μέσα στην Ευρώπη. 
Στο μέτωπο της Αντιπολίτευσης τα γνωρίζουν αυτά. Είτε λοιπόν εθελοτυφλούν επικίνδυνα είτε τζογάρουν για το μέλλον του τόπου έναντι πολιτικών και κομματικών οφελών. Πολλές φορές αρθρογραφούν και σε γερμανικές εφημερίδες προδικάζοντας το τέλος της Κυβέρνησης, σπέρνοντας στην ουσία τρόμο στις αγορές και υπονομεύοντας τη θέση της χώρας, η οποία χρειάζεται τώρα πολιτική σταθερότητα. 
Ποια είναι η πρόταση αλήθεια; Ποια είναι η εναλλακτική πρόταση που έχει ακουστεί; Εκλογές! Κυρίες και κύριοι συνάδελφοι, θα κάνω μια πρόβλεψη. Αν αύριο γίνουν εκλογές, λοιπόν, και ας υποθέσουμε ότι αύριο έρχεται η Αξιωματική Αντιπολίτευση ως πρώτο κόμμα και επιχειρήσει να κάνει μια συγκυβέρνηση, εγώ προβλέπω ότι θα βρεθεί στην ίδια θέση που βρέθηκε η Νέα Δημοκρατία, η οποία αναγκάστηκε να κάνει στροφή εκατόν ογδόντα μοιρών αρχικώς από την αντιμνημονιακή πολιτική, μετέπειτα από την πολιτική της εκλογολαγνείας, των Ζαππείων, των ισοδυνάμων μέτρων -πολιτική στροφή εκατόν ογδόντα μοιρών- και να υιοθετήσει σκληρά μέτρα έτσι ώστε να βγάλει τη χώρα απ’ αυτό τον κίνδυνο. 
Σ’ αυτήν τη στροφή η Νέα Δημοκρατία βρήκε έναν αρωγό. Βρήκε εμάς ως αρωγό. Μην γελάτε καθόλου, μην ενοχλείστε. Είναι πάρα πολύ σοβαρά τα πράγματα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για τη ΔΗΜΑΡ πείτε.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κυρία Κωνσταντοπούλου, θα το πω και για τη ΔΗΜΑΡ. Μην ανησυχείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν νομίζω ότι μπορεί να γίνει διάλογος με αυτόν τον τρόπο.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Σας ευχαριστώ, κύριε Πρόεδρε.
Βρήκε λοιπόν εμάς πολιτικούς αρωγούς, τον προαιώνιο πολιτικό αντίπαλο γιατί; Γιατί βάλαμε πλάτη παρά το κόστος και τη θυσία που υφιστάμεθα ακόμα και τώρα για να σωθεί η χώρα. 
Άρα, λοιπόν, κύριοι της Αντιπολίτευσης και δη της Αξιωματικής, πού πάτε τη χώρα; Ή θα κάνετε τελικά την κωλοτούμπα; Βεβαίως θα έχετε κερδίσει τις εκλογές. Η χώρα όμως έχει ακόμα να δώσει πέντε εκλογικούς μήνες στο βωμό των φιλοδοξιών των Αρχηγών και να έχουμε άλλες πολιτικές πιρουέτες από τον κ. Τσίπρα; Εκτός και αν ακούσετε κάποιες από τις αριστερές σας συνιστώσες που σας προτρέπουν για τη μονομερή διαγραφή του χρέους και για την ασύντακτη πορεία προς τη χρεοκοπία, δηλαδή στην πορεία της Αργεντινής που πολλοί από τους δικούς συντρόφους εζήλωσαν.
Άρα, λοιπόν, η χώρα δεν χρειάζεται αυτού του είδους τις σπέκουλες. Η χώρα χρειάζεται να βαδίσει σταθερά και στο ευρωπαϊκό μέτωπο με σκληρή διαπραγμάτευση και στο εσωτερικό μέτωπο, επιτυγχάνοντας ταχύτατα τις διαρθρωτικές αλλαγές και την αντιμετώπιση της ανομίας, που τίθεται εμπόδιο σε κάθε διαρθρωτική αλλαγή.
Τις διαρθρωτικές αλλαγές έπρεπε να τις έχουμε κάνει για εμάς, για τους εαυτούς μας, για τη χώρα μας, για τα παιδιά μας όχι τώρα, αλλά τα χρόνια της αμεριμνησίας, τα χρόνια, κύριε Παυλόπουλε, του μεταολυμπιακού δημοσιονομικού εκτροχιασμού, που φαίνεται ότι ο κ. Παυλόπουλος τον ξέχασε και λυπάμαι γι’ αυτό. Λυπάμαι πάρα πολύ, αλλά έλειπαν από τη χώρα τα πεντέμισι εκείνα χρόνια. Δεν ήταν τα μόνα. Διότι εδώ οφείλουμε να είμαστε ειλικρινείς την ώρα της κρίσης και να είμαστε όλοι ειλικρινείς και εμείς στο ΠΑΣΟΚ και η Νέα Δημοκρατία και η ΔΗΜΑΡ που στηρίζει την Κυβέρνηση.
Δυστυχώς, εγώ θα σταματήσω να μιλώ, κύριε Πρόεδρε, αμέσως, ελπίζοντας ότι και η Αντιπολίτευση κάποια στιγμή θα συναισθανθεί το μεγάλο της χρέος. Θα σταματήσω την ομιλία μου, αναφέροντας μόνο μια ρήση του Μακρυγιάννη: «Αγωνιζόμαστε πολλοί μαζί και φκιάνουμε. Είμαστε εις το εμείς και όχι εις το εγώ». Ας ακολουθήσουμε το παράδειγμα του Μακρυγιάννη.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Ασημίνα Σκόνδρα έχει το λόγο, για επτά λεπτά.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, αφιερώνω ένα λεπτό στο θέμα που αναδεικνύει συνεχώς ως μείζον η Χρυσή Αυγή, μόνο και μόνο για να πριονίζει τους θεσμούς.
Επιδιώκετε την κατάλυση των θεσμών, για να βρουν χώρο τα «μαύρα» σχέδιά σας, κύριοι. Ακολουθείτε συστηματικά τη μέθοδο του λύκου που χαίρεται στην αναμπουμπούλα. Φοράτε τη μάσκα του καλοθελητή, ενώ στην ουσία σκοπό σας είναι να εκμεταλλευτείτε το φιλότιμο αναξιοπαθούντων, ηλικιωμένων και ταλαιπωρημένων συμπολιτών μας, προκειμένου να τους παρασύρετε στους κόλπους της φασίζουσας ομάδος σας. Είστε δολιοφθόροι της δημοκρατίας και ψεύδεστε ασύστολα.
Είμαι Βουλευτής της επαρχίας. Καταθέτω στα Πρακτικά τη βουλευτική μου αποζημίωση.
(Στο σημείο αυτό η Βουλευτής κ. Ασημίνα Σκόνδρα καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επιδιώκετε να δημιουργήσετε εντυπώσεις και να στοχοποιήσετε το θεσμό του Βουλευτή και του Κοινοβουλίου.</Speech>
<Speech><Parlmember>ΕΥΣΤΑΘΙΟΣ ΜΠΟΥΚΟΥΡΑΣ</Parlmember>: Να μας πείτε πόσα παίρνετε.</Speech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Παίρνω 5.500 ευρώ. Επικαλούμαι τους συναδέλφους της επαρχίας, ακόμα και τους Υπουργούς, να δηλώσουν τι σημαίνει να πηγαινοέρχονται κάθε εβδομάδα στις περιφέρειές τους, να διατηρούν γραφείο, να επισκέπτονται τα δημοτικά διαμερίσματα, εκτός αν δεν θέλουμε να εκπροσωπείται η περιφέρεια.
Μην προκαλείτε, λοιπόν, το κοινό αίσθημα, ποντάροντας στην άγνοια.
Έρχομαι στο θέμα του προϋπολογισμού. Ακούστηκαν πολλά από την Αντιπολίτευση, αλλά τίποτα καινούργιο δυστυχώς, μόνο η φτώχεια των προτάσεών τους, οι ανύπαρκτες λύσεις και η ακατάσχετη θεωρία. Ακούστηκε κατά κόρον το να ανοίξουμε συζήτηση για το τάδε ή δείνα θέμα. Ακόμα εκεί είστε; Στο να ανοίξουμε συζητήσεις;
Τώρα χρειάζονται δράσεις, κυρίες και κύριοι, αποτελεσματικότητα, αποφασιστικότητα. Δεν αντέχουν άλλο οι Έλληνες.
Ακούστηκε, επίσης, να δούμε πώς φτάσαμε ως εδώ και ποιος ευθύνεται. Όταν το ακούν αυτό οι πολίτες, τρέμουν, διότι γνωρίζουν ότι σημαίνει αδράνεια, στασιμότητα και πάλι κουβέντες. Άντε και καταλήξαμε και τους δικάσαμε και τους εκτελέσαμε. Λύνονται τα οικονομικά προβλήματα των πολιτών; Βρίσκουν δουλειές οι άνεργοι;
Κάποιοι είπαν να πάρουμε τις γερμανικές αποζημιώσεις και τα κατοχικά δάνεια. Βεβαίως, να τα διεκδικήσουμε. Κανείς δεν λέει όχι. Έχετε αντιληφθεί, όμως, ότι η χώρα έχει πρόβλημα επιβίωσης σήμερα και χρηματοδότησης χθες, όχι στο μέλλον;
Ακούστηκε ότι δεν κάνουμε κοινωνική πολιτική. Ένα παράδειγμα θα αναφέρω, αυτό του Υπουργείου Παιδείας, που φέτος, σε πέντε μόνο μήνες, εξοικονόμησε από σπατάλες 10 εκατομμύρια ευρώ, τα οποία διέθεσε στην εστίαση φοιτητών, που αυξήθηκαν κατά 40%.
Να γίνουμε πρακτικοί και χρήσιμοι, να διαψεύσουμε αυτούς που ισχυρίζονται ότι οι Έλληνες δεν σκέφτονται, αλλά μόνο συσκέπτονται.
Κυρίες και κύριοι συνάδελφοι, δεν θα σταθώ σε νούμερα. Εκείνο που έχει εξαιρετική σημασία είναι η πολιτική φιλοσοφία του προϋπολογισμού, οι στόχοι και οι δικλίδες ασφαλείας για να επιτευχθεί. Έτσι θα αξιοποιήσουμε τη ρήτρα για να αποκαταστήσουμε τις όποιες αδικίες, να ανακουφίσουμε αυτούς που έχουν πραγματική ανάγκη.
Ο προϋπολογισμός του 2013 είναι ρεαλιστικός, προσαρμοσμένος στα σημερινά δεδομένα, χωρίς να ωραιοποιεί τους δείκτες της οικονομίας. Για πρώτη φορά στα χρονικά προβλέπει βαθύτερη ύφεση, μεγαλύτερη αύξηση της ανεργίας και λιγότερα έσοδα από φόρους απ’ ό,τι εκτιμούν οι διεθνείς οργανισμοί. Μ’ αυτόν τον τρόπο βρισκόμαστε ένα βήμα μπροστά από δυσάρεστες εξελίξεις. Θωρακίζουμε τη χώρα έτσι ώστε να αποτρέψουμε τον ενδεχόμενο εκτροχιασμό σ’ αυτήν την καθοριστική καμπή της οικονομίας. Για πρώτη φορά περνάμε από το έλλειμμα σε πρωτογενές πλεόνασμα και ενισχύονται οι δείκτες ανάπτυξης. Ο ελεγκτικός μηχανισμός δημοσίων δαπανών των Υπουργείων και των φορέων είναι μία επιτυχής πρωτοβουλία που θα διασφαλίσει τη σωστή του εκτέλεση. Αυτός ο προϋπολογισμός είναι, δηλαδή, το εφαλτήριο προς την οικονομική αναγέννηση.
Εμείς, μετά την ψήφιση του μεσοπροθέσμου και του προϋπολογισμού, εκπληρώνουμε τις υποχρεώσεις μας στους δανειστές μας. Αναμένουμε τώρα να αφήσουν οι εταίροι μας τα όποια φραστικά πισωγυρίσματα και να εκπληρώσουν τις δικές τους.
Αγαπητοί συνάδελφοι, απευθυνόμενη στις Ελληνίδες και τους Έλληνες, θέλω να τους πω ότι είναι δικό τους επίτευγμα. Πρόσφεραν πολλά. Στερήθηκαν και στερούνται. Θα ήθελα σαν νέα Βουλευτής ενός φτωχού και αγροτικού νομού η πρώτη μου ψήφος να είναι για παροχές. Η ευθύνη, όμως, είναι βαρύτερη. Εκείνο, όμως, που θα πω είναι ότι οι θυσίες τους πιάνουν τόπο. Η πατρίδα μας και εμείς τους έχουμε ανάγκη. Έχουμε ανάγκη τη στήριξή τους, τη συνεργασία τους και την κατανόησή τους.
Ομολογουμένως, μέχρι στιγμής το βάρος δεν έπεφτε δίκαια στους ώμους όλων. Πολλοί έλεγαν ότι δεν υπήρχε πολιτική βούληση. Τώρα υπάρχει. Δημιουργούμε δίκαιο και σταθερό φορολογικό σύστημα, ώστε να πληρώσουν όλοι εκείνοι που έβγαζαν την ουρά τους απέξω. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Η στρατηγική της Κυβέρνησης βασίζεται στην υλοποίηση των διαρθρωτικών αλλαγών, την αξιοποίηση της αδρανούς περιουσίας –της δημόσιας περιουσίας- την προώθηση αναπτυξιακών πρωτοβουλιών και την εισροή πόρων και επενδύσεων. Έτσι θα σταθεροποιήσουμε τη χώρα μας στον παγκόσμιο οικονομικό χάρτη.
Αγαπητοί συνάδελφοι, εκτός από τον τουρισμό και τη ναυτιλία, πιστεύω και σε έναν άλλο τρίτο ισχυρό πυλώνα παραγωγής πλούτου. Είναι ο αγροτικός τομέας και μία μεταρρύθμιση που πρέπει να μπει στις προτεραιότητές μας είναι η αγροτική. 
Είμαι Βουλευτής της Καρδίτσας, της πιο κεντρικής και παραγωγικής περιφέρειας. Η τοπική μας οικονομία στηρίζεται αποκλειστικά στη γη. Μετά λόγου γνώσεως σας λέω ότι οι γεωργοί, οι κτηνοτρόφοι, οι μελισσοκόμοι, οι αλιείς, οι δασοκόμοι, οι πτηνοτρόφοι ανά την επικράτεια είναι σε θέση να ταΐσουν όλον τον ελληνικό πληθυσμό.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Η εθνική κυριαρχία ενός κράτους παύει, όταν παύει η αυτάρκειά του. Μπορούν να δημιουργήσουν χιλιάδες θέσεις εργασίας όχι μόνο στον πρωτογενή τομέα, αλλά κυρίως στο δευτερογενή και στον τριτογενή. Είναι σε θέση να προσθέσουν άμεσα –όχι σε χρόνια- τεράστιους πόρους στην εθνική οικονομία και στο εμπορικό ισοζύγιο.
Τώρα είναι η στιγμή που επιβάλλεται να στηρίξουμε και να αναπτύξουμε τον πρωτογενή παραγωγικό τομέα, αφού είναι γενική η παραδοχή ότι η Μεταπολίτευση έκλεισε τον κύκλο της, ότι οι φούσκες που δημιούργησαν τον επίπλαστο πλουτισμό έσπασαν. Ο αγροτικός τομέας θα αποτελέσει το θεμέλιο μίας νέας βιομηχανοποίησης της ελληνικής επικράτειας με έμφαση στην περιφέρεια. Είναι ο αιμοδότης των αστικών κέντρων. Όταν γονατίζει η περιφέρεια, τα αστικά κέντρα γκρεμίζονται. 
Ολόκληρη η Ελλάδα, όμως, κυρίες και κύριοι συνάδελφοι, αντιμετωπίζει και έναν άλλο σοβαρότατο κίνδυνο, το δημογραφικό. Ο ελληνισμός αιμορραγεί. Αυτό και αν ενέχει τεράστιους κινδύνους! Παλεύουμε για τη βιωσιμότητα της οικονομίας και τώρα που διασφαλίζουμε τη σταθεροποίησή της, οφείλουμε να στρέψουμε την προσοχή μας και στη βιωσιμότητα του ελληνικού γένους.
Έχουμε χρέος να ανακόψουμε τη φθίνουσα πορεία των γεννήσεων. Γι’ αυτό το λόγο ζητώ από το οικονομικό επιτελείο και τα αρμόδια Υπουργεία να προχωρήσουν στη χάραξη πολιτικών που θα αναχαιτίσουν τον εν δυνάμει εφιάλτη. 
Πριν από τριάντα χρόνια δεν λάβαμε τα μέτρα μας για σήμερα και η Ελλάδα κινδύνεψε. Αν σήμερα δεν λάβουμε τα μέτρα μας για μετά από τριάντα χρόνια, η Ελλάδα θα αφανιστεί. 
Αγαπητοί συνάδελφοι, τελειώνοντας, θα ήθελα να πω ότι η τρικομματική Κυβέρνηση εθνικής σωτηρίας χτίζει εκ του μηδενός την οικονομία, την αξιοπιστία και την αξιοπρέπεια της πατρίδας μας. Πρόκειται για μια τιτάνια και επίμονη προσπάθεια, αλλά είναι η μοναδική οδός για να απαλλαγούμε οριστικά από χειραφετήσεις, από εκβιαστικά διλήμματα και ανεπιθύμητες κηδεμονίες. 
Και ναι, η κ. Κωνσταντοπούλου δεν είναι εδώ, αλλά θα της πω ότι είναι γενναιότητα…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εδώ είμαι!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είστε εκτός χρόνου, κυρία Σκόνδρα.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Είναι γενναιότητα, κυρία Κωνσταντοπούλου, αυτήν τη στιγμή να σηκώνεις την ευθύνη και όχι να κάθεσαι απ’ έξω και να πετροβολείς!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, είστε εκτός χρόνου και ανοίγετε θέμα…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μεγάλη γενναιότητα να τα βάζετε με τους αδύναμους!</Speech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Όσον αφορά τις…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Σκόνδρα, έχετε ολοκληρώσει.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Τελειώνω σε μισό λεπτό, κύριε Πρόεδρε. 
Όσον αφορά τις επενδύσεις και το τι λέει ο κ. Τσίπρας, δεν περιμέναμε τη συνέντευξη. Το είπε εδώ μέσα στις προγραμματικές του δηλώσεις ότι θα διώχνει όλους τους επενδυτές. Το ουτοπικό παραλήρημα του ΣΥΡΙΖΑ οδηγεί τη χώρα κατευθείαν στο άρθρο 99.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κυρία Σκόνδρα, σας έχω κλείσει το μικρόφωνο. Στα εννιά λεπτά επιχειρείτε να ανοίξετε θέματα και να προκαλείτε άλλους συναδέλφους.</ChairmanSpeech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Σας καλώ, λοιπόν, όλους να συμμετέχετε σ’ αυτήν τη δημοκρατική διαδικασία. Αυτό, κυρίες και κύριοι συνάδελφοι, είναι το μέτρο της δημοκρατίας, η συμμετοχή. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Την παραβιάζετε, όμως, εσείς τώρα.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Προϋπολογισμός είναι, κύριε Πρόεδρε, δείξτε λίγη ανοχή.</Speech> 
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Να συμμετέχετε, λοιπόν, στην ψήφιση του προϋπολογισμού. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Το λόγο έχει η κ. Ιατρίδη.</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, να μιλήσει ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, πριν δώσω το λόγο στην κ. Ιατρίδη, θα ήθελα να σας πω ότι θα ολοκληρώσουμε με την κ. Ιατρίδη και τον κύριο από τη Χρυσή Αυγή και μετά το λόγο θα έχει ο κύριος Υπουργός. 
Το λόγο, λοιπόν, έχει η κ. Ιατρίδη.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κυρίες και κύριοι συνάδελφοι, ο ελληνικός λαός μας ακούει και μας παρακολουθεί. 
Κύριοι της Κυβέρνησης, ο εξαθλιωμένος ελληνικός λαός παρακολουθεί με αγωνία, με πόνο, με οργή και αγωνία και οφείλετε πραγματικά να δώσετε μια ειλικρινή απάντηση για το συμβαίνει με τη δόση. Οφείλετε να δώσετε μια ειλικρινή απάντηση για ποιο λόγο, παρά τα επαχθή μέτρα που ψήφισε η τρικομματική κυβέρνησή σας, για τη δήθεν αναγκαία δόση των 31 δισεκατομμυρίων, έρχονται τώρα οι εταίροι να μας εμπαίξουν, να σας εμπαίξουν και να δηλώνουν ειρωνικά ότι η Ελλάδα δεν πέρασε ακόμα τον κάβο και θα δούμε τι γίνεται με τη δόση, ότι ούτε την άλλη εβδομάδα θα παρθεί η απόφαση για την Ελλάδα. Και ότι ναι μεν έχει γίνει ένα σημαντικό βήμα προς τη σωστή κατεύθυνση και χαιρετίζει η Κομισιόν την έκθεση των μέτρων, αλλά θα πρέπει να γίνουν κι άλλα, προκειμένου να λάβει η Αθήνα την επόμενη δόση της βοήθειας. 
Κύριοι της Κυβέρνησης, οφείλετε να δώσετε τώρα μία σαφή και ειλικρινή απάντηση απέναντι στους εξαθλιωμένους Έλληνες για το τι πραγματικά έχει συμβεί. Είτε είπατε ψέματα στους Έλληνες πολίτες και στους Βουλευτές σας μόνο και μόνο για να περάσουν αυτά τα επαχθή, αυτά τα ανθρωποφάγα μέτρα είτε πραγματικά συμβαίνει κάτι άλλο. Και νομίζω ότι σήμερα εδώ στη συζήτηση του πιο σημαντικού προϋπολογισμού για το ελληνικό κράτος πρέπει να απευθυνθείτε με ειλικρίνεια απέναντι στους πολίτες που σας είχαν εμπιστευθεί πριν από τέσσερις μήνες, προκειμένου πραγματικά να οδηγήσετε τη χώρα σε μια καλύτερη πορεία, όπως εσείς είχατε υποσχεθεί προεκλογικά, με τον τρόπο με τον οποίο ψευδώς είχατε υποσχεθεί. 
Τέλος, οφείλετε να δώσετε μια απάντηση σε ένα λαό ο οποίος υποφέρει και πονά από τα μέτρα τα οποία λαμβάνετε τα τελευταία δύο χρόνια στο βωμό των λυτρωτικών δόσεων, τα οποία όμως τελικά δεν έχουν αποφέρει τίποτα ουσιαστικό στην ελληνική οικονομία. 
Κυρίες και κύριοι συνάδελφοι, ό,τι συμβαίνει σε όλους τους Έλληνες πολίτες, το ίδιο αντιμετωπίζουμε και εμείς οι νησιώτες στο Αιγαίο.
Έχουμε καταδικαστεί σε ένα μόνιμο απαγορευτικό από την Κυβέρνηση των μνημονίων και τις ηγεσίες του Υπουργείου Ναυτιλίας και Αιγαίου, ενός Υπουργείου το οποίο όχι μόνο αδυνατεί να δώσει λύση σε πρακτικά και αντικειμενικά προβλήματα της σύνδεσης των νησιωτών με την ηπειρωτική Ελλάδα, αλλά κάνει ό,τι είναι δυνατόν για να δημιουργήσει ακόμα περισσότερα. 
Κυρίες και κύριοι συνάδελφοι, τους τελευταίους μήνες η νησιωτική Ελλάδα και η ακτοπλοΐα, η οποία αποτελεί τη γέφυρα της ζωής για τους νησιώτες, ζει τραγελαφικές καταστάσεις. Γραμμές κεντρικές, οι οποίες εξυπηρετούνταν κανονικά μέχρι και τα τέλη Οκτώβρη, βρέθηκαν να μην έχουν πλοίο. Οι νησιώτες δεν ξέρουν με ποιο πλοίο θα ταξιδέψουν και αν θα ταξιδέψουν. Η δρομολόγηση των πλοίων λειτουργεί με εβδομαδιαίο προγραμματισμό λες και είναι η δόση των μνημονίων. Τη μία έρχεται το καράβι, την άλλη δεν έρχεται. Αυτή είναι η πραγματικότητα. 
Το Υπουργείο Ναυτιλίας έχει επιδοθεί τους τελευταίους μήνες σε μία σειρά εκθέσεων ιδεών καθώς προτείνει μία πολιτική για το Αιγαίο και που το ίδιο το Υπουργείο την τιτλοφορεί βαρύγδουπα ως «νησιωτική πολιτική, στρατηγικός και επιχειρησιακός σχεδιασμός». Πρόκειται για ένα κείμενο που είναι συρραφή από κενά λόγια για να χρυσώσουν το χάπι της εγκατάλειψης των νησιωτών.
Μιλά το κείμενο αυτό για στρατηγικό σχεδιασμό. Μα, το σχεδιασμό αυτόν τον απαγορεύει το ίδιο το μνημόνιο, τα μέτρα του μεσοπρόθεσμου που πέρασαν από τη Βουλή την Τετάρτη. Τον απαγορεύει η κ. Δαμανάκη, που είπε ότι η Ευρωπαϊκή Ένωση δεν συμμετέχει στην επιδότηση του κόστους λειτουργίας ενός πλοίου. Τον απαγορεύει το πραγματικό κόστος του μεταφορικού ισοδύναμου για το οποίο ξέρετε ότι δεν υπάρχουν τα χρήματα για να εφαρμοστεί. Και όμως, μιλάτε για πολιτική μεταφορών και σύνδεση των νησιών στο όνομα της εδαφικής και κοινωνικής συνοχής. Τον απαγορεύει η δραστική μείωση των 15 εκατομμυρίων ευρώ, μόνο για το 2013, στις επιδοτήσεις για τις άγονες γραμμές. 
Κυρίες και κύριοι συνάδελφοι, από το 2013 το Υπουργείο Ναυτιλίας και Αιγαίου θα προσπαθήσει να εφαρμόσει ναυτιλιακή πολιτική με εξαθλιωμένα τα στελέχη του Λιμενικού Σώματος, με εξαθλιωμένα τα στελέχη που είναι μέρα – νύχτα στην πρώτη γραμμή και διακινδυνεύουν ακόμα και τη ζωή τους για τη μεταφορά των ασθενών νησιωτών. Και η κατάσταση αυτή αποτυπώνεται και από μία επιστολή που έχει στείλει ένας ανώνυμος λιμενικός, πατέρας ενός μικρού παιδιού. 
Διαβάζω την επιστολή του: «Φόροι, χαράτσια, φαγητό, ασφάλειες κ.λπ. οικογενειακές ανάγκες καλύπτονται από νέα δάνεια και η ζωή συνεχίζεται. Δυστυχώς, όμως, τα όνειρά μου κατεδαφίζονται μέρα με τη μέρα αφού η πολιτεία δείχνει να μην με σέβεται, να μη με αναγνωρίζει ή να μη με ξέρει. Η ισοπέδωση και ο εξευτελισμός που υφίσταμαι σαν άνθρωπος, σαν σύζυγος, σαν πατέρας, σαν εργαζόμενος είναι τέτοιος που μου στερεί κάθε διάθεση για προσφορά και αυτό πρέπει να σας ανησυχεί».
Το καταθέτω στα Πρακτικά.
(Στο σημείο αυτό η Βουλευτής κ. Τσαμπίκα (Μίκα)  Ιατρίδη καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Δυστυχώς, κυρίες και κύριοι συνάδελφοι, αυτή είναι η πραγματικότητα που βιώνει η κάθε ελληνική οικογένεια. Αυτή είναι η πραγματικότητα που βιώνουν στο σύνολό τους οι Έλληνες πολίτες. Η Κυβέρνηση, όπως κάνει με όλους τους Έλληνες, κοροϊδεύει και τους νησιώτες. Δεν μπορεί να λέει ότι καλύπτει τα εκπαιδευτικά κενά, να το λένε με δελτία Τύπου οι κυβερνητικοί Βουλευτές και την επομένη οι ακρίτες νησιώτες να στέλνουν επιστολές και να διαμαρτύρονται για τα κενά που δεν καλύπτονται. Δεν μπορεί να λέει ότι μας εξασφαλίζει την υγεία, όταν το Νοσοκομείο της Ρόδου, το βασικό νοσοκομείο του νομού, το οποίο δέχεται και χιλιάδες τουρίστες, δεν έχει τα βασικά υλικά για να λειτουργήσει, όταν δεν μπορεί να κάνει τα στοιχειώδη χειρουργεία. Δεν μπορεί να μιλά για νησιωτική πολιτική όταν καταργεί μία προς μία όλες τις βασικές δημόσιες υπηρεσίες στην Κάρπαθο, τη Λέρο και αλλού και να το θεωρεί από πάνω και σημαντική επιτυχία. Δεν μπορεί να το λέει όταν εξαθλιώνει τους συνταξιούχους, τους αγρότες και τους μισθωτούς. Δεν μπορεί να το λέει όταν πλέον το κόστος μετακίνησης στα νησιά καθίσταται πολύ υψηλό για όλους τους νησιώτες. Δεν μπορεί να το λέει όταν δεν έχει κάνει τίποτα για την ενίσχυση τουριστικού προϊόντος. Οι υποσχέσεις για τη μείωση του ΦΠΑ στην εστίαση και τον τουρισμό, παραμένουν ακόμα προεκλογικές εξαγγελίες. 
Για το μόνο για το οποίο μπορεί να μιλά –και το είδαμε προηγουμένως και από τον αρμόδιο Υπουργό- είναι η προώθηση για τη δημιουργία κέντρων μεταναστών σε αμιγώς τουριστικές περιοχές, όπως τα νησιά μας. Επειδή όπως είπε ο κ. Δένδιας, οι ροές είναι πάρα πολύ ικανοποιητικές, όσον αφορά τους παράνομους μετανάστες θα πρότεινα στην Κυβέρνηση να δει και τις ροές των οικονομικών μεταναστών από τους νέους επιστήμονες, από τα νέα Ελληνόπουλα, που ξενιτεύονται καθημερινά προς άλλες περιοχές της Ευρώπης και προς άλλα μέρη του κόσμου. 
Αυτό είναι το όραμα, κυρίες και κύριοι συνάδελφοι, της Κυβέρνησης για τα νησιά μας και για το Αιγαίο.
Και η πικρή αλήθεια είναι ότι με την πολιτική που εφαρμόζει η Κυβέρνηση του κ. Σαμαρά, του κ. Βενιζέλου και του κ. Κουβέλη δεν χρειάζεται πλέον να αναρωτιόμαστε αν η τρόικα είχε προτείνει στον κ. Μουσουρούλη την εκκένωση των νησιών με πληθυσμό κάτω των εκατό πενήντα κατοίκων. Και δεν  αναρωτιόμαστε, γιατί με την πολιτική την οποία εφαρμόζουν, το βλέπουμε καθημερινά να γίνεται και να υλοποιείται στην πράξη. Το βλέπουμε στη Ρόδο, στην Κω, στη Χίο, τη Μυτιλήνη, τη Σάμο, την Ικαρία, βλέπουμε τι γίνεται σε όλο το Αιγαίο, νότιο και βόρειο, από το Καστελόριζο μέχρι και τη Λήμνο. Βλέπουμε τα νησιά που πλέον, δεν έχουν -ακόμα και το αυτονόητο- αξιόπιστη σύνδεση με την ηπειρωτική Ελλάδα, που δεν έχουν τις ελάχιστες υπηρεσίες υγείας, που δεν έχουν βασικές δημόσιες υπηρεσίες, που δεν έχουν παιδεία, που τελικά δεν έχουν τίποτα παρά μόνο το φιλότιμο των κατοίκων τους και το πείσμα τους, να μείνουν στον ευλογημένο αυτό τόπο που ονομάζεται Αιγαίο, στον τόπο που έζησαν οι πρόγονοί τους. 
Γι’ αυτό και δεν είναι δυνατόν να ψηφίσουμε τον προϋπολογισμό που οδηγεί τους νησιώτες, αλλά και τους νέους, στην εγκατάλειψη των εστιών τους, που οδηγεί τους Έλληνες και τις Ελληνίδες σε περαιτέρω εξαθλίωση. 
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Ο Υπουργός Οικονομικών κ. Στουρνάρας, έχει ζητήσει το λόγο για μία σύντομη παρέμβαση.</ChairmanSpeech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός  Οικονομικών): Κύριε Πρόεδρε, θα ήθελα να καθησυχάσω το Σώμα σχετικά με την εκταμίευση της δόσης. 
Όπως είπα το πρωί δεν υπάρχει κανένας φόβος και εις επίρρωση μεταφέρω τη συνέντευξη που έδωσε ο κ. Γιούνκερ, ο επικεφαλής του Εurogroup προς το γερμανικό πρακτορείο. Είπε ότι η Ευρωζώνη θα εκπληρώσει τις δεσμεύσεις προς την Ελλάδα. Συγκεκριμένα είπε ότι η Ελλάδα εργάζεται για να εκπληρώσει τα καθήκοντά της και δεν έχω καμμία αμφιβολία ότι οι άλλες δεκαέξι κυβερνήσεις της Ευρωζώνης, σε αντάλλαγμα θα εκπληρώσουν τις δεσμεύσεις τους προς τη χώρα αυτή.
Όμως, θα ήθελα να εκφράσω επίσης, τη λύπη μου ως Υπουργός Οικονομικών για τις δηλώσεις του κ. Τσίπρα στην εφημερίδα «DIE ZEIT» -που τώρα τις είδα- όπου καλεί κάθε επενδυτή να αποφύγει να επενδύσει στη χώρα μας. Πραγματικά θα ήθελα και πιστεύω ότι θα γίνει κάποια διορθωτική δήλωση σχετικά με αυτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα να λάβω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συγγνώμη, κύριε Υπουργέ, συνήθως στις σύντομες παρεμβάσεις απαντάει ο κύριος Υπουργός και δεν ανοίγει καινούργια θέματα. 
Προχωρούμε στον κ. Κουκούτση Δημήτριο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα παρακαλούσα να λάβω το λόγο.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαριά, με ποια ιδιότητα; Για ποιο θέμα; Τι έχουμε; 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σχετικά με τη δήλωση του κυρίου Υπουργού.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, δεν υπάρχει τέτοια διαδικασία. 
Είναι στο Βήμα ο συνάδελφος κ. Κουκούτσης Δημήτριος και έχει το λόγο για επτά λεπτά.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Εμάς τα χρήματα της βουλευτικής αποζημίωσης μας φτάνουν. Ούτε γραφεία έχουμε στην επαρχία ούτε κομματική πελατεία ούτε διορισμούς κάνουμε.
Ο φετινός κρατικός προϋπολογισμός ουσιαστικά αποτυπώνει το σύνολο των νέων μέτρων που εμπεριέχονται στο μνημόνιο της κοινωνικής κατεδάφισης. Τα αδιέξοδα των τελευταίων ετών οδήγησαν το λαό μας σε συνθήκες ανθρώπινης κρίσης. 
Θεωρώ λοιπόν, υποχρέωσή μου -και χαίρομαι που είναι εδώ και ο κύριος Υπουργός- να επισημάνω τα χτυπήματα που δέχεται το Εθνικό Σύστημα Υγείας, ένα Εθνικό Σύστημα Υγείας που νοσεί, ένα Εθνικό Σύστημα Υγείας που απαξιώνεται, που καταρρέει. 
Ο προϋπολογισμός που συζητούμε αυτές τις ημέρες οδηγεί το δημόσιο σύστημα υγείας στο γκρεμό και τους Έλληνες πολίτες στο να μην έχουν πρόσβαση στις υπηρεσίες υγείας, δεκάδες νοσοκομεία να βάζουν λουκέτο και στην τελική ανάλυση η πρόσβαση στην υγεία να υπάρχει μόνο για τους κατέχοντες.
Οι κρατικές δαπάνες για την υγεία που περιγράφονται στην εισηγητική έκθεση θα είναι περίπου στο ύψος των 4,4 δισεκατομμυρίων ευρώ και θα φτάσουν τα 4,8 δισεκατομμύρια μαζί με την έκτακτη επιχορήγηση των νοσοκομείων. Οι κρατικές δαπάνες μαζί με τις ασφαλιστικές εισφορές για τον κλάδο υγείας που καταβάλλονται στον ΕΟΠΥΥ δεν ξεπερνούν επ’ ουδενί το 4% του ΑΕΠ. Υπό τις συνθήκες αυτές ο ΕΟΠΥΥ δεν θα μπορέσει να εισπράξει πάνω από 2 με 2,5 δισεκατομμύρια ευρώ. Και αυτό αισιόδοξα γιατί έγινε φέτος. 
Άλλωστε τόσο ήταν και την περσινή χρονιά, όταν ο ΕΟΠΥΥ εισέπραττε μηνιαίως 200 έως 230 εκατομμύρια ευρώ. Η Κυβέρνηση και το Υπουργείο ισχυρίζονται ότι οι συνολικές δαπάνες θα ξεπεράσουν ή θα φτάσουν το 6% του ΑΕΠ. Ούτως ή άλλως, εμείς είμαστε στις τελευταίες θέσεις της Ευρωπαϊκής Ένωσης σε επίπεδο δαπανών για την υγεία. Με αυτό όμως το ποσοστό του 6% μιλάμε ξεκάθαρα για μία ανθρωπιστική κρίση.
Από την άλλη μεριά, για το 2013 η κρατική επιχορήγηση του ΕΟΠΥΥ ανέρχεται στα 808 εκατομμύρια ευρώ αντί των 843 εκατομμυρίων ευρώ που ήταν πέρσι. Ο ΕΟΠΥΥ έχοντας όμως συσσωρευμένα χρέη από τις προηγούμενες χρονιές, όχι μόνο δεν θα μπορέσει να τα αποπληρώσει, αλλά θα αδυνατεί να καλύψει και τις τρέχουσες υποχρεώσεις του. Ας μην αναφέρουμε βέβαια τα Προγράμματα Δημοσίων Επενδύσεων όταν για την υγεία δίνετε μόνο το 0,5% του προγράμματος, δηλαδή μόνο 34 εκατομμύρια ευρώ.
Για ποιον εκσυγχρονισμό των νοσοκομείων μπορούμε να μιλήσουμε όταν δεν θα μπορεί το κράτος να καλύψει ούτε τους πεσμένους σοφάδες σε νοσοκομεία όπως το «Τζάνειο», που έχουν αφεθεί στην τύχη τους; 
Έχουμε μείωση κατά 490 εκατομμύρια ευρώ σε φαρμακευτική δαπάνη, αλλά και στα λειτουργικά έξοδα των νοσοκομείων. Και επειδή όλα λειτουργούν σε αυτήν τη χώρα δεσμευτικά απέναντι στα μνημόνια, έχουμε το εξής: Οι υπηρεσίες των νοσοκομείων θα πρέπει να ελέγχονται απευθείας από τον ΕΟΠΥΥ μέσω προϋπολογισμού με βάση την κοστολόγηση της διαδικασίας. Ο αριθμός των ιατρών θα μειωθεί 10% έως το Δεκέμβριο του 2012 και άλλο ένα 10% το 2013. 
Οι πρώτοι που θα πληρώσουν τη νύφη ποιοι θα είναι; Οι επικουρικοί. Τα εύκολα θύματα. Αναγράφεται βέβαια στην εισηγητική έκθεση ότι ένα από τα μέτρα που θα ληφθούν είναι και η μείωση της μισθολογικής δαπάνης του προσωπικού δηλαδή, και των εφημεριών. 
Ξέρετε τι σημαίνει αυτό, κυρίες και κύριοι συνάδελφοι; Εύχομαι να μην τύχει να χρειαστεί να νοσηλευτείτε παράξενες ώρες σε κάποιο νοσοκομείο της επαρχίας ή των Αθηνών. Η αναθεώρηση του χάρτη υγείας του ΕΣΥ θα γίνει άραγε μόνο με οικονομικά και γεωγραφικά κριτήρια; 
Εμείς δηλώνουμε ξεκάθαρα ότι είμαστε υπέρ ενός κεντρικού συστήματος προμηθειών, φαρμάκων και υλικών από επιτροπές που θα τυγχάνουν άμεσου διακομματικού ελέγχου, καθότι τα ποσά είναι τεράστια και τα τρωκτικά στο χώρο της υγείας κάνουν πάρτι εδώ και δεκαετίες.
Και επειδή για μία ακόμη φορά θα επαναλάβουμε ότι η Χρυσή Αυγή είναι στη Βουλή για να μη μασάει τα λόγια της, για να λέει την αλήθεια, στο θέμα των γενοσήμων –θα το πούμε για μία ακόμη φορά- τα συμφέροντα είναι τεράστια και τα ντόπια τρωκτικά που παίζουν τα παιχνίδια των πολυεθνικών είναι σε αναμονή, ακόμη και μέσα σε αυτήν την Αίθουσα.
Υπάρχουν όμως και παράγραφοι αδιευκρίνιστοι στην εισηγητική έκθεση. Αναγράφεται ότι ο εξορθολογισμός λειτουργίας του ΕΟΠΥΥ με στόχο την οικονομική του εξυγίανση, θα γίνει με ενέργειες όπως την παρακάτω: «η πληρωμή νοσηλευτικών υπηρεσιών που παρέχονται σε ασφαλισμένους αλλοδαπούς από τους οικείους ασφαλιστικούς τους φορείς». Γιατί, κύριοι; Μέχρι τώρα τι γινόταν; Τι εννοείτε; Πραγματικά δεν καταλαβαίνω όταν λέτε «οικείοι ασφαλιστικοί φορείς». Δεν πλήρωνε το ΙΚΑ γι’ αυτούς; Δεν πλήρωναν τα άλλα ταμεία; Δεν μιλάμε βέβαια για τα αντίστοιχα ταμεία της Μοζαμβίκης, της Ζιμπάμπουε και της Αλβανίας. Μιλάμε για τα δικά μας ταμεία. 
Για να γίνουν όμως, όλα αυτά και στον τομέα της υγείας, βασική προϋπόθεση  είναι να καταβληθεί η δόση. Θα τη λάβουμε, επιτέλους; Ο κύριος Υπουργός είπε ότι δεν υπάρχει πρόβλημα. Ειλικρινά είναι μεγάλη υπόθεση αυτό για εμάς, γιατί μας κούρασαν. Αποδείξαμε ότι είμαστε και πειθήνιοι και καλά παιδιά. Πρέπει επιτέλους, να τελειώνουμε με αυτήν την ιστορία. 
Μην αφήνετε, κύριοι, να εξευτελίζεται έτσι ο λαός μας. Για τους ξένους δεν είστε η τρικομματική κυβέρνηση. Για τους ξένους είστε η κυβέρνηση των Ελλήνων. Εξευτελιζόμαστε ως έθνος, ως λαός. Δεν μπορούμε να είμαστε ο περίγυρος των Φραγκολεβαντίνων και των Ούννων της Ευρώπης. Κανένας μνημονιακός προϋπολογισμός δεν θα περάσει. Θα περάσει μόνο σε αυτήν την Αίθουσα, γιατί το έθνος μας, ο λαός μας θα τον καταστρέψει στην πράξη. 
Η απληστία των αφεντικών της παγκοσμιοποίησης έχει μεταβληθεί σε τρέλα, η οποία θα ωθήσει τα πράγματα στα άκρα. Επέλεξαν την πατρίδα μας και όχι τυχαία, για να επιβάλουν μία παγκόσμια εξουσία. Είναι όμως η φύση του λαού μας, η φύση του έθνους μας, η φυλή μας, οι παραδόσεις μας, που επιβάλλουν να είμαστε εμείς οι Έλληνες αυτοί που μέσα από το χάος και το σκοτάδι με την αντίστασή μας στην τάξη των νέων πραγμάτων, θα φέρουμε το φως ξανά. 
Ας πούμε και κάποια πράγματα απλά. Ο λαός τι ζήτησε απ’ αυτήν την Κυβέρνηση; Δήμευση, φυλακίσεις στους υπαίτιους, τιμωρίες και θα έκανε υπομονή. Θα του έδινε κάποιος ένα χρονοδιάγραμμα και θα του έλεγε «σε τέσσερα-πέντε χρόνια λαέ, θα δούμε άσπρη μέρα». Δεν το είδε αυτό. Κόρακας κοράκου μάτι, το σαμπουάν της Νέας Δημοκρατίας αγοράστηκε και δίπλα είχε το conditioner το ΠΑΣΟΚ. 
Θα μας σώσει η Αριστερά; Η Αριστερά πλέον έχει πολιτικά τζάκια. Η Αριστερά είναι κρατικοδίαιτη. 
Η ηγεσία της Αριστεράς έχει αποδείξει ότι κατά καιρούς στην ιστορία αυτής της χώρας κιότεψε. Κιότεψε το 1944 που είχε την εξουσία στο χέρι. Έβαλε το δάχτυλο στο μέλι το 1980 και το 1990. Διόρισε, συγκυβέρνησε, έκανε το συνδικαλισμό επάγγελμα. Η δική μας ιστορική μοίρα, των Ελλήνων εθνικιστών, είναι κάθε φορά να βγάζει τη χώρα από το βούρκο με κάθε κόστος για την παράταξη και την ίδια της τη ζωή. Έτσι θα πράξει τώρα και η Χρυσή Αυγή στο άμεσο μέλλον σπάζοντας το απόστημα της φαύλης κομματοκρατίας που επικρατεί από τη Μεταπολίτευση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μανιτάκης,  έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μισό λεπτό, κύριε Πρόεδρε. Ένα σχόλιο θα ήθελα να κάνω για τον κ. Στουρνάρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έδωσα το λόγο στον κύριο Υπουργό. Έκανα εγώ ο ίδιος ως Προεδρείο μια παρατήρηση. Προτείνω να προχωρήσουμε. Έχω δώσει το λόγο. Δεν είναι σωστό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν κάνω τοποθέτηση. Αλλά υπάρχει μια κοινοβουλευτική τάξη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μετά τον κύριο Υπουργό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι δυνατόν να παρεμβαίνει ο κάθε Yπουργός, ο κάθε Πρόεδρος της συγκυβέρνησης και να κατηγορεί τον Αρχηγό της Αξιωματικής Αντιπολίτευσης για άσχετο θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ έκανα ως Προεδρείο την παρατήρηση στον Υπουργό. Ας τηρήσουμε τη διαδικασία. Θα υπάρξει απάντηση κανονικά. 
Ορίστε, κύριε Μανιτάκη, έχετε το λόγο για δώδεκα λεπτά.</ChairmanSpeech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρίες και κύριοι Βουλευτές, με πλήρη συναίσθηση της κρισιμότητας των περιστάσεων, των δημόσιων αγαθών που διακυβεύονται και των ιστορικών συνθηκών που επωμίζεται η σημερινή Κυβέρνηση, το Υπουργείο Διοικητικής Μεταρρύθμισης και Ηλεκτρονικής Διακυβέρνησης κι εγώ προσωπικά, προσέρχομαι σήμερα για να σας παρουσιάσω σε αδρές γραμμές τις βασικές αλλαγές που επέρχονται στη διοίκηση με το πολυνομοσχέδιο. Επικεντρώνονται σε τρεις βασικούς τομείς.
Πρώτον, στον τομέα της μετακίνησης των υπαλλήλων του δημοσίου ώστε να διασφαλίζεται η μέγιστη δυνατή κινητικότητα για το συμφέρον της υπηρεσίας και για την καλύτερη αξιοποίηση των προσόντων τους. 
Δεύτερον, στο θεσμό της διαθεσιμότητας των δημοσίων υπαλλήλων όταν καταργούνται θέσεις με στόχο την άμεση μετάταξή τους σε υπηρεσίες όπου υπάρχουν ανάγκες. 
Τρίτον, στην ενίσχυση της πειθαρχικής ευθύνης με την επιτάχυνση και την εντατικοποίησή της.
Ως προς τον πρώτο τομέα πρέπει να τονιστεί ότι επεκτείνεται και διευρύνεται η έννοια του κρατικού υπαλλήλου του ν. 4024/2011. Ο κανόνας ότι ο δημόσιος υπάλληλος παραμένει αμετακίνητος στη θέση που αρχικά διορίστηκε, διασπάται. Μπορεί να μετακινηθεί εθελούσια ή υποχρεωτικά με σκοπό την καλύτερη αξιοποίηση των προσωπικών του δυνατοτήτων και τη βέλτιστη εξυπηρέτηση του συμφέροντος της δημόσιας υπηρεσίας. Λαμβάνεται, βέβαια, η μεγαλύτερη δυνατή πρόνοια, ώστε η διαδικασία της μετακίνησης να γίνεται με διαδικασίες αντικειμενικές, όσο γίνεται πιο σύντομες, αφού λαμβάνονται υπ’ όψιν τα τυπικά και ουσιαστικά προσόντα του υπαλλήλου, η καταλληλότητα για τις θέσεις που θα μετακινηθεί, η οικογενειακή του κατάσταση, τα βιοτικά του συμφέροντα και βέβαια η προσωπική του προτίμηση. 
Πιστεύω ότι μόνο με τον θεσμό της κινητικότητας μπορεί να αποφευχθεί μια πολιτική αθρόων, οριζόντιων και τυφλών απολύσεων, που είναι και ανεφάρμοστες και ανέφικτες και βέβαια αντισυνταγματικές αφού ο δημόσιος υπάλληλος μόνο για συγκεκριμένους λόγους που προβλέπει η ισχύουσα νομοθεσία και ο Υπαλληλικός Κώδικας, μπορεί να απολυθεί και βέβαια μόνο εφόσον τηρούνται κάποιες διαδικασίες που επιβάλλονται από το Σύνταγμά μας. 
Ως προς την πειθαρχική ευθύνη εντατικοποιούμε και διευρύνουμε τις περιπτώσεις που καθιερώνει ήδη ο Υπαλληλικός Κώδικας: την αυτοδίκαιη και δυνητική αργία. 
Καταλαμβάνει και τις περιπτώσεις που ο υπάλληλος παραπέμπεται για σοβαρά ποινικά και πειθαρχικά αδικήματα περί την υπηρεσία στο ακροατήριο ή στο Πειθαρχικό Συμβούλιο αντίστοιχα.
Με τις ρυθμίσεις αυτές που εφαρμόζουν και δεν θεσπίζουν νέα μέτρα, επιτυγχάνεται η άμεση, προσωρινή απομάκρυνσή τους από τις δημόσιες υπηρεσίες μέχρι να κριθούν από τα αρμόδια πειθαρχικά Όργανα και τα δικαστήρια. 
Προβλέπονται, παράλληλα, μια σειρά από δικαιοκρατικές διαδικασίες για άμεση ή μεταγενέστερη αναστολή του μέτρου της αργίας ή επανεξέταση και ενδεχόμενη άρση του, εφόσον διαρκεί επί μακρόν.
Και, βέβαια, το κράτος δικαίου και οι ισχύουσες, ακόμη, στη χώρα μας δικαιοκρατικές εγγυήσεις του διοικουμένου, είναι εκεί για να προστατεύσουν τον αδίκως διωκόμενο.
Με το μέτρο αυτό θέλουμε να προστατεύσουμε, επιδιώκοντας να καταπολεμήσουμε ένα γενικευμένο κλίμα ανοχής απέναντι στους πειθαρχικά υπόλογους, αλλά και πειθαρχικής χαλάρωσης, τους ίδιους τους υπαλλήλους και το κύρος του δημοσιοϋπαλληλικού λειτουργήματος.
Θέλουμε να υπενθυμίσουμε σε όλους τους υπαλλήλους ότι η μονιμότητα δεν είναι προνόμιο προσωπικό, αλλά εγγύηση θεσμική προς το συμφέρον της δημόσιας υπηρεσίας, για να μπορεί να εκπληρώνει ο υπάλληλος απερίσπαστος τα δημοσιοϋπαλληλικά του καθήκοντα.
Ο δημόσιος υπάλληλος, ως υπηρέτης του κράτους και του λαού, βαρύνεται με υποχρεώσεις που εξυπηρετούν το δημόσιο συμφέρον. Επειδή βαρύνεται με υποχρεώσεις και καθήκοντα, δικαιούται αξιοπρεπή και ισάξια της υπηρεσίας του αμοιβής ή μισθού και, βέβαια, των δικαιωμάτων που του αναγνωρίζει ο Κώδικας.
Όσα συνοπτικά και επιγραμματικά ανέφερα, συναποτελούν ένα πλαίσιο διαρθρωτικού και πάγιου χαρακτήρα, που προτάσσεται σήμερα ως προαπαιτούμενο για να υποστηριχθεί το μείζον, που είναι το εγχείρημα της διοικητικής μεταρρύθμισης.
Φροντίσαμε, έτσι, να συμπεριληφθούν οι ρυθμίσεις αυτές που σας προανέφερα, στο νομοσχέδιο που ψηφίστηκε προχθές και αποτελεί πλέον  νόμο του κράτους, ως ένα πρώτο δείγμα της μεταρρύθμισης που υλοποιούμε.
Έτσι, ως άμεσο δείγμα έμπρακτης αναβάθμισης και εφαρμογής του θεσμού της κινητικότητας, όπως τον ανέλυσα, προβαίνουμε στην κατάργηση ενός περιορισμένου –το τονίζω- αριθμού θέσεων υπαλλήλων ορισμένων μόνο κατηγοριών, κλάδων και ειδικοτήτων, για τις οποίες κρίνεται ότι πλεονάζουν και δεν ανταποκρίνονται στις άμεσες ανάγκες των φορέων στους οποίους ανήκουν οργανικά. Το προσωπικό αυτό, που είναι μερικές εκατοντάδες, μετακινείται και δεν απολύεται –το ξανατονίζω- εκεί όπου υπάρχουν διαπιστωμένα κενά και επείγουσες ανάγκες της διοίκησης σε προσωπικό ιδίως για την εξυπηρέτηση των πολιτών.
Θα πρέπει να διευκρινιστεί, ακόμη, ότι η συγκεκριμένη ρύθμιση αφορά ορισμένες μόνο θέσεις υπαλλήλων που δεν έχουν προσληφθεί με διαγωνισμό ή με διαδικασία επιλογής σύμφωνα με προκαθορισμένα και αντικειμενικά κριτήρια υπό τον έλεγχο Ανεξάρτητης Αρχής ή με άλλες διαδικασίες επιλογής που περιβάλλονται με αυξημένες εγγυήσεις διαφάνειας και αξιοκρατίας. 
Το δηλώνω: Με την αναγκαστική μετακίνηση σε άλλη υπηρεσία και τη θέση σε διαθεσιμότητα για μικρό χρονικό διάστημα, δεν αμφισβητείται η νομιμότητα των προσλήψεων αυτών. Η διαθεσιμότητα υπάρχει εξάλλου και ρυθμίζεται στον Υπαλληλικό Κώδικα εδώ και δεκαετίες. Και αυτήν τη διαθεσιμότητα εφαρμόζουμε.
Ποιους αφορά ειδικότερα η ρύθμιση; Αφορά αποκλειστικά και μόνο τους υπαλλήλους που υπηρετούν με σχέση εργασίας ιδιωτικού δικαίου αορίστου χρόνου και όχι το μόνιμο προσωπικό. Αφορά μόνο υπαλλήλους δευτεροβάθμιας εκπαίδευσης και μόνο υπαλλήλους των ειδικοτήτων διοικητικού, διοικητικού λογιστικού, διοικητικού οικονομικού και διοικητικών γραμματέων.
Ταυτόχρονα, για να διασφαλίσουμε ότι δεν θα προκληθεί αναστάτωση ή βλάβη στις υπηρεσίες απ’ όπου προέρχονται οι υπάλληλοι και κυρίως για να διασφαλίσουμε την παροχή υπηρεσιών προς τους πολίτες, προβλέψαμε μια σειρά από περιορισμούς, ώστε οι μετακινήσεις να είναι σαφώς προσδιορισμένες και ο αριθμός τους να είναι πράγματι περιορισμένος. Δεν θα σας κουράσω με αυτούς τους περιορισμούς. Πιστεύουμε ότι έτσι, με αυτόν τον τρόπο, διασφαλίζεται πως καμμία υπηρεσία δεν θα στερηθεί το αναγκαίο προσωπικό της. 
Τέλος, μεριμνήσαμε να εξαιρεθούν από την εφαρμογή ευαίσθητες υπηρεσίες, όπως οι φορείς κοινωνικής ασφάλισης και φροντίδας, τα νοσοκομεία, ο ΟΑΕΔ, καθώς και αρχαιολογικοί χώροι και μουσεία, δηλαδή οι υπάλληλοι που υπηρετούν στη Γενική Γραμματεία Πολιτισμού του Υπουργείου Παιδείας. 
Πρέπει να τονιστεί με έμφαση προς κάθε κατεύθυνση προς τους πολίτες και προς τους ανθρώπους της ίδιας της διοίκησης ότι στις ρυθμίσεις που καταθέσαμε υπάρχουν όλες εκείνες οι απαραίτητες εγγυήσεις, προκειμένου η διαδικασία της μετακίνησής τους να υλοποιηθεί όχι μόνο με τον πιο αντικειμενικό, αλλά και με τον ταχύτερο δυνατό τρόπο. Δεν είναι δυνατόν να χάσουμε χρόνο. Οι υπάλληλοι πρέπει να μετακινηθούν άμεσα και τα πολλά κενά που έχουμε σε πολλές υπηρεσίες να καλυφθούν το συντομότερο. 
Πρέπει να πω ότι έχουν προβλεφθεί αυστηρές προθεσμίες για την υλοποίηση αυτής της διαδικασίας και για τα αρμόδια όργανα και για τις υπηρεσίες της διοίκησης και για το ίδιο το Υπουργείο Διοικητικής Μεταρρύθμισης. Η τάχιστη υλοποίηση αυτής της διαδικασίας αποτελεί στοίχημα που πρέπει να κερδηθεί με την ενεργό συνδρομή της ίδιας της διοίκησης. 
Τελειώνοντας, θέλω να πω τούτο. Γνωρίζω ότι είμαστε ακόμη στην αρχή μιας γιγάντιας προσπάθειας και ότι όλα αυτά που κάνουμε είναι λίγα, ελάχιστα σε σχέση με αυτά που χρειάζεται να γίνουν, για να αλλάξουν ριζικά το κράτος και η διοίκηση. Τα προβλήματα είναι πολλά, πολύπλοκα και δυσθεώρητα. Πάντως, ξεκινήσαμε, υπάρχει σχέδιο και είμαστε αποφασισμένοι να προχωρήσουμε. Δεν θα σταματήσουμε, δεν θα παραιτηθούμε από την προσπάθεια. Ό,τι κάνουμε, το κάνουμε με τις δικές μας δυνάμεις, τις ελληνικές δυνάμεις, με πενιχρά έως ανύπαρκτα μέσα, με άξια στελέχη της ίδιας της διοίκησης. 
Στηριζόμαστε και προσβλέπουμε στη συναίνεση και συμμετοχή όλων των υπαλλήλων και της διοίκησης συνολικά. Επιδιώκουμε μέσα από το χάος και την καθολική αβεβαιότητα να βάλουμε κάποιες στέρεες βάσεις, που δύσκολα ανατρέπονται και να βάλουμε κάποια τάξη στην αταξία, στη χαλάρωση δομών, ευθυνών και συμπεριφορών. 
Δεν θέλουμε, ωστόσο, να δημιουργήσουμε αυταπάτες και φρούδες ελπίδες. Η προσπάθεια, για να πετύχει, απαιτεί μεγάλη συναίνεση και συμμετοχή. Οφείλουμε να την αναλάβουμε όλοι μας και από κοινού, υπερβαίνοντας κομματικές, παραταξιακές ή ιδεολογικές προκαταλήψεις, να βαδίσουμε συντεταγμένα ως δημοκρατική πολιτεία με αποφασιστικότητα, υπευθυνότητα και σύνεση. Κοινή γαρ η τύχη και το μέλλον ευοίωνον, μόνον εφόσον αγωνιστούμε από κοινού για  το κοινό καλό.
Ο τόπος και το πολίτευμα στάθηκαν μέχρι σήμερα όρθια, παρά τις τρομακτικές και τραγικές δοκιμασίες που έχει υποστεί ο ελληνικός λαός τα τρία τελευταία χρόνια. Ο λαός υπομένει και περιμένει. Προσδοκά, παρά τα όσα έχει τραβήξει. Ας φανούμε αντάξιοι της εμπιστοσύνης του, χαράσσοντας έναν άλλο δρόμο, διαφορετικό δρόμο και δίνοντάς του μια νέα, ελπιδοφόρα και σίγουρη προοπτική.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Ευχαριστούμε και εμείς. 
Πριν δώσω το λόγο στον κ. Αναγνωστάκη, θα δώσω το λόγο για ένα λεπτό στον κ. Λαφαζάνη, για να κάνει το σχόλιο του.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν θεωρώ καθόλου σωστό…</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ο Κανονισμός…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν προβλέπεται.
(Θόρυβος στην Αίθουσα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Γιατί διαμαρτύρεστε, κύριοι συνάδελφοι;</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Γιατί δίνετε το λόγο, κύριε Πρόεδρε; Δεν το προβλέπει ο Κανονισμός.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να είστε δίκαιοι και ακριβείς, όπως είναι το Προεδρείο.
(Θόρυβος στην Αίθουσα από την πτέρυγα της Νέας Δημοκρατίας)
Ο κ. Λαφαζάνης είναι Κοινοβουλευτικός Εκπρόσωπος κόμματος.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Τι σημαίνει αυτό;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θέλετε να κάνετε τον Πρόεδρο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Αυγενάκη, προς τι οι διαμαρτυρίες; 
Ο Υπουργός, έκανε  μια παρέμβαση, έκανε μια ονομαστική αναφορά σε Αρχηγό κόμματος. Δικαιούται, εφόσον το ζητάει, να δώσει μια σύντομη απάντηση. Εσείς γιατί διαμαρτύρεστε;</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Το παρακάνετε γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Ο κ. Λαφαζάνης, έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρακαλώ, κύριοι!
Δεν θέλω να παίρνω το λόγο, αλλά μου κάνει εντύπωση …</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Γιατί σταματάτε και καθόλου;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριοι! Επιτέλους, κάποτε πρέπει να ακούτε.</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Θα μας τρελάνετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Λαφαζάνη, κάντε το σχόλιο σας. 
(Θόρυβος στη Αίθουσα από την πτέρυγα της Νέας Δημοκρατίας)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν μπορώ, κύριε Πρόεδρε. Κοιτάξτε τι γίνετε. Που είσαστε;
(Θόρυβος στην Αίθουσα - κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Αυγενάκη, για να καταλάβω και εγώ τι κάνετε εσείς;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το Προεδρείο…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Κύριε Αυγενάκη, με ακούτε; Τι παριστάνετε εδώ μέσα;</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Εσείς τι παριστάνετε τον Πρόεδρο της Βουλής ή του ΣΥΡΙΖΑ;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Προεδρεύω, κύριε.
Κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έλεος, κύριε!
Βεβαίως, έχουν δικαίωμα και οι Αρχηγοί των κομμάτων της συγκυβέρνησης και ο Υπουργός Οικονομικών και οποιοσδήποτε άλλος Υπουργός να κάνει την παρέμβασή του. Αυτό όμως που δεν έχει δικαίωμα είναι να παίρνει αφορμή από την παρέμβαση αυτή και να εξαπολύει ρουκέτες εκτός της διαδικασίας της συζήτησης σε βάρος του Αρχηγού της Αξιωματικής Αντιπολίτευσης για μια συνέντευξη που την παραμορφώνουν, την διαστρεβλώνουν και την παραποιούν και κάνουν εντυπώσεις στη Βουλή, προκειμένου να γραφούν στις ιστοσελίδες και αυτών τα ονόματα κάτω από αυτούς που πυρ ομαδόν εκτοξεύουν κατά του κ. Τσίπρα. 
Και πολύ φοβούμαι…</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Εμείς διαβάζουμε την συνέντευξη.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Εσείς τι λέτε…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ζητήσατε το λόγο από το Προεδρείο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην εκνευρίζεστε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην εκνευρίζεστε. Θα ακούσετε και αν θα ακούσετε μπορεί να έχετε τον αντίλογό σας ευχαρίστως. Εμείς δεν ελέγχουμε τη διαδικασία κατά τέτοιο τρόπο που να μην υπάρχει και ο αντίλογος. Εμείς επιζητούμε τον αντίλογο. Πάντοτε τον επιζητούμε τον αντίλογο.
Λοιπόν, διαστρέβλωση και παραποίηση. Και πολύ φοβούμαι ότι σε ορισμένα site πρώτα καταχωρούνται οι δηλώσεις που γίνονται εδώ και μετά εκφωνούνται στην Βουλή. Αυτά.
Όσον αφορά…</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Πρόεδρε, χρόνος δεν υπάρχει τώρα;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω. Μια φράση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Ολοκληρώστε, όμως.
 (Θόρυβος στη Αίθουσα από την πτέρυγα της Νέας Δημοκρατίας)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί…</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Γιατί παρεμβαίνετε συνέχεια. Μην μιλάτε να τελειώσει η διαδικασία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τόσο ενοχλητικά είναι;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, μην εξισώνεστε με όσους κάνουν θόρυβο.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Σας ακούμε συνέχεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Αφήστε να φαίνεται ποιος κάνει θόρυβο, διότι άμα κάνετε όλοι θόρυβο εξισώνεστε. Αφήστε να φαίνεται ποιος δεν σέβεται τον Κανονισμό.
Ολοκληρώστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, λέγοντας μια φράση μόνο.
Είναι άλλο πράγμα η επένδυση και άλλο πράγμα το ξεπούλημα της χώρας. Στο ξεπούλημα της χώρας θα είμαστε απέναντι μ’ όλες μας τις δυνάμεις. Τελεία και παύλα.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Ζητάτε το λόγο υποθέτω για το ίδιο θέμα;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μάλιστα, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Βεβαίως, έχετε το λόγο. Πόσο χρόνο θέλετε;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ πολύ, κύριε Πρόεδρε. Δεν θα χρειαστώ πάνω από ένα λεπτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας έθιξα εσάς;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν ζήτησα το λόγο επί προσωπικού, κύριε Λαφαζάνη. Δεν είπα ότι με θίξατε. Θέσατε ένα πολιτικό ζήτημα</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί φωνάζετε για εμένα;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Λαφαζάνη, ακόμα μια φορά ομολογώ ότι δεν σας παρακολουθώ. Ζητήσατε το λόγο. Τώρα δεν θέλετε να δώσετε το λόγο στον άλλο Κοινοβουλευτικό Εκπρόσωπο. Δεν σας παρακολουθώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Μην απαντάτε. Μετά ψύχραιμα θα δείτε ότι λειτουργεί πολύ ωραία ο Κανονισμός της Βουλής. Πήρατε το λόγο ως Κοινοβουλευτικός Εκπρόσωπος του ΣΥΡΙΖΑ, παίρνει το λόγο ως Κοινοβουλευτικός Εκπρόσωπος της Νέας Δημοκρατίας.
Έχετε το λόγο, κύριε συνάδελφε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Έτσι είναι. Ευχαριστώ, κύριε Πρόεδρε.
Δεν θα χρειαστώ εγώ πολύ χρόνο. Θα είμαι πολύ συνοπτικός.
Ισχυρίζεται ο Κοινοβουλευτικός Εκπρόσωπος του ΣΥΡΙΖΑ ότι γίνεται παραποίηση των δηλώσεων του Προέδρου του ΣΥΡΙΖΑ. Προς αποκατάσταση της τάξεως θα κάνω ανάγνωση της συνεντεύξεως, προκειμένου να καταχωρηθεί και να μην υπάρχει παρανόηση.
Ερωτάται ο κύριος Πρόεδρος του ΣΥΡΙΖΑ: «Πώς θέλετε να εμποδίσετε τις αποκρατικοποιήσεις;» Απαντά: «Η ίδια η αγορά θα φροντίσει γι’ αυτό».</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα αυτά δεν είναι συνέντευξη.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: «Κανένας σοβαρός…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα τι λέτε τώρα;</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Θα ακούσετε επιτέλους; Ακούστε τι είπε ο Πρόεδρός σας.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μου επιτρέπεται; Είναι αποσπάσματα συνέντευξης από την εφημερίδα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι δεν είναι έτσι…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Βορίδης έχει το λόγο. 
Κύριε Βορίδη, ολοκληρώστε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: «Η ίδια η αγορά θα φροντίσει γι’ αυτό», λέει ο κύριος Πρόεδρος του ΣΥΡΙΖΑ.  «Κανένας σοβαρός επενδυτής –μιλάει για επενδύσεις- δεν θα δαπανήσει τα χρήματά του, όταν ξέρει ότι ο χρόνος αυτής της κυβέρνησης, που το αποφάσισε αυτό, τελειώνει». Άρα λοιπόν δεν υπάρχει καμία παραποίηση. Ο κ. Τσίπρας λέει ότι δεν υπάρχει σοβαρός επενδυτής, λόγω της πολιτικής αστάθειας στη χώρα, που θα τοποθετήσει χρήματα στην Ελλάδα. Κι αυτή είναι η παρότρυνση και η παρακίνηση που κάνει. Καμία διαστρέβλωση. Επακριβώς η τοποθέτηση. Καταλαβαίνω ότι σας δυσκολεύει, αλλά τι να κάνουμε; Αυτά είπε ο Πρόεδρός σας. 
(Χειροκροτήματα από την πτέρυγα της Νέας Δημοκρατίας)
(Στο σημείο αυτό ο Βουλευτής κ. Μαυρουδής Βορίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Αναγνωστάκης έχει το λόγο για επτά λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να μας πείτε για τις ιδιωτικοποιήσεις. Αυτό το παραλείψατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Λαφαζάνη, δεν έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το είπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Βορίδη, ολοκληρώθηκε το θέμα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέει, τι θα κάνετε για τις ιδιωτικοποιήσεις…
(Θόρυβος στην Αίθουσα)</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Ζούμε παλιές καλές ημέρες του δικομματισμού. 
(Θόρυβος στην Αίθουσα – κωδωνοκρουσίες)</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, όποτε μου πείτε εσείς, ξεκινάω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συμφωνεί το Σώμα να συνεχίσουμε κανονικά ή θέλετε να έχουμε αντεγκλήσεις;
Έχετε το λόγο, κύριε Αναγνωστάκη.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Αναβιώνουμε παλιές καλές στιγμές του δικομματισμού. 
Αξιότιμε κύριε Πρόεδρε, κυρίες και κύριοι Βουλευτές, παρά τη διαβεβαίωση και την αισιοδοξία που ο κ. Στουρνάρας πήγε να μας μεταδώσει, έντονο προβληματισμό δημιουργούν οι χθεσινές δηλώσεις του Γερμανού Υπουργού Οικονομικών, κυρίου Σόιμπλε που προαναγγέλλουν νέες καθυστερήσεις στην εκταμίευση της δόσης των 31,5 δισεκατομμυρίων ευρώ. Το δε ύφος της Καγκελαρίου κ. Μέρκελ κάθε άλλο παρά φιλικό ήταν σε ένα λαό σύμμαχο, που παλεύει με χέρια και με πόδια με νύχια και με δόντια για τη σωτηρία του. Οι συγκεκριμένες δηλώσεις των Ευρωπαίων αξιωματούχων υπονομεύουν την προσπάθεια που καταβάλλει συνολικά ο ελληνικός λαός και αναδεικνύουν, κατά τη γνώμη μας, το μείζον πολιτικό ζήτημα που κυοφορείται εντός της Ευρωζώνης. 
Τι σημαίνει αυτό; Σημαίνει, κυρίες και κύριοι συνάδελφοι, ότι η Ευρώπη βρίσκεται δυστυχώς ξανά σε ένα βαθύ σκοτάδι που τόσο η ορθολογική προσέγγιση όσο και η ορθολογική ανάλυση αδυνατούν να ανιχνεύσουν το πού αρχίζει και πού τελειώνει η διαπραγματευτική μπλόφα της γερμανικής πλευράς. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
 Σε ένα νέο ευρωπαϊκό τοπίο που έχει αλλάξει δραματικά μέσα σε λίγες μόνο εβδομάδες, όταν συνειδητοποιήσαμε την επικείμενη δημοσιονομική κατάρρευση και της Γαλλίας, γεγονός που μάλλον θα προηγηθεί και της κατάρρευσης της Ιταλίας, χώρες όπως η Ισπανία, η Ιταλία αλλά και η Γαλλία βρίσκονται στο κανναβάτσο, είναι εκτός μάχης. Έτσι λοιπόν το Βερολίνο εμφανίζεται να αναλαμβάνει πολιτική δράση, που ενέχει το στοιχείο του υψηλού κινδύνου και του υψηλού ρίσκου για τη συνοχή της Ευρώπης, πολιτική δράση που έχει ως στόχο την καθυστέρηση ουσιαστικής θωράκισης της Ευρωζώνης, μέχρι να ηγεμονεύσει απόλυτα η γερμανική πρόταση ως προς τη θεσμική λειτουργία της ίδιας της Ευρωπαϊκής Ένωσης. 
Δυστυχώς, οι όποιες προειδοποιήσεις του Μάριο Ντράγκι προς τους Γερμανούς τραπεζίτες, ότι η χώρα τους μπορεί να συμπαρασυρθεί στην κατάρρευση πριν ολοκληρωθεί το όραμά τους για ηγεμονία και κυριαρχία στην Ευρώπη, μάλλον δεν τους πτοεί. 
Η συγκεκριμένη αναφορά, κυρίες και κύριοι συνάδελφοι, δεν έχει άλλο στόχο παρά να προστεθεί στον κοινό προβληματισμό και να επισείσει τον κίνδυνο για πιθανές ραγδαίες εξελίξεις εντός της Ευρωζώνης που θα οδηγήσουν τη χώρα μας σε ακόμα δυσμενέστερη θέση. 
Επί του προϋπολογισμού, κύριοι Υπουργοί, σύμφωνα με το σχέδιο του προϋπολογισμού που κατατέθηκε για το 2013, η υφεσιακή πορεία της ελληνικής οικονομίας θα είναι εξαιρετικά δύσκολο να ανατραπεί. Αν και υπάρχει η θετική πρόβλεψη της μείωσης του δημοσιονομικού ελλείμματος κατά σχεδόν μιάμιση μονάδα του ΑΕΠ από το 2012, το δημόσιο χρέος εκτιμάται ότι θα ανέβει στα 346,2 δισεκατομμύρια ευρώ ή περίπου στο 189% του ΑΕΠ. Η εκτίμηση που περιλαμβάνεται για την ύφεση είναι της τάξης του 4,5% περίπου και η αισιόδοξη πρόβλεψη για την ανεργία στο 22,8%. 
Τα παραπάνω δεδομένα αρχικά τονίζουν την ανάγκη για την εξεύρεση μιας ολοκληρωμένης στρατηγικής εξόδου από την πολιτική ύφεσης και λιτότητας, μια πολιτική που θα κατανέμει δίκαια τα φορολογικά βάρη, αποσκοπώντας στην προάσπιση της κοινωνικής συνοχής μέσω μιας θεσμικής θωράκισης της ίδιας της χώρας. Όμως γι’ ακόμα μια φορά παρατηρείται πως και αυτός ο προϋπολογισμός, κάτω από το βάρος των δανειακών συμβάσεων που έχουν υπογραφεί προγενέστερα, χαρακτηρίζεται από την κυρίαρχη τάση της δημοσιονομικής προσαρμογής. Στην πορεία των τελευταίων χρόνων φαίνεται πως όχι μόνο αδυνατούμε να επιτύχουμε τους δημοσιονομικούς στόχους, γεγονός που αποδεικνύεται από το PSI, αλλά προσθέτουμε και το πρόβλημα της συνεχούς και βαθιάς ύφεσης στην οικονομία. Με την παραδοχή ότι οι προβλέψεις για δημοσιονομική προσαρμογή και διαρθρωτικές αλλαγές μέσω του μεσοπρόθεσμου προγράμματος θα πραγματωθούν, τότε το πρόβλημα μεταβιβάζεται αυτόματα στην αντιμετώπιση της ύφεσης.
Το παράδοξο για εμάς, κυρίες και κύριοι συνάδελφοι, είναι, ότι η ύφεση δεν μπορεί να αντιμετωπιστεί, όταν γίνονται αυξήσεις στη φορολογία και μειώσεις στα εισοδήματα. Οι δύο αυτές παράμετροι αντιστοιχούν σε μειωμένη κατανάλωση και μειωμένες εισφορές αντίστοιχα. Έτσι ανατροφοδοτείται ο κύκλος της ύφεσης. Αντίβαρο τώρα για την αντιμετώπιση της ύφεσης είναι όλες αυτές οι πολιτικές που σχετίζονται με τα αναπτυξιακά προγράμματα. Ενδεικτικά αναφέρω ότι το Πρόγραμμα Δημοσίων Επενδύσεων θα ανέλθει στα 6,85 δισεκατομμύρια ευρώ, ποσό που είναι αντίστοιχο του έτους 2012, που και αυτό επίσης είναι αμφίβολο αν θα είναι αρκετό για να εξυπηρετήσει τις αναπτυξιακές ανάγκες της χώρας. 
Θέλω να τονίσω σε αυτό το σημείο ότι, σύμφωνα με εκτιμήσεις του ΟΟΣΑ, ο βασικότερος πολλαπλασιαστής εισοδήματος της ελληνικής οικονομίας είναι οι δημόσιες επενδύσεις, καθώς σε βάθος διετίας για κάθε ευρώ που δαπανάται από το Πρόγραμμα Δημοσίων Επενδύσεων παράγεται εισόδημα 2 ευρώ. Κατά συνέπεια μια αύξηση στο Πρόγραμμα Δημοσίων Επενδύσεων θα ενίσχυε, θα ανέβαζε τα εισοδήματα από την κατανάλωση και θα μείωνε την ύφεση.
Λόγω έλλειψης χρόνου δεν θα αναφερθώ εκτενώς στο ΕΣΠΑ και στις αποκρατικοποιήσεις, γιατί πρέπει να μιλήσουν και άλλοι συνάδελφοι, θα μου δοθεί όμως η δυνατότητα, πιστεύω, στον ελάχιστο χρόνο που απομένει, να πω δυο πράγματα για την τοπική αυτοδιοίκηση. Στο πλαίσιο της δημοσιονομικής προσαρμογής η τοπική αυτοδιοίκηση, ιδιαίτερα του Α΄ Βαθμού, φαίνεται να είναι ένας από τους σοβαρότερα θιγμένους του προϋπολογισμού. Παραθέτω κάποια στοιχεία σχετικά με τη χρηματοδότηση των ΟΤΑ, για να γίνει αντιληπτό από όλους μας πόσο δραματική είναι η μείωση των εσόδων των ΟΤΑ. 
Ως γνωστόν, η χρηματοδότηση των ΚΑΠ, των κεντρικών αυτοτελών πόρων, γίνεται, πρώτον, μέσω της απόδοσης του 21,3% του φόρου εισοδήματος φυσικών και νομικών προσώπων, όπως προκύπτει και από το ν. 3852/2010, δεύτερον, μέσω του 12% των εσόδων του ΦΠΑ, του φόρου προστιθέμενης αξίας, τρίτον, μέσω του 50% του φόρου ακίνητης περιουσίας και πρόσφατα, μόλις το 2012, ψηφίστηκε ο ν. 4047 που στην παράγραφο 2β΄ αναφέρει ότι οι κεντρικοί αυτοτελείς πόροι χρηματοδοτούνται και από το 21,3% των ΠΟΕ, δηλαδή των εσόδων παρελθόντων οικονομικών ετών, του φόρου εισοδήματος φυσικών και νομικών προσώπων και από το 12% από έσοδα πάλι ΠΟΕ, αλλά και από τον ΦΠΑ.
Η καταγραφή όλων αυτών των εσόδων που σας κατέθεσα, κυρίες και κύριοι συνάδελφοι, όφειλε να αποδίδει στους ΟΤΑ το ποσό της τάξης των 4.093.000.000 ευρώ, ενώ εγγεγραμμένα στον προϋπολογισμό είναι αποδόσεις για τους ΟΤΑ της τάξης των 2.355.000.000 ευρώ. Η έλλειψη αντιστοιχίας και η μη καταγραφή του στον κρατικό προϋπολογισμό δημιουργεί ένα τεράστιο θέμα αξιοπιστίας και φερεγγυότητας της πολιτείας στο σύνολό της, ενώ ταυτόχρονα υπονομεύει όχι μόνο τη σωστή λειτουργία των ΟΤΑ αλλά και αυτή την ίδια την ύπαρξή τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θέλω να κλείσω για να μην κουράσω, λέγοντας ότι είμαστε μπροστά σε μια ιστορική πρόκληση. Αντιλαμβανόμενοι ο καθένας και η καθεμιά με τα δικά του πολιτικά, ιδεολογικά, συλλογικά και προσωπικά κριτήρια το βάρος μιας μεγάλης ευθύνης που του αναλογεί θα σταθμίσει, θα αξιολογήσει και τελικά θα αναμετρηθεί με το καθήκον έναντι της ελληνικής κοινωνίας και της ιστορίας.
Κυρίες και κύριοι συνάδελφοι, κύριε Πρόεδρε –κλείνω με αυτό- οι Λατίνοι έλεγαν, «Salus Patriae Suprema Lex», δηλαδή η σωτηρία της πατρίδας, υπέρτατος νόμος. Επιτρέψτε μου να κλείσω με μια ιστορική ρήση του ίδιου του Χαρίλαου Τρικούπη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Έχετε υπερβεί πολύ το χρόνο, κύριε Αναγνωστάκη.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κλείνω αμέσως.
Ο Χαρίλαος Τρικούπης είπε ότι η Ελλάς προορίζεται να ζήσει και θα ζήσει. Θα ζήσει σε πείσμα των καιρών, σε πείσμα των πιστωτών, σε πείσμα των δημαγωγών και λαϊκιστών. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Το λόγο έχει ο Βουλευτής του Κομμουνιστικού Κόμματος Ελλάδας κ. Νικόλαος Μωραΐτης.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Θα κάνω ένα σχόλιο γι’ αυτά που ζήσαμε πριν από λίγο. Καλούμε την εργατική τάξη, τα πλατιά λαϊκά στρώματα να μην παρασυρθούν από στείρες αντιπαραθέσεις, να δουν τον πραγματικό αντίπαλο που είναι τα μονοπώλια και όσους τα υπηρετούν, να οργανώσουν τον αγώνα τους για την ανατροπή αυτής της βάρβαρης πολιτικής.
Ο κρατικός προϋπολογισμός του 2013 κλιμακώνει τη βάρβαρη αντιλαϊκή επίθεση ενάντια στην εργατική τάξη, τα πλατιά λαϊκά στρώματα των πόλεων και της υπαίθρου για να βγει όσο γίνεται με μικρότερες απώλειες το μεγάλο κεφάλαιο, τα μονοπώλια. 
Ο προϋπολογισμός, κύριοι της συγκυβέρνησης, είναι βαθιά ταξικός. Σκορπάει παραπέρα τη φτώχεια και την εξαθλίωση. Περνάει μεγάλα τμήματα των λαϊκών στρωμάτων στην απόλυτη, στην ακραία φτώχεια, στη δυστυχία. Δεν αφήνετε τίποτα όρθιο, ισοπεδώνετε τα πάντα, τα εργασιακά, την παιδεία, την υγεία, την πρόνοια, τις συντάξεις. 
Αυτά τα μέτρα που περάσατε μέσα από το πολυνομοσχέδιο και θα περάσετε από τον προϋπολογισμό δεν είναι τα τελευταία. Οι θυσίες του λαού δεν έχουν τέλος. Η κρίση δεν έχει πιάσει ακόμα πάτο. Έρχονται νέα μέτρα, νέα πακέτα που θα είναι μόνιμα και σταθερά. 
Θέλετε να μειώσετε δραστικά την τιμή της εργατικής δύναμης προς όφελος της πλουτοκρατίας. Η βαρβαρότητα όμως της πολιτικής σας φτάνει στην κορύφωσή της και επιτίθεστε με μένος στους πιο φτωχούς, στους πιο εξαθλιωμένους συνταξιούχους, στους αγρότες, τους συνταξιούχους των 360 ευρώ. Τους μειώνετε κατά 20% τις συντάξεις πείνας που παίρνουν σήμερα, ενώ από την άλλη μεριά αυξάνετε τις εισφορές πάνω από το 20% στην ασφάλιση στην υγεία. Τους επιβάλλετε ταυτόχρονα χαράτσια 1 ευρώ για τη συνταγογράφηση και 25 ευρώ για να μπουν στα νοσοκομεία. Τους αναγκάζετε να πεθαίνουν στα σπίτια τους χωρίς φάρμακα, χωρίς περίθαλψη.
Η βαρβαρότητα όμως αυτής της πολιτικής δεν έχει τελειωμό. Κόβετε τις συντάξεις του ΟΓΑ σε υπερήλικες που ξενιτεύτηκαν λίγα χρόνια και παίρνουν σήμερα συντάξεις «χαρτζιλίκι» των 100, 150 ευρώ. Σε αυτούς είστε αυστηροί. Στους άλλους όμως που παίρνουν δυο και τρεις συντάξεις, 4.000 και 5.000 ευρώ, τους κόβετε το 20%. Είναι βαθιά ταξική η πολιτική σας.
Η επίθεση όμως στη φτωχομεσαία αγροτιά δεν έχει τελειωμό. Έχουμε δραστική μείωση στην επιστροφή του ΦΠΑ, αύξηση 214% στον ειδικό φόρο κατανάλωσης στο πετρέλαιο.
Έχουμε, φίλοι της συγκυβέρνησης, transit πετρέλαιο για τα καράβια των εφοπλιστών, όχι όμως για τα τρακτέρ των αγροτών για να παράγουν.
Χθες εδώ έπεσαν οι μάσκες από τη νεοναζιστική φασιστική Χρυσή Αυγή, που με τον εισηγητή της έδωσε πραγματικά μάχη για να σώσει τους εφοπλιστές από τα «ψίχουλα» φόρου που τους επιβάλλετε για τα μάτια του κόσμου. Δεν ανέφερε όμως τίποτα για το καμποτάζ, που χρόνια αγωνίζονται οι ναυτεργάτες για να υπάρχουν συνθήκες εργασίας, για να υπάρχουν ελληνικά πληρώματα. Η Χρυσή Αυγή είναι το αποκούμπι του συστήματος, στήριγμα της αντιλαϊκής πολιτικής, εκφράζει τα συμφέροντα του πιο σκληρού πυρήνα του συστήματος, των εφοπλιστών. 
Η συγκυβέρνηση της Νέας Δημοκρατίας, του ΠΑΣΟΚ, της Δημοκρατικής Αριστεράς με τον προϋπολογισμό και με την εφαρμογή της νέας ΚΑΠ 2014-2020 «θερίζει» στην κυριολεξία το πενιχρό εισόδημα των φτωχομεσαίων αγροτοκτηνοτρόφων. Θα ξεκληρίσει βίαια, μαζικά μεγάλα τμήματα μικρομεσαίων γεωργών, κτηνοτρόφων, ψαράδων για να μαζευτεί η γη και η παραγωγή σε λίγα χέρια, σε μεγάλες καπιταλιστικές επιχειρήσεις. Το κάνατε στις γαλακτοβιομηχανίες, ξεπουλώντας και το τελευταίο στήριγμα των κτηνοτρόφων, τη «ΔΩΔΩΝΗ». Το κάνετε στις ζωοτροφές. Πέντε μεγαλέμποροι, μεγαλοεισαγωγείς, λυμαίνονται το χώρο. 
Η αρνητική εξέλιξη για τη φτωχή αγροτιά φαίνεται και μέσα από τη δραστική, δραματική μείωση των δαπανών στον αγροτικό τομέα. Μέσα από τον προϋπολογισμό που συζητούμε, τα κονδύλια που προβλέπονται για την αγροτική οικονομία, είναι μειωμένα κατά 8,5% συγκριτικά με το 2012 και κατά 25% περίπου συγκριτικά με το 2011, που ήδη ήταν πετσοκομμένα και ήταν πολύ κάτω από τις ανάγκες της φτωχομεσαίας αγροτιάς. Αυτό έχει σαν αποτέλεσμα το μαζικό ξεκλήρισμα είκοσι χιλιάδων αγροτικών νοικοκυριών κάθε χρόνο. 
Μειωμένα είναι και τα ποσά συγκριτικά με το 2012 σε ό,τι αφορά το Πρόγραμμα Δημοσίων Επενδύσεων.
Αυξάνετε τα όρια συνταξιοδότησης των αγροτών. Τους στέλνετε να δουλεύουν μέχρι τον τάφο πληρώνοντας για σαράντα έξι ολόκληρα χρόνια ασφάλιση και μετά παίρνουν συντάξεις «ψίχουλα».
Μια κουβέντα θέλω να πω για τα φωτοβολταϊκά των αγροτών. Τους περάσατε θηλιά στο λαιμό. Τους καταχρεώσατε στις τράπεζες. Τους τάξατε μεταξωτές κορδέλες και αποδείχθηκαν φύκια και τώρα θα χάσουν αυγά και καλάθια. 
Αυτός είναι ο καπιταλισμός. Είναι βάρβαρος, συγκεντρώνει τα πάντα στο μεγάλο κεφάλαιο.
Καλούμε τους αγρότες που έπεσαν στην παγίδα των φωτοβολταϊκών να βγάλουν συμπεράσματα, να θυμηθούν τι τους έλεγε το ΚΚΕ που δυστυχώς, επιβεβαιώθηκε με τον πιο κατηγορηματικό τρόπο.
Ο προϋπολογισμός λειτουργεί σαν εργαλείο εφαρμογής της αντιαγροτικής πολιτικής της Ευρωπαϊκής Ένωσης, του Παγκόσμιου Οργανισμού Εμπορίου, αλλά και σαν εργαλείο για την εξόντωση των μικρομεσαίων αγροτών.
Μέσα σε όλα αυτά έχουμε και την προπαγάνδα του ΣΥΡΙΖΑ στην κατεύθυνση του αποπροσανατολισμού, που καλλιεργεί αυταπάτες ότι μπορεί μία άλλη κυβέρνηση να αναστρέψει την πορεία εξαθλίωσης του λαού, χωρίς να συγκρουστεί με τα μονοπώλια και την Ευρωπαϊκή Ένωση. Είναι μεγάλο ψέμα. Όποιο μείγμα διαχείρισης και αν εφαρμοστεί, δεν θα είναι προς όφελος του λαού, γιατί το κυρίαρχο πολιτικό ζήτημα είναι ποιος κατέχει την εξουσία, τα μέσα παραγωγής, το κεφάλαιο ή οι εργάτες.
Γι’ αυτό το ΚΚΕ καλεί σε συστηματική και καλά οργανωμένη απειθαρχία, ανυπακοή, όχι μόνο στα μέτρα, στον προϋπολογισμό, όχι μόνο σε όλες τις αποφάσεις της Κυβέρνησης, αλλά ανυπακοή και απειθαρχία απέναντι στο σύστημα και σε όσους το υπηρετούν, τα κόμματα του κεφαλαίου, τα κόμματα του ευρωμονόδρομου.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστώ για την τήρηση του χρόνου, κύριε συνάδελφε.
Το λόγο έχει η κ. Άννα Καραμανλή, Βουλευτής της Νέας Δημοκρατίας, για επτά λεπτά αυστηρότατα.</ChairmanSpeech>
<Speech><Parlmember>ΑΝΝΑ ΚΑΡΑΜΑΝΛΗ</Parlmember>: Κυρίες και κύριοι συνάδελφοι, ο προϋπολογισμός του 2013 χαρακτηρίζει τη μεγάλη προσπάθεια που κάνει η χώρα να σταθεί στα πόδια της μέσα σε ένα αντίξοο διεθνές περιβάλλον. 
Για πρώτη φορά τρικομματική Κυβέρνηση από όλο το φάσμα της πολιτικής σκηνής καταθέτει ένα προϋπολογισμό που στην ουσία είναι ένα σχέδιο ανάταξης της οικονομίας μας και τοποθέτησής της σε σωστές βάσεις. 
Όταν το παγκόσμιο ΑΕΠ συρρικνώνεται, όταν ο όγκος του παγκόσμιου εμπορίου μειώνεται, πρέπει εμείς με τις σαθρές υποδομές της οικονομίας μας να καταφέρουμε να μείνουμε ζωντανοί.
Είναι αλήθεια ότι πολλές μεταρρυθμίσεις θα έπρεπε να είχαν γίνει νωρίτερα, για να μη βιώνουμε τώρα αυτή την πρωτόγνωρη κατάσταση σε συνθήκες μάλιστα διεθνούς οικονομικής κρίσης. Η ριζική αναδιάρθρωση της οικονομίας εν μέσω ύφεσης κάνει έτσι την προσπάθειά μας ακόμη πιο δύσκολη, ακόμη πιο επίπονη.
Ο προϋπολογισμός που συζητάμε, έχει στόχο όχι μόνο να επιβιώσουμε αλλά και να σηκωθούμε επάνω. Όμως έχουμε διανύσει πλέον το μεγαλύτερο κομμάτι του δύσκολου αυτού δρόμου. Θα τα καταφέρουμε, γιατί ήδη έχουμε πραγματοποιήσει τις πιο δραστικές προσαρμογές που έχει κάνει ποτέ χώρα σε περίοδο ύφεσης.
 Το τελευταίο διάστημα η Ελλάδα έχει βελτιώσει τη θέση της στη διεθνή κατάσταση ανταγωνιστικότητας κατά έντεκα θέσεις. Βλέπετε τι συμβαίνει στην Ευρώπη. Όλος ο ευρωπαϊκός Νότος υποφέρει. Κινδυνεύουν χώρες πολύ μεγαλύτερες με βιομηχανία και παραγωγή. Μέσα σε αυτόν τον κυκεώνα η Κυβέρνηση κατάφερε να αλλάξει το κλίμα υπέρ της χώρας μας. Το βλέπουμε ότι η Ευρώπη αρχίζει και αναγνωρίζει τον αγώνα που δίνει ο λαός μας και η Κυβέρνηση. Δεν μπορούμε μόνοι μας να υπονομεύσουμε αυτήν την προσπάθεια.
Ο προϋπολογισμός του 2013 είναι δύσκολος και σίγουρα δεν ενθουσιάζουν οι περικοπές που περιέχει. Όποιος όμως, κυρίες και κύριοι συνάδελφοι, βλέπει μόνο τις περικοπές, είναι σαν να κοιτάζει το δέντρο και όχι το δάσος. Για πρώτη φορά θα έχουμε πρωτογενές πλεόνασμα και μια εκστρατεία αναπτυξιακών δράσεων. Μετά από δεκαετίες το 2013 η ελληνική οικονομία θα εμφανίσει αρνητικό πληθωρισμό μείον 0,8%. Η μείωση των εισαγωγών κατά 5,2% και η αύξηση των εξαγωγών κατά 2,6% αξιολογείται ως θετική εξέλιξη.
 Τα δημοσιονομικά αποτελέσματα τους τελευταίους μήνες είναι όλα μέσα στους στόχους ή τους ξεπερνούν. Το πρόγραμμα δημοσίων επενδύσεων δεν μειώνεται συγκριτικά με πέρυσι, αλλά ενισχύεται κατά 3,7% ως ποσοστό του ΑΕΠ. Ένα σημαντικό μέρος του, γύρω στο 18%, προορίζεται για επενδύσεις στην παιδεία, τον πολιτισμό, την υγεία και την απασχόληση. Οι χώρες τώρα των οποίων τα κόστη και οι τιμές έχουν παρεκτραπεί σε υπέρμετρο βαθμό, χρειάζονται ένα αποτελεσματικό σχέδιο ώστε να επιστρέψουν στην ανταγωνιστικότητα.
Βασικές προϋποθέσεις για να επιτευχθεί αυτό, η προσέλκυση ξένων κεφαλαίων, είναι η δημιουργία ενός σταθερού φορολογικού καθεστώτος και η αλλαγή του θεσμικού πλαισίου που γίνεται τώρα, με σειρά νομοθετικών παρεμβάσεων. 
Εμείς τι είχαμε μέχρι τώρα; Είχαμε φορείς και υπηρεσίες που παρήγαγαν μόνο ζημιά εξαιτίας της κακής διάρθρωσής τους. Η συγχώνευση και η ορθολογική λειτουργία τους τώρα προχωρά με γρήγορους ρυθμούς. Είχαμε να παλέψουμε με παρασιτικές υπηρεσίες και συντεχνιακές νοοτροπίες δεκαετιών. Είχαμε ένα ασφαλιστικό σύστημα που ούτως ή άλλως θα κατέρρεε, ακόμη και αν δεν υπήρχε κρίση. Αντί να το έχουμε διορθώσει πριν χρόνια με την ησυχία μας, αναγκαζόμαστε τώρα να τρέχουμε υπό συνθήκες φοβερής πίεσης. Είχαμε μια δημόσια περιουσία αναξιοποίητη και τώρα παίρνονται οι ριζικές αποφάσεις, για να αρχίσει να αποδίδει καρπούς μέσα από επενδύσεις. Με αφετηρία την αξιοποίηση του ελληνικού αλλά και την εκμετάλλευση και άλλων δημόσιων ακινήτων, όπως είναι το παράκτιο μέτωπο από το Φάληρο έως το Σούνιο, υπολογίζεται ότι την επόμενη τριετία θα εισρεύσουν στη χώρα μας 10 έως 15 δισεκατομμύρια ευρώ ξένων κεφαλαίων. Πώς αλλιώς θα μπει χρήμα στη χώρα; Πώς θα γίνουμε ανταγωνιστικοί, για να υπάρξουν δουλειές και παραγωγικότητα;
 Είναι πολύ εύκολο να ζητάμε να μην πέσουν οι μισθοί, να μην περικοπούν επιδόματα, να μη μειωθούν δαπάνες. Όλοι το θέλουμε αυτό, αλλά αυτό μπορεί να γίνει μόνο αν βάλουμε πρώτα γερές βάσεις και ανασυγκροτήσουμε μόνοι μας την οικονομία μας. Δεν μπορεί να γίνει με δανεικά των ξένων, γιατί κάποια στιγμή θα σταματήσουν να δίνουν.
Όπου μπορεί η Κυβέρνηση παρεμβαίνει για να δώσει ανάσες και να επιμερίσει δίκαια τα βάρη έτσι, ώστε να διαφυλαχθεί κοινωνική συνοχή και αλληλεγγύη. Και είναι καθοριστική η δέσμευση ότι οι αδικίες που δημιουργούνται στα χαμηλά στρώματα από περικοπές αυτού του προϋπολογισμού, θα διορθώνονται άμεσα μόλις επιτυγχάνονται οι δημοσιονομικοί στόχοι.
Κυρίες και κύριοι συνάδελφοι, θα ήθελα να αναφερθώ και σε θέματα παιδείας και πολιτισμού, γιατί θεωρώ ότι πρέπει πάντα να είναι πρωταρχικής προτεραιότητας για την πολιτεία. 
Κρίνουμε θετική τη συγχώνευση τμημάτων ΑΕΙ και ΤΕΙ, αρκεί να μην μειωθεί ο αριθμός των εισερχομένων φοιτητών. Είναι παράδοξο να έχουμε είκοσι δύο παιδαγωγικά τμήματα, τριάντα δύο σχολές πληροφορικής, δεκατέσσερις γεωπονίας, δεκατέσσερις θεάτρου, είκοσι μία σχολές αρχιτεκτονικής, τριάντα έξι οικονομικά τμήματα και πενήντα τμήματα διοίκησης επιχειρήσεων. 
Σίγουρα μπορούν οι φοιτητές να έχουν καλύτερο επίπεδο σπουδών σε λιγότερα τμήματα, τα οποία όμως θα έχουν όλες τις υποδομές και θα λειτουργούν σωστά. 
Από τη συγκράτηση των δαπανών έχουν πληγεί παλαιότερα τα αθλητικά σχολεία. Θεωρώ ότι δεν πρέπει να πνίξουμε εντελώς το πάθος και τα όνειρα των νέων παιδιών που θέλουν να ασχοληθούν με τον αθλητισμό. Εάν η πολιτεία δεν δίνει διεξόδους και διευκολύνσεις προς τον υγιή αθλητισμό, τότε οι νέοι μας πού θα κατευθυνθούν; Ίσως προς νοσηρές περιθωριακές καταστάσεις, το κόστος των οποίων θα πληρώσει μετά η κοινωνία και η πολιτεία στο πολλαπλάσιο. Για το λόγο αυτό θα πρέπει να βρεθούν κονδύλια για να επαναλειτουργήσουν τα αθλητικά σχολεία. 
Με την ίδια λογική θα πρέπει να αντιμετωπιστούν και οι περικοπές κονδυλίων από αθλητικές ομοσπονδίες και αθλητικά κέντρα. Ομοσπονδίες και σωματεία που πραγματικά παράγουν έργο θα πρέπει να χρηματοδοτούνται επαρκώς. 
Για τα αθλητικά κέντρα έχω να πω πως περιμένουμε από την Κυβέρνηση να τα αξιοποιήσει για να φέρουν χρήμα στην οικονομία. Χαρακτηριστικό παράδειγμα είναι το Ολυμπιακό Στάδιο που πρέπει να αξιοποιηθεί τουριστικά κατά το παράδειγμα άλλων ολυμπιακών πόλεων, όπως η Βαρκελώνη.
Στις αναπτυξιακές πρωτοβουλίες του προϋπολογισμού διαβάζουμε για την επιτάχυνση απορρόφησης πιστώσεων από το ΕΣΠΑ και για τη μεγάλη σημασία των ανανεώσιμων πηγών ενέργειας. 
Κυρίες και κύριοι συνάδελφοι, έχουμε μπροστά μας μια επιλογή που είναι πράξη ευθύνης απέναντι στους Έλληνες, οι οποίοι έχουν υποστεί τεράστιες θυσίες τα τελευταία χρόνια. Γνωρίζουμε όλοι ότι αυτός ο προϋπολογισμός είναι σκληρός. Σταματάμε όμως να συσσωρεύουμε χρέος, προκειμένου να καλύπτονται τα έξοδα ενός δαιδαλώδους κράτους με αναχρονιστικές δομές. Ο ελληνικός λαός υποφέρει από τις νοοτροπίες του παρελθόντος που βύθισαν τη χώρα στην υπανάπτυξη.
 Επιλογή να κάνουμε πίσω δεν υπάρχει. Με την εκταμίευση της δόσης και με την επιμήκυνση που θα πετύχουμε, θα έχουμε το χρόνο να ωθήσουμε τη χώρα προς την ανάπτυξη, η οποία παραμένει βασικός στόχος της Νέας Δημοκρατίας. Ξέρουμε ότι το έργο αυτό είναι δύσκολο και επίπονο για τον απλό πολίτη. Έπρεπε όμως να διαλέξουμε. Αν αναγκαζόμασταν τώρα να βγούμε από το ευρώ, θα βιώναμε μια πρωτοφανή καταβαράθρωση του βιοτικού μας επιπέδου. 
Αν θέλουμε όμως να είμαστε ισότιμο μέλος της Ευρωπαϊκής Ένωσης αυτό δεν θα γίνει μόνο με λόγια αλλά με πράξεις. Δεν μπορούμε να παραδώσουμε τη χώρα στη διχόνοια και το χάος, υπακούοντας σε εύκολα συνθήματα που δεν βγάζουν πουθενά. 
Σας καλώ λοιπόν να στηρίξουμε το έργο της Κυβέρνησης που στοχεύει σε μια χώρα οργανωμένη και αυτάρκη με παραγωγή, ανάπτυξη και προοπτική για το μέλλον. Έχουμε εμπιστοσύνη ότι θα τα καταφέρει. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Κι εμείς ευχαριστούμε. 
Το λόγο έχει ο Βουλευτής του ΣΥΡΙΖΑ κ. Κωνσταντίνος Δερμιτζάκης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, είναι προφανές ότι τα διεθνή αρπακτικά που εποφθαλμιούν τον πλούτο της χώρας μας και τις έτοιμες κερδοφόρες, βιώσιμες δημόσιες επιχειρήσεις κοινής ωφέλειας δεν αποτελούν σοβαρούς επενδυτές ούτε είναι επένδυση το ξεπούλημα. 
Κυρίες και κύριοι συνάδελφοι, η μόνιμη επωδός των συναδέλφων της συμπολίτευσης σε αυτήν την Αίθουσα είναι η μονότονη επανάληψη ότι η μόνη πολιτική πρόταση που υπάρχει, είναι η δική τους, δηλαδή η πολιτική που τους επιβάλλει η τρόικα της ύφεσης και της λιτότητας, που οδηγούν το λαό μας στην καταστροφή, στην οικονομική εξαθλίωση και στην απόγνωση. 
Βέβαια δεν πρωτοτυπούν. Τα ίδια έλεγαν και οι προηγούμενες κυβερνήσεις και με τον ίδιο τρόπο έβαζαν τα εκβιαστικά διλήμματα για να εξαπατήσουν και να τρομοκρατήσουν το λαό μας. 
Ακούσαμε πολλές φορές σε αυτήν την Αίθουσα ότι ο ΣΥΡΙΖΑ δεν έχει εναλλακτική πρόταση. Κι όμως ο λαός μας, κυρίες και κύριοι συνάδελφοι, γνωρίζει ότι υπάρχει εναλλακτική πρόταση του ΣΥΡΙΖΑ, που κρατάει ζωντανή την κοινωνία, που κρατάει ζωντανή την προοπτική και μιλάει για την κατάργηση των μνημονίων και την κατάργηση των εφαρμοστικών νόμων, για διαπραγμάτευση του χρέους, ώστε να δούμε τι πραγματικά οφείλουμε και η πληρωμή να πραγματοποιηθεί με ρήτρα ανάπτυξης. 
Υπάρχει εναλλακτική πρόταση που βάζει την πατρίδα, την κοινωνία και τον άνθρωπο πάνω από τα συμφέροντα των δανειστών και των τραπεζιτών και στηρίζεται στην παραγωγική ανασυγκρότηση της χώρας, στο ζωντάνεμα της υπαίθρου, στην ανασυγκρότηση του πρωτογενούς τομέα και στην κάλυψη όλων των διατροφικών αναγκών των Ελλήνων, διότι η χώρα μας είναι ένας ευλογημένος τόπος που μπορεί να παράγει τα πάντα. 
Εσείς διαλύσατε τον παραγωγικό ιστό. Μετατρέψατε τους Έλληνες σε καταναλωτές πολλών καταναλωτικών προϊόντων, πολλές φορές και άχρηστων, αφήνοντας την ύπαιθρο να ρημάξει. Την απογυμνώσατε από υπηρεσίες και υποδομές. Το κόστος παραγωγής έχει εκτιναχθεί στα ύψη, γιατί ποτέ δεν επενδύσατε στην έρευνα, στη σποροπαραγωγή, στην παραγωγή λιπασμάτων και φυτοφαρμάκων, γιατί προτιμούσατε να κλείνετε τους γεωπόνους στα γραφεία, μετατρέποντάς τους σε γραφειοκράτες και όχι σε συμβούλους των αγροτών μας. Και ό,τι έχει γίνει στην πατρίδα μας έχει γίνει χάριν στο μεράκι, το φιλότιμο και το ρίσκο κάποιων πρωτοπόρων, την ώρα που το κράτος απουσίαζε ή ήταν εντελώς εχθρικό.
Κυρίες και κύριοι συνάδελφοι, αυτήν την ώρα έχουμε στα χέρια μας έναν προϋπολογισμό, ο οποίος είναι και αντιαναπτυξιακός και ταξικός, αλλά πρωτίστως άδικος, διότι επιτίθεται βάρβαρα στα λαϊκά εισοδήματα και στα πρωταρχικά κοινωνικά αγαθά της παιδείας και της υγείας, που οφείλει να εξασφαλίζει η ελληνική πολιτεία στους πολίτες της.
Ακόμα και αυτή η μείωση του πρωτογενούς ελλείμματος, που περηφανεύεστε ότι υπάρχει περίπτωση να πετύχετε, θα προέρχεται από την οικονομική εξόντωση των αδυνάμων, των εύκολων στόχων που είναι οι μισθωτοί και οι συνταξιούχοι. Την ίδια ώρα οι οικονομικά ισχυροί απολαμβάνουν την προστασία σας, απολαμβάνουν πολιτική ασυλία ξεχασμένοι στις λίστες από ιθύνοντες, παραϊθύνοντες και από τους προστάτες τους. 
Η ύφεση, σύμφωνα με τις προβλέψεις της Κυβέρνησης, θα είναι 4,5%, ενώ στην πραγματικότητα θα ξεπεράσει το 7%. Το ακαθάριστο εθνικό προϊόν θα πέσει κάτω από τα 200 εκατομμύρια και το 2013 ακόμη περισσότερο. Στην ανεργία οι δείκτες είναι εφιαλτικοί. Οι νέοι εγκαταλείπουν, πλέον, μαζικά την πατρίδα ψάχνοντας νέες ευκαιρίες και διεκδικώντας το δικαίωμα στη ζωή σε άλλες χώρες. Η χώρα μας χάνει το καλύτερο κομμάτι του ανθρώπινου δυναμικού της, που δυστυχώς δύσκολα θα το ξανακερδίσει.
Περηφανεύεστε ακόμη ότι υπάρχει υποχώρηση του πληθωρισμού, όμως, σύμφωνα με τα επίσημα στοιχεία της EUROSTAT, η χώρα μας είναι ακριβότερη έως και 35% από το μέσο όρο της Ευρωπαϊκής Ένωσης στα βασικά καταναλωτικά αγαθά.
Έχετε δημιουργήσει και ανεχτεί ένα τραπεζικό σύστημα το οποίο, παρά τη γενναία χρηματοδότηση που έχει δεχτεί, παραμένει εχθρικό προς όλο το κοινωνικό σύνολο, είτε είναι αγρότες είτε είναι οι μικρομεσαίοι επιχειρηματίες είτε οι ελεύθεροι επαγγελματίες. 
Η περίφημη ανάπτυξη, την οποία συνεχώς επικαλείστε, παραμένει στις καλένδες. Η ζήτηση μειώνεται συνεχώς. Είναι επόμενο να μειώνεται έτσι και το ΑΕΠ και είναι επόμενο η κατάσταση συνεχώς να επιδεινώνεται λόγω της μείωσης των εισοδημάτων. 
Στον τομέα τώρα της υγείας, οι πολιτικές που έχετε ακολουθήσει και εσείς και οι προηγούμενες κυβερνήσεις -γιατί βεβαίως είστε εναρμονισμένοι στο ίδιο μήκος κύματος- είναι τραγικές. Με το πρόσχημα του εξορθολογισμού των δαπανών έχετε διαλύσει τα δημόσια νοσοκομεία. Υπάρχουν τρομακτικές ελλείψεις σε γιατρούς, σε νοσηλευτικό προσωπικό και σε απαραίτητα αναλώσιμα υλικά. Υπήρχε ένα λειψό ΕΣΥ και αυτό το αποδομείτε σε μια εποχή που, λόγω της οικονομικής εξαθλίωσης, θα έπρεπε να αναβαθμιστεί το δημόσιο σύστημα υγείας. 
Εσείς λοιπόν τώρα ανοίγετε δρόμο στην ιδιωτικοποίηση της υγείας. Έχει πολλαπλασιαστεί, αγαπητοί συνάδελφοι, ο αριθμός των ανασφάλιστων συμπολιτών μας λόγω ακριβώς της αδυναμίας καταβολής ασφαλίστρων και ακόμη των παιδιών που δεν εμβολιάζονται και των ασθενών που δεν έχουν να πάρουν τα φάρμακά τους και πεθαίνουν. 
Φαίνεστε να μην αντιλαμβάνεστε τι συμβαίνει, διαφορετικά δεν θα μειώνατε την επιχορήγηση προς τον ΕΟΠΥΥ κατά 40 εκατομμύρια. Αλήθεια, δεν γνωρίζατε ότι ο ΕΟΠΥΥ χρωστάει στους φαρμακοποιούς, στους γιατρούς και στους προμηθευτές από το 2011; Δεν αντιλαμβάνεστε ότι σε αυτό το υδροκέφαλο και εν τη γενέσει του θνησιγενές ταμείο δίνετε τη χαριστική βολή, αφού έτσι κι αλλιώς ήταν ελλειμματικό; Εκτός βεβαίως αν μετακυλήσετε κι άλλο το βάρος της φαρμακευτικής δαπάνης στις πλάτες των ασφαλισμένων, όπως έχετε ήδη κάνει σε μεγάλο μέρος με τη διεύρυνση της λίστας μη συνταγογραφούμενων φαρμάκων και με τη μεταφορά στο συντελεστή 25% πολλών χρόνιων ασθενειών και την καθιέρωση της τιμής αναφοράς.
Με τα επαίσχυντα μέτρα που ψηφίσατε χθες υποχρεώνετε τους γιατρούς να συνταγογραφούν με βάση τη δραστική ουσία. Αυτό θα είχε κάποια βάση για την πάταξη της κατευθυνόμενης συνταγογράφησης, όμως εσείς υποχρεώνετε τον φαρμακοποιό να χορηγεί το φθηνότερο γενόσημο. Αυτό σημαίνει αυτόματα την εξόντωση της ελληνικής φαρμακοβιομηχανίας και την περιθωριοποίηση του ελληνικού φαρμάκου, το οποίο είναι ένα πολύ δυναμικό προϊόν. Πλέον η επιλογή της θεραπείας δεν γίνεται με την πραγματική ποιότητα του φαρμάκου και τις ανάγκες του αρρώστου αλλά ανάλογα με το πόσο φθηνό είναι το φάρμακο. Θα εισρεύσουν στην Ελλάδα όλα τα γενόσημα αμφιβόλου ποιότητας και προέλευσης εταιρειών γερμανικών συμφερόντων, που παράγονται σε τριτοκοσμικές χώρες, χωρίς ο ΕΟΦ να μπορεί να πραγματοποιήσει, έστω και τυπικά, δειγματοληπτικούς ελέγχους βιοϊσοδυναμίας και βιοδιαθεσιμότητας, εξαιτίας της αποδυνάμωσης του στελεχικού προσωπικού του. 
Εκτίθεται σε κίνδυνο ο ελληνικός λαός απ’ αυτήν την ανεξέλεγκτη κατάσταση, απ’ αυτήν την εισβολή των γενοσήμων. Το «πάρτι» στην υγεία που στήθηκε από τις προηγούμενες κυβερνήσεις, απ’ όλους τους ανθρώπους που ήταν στις επιτροπές, με τις υπερτιμολογήσεις και τις προμήθειες, ήταν έργο δικό σας, γι’ αυτό και δεν έχει τιμωρηθεί κανένας ως τώρα. 
Ήθελα να αναφέρω κάποια πράγματα για την κατάρρευση που υπάρχει αυτήν τη στιγμή στο ελληνικό φαρμακείο. Δεν προλαβαίνω, γι’ αυτό ολοκληρώνω την ομιλία μου με το εξής: 
Συμπερασματικά, κύριοι συνάδελφοι, μπορεί να πει κανείς ότι παρά τις τεράστιες θυσίες που υποβάλλετε το λαό μας, θυσίες που είναι άδικα κατανεμημένες και θα φέρουν ελάχιστο δημοσιονομικό όφελος, το χρέος καθίσταται ανεξέλεγκτο, μη βιώσιμο και συνεχώς αυξανόμενο. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ να ολοκληρώσετε, κύριε συνάδελφε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ</Parlmember>: Επειδή ακολουθεί αυτήν την πορεία των τελευταίων πέντε μηνών, που είναι συνέχεια της πορείας των τελευταίων χρόνων και κορυφώνεται με το ξεπούλημα του δημόσιου πλούτου, με όλα αυτά τα βάρβαρα και αντιλαϊκά μέτρα, αυτήν την πορεία που φιλοδοξεί να ξεχαρβαλώσει ό,τι έχει μείνει όρθιο, να διαλύσει τις ζωές μας, να υποθηκεύσει το μέλλον των παιδιών μας και να μετατρέψει τη χώρα μας σε προτεκτοράτο και γερμανική αποικία, γι’ αυτόν ακριβώς το λόγο αυτή η Κυβέρνηση δεν μπορεί να μακροημερεύσει. Έχει απέναντί της πλέον όλη την ελληνική κοινωνία που αντιστέκεται και θέλει να μείνει όρθια, που θέλει να κρατήσει ζωντανή την ελπίδα και την προοπτική.
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ -ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής της Νέας Δημοκρατίας κ. Κυριάκος Μητσοτάκης.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>:  Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, τα τρία τελευταία χρόνια η Ελλάδα επιχείρησε να υλοποιήσει μία οικονομική συνταγή που δεν έχει ξαναδοκιμαστεί στην παγκόσμια οικονομική ιστορία. Έκανε την πιο βίαιη δημοσιονομική προσαρμογή που έχει γίνει ποτέ σε χώρα του ΟΟΣΑ και την έκανε αυτήν την προσαρμογή σε μία εποχή νομισματικής ασφυξίας, που τα πραγματικά επιτόκια για τις επιχειρήσεις συχνά ξεπερνούν το 10%. Έκανε αυτήν την προσαρμογή όντας υποχρεωμένη ταυτόχρονα να προβεί και σε μια σειρά από σημαντικές διαρθρωτικές αλλαγές, αλλαγές που θα καθιστούσαν την οικονομία μας πιο ανταγωνιστική και θα την απήλλασσαν από τα δεσμά του κρατισμού.
Υπήρξαν επιφυλάξεις για το μείγμα της πολιτικής το οποίο υλοποιήθηκε. Παραδείγματος χάριν, θα μπορούσε η Κυβέρνηση να είχε επιλέξει να μειώσει το κόστος του δημοσίου όχι οριζόντια, αλλά επιλέγοντας να απομακρύνει τους επίορκους ή τους υπαλλήλους που συστηματικά απέφευγαν να ασκήσουν την υπηρεσία τους. Όμως αυτό δεν έχει πια τόσο μεγάλη σημασία. Σημασία έχει, κυρίες και κύριοι συνάδελφοι, ότι ο ελληνικός λαός απεδέχθη ότι αυτό το βαρύ τίμημα, το οποίο αναγκάζεται να καταβάλει, ήταν αναγκαίο για να παραμείνει η χώρα στην ευρωπαϊκή οικογένεια. Και το απεδέχθη, διότι έδωσε την πρώτη θέση στις προηγούμενες εκλογές στη Νέα Δημοκρατία, η οποία ακριβώς πολιτεύθηκε με αυτό το σύνθημα. 
Κυρίες και κύριοι συνάδελφοι, υπήρξε με τους πιστωτές μας μία συμφωνία, μια άτυπη συμφωνία, αν θέλετε, μία συμφωνία η οποία δεν γράφτηκε σε κάποιο επίσημο κείμενο, αλλά ήταν λίγο πολύ γνωστή σε όλους. 
Τι έλεγε αυτή η συμφωνία; Έλεγε ότι η Ελλάδα πρέπει να μειώσει μόνη της το έλλειμμα, ένα μεγάλο έλλειμμα το οποίο κληρονόμησε από πρακτικές του παρελθόντος. Έπρεπε ταυτόχρονα να κάνει τις απαραίτητες αλλαγές για να γίνει πιο ανταγωνιστική. Κι αν τα έκανε αυτά, το χρέος, ένα μέρος του χρέους τουλάχιστον, θα το αναλάμβαναν ή θα απασχολούσε την Ευρώπη και τους πιστωτές μας.
Η Ελλάδα τήρησε, κυρίες και κύριοι συνάδελφοι, αυτήν τη συμφωνία. Το 2013 για πρώτη φορά θα έχει η χώρα πρωτογενές πλεόνασμα εδώ και πάρα πολλά χρόνια. Ταυτόχρονα η Ελλάδα προωθεί και τις σημαντικές διαρθρωτικές αλλαγές. Προωθεί αλλαγές στην αγορά εργασίας, απελευθερώσεις επαγγελμάτων, αποκρατικοποιήσεις, παρά τις απαράδεκτες δηλώσεις του Προέδρου του ΣΥΡΙΖΑ στις οποίες έκαναν αναφορά και οι προηγούμενοι ομιλητές και παρά το γεγονός ότι σήμερα ακόμα υπάρχουν Ευρωπαίοι, οι οποίοι εκφράζουν αμφιβολίες για την αξιοπιστία του πολιτικού συστήματος, εμείς απαντάμε σε αυτούς τους Ευρωπαίους ότι ας έκαναν αυτοί το 1/5 των αλλαγών που εμείς δρομολογούμε εδώ πέρα και θα έβλεπαν σε τι μεγάλες δυσκολίες θα είχαν περιπέσει.
 (Χειροκροτήματα από την πτέρυγα της Νέας Δημοκρατίας)
Άρα ας μην υποτιμούμε το εύρος των παρεμβάσεων που έγιναν τα τελευταία χρόνια. Όλα αυτά όμως τα οποία έγιναν και τα οποία θα γίνουν, δεν αρκούν. Το ξέρουμε εμείς και το ξέρουν και οι πιστωτές μας. Δεν αρκούν, διότι η ελληνική οικονομία χρειάζεται ακόμη άμεση χρηματοδότηση για να αποφύγει στάση πληρωμών. Είδα με πολύ ενδιαφέρον τον καλό συνάδελφο του ΣΥΡΙΖΑ τον κ. Παπαδημούλη, περίπου να πανηγυρίζει για την όντως προβληματική δήλωση του κ. Σόιμπλε, ο οποίος εξέφρασε έναν προβληματισμό, κατά πόσο το Eurogroup θα αποδεσμεύσει πραγματικά τη δόση των 31 δισεκατομμυρίων, την οποία μας οφείλει η Ευρώπη. Ευτυχώς όμως ήρθε ο κ. Γιούνγκερ να διορθώσει τα κακώς κείμενα και έκανε μια δήλωση την οποία διάβασε και ο κύριος Υπουργός, ότι η Ευρώπη θα δράσει με ταχύτητα από τη στιγμή που η Ελλάδα ανταποκρίθηκε στις υποχρεώσεις της. 
Αυτό το οποίο δεν διάβασε ο κύριος Υπουργός είναι ότι ο κ. Γιούνγκερ εξέφρασε και τον προβληματισμό του για την καθυστέρηση της έκθεσης της τρόικας. Καλά θα κάνετε, κύριε Υπουργέ, να επισημάνατε στα στελέχη της τρόικας ότι δεν είναι δυνατόν να κρατούν όμηρο την ελληνική Κυβέρνηση, την ελληνική Βουλή και τον ελληνικό λαό με τέτοιου είδους καθυστερήσεις. Εύχομαι πραγματικά, όπως γράφετε στον Τύπο, η έκθεση αυτή να είναι έτοιμη την Κυριακή, ώστε στο Eurogroup της Δευτέρας στο οποίο θα συμμετάσχετε, να μπορούν να ληφθούν οι αναμενόμενες αποφάσεις. Αλλά ούτε αυτό αρκεί. Δεν αρκεί και η αποδέσμευση των πόρων που μας οφείλει η Ευρώπη, βάσει της συμφωνίας την οποία έχουμε υπογράψει. Θα πρέπει κάποια στιγμή να γίνει και μια ουσιαστική συζήτηση για τη βιωσιμότητα του ελληνικού χρέους.
Δεν μπορούμε, κυρίες και κύριοι συνάδελφοι, να ξεπληρώσουμε όλο το χρέος μας σε συνθήκες οικονομικής κατάρρευσης και δεν μπορεί να πάρει μπρος η μηχανή της οικονομίας, εάν δεν μειωθεί το χρέος. Αυτή η συζήτηση γίνεται, κύριοι συνάδελφοι του ΣΥΡΙΖΑ, και σήμερα στην Ευρώπη και το υποτιμάτε ότι γίνεται. Η μεγάλη διαφορά όμως είναι, αν αυτή η συζήτηση θα γίνει με μονομερείς κινήσεις της Ελλάδας ή αν θα γίνει στο πλαίσιο της συνεννόησης με την Ευρώπη.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Προ δυο ετών, κύριε Μητσοτάκη.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember>: Αυτό το οποίο γίνεται αυτήν τη στιγμή και θα γίνει και στη συνέχεια είναι το δεύτερο. Αυτό επιλέξαμε να κάνουμε και αυτήν την εντολή πήραμε από τον ελληνικό λαό. Δεν πήραμε την εντολή να προχωρήσουμε σε μονομερείς κινήσεις που θα διακινδύνευαν τη χρηματοδότηση της χώρας. Άρα το γνωρίζετε πολύ καλά και εσείς όταν μιλάτε για τη βιωσιμότητα του χρέους ότι αυτή είναι μια συζήτηση, η οποία νομοτελειακά θα ανοίξει και στην Ευρώπη. 
Το Eurogroup, κύριε Υπουργέ, στο οποίο θα εκπροσωπήσετε τη χώρα –και δεν έχουμε καμμία αμφιβολία ότι θα κάνετε το καλύτερο δυνατό και σας έχουμε μεγάλη εμπιστοσύνη- οφείλει να πάρει εκείνες τις αποφάσεις, οι οποίες θα επιτρέψουν στην ελληνική οικονομία να μπορέσει να σταθεί στα πόδια της και να διεκδικήσει κάποια στιγμή στο σύντομο μέλλον ρυθμούς ανάπτυξης. Θα πρέπει να μεταφέρετε στους συναδέλφους σας στο Eurogroup ότι ειδικά οι Βουλευτές, οι οποίοι στηρίζουν αυτήν την Κυβέρνηση και ειδικά οι Βουλευτές οι οποίοι έδωσαν ψήφο στο πολυνομοσχέδιο με πολιτικό κόστος –και το γνωρίζετε πολύ καλά- εμείς, όχι αυτοί που δεν έδωσαν ψήφο, απαιτούμε από την Ευρώπη να τηρήσει τις δεσμεύσεις και τις υποχρεώσεις της, διότι γνωρίζουμε όλοι  πάρα πολύ καλά ότι η ευρωπαϊκή οικογένεια χτίστηκε πάνω σε δυο βασικές αξίες: την αλληλεγγύη και την αξιοπιστία. 
Εμείς τη δική μας αξιοπιστία, έστω και με καθυστέρηση, την αποδεικνύουμε έμπρακτα με πολιτικό κόστος. Μην έχετε καμμία αμφιβολία γι’ αυτό. Ζητάμε από την Ευρώπη να τιμήσει την ιστορία της ευρωπαϊκής αλληλεγγύης, διότι αυτές οι έννοιες της αξιοπιστίας και της αλληλεγγύης είναι έννοιες για τις οποίες οι προηγούμενες γενιές πολιτικών -αυτοί που οικοδόμησαν την Ενωμένη Ευρώπη, αυτοί που υπέγραψαν τη συμφωνία του Μάαστριχτ- τις έχτισαν και τις σεβάστηκαν. Τον ίδιο σεβασμό απαιτεί και η χώρα μας σήμερα από τους Ευρωπαίους εταίρους.
Εγώ δεν έχω καμμία αμφιβολία -και κλείνω με αυτήν την παρατήρηση, κύριε Πρόεδρε, για να σεβαστώ και το χρόνο- ότι η Ευρώπη θα σταθεί για άλλη μία φορά στο ύψος των περιστάσεων. Η Ελλάδα ήταν, είναι και θα είναι μέλος της ευρωπαϊκής οικογένειας και μέσα από τις κινήσεις των Ευρωπαίων εταίρων τις επόμενες εβδομάδες, θα δοθεί η ευκαιρία σε όλους όσοι αμφισβητούν αυτήν την ευρωπαϊκή πορεία να διαπιστώσουν πόσο μεγάλο σφάλμα διαπράττουν.
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Κοντονής, Βουλευτής του ΣΥΡΙΖΑ.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, χθες ο ΣΥΡΙΖΑ δεν δέχθηκε απλά μία αήθη επίθεση, δέχθηκε μία βρώμικη επίθεση από τον Υπουργό Δημόσιας Τάξης, ο οποίος ανέφερε στην Εθνική Αντιπροσωπεία ότι οι Βουλευτές του ΣΥΡΙΖΑ ήλεγχαν αστυνομικούς. Έτσι είπε χθες, ήλεγξαν. Οι φωτογραφίες αναρτήθηκαν στο διαδίκτυο. 
Ξέρετε πολύ καλά ότι οι Βουλευτές του ΣΥΡΙΖΑ κινήθηκαν στην προχθεσινή μεγάλη λαϊκή κινητοποίηση ακριβώς για να αποτρέψουν φαινόμενα τα οποία είχαν αμαυρώσει άλλες λαϊκές κινητοποιήσεις. Και βρέθηκαν μπροστά στο παράδοξο φαινόμενο μαζί με αστυνομικά όργανα να υπάρχουν κουκουλοφόροι με μάσκες και σακίδια. Αυτοί αποδείχθηκε ότι ήταν αστυνομικοί υπάλληλοι.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Λάθος.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Επειδή εγώ δεν κάνω λάθος και δεν αναρτούμε εμείς φωτογραφίες στο διαδίκτυο …</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Στο πλαίσιο της πολιτοφυλακής …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριοι συνάδελφοι, σας παρακαλώ πολύ.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Προσκομίζονται φωτογραφίες στην Εθνική Αντιπροσωπεία με κουκουλοφόρους πίσω από τα ΜΑΤ, με μάσκες και με σακίδια στο «ΧΙΛΤΟΝ».
Ορίστε, πάρτε αυτές, για να δείτε τα χάλια σας και τον τρόπο με τον οποίο συμπεριφέρεστε στις λαϊκές κινητοποιήσεις, οδηγώντας αυτά τα νέα παιδιά που μπήκαν στις αστυνομικές σχολές για να πολεμήσουν το έγκλημα, να μεταβληθούν σε προβοκάτορες του αισχίστου είδους και του αισχίστου επιπέδου! 
(Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό ο Βουλευτής κ. Χαράλαμπος –Σταύρος Κοντονής καταθέτει για τα Πρακτικά τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Αυτά δεν σας τιμούν, όπως και δεν τιμούν τον Υπουργό Δημόσιας Τάξης, ο οποίος ήρθε χθες να βγάλει «δεκάρικο» λόγο σε βάρος του ΣΥΡΙΖΑ, γνωρίζοντας την πραγματικότητα. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Να μας τις φωτοτυπήσετε.</Speech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember>: (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ, κύριε Κωνσταντινόπουλε.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Τα προσκόμισα, κυρία Βούλτεψη, για να τα φωτοτυπήσετε και να τα πάρει ο κύριος Υπουργός Δημόσιας Τάξης και να δει πώς οργανώνονται οι προβοκάτσιες.
(Θόρυβος-διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Κοντονή, σταματήστε σας παρακαλώ.</ChairmanSpeech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Εκτός και αν είχαν πάει οι κουκουλοφόροι στο «ΧΙΛΤΟΝ» για καφέ…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μισό λεπτό, κύριε συνάδελφε. 
Δεν υπάρχει περίπτωση να ξαναγίνει διακοπή. Να συνεννοηθούμε. Ξέρουμε πώς τρέχει ο χρόνος. Δεν υπάρχει περίπτωση για καινούργια διακοπή. Ο ομιλητής θα πει αυτά που θέλει. Αν θέλετε, θα πάρετε μετά το λόγο με τη σειρά και θα πείτε τα δικά σας. Ουαί και αλίμονο! 
Συνεχίστε, κύριε συνάδελφε.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κυρίες και κύριοι συνάδελφοι, συζητάμε για τον προϋπολογισμό του 2013 και έχω την εντύπωση ότι η συζήτηση γίνεται σε ώτα μη ακουόντων, διότι η Αξιωματική Αντιπολίτευση έθεσε από την πρώτη στιγμή κάποια ερωτήματα. 
Αντί να υπάρχει απάντηση σε αυτά τα ερωτήματα, υπήρχε μια ακατάσχετη ηθικολογία και μία πατριδοκαπηλία, πάλι ακατάσχετη. Και μάλιστα, τα επιχειρήματα τα οποία ακούσαμε ήταν τα επιχειρήματα τα οποία ανέφερε το ΠΑΣΟΚ κατά την ψήφιση του μνημονίου 1 προς τη Νέα Δημοκρατία. Τώρα έχουν αλλάξει οι ρόλοι. Έχουμε την επαναφορά των ιδίων επιχειρημάτων, ότι δήθεν δεν συμμετέχουμε στην εθνική προσπάθεια και άλλα τόσα ηχηρά και αστεία και ότι εγκαταλείπουμε την εθνική προσπάθεια.
Αυτά, κύριοι Βουλευτές, είναι πράγματα τα οποία δεν τιμούν το δημόσιο διάλογο. Θα θέλαμε λοιπόν να μας απαντήσετε σε συγκεκριμένα ερωτήματα που θέσαμε. Πρώτο από όλα, θα θέλαμε να ξέρουμε σε ποιο κράτος του κόσμου, σε περίοδο ύφεσης υπάρχει η εφαρμογή μονεταριστικής πολιτικής, διότι ακόμα και στην Αγγλία, στην οποία εφαρμόστηκε το θατσερικό μοντέλο, είχαμε και τις κυβερνήσεις του συντηρητικού κόμματος στις αρχές της δεκαετίας του ’70 και του εργατικού κόμματος να αποκαθιστούν διά μέσου της κρατικής λειτουργίας, την οικονομική κατάσταση της χώρας εκείνης. Μετά ήρθε ο θατσερισμός. Δεν διανοήθηκαν ούτε καν οι συντηρητικοί εκείνης της χώρας, της Αγγλίας, να εφαρμόσουν μονεταριστική πολιτική πάνω στην οικονομική κρίση.
Αυτό που κάνετε εσείς, είναι τρελό, είναι απαράδεκτο και δεν έχει συμβεί πουθενά στον κόσμο.
Το δεύτερο που σας είπαμε, είναι όσον αφορά την ανακεφαλαιοποίηση. Οδεύουμε προς την ανακεφαλαιοποίηση των τραπεζών, με το μεγαλύτερο μέρος του δανείου που πρόκειται να πάρει η χώρα, εάν το πάρει τελικά, μετά τις δηλώσεις του Υπουργού Οικονομικών της Γερμανίας.
Είναι δυνατόν ποτέ να νομίζετε ότι αυτά τα χρήματα θα πέσουν στην παραγωγική διαδικασία από τις τράπεζες, καθ’ ην στιγμήν είναι βέβαιο ότι η «μαύρη τρύπα» των ανεκπλήρωτων υποχρεώσεων των δανειοληπτών προς τις τράπεζες, θα μεγαλώνει όλη αυτήν την περίοδο της ύφεσης; Είναι ποτέ δυνατόν να οδηγείτε τις σκέψεις σας προς αυτήν την κατεύθυνση;
Και το τελευταίο: Κύριοι Βουλευτές, κάνετε πολύ ωραίες προβλέψεις και για το 2013 μας είπατε ότι η ύφεση θα φτάσει στο 4,5% και το πλεόνασμα στο 0,4%. Ακούστε: Ένα έχουμε στο χέρι αυτήν τη στιγμή και σίγουρο, ότι όσες προβλέψεις κάνατε σχετικά με το χρέος, έχουν πέσει όλες έξω και μάλιστα, κάθε δυόμισι-τρεις μήνες εσείς οι ίδιοι αναθεωρείτε τους στόχους.
Θα πω ένα παράδειγμα, για να το καταλάβει και ο ελληνικός λαός που μας ακούει. Είχατε προβλέψει για παράδειγμα τον Απρίλιο του 2012 ότι το χρέος θα είναι στο 150,9% του ακαθάριστου εθνικού προϊόντος, έφτασε στο 174% και τώρα εσείς το προσδιορίζετε στο 190%. Είναι μία κατάσταση απείρου κάλλους.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Κύριε Πρόεδρε, θα σας παρακαλέσω για μία μικρή ανοχή, γιατί διακόπηκα κατ’ επανάληψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Προχωρήστε, κύριε συνάδελφε.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Επομένως καλό είναι, να κάνετε αισιόδοξες προβλέψεις. Όμως όταν ουδεμία πρόβλεψη κατά το παρελθόν έχει επιβεβαιωθεί, έστω να πλησιάζει, να προσεγγίζει την πραγματικότητα, τότε τι τις κάνετε τις έρμες τις προβλέψεις; Πάλι στα ίδια θα βρεθούμε, γι’ αυτό ακριβώς σας είπαμε ότι μέχρι το Μάρτη θα αναγκαστείτε εσείς να φέρετε νέα μέτρα.
Κυρίες και κύριοι Βουλευτές, πριν δύο μέρες η Εθνική Αντιπροσωπεία με μία ψηφοφορία, η οποία πραγματικά θα μείνει ανεξίτηλη στη μνήμη μας -εκατόν πενήντα τριών Βουλευτών- έδωσε τη δυνατότητα στην Κυβέρνηση να ζητήσει το δάνειο το οποίο της είχαν υποσχεθεί οι εταίροι της Κοινότητας. Και πριν καλά-καλά στεγνώσει το μελάνι αυτής της απόφασης, ήρθαν οι αμφισβητήσεις και φαίνεται σήμερα πόσο αναξιόπιστη είναι αυτή η Κυβέρνηση, διότι αυτά τα νούμερα τα οποία παρουσιάζει δεν τα πιστεύει πλέον κανένας.
Το χειρότερο απ’ όλα είναι -εμείς τουλάχιστον θεωρούμε αδιανόητο- ένα κόμμα που τουλάχιστον το ίδιο λέει ότι είναι της Αριστεράς, να καταψηφίζει τους εφαρμοστικούς νόμους και από την άλλη, να ψηφίζει υπέρ των προϋπολογισμών, οι οποίοι είναι η εφαρμογή των νόμων αυτών στην πραγματικότητα. Εδώ ή έχουμε μία πολιτική σχιζοφρένεια άνευ προηγουμένου ή έχουμε έναν πολιτικαντισμό ο οποίος δεν τιμά ένα κόμμα της Αριστεράς!
Κυρίες και κύριοι Βουλευτές, κατηγορηθήκαμε από ένα συνάδελφο της Νέας Δημοκρατίας ότι αλλάζουμε θέσεις και ότι αυτό συνιστά μία επικίνδυνη αντιπολίτευση και μία μη σοβαρή αντιπολίτευση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ακούστε λοιπόν τι θέσεις έχει αλλάξει ο κ. Σαμαράς. Ανέφερε σε ομιλία του στο ΕΒΕΑ ότι, όταν λέμε «επαναδιαπραγμάτευση άμεσα», εννοούμε αποκατάσταση των πολύ χαμηλών συντάξεων στα επίπεδα που ήταν το 2009. Όταν το λέει αυτό ο ΣΥΡΙΖΑ, είναι λαϊκισμός! Όταν το έλεγε ο κ. Σαμαράς, είναι μια χαρά πολιτική!
(Χειροκροτήματα από την πτέρυγα του ΣΥΡΙΖΑ-ΕΚΜ)
 Και συνέχιζε, λέγοντας «αποκατάσταση των ειδικών μισθολογίων αστυνομικών που βρίσκονται σε ενεργό υπηρεσία». Όταν αυτά τα λέει ο ΣΥΡΙΖΑ, πάλι είναι λαϊκισμός! Όταν τα έλεγε ο κ. Σαμαράς, τι ήταν;
Τελείωνε λέγοντας «παλεύουμε την παραμονή στο ευρώ για την Ελλάδα, όχι να πεθάνουμε από τον αργό και βασανιστικό θάνατο που προκαλεί η σημερινή ασφυξία»! Όταν λέγαμε εμείς ότι διεκδικούμε την παραμονή στο ευρώ, αλλά αυτό δεν συνεπάγεται θυσίες για το ευρώ, ήμασταν πάλι λαϊκιστές και θέλαμε να βγάλουμε τη χώρα έξω από την Ευρωπαϊκή Κοινότητα!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Κοντονή, έχετε υπερβεί το χρόνο και τις διακοπές και τα πάντα!
(Θόρυβος-διαμαρτυρίες από την πτέρυγα της Νέας Δημοκρατίας)</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κύριε Πρόεδρε.
Μα, γιατί διαμαρτύρεστε; Σε ένα λεπτό έχω τελειώσει.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ναι, αλλά προηγουμένως ο Προεδρεύων σταμάτησε το μικρόφωνο της Βουλευτού μας!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Κοντονή.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Επομένως, δεν είναι η Αντιπολίτευση που αλλάζει θέσεις. Είναι η Κυβέρνηση που αλλάζει θέσεις. Γι’ αυτό είναι επικίνδυνη και πρέπει να φύγει!
(Χειροκροτήματα από την πτέρυγα του ΣΥΡΙΖΑ-ΕΚΜ)
 Κυρίες και κύριοι Βουλευτές, η Ριζοσπαστική Αριστερά, η ελπίδα του κόσμου, η Αριστερά, η ιδεολογία του νέου, που σαν νέα ιδεολογία κρατά όλες τις παλιές αξίες, έρχεται! Κι έρχεται να κυβερνήσει, να δώσει διέξοδο στον τόπο και ελπίδα στο λαό που χειμάζεται.
(Θόρυβος-διαμαρτυρίες από την πτέρυγα της Νέας Δημοκρατίας)</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Η Αριστερά ευαγγελίζεται τη νεκρανάσταση του σφυροδρέπανου!</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Παρακαλώ!
Το λόγο έχει ο Βουλευτής της Νέας Δημοκρατίας, κ. Σπυρίδων Ταλιαδούρος.</ChairmanSpeech>
<Speech><Parlmember>ΣΠΥΡΙΔΩΝ ΤΑΛΙΑΔΟΥΡΟΣ</Parlmember>: Κυρίες και κύριοι συνάδελφοι, οι Έλληνες πολίτες έχουν υποβληθεί τα τελευταία χρόνια σε τεράστιες θυσίες. Ωστόσο το δημοσιονομικό αποτέλεσμα δεν ήταν ανάλογο της συνεισφοράς τους. Σήμερα καλούμαστε εδώ να στηρίξουμε τον προϋπολογισμό του 2013 που θεωρώ ότι είναι η αφετηρία από την οποία ξεκινά η τελική καθοριστική προσπάθεια, ώστε τα μέτρα που προβλέπονται, να έχουν όντως αποτέλεσμα και να διασφαλίσουν τόσο την παραμονή της χώρας μας στο ευρώ, όσο και την αναπτυξιακή της προοπτική. Θεωρώ ότι κανένας δεν μπορεί να διαφωνήσει στο ότι η πατρίδα μας πρέπει να παραμείνει στο ευρώ, να έχει αναπτυξιακή προοπτική και να έχει ελπίδα για το αύριο.
Ο προϋπολογισμός δεν αποτελείται μόνο από πίνακες αριθμών. Είναι η συγκεφαλαίωση όλων των πολιτικών, όλων των δύσκολων αποφάσεων, όλων των δύσκολων πρωτοβουλιών, η εφαρμογή των οποίων συνιστά την αναγκαία προϋπόθεση, για να μην οδηγηθεί η χώρα στο χάος. Είναι η αποτύπωση μίας κυρίαρχης ιστορικής και στρατηγικής εθνικής επιλογής, της επιλογής να παραμείνει η Ελλάδα στην Ευρώπη και το ευρώ.
Ειδικότερα, ο προϋπολογισμός ενσωματώνει πρόσθετες πράγματι δημοσιονομικές παρεμβάσεις για το 2013. Πρόκειται για παρεμβάσεις καθαρής απόδοσης 9,37 δισεκατομμυρίων ευρώ, από τα οποία 7,59 δισεκατομμύρια ευρώ είναι στο σκέλος δαπανών και 1,78 δισεκατομμύρια ευρώ στο σκέλος των εσόδων. Αυτές οι δύσκολες και επώδυνες για τον πολίτη παρεμβάσεις είναι απαραίτητες για την αναπτυξιακή προοπτική της πατρίδας μας, γιατί θα διασφαλίσουν τη μελλοντική χρηματοδότησή της και τη ρευστότητα στην οικονομία, θα οδηγήσουν στην ταχύτερη επίτευξη πρωτογενούς πλεονάσματος.
Δεν μπορεί πλέον να έχει η πατρίδα μας κάποια χρήματα και να ξοδεύει πολύ παραπάνω από αυτά που παράγει δανειζόμενη. Θα μπορέσουμε να προσελκύσουμε επενδύσεις και τελικά αυτός θα είναι ο μονόδρομος. Θα χτυπήσουμε την ανεργία και θα δημιουργηθούν νέες θέσεις εργασίας. Ο προϋπολογισμός δεν είναι υπεραισιόδοξος, όπως χαρακτηρίστηκε από την Αντιπολίτευση, αλλά ρεαλιστικός και γι’ αυτό θα εφαρμοστεί και θα δώσει τα αποτελέσματα στην πράξη. 
Στις προβλέψεις για τα έσοδα έχουν ληφθεί υπ’ όψιν οι πρωτογενείς και δευτερογενείς επιπτώσεις της ύφεσης και οι προσπάθειες για την εξυγίανση των οικονομικών. Η εκτέλεση του προϋπολογισμού του 2013 στηρίζεται σε μια σειρά από αλλαγές στο φορολογικό σύστημα, που αποτελούν ένα σύγχρονο εργαλείο για σταθερότητα στα έσοδα. Παράδειγμα είναι ο νέος κώδικας απεικόνισης συναλλαγών σε αντικατάσταση του απαρχαιωμένου κώδικα βιβλίων και στοιχείων. Έχουμε βελτιωμένο πλαίσιο για φορολογικές ποινές και σχέδιο δράσης για την καταπολέμηση της φοροδιαφυγής. 
Κυρίες και κύριοι συνάδελφοι, όπως επισήμανε ο Πρωθυπουργός Αντώνης Σαμαράς, το κορυφαίο στοιχείο που υπαγορεύει τις υποχρεώσεις των πολιτικών σε ώρες κρίσης είναι, να μιλήσουμε με ειλικρίνεια στον ελληνικό λαό και να δείξουμε αποφασιστικότητα στην επιτέλεση του εθνικού μας καθήκοντος. Αυτό πράττουμε σήμερα, ψηφίζοντας τον προϋπολογισμό, αυτό πράξαμε και την Τετάρτη, ψηφίζοντας τα σκληρά και επώδυνα μέτρα, προκειμένου να διασφαλίσουμε τη θέση της Ελλάδας στην Ευρωζώνη και να θέσουμε τη βάση για να στηριχθεί η ανάκαμψη της οικονομίας. 
Εκεί στην ανάκαμψη της οικονομίας, θα πρέπει να στρέψει η Κυβέρνηση τη Δευτέρα την προσπάθειά της, στην υλοποίηση των διαρθρωτικών αλλαγών που έχουν ψηφιστεί για να αλλάξει το σκηνικό της οικονομίας. Δύο είναι οι άξονες: ανάπτυξη και κοινωνική δικαιοσύνη. 
Για να υπάρξουν επενδύσεις και ανάπτυξη, θα πρέπει πρώτον, να αντιστραφεί το ψυχολογικό κλίμα, να κερδίσει το κράτος την εμπιστοσύνη των πολιτών, δεύτερον, να εφαρμοστεί το πακέτο των μεταρρυθμίσεων που έχουν ψηφιστεί, ώστε να ενισχυθεί η ανταγωνιστικότητα και να προσελκυθούν επενδύσεις κυρίως στους τομείς όπου η πατρίδα μας έχει συγκριτικό πλεονέκτημα, όπως είναι ο τομέας της ενέργειας, η παραγωγή καινοτόμων παραδοσιακών προϊόντων στον αγροτοδιατροφικό τομέα και στους κλάδους τουρισμού, πολιτισμού και ναυτιλίας. 
Ο πρωτογενής τομέας στο πλαίσιο της κοινής αγροτικής πολιτικής έχει σημαντικές δυνατότητες για ανάπτυξη, τις οποίες οφείλουμε να αξιοποιήσουμε, όπως οφείλουμε να δώσουμε κίνητρα στους νέους αγρότες, να γίνουν στοχευμένες κινήσεις, να μην υπάρχουν καθυστερήσεις, να μην υπάρχει γραφειοκρατία, ούτως ώστε να κινηθούν και να αξιοποιήσουν όλες αυτές τις δυνατότητες. Ήδη έχουμε παραδείγματα όπου παρασκευάζονται προϊόντα και εξάγονται σε χώρες, όπως είναι η Αγγλία. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Θα πρέπει να δοθούν φορολογικά και άλλα κίνητρα στις επιχειρήσεις που καινοτομούν, παράγουν και έχουν εξαγωγικό προσανατολισμό. Το κεφάλαιο δεν είναι ο εχθρός του λαού, αλλά η δύναμη που δημιουργεί επενδύσεις, θέσεις εργασίας και παράγει πλούτο, αρκεί βεβαίως να υπάρχει και κρατική μηχανή αποτελεσματικού ελέγχου των καρτέλ και να υπάρχει ο ελεύθερος ανταγωνισμός, δραστική απλούστευση των διαδικασιών της κρατικής μηχανής, αύξηση της διαύγειας και δημιουργίας κλίματος σταθερότητας και εμπιστοσύνης. Επιπλέον θα πρέπει να υπάρξει αξιοποίηση των ανωτάτων εκπαιδευτικών ιδρυμάτων, των ερευνητικών κέντρων και της τεχνογνωσίας τους, να συνδεθούν με τις ανάγκες της οικονομίας και να βοηθήσουν στον επανασχεδιασμό της νέας αναπτυξιακής τροχιάς για τη χώρα. Στη συνέχεια χρειάζεται να αναπτυχθεί μια συγκροτημένη πολιτική που θα στηρίζει την κοινωνική συνοχή. 
Η παραμονή μας στην Ευρωζώνη, στο ευρώ και η σταθερότητα της χώρας μας μπορούν να επιτρέψουν την εφαρμογή μιας πολιτικής που θα διαφυλάττει και δεν θα διαταράσσει την κοινωνική συνοχή. Μια χώρα ευνομούμενη έχει την ανάγκη αυτής της κοινωνικής συνοχής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρίες και κύριοι συνάδελφοι, λέγοντας ότι ο προϋπολογισμός του 2013 αποτυπώνει μια μεγάλη εθνική προσπάθεια. Η ψήφισή του διασφαλίζει ότι θα έχουμε σύντομα πρωτογενές πλεόνασμα, όπως και ότι θα έχουμε τη δυνατότητα να προχωρήσουμε σε αναπτυξιακές δράσεις. 
Για τους λόγους αυτούς ψηφίζω τον προϋπολογισμό, για να προχωρήσει η Ελλάδα μπροστά, να έχει μέλλον η πατρίδα μας και η νέα γενιά της. 
Ευχαριστώ πολύ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υφυπουργός Αθλητισμού, κ. Ιωαννίδης.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κυρίες και κύριοι συνάδελφοι, είναι γνωστό ότι ο αθλητισμός εκφράζει σπουδαία μηνύματα και διαχρονικές αξίες που σφυρηλάτησαν στην πορεία του χρόνου προσφέροντας ιδιαίτερα στη νεολαία σωματική και ψυχική υγεία, διαμορφώνοντας παράλληλα το χαρακτήρα. Στη σημερινή πολυεπίπεδη κρίση είναι φυσικό πως και ο αθλητισμός επηρεάζεται, όπως και ολόκληρη η ελληνική κοινωνία, και εξαρτάται από όλους μας να εργαστούμε σκληρά και ενωμένοι για να βρει η χώρα ξανά τον απαραίτητο βηματισμό της.
Το 2009 που ήμουν στο Υπουργείο ο προϋπολογισμός της ΓΓΑ ήταν 205 εκατομμύρια. Φέτος, ήταν 99 εκατομμύρια, δηλαδή είχαμε μείωση από 50% και του χρόνου θα είναι 66 εκατομμύρια, δηλαδή θα έχουμε 55% μείωση στο ήδη μισό προϋπολογισμό. Ο προϋπολογισμός του αθλητισμού είναι 0,007% από 0,02%. Και βέβαια να σημειώσουμε ότι ο ίδιος ο αθλητισμός –αυτό είναι το ουσιαστικότερο- συμβάλλει ουσιαστικά εκτός των άλλων τόσο στη μείωση των δαπανών υγείας όσο και στην καλύτερη ισορροπία στη ζωή μας. Είναι ένα προς επτά. Αυτά τα έχουν εφαρμόσει οι Γερμανοί, που τους κατηγορούμε και έχουν μειώσει τεράστια έξοδα που έχει το Υπουργείο Υγείας. Ένα εκατομμύριο επενδύσεις στον αθλητισμό σωστά και κερδίζεις επτά εκατομμύρια. 
Παρ’ όλα αυτά, επειδή ξέρουμε να αγωνιζόμαστε όρθιοι ιδιαίτερα στις δυσκολίες, να είστε βέβαιοι ότι θα κρατήσουμε ανοιχτές με κάθε θυσία τις αθλητικές εγκαταστάσεις, γιατί το οφείλουμε στη νεολαία της πατρίδας μας και θα στηρίξουμε τα σωματεία και τα αθλήματα που έμπρακτα συμβάλλουν τόσο στην αθλητική μας ανάπτυξη όσο και στον πρωταθλητισμό ανεβάζοντας την ελληνική σημαία στις κορυφαίες διοργανώσεις του κόσμου. 
Στο πλαίσιο της εθνικής αθλητικής μας στρατηγικής στο Υφυπουργείο Αθλητισμού ετοιμάσαμε ένα νομοσχέδιο, δύο προεδρικά διατάγματα και έξι πανελλήνια προγράμματα. Ειδικότερα, νέο θεσμικό πλαίσιο στον αθλητισμό. Σε συνεργασία με τον Υπουργό Παιδείας κ. Αρβανιτόπουλο, διευρύνουμε τα κίνητρα καθώς και τα προνόμια αθλητών και ομάδων. Τα έχουμε καταθέσει ήδη στο Υπουργείο Παιδείας και στο πρώτο νομοσχέδιο που θα έρθει θα είναι μέσα, ιδιαίτερα για την εισαγωγή στη τριτοβάθμια εκπαίδευση  ώστε να ασχοληθούν περισσότερα παιδιά με τον αθλητισμό και να είναι μορφωμένοι, ώστε αξίες μεγάλες του αθλητισμού να έχουν μια συνέχεια στη ζωή καταξιωμένη. Δημιουργούμε τα περιφερειακά συμβούλια καθώς και τα γραφεία αθλητισμού που θα συνδέονται με το Εθνικό Συμβούλιο Αθλητικού Σχεδιασμού και θα αποτελέσουν μαζί τη μεγάλη διοικητική μεταρρύθμιση στο χώρο του αθλητισμού. Τα περιφερειακά γραφεία αθλητισμού θα εξελιχθούν μεσοπρόθεσμα σε περιφερειακές διευθύνσεις, ώστε να δίνονται λύσεις στον τόπο που ζει ο καθένας χωρίς να χρειάζεται να ταξιδεύει στην Αθήνα. 
Το Υφυπουργείο Αθλητισμού είναι το μοναδικό Υπουργείο που δεν έχει καμμία περιφερειακή υπηρεσία. Αυτό σημαίνει πως όλοι οι θεσμικοί φορείς –ΟΤΑ, περιφέρειες, σωματεία, ενώσεις κ.λπ.- μεταναστεύουν καθημερινά στην Αθήνα για την επίλυση διαφόρων προβλημάτων. Εμείς αλλάζουμε κατεύθυνση. Θεσμικά προωθούμε λύσεις για όλα τα σημαντικά αθλητικά θέματα στις περιφέρειες της χώρας. Επίσης, σε συνεργασία με τον Υπουργό Παιδείας δημιουργούμε για πρώτη φορά δύο αυτοτελή πειραματικά αθλητικά σχολεία, ένα στο λεκανοπέδιο της Αθήνας και ένα στη Θεσσαλονίκη.</Speech> 
<Speech><Parlmember>ΑΓΝΗ ΚΑΛΟΓΕΡΗ</Parlmember>: Μα, κύριε Υπουργέ …</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Με αυτά που έχουμε.
Θα καλύπτουν ένα ευρύ φάσμα αθλημάτων. Θα διδάσκουν οι καλύτεροι προπονητές και οι επιλογές των μαθητών θα πραγματοποιηθούν με απόλυτα επιστημονικά κριτήρια. Επιπλέον, για πρώτη φορά θα φοιτούν στα αθλητικά σχολεία και αθλητές ΑΜΕΑ. Ο νέος αυτός θεσμός αργότερα, όταν η χώρα θα περπατήσει καλύτερα, θα επεκταθεί στις περιφέρειες. 
Όλα αυτά που αναφέραμε είναι χωρίς δαπάνες για την πολιτεία, κυρία συνάδελφε. Αν θέλετε, ελάτε να σας τα εξηγήσω ακριβώς. Να κάνω περιφερειακά γραφεία και  να αποσπάσω -για να αναλύσω δεν έχω χρόνο- έναν γυμναστή τη στιγμή που έχουμε πολλούς στη Γραμματεία και στο Υπουργείο Παιδείας γιατί τα περιφερειακά του Υπουργείου Παιδείας, οι Διευθύνσεις Αθλητισμού κ.λπ έχουν σταματήσει.
Αρα, υπάρχουν πάρα πολλοί που θα μπουν με γραμματέα και θα καταφέρουμε να μεταφέρουμε -γιατί αυτό είναι δημοκρατία- τα τοπικά προβλήματα με το μάτι των τοπικών, ποια είναι «φωτογραφίες» σωματεία και ποια είναι σωστά. Άλλο εγώ να ξέρω τι γίνεται στον Έβρο και άλλο ο Εβρίτης να ξέρει το τι γίνεται στον Έβρο. Έχουμε υποχρέωση, λοιπόν, να αποκεντρώσουμε τον αθλητισμό, γιατί όλο για αποκεντρώσεις μιλάμε και ποτέ δεν είδαμε καμμιά αποκέντρωση. Και αργότερα, λοιπόν, θα πάρουν και τα χρήματα που τους αναλογούν, ώστε να μην αναγκάζονται να έρχονται όλοι στην Αθήνα. Φτάνει πλέον. αυτό με την Αθήνα.  Ετοιμάζουμε, λοιπόν, δύο προεδρικά διατάγματα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>:  Ως Υπουργός μιλάτε.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Έχετε ερώτηση;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, όχι διάλογο.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Όχι, κύριε Πρόεδρε, λέω αν έχει να κάνει κάποια ερώτηση, για  να τη λύσουμε και αυτήν την απορία.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μας έχετε λύσει όλες τις απορίες.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ό,τι θέλετε να ρωτήσετε μετά, εδώ, ιδιαιτέρως, να σας τα αναλύσω όλα.
Ετοιμάζουμε, λοιπόν δύο προεδρικά διατάγματα. Ετοιμάζουμε, το Εθνικό Κέντρο Αθλητικών Ερευνών. Ο ν.2725/1999 λέει να γίνει ένα προεδρικό διάταγμα, ώστε να γίνει το ΕΚΑΕ. Αυτό περιμένει είκοσι πέντε χρόνια, αλλά δεν έχει γίνει τίποτα. Με τον αντίστοιχο, λοιπόν, προεδρικό διάταγμα που ετοιμάσαμε θα υπάγεται θεσμικά στο Υφυπουργείο Αθλητισμού, θα είναι νομικό πρόσωπο  ιδιωτικού δικαίου και θα έχει διοικητικό Συμβούλιο από προσωπικότητες του αθλητισμού, επιστημονικό συμβούλιο συγχρόνο, τμήματα της αθλητικής επιστήμης, καθώς και τμήμα προπονησιολογίας, γιατί για το τι βγάζουν τα μηχανήματα, πρέπει να υπάρχει ειδικός μεταφραστής –για να το πω έτσι απλά να το καταλάβουν- στον προπονητή για να μπορεί να τα καταλάβει.
Με το προεδρικό διάταγμα κατοχυρώνω τη φλόγα της Αρχαίας Ολυμπίας - και να μην έχουμε και αμφισβητήσεις, να μην αναφέρω παραπάνω-, ως ιερό σύμβολο που διατρέχει τους αιώνες μεταφέροντας το μήνυμα του αθλητισμού. Η φλόγα είναι μία, αυτή της αρχαίας Ολυμπίας, δεν προσμειγνύεται με άλλες, δεν εμπορευματοποιείται και μεταφέρεται από λαμπαδηδρόμους με τον πρέποντα σεβασμό. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υφυπουργού)
Για την καταπολέμηση των πνιγμών δημιουργούμε ειδικά προγράμματα. Θα τα πω σύντομα γιατί έχω το χρόνο. Μόνον από την 1η Ιουνίου έως τις 16 Αυγούστου είχαμε εκατόν ενενήντα ένα πνιγμούς, σαράντα επτά παιδιά. Έχουμε, λοιπόν, υποχρέωση όταν θα παίρνουν τον έλεγχο, να παίρνει και τη σφραγίδα από το σχολείο ότι έχει μάθει να επιπλέει, να είναι υποχρεωτικό. Δεν μπορούμε να κάνουμε με τα παιδιά μας έτσι. Είμαστε, λοιπόν, η δεύτερη χώρα στον κόσμο μετά την Ιαπωνία στους πνιγμούς.
 Δημιουργούμε το νέο φορέα για την ανάπτυξη του μαζικού λαϊκού αθλητισμού -δεν πρόλαβα να τα κάνω την προηγούμενη φορά, είχα  συνεννοηθεί και με όλους τους συνδικαλιστικούς φορείς- αλλά…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κύριε Υπουργέ.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Τελειώνω, ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, κάνετε διάλογο με τους συναδέλφους.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Εσείς τώρα ήρθατε, ενώ τόση ώρα άφηναν περιθώριο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν βλέπω κάτι τέτοιο εδώ πέρα.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Τελειώνω.
Πιστεύουμε, λοιπόν, πως το δικαίωμα στην άθληση είναι για τους πολίτες και όχι προνόμιο λίγων. 
Έχουμε και πρόγραμμα το οποίο αφορά το σακχαρώδη διαβήτη και «τύπου Α», που πολλές φορές καταφέρνει το παιδί να γλιτώσει από την ινσουλίνη με μέτρια αερόβια προπόνηση από εκατόν είκοσι οκτώ έως εκατόν ογδόντα σφυγμούς.
Σε συνεργασία με τις αθλητικές ομοσπονδίες αναβαθμίζουμε από φέτος στις σχολές προπονητών, καθώς η αναβάθμιση του επιπέδου των σχολών με τη σύγχρονη επιστημονική γνώση είναι αναγκαία για την ουσιαστική υποστήριξη του αθλητισμού. 
Διευρύνουμε το πρόγραμμα σε συνεργασία με τους δήμους, ώστε το απόγευμα τα σχολεία να είναι ανοιχτά για να υπάρχουν γήπεδα, γιατί δυστυχώς, στα κέντρα των πόλεων δεν υπάρχουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε παρακαλώ.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Σε συνεργασία με το Χαροκόπειο Πανεπιστήμιο που έχουμε υπογράψει τριετή σύμβαση, θα μετρούμε το βάρος, το ύψος, και το λίπος καθώς και τις διατροφικές συνήθειες των παιδιών, που θα αναλύονται από το πανεπιστήμιο και θα στέλνονται στους γονείς με προσωπικά δεδομένα, το τι ακριβώς χρειάζεται ένα παιδί και θα ενημερώνεται και ο παιδίατρος.
Αυτό το οποίο θέλω να πω -για να τελειώσω με τα δικά μου, αν και έχω και άλλα να πω- είναι ότι εάν τυχόν ο καθένας στη ζωή θέλει κάτι να κερδίσει, θέλει κάτι να πετύχει, όλα αυτά είναι μέσα στα όρια τα φυσιολογικά, το να θέλει όμως να…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Υπουργέ, εάν έχετε την καλοσύνη σας παρακαλώ πάρα πολύ ολοκληρώστε. Δημιουργείται πρόβλημα.</ChairmanSpeech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Τελειώνω σε τριάντα δευτερόλεπτα.
Εμείς πιστεύουμε ότι θα σώσουμε τη χώρα και επομένως, ο καθένας την προσπάθεια αυτή την κάνει πράγματι, για το καλό της χώρας.
Εσείς αυτή τη στιγμή θα χαρείτε αν πάρουμε τα χρήματα ή θα στεναχωρηθείτε; Τι θέλετε; Σε αυτήν την ερώτηση θέλω να μου απαντήσετε. 
Γι’ αυτόν το λόγο όποιος μπορεί να σώσει τη χώρα, πρέπει να τη σώσει και όλοι οι άλλοι να βοηθήσουν. 
Ευχαριστώ πάρα πολύ.
(Χειρoκροτήματα απ ό την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Ο κ. Νικόλαος Βούτσης έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, ο τίτλος του έργου αυτών των ημερών, αν θέλαμε να βάλουμε, θα ήταν το «Αποκάλυψη τώρα». Όλοι το έχουμε δει. Έχει διττή σημασία. Είναι αποκάλυψη για το λαό αλλά ταυτόχρονα και τα αποκαλυπτήρια μιας πολιτικής, η οποία έχει οδηγήσει στα αδιέξοδα που τώρα συζητάμε. 
Κυρίες και κύριοι συνάδελφοι, είμαστε στο pick, θα έλεγε κανείς, ενός πολέμου, μίας σύγκρουσης κορυφαίας που οφείλεται στα αδιέξοδα του παγκοσμιοποιημένου καπιταλισμού, του ίδιου του συστήματος. Είναι μία σύγκρουση των δυνάμεων του κεφαλαίου εναντίον των δυνάμεων της εργασίας σε παγκόσμια κλίμακα για να πληρώσει το κόστος της κρίσης ο εργαζόμενος, οι λαοί που βρίσκονται σε θέση ανισοτιμίας στο διεθνή καταμερισμό, το περιβάλλον κ.λπ. Αυτό δεν μπορεί κανείς να το αγνοήσει και δεν μπορεί κανείς να το αγνοεί.
Ποιο είναι το πρόβλημα; Το πρόβλημα είναι ότι εσείς ως Κυβέρνηση, όχι μόνο έχετε διαλέξει στρατόπεδο –δηλαδή από ποια πλευρά σε αυτόν τον πόλεμο είστε- αλλά ταυτόχρονα κάνετε και δύο επιπλέον πράγματα:
Πρώτον, επιμένετε πως είναι μονόδρομος, είναι μία η λύση, δεν υπάρχει άλλη λύση και λύσεις που δεν φαίνονται οδηγούν σε αδιέξοδα. Δεύτερον, υποφέρετε –και το μεταφέρετε αυτό- από έναν θα έλεγα υποτακτικό επαρχιωτισμό. Δηλαδή μέσα στη δίνη τού διεθνούς ανταγωνισμού και των διεργασιών που αφορούν τη χώρα μας, εσείς περί άλλα τυρβάζετε σαν να είναι ένα εσωτερικό θέμα. Παραμένετε στην αρχική σύλληψη και παραδοχή που είχε γίνει από τον τότε Πρωθυπουργό προς τους δανειστές πως είναι ένα ελληνικό πρόβλημα που φταίμε εδώ και είμαστε υπόλογοι, ένοχοι και θα πρέπει να βελτιώσουμε τις καταστάσεις. 
Ποτέ δεν καταλάβατε –δεν έχετε ακόμη αντιληφθεί- πόσο μεγάλη σημασία παίζουν αυτές οι διεθνείς διεργασίες και οι ανταγωνισμοί και για την επίλυση του ελληνικού θέματος. Διότι είστε όμηροι –παίρνω την έκφραση που είπε προηγουμένως ο κ. Μητσοτάκης- μιας συγκεκριμένης νοοτροπίας που οδηγεί το λαό μας, δηλαδή τη χώρα μας, σε ανθρωπιστική κρίση και σε υποβάθμιση. 
Με ποιο δικαίωμα, με ποια πολιτική ηθική και με ποια νομιμοποίηση ασκείται αυτήν την πολιτική; Το έχετε σκεφτεί; Και εάν δεν το είχατε σκεφτεί, μήπως αισθάνεστε υπόλογοι απέναντι στον ελληνικό λαό και στην Εθνική Αντιπροσωπεία για το ότι έχετε πέσει έξω σε όλα; Είμαι απόλυτα ειλικρινής και ακριβής. 
Πρώτον, η στρατηγική σας έχει αποτύχει παταγωδώς. Όλοι οι δείκτες οι οποίοι αναφέρονταν στο πρώτο μνημόνιο, στο μεσοπρόθεσμο, σαν επιδιώξεις, σαν εκτιμήσεις, είναι στον αέρα. Η υπέρβαση είναι επί τα χείρω σε βάρος του λαού μας επί δύο-τρία χρόνια. 
Δεύτερον, το ντόμινο ουδέποτε το είχατε αναγνωρίσει. Επί ενάμιση χρόνο λέγαμε πως έρχεται, πως αφορά όλο το Νότο, είναι θέμα χρέους όλης της Ευρωζώνης, ότι πρέπει να υπάρξει ευρωπαϊκή λύση που θα θέσει και εναλλακτική αρχιτεκτονική της Ευρωπαϊκής Ένωσης με ριζικά διαφορετικούς συσχετισμούς κ.λπ.. Εις ώτα μη ακουόντων!
Τρίτον, το θέμα της αναδιάρθρωσης του χρέους. Προηγουμένως άκουσα τον κ. Μητσοτάκη να λέει πως θα είναι νομοτελειακό. Ωραία! 
Επί δύο-δυόμισι χρόνια δεν γινόταν συζήτηση –και γίνεται και πέραν του Ατλαντικού- ότι είναι υποχρεωτική η διαγραφή του μεγαλύτερου μέρους του χρέους πριν καν να μπούμε σ’ αυτά τα μνημόνια; Όχι απλά κωφεύατε αλλά λέγατε και τότε κάτι –να μην πω τι- περί αντεθνικών και ότι δεν βλέπουμε την πατρίδα όταν λέγαμε για διαγραφές του χρέους κ.λπ.. Γνωρίζετε μια περίπτωση στην ιστορία της ανθρωπότητας που να λύθηκε θέμα χρέους πέραν από πολιτική λύση; Πείτε μου μια χώρα  που να αποχρέωσε για να προχωρήσει σε ανάπτυξη. Αφού τα ξέρετε αυτά. Και δε χρειάζεται να είμαστε οικονομολόγοι για να τα γνωρίζουμε αυτά. Αναφέρθηκε και το παράδειγμα της Γερμανίας μετά τον πόλεμο. Έχουν αναφερθεί αυτά. Πάντοτε η λύση είναι πολιτική. Και παρ’ όλα αυτά έχουμε μπει σε έναν κυκεώνα. 
Άκουσα προηγουμένως το απίστευτο: να παρακαλέσουμε την τρόικα, να της επισημάνουμε να μην αργήσει την έκθεσή της -την οποία ετοιμάζει από τον Ιούνιο- πέραν της Κυριακής το βράδυ. Απίστευτα πράγματα πραγματικά. 
Τελευταίο αυτό, ως προς την αποτυχία. Θα σας θυμίσω και κάτι άλλο. Για να θυμόμαστε και να μπορούμε να κάνουμε μια ουσιαστική συζήτηση. Τι λέγατε για το ΣΥΡΙΖΑ; Πώς φοβίσατε τον ελληνικό λαό πριν τις εκλογές; Τι λέγατε; Ότι αν έρθουμε με μια συγκεκριμένη πολιτική, αυτή που λέγαμε και που αναλύθηκε και προηγουμένως, ότι, δηλαδή η Βουλή θα ακυρώσει το μνημόνιο, τους νόμους και τις συνέπειες που τον ακολουθούν και θα πάμε για αναδιαπραγμάτευση της δανειακής σύμβασης με τις προϋποθέσεις του μεγαλύτερου μέρους χρέους να διαγραφεί, λέγατε: «Αρμαγεδδών. Από Δευτέρα θα πάτε, θα σας πούνε όχι, δε θα έχει ο κόσμος φάρμακα». Θυμάστε τις βραδινές εκπομπές; Ο κ. Μιχελάκης τα θυμάται καλά. Ακόμα και της συμπαθούς κ. Χούκλη.</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Αυτή είναι η αλήθεια.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ακούστε. Έχουν περάσει τέσσερις μήνες και εκείνα τα λεφτά που ήταν να πάρουμε δεν τα έχετε πάρει. Δηλαδή, εμείς το πολύ-πολύ να καθυστερούσαμε με μια σύγκρουση, με μια σκληρή αντιπαράθεση. Γιατί γίνεται η σύγκρουση. Απλώς είστε από κάτω και περιμένετε. Γίνεται σκληρή σύγκρουση μέσα στην Ευρώπη. Δεν θα αποπληρώναμε όσο δεν μας έδιναν τα δανεικά. Τα είχαμε πει αυτά και δεν ήταν plan B. Θα πηγαίναμε σε μια συμφωνία με βάση τις δικές μας εκτιμήσεις. 
Κύριε Πρόεδρε, κυρίες και κύριοι συνάδελφοι, εμείς θέλουμε να βλέπουμε στα μάτια τον κόσμο. Αυτή τη στιγμή  μας παρακολουθούν και άνθρωποι που σκέφτονται να σταματήσουν τα παιδιά τους από το πανεπιστήμιο ή να μεταναστεύσουν. Μας παρακολουθούν οικογένειες των οποίων τα τηλέφωνα –αν δεν έχουν διακοπεί- χτυπάνε από τις τράπεζες. Μας παρακολουθούν οικογένειες που δεν έχουν φάρμακα. Μας παρακολουθούν άνθρωποι τρίτης ηλικίας που προσπαθούν να βρουν διέξοδο. Μας παρακολουθούν άνθρωποι με μαζική κατάθλιψη, άνθρωποι που σκέφτονται ακόμα και απονενοημένα διαβήματα. Τους κοιτάμε στα μάτια και λέμε ότι υπάρχει ελπίδα από σήμερα με τη συλλογικότητα, την αλληλεγγύη, την αυτοπεποίθηση, με τους αγώνες αυτού του κόσμου, να οικοδομήσουμε διαφορετικά τη χώρα μας. 
Μπορούμε να δημιουργήσουμε αυτό το μέλλον. Χρειάζεται αξιοπρέπεια. Αυτή την ελπίδα και την αξιοπρέπεια εμείς από την πλευρά μας προσπαθούμε να την οικοδομήσουμε με ένα πρόγραμμα που δεν είναι το κακομεταφρασμένο μνημόνιο 1, μνημόνιο 2, μνημόνιο 3, έτοιμο προς εφαρμογή, αλλά ένα πρόγραμμα το οποίο διαμορφώνουμε μαζί μ’ αυτές τις δυνάμεις και μαζί με όλο το επιστημονικό και δημιουργικό δυναμικό αυτής της χώρας, κάθε μέρα που περνάει. 
Είστε μάρτυρες του ότι μέσα σ’ αυτήν την Αίθουσα έχουμε καταθέσει μέσα σε τέσσερις μήνες αναλυτικές προτάσεις για την υγεία, για το φάρμακο, για τα νοικοκυριά, για τη σεισάχθεια, για τις δανειακές υποχρεώσεις, για όλες τις δαπάνες, για τους μισθούς για τις συντάξεις, για τα επιδόματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Αναλυτικές προτάσεις. Βεβαίως, θα βρούμε τα λεφτά όλοι μαζί…</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Από πού;</Speech>
 <Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: …αν δεν εξυπηρετούμε συμφέροντα της διαπλοκής αλλά παίρνοντας το μέρος των δυνάμεων της εργασίας με μια δίκαιη φορολόγηση και με αποκοπή δαπανών από εκεί που τρώει το μιντιακό και οικονομικό κατεστημένο της χώρας, του οποίου τα συμφέροντα για μια ακόμα φορά εξυπηρετείτε.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Ο Βουλευτής της Νέας Δημοκρατίας κ. Υψηλάντης έχει το λόγο για επτά λεπτά.
ΒΑΣΙΛΕΙΟΣ –</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Ευχαριστώ πολύ, κύριε Πρόεδρε.
Κύριε Βούτση, όταν σας είχε δοθεί η ευκαιρία το καλοκαίρι να κυβερνήσετε κι έτσι η χώρα μας να μπορέσει να εκταμιεύσει γρηγορότερα τις δόσεις, την «κάνατε» κοινώς, φύγατε. Αποποιηθήκατε των ευθυνών σας και δεν θελήσατε να κυβερνήσετε.
(Χειροκροτήματα από την πτέρυγα της Νέας Δημοκρατίας)
Επίσης, θέλω να σας πω ότι αυτήν την ώρα υπάρχει αμφισβήτηση εκ μέρους σας, αμφισβήτηση στη λειτουργία αυτή, την υποχρεωτική, που ακολουθεί η χώρα βάσει ενός σχεδίου, ενός σχεδιασμού που προτείνεται με μεθόδους, με αριθμούς συγκεκριμένους. Εσάς, το πρόγραμμά σας και αυτά τα οποία επαγγέλλεστε στον ελληνικό λαό, δεν εξηγούν πώς θα τα πράξετε. Κι εδώ είναι το μεγάλο κενό, η μεγάλη μας διαφορά. Γι’ αυτό και ο ελληνικός λαός ποτέ δεν θα σας εμπιστευθεί για να κυβερνήσετε αυτόν τον τόπο.
(Θόρυβος από την πτέρυγα του ΣΥΡΙΖΑ-ΕΚΜ)
Υπάρχει ελπίδα. Υπάρχει ελπίδα από αυτήν την παράταξη που διαχρονικά έχει δώσει το στίγμα της, κύριε Βούτση, κι έχει φέρει την Ελλάδα μπροστά, από την ένταξή μας στις ευρωπαϊκές κοινότητες με τον αείμνηστο Κωνσταντίνο Καραμανλή μέχρι και τους αγώνες που έδωσε προκειμένου να υπάρξει πραγματική ανάπτυξη στον τόπο.
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, με συγχωρείτε.
Κύριοι συνάδελφοι, ο καθένας που μιλάει από το Βήμα είναι ελεύθερος να λέει αυτά που θέλει, αρκεί να μη βρίζει. Παρακαλώ πάρα πολύ.</ChairmanSpeech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Γνωριζόμαστε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι πάει να πει «γνωριζόσαστε»; Όλοι γνωριζόμαστε. 
Παρακαλώ, λοιπόν, να μη γίνονται διακοπές και να τηρείται ο χρόνος.
Συνεχίστε, κύριε συνάδελφε.
ΒΑΣΙΛΕΙΟΣ –</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Στον προϋπολογισμό τώρα: Κυρίες και κύριοι συνάδελφοι, δεν υπάρχει καμμία αμφιβολία ότι ο φετινός προϋπολογισμός αποτελεί έμμεσα κι έναν απολογισμό των λαθών και των παραλείψεων, τακτικισμών και λαϊκισμού δεκαετιών που μας οδήγησαν πρόσκαιρα σε μία επίπλαστη και εφήμερη οικονομική ανάπτυξη και βέβαια στη δραματική σημερινή κατάσταση που βιώνουν οι Έλληνες. 
Και είναι, ίσως, η πρώτη φορά, τις τελευταίες τουλάχιστον δεκαετίες, που στον προϋπολογισμό του κράτους αποτυπώνεται η πραγματική δημοσιονομική κατάσταση της χώρας. Για πρώτη φορά ο προϋπολογισμός δεν στηρίζεται στο ευνοϊκό, το ελαστικό σενάριο που στη συνέχεια θα διαψευστεί, αλλά στο δυσμενές σενάριο. Κι έχει ήδη συμφωνηθεί, εάν υπάρξει μεγαλύτερη ανάκαμψη και μικρότερα ελλείμματα, να ανακουφιστεί η ελληνική κοινωνία ταχύτερα απ’ ό,τι προβλέπεται.
Καταγράφεται η αλήθεια και μπαίνουν στόχοι που μπορούν να βάλουν οριστικά φρένο στο δημοσιονομικό εκτροχιασμό της πατρίδας μας, να μεγιστοποιηθεί η δημοσιονομική προσαρμογή της με τη συρρίκνωση του ελλείμματος και τη δημιουργία σύντομα πρωτογενούς πλεονάσματος.
Με την ακολουθούμενη οικονομική πολιτική, εργαλεία της οποίας είναι ο υπό ψήφιση προϋπολογισμός και το πολυνομοσχέδιο που εγκρίναμε, βάζουμε οριστικά στο περιθώριο όσους επενδύουν στην άτακτη χρεοκοπία της χώρας, στην απομόνωσή της και στην εξαθλίωση του λαού μας.
Η χώρα μας παραμένει στην Ευρωζώνη. Και διεκδικούμε ως ισότιμοι εταίροι τη νομισματική εμβάθυνση στην Ευρωζώνη, αλλά και την πολιτική, ώστε να μπορεί η Ευρωπαϊκή Ένωση, η Ευρώπη που θέλουμε, να παρακολουθεί και να συνεκτιμά στις αποφάσεις της την οπτική γωνία κάθε κράτους – μέλους. Και, βέβαια, αποδυναμώνει και όλους εκείνους που ισχαιμικά πλέον, ο καθένας για το δικό του λόγο, πυροδοτεί την ήδη ανακτηθείσα αξιοπιστία της Ελλάδας, την αξιοπιστία της χώρας μας και της οικονομίας της, προσωπικό έργο του Πρωθυπουργού κ. Αντώνη Σαμαρά, που πρέπει να διαφυλάξει η τρικομματική Κυβέρνηση και να στηρίξει –όπως ήδη το έχει πράξει- η Βουλή των Ελλήνων και η πλειοψηφία του λαού μας.
Στο δρόμο αυτό για τη δημοσιονομική προσαρμογή είναι πλέον εθνικό αίτημα ο εντοπισμός και η παραδειγματική τιμωρία των καταχραστών του εθνικού μας πλούτου και των φοροφυγάδων.
Η προσαρμογή αυτή δεν είναι αρκετή αν δεν συνεχίσουμε τώρα με συνέπεια να άρουμε και όλα τα ελλείμματα της ανταγωνιστικότητας της οικονομίας μας με την πάταξη της γραφειοκρατίας, του κρατικού παρεμβατισμού, την εξαφάνιση των αναρίθμητων αντικινήτρων που εμποδίζουν την απελευθέρωση των παραγωγικών δυνάμεων του τόπου και την άμεση ενίσχυση της επιχειρηματικότητας και της εξωστρέφειας, ιδιαίτερα σε τομείς που μπορούμε να είμαστε ανταγωνιστικοί: Στον πρωτογενή τομέα και στη διασύνδεσή του με τον τριτογενή και συγκεκριμένα με τον τουρισμό και τη ναυτιλία μας.
Σήμερα, με πληροφόρησαν τουριστικοί επιχειρηματίες από την περιοχή μου ότι με την πρώτη μεγάλη τουριστική έκθεση στο Λονδίνο οι προβλέψεις για την επόμενη τουριστική χρονιά είναι ευοίωνες. Ο κόσμος ανταποκρίνεται στο κάλεσμα της χώρας μας, η αξιοπιστία μας επανέρχεται, όταν πέρυσι κανείς δεν μπορούσε να σταθεί σε κανένα διεθνές φόρουμ ή έκθεση.
Η σκοπούμενη επιτυχία σε αυτές τις ενέργειες θα αποτελέσει το εφαλτήριο της επανεκκίνησης της οικονομίας μας και συνάμα θα δημιουργήσει νέες θέσεις εργασίας και πέπλο προστασίας των ασθενέστερων οικονομικά στρωμάτων της κοινωνίας. Οφείλουμε, όμως, να επισπεύσουμε και αντισταθμιστικά μέτρα και ενέργειες, που θα αναχαιτίσουν ταυτόχρονα τα σημάδια λόγω της παρατεταμένης ύφεσης κλονισμού της κοινωνικής συνοχής. Πρέπει να αντιμετωπίσουμε την καθημερινότητα κατάματα και με προοπτική να δημιουργήσουμε –γιατί όχι, κύριε Υπουργέ;- και ένα δικό μας ταμείο κοινωνικής συνοχής και αλληλεγγύης. Είναι χρέος μας πρώτιστα προς τον Έλληνα πολίτη αλλά και για τη στήριξη της διεθνούς θέσης της χώρας μας. 
Παράλληλα με την επιδιωκόμενη σωτηρία της χώρας και την είσοδό μας πάλι σε ρυθμούς ανάπτυξης, καλούμαστε να στηρίξουμε και με ενέργειες την ηθική ανάπτυξη της χώρας μας, προβάλλοντας τα αστείρευτα πνευματικά μας πλεονεκτήματα και καλλιεργώντας την κοινωνική αλληλεγγύη σε άτομα, ομάδες ανθρώπων και σε ευπαθείς περιοχές. 
Η καταπολέμηση, για παράδειγμα, της νησιωτικότητας πρέπει να αποτελεί για εμάς έναν απαρέγκλιτο στόχο και όχι βέβαια με τη λαϊκιστική προσέγγιση της συναδέλφου των Ανεξαρτήτων Ελλήνων από τα Δωδεκάνησα, η οποία αναφέρθηκε σε ανακρίβειες και σε αναλήθειες, όπως για παράδειγμα ότι δήθεν η Ευρωπαϊκή Επιτροπή δεν επιτρέπει την επιδότηση των δρομολογίων. Είναι λάθος. Δεν επιτρέπει την επιδότηση της κατασκευής καραβιών. 
Είναι λάθος, επίσης, ότι εμείς οι κυβερνητικοί Βουλευτές ασχολούμαστε με το διορισμό των καθηγητών στα νησιά μας. Εμείς ασχολούμαστε και ενδιαφερόμαστε, ώστε να λειτουργούν στα νησιά μας τα πράγματα στην εντέλεια. Όταν εκείνη αναφερόταν με ερώτησή της προς τον Υπουργό για καθηγητές σε νησιά, ήδη οι λύσεις είχαν δοθεί, διότι εμείς είμαστε κοντά στα προβλήματα των νησιωτών και ξέρουμε να δίνουμε λύσεις και τις δίνουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, τελειώνετε. 
ΒΑΣΙΛΕΙΟΣ -</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Τελειώνω. Θέλω την αρχή της ισότητας και όχι της επιείκειας, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ποια ισότητα; Μιλάτε ήδη επτάμισι λεπτά!
ΒΑΣΙΛΕΙΟΣ -</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Κύριε Υπουργέ, στο σημείο αυτό θέλω να πω ότι πρέπει και η Βουλή να συνεισφέρει για το προβλήμα της νησιωτικότητας, προτείνοντας εσείς να δημιουργηθεί ειδική επιτροπή στο εθνικό Κοινοβούλιο για την αντιμετώπιση της νησιωτικότητας και την υλοποίηση των επιταγών του άρθρου 101Α΄ του Συντάγματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κύριε  συνάδελφε.
ΒΑΣΙΛΕΙΟΣ -</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Έτσι θα μπορέσουμε να αντιμετωπίσουμε τις ειδικές ανάγκες των νησιών. 
Αυτή τη μεγάλη προσπάθεια της Κυβέρνησης εθνικής σωτηρίας τη στηρίζω, ψηφίζοντας και τον προϋπολογισμό του έτους 2013. Η χώρα μας δεν έχει άλλη ανάγκη της λαϊκιστικής αριστερής κενολογίας, ούτε των ακραίων κορόνων της εθνικής και πατριωτικής πλειοδοσίας από διαχειριστές του πόνου του λαού μας. Δεν έχει ανάγκη από ριψάσπιδες, αλλά από πολεμιστές που τώρα, την ώρα του πολέμου, δεν υπακούουν στις διχαστικές προκλήσεις και προσκλήσεις. Είμαι βέβαιος ότι και αυτόν τον πόλεμο οι Έλληνες θα τον κερδίσουν.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πριν δώσω το λόγο στον κ. Μωραΐτη, θέλω να παρακαλέσω να τηρούμε το χρόνο. Δεν είναι καπρίτσιο του Προεδρείου. Εάν τηρήσουμε το χρόνο, θα μιλήσουν περισσότεροι συνάδελφοι. Εάν ο καθένας μας κάνει μια υπέρβαση δύο ή τριών λεπτών, αντιλαμβάνεσθε ότι θα είναι πολύ λιγότεροι εκείνοι που θα μιλήσουν.
Το λόγο έχει ο Βουλευτής του ΠΑΣΟΚ κ. Αθανάσιος Μωραΐτης.</ChairmanSpeech>
<Speech><Parlmember>ΘΑΝΟΣ ΜΩΡΑΪΤΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα ήθελα να ξεκινήσω με τις δηλώσεις των Ευρωπαίων αξιωματούχων αλλά και άλλων κέντρων, τους οποίους για μία ακόμη φορά βλέπουμε να παίζουν με τη φωτιά. Και πιστεύω ότι θέτουν σε δοκιμασία και τις αντοχές της ελληνικής αλλά και της ευρωπαϊκής οικονομίας, αλλά κυρίως το σεβασμό των δημοκρατικών αποφάσεων των λαών και των κοινοβουλίων της Ευρώπης.
	Την Τετάρτη δύο κόμματα και εκατόν πενήντα τρεις Βουλευτές ψήφισαν το πιο σκληρό, το πιο  άδικο πακέτο μέτρων που έχει έρθει ποτέ στο ελληνικό Κοινοβούλιο. Το κάναμε γιατί πιστεύουμε ότι η χώρα χρειάζεται να διατηρήσει τον ευρωπαϊκό της προσανατολισμό, για την κοινωνική και πολιτική ομαλότητα, αλλά και γιατί μέχρι σήμερα δεν έχει υπάρξει μια ουσιαστική τεκμηριωμένη αντιπρόταση για το δρόμο που θα ακολουθήσουμε. Ψηφίσαμε με τη διαβεβαίωση του Πρωθυπουργού, αλλά και του οικονομικού επιτελείου ότι η διαπραγμάτευση έληξε και συνεπώς με την ψήφιση των μέτρων θα παίρναμε τη δόση, την επιμήκυνση και γενικώς το κλίμα αβεβαιότητας θα τελείωνε για τη χώρα μας. 
Αν τελικά, κυρίες και κύριοι συνάδελφοι, η διαπραγμάτευση αρχίζει τώρα και η προϋπόθεση ήταν να ψηφιστούν τα μέτρα, τότε λυπάμαι ειλικρινά για την μελάνη που χύθηκε και τις εκατοντάδες τηλεοπτικές ώρες που αναλώθηκαν στους περιπάτους και τις βόλτες του Βερολίνου και τα μεγάλα, αλλά και βαρύγδουπα, τα οποία ακούγαμε εκείνες τις ημέρες περί της μεγάλης αλλαγής που έχουμε πετύχει στη διεθνή εικόνα της χώρας.
Θέλω να πιστεύω ότι δεν είναι έτσι τελικά τα πράγματα. Μου είναι αδιανόητο ότι το Eurogroup της Δευτέρας δεν θα έχει μια ξεκάθαρη απόφαση στο θέμα της εκταμίευσης του συνόλου της δόσης και όχι μόνο. Και βέβαια δεν μιλάμε για δήλωση πολιτικής στήριξης που ήδη κάποιοι πονηροί διαδίδουν.
Αν δεν υπάρξει ένα ξεκάθαρο μήνυμα απόφασης, η Κυβέρνηση και η χώρα μπαίνουν σε έναν επικίνδυνο δρόμο αποσταθεροποίησης με άγνωστη κατάληξη. Πρέπει να γίνει αντιληπτό από όλους ότι δεν πάει άλλο. Ο ελληνικός λαός δεν μπορεί άλλες θυσίες. Η κοινωνία έχει γονατίσει. Τώρα είναι η ώρα της Ευρώπης και αυτό σημαίνει άμεση εκταμίευση του συνόλου των δόσεων του 2012 που εκκρεμούν, απόφαση για την επιμήκυνση και συγκεκριμένος οδικός χάρτης μιας οριστικής λύσης για τη βιωσιμότητα του χρέους. 
Και επειδή κάποιοι θέτουν -το ακούμε τις τελευταίες ημέρες- ως χρονικό όριο τη λύση αυτή που καίει -και το γνωρίζουμε πολύ καλά όλοι μας- τον επόμενο Οκτώβριο, Νοέμβριο και τις γερμανικές εκλογές, θέλω να ξεκαθαρίσω και να πω ότι λυπάμαι, αλλά η χώρα δεν θα προλάβει να φτάσει στις γερμανικές εκλογές.
Θέλω να φέρω ένα παράδειγμα, κυρίες και κύριοι συνάδελφοι. Ένα μέρος των χρημάτων από τις δόσεις πρέπει να πάνε για την κάλυψη των ληξιπρόθεσμων υποχρεώσεων οφειλών του κράτους προς την αγορά. Πρέπει να υπάρξει παροχή ρευστότητας μέσα στις επόμενες σαράντα ημέρες, αλλιώς αν δεν το έχουν αντιληφθεί ορισμένοι η αγορά θα καταρρεύσει, η αγορά θα τιναχθεί στον αέρα. Κάθε μέρα χιλιάδες μικρομεσαίες επιχειρήσεις καταρρέουν. Αυτό το λέω γιατί ακούω από κάποιες πλευρές ότι τα χρήματα δεν βγαίνουν και ότι υπάρχουν και άλλες προτεραιότητες. Ούτε να το διανοηθούν.
Βεβαίως, πρέπει να θέσουμε και κάτι, που δυστυχώς αυτές τις κρίσιμες ώρες έχει ξεχαστεί, το κοινωνικό και αναπτυξιακό πακέτο, το οποίο θα αντισταθμίσει το κοινωνικό κόστος αυτών των σκληρών μέτρων. Η χώρα αντιμετωπίζει μια τεράστια πρόκληση, την ανασυγκρότηση της παραγωγικής βάσης της οικονομίας της. Αυτή η ανασυγκρότηση δεν μπορεί να γίνει σε καμμία περίπτωση με όρους του παρελθόντος, δεν μπορεί να υλοποιηθεί από αυτούς που υπηρέτησαν ένα παρασιτικό, στρεβλό μοντέλο ανάπτυξης μέχρι σήμερα. Πρέπει να τελειώνουμε οριστικά με κάθε τι παρασιτικό, κρατικοδίαιτο και μεταπρατικό.
Χρειαζόμαστε σήμερα περισσότερο από ποτέ ένα εθνικό πρόγραμμα ανάπτυξης με ορίζοντα το 2020, ένα εθνικό πρόγραμμα ανάπτυξης με εθνικούς και περιφερειακούς στόχους και προτεραιότητες, με προσδιορισμό και ιεράρχηση των αναπτυξιακών πολιτικών που θα προσδιορίζει την τομεακή χωρική κατανομή των διαθέσιμων πόρων, που θα αποτυπώνει το αναπτυξιακό μέρισμα για την οικονομία συνολικά και θα εντάσσει σε μια ενιαία στρατηγική τα σημαντικά εργαλεία, τα οποία έχουμε στα χέρια μας: το ΕΣΠΑ, το Πρόγραμμα Δημοσίων Επενδύσεων, τον επενδυτικό νόμο, τα ΣΔΙΤ, τα νέα χρηματοδοτικά μέσα, τις υποδομές και τις στρατηγικές επενδύσεις. Το σχέδιο αυτό, όμως, δεν μπορεί και δεν πρέπει να υπηρετηθεί χωρίς τη νέα γενιά των επιστημόνων, χωρίς τη νέα γενιά της παρτίδας μας που σήμερα δοκιμάζεται περισσότερο από τον καθένα.
Οφείλουμε έτσι να βοηθήσουμε το μεγαλύτερο κεφάλαιο της χώρας, αυτό της γνώσης των νέων ανθρώπων και να δούμε τα πραγματικά βήματα που θα τους φέρουν πίσω από τη μετανάστευση, που θα τους βγάλουν από τα αδιέξοδα της ανεργίας, τα οποία βιώνουν. Χωρίς αυτούς, κυρίες και κύριοι συνάδελφοι, δεν μπορούμε να πορευτούμε. 
Καθοριστικό σημείο είναι και η θέση μας για τον πλούτο της χώρας. Η κρίση δεν θα επιτρέψουμε να γίνει η αφορμή για μία ακόμα κρατικοδίαιτη συγκέντρωση πλούτου σε πέντε οικογένειες. Θα τιμήσουμε την υγιή επιχειρηματικότητα και θα σταθούμε ως νέα γενιά απέναντι σε κάθε σύστημα ανταλλαγής και συναλλαγής, ένα σύστημα που η δική μου γενιά σήμερα πληρώνει στο όνομα της ακινησίας και του συμβιβασμού εκ μέρους του πολιτικού κατεστημένου. 
Έχει στα χέρια του σήμερα το Υπουργείο ένα ολοκληρωμένο σχέδιο ανάπτυξης, ένα σχέδιο νόμου, το οποίο είχαμε μελετήσει το προηγούμενο χρονικό διάστημα. Μπορεί πράγματι, αν η ηγεσία του Υπουργείου σταματήσει να βυθίζεται στην καθημερινή διαχείριση των υποχρεώσεών της, να λειτουργήσει ως ένα εργαλείο κι ένα θεσμικό πλαίσιο, ώστε άμεσα να μπορέσουμε να καταλήξουμε και να καταθέσουμε αυτό το αναπτυξιακό σχέδιο, το οποίο χρειάζεται η χώρα. 
Η χώρα στις αρχές του 2013 πρέπει να έχει διαμορφώσει το δικό της σχέδιο-πρόγραμμα ανάπτυξης. Τονίζω ότι δεν θα ανεχθούμε ποτέ ξανά ευνοιοκρατία και στρεβλή διαχείριση των πόρων και του πλούτου της χώρας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Κυρίες και κύριοι συνάδελφοι, την Κυριακή με την ψήφιση του προϋπολογισμού ολοκληρώνεται μία περίοδος στην οποία η Ελλάδα κινήθηκε στο όριο, η οποία κατέληξε μ’ αυτές τις δύσκολες αποφάσεις. 
Οι Ευρωπαίοι εταίροι μας είναι αυτοί που πλέον πρέπει να αποδείξουν ότι αυτά που έλεγαν περί αλληλεγγύης τα εννοούν. Η Κυβέρνηση δεν πρέπει να αφήσει κανένα περιθώριο υποχώρησης και καθυστέρησης. Πρέπει να σταθεί στο ύψος αυτών των ιστορικών στιγμών. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κι εμείς ευχαριστούμε, κύριε συνάδελφε. 
Το λόγο έχει ο κ. Ιωάννης Μιχελάκης, Βουλευτής της Νέας Δημοκρατίας για επτά λεπτά.</ChairmanSpeech>
 <Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, βιώνουμε εδώ και τρία χρόνια μία σκληρή και επώδυνη πραγματικότητα, βύθιση της πραγματικής οικονομίας, απόγνωση στην κοινωνία. Βιώνουμε αλλεπάλληλες μειώσεις μισθών και συντάξεων, νέους άμεσους και έμμεσους φόρους, εφιαλτική έκρηξη της ανεργίας. Μέσα σε τρία χρόνια γυρίσαμε τριάντα χρόνια πίσω. Χάθηκε εξαιτίας της ύφεσης σχεδόν το 20% του ΑΕΠ, χάθηκε το 35% του βιοτικού μας επιπέδου. 
Σε καιρούς ειρήνης στην Ευρώπη ουδέποτε έγιναν τόσα πολλά και τόσα δραματικά εις βάρος ενός λαού. Πληρώνουμε λάθη του παρελθόντος μας αλλά και λάθη των εταίρων μας, προγράμματα που διαψεύστηκαν κι έπεσαν έξω σε όλα, μονόπλευρες πολιτικές που χωρίς επιστροφή και χωρίς ανάπτυξη δεν βγάζουν από την κρίση. Δεν έχουμε λοιπόν παρά να πούμε την αλήθεια και μόνο. Ναι, ο προϋπολογισμός είναι σκληρός. Εισάγει δράσεις έντονα περιοριστικές και υφεσιακές. Περιλαμβάνει μέτρα που δεν ανήκουν στις επιλογές μας, αλλά στις συμβατικές υποχρεώσεις της χώρας. Προβλέπει θυσίες που δεν θα αποφασίζονταν από καμία κυβέρνηση, αλλά επιβάλλονται από τους εταίρους και τους δανειστές μας. 
Αυτή είναι η αλήθεια και την αλήθεια αυτή τη λέμε πρώτοι απ’ όλους εμείς. Δεν χαρίζουμε σε κανέναν το δικαίωμα να εμφανίζεται σαν μοναδικός εκφραστής της αδικίας που βιώνουν οι πολίτες, ούτε το δικαίωμα αποκλειστικής κοινωνικής ευαισθησίας. 
Μην κάνουμε όμως λάθος. Δεσμευτήκαμε πάνω απ’ όλα να αποκαταστήσουμε τη χαμένα αξιοπιστία της χώρας και να κρατήσουμε τη χώρα στο ευρώ, γιατί έξω από το ευρώ η καταστροφή θα ήταν αναπόφευκτη και άμεση. Τα εισοδήματα θα μειωθούν πολλαπλασίως περισσότερο, η ανεργία θα πάρει τις πιο εφιαλτικές διαστάσεις και η αστάθεια θα παρασύρει τα πάντα. Δεν θα μιλούμε σε τέτοια περίπτωση για δύσκολα και επώδυνα, αλλά για μία δραματική περιπέτεια, για κοινωνική εξαθλίωση, για εθνική τραγωδία. 
Δεσμευτήκαμε ακόμα να συγκρουστούμε με τη σπατάλη, την κακοδιαχείριση, τη διαφθορά, την παραοικονομία. Δεσμευτήκαμε να αξιοποιήσουμε τη δημόσια περιουσία, δεσμευτήκαμε όμως και για νέες θέσεις εργασίας, για σταδιακή αποκατάσταση αδικιών. Τίποτα απ’ όλα αυτά δεν μπορεί να εγκαταλειφθεί και ούτε βέβαια μπορούν να υπάρξουν άλλα μέτρα πέρα από αυτά που ψηφίσαμε προχθές. Καμιά κυβέρνηση δεν μπορεί να ζητήσει οτιδήποτε επιπλέον και κανένας Βουλευτής δεν πρόκειται να ψηφίσει τίποτα παραπάνω, ούτε 1 ευρώ. 
Κυρίες και κύριοι συνάδελφοι, ο προϋπολογισμός είναι πράγματι σκληρός. Είναι όμως επιτακτικά αναγκαίος για να αποκαταστήσει η Ελλάδα την αξιοπιστία της, να παραμείνει στο καράβι του ευρώ, να κερδίσει χρόνο για να διεκδικήσει βιώσιμες λύσεις. Εμείς αυτό που έπρεπε να κάνουμε το κάναμε. Το κάναμε, ψηφίζοντας το πιο οδυνηρό πακέτο. Θα το κάνουμε και στον προϋπολογισμό. Είναι όμως ανάγκη να κάνουν και όλοι οι άλλοι, να κάνουν και οι εταίροι μας το χρέος τους. Γιατί φτάνει πια. Όλα έχουν ένα όριο. Η κοινωνία έχει φτάσει στα όριά της και δεν πρέπει να κάνουν το λάθος να μας θεωρήσουν δεδομένους. Είναι ανάγκη οι εταίροι μας να σεβαστούν τις δεσμεύσεις τους και πάνω απ’ όλα τις αιματηρές θυσίες του ελληνικού λαού, όχι μόνο στα λόγια αλλά στην πράξη. Ύποπτα παιχνίδια με το αν, το πότε και το πώς θα πάρουμε τη δόση υπονομεύουν τη χώρα, προσβάλλουν το λαό μας, θίγουν την αξιοπρέπειά του, αποτελούν πισώπλατο χτύπημα στις προσπάθειες αυτής της Κυβέρνησης και κυρίως απειλούν την εύθραυστη κοινωνική συνοχή, ενισχύοντας τα άκρα που επενδύουν στο χάος. Και όλοι ξέρετε ότι οι λύκοι στην αναμπουμπούλα χαίρονται. Και όλοι ξέρετε ότι οι λύκοι παραμονεύουν στα άκρα -και στα δεξιά και στα αριστερά. Ας δουν επιτέλους, σοβαρά οι εταίροι μας το ζήτημα του χρέους. Χωρίς τα μέτρα –προσέξτε, κύριοι συνάδελφοι- το χρέος θα έφτανε το 2016 λίγο πάνω από το 220% του ΑΕΠ. Τώρα η πρόβλεψη της Κομισιόν είναι πως θα φτάσει στο 189% το 2013 και το 2014 στο 192%. Αυτό τα λέει όλα. 
Όχι, λοιπόν, άλλα παιχνίδια συμφερόντων στην πλάτη του λαού. Όχι μεσοβέζικες αποφάσεις που δεν αντέχουν πάνω από ένα εξάμηνο. Όχι μια παραπλανητική και υποκριτική παράταση του γύψου. Χρειαζόμαστε λύση δραστική και οριστική, λύση που να καθιστά το χρέος πραγματικά βιώσιμο, είτε με νέο κούρεμα είτε με επαναγορά ομολόγων είτε με οποιονδήποτε άλλον τρόπο. Γιατί χωρίς βιώσιμο χρέος δεν βγαίνουμε από το τούνελ της κρίσης. Δεν απαλλάσσεται η χώρα ούτε από τον κίνδυνο ούτε από τις απειλές χρεοκοπίας. Δεν γίνονται αποκρατικοποιήσεις και δεν έρχονται επενδύσεις.
Είναι ακόμη ανάγκη να επισπεύσουμε την απορρόφηση των κοινοτικών πόρων, να διεκδικήσουμε στήριξη από την Ευρωπαϊκή Κεντρική Τράπεζα και την Παγκόσμια Τράπεζα, να απαιτήσουμε δίκαιη συμμετοχή στο επόμενο Κοινοτικό Πλαίσιο με βάση τα σημερινά και όχι τα παλιά δεδομένα, αλλά και να τολμήσουμε όσα πρέπει να γίνουν για να γυρίσει η χώρα στην ανάπτυξη. Είναι υποχρέωσή μας να κάνουμε στην τετραετία όλα όσα δεσμευτήκαμε. Πάνω απ’ όλα να στηρίξουμε τους χαμηλοσυνταξιούχους και τις ευαίσθητες κοινωνικές ομάδες, τίποτα λιγότερο. Για να μπορέσουμε όμως να κάνουμε αυτά που υποσχεθήκαμα, πρέπει σήμερα να καταφέρουμε να μείνουμε ζωντανοί.
Η επιτυχία της τρικομματικής Κυβέρνησης, η επιτυχία της Κυβέρνησης του Αντώνη Σαμαρά είναι κοινή υποχρέωση, γιατί -ας μην υπάρχουν αυταπάτες- η Κυβέρνηση αυτή είναι η τελευταία ευκαιρία για τη χώρα και η τελευταία ευκαιρία δεν μπορεί να χαθεί. Είναι υποχρέωσή μας να κάνουμε πηγή έμπνευσης την εθνική ενότητα. Εθνική ενότητα και όχι διχαστικές μικροκομματικές τακτικές που υπονομεύουν την αναπτυξιακή πορεία της χώρας, όπως για παράδειγμα συνεντεύξεις σε ξένες εφημερίδες με τις οποίες να απειλούνται -και μάλιστα από τον Αρχηγό της Αξιωματικής Αντιπολίτευσης- οι επενδυτές που θέλουν να φέρουν χρήματα στη χώρα μας. Με αυτά τα δεδομένα και αυτούς τους στόχους η ψήφιση του προϋπολογισμού είναι επιτακτική. Είναι όρος για την αναγέννηση της χαμένης ελπίδας. Είναι το εισιτήριο για την τελευταία ευκαιρία. Είναι υπέρτατη εθνική υποχρέωση.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εμείς ευχαριστούμε, κύριε Μιχελάκη, και για τον πρόσθετο λόγο ότι τηρήσατε το χρόνο όπως πρέπει.
Το λόγο έχει η κ. Ραχήλ Μακρή, Βουλευτής των Ανεξαρτήτων Ελλήνων, για επτά λεπτά.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κυρίες και κύριοι συνάδελφοι, πριν από λίγο άκουσα Βουλευτή της Νέας Δημοκρατίας να λέει ότι η διαγραφή του χρέους είναι νομοτελειακή και θέλω να σας πω ότι χαίρομαι πολύ που έρχεστε στις θέσεις μας και που μας παρακολουθείτε και μας μελετάτε.
Θέλω να σας πω, επίσης, ότι εμείς θα περιμένουμε τη Δευτέρα -η οποία είναι πάρα πολύ κοντά- τον κ. Σαμαρά να τον υποδεχτούμε στο αεροδρόμιο για να φέρει τα 31,5 δισ. με τα οποία θα σώσει τη χώρα μας από τη χρεοκοπία.
Κυρίες και κύριοι συνάδελφοι, μετά τις απαράδεκτες στιγμές για τη δημοκρατία που έζησε το ελληνικό Κοινοβούλιο κατά την προχθεσινή συνεδρίαση για την ψήφιση των πιο σκληρών μέτρων της Μεταπολίτευσης επανερχόμαστε για να επικυρώσουμε τον προϋπολογισμό του 2013, ο οποίος αποτελεί την οικονομική αποτύπωση των επικυρωμένων μέτρων και ο οποίος εκ των προτέρων είναι φανερό ότι δεν θα μπορέσει να εφαρμοστεί και θα μας οδηγήσει σε νέες περιπέτειες, διότι, πολύ απλά οι πολιτικές σας τακτικές είναι ελλιπείς, άδικες, καταχρηστικές και αναξιοκρατικές.
Δυστυχώς, οι προηγούμενες κυβερνήσεις και τα οικονομικά τους επιτελεία απέτυχαν στο έργο τους. Εσείς, είστε καταδικασμένοι στην αποτυχία, γιατί πολύ απλά χρησιμοποιείτε την ίδια συνταγή. Και οι δέκα βασικοί δείκτες της οικονομίας είναι αρνητικοί, ενώ σε όλους τους δείκτες της επιχειρηματικότητας, της ανταγωνιστικότητας, της κατανάλωσης, της απόδοσης των δημοσίων οργανισμών είστε εκ των προτέρων αποτυχημένοι, αφού προϋπολογίζετε ποσοστά τα οποία σε καμμία περίπτωση με τη νοοτροπία που έχετε δεν πρόκειται να επιτύχετε, κοροϊδεύοντας τους πολίτες αλλά και τον ίδιο σας τον εαυτό.
Στις πρώτες σελίδες του προσχεδίου του προϋπολογισμού ανοίγεται το κεφάλαιο της ανεργίας, ένα σημείο-κλειδί για την περαιτέρω διατήρηση της κοινωνικής συνοχής αλλά και τις προοπτικές του τόπου. Δυστυχώς σε κανένα σημείο δεν έχετε μια σαφή και ουσιαστική πρόταση για τη μείωση της ανεργίας. Και σας το επισημαίνω γιατί προέρχομαι από μία περιφέρεια που μαστίζεται από υψηλά ποσοστά ανεργίας. Μία περιφέρεια όπου η ανεργία καλπάζει κάθε μήνα ολοένα και σε μεγαλύτερα επίπεδα. Ανεργία, τα ποσοστά της οποίας ξεπερνούν κάθε όριο φαντασίας και φτάνουν σε ποσοστά ρεκόρ, σύμφωνα με στοιχεία της Ελληνικής Στατιστικής Υπηρεσίας. Ένας στους τρείς ανθρώπους του ενεργού εργατικού δυναμικού της περιοχής δεν εργάζεται. Κι αν συμπεριλάβουμε τις περιπτώσεις ημιαπασχόλησης και περιστασιακής απασχόλησης και των λουκέτων στα οποία οδηγούνται εκατοντάδες επιχειρήσεις και θα οδηγηθούν με τα μέτρα που  μόλις πριν λίγα εικοσιτετράωρα ψηφίσατε, τότε τα στοιχεία είναι δραματικά. 
Ο Πρωθυπουργός της χώρας είπε ότι τα μέτρα είναι αναγκαία για να επιτευχθεί η ανάπτυξη. Αναρωτιέμαι τελικά ποιόν κοροϊδεύετε, τον ελληνικό λαό ή τους εαυτούς σας; Γιατί, τόσους μήνες δεν ξεμπλοκάρατε τις επενδύσεις για να ανασάνουν οι επιχειρήσεις και να λειτουργήσουν αρμονικά οι τράπεζες, που αυτή τη στιγμή παίζουν βρώμικα παιχνίδια στις πλάτες του ελληνικού λαού; Γιατί βάζετε ταφόπλακα ακόμα και στους ελπιδοφόρους κλάδους της οικονομίας και επικαλείστε ως προϋπόθεση για την απελευθέρωση των επενδύσεων, την υπακοή στις επιταγές της τρόικας για περικοπές στους μισθούς και τις συντάξεις; 
Οι περικοπές στους μισθούς και τις συντάξεις θα οδηγήσουν στη δημιουργία ενός σταθερού οικονομικού περιβάλλοντος και ξαφνικά θα έρθουν τα εμπόδια στη χώρα μας για τις χρηματοδοτήσεις επενδύσεων; Επιτέλους, από πού διαβάζετε αυτά τα οικονομικά, γιατί δεν υπάρχουν σε κανένα βιβλίο οικονομικής θεωρίας;
Με την προχθεσινή ψήφιση των μέτρων βάλατε ταφόπλακα στις επενδύσεις των ανανεώσιμων πηγών ενέργειας αφού η υψηλή φορολόγηση από 25% έως 35% σε συνδυασμό με το ήδη επιβαρυμένο οικονομικό περιβάλλον και τα αυξημένα κόστη λόγω των συγκυριών καθιστούν τις επενδύσεις στις ανανεώσιμες πηγές ενέργειας απαγορευτικές και τις ήδη υπάρχουσες μη βιώσιμες, ανοίγοντας το δρόμο σε εγχώρια και διεθνή συμφέροντα, έχοντας προνόμια και πλεονεκτήματα, να καρπωθούν τη δυναμική της χώρας και να επιβάλουν τα συμφέροντά τους. 
Φυσικά έχουμε κι άλλα πολλά παραδείγματα για τις επενδύσεις, που δεν τιμούν την Κυβέρνησή σας στη βραχύχρονη θητεία της, αποδεικνύοντας ότι λειτουργείτε τυχοδιωκτικά και καιροσκοπικά στο μεγάλο θέμα των επενδύσεων στην ενέργεια, εξυπηρετώντας, όπως διαφαίνεται, ιδιωτικά συμφέροντα. 
Σας προειδοποιούμε να μη διαπλέκεστε και να μην παίζετε με τα θέματα των επενδύσεων στις ανανεώσιμες πηγές ενέργειας, γιατί το κόστος θα είναι ανυπολόγιστο για τις επόμενες δεκαετίες. 
Τα ίδια βέβαια και χειρότερα πράττετε με το μεγάλο κεφάλαιο για τη χώρα, αλλά και τη δυτική Μακεδονία, που λέγεται ΔΕΗ. Την αποκρατικοποιείτε και την ιδιωτικοποιείτε χωρίς ένα σαφές χρονοδιάγραμμα, ένα ουσιαστικό θεσμικό πλαίσιο που θα διασφαλίζει την αρμονία στην αγορά ενέργειας, την προστασία των καταναλωτών στην τιμολόγηση, το κόστος της ηλεκτρικής ενέργειας και τη διασφάλιση των υποχρεώσεων της επιχείρησης έναντι των τοπικών κοινωνιών, όπου δραστηριοποιείται. 
Προωθείτε μέσω του ΤΑΙΠΕΔ, όπως αναφέρει η ειδική εισηγήτρια της Νέας Δημοκρατίας επί του κρατικού προϋπολογισμού κ. Φεβρωνία Πατριανάκου στη σελίδα 149, ένα σημαντικό και στοχευμένο, όπως λέτε, πρόγραμμα αποκρατικοποιήσεων και περνάτε σε αυτό περιουσιακά στοιχεία για την ενέργεια των κλάδων διανομής αερίου, διύλισης πετρελαίου, παραγωγής ηλεκτρισμού με σκοπό την αξιοποίηση των υποδομών και με τη διευκρίνιση πως η κυριότητα θα παραμείνει στο ελληνικό δημόσιο.
Ψεύδεστε οικτρά, καθώς το άρθρο 2 παράγραφος 7 του ν. 3986 περί ιδρύσεως του ΤΑΙΠΕΔ ξεκάθαρα αναφέρει ότι κάθε πράγμα που μεταβιβάζεται ή παραχωρείται στο Ταμείο δεν μπορεί να αναμεταβιβαστεί στο προηγούμενο κύριο ή δικαιούχο καθ’ οιονδήποτε τρόπο.
Επίσης, στο ίδιο άρθρο παράγραφος 14 αναφέρει ότι το τίμημα που εισπράττει από την αξιοποίηση των περιουσιακών στοιχείων διατίθεται για την αποπληρωμή του δημοσίου χρέους αποκλειστικά.
Καταθέτω στα Πρακτικά το νόμο, γιατί φαίνεται ότι στα σεμινάρια που σας κάνουν στη Συγγρού δεν σας τον έχουν δώσει.
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Επομένως το δημόσιο δεν θα μπορέσει ποτέ να πάρει ξανά πίσω περιουσιακά στοιχεία που είχε στην κατοχή του. Πόσο σύμφωνο είναι άραγε, βέβαια, και αυτό με το άρθρο 106 του Συντάγματος, που προβλέπει την αναγκαστική συμμετοχή του κράτους στην αξιοποίηση των πηγών του εθνικού πλούτου; Πόσο σύμφωνο είναι με την απόφαση του Ευρωπαϊκού Δικαστηρίου, που σας απαγορεύει να εκχωρήσετε κοιτάσματα λιγνίτη σε ιδιώτες; Ξέρετε πως παραβιάζετε, πέρα από το Σύνταγμα της χώρας, το Ευρωπαϊκό και το Διεθνές Δίκαιο; 
Εκκρεμεί, βέβαια, και η μεγάλη επένδυση «Πτολεμαΐδα 5», που ακόμη να λάβουμε μία σαφή και ξεκάθαρη απάντηση μίας επένδυσης για την οποία η ΔΕΗ επί ένα χρόνο είχε επαφές με τη Γερμανική Τράπεζα Επενδύσεων ΚFW, που ανέλαβε ρόλο διοργανωτή του κοινοπρακτικού δανείου, το οποίο θα είχε την κάλυψη του Ερμή. Αυτή η κάλυψη εκκρεμεί, όπως φυσικά και η χορήγηση του δανείου, αφού το country risk της Ελλάδος για τις γερμανικές τράπεζες παραμένει μεγάλο. Θα μικρύνει, βέβαια, φαίνεται όταν η ΔΕΗ θα περάσει στα ιδιωτικά συμφέροντα.
Εκκρεμεί η επένδυση, επίσης, του μεγαλύτερου φωτοβολταϊκού πάρκου στον κόσμο στην Κοζάνη.
Γνωρίζετε τι πάτε να κάνετε σε μία επιχείρηση που αποτελεί την ατμομηχανή της ελληνικής οικονομίας εδώ και πολλές δεκαετίες; Πώς προχωράτε σε μία τυχοδιωκτική αποκρατικοποίηση, χωρίς να έχετε διασφαλίσει τον Έλληνα καταναλωτή, τον Έλληνα εργαζόμενο και τις τοπικές κοινωνίες; Τι θα γίνει με τα εργασιακά δικαιώματα; Θα εργάζονται δίχως να πληρώνονται, όπως συμβαίνει σήμερα στα ΑΗΣ και τα ορυχεία της Πτολεμαΐδας και της Κοζάνης;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Με τα μέτρα οδηγείτε τα ελληνικά νοικοκυριά, τις επιχειρήσεις, τους Έλληνες αγρότες και τους κτηνοτρόφους στην εξόντωση όσον αφορά το πετρέλαιο και τη φορολόγησή του.
Στο κείμενο της προγραμματικής σύγκλησης της Συγκυβέρνησης υποσχεθήκατε ότι θα θεσπίζατε αγροτικό πετρέλαιο για να ενισχύσετε τους αγρότες και τον πρωτογενή τομέα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τελειώνετε, κυρία Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Στα μέτρα που ψηφίσατε στην υποπαράγραφο Ε3, τι κάνετε; Αυξάνετε τον ειδικό φόρο κατανάλωσης του πετρελαίου, που χρησιμοποιείται αποκλειστικά στη γεωργία, από τα 21 στα 66 ευρώ το χιλιόλιτρο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, αν θέλετε, τελειώνετε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Έτσι θα ενισχύσετε, κύριοι της Συγκυβέρνησης, τον πρωτογενή τομέα και κατ’ επέκταση έναν από τους ελάχιστους τομείς της οικονομίας, που μπορούν να συμβάλουν στην ανάπτυξη τους;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, παρακαλώ, μην με αναγκάσετε να σας αφαιρέσω το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ρωτάτε ποιες είναι οι συνέπειες για τα νοικοκυριά και τις επιχειρήσεις στις ορεινές και ακριτικές περιοχές της χώρας;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ, τελειώνετε, κυρία συνάδελφε</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Πότε θα τελειώσετε;</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ρωτάτε πώς θα αντιμετωπίσουν το χειμώνα, τα κρύα συμπολίτες μας άνεργοι, χαμηλοσυνταξιούχοι και μισθωτοί, που τους διαλύσατε με τη φορολογία και τα «χαράτσια» και την ακρίβεια;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, παρακαλώ, τελειώνετε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ρωτάτε πώς θα διασφαλιστούν οι ανάγκες θέρμανσης των κατοίκων του μεγαλύτερου μέρους της χώρας και των σχολείων…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ξέρετε πόσοι περιμένουν να μιλήσουν, κυρία συνάδελφε;</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: …όταν τα περισσότερα παιδιά είναι άρρωστα, καθώς κρυώνουν και δεν μπορούν να ζεσταθούν, αφού δεν λειτουργεί η θέρμανση και δεν υπάρχει πετρέλαιο σύμφωνα με όσα αναφέρει ….</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, δεν θα γράφεται τίποτα στα Πρακτικά απ’ όσα λέει η συνάδελφος από εδώ και πέρα.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: ….</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είπα ότι δεν θα γράφεται τίποτα απ’ αυτά τα οποία λέτε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, να κλείσει το μικρόφωνο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα με αναγκάσετε να σας ανακαλέσω στην τάξη, κυρία συνάδελφε.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: …
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Λυπάμαι νέα συνάδελφος με αυτήν τη συμπεριφορά.
Το λόγο έχει ο κ. Νικόλαος Μίχος, Βουλευτής της Χρυσής Αυγής, για επτά λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Πρόεδρε, κυρίες και κύριοι Βουλευτές, διαβάζοντας τον Προϋπολογισμό του 2013, με λύπη μου διαπίστωσα την αδιαφορία σας και την απαξίωση από πλευράς συγκυβέρνησης για τον πρωτογενή τομέα της αγροτικής παραγωγής της χώρας. Ο τομέας που θα έπρεπε να είναι κορωνίδα για την απορρόφηση της ανεργίας, την αναζωογόνηση της γης, της περιφέρειας, της ελάφρυνσης των βεβαρημένων αστικών κέντρων και της επανεπίτευξης της αυτάρκειας στη βασική διαβίωση του πληθυσμού μας, έχει εγκαταλειφθεί σκοπίμως στην τύχη του. 
Στο όχι τόσο μακρινό παρελθόν η χώρα μας κατείχε αξιοζήλευτη παραγωγή γεωργικών και κτηνοτροφικών προϊόντων, τόσο ποσοτικά όσο και ποιοτικά, που επαρκούσαν και τον πληθυσμό μας να θρέψουν και το περίσσευμα να προωθηθεί για εξαγωγή, προσφέροντας σε αντάλλαγμα σκληρό συνάλλαγμα στην εθνική οικονομία. Η Ελλάδα θα μπορούσε εύκολα να προχωρήσει σε στενή συνεργασία με χώρες, όπως είναι η Ρωσία, η Ουκρανία, οι χώρες της Βαλτικής, της Κασπίας και άλλες χώρες με μεγάλη ζήτηση σε εσπεριδοειδή, λαχανικά και ελαιόλαδο.
Ειδικότερα, στην περίπτωση της Ρωσίας, η χώρα μας μπορούσε να εξάγει μεγάλες ποσότητες ελληνικών αγροτικών προϊόντων στην τεράστια αγορά της. Θα μπορούσαμε να προχωρήσουμε σε σημαντική συνεργασία στον τομέα της τεχνολογίας και των εξοπλιστικών συστημάτων με τη χώρα αυτή, εκμεταλλευόμενη την ανάγκη της για προϊόντα που διαθέτουμε σε αφθονία. 
Είναι χαρακτηριστικό το παράδειγμα παλαιότερης πρότασης της ρωσικής πλευράς να αποπληρωθεί μέρος του κόστους αρμάτων μεταφοράς προσωπικού που είχαμε παραγγείλει με αγροτικά προϊόντα. Αντί αυτών, σήμερα διαβάζουμε στη σειρά μέτρων για το 2013, να αυξάνεται από τα 21 ευρώ, ανά χιλιόγραμμο κάτω από 200% ο συντελεστής ειδικού φόρου κατανάλωσης του πετρελαίου εσωτερικής καύσης diesel κινητήρων αγροτικών μηχανημάτων στα 66 ευρώ, ανά χιλιόλιτρο, όταν γνωρίζετε πολύ καλά πως η τιμή του πετρελαίου είναι από τους βασικούς συντελεστές κόστους παραγωγής των αγροτικών προϊόντων. 
Και προχωράτε ακόμη παραπέρα, μειώνοντας από 11% σε 6% το συντελεστή επιστροφής ΦΠΑ στους αγρότες του άρθρου 41 του κώδικα ΦΠΑ. Ως επίσημη δικαιολογία παρουσιάζετε την πλήρη ανικανότητα του κρατικού μηχανισμού να συλλάβει τους παραβάτες. Η συντεταγμένη πολιτεία ομολογεί για ακόμη μια φορά την ανικανότητά της να εγκλιματιστεί σε βάρος της συντριπτικής πλειοψηφίας των αγροτών μας, που εργάζονται σκληρά κάτω από εξαιρετικά δύσκολες συνθήκες και αποτελούν θύματα εκμετάλλευσης των μεγαλομεσαζόντων και των πολυεθνικών, ενώ πιθανώς να είναι και χρεωμένοι με τραπεζικά δάνεια υπό το βάρος των οποίων κινδυνεύουν άμεσα να χάσουν το βιοπορισμό των οικογενειών τους. Εσείς, λοιπόν, στο βωμό της ανικανότητάς σας να ξεχωρίσετε τα χλωρά από τα ξερά, τα καίτε όλα και συνεχίζετε κι άλλο, μειώνοντας το συντελεστή επιστροφής ΦΠΑ σε 3% από 5% που είναι σήμερα για εξαγωγή σε άλλο κράτος μέλος ή για πώληση από αγρότες των δικών τους προϊόντων από το δικό τους κατάστημα ή από λαϊκές αγορές. 
Σκοπός σας να εξαλειφθεί ο μικρός παραγωγός και μικροεξαγωγέας προς όφελος των μεγάλων, ενώ γνωρίζετε πολύ καλά πως ο μικρομεσαίος παραγωγός αγρότης είναι χρεωμένος στο τραπεζικό σύστημα, το οποίο τον εξώθησε τεχνηέντως να προβεί σε δανεισμό που σε πολλές περιπτώσεις δεν τον είχε καμμία απολύτως ανάγκη.
Ποια προστασία παρείχατε τότε; Καμμία. Ποια προστασία παρέχετε σήμερα; Καμμία. Και όχι μόνο αυτό, αλλά επιπλέον ιδιωτικοποιήσατε και τα δάνεια εκείνων που ακόμα αντέχουν να πληρώνουν. Με τη ραγδαία επιδείνωση, όμως, της κατάστασης, αύριο δεν θα αντέχουν να αντεπεξέλθουν. Θα πάρουν, λοιπόν, στα χέρια τους την ελληνική γη οι εγχώριοι και ξένοι τραπεζίτες έτσι αβίαστα.
Αυτό μάλλον σχεδιάζετε εσείς. Εμείς απαντούμε πως η Ελληνίδα αγρότισσα και ο Έλληνας αγρότης έχουν πλέον μια και μόνη προστασία μπροστά στην εξαθλίωσή τους, τη Χρυσή Αυγή. Διότι η Χρυσή Αυγή και η ελληνική γη είναι το ένα και το αυτό. Όπως, επίσης, ξεδιάντροπα περιμένετε την είσπραξη 86 εκατομμυρίων ευρώ επιπλέον από την αύξηση της μηνιαίας εισφοράς στον ΟΓΑ από τη συντριπτική πλειοψηφία των αγροτών μας.
 Η επιθυμία σας να αφελληνίσετε την ελληνική γη, να εγκαταλειφθεί η πατρογονική αγροτική γη και να περάσει στα χέρια συγκεκριμένων μεγαλοσυμφερόντων, είναι φανερή. Σας απαντούμε ότι οι Έλληνες αγρότες δεν εγκαταλείπουν τη γη των προγόνων τους. Ο αγροτικός πληθυσμός θα προστατευθεί και θα ενισχυθεί, όσο και αν απεργάζεστε την υφαρπαγή του. 
Σήμερα έχετε τη Χρυσή Αυγή απέναντί σας. Εδώ και χρόνια τα αγροτικά προϊόντα διαπραγματεύονται στα διεθνή χρηματιστήρια με τις τιμές αυτές να απέχουν σημαντικά από τις πραγματικές τιμές. Οι τιμές αυτές θα αυξάνονται με μεγάλους ρυθμούς πλέον, ενώ αναμένεται να εκτοξευτούν στα ύψη τα επόμενα χρόνια.
Η διαπραγμάτευση των τιμών των αγροτικών προϊόντων στα χρηματιστήρια δεν προσφέρει κανένα όφελος στους παραγωγούς και στους καταναλωτές, αλλά στους διεθνείς επενδυτές και τους μεσάζοντες.
Κι αυτό, γιατί οι χρηματιστηριακές τιμές για τα αγροτικά προϊόντα έχουν δημιουργηθεί από τις πολυεθνικές εταιρείες για να ελέγχουν τον παραγωγό σε παγκόσμιο επίπεδο. Έχουν δημιουργηθεί για να ωφελούνται οι μεσάζοντες από τον κόπο του παραγωγού και το πορτοφόλι του καταναλωτή.
Για εμάς είναι απαράδεκτο τα αγροτικά και κτηνοτροφικά είδη να γίνονται παιχνίδι στα χέρια των λακέδων των χρηματιστηρίων. Θεωρούμε ότι η τιμή του παραγωγού και η τιμή κατανάλωσης στη χώρα μας δεν πρέπει να έχουν καμμία σχέση με τις χρηματιστηριακές τιμές που διαπραγματεύονται σε κάθε χρηματιστήριο της υφηλίου. Η εγχώρια παραγωγή που προορίζεται για την κάλυψη της εγχώριας κατανάλωσης δεν θα έχει καμμία σχέση με τα χρηματιστήρια. 
Σύμφωνα με οικονομικές αναλύσεις, ο πληθωρισμός στα είδη διατροφής που θα έρθει τα επόμενα χρόνια θα είναι ακόμη πιο δραματικός από τα νούμερα που σας παράθεσα παραπάνω και θα απειλήσει την ίδια την επιβίωση μας. Εσείς μπορεί να σκοπεύετε τις τιμές αυτές να τις περάσετε απευθείας και να τις καρπωθούν οι μεσάζοντες αλλά εμείς θα θέσουμε εαυτόν απέναντί σας. 
Εμείς θα φέρουμε τον Έλληνα παραγωγό και την ελληνική οικογένεια δίπλα τον έναν στον άλλον, ώστε να μπορεί και σήμερα να γεμίζει η σακούλα της νοικοκυράς με όσπρια, ρύζι, αλεύρι, γάλα, λαχανικά, φρούτα και κρέατα, όπως και στο παρελθόν. 
Πριν τη Μεταπολίτευση δεν αγοράζαμε δέκα κεράσια και μια φέτα καρπούζι. Αγοράζαμε ένα καφάσι κεράσια και δέκα κιλά καρπούζι, κύριοι. Δεν αγοράζαμε τρεις πατάτες εισαγόμενες στα 0,80 ή στο 1 ευρώ το κιλό. Αγοράζαμε κάποια κιλά ελληνικής πατάτας με το αντίτιμο να πηγαίνει άμεσα στην τσέπη του παραγωγού. 
Πρέπει και πάλι να θρέψουμε την ελληνική οικογένεια με άφθονα προϊόντα της ελληνικής γης που ποιοτικά υπερέχουν παρασάγγας από οτιδήποτε εισαγόμενο. Έχουμε καταντήσει πλέον να τρώμε μόνο εισαγόμενα προϊόντα, τα οποία βασίζονται σε σπόρους από υβρίδια. Πολλά απ’ αυτά παράγονται σε τριτοκοσμικές χώρες, όπου δεν υπάρχει κανένας σοβαρός έλεγχος του τρόπου παραγωγής και κανένας έλεγχος των λιπασμάτων που χρησιμοποιούνται. Για παράδειγμα, στην Αίγυπτος και στην Τουρκία από τις οποίες εισάγουμε μεγάλες ποσότητες πατάτας, τα λιπάσματα που χρησιμοποιούνται –αλλά και σε κάποιες άλλες χώρες- είναι ό,τι χειρότερο. 
Η εγχώρια παραγωγή συστηματικά υποβαθμίστηκε. Θυμόμαστε ακόμη τις εικόνες ντροπής αποτέλεσμα των καταστροφικών για την εγχώρια παραγωγή και για την εργατικότητα των αγροτών μας επιδοτήσεων που ξεκίνησαν με προφανή πλέον σκοπό τη δεκαετία του ’80. Πλαγιές ολόκληρες ήταν τότε κιτρινισμένες από τα πεταμένα λεμόνια. Την ίδια τύχη είχαν κι άλλα εσπεριδοειδή. 
Σήμερα, οι παραγωγοί τα αφήνουν να πέσουν κάτω και να σαπίσουν στο χωράφι, αφού οι εισαγόμενες παγοκολόνες συμπυκνωμένου χυμού αμφιβόλου προελεύσεως και ποιότητος, όπως και οι ραντισμένες με ειδικά φάρμακα ποσότητες πορτοκαλιών και λεμονιών που φέρνουν οι μεγαλομεσάζοντες, έχουν υποκαταστήσει την εγχώρια παραγωγή και ελέγχουν την εγχώρια αγορά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Τελειώνω, κύριε Πρόεδρε.
Ένα άλλο παράδειγμα που οφείλω να σας επισημάνω είναι η ελληνοποίηση των εισαγόμενων κρεάτων. Με τη δραματική εξασθένιση από το κράτος των αγορανομικών ελέγχων, το φαινόμενο αυτό έχει πλέον λάβει ανεξέλεγκτες διαστάσεις. Η διαδικασία εισαγωγής σβησίματος της αρχικής σφραγίδας και ξανασφραγίσματος με την ελληνική είναι γνωστή σε όλους. Η ανοχή σας σε κάθε περίπτωση στην παρανομία είναι ανησυχητικά έκδηλη.
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κι εμείς σας ευχαριστούμε. 
Το λόγο έχει η Βουλευτής της Δημοκρατικής Αριστεράς κ. Αικατερίνη Μάρκου, για επτά λεπτά.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι Βουλευτές, στα τέλη Σεπτεμβρίου είχα πει με γραπτή εισήγησή μου στα όργανα του κόμματος πως θα μπορούσαμε να εξετάσουμε την ψήφιση των μέτρων -αυτών που τότε ήταν γνωστά- μόνο εφόσον ταυτόχρονα μας δοθεί επιμήκυνση, χωρίς όμως πρόσθετο κόστος δανεισμού, χωρίς νέα επιτόκια, χωρίς άλλη καθυστέρηση της δόσης, μαζί βέβαια με τις δόσεις του Σεπτεμβρίου και του Δεκεμβρίου. Ταυτόχρονα, είχα πει πως θα έπρεπε να υπάρχει κάποια διαβεβαίωση για έναρξη συζητήσεων, όσον αφορά τη διευθέτηση του συνολικού χρέους με άξονα τη μείωση ή την κατάργηση του κόστους δανεισμού, όσον αφορά τα ομόλογα που κατέχουν οι κεντρικές τράπεζες, και ιδιαιτέρως η Ευρωπαϊκή Κεντρική Τράπεζα. 
Δυστυχώς, σήμερα, όχι μόνο δεν έχουμε κάτι από τα ανωτέρω αλλά αντιθέτως οι ενδείξεις πληθαίνουν ότι θα βρεθούν διάφορα προσχήματα και τρόποι, ώστε η δόση να δοθεί μεν, αλλά με τέτοιους όρους που στην πράξη να μη δοθεί ή καλυτέρα, να μη δοθεί εγκαίρως. 
Θα ήθελα να διαχωρίσω τη θέση μου και να πω πως εκτιμώ και καταλαβαίνω τις προσπάθειες του Υπουργού Οικονομικών. Δυστυχώς, όμως, τα περιθώρια και κυρίως το πλαίσιο δράσης του είναι πάρα πολύ περιορισμένο και σχεδόν ανύπαρκτο.
Σε κάθε περίπτωση, όλη αυτή η ιστορία που βιώσαμε την προηγούμενη Τετάρτη καθορίζει την ουσία και τα νούμερα του προϋπολογισμού που σήμερα καλούμαστε να ψηφίσουμε. Παρά την ψήφισή του, θα πρέπει να παραδεχθούμε ότι σήμερα εδώ λίγα πράγματα ψηφίζουμε.
Στο πλαίσιο αυτό είναι αυτονόητο ότι, με όσα χρήματα υπάρχουν, πρέπει να καλυφθούν όσο γίνεται οι απολύτως βασικές ανάγκες, υγεία και πρόνοια, ιδίως φυσικά για τους φτωχούς, τους άνεργους, τους χαμηλοσυνταξιούχους. Είναι ή πρέπει να είναι η απόλυτη προτεραιότητά μας. 
Στον προϋπολογισμό περιλαμβάνονται μέτρα μείωσης των δαπανών και αύξησης των εσόδων ύψους 10,98 δισεκατομμυρίων ευρώ. Οπωσδήποτε οι μειώσεις αυτές αγγίζουν και τον τομέα της υγείας σε μεγάλο βαθμό. Η βαθιά και παρατεταμένη οικονομική κρίση που βιώνουμε έχει ήδη επιδεινώσει ραγδαία, μεταξύ άλλων, τις βασικές κοινωνικές παροχές του κράτους, γεγονός που φέρνει πράγματι στο χείλος του γκρεμού και στην απόγνωση όλο και περισσότερους συμπολίτες. 
Τα προβλήματα είναι πολλά. Η φαρμακευτική δαπάνη μειώθηκε μεν σημαντικά τα τελευταία τρία χρόνια, αλλά με τρόπο οριζόντιο, ενώ ένα σημαντικό κόστος έχει μετακινηθεί στους ασφαλισμένους. Το σύστημα τιμών αναφοράς ανά θεραπευτική κατηγορία ξεκίνησε να εφαρμόζεται ολοκληρωμένα μόλις την 1η Οκτωβρίου και όχι χωρίς παρατράγουδα. Για να εκδοθεί, επιτέλους, το καινούργιο δελτίο τιμών φαρμάκων φτάσαμε στις 22 Οκτωβρίου. 
Η απελευθέρωση του ωραρίου στα φαρμακεία παραμένει προβληματική και ταυτίζεται λανθασμένα με τις εφημερίες. Η ηλεκτρονική συνταγογράφηση δεν λειτουργεί ολοκληρωμένα και περιμένουμε, εκτός από την εξοικονόμηση, ακόμα και τις πρώτες διώξεις γιατρών που κατάφεραν να εκδίδουν πάνω από τρεις χιλιάδες συνταγές το μήνα. Η ελληνική εκδοχή του σύγχρονου, μικρού ιατρικού κέντρου πρωτοβάθμιας περίθαλψης, του γενικού παθολόγου ιατρού, που θα αποσυμφορήσει τα νοσοκομεία και θα ρίξει τα κόστη, δεν υπάρχει. 
Εν τω μεταξύ το τηλεφώνημα για το -άγνωστο πότε ραντεβού- στον ΕΟΠΥΥ στοιχίζει το λιγότερο 1,20 ευρώ, ενώ τα χρέη του ΕΟΠΥΥ είναι ήδη αρκετά δισεκατομμύρια. Και να μην ξεχνούμε την ανοικτή πληγή του συστήματος προμηθειών στα νοσοκομεία. Ακόμα και τώρα, που η χώρα βρίσκεται στη δίνη της ύφεσης, υπάρχουν διοικήσεις νοσοκομείων που κινούνται με απόλυτη αδιαφάνεια στις προμήθειες προϊόντων και υπηρεσιών, προχωρούν σε απευθείας αναθέσεις συμβάσεων χωρίς τη διενέργεια ανοικτών ευρωπαϊκών ή και διεθνών διαγωνισμών. 
Ο κύριος Υπουργός ενημέρωσε κατά τη συζήτηση ερώτησής μου ότι εξετάζονται αυτήν τη στιγμή οκτακόσιες ενενήντα τέσσερις παλιές συμβάσεις στο χώρο της υγείας για παρατυπίες και για να γίνει αναδιαπραγμάτευση των όρων τους. Ποιος είναι, όμως, ο έλεγχος από εδώ και πέρα και πότε θα αναζητηθούν οι ευθύνες και κυρίως η ζημιά του δημοσίου από τις πρακτικές αυτές; 
Εφόσον υπάρχουν και ποινικές ευθύνες, πρέπει να αναλάβει και ο οικονομικός εισαγγελέας για να ανοιχθούν όλοι οι λογαριασμοί διοικητών και υποδιοικητών όλων των νοσοκομείων για τα τελευταία δέκα χρόνια. Δεν μπορούμε να περιορίζουμε την περίθαλψη για τους ανασφάλιστους, για να εξοικονομήσουμε -σύμφωνα με το μεσοπρόθεσμο- το αστρονομικό ποσό των 55 εκατομμυρίων ευρώ και μέσα σε μια θητεία διοικητές και υποδιοικητές νοσοκομείων να θησαυρίζουν.
Σε κάθε περίπτωση, κυρίες και κύριοι συνάδελφοι, το πιο σοβαρό πρόβλημα από όλα όσα σημαντικά ανέφερα σήμερα είναι ο ΕΟΠΥΥ. Το άμεσο και κύριο πρόβλημα είναι η υποχρηματοδότηση. Μακροπρόθεσμα, όμως, είναι αναγκαίος ο επανασχεδιασμός της αρχιτεκτονικής και λειτουργίας του ΕΟΠΥΥ από την αρχή σε διαφορετική βάση. 
Για να λειτουργήσει ο ΕΟΠΥΥ ως ρυθμιστής της αγοράς υπηρεσιών πρωτοβάθμιας υγείας μέσω της δημιουργίας μονοψωνίου και να προχωρήσει σε μια πιο ρεαλιστική τιμολόγηση των υπηρεσιών αυτών, είναι απαραίτητο να παραμείνουν μόνο οι κλάδοι ασφάλισης υγείας και να διαχωριστεί το κομμάτι της παροχής υπηρεσιών. Χρειάζεται ένας νέος, βιώσιμος ΕΟΠΠΥ, που θα ασκεί πολιτική στο χώρο της υγείας -αντί να είναι ένας απλός γραφειοκρατικός μεσίτης μεταξύ ταμείων και δομών υγείας- με διευρυμένη βάση χρηματοδότησης, όχι απλά με την ένταξη νέων ταμείων και των περιουσιών τους, αλλά με συνολική αναδιοργάνωση του συστήματος. 
Μέτρα προς αυτήν την κατεύθυνση είναι τα εξής: 
Οπωσδήποτε επανεξέταση του ύψους της κρατικής επιχορήγησης. Βλέπω, βέβαια, στον προϋπολογισμό περαιτέρω μείωση κατά 4,2%, τη στιγμή μάλιστα που, όπως προείπα, τα χρέη του ΕΟΠΥΥ αριθμούν κάποια δισεκατομμύρια.
 Σύσταση ειδικού ταμείου υγείας που να ενισχύει τον ΕΟΠΥΥ με έσοδα από τη φορολόγηση επιβλαβών για την υγεία προϊόντων και υπηρεσιών. 
Η ασφαλιστική κάλυψη να είναι ανάλογη του εισοδήματος, φυσικά με μηδενική συμμετοχή για όσους βρίσκονται κάτω από το όριο της φτώχειας και για τους βαριά ασθενείς. 
Εξυγίανση της φαρμακευτικής αγοράς, με σκοπό την επίτευξη του διπλού στόχου για χαμηλές τιμές φαρμάκων αλλά με ταυτόχρονη ενίσχυση της εγχώριας φαρμακοβιομηχανίας. Στο πλαίσιο αυτό πρέπει να εξεταστεί η δυνατότητα διαφοροποιημένου rebate, που να δίνει κίνητρα για επένδυση και απασχόληση στην εγχώρια παραγωγή φαρμάκων.
Επιμείνατε στη συνταγογράφηση με βάση τη δραστική ουσία, ευτυχώς με εξαιρέσεις για τις χρόνιες ασθένειες σε ποσοστό μέχρι 15% της συνολικής συνταγογράφησης ανά γιατρό, τις οποίες καλό είναι να τις δούμε μαζί στην Επιτροπή Κοινωνικών Υποθέσεων. 
Για να εφαρμοσθεί σωστά το σύστημα αυτό, χωρίς εκπτώσεις στην υγεία των πολιτών, χρειάζεται επίσης σωστή εκπαίδευση γιατρών, πλήρης μηχανογράφηση του συστήματος, εφαρμογή των θεραπευτικών πρωτοκόλλων, δηλαδή προϋποθέσεις που αυτήν τη στιγμή δεν υπάρχουν. Αυτές οι ελλείψεις πρέπει να διορθωθούν άμεσα. 
Κυρίες και κύριοι Βουλευτές, για τη ΔΗΜΑΡ η δημιουργία ενός βιώσιμου, ανθρώπινου και αποτελεσματικού συστήματος δημόσιας υγείας αποτελεί στρατηγικό στόχο. Το ίδιο και η αποτροπή της αστάθειας και όσα αυτή συνεπάγεται για την κοινωνία και η παραμονή της χώρας στην Ευρωζώνη και στο ευρώ. Γι’ αυτό στηρίξαμε μέχρι τώρα τη συγκυβέρνηση, με συγκεκριμένες θέσεις και προτάσεις. Η στήριξη όμως αυτή έχει ως αναγκαία προϋπόθεση και τη στήριξη την ίδια στιγμή των αδύναμων και αυτών που πλήττονται περισσότερο από την κρίση. Θα αγωνιστώ για να υλοποιήσω αυτήν την προϋπόθεση, την οποία θεωρώ εντελώς απαραίτητη συνθήκη στήριξης αυτού του προϋπολογισμού. 
Περιμένω από τον αρμόδιο Υπουργό Υγείας να αναλύσει και να εξειδικεύσει όλα αυτά τα στοιχεία που θα πληρούν την ελάχιστη προϋπόθεση την οποία θέτω. 
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύρια συνάδελφε. 
Το λόγο έχει ο Υπουργός Υγείας κ. Ανδρέας Λυκουρέντζος για δώδεκα λεπτά. 
Κύριοι συνάδελφοι, θα κλείσουμε τη συνεδρίαση με τον κύριο Υπουργό και με πρώτο ομιλητή αύριο στις 10.00 τον κ. Λαμπρούλη του Κομμουνιστικού Κόμματος Ελλάδος. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Σας ευχαριστώ, κύριε Πρόεδρε.
Κυρίες και κύριοι συνάδελφοι, προφανώς και δεν προλαβαίνω στη σύντομη ομιλία να απαντήσω στην εκλεκτή συνάδελφο την οποία διαδέχομαι ως ομιλητής, αλλά θα απαντήσω οπωσδήποτε σε θέσεις, απόψεις, τοποθετήσεις, οι οποίες έλαβαν χώρα κατά τη διάρκεια της αποψινής συζήτησης. 
Κύριε Πρόεδρε, λυπούμαι, διότι η γύμνια σε επίπεδο προτάσεων και αξιόπιστων απαντήσεων επιχειρείται να καλυφθεί στην Αίθουσα του Κοινοβουλίου με απειλές, ύβρεις, χαρακτηρισμούς, πρωτόγνωρα στοιχεία στην κοινοβουλευτική μας ιστορία και στα κοινοβουλευτικά μας ήθη, δυστυχώς από μια εκπληκτική σύμπτωση των ακραίων εκφράσεων. Αυτό υποβαθμίζει τη δημόσια ζωή, υποβαθμίζει το επίπεδο των συζητήσεων. Και επειδή για κάποιους είναι αναγκαία η επαναστατικότητα, αυτή επενδύεται και με μια αμφισβήτηση η οποία προέρχεται με φολκλόρ εμφανίσεις ή με εκφράσεις οι οποίες φθάνουν να απειλούν εντός του Κοινοβουλίου συναδέλφους. 
Παρακαλώ, λοιπόν, αν έχει αξία το ότι ομιλεί ένας συνάδελφός σας, να λάβετε υπ’ όψιν ότι οι απειλές δεν έχουν θέση στο Κοινοβούλιο. Και αν κανείς νομίζει ότι η Αίθουσα του Κοινοβουλίου ταιριάζει με τις αντιπαραθέσεις αλλού, εκτός και σε άλλα επίπεδα, λυπούμαι να πω ότι σφάλλει και θα το αντιληφθεί όχι πολύ αργά. Το δυσάρεστο εν τω μεταξύ είναι να μην το έχουμε πληρώσει ως λαός, ως κοινωνία, με καινούργιους διχασμούς, με καινούργιες πληγές. 
Επειδή αυτό το οποίο συνοδεύει την τάξη την οποία αποκαλεί η Αριστερά αστική τάξη είναι η παιδεία, είναι η αγωγή, είναι το ήθος, η αξιοπρέπεια -στοιχεία τα οποία ταιριάζουν στον ελληνικό λαό και έχει ταυτιστεί ο ελληνικός λαός με αυτές τις αξίες- είναι λυπηρό να απουσιάζει και η αγωγή εντός της Αιθούσης του Κοινοβουλίου.
Πράγματι εκείνοι οι οποίοι δραπέτευσαν από τις ευθύνες τους, μόλις τον περασμένο Ιούνιο με την περιβόητη φράση «το νόμισμα δεν είναι φετίχ», είναι γνωστό τι ήθελαν να πουν; Μην μας ψηφίζετε. Σήμερα λένε «δεν είμαστε έτοιμοι να κυβερνήσουμε». Την ίδια ώρα με σφοδρότητα επιτίθενται σε όλους, καταγγέλλουν τους πάντες, επιχειρηματολογούν με επιχειρήματα τα οποία γέμουν λαϊκισμού και ανευθυνότητας και καταγγέλλουν την Κυβέρνηση, την οποία περίπου κατατάσσουν στους υποδίκους, χωρίς να μπαίνουν στον κόπο καν να παραθέσουν ένα αξιόπιστο επιχείρημα. 
Το καίριο ερώτημα της δημόσιας συζήτησης σήμερα στην Ελλάδα ποιο είναι; Μπροστά στο πρόβλημα το οποίο αντιμετωπίζει η χώρα, πώς θα έχουμε στη διάθεσή μας πόρους να χρηματοδοτήσουμε τις υπηρεσίες μας, τους υπαλλήλους μας, την αγορά να λειτουργήσει; 
Σ’ αυτό απορία ψάλτου βηξ! Ουδεμία απάντηση! Κανείς δεν απαντά πώς η Ελλάς θα έχει πόρους για να διαθέσει από το δημόσιο ταμείο. Αντιθέτως, καταγγελίες παντού. Μεγάλωσα ακούγοντας ότι για τα δεινά της χώρας φταίνε οι Αμερικανοί. Μετά έφταιγε το «ΕΟΚ και ΝΑΤΟ το ίδιο συνδικάτο». Αργότερα οι Ευρωπαίοι, τελευταία οι Γερμανοί. Δηλαδή σ’ αυτήν τη χώρα εμείς δεν έχουμε τη γενναιότητα να αναλάβουμε τις ευθύνες μας, δεν έχουμε την αποφασιστικότητα να ρυθμίσουμε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε)</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Δείγμα αγωγής, στην οποία αναφέρθηκα! Όμως, όταν κανείς είναι από τα άνετα και αναπαυτικά σαλόνια του Κολωνακίου, νομίζει ότι είναι όλα δικά του. 
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι περασμένη η ώρα, κυρία συνάδελφε, και δεν υπάρχει λόγος τώρα να διακόπτετε τον κύριο Υπουργό και να έχουμε διάλογο στη συνέχεια. 
Κύριε Υπουργέ, συνεχίστε, σας παρακαλώ, και μην απαντάτε στις προκλήσεις.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Σήμερα εμείς λέμε στον ελληνικό λαό την αλήθεια και λέμε: «ελάτε να αγωνιστούμε, αναλαμβάνοντας τις ευθύνες μας να οικοδομήσουμε τη χώρα μας». Και απέναντι σ’ εμάς λένε ότι όλα όσα ίσχυαν και  μας οδήγησαν σ’ αυτήν την κατάσταση πρέπει να εξακολουθήσουν να ισχύουν. Να πολεμούμε, για παράδειγμα, το επιχειρείν, να πολεμούμε την αγορά, να στρεφόμαστε εναντίον των μικρομεσαίων επιχειρηματιών και να στηρίζουμε τον απέραντο κρατισμό, το αδιαφανές κράτος της σπατάλης των πόρων, της απομύζησης κάθε ικμάδας δημιουργίας στην ελληνική κοινωνία στο όνομα ποιας; Της ιδεολογίας! Ποιας ιδεολογίας; Της ιδεολογίας που παντού στον κόσμο έχει αποτύχει, που οδήγησε σε αδιέξοδα. Κι ορισμένοι δεν τολμούν να πουν ευθέως ότι «ναι, θέλουμε να αποκαταστήσουμε στη χώρα αυτή ένα αυταρχικό καθεστώς, ολοκληρωτικό, που να επιβάλλει τη μονοδιάστατη λογική που επιβάλλει τη μία και μόνη ορθότητα της ιδεολογίας», αλλά κρύβονται πίσω από νεφελώδεις τοποθετήσεις. Και εμείς τι είμαστε; Εμείς είμαστε νεοφιλελεύθεροι!
Κι αυτό το τσιτάτο περί νεοφιλελευθερισμού το χρησιμοποιούν αδαείς, οι οποίοι ουδέποτε μπήκαν στον κόπο να διαβάσουν τι εστί νεοφιλελευθερισμός, φιλελευθερισμός ή οτιδήποτε άλλο της οικονομίας της αγοράς. Νεοφιλελευθερισμός, λοιπόν, τι είναι; Είναι η απελευθέρωση των αγορών. Έχουμε στην Ελλάδα απελευθέρωση των αγορών; Βεβαίως, στην τηλεφωνία, στην κινητή τηλεφωνία. Τι απαντάνε αυτοί που καταγγέλλουν το νεοφιλελευθερισμό; Να κλείσουμε τις ιδιωτικές εταιρείες της τηλεφωνίας; Τι θα πουν σ’ αυτούς που εργάζονται εκεί; 
Έχουμε αλλού νεοφιλελευθερισμό, αν θέλεις να το πούμε έτσι; Βεβαίως, στην αγορά της ενέργειας. Προηγουμένως άκουγα εδώ επιχειρήματα υπέρ των φωτοβολταϊκών, υπέρ των ανανεώσιμων πηγών ενέργειας και τα λοιπά. Τι προτείνετε; 
«Έχουμε νεοφιλελευθερισμό την περίοδο της διακυβέρνησης της Νέας Δημοκρατίας». Έτσι λέγεται. Μάλιστα. Την ίδια ώρα αυτοί που λένε αυτό το επιχείρημα καταγγέλλουν τη διακυβέρνηση της Νέας Δημοκρατίας ότι αύξησε τις δημόσιες δαπάνες, για να δείτε οποία αξία έχουν αυτά τα επιχειρήματα -όταν μάλιστα κυκλοφορούν από αδαείς, οι οποίοι παριστάνουν τους σπουδαίους και παριστάνουν και τους εισαγγελείς κι έρχονται να ελέγξουν και μας απειλούν με δικαστήρια και λένε ότι εμείς καταδικάζουμε το λαό. Δεν αντελήφθησαν, για παράδειγμα, τι συνέβη στα Βαλκάνια τις προηγούμενες δεκαετίες. Λυπούμαι για την ταλαιπωρία των γειτονικών λαών, αλλά έχουν διδαχθεί και ξέρουν τι σημαίνει να υποστείς το βραχίονα του αυταρχισμού και μάλιστα στο όνομα του μαρξισμού. Τα λέω αυτά γιατί χρειάζεται καμμιά φορά να αναφερόμαστε και στα ιδεολογικά ζητήματα. 
Άλλο επιχείρημα είναι το εξής: «να κρατηθείτε στην εξουσία». Έχουν μείνει πίσω. Νομίζουν ότι οι σημερινές κυβερνήσεις βρίσκονται στην εξουσία για να κάνουν νομή κάποιας δύναμης ή οτιδήποτε άλλο. «Είστε εκπρόσωποι της διαπλοκής!» Ακούστε εκφράσεις οι οποίες ειπώθηκαν εδώ. «Θα σας ανατρέψει ο λαός με τους αγώνες του». Ακούστε οποία περιφρόνηση στο Σύνταγμα, στη δημοκρατία απ’ αυτούς οι οποίοι κατά τα άλλα θέλουν να λένε ότι είναι οι αποκλειστικοί εκφραστές της δημοκρατίας. Έχει, κύριε Πρόεδρε, η χώρα Σύνταγμα; Δώσαμε όρκο οι Βουλευτές ότι θα τηρούμε το Σύνταγμα και τους νόμους; Το Σύνταγμα ορίζει ότι η θητεία της Βουλής είναι τετραετής. Πώς, λοιπόν, θα καταργηθεί η δημοκρατία κι η θητεία της Βουλής; Στο πεζοδρόμιο; Ποιοι είναι εκείνοι οι οποίοι κατ’ αποκλειστικότητα δικαιούνται να εκφράζουν τα λαϊκά συμφέροντα λέγοντας «και γιατί όχι εμείς;» και να εκτοξεύουν απειλές, όπως «θα σας καταργήσει ο λαός εντός ολίγου, θα δείτε τι έχει να γίνει»; Είπε συνάδελφος προχθές, τον οποίο κατά τα άλλα εκτιμώ: «δεν ξέρετε τι σας περιμένει» κι αναγκάστηκα να αντιδράσω. Μονοπώλιον της ευαισθησίας! Εμείς οι υπόλοιποι δεν είμαστε ευαίσθητοι, εμείς είμαστε άκαρδοι, άσπλαχνοι, η ανάλγητη Δεξιά! 
Βέβαια τώρα, πώς στους ανάλγητους κατατάσσονται και άλλες πολιτικές δυνάμεις; Έχουν καταρρεύσει εκείνες οι περιβόητες διαχωριστικές γραμμές, προοδευτικοί, συντηρητικοί, όλα αυτά με τα οποία στα φοιτητικά μου χρόνια μάς ταλαιπωρούσαν οι καθοδηγητές, που ήξεραν και μπορούσαν να απαντήσουν σε όλα τα θέματα, δεν μπορούσαν όμως να εξηγήσουν την κατάρρευση της ιδεολογίας τους, όπου και αν εφαρμόστηκε. 
Ποια είναι η επωδός; Αστείρευτες δημόσιες δαπάνες, χωρίς –επαναλαμβάνω- να απαντούν πού θα εξευρεθούν. Τι θα κάνουν; Ένα κράτος, όταν παράγει, εισπράττει φόρους. Ένα κράτος που δεν παράγει δεν έχει δυνατότητα να εισπράττει έσοδα για να χρηματοδοτεί τις υπηρεσίες του.
Έχουμε απόδειξη γι’ αυτό; Τις τελευταίες δεκαετίες. Τι συνέβη; Με δανεισμό χρηματοδοτούσαμε υπηρεσίες και, όταν ο δανεισμός κατέστη απαγορευτικός, φτάσαμε στο αδιέξοδο. Αυτά δεν διδάσκουν; Μπορεί, όμως, κανείς να θέλει αυτά να τα αμφισβητήσει, να τα ξεπεράσει, να τα περιφρονήσει. Τουλάχιστον ας σέβεται εκείνους που δίνουν τη μάχη για να εξευρεθούν οι πόροι για το μέλλον της Ελλάδας. 
Μια και αναφέρθηκα στους πόρους, θα μιλήσω δι’ ολίγον για τα θέματα της υγείας. Άλλωστε με επερωτήσεις έχω απαντήσει πολλές φορές. Είπαμε ότι οι νέες ρυθμίσεις του φαρμάκου, τις οποίες εφαρμόζουμε με κύριο στόχο τον περιορισμό της φαρμακευτικής δαπάνης…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για τον ΕΟΠΥΥ και τους καρκινοπαθείς πείτε μας.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Είπαμε ότι τα στοιχεία της αγωγής του καθενός εκδηλώνονται.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Χαίρομαι που δεν έχω τη δική σας.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Έχετε καταγραφεί πλήρως.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να μας πείτε για τον ΕΟΠΥΥ. Είστε Υπουργός Υγείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κωνσταντοπούλου, έχετε αντιληφθεί ότι είστε μόνιμος διακοψίας; Μην διακόπτετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Μαρκογιαννάκη, έχετε αντιληφθεί πόσο εκτεθειμένος είστε;</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Μια φορά, όντας φοιτητής, ήμουν στα θεωρεία και παρακολουθούσα τον Κωνσταντίνο Καραμανλή, που είχε ένα διακοψία από το κέντρο της Αιθούσης. Αναγκάστηκε ο Κωνσταντίνος Καραμανλής και του είπε: «Κύριε συνάδελφε, καταλαβαίνω ότι επιδιώκετε τη δημοσιότητα, αλλά την επιδιώκετε με λάθος τρόπο». Αυτά τα κρούσματα, λοιπόν, είναι διαχρονικά στο Κοινοβούλιο!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πείτε μας για τους καρκινοπαθείς.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Εμείς εφαρμόζουμε στη χώρα συγκεκριμένο μηχανισμό συνταγογράφησης, με τον οποίο ήδη επιτυγχάνουμε σοβαρή μείωση της φαρμακευτικής δαπάνης. Ισχύει η γνωστή διατύπωση του ν. 4052 της 1ης Μαρτίου, ο οποίος επιβάλλει την καθολική εφαρμογή της συνταγογράφησης με δραστική ουσία.
Το ασφυκτικό πλαίσιο της υφιστάμενης νομοθεσίας της προηγούμενης κυβέρνησης δυστυχώς είναι αδύνατο να ξεπεραστεί. Παρ’ όλα ταύτα, μετά την ψήφιση του πρόσφατου νόμου, πρόκειται να εκδοθεί υπουργική απόφαση με αναφορά στη δημοσιονομική στρατηγική και, βεβαίως, θα λάβει υπ’ όψιν τις εξαιρέσεις των χρονίων παθήσεων και άλλων θεραπευτικών κατηγοριών και θα ληφθούν σοβαρά υπ’ όψιν προτάσεις που εντάσσονται στο πλαίσιο αυτό.
Τώρα έρχομαι να απαντήσω και σε ένα άλλο έντονο ψεύδος των τελευταίων ωρών, ότι εμείς επιβάλαμε 1 ευρώ για κάθε συνταγή και 25 ευρώ για το νοσοκομείο. Αυτό είναι μια πρόνοια που θα ενεργοποιηθεί το 2014 -και όχι τώρα- στην περίπτωση κατά την οποία δεν επιτευχθούν οι δημοσιονομικοί στόχοι. 
Το εξηγήσαμε, παρ’ όλα αυτά κάποιοι επιμένουν να χρησιμοποιούν αυτό το επιχείρημα. Η Κυβέρνηση είναι σίγουρη για την πορεία της, είναι σίγουρη για την επίτευξη των στόχων και δεν θα χρειαστεί να ενεργοποιηθεί αυτή η διάταξη, που πρέπει να ενεργοποιηθεί με υπουργική απόφαση.
Σε ό,τι αφορά τον ΕΟΠΥΥ, χθες ο κύριος Υπουργός εκ του υστερήματος της χώρας χρηματοδότησε με άλλα 90 εκατομμύρια ευρώ τον ΕΟΠΥΥ, παρά το γεγονός ότι δεν έχει καταβληθεί η δόση, διότι έτσι κρίνουμε ότι πρέπει να κάνουμε για να στηρίξουμε το Εθνικό Σύστημα Υγείας, να στηρίξουμε τον ΕΟΠΥΥ -που χρηματοδοτεί τις υπηρεσίες των παρόχων- και να στηρίξουμε φυσικά τον Έλληνα πολίτη, που πρέπει να έχει άμεση και άνετη πρόσβαση στο σύστημα, το οποίο παρέχει το αγαθό της υγείας. 
Κύριε Πρόεδρε, δύο τελευταίες φράσεις: Η μία αφορά τα νοσοκομεία. Οι συνενώσεις που επιχειρούνται, επιχειρούνται γιατί ενδυναμώνουμε κλινικές και δεν κλείνουμε νοσοκομεία, όπως συνηθίζει η Αντιπολίτευση να λέει επιδιδόμενη σε μια αβάσιμη και άδικη κριτική. Στις προτεραιότητές μας είναι τα νοσοκομεία της νησιωτικής και της ηπειρωτικής Ελλάδος και γι’ αυτό υπάρχει ιδιαίτερη φροντίδα, όπως και για τα κέντρα υγείας.
Τέλος, κύριε Πρόεδρε, θέλω να αναφέρω ότι το σύστημα της αναλυτικής λογιστικής και το διπλογραφικό, το οποίο εξακολουθεί να αναπτύσσεται στα νοσοκομεία, θα μας οδηγήσουν σε συνδυασμό με την Επιτροπή Προμηθειών Υγείας σε σημαντικές εξοικονομήσεις.
Όμως, αυτό το οποίο αποτελεί κορωνίδα της πολιτικής μας στο Υπουργείο Υγείας δεν είναι η περιστολή της δαπάνης. Είναι η αναπτυξιακή στρατηγική, την οποία θα επιτύχουμε με δύο πόλους: με την αξιοποίηση της δημόσιας περιουσίας, η οποία ανήκει στο Υπουργείο, και με την πολιτική στρατηγική της ανάπτυξης του τουρισμού υγείας. Και για τον τουρισμό υγείας σύντομα, σε συνεργασία με την Υπουργό Τουρισμού, θα καταθέσουμε νομοσχέδιο στη Βουλή.
Κυρίες και κύριοι συνάδελφοι, παρά τις αντιθέσεις μας, παρά τις διαφορές μας, αυτό το οποίο πρέπει να αντιληφθούμε όλοι είναι ότι το μέλλον της χώρας είναι στην Ευρώπη. Είναι να κρατάει η Ελληνίδα και ο Έλληνας το ισχυρό νόμισμα του ευρώ και αυτό το οποίο πρέπει να ξέρουν οι φίλοι και εταίροι μας στην Ευρωπαϊκή Ένωση είναι ότι ο ελληνικός λαός με υπερηφάνεια, με αξιοπρέπεια αντιμετωπίζει τη δίνη της κρίσης, προβαίνει σε θυσίες, αγωνίζεται και ελπίζει σε μιία αισιόδοξη προοπτική.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Αν από οποιαδήποτε πλευρά επιχειρηθεί το λάθος να προσβληθεί η ελπίδα, η αισιοδοξία και η υπερηφάνεια του ελληνικού λαού, τότε θα έχουν προσφερθεί κακές υπηρεσίες προς την Ελλάδα και την Ευρώπη και θα έχουν εξυπηρετηθεί -αυτό το οποίο όλοι θέλουμε να περιορίσουμε- οι ακραίες συμπεριφορές, οι ακραίες πρακτικές και θα έχει αναπτυχθεί ισχυρό ρεύμα αντιευρωπαϊσμού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, ζητώ να υπερψηφισθεί ο προϋπολογισμός της Κυβέρνησης για την Ελλάδα της ελπίδας, για την οποία ο Πρωθυπουργός της χώρας, ο Αντώνης Σαμαράς, μάχεται με σθένος και στο εσωτερικό και στην Ευρωπαϊκή Ένωση και εκτός Ευρωπαϊκής Ένωσης, για μία Ελλάδα στην οποία η νέα γενιά της πατρίδος θα έχει μία καλύτερη ζωή.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 1.10΄ λύεται η συνεδρίαση για σήμερα Σάββατο 10 Νοεμβρίου 2012 και ώρα 10.00΄ με αντικείμενο εργασιών του Σώματος νομοθετική εργασία: συνέχιση της συζήτησης επί του σχεδίου νόμου του Υπουργείου Οικονομικών: «Κύρωση του κρατικού προϋπολογισμού και των προϋπολογισμών ορισμένων ειδικών ταμείων και υπηρεσιών οικονομικού έτους 2013».
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	15/11/2012 9:39:00 πμ	Από:  SERIFIOU
Εκτυπώθηκε:	13/11/2012 1:14:00 μμ</body>
</html>