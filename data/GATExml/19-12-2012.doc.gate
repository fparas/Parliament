<html><head><meta name="cp:revision" content="2"><meta name="date" content="2013-01-07T10:05:00Z"><meta name="Company" content="OTS"><meta name="Keywords" content=""><meta name="meta:word-count" content="10759"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-01-07T09:09:00Z"><meta name="Word-Count" content="10759"><meta name="dcterms:created" content="2013-01-07T10:05:00Z"><meta name="dcterms:modified" content="2013-01-07T10:05:00Z"><meta name="Last-Modified" content="2013-01-07T10:05:00Z"><meta name="Last-Save-Date" content="2013-01-07T10:05:00Z"><meta name="meta:character-count" content="58102"><meta name="Template" content="Normal.dot"><meta name="meta:save-date" content="2013-01-07T10:05:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-01-07T10:05:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-01-07T10:05:00Z"><meta name="Last-Printed" content="2013-01-07T09:09:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-01-07T10:05:00Z"><meta name="xmpTPg:NPages" content="1"><meta name="resourceName" content="19-12-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="58102"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
3
ΣΥΝΕΔΡΙΑΣΗ 19-12-2012
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ϞΕ ΄
Τετάρτη  19 Δεκεμβρίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ειδική Ημερήσια Διάταξη:
Ειδική συνεδρίαση της Ολομέλειας της Βουλής προς τιμήν των Ελλήνων Παραολυμπιονικών που διακρίθηκαν στους Παραολυμπιακούς Αγώνες του 2012 στο Λονδίνο, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 20 Δεκεμβρίου 2012, σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε., σελ.
 
ΠΡΟΕΔΡΕΥΩΝ
ΤΡΑΓΑΚΗΣ Ι., σελ.
ΟΜΙΛΗΤΕΣ

Επί της Ειδικής Ημερήσιας Διάταξης:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΡΒΑΝΙΤΟΠΟΥΛΟΣ Κ. , σελ.
ΓΛΕΖΟΣ Ε. , σελ.
ΔΗΜΑΣ Π. , σελ.
ΗΛΙΟΠΟΥΛΟΣ Π. , σελ.
ΚΑΡΑΜΑΝΛΗ  Ά. , σελ.
ΚΥΡΙΤΣΗΣ Γ. , σελ.
ΜΕΪΜΑΡΑΚΗΣ Ε. , σελ.
ΞΟΥΛΙΔΟΥ Σ. , σελ.
ΦΟΥΝΤΟΥΛΑΚΗΣ Γ.(Πρόεδρος της Παραολυμπιακής Επιτροπής), σελ.
ΧΑΛΒΑΤΖΗΣ Σ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ϞΕ ΄
Τετάρτη 19 Δεκεμβρίου 2012
Αθήνα, σήμερα στις 19 Δεκεμβρίου 2012, ημέρα Τετάρτη και ώρα 10.20΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Προέδρου αυτής κ.  ΕΥΑΓΓΕΛΟΥ-ΒΑΣΙΛΕΙΟΥ Ι. ΜΕΪΜΑΡΑΚΗ.
ΠΡΟΕΔΡΟΣ (ΕΥΑΓΓΕΛΟΣ – ΒΑΣΙΛΕΙΟΣ Ι. ΜΕΪΜΑΡΑΚΗΣ):  Κυρίες και κύριοι συνάδελφοι, αρχίζει η συνεδρίαση.
(<Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 18.12.2012 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της ϞΔ ΄ συνεδριάσεώς του, της Τρίτης 18 Δεκεμβρίου 2012, σε ό,τι αφορά την ψήφιση στο σύνολο των σχεδίων νόμου:
1) «Κύρωση του Πρωτοκόλλου μεταξύ της Κυβέρνησης της Ελληνικής Δημοκρατίας και τη Κυβέρνησης της Γεωργίας για την τροποποίηση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Γεωργίας, σχετικά με την ίδρυση Προξενικών Αρχών».
2) «Κύρωση του Μνημονίου Κατανόησης μεταξύ της Ελληνικής Δημοκρατίας και την Κοινοπολιτείας της Αυστραλίας αναφορικά με διπλωματικά και προξενικά προνόμια και ασυλίες προσώπων με διπλή ιθαγένεια».
3) «Οργανισμοί συλλογικών επενδύσεων σε κινητές αξίες και ανώνυμες εταιρείες διαχείρισης αμοιβαίων κεφαλαίων, Οδηγία 2009/65/ΕΚ. Προσαρμογή της ελληνικής Νομοθεσίας στις διατάξεις των Οδηγιών 2010/78/ΕΕ, 2010/73/ΕΕ, 2011/96/ΕΕ,  2009/133/ΕΚ, 2004/113/ΕΚ. Ευρωπαϊκή Συνεταιριστική Εταιρεία. Μέτρα Εφαρμογής των Κανονισμών (ΕΚ)1338/2001 και (ΕΕ)1210/2010 περί προστασίας του ευρώ και άλλες διατάξεις». 
Κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Ειδική συνεδρίαση της Ολομέλειας της Βουλής προς τιμήν τον Ελλήνων Παραολυμπιονικών που διακρίθηκαν στους Παραολυμπιακούς Αγώνες του 2012 στο Λονδίνο. 
Η Βουλή σήμερα τιμά τους αθλητές και τις αθλήτριες που με τη δύναμή τους, κυρίως με τη θέλησή τους, το ήθος τους αποδεικνύουν πως τίποτα δεν είναι ακατόρθωτο. Σήμερα, τιμούμε τους αθλητές και τις αθλήτριες που τιμούν αυτή τη χώρα και αποτελούν παράδειγμα για όλη την κοινωνία, στέλνοντας μηνύματα ελπίδας. 
Οι Παραολυμπιακοί Αγώνες δεν είναι απλά μια διοργάνωση. Οι Παραολυμπιακοί Αγώνες βοηθούν τους αθλητές και τις αθλήτριες να αγωνίζονται και να ξεπερνούν τις δυνατότητές τους. 
Αυτό, φίλες και φίλοι αθλητές, πράξατε κι εσείς, κυρίως με τη συμμετοχή σας, κάνοντας για μια ακόμη φορά υπερήφανη την Ελλάδα, όλους εμάς. Δείξατε με τον πλέον σαφή και ξεκάθαρο τρόπο πως όταν υπάρχει δύναμη, όταν υπάρχει θέληση, όλα είναι εφικτά. Το μήνυμά σας δίνει σε όλους ελπίδα. Εμείς από την πλευρά μας, βλέπουμε σ’ εσάς τη θέληση για ζωή και επιτυχία. 
Η πολιτεία, όλοι εμείς οι Βουλευτές, γνωρίζουμε τα προβλήματα που αντιμετωπίζετε. Γνωρίζουμε πως ειδικά σε αυτούς τους Παραολυμπιακούς Αγώνες αγωνιστήκατε υπό αντίξοες συνθήκες, διότι η οικονομική κρίση δεν έχει αφήσει ανεπηρέαστο κανέναν, πολύ περισσότερο εσάς. 
Γνωρίζουμε ότι τα προβλήματα είναι ακόμη μεγαλύτερα μέσα στην καθημερινότητά σας. Γνωρίζουμε ότι εσείς κι οι οικογένειές σας είστε αντιμέτωποι με διπλάσια, θα έλεγα, προβλήματα. Γι’ αυτόν το λόγο, σας τιμούμε ακόμη περισσότερο και σας σεβόμαστε. 
Θα ήθελα να σας ευχαριστήσω εκ μέρους της Ελληνικής Βουλής, των Ελλήνων Βουλευτών, αλλά –πιστεύω- κι εκ μέρους της Πολιτείας και όλων των Ελλήνων και να σας συγχαρώ, γιατί μας κάνατε υπερήφανους με τη συμμετοχή σας, με τις νίκες σας. Μας κάνατε υπερήφανους με το παράδειγμά σας. 
Συγχαρητήρια! 
(Χειροκροτήματα απ’ όλες τις πτέρυγες)
Εκ μέρους της Κοινοβουλευτικής Ομάδας της Νέας Δημοκρατίας θα λάβει το λόγο η κ. Άννα Καραμανλή.</Speech>
<Speech><Parlmember>ΑΝΝΑ ΚΑΡΑΜΑΝΛΗ</Parlmember>: Ευχαριστώ, κύριε Πρόεδρε.
 Κυρίες και κύριοι συνάδελφοι, αγαπητοί προσκεκλημένοι, η σημερινή συνεδρίαση είναι αφιερωμένη στους αθλητές και τις αθλήτριες που τίμησαν την Ελλάδα με τη συμμετοχή τους στους Παραολυμπιακούς Αγώνες του Λονδίνου. Η σημερινή συνεδρίαση είναι αφιερωμένη στους αθλητές με αναπηρία, που μέσα από τις διακρίσεις τους μας γέμισαν υπερηφάνεια και μέσα από το παράδειγμά τους μας έκαναν πλουσιότερους σε φρόνημα και αυτοπεποίθηση. 
Υποδεχόμαστε σήμερα τους Παραολυμπιονίκες μας, που με το κατόρθωμά τους ανέδειξαν το μεγαλείο ψυχής που κρύβει ο άνθρωπος και έφεραν στην επιφάνεια τις αστείρευτες ανθρώπινες δυνάμεις. 
Αγαπητοί αθλητές των Παραολυμπιακών Αγώνων, κερδίσατε το θαυμασμό των Ελλήνων πολιτών και κατακτήσατε για ακόμη μια φορά το σεβασμό όλων μας και κατορθώσατε να μας συγκινήσετε και να μας εμπνεύσετε. Μέσα από τα αθλητικά σας επιτεύγματα αποτελέσατε μια νότα αισιοδοξίας σε μια εποχή γενικότερης κατήφειας. Τιμήσατε το εθνόσημο και εκπροσωπήσατε πανάξια την πατρίδα μας στην κορυφαία αθλητική διοργάνωση. Κυρίως, όμως, υπήρξατε το ζωντανό παράδειγμα ότι με ψυχική δύναμη, ισχυρή θέληση και σκληρή δουλειά μπορούμε να υπερβούμε τις δυσκολίες. Αυτή είναι και η μεγαλύτερη προσφορά σας στην ελληνική κοινωνία. Αυτό είναι το μεγαλύτερο κέρδος μας, ως κοινωνικό σύνολο, από τις επιτυχίες σας.
Σε μια περίοδο που ως έθνος καλούμαστε να δώσουμε μια μεγάλη μάχη και να υπερνικήσουμε εμπόδια πρωτόγνωρα, εσείς μας δείχνετε το δρόμο και μας στέλνετε το πιο ελπιδοφόρο μήνυμα, διότι έτυχε να έρθετε από νωρίς αντιμέτωποι με τις δυσκολίες της ζωής και καταφέρατε να τις μετατρέψετε σε θάρρος και αγωνιστικότητα. 
Μάθατε να διεκδικείτε με πίστη το αύριο και να το κερδίζετε.
Αγαπητοί φίλοι, μέσα από τις επιτυχίες σας, μας υπενθυμίζετε με τον πλέον εμφατικό τρόπο το χρέος της πολιτείας να βρίσκεται δίπλα στα άτομα με αναπηρία. Το καθήκον μας αυτό δεν περιορίζεται στη λήψη μέτρων πρόνοιας, αλλά οφείλει να έχει ως σκοπό την πλήρη ενσωμάτωση και την ισότιμη συμμετοχή σας στις δομές της κοινωνίας.
Αγαπητοί συνάδελφοι, ακόμη και σε αυτή τη δυσμενή οικονομική συγκυρία, οφείλουμε να πολλαπλασιάσουμε τα μέσα και τις πολιτικές που θα ενισχύσουν ουσιαστικά το δυναμικό αυτών των ανθρώπων. Οφείλουμε να τους παρέχουμε το αυτονόητο για μια πολιτισμένη κοινωνία: ίσες ευκαιρίες στην εκπαίδευση, την επαγγελματική σταδιοδρομία, την παρουσία τους στους θεσμούς της πολιτείας.
Αξίζει να σημειώσουμε ότι τις επιτυχίες τους οι Παραολυμπιακοί αθλητές μας δεν τις κατέκτησαν μόνοι τους. Διακρίθηκαν γιατί είχαν την αμέριστη συμπαράσταση των οικογενειών τους, των προπονητών τους, των συνοδών τους, των σωματείων τους και όλων των ανθρώπων του Παραολυμπιακού Κινήματος. Αξίζει, λοιπόν, σήμερα να τιμήσουμε συμβολικά και όλους αυτούς τους αθόρυβους συμπαραστάτες, γιατί χωρίς τη συνδρομή τους οι διακρίσεις ίσως να μην ήταν εφικτές. 
Αγαπητοί αθλητές των Παραολυμπιακών Αγώνων, η Βουλή των Ελλήνων σήμερα σας υποδέχεται και σας τιμά. Σας τιμά για τον αγώνα που δώσατε, για την προσπάθεια που καταβάλατε, για τις διακρίσεις που φέρατε για τα ελληνικά χρώματα. Πάνω απ’ όλα, όμως, στο πρόσωπό σας τιμούμε και χαιρετίζουμε τις αξίες που εκπροσωπείτε, το πρότυπο που αντιπροσωπεύετε. Είστε οι πιο αυθεντικοί εκφραστές της Ελλάδας που τολμά, που μάχεται, που δεν το βάζει κάτω, της Ελλάδας που βάζει τον πήχη ψηλά, που θέτει στόχους μεγάλους και που τους πετυχαίνει με κόπο, με δουλειά, με αποφασιστικότητα. Είστε η εικόνα της Ελλάδας, που μπορεί να κάνει τα αδύνατα δυνατά. 
Σας συγχαίρουμε, λοιπόν, για τις διακρίσεις σας. Σας ευχαριστούμε για τις συγκινήσεις και την υπερηφάνεια που μας χαρίσατε και ευχόμαστε από καρδιάς καλή συνέχεια στο μεγάλο αγώνα που δίνετε! 
Σας ευχαριστώ.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Εκ μέρους της Κοινοβουλευτικής Ομάδας του ΣΥΡΙΖΑ θα μιλήσει η Βουλευτής κ. Ευαγγελία Αμμανατίδου-Πασχαλίδου.</ChairmanSpeech>
<Speech><Parlmember>ΛΙΤΣΑ ΑΜΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Αγαπητές φίλες και φίλοι, είναι πραγματική τιμή για εμάς να βρίσκεστε εδώ σήμερα. Η σημαντική επιτυχία που σημειώσατε στους Παραολυμπιακούς του Λονδίνου δίνει ένα μήνυμα ελπίδας για όλους όσους δοκιμάζονται αυτή τη στιγμή. Και η επιτυχία δεν είναι μόνο η εντυπωσιακή συγκέντρωση μεταλλίων, αλλά ο αγώνας που δώσατε εσείς, που έδωσαν όλοι οι υπόλοιποι αθλητές και οι αθλήτριες, οι προπονητές, οι συνοδοί, οι οικογένειές σας. Είναι ένας αγώνας που κρατάει ζωντανά τα ολυμπιακά ιδεώδη της σωματικής και ψυχικής δύναμης και ισορροπίας, του θάρρους και της ευγενούς άμιλλας. Είναι ένας αγώνας που βρίσκεται κοντά στην ουσία του αθλητισμού και στον αντίποδα της εμπορευματοποιημένης επιχειρηματικής εκδοχής του σύγχρονου πρωταθλητισμού. Είναι ένας αγώνας που αυτές τις δύσκολες στιγμές μας εμπνέει, μας διδάσκει και μας ενθαρρύνει όλους.
Ωστόσο γνωρίζουμε πολύ καλά ότι αυτόν τον αγώνα τον δίνετε κυρίως μόνοι σας στηριζόμενοι στις δυνάμεις σας, στις δικές σας και όπως προείπα, των οικογενειών σας και όλων όσων στηρίζουν με δύναμη ψυχής όλα όσα εσείς σήμερα έχετε πετύχει και θα πετύχετε και στο μέλλον.
Ο πρωταθλητισμός για τα άτομα με αναπηρία δεν στηρίζεται από την πολιτεία, όπως δεν στηρίζεται και ο μαζικός αθλητισμός. Η πρόσβαση στο μαζικό αθλητισμό αποτελεί δικαίωμα σε μια καλύτερη ποιότητα ζωής, όπως και η πρόσβαση στην υγεία και στην κοινωνική περίθαλψη αποτελεί δικαίωμα. Η πρόσβαση στην εκπαίδευση και η πρόσβαση στην εργασία, η εξασφάλιση ενός εισοδήματος αξιοπρεπούς διαβίωσης αποτελεί δικαίωμα. Είναι δικαιώματα που έχουν κατακτηθεί με τους αγώνες των εργαζομένων, δικαιώματα που είχε κατακτήσει με αγώνες το αναπηρικό κίνημα και τώρα οι κυβερνήσεις τα καταπατούν βάναυσα, καταδικάζοντας τα άτομα με αναπηρία σ’ έναν ιδιότυπο «μνημονιακό Καιάδα».
Σίγουρα, μετά την επιτυχία σας έχετε δει τελετές βράβευσης και έχετε ακούσει πολλούς επαίνους όπου αναγνωρίζεται ο κόπος σας, αλλά δυστυχώς στα λόγια.
Ωστόσο, γνωρίζετε καλύτερα από εμένα ότι οι κυβερνήσεις που τόσα χρόνια αντιμετώπιζαν τους ανάπηρους πολίτες ως αόρατους πολίτες τώρα είναι η μόνη περίοδος που σας εντάσσουν στο γενικό κανόνα αυτών των αιματηρών, αντιλαϊκών και βάρβαρων περικοπών. Οι περικοπές των παροχών υγείας πρώτα απ’ όλους έθιξαν τα άτομα με αναπηρία. 
Η υποβάθμιση και η υποχρηματοδότηση του δημόσιου συστήματος υγείας, η ανυπαρξία πολιτικών για τη φυσική αποκατάσταση επιβαρύνουν άμεσα τους ανάπηρους και τις οικογένειές τους, όταν το μέσο οικογενειακό εισόδημα είναι αδύνατον να καλύψει ιατρικές δαπάνες, που σε πολλές περιπτώσεις είναι υπέρογκες, πολύ περισσότερο, όμως, όταν στο βωμό των δανειστών και των τραπεζών μισθοί, συντάξεις και επιδόματα συμπιέζονται συνεχώς και σήμερα βρίσκονται ακόμα και κάτω από τα όρια της φτώχειας, όταν στο όνομα της περιστολής της σπατάλης και των συντάξεων-«μαϊμού» οι ανάπηροι υποβάλλονται σε επαναξιολόγηση της αναπηρίας μέσα από ένα σύστημα απίστευτης ταλαιπωρίας και γραφειοκρατίας, αυτό των νέων ΚΕΠΑ. 
Αυτό έχει ως αποτέλεσμα να έχει ανασταλεί η σύνταξη σε πολλούς, ακόμη και για έναν ολόκληρο χρόνο. Τιμωρούνται δηλαδή οι ανάπηροι γι’ αυτά που έκαναν οι κυβερνήσεις με τις πελατειακές σχέσεις. Ωστόσο, δεν έχουμε δει κανέναν από τους πραγματικά υπεύθυνους για την κατάσταση αυτή να τιμωρείται. 
Η περιστολή στις δαπάνες για την παιδεία πρώτα και προνομιακά έθιξε τα δικά μας τα παιδιά, τα παιδιά που έχουν αναπηρία. Το θέμα της μεταφοράς των μαθητών μπλεγμένο στις συμπληγάδες του «Καλλικράτη» και των μνημονίων τακτοποιήθηκε προσωρινά μόλις πριν από ένα μήνα. Μέχρι τότε το 80% των ανάπηρων μαθητών ήταν καθηλωμένοι στο σπίτι τους. 
Αυτές τις μέρες συζητιέται το νέο εκπαιδευτικό νομοσχέδιο, το οποίο οδηγεί προς κατάρρευση το υποβαθμισμένο διαχρονικά σύστημα εκπαίδευσης που παρέχεται στα άτομα με αναπηρία. Είναι ένα σύστημα που αδυνατεί να εντάξει στους κόλπους του τους μαθητές με αναπηρία και δη τους μαθητές με βαριά αναπηρία. 
Αυτήν την περίοδο οι ανάπηροι, όπως και όλοι οι εργαζόμενοι δίνουν μάχη απέναντι σ’ αυτές τις πολιτικές, μάχη για την επιβίωση και μάχη για την αξιοπρέπεια. Είναι στο χέρι μας να μετατρέψουμε αυτήν τη μάχη σε αγώνα αλλαγής και ελπίδας. Είναι στο χέρι μας να κάνουμε παρελθόν αυτήν τη σκληρή, νεοφιλελεύθερη πολιτική και τους φορείς της και να ανοίξουμε δρόμο στην ελπίδα. Είναι στο χέρι σας ο δικός σας αγώνας να ενωθεί και να εμπνεύσει τον αγώνα του λαού μας για ζωή και αξιοπρέπεια. 
Πολλά συγχαρητήρια! Σας ευχαριστούμε!
(Χειροκροτήματα απ’ όλες τις πτέρυγες της Βουλής)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εκ μέρους της Κοινοβουλευτικής Ομάδας του ΠΑΣΟΚ θα μιλήσει ο Βουλευτής κ. Πύρρος Δήμας.</ChairmanSpeech> 
<Speech><Parlmember>ΠΥΡΡΟΣ ΔΗΜΑΣ</Parlmember>: Κύριε Πρόεδρε, κύριοι συνάδελφοι, αγαπητοί προσκεκλημένοι, εκ μέρους της Κοινοβουλευτικής Ομάδας του ΠΑΣΟΚ και όλου του αθλητικού χώρου θέλω να εκφράσω το θαυμασμό και το σεβασμό μου για τα επιτεύγματα των Παραολυμπιονικών μας, τους οποίους σήμερα τιμούμε. 
Ειδικά εμείς, οι Βουλευτές που εκπροσωπούμε τον ελληνικό λαό, αντικρίζουμε σε εσάς τους Παραολυμπιονίκες, ειδικά αυτήν τη δύσκολη περίοδο για την πατρίδα μας, τη θέληση για ζωή, το θάρρος για τον αγώνα και τη δύναμη για την επιτυχία. 
Εσείς δεν κερδίσατε απλώς και μόνο μετάλλια σε αγώνες, αλλά επιπλέον, με τον αγώνα σας μας δείχνετε το δρόμο, ότι μπορούμε ως άνθρωποι και ως Έλληνες να επιτύχουμε αύριο όσα μας φαίνονται σήμερα ανέφικτα, ακατόρθωτα και απραγματοποίητα. Με το παράδειγμά σας αποδεικνύετε ότι κανένα εμπόδιο δεν μπορεί να αντισταθεί για πολύ στην επιμονή και στη θέληση του ανθρώπου, καμμία αδυναμία δεν είναι αξεπέραστη, κανένα πρόβλημα δεν είναι άλυτο. Συνεχώς μας δίνετε μαθήματα ζωής, από τα οποία πολλά έχουμε να διδαχθούμε. 
Περισσότερο από κάθε άλλο αθλητή –και το ξέρω πολύ καλά ως αθλητής- εσείς αγωνίζεστε με το μεγαλείο της ψυχής σας. Εσείς που στο στίβο της ζωής αγωνίζεστε με άνισους όρους, μπαίνετε στους στίβους, γυμναστήρια και γήπεδα και κατορθώνετε με τους άθλους σας να καταποντίσετε τις αδυναμίες του σώματος, ώστε αυτό να πηγαίνει «γρηγορότερα, ψηλότερα, δυνατότερα». Τα κατορθώματά σας ξυπνούν μέσα μας ξεχασμένες δυνάμεις και ζωντανεύουν την ελπίδα ότι τίποτα στη ζωή δεν είναι ανυπέρβλητο, αρκεί να μην παραιτηθούμε και να μην «καταθέσουμε τα όπλα». 
Μας αποδεικνύετε περίτρανα πως μόνο όποιος δεν αγωνίζεται, χάνει. Οι θυσίες και οι προσπάθειές σας αποτελούν παράδειγμα μόχθου και συστηματικής δουλειάς που οδηγούν σε θαυμαστά αποτελέσματα.
Για όλους αυτούς τους λόγους, η προσφορά σας είναι αδιαμφισβήτητη και πρέπει να επιβραβεύεται. Η επιβράβευση αυτή αποτελεί τόσο ένδειξη εκτίμησης, όσο και κίνητρο για να συνεχίσετε τον αγώνα σας. Σε κάθε περίπτωση η επιβράβευσή σας έχει διαφορετικές διαστάσεις και οφείλει να έχει ιδιαίτερα αποτελέσματα, αφού ο δρόμος που σας οδήγησε στη νίκη δεν ήταν συνηθισμένος, δεν ήταν ομαλός και λείος, αλλά τραχύς και δύσκολος. 
Η επιβράβευσή σας οφείλει να μας οδηγήσει σε περισσότερες επιτυχίες και σε μεγαλύτερη και καλύτερη προβολή της χώρας στο εξωτερικό. Αν μη τι άλλο, ο ελληνικός αθλητισμός βοηθάει να κερδηθεί ξανά η χαμένη μας αξιοπιστία στους πολιτικούς στίβους και να βελτιωθεί η θέση μας στο ευρωπαϊκό και παγκόσμιο γίγνεσθαι.
Πέραν τούτου, η Ελλάδα, που γέννησε τους Ολυμπιακούς Αγώνες και χάρισε τη φιλοσοφία και τη δημοκρατία σε ολόκληρο τον κόσμο, έχει τεράστιο χρέος απέναντι στην ιστορία και τους πολίτες της, να εκπροσωπείται από αθλητές ικανούς και άρτια προετοιμασμένους, για να αντιμετωπίσουν επάξια τον οποιοδήποτε αντίπαλο. 
Γι’ αυτό το σκοπό η πολιτεία είναι υποχρεωμένη να παρέχει ειδικά στους κορυφαίους αθλητές της, την κατάλληλη οργάνωση και τις συνθήκες εκείνες που θα τους επιτρέψουν να αφοσιωθούν απερίσπαστα στην προετοιμασία τους. 
Ειδικά για τους Έλληνες Παραολυμπιονίκες πρέπει να δοθεί ένα τέλος στο «πάγωμα» των διορισμών τους ως επιβράβευση των επιτυχιών τους. Πρέπει να βελτιωθούν οι όροι και οι προϋποθέσεις της άδειας μετ’ αποδοχών σε όσους εργάζονται στο δημόσιο, με στόχο την καλύτερη προετοιμασία τους και να καταβληθούν επιτέλους οι χρηματικές επιβραβεύσεις για τις επιτυχίες τους, τα τέσσερα τελευταία χρόνια.
Ως γνωστόν, οι Έλληνες Παραολυμπιονίκες έχουν ελάχιστους χορηγούς. Δεν λαμβάνουν οδοιπορικά ή άλλα επιδόματα και πρέπει να αντεπεξέλθουν σε υψηλά έξοδα προετοιμασίας που απαιτεί συνοδούς, αυξημένες μετακινήσεις και ακριβότερο εξοπλισμό.
Κλείνοντας, θέλω να σας θυμίσω πως ό,τι δίνουμε σήμερα για τον αθλητισμό θα το πάρουμε αύριο δεκαπλάσιο πίσω. Ο αθλητισμός είναι το ισχυρότερο αντίδοτο στο δηλητήριο της απογοήτευσης, της ανασφάλειας και της αβεβαιότητας που βιώνουμε εμείς και τα παιδιά μας. Οι Παραολυμπιονίκες μάς έδειξαν τον δρόμο πώς να το αποκτήσουμε. Ας τους ακολουθήσουμε.
Σας ευχαριστώ πολύ.
(Χειροκροτήματα απ’ όλες τις πτέρυγες της Βουλής)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει εκ μέρους της Κοινοβουλευτικής Ομάδας των Ανεξαρτήτων Ελλήνων η Βουλευτής κ. Σταυρούλα Ξουλίδου.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Κύριε Πρόεδρε, κυρίες και κύριοι συνάδελφοι, αγαπημένοι μας αθλητές, η πολιτιστική μας παράδοση από το παρελθόν της ελληνικής αρχαιότητας έχει στοιχεία που καταξιώθηκαν στην παγκόσμια συνείδηση και αποτελούν σήμερα μέρος της οικουμενικής κληρονομιάς.
Στους Έλληνες οι έννοιες του πολιτισμού και του αθλητισμού είναι έννοιες ταυτόσημες και αναφύονται από την καλλιέργεια των πνευματικών και ψυχοσωματικών αρετών του ατόμου και καθορίζουν το μέτρο και την αρμονία της ανθρώπινης ζωής.
Ακρογωνιαίος λίθος της ιδέας του ολυμπισμού είναι η αρχή της συμμετοχής, η συμμετοχή όλων των ανθρώπων, χωρίς καμμία εξαίρεση. Ο ολυμπισμός είναι φιλοσοφία ζωής που προωθεί και συνδυάζει σε αρμονικό σύνολο τις αρετές του σώματος και της ψυχής. Συνδέοντας τον αθλητισμό με τον πολιτισμό και την παιδεία προσπαθεί να δημιουργήσει έναν τρόπο ζωής, που στηρίζεται στη χαρά της προσπάθειας, την εκπαιδευτική αξία του καλού παραδείγματος και το σεβασμό σε οικουμενικές αξίες.
Οι Παραολυμπιακοί Αγώνες είναι οι αντίστοιχοι Ολυμπιακοί Αγώνες για τους αθλητές με κινητικές και οπτικές αναπηρίες. Μπορεί να μην τυγχάνουν της προβολής που θα έπρεπε, σίγουρα όμως έχουν να μας δώσουν πολλά μαθήματα ζωής και να μεταλαμπαδεύσουν ένα αναμφισβήτητο μήνυμα δύναμης, θάρρους και θέλησης.
Η προσπάθειά τους ξεκινά πολλές δεκαετίες πριν, όταν το 1976 τρία παλικάρια στους αγώνες του Τορόντο έψαχναν το δικό τους όνειρο, με δική τους πρωτοβουλία, ευθύνη και δικά τους έξοδα.
Η ελληνική αποστολή που εκπροσώπησε τη χώρα μας στους 14ους Παραολυμπιακούς Αγώνες του Λονδίνου επέστρεψε στην Αθήνα με δώδεκα μετάλλια στις αποσκευές της, διαμηνύοντας στα πέρατα του κόσμου το μεγαλείο της ανθρώπινης ψυχής, τα τεράστια αποθέματα ζωής και ενέργειας.
Νέοι άνθρωποι παλεύουν, αγωνίζονται, για να πετύχουν το στόχο τους και να τα καταφέρουν, γεγονός που αποκτά ακόμα μεγαλύτερη σημασία στις μέρες μας, λαμβάνοντας υπ’ όψιν την οικονομική εξαθλίωση και την αναξιοπρέπεια, στην οποία έχουμε περιέλθει, συντελώντας σε αυτό και η τελευταία ψήφιση του μνημονίου. Μας εμψυχώνουν παραδειγματίζοντάς μας ότι οι αγώνες μας πρέπει να είναι καθημερινοί, επίμονοι και επίπονοι, ώστε να επέλθει το επιθυμητό αποτέλεσμα, το οποίο επιζητούμε. 
Οι άνθρωποι αυτοί απέδειξαν γι’ ακόμα μια φορά ότι ουσιαστικά πρόκειται για νικητές ζωής, οι οποίοι τίμησαν τα ελληνικά χρώματα και στο Λονδίνο. Επισημαίνεται κατ’ αυτόν τον τρόπο ότι η δύναμη της ψυχής μπορεί να ξεπεράσει οποιαδήποτε σωματική αναπηρία και μπορεί να κατορθώσει οτιδήποτε βάλει σκοπό. 
Οι άνθρωποι αυτοί μας γέμισαν εθνική υπερηφάνεια, αίσθημα ψυχικής ανάτασης και απέραντου ενθουσιασμού, δύναμης και ανάσας για όλους τους Έλληνες. Πρόκειται για πραγματικούς πρωταθλητές εντός και εκτός αγωνιστικών χώρων που παλεύουν ως πραγματικοί ήρωες. 
Στα άτομα με αναπηρία η άθληση δεν είναι μόνο χαρά, διασκέδαση και άσκηση, αλλά μια διαδικασία επίπονη και επίμονη, μακρόχρονη που συμβάλλει στη θεραπεία, την αποκατάσταση αλλά κυρίως την ανεξαρτησία του ατόμου και την επανένταξή του στην κοινωνία. Η αναπηρία δεν αποτελεί εμπόδιο στην ανάπτυξη της προσωπικότητας, στην επίτευξη των προσωπικών στόχων, στην κοινωνική συμμετοχή και στην ενσωμάτωση στο κοινωνικό σύνολο. 
Τα τελευταία χρόνια η ενημέρωση όσον αφορά στα άτομα αυτά και η αποδοχή τους σε όλους τους τομείς της κοινωνίας συμπεριλαμβανομένης της φυσικής αγωγής και του αθλητισμού, σημειώνει πρόοδο. Παγκοσμίως το ενδιαφέρον και η συμμετοχή των ατόμων αυτών στον αθλητισμό όλων των επιπέδων αυξάνεται συνεχώς. Ιδιαίτερα στο επίπεδο των αθλητικών επιτευγμάτων, έχουν σημειωθεί σημαντικές εξελίξεις. 
Οι Παραολυμπιακοί Αγώνες αποτελούν την κορυφαία αθλητική διοργάνωση για αθλητές υψηλών επιδόσεων με αναπηρία και τη δεύτερη μεγαλύτερη αθλητική διοργάνωση παγκοσμίως μετά τους Ολυμπιακούς Αγώνες. Η φιλοσοφία τους είναι η όσο το δυνατόν μικρότερη προσαρμογή των κανονισμών των αθλημάτων και έτσι τοποθετούνται ισότιμα στο συνολικό αθλητικό γίγνεσθαι, έτσι ώστε να θεωρούνται κορυφαίοι αθλητές. 
Με δώδεκα μετάλλια επέστρεψε η ελληνική αποστολή που εκπροσώπησε τη χώρα μας στους Αγώνες του Λονδίνου, αλλά ο αγώνας δεν δόθηκε μόνο για το μετάλλιο. Ο μεγαλύτερος αγώνας δόθηκε ήδη νωρίτερα, έως ότου να μπορέσουν να μεταβούν στο Λονδίνο οι αθλητές μας και να αγωνιστούν, αφού στέρεψαν οι χρηματοδοτήσεις. 
Είναι πραγματικά ελάχιστοι όσοι στηρίζουν ακόμα οικονομικά την ελληνική αποστολή και τη μεγαλύτερη απουσία, δυστυχώς, την καταγράφει η πολιτεία. Παρά τις πρακτικές δυσκολίες, τις κοινωνικές αντιξοότητες, τη μη ικανοποιητική χρηματοδότηση και την έλλειψη κατάλληλων έργων υποδομής, όλο και μεγαλύτερος αριθμός ατόμων με αναπηρία αθλείται κατακτώντας συνεχώς υψηλότερες επιδόσεις. 
Σήμερα, με τη δεινή οικονομική κατάσταση που έχει περιέλθει η χώρα, ακόμα και τα αυτονόητα για ορισμένους είναι περιττά. Έτσι και ο αθλητισμός δέχεται μεγάλο πλήγμα. Συνεχίζοντας όμως με τον ίδιο ζήλο, οι Παραολυμπιονίκες δίνουν καθημερινό αγώνα να συνεχίσουν τις προπονήσεις τους, να διατηρηθούν σε υψηλό αγωνιστικό επίπεδο. Ελάχιστη έως και μηδενική είναι η στήριξη της ελληνικής πολιτείας. 
Σε αυτή, λοιπόν, την προσπάθεια των αθλητών πρέπει όλοι να σταθούμε δίπλα. Είναι πλέον γνωστό πως καλύπτονται μόνο τα έξοδα μετάβασης είτε από την Ολυμπιακή Επιτροπή είτε από τη διοργανώτρια αρχή. Όμως, όταν για κάποιον αθλητή απαιτούνται μήνες προετοιμασίας και προπόνησης, δεν υπάρχει καμμία στήριξη. 
Το ελληνικό κράτος όχι μόνο δεν στηρίζει τους αθλητές σε οικονομικό επίπεδο, αλλά περικόπτει και τα λιγοστά επιδόματα, τα οποία λαμβάνουν για την αναπηρία τους, με τη δικαιολογία πως οι περικοπές αυτές αφ’ενός θα λύσουν το πρόβλημα της ανταγωνιστικότητας και αφ’ετέρου θα γλιτώσουν την πολιτεία από σημαντικά ποσά. Είναι απαραίτητο να δίδονται στα άτομα με αναπηρία τόσο ίσες ευκαιρίες όσο και τα δικαιώματα που απολαμβάνουν οι υπόλοιποι πολίτες, ειδικά όσον αφορά τη φυσική αγωγή στα σχολεία, τις ψυχαγωγικές δραστηριότητες, τον αθλητισμό υψηλών αποδόσεων και τις αθλητικές οργανώσεις. 
Για να εξυπηρετηθούν οι ανάγκες όλων των αθλητών, απαραίτητη προϋπόθεση είναι να ληφθεί μέριμνα, ώστε όλοι οι χώροι και οι εγκαταστάσεις να πληρούν τις ανάγκες προσβασιμότητας. Αυτό θα πρέπει να επιτευχθεί μέσω προσαρμογών καθώς και με την παροχή και την κατασκευή πρόσθετων εξυπηρετήσεων και εγκαταστάσεων. 
Η πολιτεία θα πρέπει να κάνει ό,τι καλύτερο είναι δυνατό για το κομμάτι του ειδικού αθλητισμού, να πραγματοποιηθούν επιτέλους οι απαραίτητες ενέργειες για να εξασφαλιστούν τα χρήματα που ανήκουν στην άθληση για όλους και στα ΑΜΕΑ, χρήματα τα οποία είχαν μεταφερθεί και παραμένουν στο Υπουργείο Υγείας, αν και οι δύο διευθύνσεις επέστρεψαν στη Γενική Γραμματεία Αθλητισμού. 
Είναι γενικά παραδεκτό πως θα πρέπει όλοι μας να αλλάξουμε τη στάση μας απέναντι στους συμπολίτες μας με αναπηρία. Είναι αναγκαία η νομοθετική κατοχύρωση και εξασφάλιση της προσβασιμότητας στο δομημένο περιβάλλον, στην πόλη, στους δρόμους, στις αθλητικές εγκαταστάσεις, όπως επίσης υποδομές για προσβασιμότητα σε όλες τις υπηρεσίες, επιχειρήσεις, εμπορικά καταστήματα και ασφαλής μετακίνηση με μέσα μεταφοράς. 
Είναι αναγκαία η φιλάνθρωπη πολιτική του κράτους, γνωστή ως κοινωνική πρόνοια. Η όποια κοινωνική πρόνοια δεν πρέπει, όμως, να νοείται ως παραχώρηση. Δεν είναι και δεν νοείται να είναι φροντίδα για αναξιοπαθούντες ή ακόμα, εκδήλωση φιλανθρωπίας. Αντίθετα, είναι και πρέπει να είναι αυτονόητη και επιβεβλημένη λειτουργία της όποιας πολιτισμένης κοινωνίας, όσο και η δημόσια εκπαίδευση και η δημόσια υγεία. Πρέπει να είναι η αυτονόητη και συνταγματικά κατοχυρωμένη υποχρέωση του κράτους να μεριμνά, έτσι ώστε όλοι μας να ζούμε στο μαχόμενο προσκήνιο της κοινωνικής ζωής.
Συνοψίζοντας, να αναφέρουμε πως οι Παραολυμπιακοί Αγώνες αποτελούν το σημαντικότερο αθλητικό γεγονός της ζωής των Παραολυμπιονικών, οι οποίοι επιδιώκουν μέσα από ευγενή άμιλλα και υψηλό αθλητικό φρόνημα να πετύχουν ακόμα καλύτερα αποτελέσματα, ακόμα καλύτερες επιδιώξεις, ακόμα υψηλότερους στόχους.
Οι Παραολυμπιακοί Αγώνες αναδεικνύουν την προσπάθεια υπέρβασης των ανθρώπινων ορίων. Αν πλησιάσουμε με ζεστή καρδιά τα άτομα με αναπηρία, όχι μόνο θα τους βοηθήσουμε, αλλά και θα κερδίσουμε από αυτούς. Πραγματικά, η δύναμη και η θέληση που νικάει την αναπηρία αναδεικνύεται για όλους μας σε διδακτικό παράδειγμα νίκης της ανθρώπινης αξιοπρέπειας και επιβράβευσης της ανθρώπινης θέλησης.
Ευχαριστώ.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εκ μέρους της Κοινοβουλευτικής Ομάδας της Χρυσής Αυγής θα μιλήσει ο Βουλευτής κ. Παναγιώτης Ηλιόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Αγαπητές αθλήτριες και αγαπητοί αθλητές, σαν Λαϊκός Σύνδεσμος – Χρυσή Αυγή, θα θέλαμε να σας συγχαρούμε για το ψυχικό σας σθένος, το οποίο ξεπερνά κατά πολύ τη σωματική σας ικανότητα. Υποκλινόμαστε όλοι μας στη δύναμη της θελήσεώς σας, δύναμη κυρίως για ζωή και μετά για αγώνες, μετάλλια και όλα αυτά τα ωραία που κάνετε και μας γεμίζουν χαρά, αισιοδοξία και περηφάνια.
Έχετε ξεπεράσει με τη στάση αυτή κάθε ανθρώπινο όριο. Έτσι το βλέπουμε εμείς από τη δική μας πλευρά. Καθημερινά, προσφέρετε μαθήματα ζωής σε όλους μας σε αυτές τις δύσκολες στιγμές που περνάει όλος ο ελληνικός λαός. Κάποιοι συνάνθρωποί μας, μάλιστα, χάνουν τελείως το κουράγιο τους, γίνονται αυτόχειρες. Αν αυτοί οι άνθρωποι είχαν δει έστω και ένα βίντεό σας στο youtube, σίγουρα θα σκέφτονταν δύο και τρεις φορές να κάνουν αυτές τις πράξεις. Πραγματικά, δίνετε δύναμη για ζωή σε όλους μας για να ξεπερνάμε κάθε μας πρόβλημα.
Κάποια αδυναμία σας που η τύχη, ο Θεός, η ζωή -όπως το βλέπει ο καθένας- την έχετε κάνει δύναμη στο μέγιστο βαθμό και σας τιμά αυτό. Ξέρουμε ότι αγωνίζεσθε και ασχολείσθε με αυτό που κάνετε με δικά σας μέσα, με τη βοήθεια των οικογενειών σας, που αυτήν τη στιγμή σίγουρα σας κοιτούν και δακρύζουν. Και θέλω να πιστεύω ότι δακρύζουν από υπερηφάνεια που σας έχουν δίπλα τους και τους δίνετε δύναμη, όπως δίνετε δύναμη σε όλους μας.
Ακόμα και η λέξη «Παραολυμπιακοί» είναι υποτιμητική για εσάς. Θα έπρεπε να είναι «Ολυμπιακοί Αγώνες για άτομα με ειδικά προσόντα»: Αυτή είναι η ονομασία. Όμως, βλέπετε ότι τους Ολυμπιακούς Αγώνες τους έχουν καβατζώσει οι πολυεθνικές, τους έχουν κάνει Olympic Games για να τσεπώνουν τις επιχορηγήσεις και όλα αυτά τα γνωστά.
Εμείς είμαστε πάρα πολύ μικροί για να σας δώσουμε συγχαρητήρια. Είναι τυπικότητα να σας δώσουμε συγχαρητήρια. Ό,τι και να σας πούμε είναι λίγο. Το ουσιαστικό είναι ότι σας ευχαριστούμε που μας διδάσκετε να αντιμετωπίζουμε τη ζωή με μεγαλύτερη δύναμη και με τη στάση σας είστε ένα φωτεινό παράδειγμα για όλη την ελληνική κοινωνία.
Σας ευχαριστώ πολύ.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εκ μέρους της Κοινοβουλευτικής Ομάδας της Δημοκρατικής Αριστεράς το λόγο έχει ο Βουλευτής κ. Γεώργιος Κυρίτσης.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, την προηγούμενη εβδομάδα είχαμε την τιμή να βραβεύσουμε σε αυτήν εδώ την Αίθουσα τους Έλληνες Ολυμπιονίκες του Λονδίνου, που με τα ελληνικά χρώματα αγωνίστηκαν για τα ελληνικά και τα ολυμπιακά ιδεώδη.
Σήμερα, στην ίδια Αίθουσα τιμούμε τους Έλληνες Παραολυμπιονίκες, πραγματικούς αγωνιστές της ζωής που έδωσαν ένα σκληρό άθλο και απ’ αυτήν τη δοκιμασία βγήκαν νικητές!
Αθλητές και αθλήτριες, ο αγώνας σας μας συγκίνησε. Μας γέμισε συναισθήματα χαράς και θαυμασμού, γιατί μας δείξατε πώς μπορεί κάποιος να υπερβεί τον εαυτό του, να κάμψει τα προβλήματα. Αντί να το βάλετε κάτω, εσείς αγωνιστήκατε. Αντί να λυγίσετε και να περάσετε στο παρασκήνιο, μπήκατε στα γήπεδα και τα κατακτήσατε. Οι δυσκολίες σας έγιναν η δύναμή σας. Οι προσπάθειες, οι διακρίσεις που πετύχατε, σας έκαναν πραγματικούς πρωταθλητές. Δώσατε τη μάχη για αξίες και ιδανικά και κερδίσατε πρώτα απ’ όλα τον ίδιο σας τον εαυτό. Και αυτό είναι το μεγαλύτερο μετάλλιο που θα μπορούσατε να κερδίσετε και να προσφέρετε σε όλους μας.
Με τη συμμετοχή σας και τη διάκρισή σας στους Παραολυμπιακούς Αγώνες κάνατε τα όνειρά σας πραγματικότητα και μας κάνατε να ονειρευόμαστε. Οι αγώνες σας αποτελούν για μας παράδειγμα θέλησης, υπομονής και επιμονής και η νίκη σας είναι ξεχωριστή, γιατί εσείς, οι οικογένειές σας και οι προπονητές σας δώσατε και δίνετε ένα διπλό και αντίξοο αγώνα τόσο στα γήπεδα, όσο και στην καθημερινότητά σας.
Παρά το συναίσθημα χαράς που νοιώθουμε σήμερα, δεν μπορώ παρά να αναφερθώ στα προβλήματα που αντιμετωπίζετε. Η πολιτεία, δυστυχώς, τις περισσότερες φορές δεν μπόρεσε και δεν μπορεί να διευκολύνει τις ανάγκες σας. Οι υποδομές υστερούν. Παρά τα μικρά βήματα, δεν υπάρχουν ακόμα οι συνθήκες που θα σας εξασφαλίσουν πρόσβαση στην εκπαίδευση και στον πολιτισμό, πρόσβαση σε ίσες δυνατότητες επαγγελματικής ανέλιξης. Η κοινωνία, όμως, που δεν μπορεί να φροντίσει όλα τα μέλη της, δεν μπορεί να λέγεται ούτε σύγχρονη ούτε πολιτισμένη.
Αθλητές και αθλήτριες, οι Αρχαίοι Έλληνες γκρέμιζαν τα τείχη για να υποδεχθούν τους Ολυμπιονίκες της πόλης τους. Χρέος δικό μας είναι να γκρεμίσουμε τα δικά μας καθημερινά εμπόδια που υπάρχουν στις πόλεις και να σας εξασφαλίσουμε το μέλλον που σας αξίζει. Εσείς είστε το ανθρώπινο πρόσωπο των αφιλόξενων πόλεων και η παρουσία σας εδώ μας υπενθυμίζει το καθήκον μας, τις προτεραιότητες που θα πρέπει να θέσουμε. Είναι υποχρέωσή μας να δούμε, να ακούσουμε, να νοιώσουμε τις ανάγκες σας και να τις καλύψουμε. Είναι υποχρέωσή μας να σας δείξουμε εμπράκτως το σεβασμό μας και να σας ανταποδώσουμε την τιμή που μας κάνετε.
Τελειώνοντας, θα ήθελα να σας συγχαρώ θερμά έναν-έναν εσάς, τους προπονητές σας και τις οικογένειές σας που σας στήριξαν όλο αυτό το διάστημα και στάθηκαν στο πλευρό σας. Θα θέλαμε να σας ευχαριστήσουμε για την προσφορά σας, για τη δύναμη, το παράδειγμα και τα μηνύματα που στείλατε με τους αγώνες και τις νίκες σας.
Καλή επιτυχία σε ό,τι και αν κάνετε στη ζωή σας.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εκ μέρους της Κοινοβουλευτικής Ομάδας του Κομμουνιστικού Κόμματος Ελλάδας το λόγο έχει ο Κοινοβουλευτικός Εκπρόσωπος κ. Σπύρος Χαλβατζής.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Καλωσορίζουμε εκ μέρους του Κομμουνιστικού Κόμματος Ελλάδας τους αθλητές και τις αθλήτριες που γύρισαν από τους Ολυμπιακούς και Παραολυμπιακούς Αγώνες του Λονδίνου! Τιμούμε τους αθλητές, τιμούμε όλους και όλες που πήραν μέρος, και τους προπονητές και κυρίως τους συνοδούς και τους γονείς τους. 
Αγαπητοί αθλητές και αθλήτριες, όταν σας αποχαιρετούσαμε σε εκείνη τη σεμνή τελετή που είχε οργανώσει η Ομοσπονδία σας για να πάτε στους Παραολυμπιακούς στο Λονδίνο, σας συνόδευαν όχι μόνο οι ευχές μας εκ μέρους του Κομμουνιστικού Κόμματος Ελλάδας, αλλά και η πεποίθησή μας ότι εσείς, οι διπλοί αγωνιστές της ζωής, σήμερα έχετε κάθε δικαίωμα να λέτε «αγωνίζομαι κάθε μέρα, κάθε ώρα, στο στίβο της ζωής και στα στάδια, αλλά δίνω και τον ξεχωριστό μου αγώνα ως αθλητής στους Παραολυμπιακούς στο Λονδίνο».
Δικαιωθήκαμε γιατί πιστεύουμε στον αθλητή άνθρωπο κι όχι στον αθλητή υπεράνθρωπο. Και εσείς δικαιώσατε όλους εκείνους που σας πιστεύουν, σας στηρίζουν, βρίσκονται τριακόσιες εξήντα πέντε μέρες το χρόνο δίπλα σας, τους προπονητές, τους συνοδούς και φυσικά, πρωτίστως τις οικογένειές σας. Μας δικαιώσατε όλοι σας. Βεβαίως, σήμερα, όπως λέμε, είναι μια όμορφη μέρα, πανηγυρική. 
Η χαρά της γιορτής, όμως, δεν πρέπει να σκεπάσει τα μεγάλα προβλήματα που υπάρχουν στον αθλητισμό, αλλά και άλλες πτυχές. Το γεγονός δηλαδή ότι και οι αθλητές και οι αθλήτριες είναι νέοι, αγωνίζονται καθημερινά στο στίβο της ζωής, βιώνουν και οι ίδιοι και το περιβάλλον τους τη σημερινή σκληρή πραγματικότητα, την κρίση που εξελίσσεται και βαρύνει κάθε μέρα, αλλά βαρύνει όλο και πιο πολύ τους εργαζόμενους, τη νεολαία. Η κρίση έχει βαριές επιπτώσεις για την εργατική τάξη για τα λαϊκά στρώματα και ειδικά για τους νέους όπου η ανεργία ξεπέρασε το 50% και είναι οδυνηρή.
Ασφαλώς δεν υπάρχει δεύτερη γνώμη τουλάχιστον στα λόγια, ότι ο αθλητισμός καλλιεργεί την υπευθυνότητα, τη συλλογικότητα, την ομαδικότητα, την αγωνιστική συνείδηση. Αναμφίβολα συνδέεται με τον αγώνα, με την πάλη για την ειρήνη και τη φιλία των λαών. Σήμερα, όμως, ο αθλητισμός στη χώρα μας και παγκόσμια συνδέεται άμεσα με το κέρδος, με την καλλιέργεια του άκρατου ανταγωνισμού. Αυτό ασκεί εξαιρετικά αρνητική ιδεολογική και όχι μόνο, επίδραση στους νέους. Η άμιλλα βρίσκεται στον αντίποδα του ανταγωνισμού. Ο ανταγωνισμός καλλιεργείται καθημερινά από το εκμεταλλευτικό, το ταξικό σύστημα. 
Αγαπητοί αθλητές, το Κομμουνιστικό Κόμμα Ελλάδας υποστήριζε και υποστηρίζει τη φυσική αγωγή και τον αθλητισμό ως ένα πολύτιμο όπλο στη διαπαιδαγώγηση της νεολαίας, στην κοινωνικοποίησή της και στην ολοκλήρωση της νεανικής προσωπικότητας, αλλά και στην προαγωγή της υγείας. Οι συνεχιζόμενες, ωστόσο, περικοπές προς τους φορείς του αθλητισμού, η υποβάθμιση της φυσικής αγωγής στο σχολειό, η διάλυση των αθλητικών προγραμμάτων της Γενικής Γραμματείας Αθλητισμού στους δήμους συνιστούν μέγα κίνδυνο για τον αθλητισμό.
Ειδικά στους ανάπηρους αθλητές οι περικοπές συνιστούν έγκλημα. Δεν δεχόμαστε καμμία περικοπή κονδυλίων για τους αθλητές με αναπηρία. Το κράτος έχει υποχρέωση να παρέχει κάθε δυνατότητα στους Παραολυμπιονίκες, στο έργο και στην προσπάθειά τους. Οι ανάπηροι αθλητές απαιτούν δεν επαιτούν, δεν έχουν ανάγκη τη φιλανθρωπία αλλά την αλληλεγγύη, κοινωνική και ταξική.
Είναι αλήθεια ότι ο αθλητισμός είναι αγώνας, είναι προετοιμασία για τη ζωή, είναι προετοιμασία για την οργάνωση, την προσπάθεια, το συναγωνισμό, αλλά είναι και η συλλογικότητα που φέρνει την επιτυχία του στόχου. Ξαναλέμε: Θέλουμε αθλητές ανθρώπους κι όχι αθλητές υπεράνθρωπους. Ωστόσο, η κυρίαρχη ιδεολογία, η ιδεολογία της εμπορευματοποίησης του κέρδους αλλά και του ντόπινγκ είναι πολύ επικίνδυνη και για τον αθλητισμό, όπως βέβαια για όλη τη ζωή. Είναι επικίνδυνη αυτή η λογική ιδιαίτερα για τους νέους.
Είμαστε κατηγορηματικά αντίθετοι με την εφαρμοζόμενη πολιτική, γιατί η εμπορευματοποίηση, το κέρδος, ο αθλητισμός χωρίς ιδεολογία, χωρίς αξίες, χωρίς οράματα, χωρίς ιδανικά οδηγεί στις ρωμαϊκές αρένες και δεν θα δικαιολογηθεί κανένας αν γυρίσουμε σε τέτοιες εποχές.
Άλλωστε οι Έλληνες εργαζόμενοι και με τη δική τους θυσία χρηματοδοτούν τον αθλητισμό και διεκδικούν. Και είναι δικαίωμα για όλα τα παιδιά τους, ώστε να μπορεί όποιος έχει τη θέληση, ανεξάρτητα από τη φυσική του κατάσταση, με τη συνεχή προσπάθειά του, να μπει σ’ αυτήν την άμιλλα. 
Όμως και εδώ, δυστυχώς, παρεμβαίνει το κέρδος, οικονομικό και πολιτικό. Τα μονοπώλια, οι πολυεθνικές ρίχνουν βαριά τη σκιά τους στα στάδια, στα γήπεδα, σε όλους τους αγωνιστικούς χώρους.
Αγαπητοί αθλητές και αθλήτριες, παρακολουθούμε όλους εσάς μέσα στο στίβο να κάνετε τεράστιες, διπλές προσπάθειες, να δίνετε έναν σκληρό, καθημερινό αγώνα στις προπονήσεις. Σας στηρίζουμε. Πρέπει όμως να πούμε ότι όλες οι Κυβερνήσεις έχουν παραδώσει και για να ακριβολογούμε, έχουν πουλήσει τους αγώνες στις πολυεθνικές στο όνομα της ελευθερίας της αγοράς. Έτσι, αυτός ο αγώνας, ο τίμιος, ο καθημερινός αγώνας των νέων παιδιών, έχει μετατραπεί σε νίκη πάση θυσία με όποιο τίμημα. Και ο θυσιαζόμενος τις πιο πολλές φορές είστε εσείς και ο λαός που πληρώνει τα κέρδη των πολυεθνικών.
Για άλλη μια φορά θέλουμε να σας δώσουμε θερμά συγχαρητήρια. Δεν έχει σημασία η πρωτιά, το μετάλλιο. Σημασία κατά την άποψή μας πρώτη και μεγαλύτερη έχει η προσπάθεια. 
Σήμερα, η προσπάθεια για να μείνει όρθια η νεολαία μας, να μείνουν όρθιοι οι εργαζόμενοι, να μείνει όρθιος ο λαός μας, έχει μια ιδιαίτερη, μια ξεχωριστή αξία. Σ’ αυτήν τη βαθιά οικονομική, καπιταλιστική κρίση που ζει ο λαός μας, το δικό σας παράδειγμα, η δική σας τιτάνια προσπάθεια, ο δικός σας συνεχής αγώνας στο στίβο της ζωής και στα στάδια είμαστε σίγουροι ότι μπορεί να εμπνεύσει και εμπνέει τη νεολαία μας για να σταθεί όρθια, να αντιπαλέψει τις δυσκολίες, να συγκρουστεί με τις αντιξοότητες της ζωής, να παλέψει οργανωμένα, συνειδητά για μια νέα ζωή, για να μη μάθει η νεολαία μας να ζει με τα λίγα, να μη συμβιβαστεί με τις δυσκολίες και τα εμπόδια, να διεκδικήσει το δικαίωμα στην άθληση, το δικαίωμα στη ζωή, ανεξάρτητα από τη φυσική της κατάσταση, καταβάλλοντας βέβαια όσες θυσίες και αν χρειαστούν μέχρι να κατακτήσει όλα αυτά τα δικαιώματα.
Το παράδειγμά σας είμαστε σίγουροι ότι μπορεί να παραδειγματίσει, να εμπνεύσει τη νεολαία μας να μάχεται προς όφελος του κοινωνικού συνόλου, προς όφελος του συλλογικού συμφέροντος, ενάντια στο ιδιοτελές ατομικό όφελος.
Για άλλη μια φορά να ευχηθούμε  καλή υγεία, καλούς αγώνες, καλή προσπάθεια και να σας ευχαριστήσουμε διπλά.
(Χειροκροτήματα απ’ όλες τις πτέρυγες της Βουλής)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει εκ μέρους της Κυβερνήσεως ο Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Αρβανιτόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Κυρίες και κύριοι συνάδελφοι, η Βουλή των Ελλήνων  αφιερώνει τη σημερινή συνεδρίαση στις αθλήτριες και τους αθλητές που τίμησαν την πατρίδα μας στους Παραολυμπιακούς Αγώνες του Λονδίνου, στις αθλήτριες και στους αθλητές που μας έδωσαν ένα σπουδαίο μάθημα ζωής. Στους δύσκολους καιρούς που ζούμε μας έδωσαν δύναμη και μας έκαναν να αισθανθούμε θαυμασμό και υπερηφάνεια.
Η Βουλή των Ελλήνων  εκφράζοντας τον ελληνικό λαό, τιμά και ευχαριστεί σήμερα όλες τις αθλήτριες και όλους τους αθλητές που φόρεσαν το εθνόσημο στους Παραολυμπιακούς Αγώνες του Λονδίνου. Τους τιμά και τους ευχαριστεί για το μεγαλείο της ψυχής τους και για το πείσμα με το οποίο πάλεψαν. Πείσμα το οποίο θα μείνει για πάντα χαραγμένο στη μνήμη όλων όσοι παρακολουθήσαμε τη μεγάλη τους προσπάθεια.
Ολυμπιονίκες των Παραολυμπιακών Αγώνων του Λονδίνου, Ολυμπιονίκες της πατρίδας μας, σας συγχαίρουμε, γιατί αποδεικνύετε με το παράδειγμά σας ότι η δύναμη της θέλησης και της προσήλωσης στο στόχο υπερνικά όλα τα εμπόδια, βιολογικά και κοινωνικά.
Σας ευχαριστούμε ολόψυχα εσάς και τους πρωταγωνιστές της ζωής σας, τους άξιους γονείς σας, τους προπονητές, τους ανθρώπους των συλλόγων σας, τους συγγενείς και τους φίλους σας. Είστε οι πραγματικοί αγωνιστές και οι νικητές της ζωής.
Κυρίες και κύριοι συνάδελφοι, σήμερα με αυτήν την εκδήλωση επιβραβεύουμε κάτι σπουδαίο. Επιβραβεύουμε το μόχθο, την επιμονή, το μεγαλείο της ψυχής που οι αθλητές μας ενσαρκώνουν. Επιβραβεύουμε την αξία της προσπάθειας, της αφοσίωσης σε έναν υψηλό στόχο, επιβραβεύουμε τη δύναμη του ανθρώπου και παίρνουμε όλοι εμείς ένα τρανό παράδειγμα. Γιατί όπως οι αθλητές μας ξεπέρασαν τις αντιξοότητες, όπως πέτυχαν στους στόχους τους, έτσι και η Ελλάδα θα πετύχει χάρη στην πίστη, την επιμονή και την ικανότητα των Ελλήνων να ξεπερνούν υψηλά και δύσκολα εμπόδια. 
Εσείς, οι νικητές των Παραολυμπιακών Αγώνων μάς ενθαρρύνετε να συνεχίσουμε τις προσπάθειες, ώστε οι νέοι και οι νέες της χώρας μας να ζουν, να εργάζονται, να διακρίνονται με αγάπη γι’ αυτό που κάνουν και με αξιοπρέπεια. Μας θυμίσατε ότι πρέπει να σταθούμε όλοι μας δίπλα πρώτα απ’ όλα σε αυτούς που αγγίζει περισσότερο η κρίση. Και ως πολιτεία το ελάχιστο που μπορούμε να κάνουμε είναι να συνεχίσουμε να είμαστε δίπλα σας, να διασφαλίσουμε ότι θα έχετε τις απαραίτητες αθλητικές εγκαταστάσεις με την αντίστοιχη προσβασιμότητα. Να προχωρήσουμε στο αθλητικό σχολείο που δημιουργούμε με πρόβλεψη ότι θα υπάρχει δυνατότητα φοίτησης σε αυτό νέων αθλητών με αναπηρία. Είναι χρέος μας και είναι το ελάχιστο που μπορούμε να κάνουμε, να αναμορφώσουμε εκ βάθρων το υφιστάμενο σύστημα ειδικής αγωγής της χώρας μας που δεν τιμά κανέναν μας. Και τέλος, είναι, χρέος της πολιτείας να αποδείξει έμπρακτα ότι στον αγώνα που δίνετε εσείς και οι οικογένειές σας είμαστε και εμείς συναθλητές σας, είμαστε πραγματικοί συναγωνιστές. 
Σας ευχαριστώ.
(Χειροκροτήματα απ΄ όλες τις πτέρυγες της Βουλής)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει ζητήσει για ένα λεπτό ο συνάδελφος κ. Γλέζος.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητοί αθλητές και αθλήτριες του στίβου και της ζωής, δεν έχω συνεννοηθεί με τους συναδέλφους μου και εκφράζω προσωπική άποψη. Ζητάμε συγγνώμη –προσωπικά ζητάω συγγνώμη- διότι εάν και κατάφερε η ανθρωπότητα να νικήσει τον Καιάδα, δεν κατάφερε να σας θεωρεί ισότιμους συνανθρώπους της. Σας υβρίζει όταν λέει «Παραολυμπιακοί». Δεκαετίες τώρα αγωνίζομαι να πείσω τουλάχιστον να πουν «Συνολυμπιακοί». Τώρα τολμώ να το υπερβώ αυτό, όπως κάνετε εσείς την υπέρβαση, και να πω «Υπερολυμπιακοί Αγώνες» οι οποίοι πρέπει να διεξάγονται πρώτοι και μετά να ακολουθούν οι Ολυμπιακοί, διατηρώντας το πνεύμα που δημιούργησε από την αρχαιότητα το ολυμπιακό ιδεώδες. Δηλαδή, αντί να σκοτώνονται οι νέοι μεταξύ τους σε πολέμους τους οποίους δημιουργούσαν οι αφρήτορες, οι αθέμιστοι και οι ανέστιοι όπως έλεγε ο Όμηρος, σταματάμε τους πολέμους και καλούμε τα νιάτα σε ένα συναγωνισμό, ούτε καν ανταγωνισμό. Διότι ο αθλητικός συναγωνισμός δεν σημαίνει καταστρέφω το συναθλητή μου αλλά συναγωνίζομαι με το συναθλητή μου.
Πέρα λοιπόν από όλα τα άλλα, εμείς εδώ -ας πάρει την πρωτοβουλία η ελληνική Βουλή, το Προεδρείο- να προτείνουμε να μετονομαστούν οι Παραολυμπιακοί Αγώνες, που θυμίζουν το «παραμάγαζο», το «παρατράγουδο», το «παράκρουσμα». Να φύγουμε από την παράκρουση, να μην υβρίζουμε και να μη δημιουργούμε τα διάφορα παραμάγαζα κ.λπ.. Να ονομαστούν οι Παραολυμπιακοί Αγώνες «Υπερολυμπιακοί Αγώνες» και να διεξάγονται πριν, δηλαδή πρώτοι αυτοί και μετά οι Ολυμπιακοί αγώνες.
Ευχαριστώ για τη δυνατότητα που μου δώσατε.
Παίρνω θάρρος από εσάς για να συνεχίσω τον αγώνα που χρειάζεται και που έχει ανάγκη όλος ο κόσμος.
Ευχαριστώ.
(Χειροκροτήματα απ΄ όλες τις πτέρυγες της Βουλής)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κυρίες και κύριοι συνάδελφοι, πριν ακολουθήσει η απονομή επαίνων και μεταλλίων της Βουλής προς τους Παραολυμπιονίκες των 14ων Παραολυμπιακών Αγώνων του 2012, έχει ζητήσει το λόγο ο Πρόεδρος της Παραολυμπιακής Επιτροπής κ. Φουντουλάκης.
Κύριε Πρόεδρε, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΦΟΥΝΤΟΥΛΑΚΗΣ</Parlmember> (Πρόεδρος της Παραολυμπιακής Επιτροπής): Κύριε Πρόεδρε της Βουλής, κύριοι εκπρόσωποι των κομμάτων, κύριε Υπουργέ, σήμερα είναι για εμάς μία μεγάλη μέρα και μεγάλη τιμή. Σας ζητώ συγγνώμη για τη συγκίνησή μου.
(Χειρoκροτήματα απ’ όλες τις πτέρυγες της Βουλής)
Είναι, όμως, και μία μεγάλη αγωνία για το αύριο. Πριν κάνω κάποιες παρατηρήσεις, για να σας προβληματίσω, θα ήθελα να σας μεταφέρω και κάποια ενδιαφέροντα στοιχεία, τα οποία πιστεύω ότι οι περισσότεροι δεν γνωρίζετε. 
Οι Παραολυμπιακοί Αγώνες ξεκίνησαν το 1960 στη Ρώμη. Κάποιοι αθλητές τότε, που δεν υπήρχε η οργανωτική δομή από την πολιτεία, με δικά τους προσωπικά έξοδα πήγαιναν, για να συμμετέχουν στους αγώνες. 
Οι Παραολυμπιακοί Αγώνες είναι το δεύτερο μεγαλύτερο παγκόσμιο αθλητικό γεγονός και τείνει να πάρει και την πρωτιά. Είχα την τιμή ως Πρόεδρος της Παραολυμπιακής Επιτροπής και αρχηγός της αποστολής να είμαι με τα παιδιά στο Λονδίνο. Η υποδοχή και το ενδιαφέρον των Άγγλων φιλάθλων ήταν πολύ μεγάλα. Προσωπικά μπορεί να μη συμφωνώ με την αγγλική πολιτική γενικότερα, αλλά οι Άγγλοι φίλαθλοι έδειξαν μία τέτοια παιδεία που στήριξαν τους Παραολυμπιακούς Αγώνες. Ενώ οι Ολυμπιακοί Αγώνες εξήντλησαν το 70% των εισιτηρίων, οι Παραολυμπιακοί Αγώνες εξήντλησαν το 100%. Δεν υπήρχε άνθρωπος που να θέλησε εισιτήριο την παραμονή των Αγώνων και να το βρήκε. Αυτό σημαίνει ότι ο χώρος μας, το αθλητικό μας κίνημα, έχει μία φοβερή άνοδο και καταξίωση γενικότερα στον παγκόσμιο χώρο του αθλητισμού. 
Εμείς, από την πλευρά μας, δεν είμαστε υπεράνθρωποι. Εμείς είμαστε αυτοί που πρότειναν κάποτε σε εσάς να καταργηθεί ο όρος «άτομα με ειδικές ανάγκες» και να μπει ο όρος «άτομα με αναπηρία». Ούτε είμαστε άνθρωποι με ιδιαίτερες ικανότητες. Απλώς, καθένα άτομο με την αναπηρία του προσπαθεί να καλύψει το κενό που του δημιούργησε, είτε ένα ατύχημα είτε η φύση, και να καταφέρει αυτό που έχει βάλει στόχο. 
Εμείς καταφέραμε στο Λονδίνο να φέρουμε δώδεκα μετάλλια. Θέλω να σας πω ότι μέχρι τα τέλη Ιουνίου με αρχές Ιουλίου δεν υπήρχε στον ορίζοντα πιθανότητα να πάμε στο Λονδίνο. Ένα χρόνο παρακαλώ Βουλευτές, Υπουργούς, για να πάρουμε μία χορηγία από τον ΟΠΑΠ. Και την πήραμε μετά από ένα χρόνο, όταν ο ΟΠΑΠ είχε δώσει έγκριση 5 εκατομμυρίων ευρώ στην Επιτροπή Ολυμπιακών Αγώνων και καλά έκανε. Εμείς τελευταία στιγμή πήραμε χρήματα, για να κάνουμε την προετοιμασία στο παρά πέντε. 
Δυστυχώς -ντρέπομαι και λυπάμαι που το λέω- δεν έχουμε την απαιτούμενη αναγνώριση των προσπαθειών μας και στην κοινωνία, αλλά και μεταξύ μας. 
Περάσαμε πάρα πολλά. Ακόμα και η μεταφορά μας που έγινε στο Υπουργείο Υγείας και ξανά πάλι η μεταφορά μας στο Υπουργείο Πολιτισμού μάς δημιούργησε πρόβλημα. Τέλος πάντων, εμένα δεν μου επιτρέπεται και δεν είναι σωστό να κάνω εδώ πέρα τέτοιου είδους κρίσεις και ζητάω συγγνώμη γι’ αυτό.
Θέλω να πω ότι ο αθλητισμός με αναπηρία να προστατεύεται από το κράτος με το ν.2725 παράγραφο 2, το οποίο λέει συγκεκριμένα: «Ο αθλητισμός με αναπηρία λόγω ιδιαιτερότητας προστατεύεται από το ελληνικό κράτος». Όχι φυσικά ότι ο υπόλοιπος αθλητισμός δεν είναι υπό την προστασία του κράτους, αλλά τονίζει την ιδιαιτερότητα. Αυτήν την ιδιαιτερότητα, κύριοι Βουλευτές, θέλω να την κάνετε πράξη.
Επίσης, θέλω να τονίσω ότι το κόστος της προετοιμασίας αναλογικά με τους άλλους αθλητές είναι το λιγότερο 1 προς 3. Εμείς καταλαβαίνουμε την κρίση που υπάρχει στη χώρα μας, καταλαβαίνουμε ότι ο λαός μας υποφέρει. Να συμβάλουμε κι εμείς στη μείωση των δαπανών μας όσον αφορά την επιχορήγηση της πολιτείας σ’ εμάς. Δεν μπορεί να είμαι αδιάφορος όταν βλέπω άνθρωπο άνεργο, πολύτεκνο, να μην έχει να φάει κι εγώ να ζητάω συνέχεια από την πολιτεία να μου δίνει παραπάνω λεφτά. Αυτό δεν το θέλει κανένας. Δεν είμαι όμως ενάντια -και πιστεύω όλοι σας- στην εκμηδένιση του αναπηρικού αθλητισμού και γενικότερα του αθλητισμού. Μπορώ να σας πω με όλη την ευθύτητα που με διακρίνει, ότι σύμφωνα με τα στοιχεία που έχω τώρα και τις ειδοποιήσεις που έχω λάβει γενικότερα, δυστυχώς, του χρόνου δεν θα έχουμε αθλητισμό ατόμων με αναπηρία. Και είναι χρονιά παγκοσμίων πρωταθλημάτων. Δεν είναι μια απλή απογοήτευση αλλά μια πραγματικότητα αυτήν τη στιγμή που σας το λέω. Είναι κάποια πράγματα που δεν έχουν κανένα οικονομικό κόστος. 
Θα κάνω δύο αναφορές μόνο:
 Πρώτον, είναι δυνατόν ένα άτομο με αναπηρία, όπως είναι στη δική μου θέση και όλοι οι αθλητές που είναι πρωταθλητές, να μην έχουν μια διευκόλυνση από την πολιτεία να προπονούνται; Πως είναι δυνατόν άτομο με αναπηρία στο καροτσάκι, που πάει στο γραφείο του στις 8:00΄ η ώρα, να σχολάει στις 16:00΄; Πότε θα πάει στο σπίτι να ξεκουραστεί, που χρειάζεται ώρα να περιποιηθεί το σώμα του για να πάει στο στίβο; Αυτό είναι παράλογο. Υπήρχε κατάχρηση από προηγούμενους νόμους. Κακώς αθλητές που είχαν τελειώσει την αθλητική τους σταδιοδρομία συνέχιζαν και δεν πήγαιναν στις δουλειές τους. Εμείς, τα άτομα με αναπηρία, κύριοι Βουλευτές, δεν είμαστε τεμπέληδες. Θέλουμε διευκόλυνση. 
Δεύτερον, θα ήθελα να αναφερθώ στο προνόμιο της εργασίας που κατακτήσαμε με τη δική σας συνδρομή. Είναι εδώ και ο αθλητής, ο κ. Μάμαλος, στην άρση βαρών, άτομο με αναπηρία σε καροτσάκι. Από το 2004 έχει φέρει τρία αργυρά μετάλλια στη χώρα μας και δεν έχει διοριστεί ακόμα. Αυτός ο αθλητής γιατί να συνεχίσει να προσφέρει, να συμβάλει να γίνεται ανάρτηση της σημαίας μας στον ιστό;
Νομίζω ότι τα τέσσερα με πέντε άτομα το χρόνο -ο αριθμός είναι περίπου είκοσι άτομα στην τετραετία από Παραολυμπιάδα σε Παραολυμπιάδα- είναι ένας ασήμαντος αριθμός που θα μπορούσε να δημιουργήσει πρόβλημα στο κράτος. Πιστεύω ότι εκεί έγινε ένα λάθος μέσα στη γενικότερη απόφαση που έλεγε ότι σταματάμε τις προσλήψεις. Δεν κάνω πολιτική. Ο αρμόδιος δεν φρόντισε να βάλει μια παράγραφο που να επισημαίνει ότι κάποιες κατηγορίες εξαιρούνται. 
Είναι προς τιμή σας ότι από τα μέτρα που πάρθηκαν γενικότερα για τον πληθυσμό,  εσείς όλοι ομόφωνα, εξαιρέσατε τις βαριές κατηγορίες των αναπήρων. Θέλω να σας ευχαριστήσω γι’ αυτό ιδιαίτερα, μιας κι έχω τη δυνατότητα πέρα από το κομμάτι του αθλητισμού που εκπροσωπώ.
Επίσης, αυτό που μετράει και θέλω από εσάς και από τον αρμόδιο Υπουργό που είναι εδώ και τον Υφυπουργό, τον κ. Ιωαννίδη, είναι να συνεχιστεί η χρηματοδότησή μας, διότι μέχρι στιγμής δεν έχει προβλεφθεί τι ποσό θα πάρουμε. Μας έχει γίνει περικοπή, περίπου, 45% από τις προηγούμενες χρονιές, δεν διαμαρτυρηθήκαμε καθόλου, αλλά πρέπει να μας δώσετε την οικονομική, τουλάχιστον, δυνατότητα να ανασάνουμε για να μπορέσουμε να συνεχίσουμε. Σας παρακαλώ πολύ, αυτό δεν είναι θέμα κομματικών πολιτικών, ο ένας να λέει το ένα και ο άλλος να λέει το άλλο. Νομίζω ότι είναι μεγάλη κατάκτηση αυτή από την πλευρά των αθλητών μας. 
Δεν θέλω να κάνω κατάχρηση της δυνατότητας που μου δώσατε να πω αυτά που ήθελα να πω, γι’ αυτό θα ήθελα να ευχαριστήσω ιδιαίτερα τον Πρόεδρο της Βουλής που τηλεφωνηθήκαμε και χθες και του το ζήτησα εγώ, γιατί δεν έχουμε τη δυνατότητα να μπορούμε να σας μεταφέρουμε κάθε τόσο, απευθείας τα προβλήματα μας κι αυτά που μας απασχολούν. Εμείς, από την πλευρά μας, είμαστε διατεθειμένοι να συνεχίσουμε κι όσο μπορούμε να φέρνουμε επιδόσεις. 
Η Ελλάδα μετά το χλευασμό από φίλους, ξένους, συμμάχους στο μόνο κομμάτι που πήρε χειροκροτήματα και καταξίωση απ’ έξω ήταν από το κομμάτι του αθλητισμού και από τους Παραολυμπιακούς αλλά και γενικότερα από τον αθλητισμό. Κρατήστε αυτό το κομμάτι ζωντανό και πιστεύω ότι αυτά που είναι να σας δώσει, θα σας τα δώσει και με το παραπάνω. 
Θέλω να σας πω ότι στατιστικώς στην Ελλάδα υπάρχει ένα εκατομμύριο αναπήρων. Προφανώς κάποιοι να το ξέρουν και κάποιοι να μην το ξέρουν. 
Αυτό τι δείχνει; Δείχνει ότι υπάρχει μία μεγάλη κατηγορία πληθυσμού με ιδιαίτερα προβλήματα. Πιστεύω ότι την ιδιαιτερότητα αυτή πρέπει να την κρατήσουμε και σε κάποιους ανθρώπους που έχουν προβλήματα να μπορέσουμε να τους αλαφρύνουμε από τα προβλήματα και να τους δώσουμε αισιοδοξία. 
Ο δραματικός τρόπος που σας το είπα, κύριοι Βουλευτές, δεν ήταν ούτε για να σας προκαλέσω τη συμπόνια ούτε τον οίκτο. Τα άτομα με αναπηρία έχουν αυξημένη αξιοπρέπεια και πάνω απ’ όλα εγωισμό κι ο εγωισμός πιστεύω ότι δεν είναι κακό να υπάρχει. Ποτέ δεν θα θελήσουμε να προκαλέσουμε τον οίκτο σας. Θέλουμε να προκαλέσουμε το ενδιαφέρον σας παραπάνω απ’ ό,τι είναι, για να μπορέσετε κι εσείς από την πλευρά σας να νιώσετε μεγάλη ικανοποίηση όταν μας δώσετε αυτό που πραγματικά έχουμε ανάγκη και το οποίο δεν είναι εξωπραγματικό. 
Τέλος, θέλω να σας ευχαριστήσω όλους για την τιμή που μας κάνετε, τον Πρόεδρο της Βουλής, τους εκπροσώπους των κομμάτων και θέλω όλα αυτά που είπατε, τα  τόσο ωραία λόγια που εμείς καταγράψαμε στην ψυχή μας, να γίνουν πραγματικότητα.
Ευχαριστώ. 
(Χειροκροτήματα από όλες τις πτέρυγες της Βουλής)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Θέλω να ευχαριστήσω τον Πρόεδρο της Επιτροπής Παραολυμπιακών Αγώνων και να τον διαβεβαιώσω ότι όλες οι πτέρυγες της Βουλής, με την κατανόηση και το σεβασμό που απαιτείται, νομίζω ότι έγιναν κοινωνοί των ιδιαιτέρων ζητημάτων που θέσατε και θεωρώ ότι σε συνεργασία και με την Κυβέρνηση θα προχωρήσουν τα θέματα τα οποία ήδη θέσατε στο Σώμα.
Σας ευχαριστούμε πολύ, κύριε Πρόεδρε. Σας ευχόμαστε καλή τύχη και τα συγχαρητήριά μας και πάλι. 
Κυρίες και κύριοι συνάδελφοι, προχωράμε στην απονομή επαίνων και μεταλλίων της Βουλής στους Παραολυμπιονίκες των 14ων Παραολυμπιακών Αγώνων του Λονδίνου 2012.
Τα μετάλλια φέρουν παράσταση του θεού Αγώνα, όπως απεικονίζεται σε τετράδραχμο της Σκοπέλου του 5ου αιώνα π.Χ.. Ο θεός εμφανίζεται ως νέος με φτερά στην πλάτη και στα πόδια, σύμβολα ταχύτητας και με στεφάνια στα χέρια, σύμβολα νίκης. 
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. Ιωάννης Τραγάκης και καλεί τον Πρόεδρο της Βουλής να απονείμει τα μετάλλια της Βουλής στους Παραολυμπιονίκες που κατέκτησαν την πρώτη και δεύτερη θέση) 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο Πρόεδρος της Βουλής κ. Ευάγγελος-Βασίλειος Ι. Μεϊμαράκης καλείται να απονείμει: 
Το μετάλλιο στον Παραολυμπιονίκη Πολυχρονίδη Γρηγόριο που διακρίθηκε στο άθλημα Boccia  Μεικτό Ζευγαριών όπου κατέκτησε την πρώτη θέση. Επίσης ο αθλητής κατέλαβε την πέμπτη θέση στο άθλημα Boccia Μεικτό Ατομικό.
(Χειροκροτήματα από όλες τις πτέρυγες της Βουλής)
 Το μετάλλιο στον Παραολυμπιονίκη Πανανό Νικόλαο που διακρίθηκε στο άθλημα Boccia  Μεικτό Ζευγαριών όπου κατέκτησε την πρώτη θέση. 
(Χειροκροτήματα από όλες τις πτέρυγες της Βουλής)
Το μετάλλιο στην Παραολυμπιονίκη Κορδαλή Μαρία-Ελένη που διακρίθηκε στο άθλημα Boccia Μεικτό Ζευγαριών όπου κατέκτησε την πρώτη θέση.
(Χειροκροτήματα)
Το μετάλλιο στον Παραολυμπιονίκη Ταμπαξή Χρήστο που διακρίθηκε στην Κολύμβηση όπου κατέκτησε την δεύτερη θέση στο Ύπτιο 50 μέτρα στην κατηγορία S1. 
(Χειροκροτήματα)
Το μετάλλιο στον Παραολυμπιονίκη Μακροδημήτρη Αριστείδη που διακρίθηκε στην Κολύμβηση όπου κατέκτησε τη δεύτερη θέση στο Ύπτιο 50 μέτρα στην κατηγορία S2. Επίσης, ο αθλητής κατέλαβε την τρίτη θέση στα 50 μέτρα ελεύθερο και 100 μέτρα ελεύθερο και την έκτη θέση στα 200 μέτρα ελεύθερο.
(Χειροκροτήματα)
Το μετάλλιο στον Παραολυμπιονίκη Κεραμίδα Ανδρέα που διακρίθηκε στο άθλημα Boccia Μεικτό Ζευγαριών όπου κατέκτησε την πρώτη θέση. 
(Χειροκροτήματα)
Το μετάλλιο στον Παραολυμπιονίκη Πολυχρονίδη Δανιήλ που διακρίθηκε στο άθλημα Boccia Μεικτό Ζευγαριών όπου κατέκτησε την πρώτη θέση. 
(Χειροκροτήματα)
Το μετάλλιο στον Παραολυμπιονίκη Σταθελάκο Πασχάλη που διακρίθηκε στο Στίβο όπου κατέκτησε τη δεύτερη θέση στη Δισκοβολία. Επίσης, ο αθλητής κατέλαβε την τρίτη θέση στη Σφαιροβολία.
(Χειροκροτήματα)
Το ειδικό τιμητικό μετάλλιο στον Πρόεδρο της Παραολυμπιακής Επιτροπής κ. Γεώργιο Φουντουλάκη. 
(Χειροκροτήματα)</ChairmanSpeech>
<Speech><Parlmember>ΑΘΗΝΑ ΣΥΝΑΡΕΛΛΗ</Parlmember> (Προϊσταμένη του Τμήματος Δημοσίων Σχέσεων της Διεύθυνσης Επικοινωνίας): Ο Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Αρβανιτόπουλος καλείται να απονείμει: 
Το μετάλλιο στον Παραολυμπιονίκη Χαράλαμπο Ταϊγανίδη που διακρίθηκε στην Κολύμβηση όπου κατέκτησε την τρίτη θέση στα 100 μέτρα. Επίσης, ο αθλητής κατέλαβε την έβδομη θέση στα 50 μέτρα ελεύθερο.
(Χειροκροτήματα)
Το μετάλλιο στην Παραολυμπιονίκη Καραγιάννη Ανθή που διακρίθηκε στο Στίβο όπου κατέκτησε την τρίτη θέση στο Μήκος. Επίσης, η αθλήτρια κατέλαβε την έβδομη θέση στα 100 μέτρα.
(Χειροκροτήματα)
Το μετάλλιο στην Παραολυμπιονίκη Δήμογλου Αλεξάνδρα που διακρίθηκε στο Στίβο όπου κατέκτησε την τρίτη θέση στα 400 μέτρα. Επίσης, η αθλήτρια κατέλαβε την τέταρτη θέση στα 100 μέτρα. Λόγω αθλητικών υποχρεώσεων η αθλήτρια δεν παρίσταται και το μετάλλιο θα παραλάβει ο Υπαρχηγός της Ελληνικής Αποστολής κ. Αριστείδης Πανανός. 
(Χειροκροτήματα)
Το μετάλλιο στον Παραολυμπιονίκη Πρώτο Ιωάννη που διακρίθηκε στο Στίβο όπου κατέκτησε την τέταρτη θέση στα 400 μέτρα. Επίσης, ο αθλητής κατέλαβε την όγδοη θέση στα 200 μέτρα. 
(Χειροκροτήματα)
Το μετάλλιο στον Παραολυμπιονίκη Φυλαχτό Μαρίνο που διακρίθηκε στον Στίβο όπου κατέκτησε την τέταρτη  θέση στη Δισκοβολία.
(χειροκροτήματα)
Το μετάλλιο στον Παραολυμπιονίκη Νικολαΐδη Ευστράτιο που διακρίθηκε στο Στίβο όπου κατέκτησε την τέταρτη θέση στη Σφαιροβολία.
(χειροκροτήματα)
Το μετάλλιο στον Παραολυμπιονίκη Στεφανουδάκη Μανώλη που διακρίθηκε στον Στίβο όπου κατέκτησε την τρίτη θέση στο Ακόντιο. Λόγω αθλητικών υποχρεώσεων ο αθλητής δεν παρίσταται και το μετάλλιο θα παραλάβει ο Υπαρχηγός της Ελληνικής Παραολυμπιακής Επιτροπής, κ. Αριστείδης Πανανός.
(χειροκροτήματα)
Το μετάλλιο στον Παραολυμπιονίκη Μάμαλο Παύλο που διακρίθηκε στην Άρση Βαρών σε Πάγκο 90 κιλών όπου κατέκτησε την τρίτη θέση.
(χειροκροτήματα)
Το μετάλλιο στον Παραολυμπιονίκη Τσαπατάκη Αντώνη που διακρίθηκε στην Κολύμβηση όπου κατέκτησε την τέταρτη θέση στα 100 μέτρα Πρόσθιο.
(χειροκροτήματα)
Ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Τζαβάρας καλείται να απονείμει:
Το μετάλλιο στον Παραολυμπιονίκη Πυλαρινό Γεράσιμο που διακρίθηκε στην Ξιφασκία σε αμαξίδιο όπου κατέκτησε την πέμπτη θέση στην Σπάθη κατηγορίας Α΄. Λόγω αθλητικών υποχρεώσεων ο αθλητής δεν παρίσταται και το μετάλλιο θα παραλάβει ο Υπαρχηγός της ελληνικής αποστολής κ. Πανανός Αριστείδης.
(χειροκροτήματα)
Το μετάλλιο στον Παραολυμπιονίκη Καραμηνά Γεώργιο που διακρίθηκε στο Στίβο όπου κατέκτησε την πέμπτη θέση στο Ακόντιο. Λόγω αθλητικών υποχρεώσεων ο αθλητής δεν παρίσταται και το μετάλλιο θα παραλάβει ο Υπαρχηγός της Ελληνικής Παραολυμπιακής Επιτροπής, κ. Αριστείδης Πανανός.
(χειροκροτήματα)
Το μετάλλιο στην Παραολυμπιονίκη Ριζάογλου Σεμίχα που διακρίθηκε στην Κολύμβηση όπου κατέκτησε την πέμπτη θέση, στα 50 μέτρα ελεύθερο. Επίσης, η αθλήτρια κατέλαβε την πέμπτη θέση στα 100 μέτρα ελεύθερο.
(χειροκροτήματα)
Το μετάλλιο στον Παραολυμπιονίκη Μωϋσιάδη Γρέμισλαβ που διακρίθηκε στην Άρση Βαρών σε πάγκο 75 κιλών όπου κατέκτησε την πέμπτη θέση.
(χειροκροτήματα)
Το μετάλλιο στην Παραολυμπιονίκη Σταματούλα Μαρία που διακρίθηκε στο Στίβο όπου κατέκτησε την πέμπτη θέση στη Σφαιροβολία. Επίσης, η αθλήτρια κατέλαβε την έκτη θέση στην Κορίνα.
(χειροκροτήματα)
Ο Υφυπουργός Παιδείας και Θρησκευμάτων, Πολιτισμού και Αθλητισμού κ. Ιωάννης Ιωαννίδης καλείται να απονείμει:
Το μετάλλιο στην Παραολυμπιονίκη Χαλκιαδάκη Αδαμαντία που διακρίθηκε στην Ποδηλασία όπου κατέκτησε την έκτη θέση στον Αγώνα Δρόμου κατηγορία Β΄. Επίσης, η αθλήτρια κατέλαβε την όγδοη θέση στο 1χιλιόμετρο ατομικής χρονομέτρησης Ποδηλασίας Πίστας Κατηγορίας Β΄.
(χειροκροτήματα)
Το μετάλλιο στην Παραολυμπιονίκη Μηλάκη Αργυρώ                                   που διακρίθηκε στην ποδηλασία όπου κατέκτησε την έκτη θέση στον αγώνα δρόμου κατηγορίας Β΄. 
(Χειροκροτήματα)
Επίσης η αθλήτρια κατέλαβε την όγδοη θέση στο ένα χιλιόμετρο ατομικής χρονομέτρησης ποδηλασίας πίστας κατηγορίας Β΄.
Το μετάλλιο στον Παραολυμπιονίκη Στεφανάκη Χρήστο                                        που διακρίθηκε στην ποδηλασία όπου κατέκτησε την έκτη θέση στο σπριντ ποδηλασίας πίστας κατηγορίας Β΄. 
(Χειροκροτήματα)
Το μετάλλιο στον Παραολυμπιονίκη Τρουλινό Κωνσταντίνο που διακρίθηκε στην ποδηλασία όπου κατέκτησε την έκτη θέση στο σπριντ ποδηλασίας πίστας κατηγορίας Β΄. 
(Χειροκροτήματα)
Το μετάλλιο στην Παραολυμπιονίκη Σμαραγδή Στυλιανή                                        που διακρίθηκε στο στίβο όπου κατέκτησε την έκτη θέση στο μήκος.
Επίσης η αθλήτρια κατέλαβε την έβδομη θέση στα 100 μέτρα. 
(Χειροκροτήματα)
Το μετάλλιο στον Παραολυμπιονίκη Fernantes Che-Jon                                        που διακρίθηκε στο στίβο όπου κατέκτησε την έκτη θέση στη σφαιροβολία κατηγορίας F52/53. 
Λόγω αθλητικών υποχρεώσεων ο αθλητής δεν παρίσταται και το μετάλλιο θα παραλάβει ο Πρόεδρος της Ελληνικής Παραολυμπιακής Επιτροπής κ. Γεώργιος Φουντουλάκης. 
(Χειροκροτήματα)
Ο Α’ Αντιπρόεδρος της Βουλής κ. Ιωάννης Τραγάκης καλείται να απονείμει:
Το μετάλλιο στον Παραολυμπιονίκη Ναλμπάντη Ηλία                                    που διακρίθηκε στο στίβο όπου κατέκτησε την έκτη θέση στη σφαιροβολία κατηγορίας F54/55/56. 
(Χειροκροτήματα)
Το μετάλλιο στoν Παραολυμπιονίκη Τσαγκάρη Βασίλειο                                        που διακρίθηκε στην κολύμβηση όπου κατέκτησε την έκτη θέση στο ύπτιο 50 μέτρων κατηγορίας SB3. 
Λόγω αθλητικών υποχρεώσεων ο αθλητής δεν παρίσταται και το μετάλλιο θα παραλάβει ο Πρόεδρος της Ελληνικής Παραολυμπιακής Επιτροπής κ. Γεώργιος Φουντουλάκης. 
(Χειροκροτήματα)
Το μετάλλιο στην Παραολυμπιονίκη Αντωνιάδου Χρυσούλα                                        που διακρίθηκε στην κολύμβηση όπου κατέκτησε την έκτη θέση στο πρόσθιο 100 μέτρα. 
(Χειροκροτήματα)
Το μετάλλιο στoν Παραολυμπιονίκη Καναβό Ευάγγελο                                        που διακρίθηκε στο στίβο όπου κατέκτησε την έκτη θέση στο μήκος.
(Χειροκροτήματα)
Το μετάλλιο στον Παραολυμπιονίκη Κωνσταντινίδη Αλέξανδρο-Μιχαήλ                                        που διακρίθηκε στο στίβο όπου κατέκτησε την έκτη θέση στη δισκοβολία. 
(Χειροκροτήματα)
Το μετάλλιο στον Παραολυμπιονίκη Μπαράκα Αθανάσιο                                        που διακρίθηκε στο στίβο όπου κατέκτησε την έκτη θέση στο τριπλούν κατηγορίας F11.
(Χειροκροτήματα)
(Στο σημείο αυτό, την Προεδρική Έδρα καταλαμβάνει ο Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
O Β’ Αντιπρόεδρος της Βουλής κ. Αθανάσιος Νάκος, καλείται να απονείμει:
Το μετάλλιο στην Παραολυμπιονίκη Καλπακίδου Μαρία                                        που διακρίθηκε στην κολύμβηση όπου κατέκτησε την έκτη θέση στο ύπτιο 50 μέτρα. 
(Χειροκροτήματα)
Το μετάλλιο στον Παραολυμπιονίκη Ταξιλδάρη Αλέξανδρο που διακρίθηκε στην Κολύμβηση, όπου κατέκτησε την έκτη θέση στο Ύπτιο 50μ. Κατηγορία S1.
Λόγω αθλητικών υποχρεώσεων ο αθλητής δεν παρίσταται. Το μετάλλιο θα παραλάβει ο Πρόεδρος της Ελληνικής Παραολυμπιακής Επιτροπής κ. Γεώργιος Φουντουλάκης.
(Χειροκροτήματα)
Το μετάλλιο στον Παραολυμπιονίκη Καπελλάκη Γεώργιο που διακρίθηκε στην Κολύμβηση, όπου κατέκτησε την έβδομη θέση στο Ύπτιο 50μ. Κατηγορία S2.
(Χειροκροτήματα)
Το μετάλλιο στον Παραολυμπιονίκη Κατσαρό Ανδρέα που διακρίθηκε στην Κολύμβηση όπου κατέκτησε την έβδομη θέση στο Ύπτιο 50μ. Κατηγορία S1. 
(Χειροκροτήματα)
Το μετάλλιο στον Παραολυμπιονίκη Πετρόπουλο Αναστάσιο που διακρίθηκε στο Στίβο, όπου κατέκτησε την έβδομη θέση στο Μήκος. 
(Χειροκροτήματα)
Ο Γ’ Αντιπρόεδρος της Βουλής κ. Χρήστος Μαρκογιαννάκης καλείται να προσέλθει για να απονείμει: 
Το μετάλλιο στον Παραολυμπιονίκη Καλόγερο Παντελή που διακριθηκε στο Στίβο, όπου κατέκτησε την έβδομη θέση στη Δισκοβολία. 
Λόγω αθλητικών υποχρεώσεων ο αθλητής δεν παρίσταται. Το μετάλλιο θα παραλάβει ο Πρόεδρος της Ελληνικής Παραολυμπιακής Επιτροπής κ. Γεώργιος Φουντουλάκης.
Το μετάλλιο στον Παραολυμπιονίκη Τριανταφύλλου Παναγιώτη που διακρίθηκε στην Ξιφασκία σε Αμαξίδιο, όπου κατέκτησε την όγδοη θέση στη Σπάθη Κατηγορίας Β΄.
(Χειροκροτήματα)
Το μετάλλιο στον Παραολυμπιονίκη Ζησίδη Δημήτρη που διακρίθηκε στο Στίβο, όπου κατέκτησε την όγδοη θέση στη Σφαιροβολία Κατηγορίας F32/33.
(Χειροκροτήματα)
Το μετάλλιο στον Παραολυμπιονίκη Ντιμπίδη Κωνσταντίνο που διακρίθηκε στο Στίβο, όπου κατέκτησε την όγδοη θέση στη Σφαιροβολία Κατηγορίας F20. 
Λόγω αθλητικών υποχρεώσεων ο αθλητής δεν παρίσταται. Το μετάλλιο θα παραλάβει ο Πρόεδρος της Ελληνικής Παραολυμπιακής Επιτροπής κ. Γεώργιος Φουντουλάκης.
(Χειροκροτήματα)
Το μετάλλιο στην Παραολυμπιονίκη Κάντζα Παρασκευή που διακρίθηκε στο Στίβο, όπου κατέκτησε την έβδομη θέση στα 200μ. Επίσης, η αθλήτρια κατέλαβε την όγδοη θέση στο Μήκος.
(Χειροκροτήματα)
Η Στ΄ Αντιπρόεδρος κ. Μαρία Κόλλια-Τσαρουχά καλείται να απονείμει:
Το μετάλλιο στον Παραολυμπιονίκη Κοτζιά Σταμάτη που διακρίθηκε στην Ποδηλασία, όπου κατέκτησε την όγοδοη θέση στον Αγώνα Δρόμου Κατηγορίας Τ1-2.
(Χειροκροτήματα)
Το μετάλλιο στον Παραολυμπιονίκη Τσίου Αναστάσιο που διακρίθηκε στο Στίβο, όπου κατέκτησε την όγδοη θέση στη Σφαιροβολία Κατηγορίας F57/58.
Λόγω αθλητικών υποχρεώσεων ο αθλητής δεν παρίσταται. Το μετάλλιο θα παραλάβει ο Πρόεδρος της Ελληνικής Παραολυμπιακής Επιτροπής κ. Γεώργιος Φουντουλάκης.
(Χειροκροτήματα)
Το μετάλλιο στον Παραολυμπιονίκη Νοτάρογλου Ανάργυρο που διακρίθηκε στην Ιστιοπλοΐα όπου κατέκτησε την όγδοη θέση στο Sonar.
(Χειροκροτήματα)
Το μετάλλιο στον Παραολυμπιονίκη Χριστοφόρου Βασίλειο που διακρίθηκε στην Ιστιοπλοΐα όπου κατέκτησε την όγδοη θέση στο Sonar. Λόγω αθλητικών υποχρεώσεων  ο αθλητής δεν παρίσταται και το μετάλλιο θα παραλάβει ο Πρόεδρος της Παραολυμπιακής Επιτροπής κ. Γεώργιος Φουντουλάκης.
(Χειροκροτήματα)
Το μετάλλιο στον Παραολυμπιονίκη Αλεξά Θεόδωρο που διακρίθηκε στην Ιστιοπλοΐα όπου κατέκτησε την όγδοη  θέση στο Sonar. Λόγω αθλητικών υποχρεώσεων ο αθλητής δεν παρίσταται και το μετάλλιο θα παραλάβει ο Πρόεδρος της Παραολυμπιακής Επιτροπής κ. Γεώργιος Φουντουλάκης.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, στο σημείο αυτό ολοκληρώθηκε η ειδική συνεδρίαση προς τιμήν των Ελλήνων Παραολυμπιονικών των Παραολυμπιακών Αγώνων του 2012.
Έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 20 Δεκεμβρίου 2012.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 762/17-12-2012 επίκαιρη ερώτηση του Γ’ Αντιπροέδρου της Βουλής και &#160;Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την καθυστέρηση στην απονομή της δικαιοσύνης στη χώρα μας.
&#160;2. Η με αριθμό 765/17-12-2012 επίκαιρη ερώτηση της Βουλευτού Αχαΐας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Μαρίας Κανελλοπούλου προς τον Υπουργό Δημόσιας Τάξης και Προστασίας του Πολίτη, σχετικά με το σοβαρό τραυματισμό δεκαεννιάχρονου διαδηλωτή από αδιάκριτη ρίψη χημικών από αστυνομικούς.
&#160;3. Η με αριθμό 767/17-12-2012 επίκαιρη ερώτηση της Βουλευτού Πέλλας του Πανελλήνιου Σοσιαλιστικού Κινήματος κ. Θεοδώρας Τζάκρη προς τον Υπουργό Οικονομικών, σχετικά με την οικονομική αποκατάσταση των&#160;ζημιών που υπέστησαν οι Έλληνες μικρο-ομολογιούχοι.&#160;&#160;
&#160;4. Η με αριθμό 776/17-12-2012 επίκαιρη ερώτηση του Βουλευτή Α΄ Πειραιά των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με τα προβλήματα στη λειτουργία του Εθνικού Κέντρου Άμεσης Βοήθειας (ΕΚΑΒ).
5. Η με αριθμό 774/17-12-2012 επίκαιρη ερώτηση του Βουλευτή Αιτωλοακαρνανίας του Λαϊκού Συνδέσμου-Χρυσή Αυγή κ. Κωνσταντίνου Μπαρμπαρούση προς τους Υπουργούς Εργασίας, Κοινωνικής Ασφάλισης και Πρόνοιας και Αγροτικής Ανάπτυξης και Τροφίμων, σχετικά με την αύξηση του ορίου ηλικίας συνταξιοδότησης των αγροτών στο εξηκοστό έβδομο έτος.
&#160;6. Η με αριθμό 770/17-12-2012 επίκαιρη ερώτηση της &#160;Βουλευτού Β’ Πειραιά της Δημοκρατικής Αριστεράς κ. Μαρίας Γιαννακάκη προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τις αδιαφανείς διαδικασίες στην αγορά πληροφοριακού συστήματος για το ΙΚΑ.
&#160;7. Η με αριθμό 768/17-12-2012 επίκαιρη ερώτηση του Βουλευτή Β’ Αθήνας &#160;του Κομμουνιστικού Κόμματος Ελλάδας κ. Σπυρίδωνα Χαλβατζή προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με τη λήψη μέτρων για τη στήριξη των τρίτεκνων και γενικότερα των πολύτεκνων οικογενειών.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 763/17-12-2012 επίκαιρη ερώτηση του Βουλευτή Λακωνίας της Νέας Δημοκρατίας κ. Αθανάσιου Δαβάκη προς τον Υπουργό Παιδείας, Θρησκευμάτων, Πολιτισμού και Αθλητισμού, σχετικά με τη συνέχιση της λειτουργίας του Τμήματος Τεχνολογίας Πληροφορικής και Τηλεπικοινωνιών του ΑΤΕΙ Καλαμάτας στη Σπάρτη.
&#160;2. Η με αριθμό 766/17-12-2012 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. &#160;Παναγιώτη Κουρουμπλή προς τους Υπουργούς&#160;Οικονομικών και Τουρισμού σχετικά με την κατασπατάληση δημοσίου χρήματος από την εταιρεία «ΑΚΙΝΗΤΩΝ ΔΗΜΟΣΙΟΥ Α.Ε.»
&#160;3. Η με αριθμό 764/17-12-2012 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Υγείας, σχετικά με τη στέγαση των υπηρεσιών του ΕΟΠΥΥ στη Χίο.
&#160;4. Η με αριθμό 775/17-12-2012 επίκαιρη ερώτηση του Βουλευτή Β΄ Αθήνας&#160;του Λαϊκού Συνδέσμου-Χρυσή Αυγή κ. Γεώργιου Γερμενή προς τον Υπουργό Εσωτερικών, σχετικά με την επικείμενη απόφαση της ολομέλειας του ΣτΕ για την ιθαγένεια και τη συμμετοχή&#160;αλλοδαπών στις δημοτικές εκλογές.
&#160;5. Η με αριθμό 771/17-12-2012 επίκαιρη ερώτηση της Βουλευτού Β’ Θεσσαλονίκης της Δημοκρατικής Αριστεράς κ. Αικατερίνης &#160;Μάρκου προς τον Υπουργό Δημόσιας Τάξης και Προστασίας του Πολίτη, σχετικά με τον εξοπλισμό και την εκπαίδευση της Ελληνικής Αστυνομίας.
&#160;6. Η με αριθμό 773/17-12-2012 επίκαιρη ερώτηση του Βουλευτή Β’ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με &#160;την απόλυση εργαζομένου στην εταιρεία «GOLDAIR HANDLING» στο αεροδρόμιο «Ελευθέριος Βενιζέλος».
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11.46΄ λύεται η συνεδρίαση για αύριο, ημέρα Πέμπτη 20 Δεκεμβρίου 2012 και ώρα 09.30΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ   
Τελευταία Αποθήκευση:	7/1/2013 11:21:00 πμ	Από:  SERIFIOU
Εκτυπώθηκε:	7/1/2013 11:09:00 πμ</body>
</html>