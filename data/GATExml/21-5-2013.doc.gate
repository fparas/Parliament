<html><head><meta name="cp:revision" content="2"><meta name="date" content="2013-05-28T08:05:00Z"><meta name="Company" content="OTS"><meta name="Keywords" content=""><meta name="meta:word-count" content="22407"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-05-27T06:53:00Z"><meta name="Word-Count" content="22407"><meta name="dcterms:created" content="2013-05-28T08:05:00Z"><meta name="dcterms:modified" content="2013-05-28T08:05:00Z"><meta name="Last-Modified" content="2013-05-28T08:05:00Z"><meta name="Last-Save-Date" content="2013-05-28T08:05:00Z"><meta name="meta:character-count" content="121004"><meta name="Template" content="Normal.dot"><meta name="meta:save-date" content="2013-05-28T08:05:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-05-28T08:05:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-05-28T08:05:00Z"><meta name="Last-Printed" content="2013-05-27T06:53:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-05-28T08:05:00Z"><meta name="xmpTPg:NPages" content="1"><meta name="resourceName" content="21-5-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="121004"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
3
ΣΥΝΕΔΡΙΑΣΗ 21/5/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΑ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΠΑ΄
Τρίτη  21 Μαΐου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Αναφορά για την Ευρωπαϊκή Ημέρα της Θάλασσας, σελ. 
2. Ανακοινώνεται ότι Ιερείς της Ιεράς Μητρόπολης Καλαβρύτων και Αιγιαλείας κατέθεσαν ψήφισμα για το σχέδιο νόμου κατά του ρατσισμού, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
    α) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την απόλυση εκλεγμένου συνδικαλιστή στην εταιρεία &quot;Bristol-Myers Squibb Α.Ε.&quot;, σελ. 
    β) Προς τον Υπουργό Οικονομικών, σχετικά με τα προβλήματα των συνταξιοδοτούμενων πολύτεκνων δημοσίων υπαλλήλων, σελ. 
    γ) Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την πρόσληψη επιτυχόντων του ΑΣΕΠ, σελ. 
    δ) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα μέτρα για τη νέα αντιπυρική περίοδο, σελ. 
    ε) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη δημιουργία βελτιωμένων φυλακών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση σχεδίων νόμων:
α) Οι Υπουργοί Οικονομικών και Εξωτερικών κατέθεσαν σχέδια νόμων: 
Κύρωση των Συμφωνιών μεταξύ της Ελληνικής Δημοκρατίας και της Δημοκρατίας του Ιράκ για την αναδιάρθρωση των οφειλών του προς το Ελληνικό Δημόσιο 
ii) Κύρωση των Συμφωνιών μεταξύ του Υπουργικού Συμβουλίου της Δημοκρατίας της Αλβανίας και του Υπουργείου Οικονομίας και Οικονομικών της Ελληνικής Δημοκρατίας και του Οργανισμού Ασφάλισης Εξαγωγικών Πιστώσεων (ΟΑΕΠ)&quot;, σελ. 
β) Οι Υπουργοί Δικαιοσύνης, Διαφάνειας και Ανθρωπίνων Δικαιωμάτων, Εξωτερικών, Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου: &quot;Κύρωση της Συμφωνίας μεταξύ της Ελληνικής Δημοκρατίας και της Ομοσπονδιακής Δημοκρατίας της Βραζιλίας περί εκδόσεως&quot;, σελ. 

ΠΡΟΕΔΡΕΥΩΝ
ΓΡΗΓΟΡΑΚΟΣ Λ. , σελ.

ΟΜΙΛΗΤΕΣ

Α. Επί της αναφοράς για την Ευρωπαϊκή Ημέρα της Θάλασσας:
ΓΚΕΡΕΚΟΥ Α. , σελ.
ΓΡΗΓΟΡΑΚΟΣ Λ. , σελ.
ΔΡΙΤΣΑΣ Θ. , σελ.
ΙΑΤΡΙΔΗ Τ. , σελ.
ΚΟΥΖΗΛΟΣ Ν. , σελ.
ΜΟΥΣΟΥΡΟΥΛΗΣ Κ. , σελ.
ΠΑΦΙΛΗΣ Α. , σελ.
ΠΛΑΚΙΩΤΑΚΗΣ Ι. , σελ.
ΦΟΥΝΤΑ Ν. , σελ.

Β. Επί των αναφορών και ερωτήσεων:
ΚΑΛΑΦΑΤΗΣ Σ. , σελ.
ΚΑΡΑΓΚΟΥΝΗΣ Κ. , σελ.
ΜΑΝΙΤΑΚΗΣ Α. , σελ.
ΜΑΝΩΛΑΚΟΥ Δ. , σελ.
ΜΑΡΙΑΣ Ε. , σελ.
ΟΙΚΟΝΟΜΟΥ Β. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΤΑΪΚΟΥΡΑΣ Χ. , σελ.
ΣΤΡΑΤΟΥΛΗΣ Δ. , σελ.
ΨΥΧΑΡΗΣ Α. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΠΑ΄
Τρίτη 21 Μαΐου 2013
Αθήνα, σήμερα στις 21 Μαΐου 2013, ημέρα Τρίτη και ώρα 18.12΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ .
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Ιωάννη Πλακιωτάκη, Βουλευτή Λασιθίου, τα ακόλουθα:
1) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο κ. Παναγιώτης Γκέκας αιτείται την επίλυση θέματος που αφορά τη δικαιότερη καταβολή του βοηθήματος των αυτοτελώς και ανεξαρτήτως απασχολουμένων, κατ’ εφαρμογή της παραγράφου 2 του άρθρου 44 του ν.3986/2011.
2) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία αιτείται την άμεση αποδέσμευση χρηματικού ποσού από τη Δημόσια Επιχείρηση Ανέγερσης Νοσηλευτικών Μονάδων («ΔΕΠΑΝΟΜ Α.Ε.»), το οποίο θα διατεθεί για την  κατασκευή του Περιφερειακού Ιατρείου του Δήμου Ανδραβίδας-Κυλλήνης.
3) Ο Βουλευτής Σερρών κ. ΜΑΡΚΟΣ ΜΠΟΛΑΡΗΣ κατέθεσε δημοσίευμα εφημερίδας το οποίο αφορά στο θέμα του επιχειρηματικού προγράμματος αναδιάρθρωσης του εκδοτικού συγκροτήματος «ΜΑΚΕΔΟΝΙΑ».
4) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Πρόεδρος του Τοπικού Παραρτήματος Κυκλάδων της Περιφερειακής Ένωσης Δήμων Νοτίου Αιγαίου αιτείται την επίλυση θέματος που αφορά στην εύρυθμη λειτουργία της επιτροπής ΚΕΠΑ Κυκλάδων.
5) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  η Ομοσπονδία Αγροτικών Συλλόγων Έβρου «Η ΕΝΟΤΗΤΑ» διαμαρτύρεται για την ενδεχόμενη κατάργηση του Κέντρου Ελέγχου Πιστοποίησης Πολλαπλασιαστικού Υλικού και  Ελέγχου Λιπασμάτων Ορεστιάδας.
6) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Ένωση Αποφοίτων Εθνικής Σχολής Δημόσιας Διοίκησης και  Τοπικής Αυτοδιοίκησης καταγγέλλει παρεμβάσεις στη Δημόσια Διοίκηση, με αποφάσεις καθαίρεσης της διοικητικής ηγεσίας και αντικατάστασής της με τη μέθοδο της απευθείας ανάθεσης.
7) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  οι αγροτικοί σύλλογοι Ημαθίας-Πέλλας αιτούνται την επίλυση θεμάτων που προέκυψαν από τις ζημιές στην αναμενόμενη παραγωγή φρούτων περιόδου 2013.
8) Ο Βουλευτής Α΄ Αθηνών κ. ΙΩΑΝΝΗΣ ΠΑΝΟΥΣΗΣ κατέθεσε αναφορά με την οποία  ο Δήμαρχος Ηλιουπόλεως Νομού Αττικής αιτείται τη μετονομασία του σταθμού του μετρό «Ηλιούπολη» σε «Γρ. Λαμπράκης».
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Ινστιτούτο Καταναλωτών Κορινθίας αιτείται τον έλεγχο της προκήρυξης ΚΟΧ 26-1-1003/01/2012.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Κωνσταντίνος Διαμαντόπουλος παραθέτει τις απόψεις του αναφορικά με τη λειτουργία του κοινοπρακτικού σχήματος «SILICO», συμφερόντων του Ομίλου Κοπελούζου και της ΔΕΗ.
11) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  το Τοπικό Συμβούλιο Τσουκαλάδων του Δήμου Λευκάδας αιτείται την άμεση εφαρμογή της διαδικασίας επαναπροσδιορισμού της θέσης και των ορίων των ακινήτων στην περιοχή.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Βλαδίμηρος Πέτσας, Διευθυντής του ΕΟ Ποδηλασίας, εκφράζει την αντίθεσή του στην κατάργηση και συγχώνευση φορέων του ελληνικού αθλητισμού και αιτείται να επανέλθουν στους φορείς της Γενικής κυβέρνησης.
13) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  οι αδιόριστοι επιτυχόντες πυροσβέστες καταγγέλλουν το μη διορισμό τους, ενώ έχουν επιτύχει στο διαγωνισμό με αριθμ. πρωτ. 57659 οικ. Φ. 300.2/13 Δεκεμβρίου 2011.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Ιατρών ΕΟΠΥΥ καταγγέλλει οικονομικές ατασθαλίες που συντελούνται στον ΕΟΠΥΥ.
15) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Σύλλογος Ιδιοκτητών Κέντρων Ξένων Γλωσσών Νομού Ηρακλείου εκφράζει την αντίθεσή του στη νομοθετική ρύθμιση για μείωση των συντάξεων των μελλοντικών συνταξιούχων του ΟΑΕΕ  κατά 35%.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Αννίτα Καίσαρη επισημαίνει τις συνέπειες που θα έχει η επιβολή φόρου στις υπό ανέγερση οικοδομές.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πανελλήνιος Σύνδεσμος Ιδιοκτητών Κέντρων Ξένων Γλωσσών «PALSO» διαμαρτύρεται για την παροχή της δυνατότητας σε κάθε είδους εκπαιδευτική μονάδα να συλλειτουργεί με κέντρα ξένων γλωσσών.
18) Ο Βουλευτής Φλωρίνης κ. ΕΥΣΤΑΘΙΟΣ ΚΩΝΣΤΑΝΤΙΝΙΔΗΣ κατέθεσε αναφορά με την οποία  ο κ. Θωμάς Χριστόπουλος αιτείται την επαναφορά του στην υπηρεσία του μέχρι να θεμελιώσει δικαίωμα σύνταξης ή την έκδοση της εγκυκλίου για την εφαρμογή του νόμου περί συνταξιοδοτικής διαθεσιμότητας, που θα επιτρέψει την πλήρη συνταξιοδότησή του.
19) Ο Βουλευτής Ιωαννίνων κ. ΜΙΧΑΗΛ ΚΑΣΣΗΣ κατέθεσε αναφορά με την οποία  ο Πρόεδρος του ΔΣ του Συλλόγου Κατσανοχωριτών Ιωαννίνων «Η ΠΡΟΟΔΟΣ» αιτείται να ενημερωθεί για τα μέτρα που προτίθεται να πάρει η αρμόδια τεχνική υπηρεσία της περιφέρειας σχετικά με τη δεύτερη επαρχιακή οδό της περιοχής.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Καταναλωτών Βόλου και Θεσσαλίας παραθέτει τις απόψεις της σχετικά με το φάρμακο και την πολυφαρμακία.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Ομοσπονδία Τυφλών αιτείται την τήρηση των υπεσχημένων ως προς τις διευθετήσεις που αφορούν τυφλούς εργαζόμενους και ελεύθερους επαγγελματίες στο υπό ψήφιση πολυνομοσχέδιο του Υπουργείου Οικονομικών.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Εκτιμητών Ελλάδος παραθέτει τις απόψεις του σχετικά με το άνοιγμα του επαγγέλματος του εκτιμητή.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Σοφοκλής Πιταροκίλης, Γενικός Διευθυντής της εταιρείας «SOLAR CELL HELLAS GROUP», παραθέτει τις προτάσεις του επί των διατάξεων του πολυνομοσχεδίου του Υπουργείου Οικονομικών που αφορούν τα φωτοβολταϊκά.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Τριτέκνων Σερρών αιτείται την άμεση επίλυση σοβαρού προβλήματος υγείας που αντιμετωπίζει μωρό τετραμελούς οικογένειας.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος αιτείται τη διασφάλιση των δικαιωμάτων των τριτέκνων και των πολυτέκνων από την πολιτεία.
26) Ο Βουλευτής Νομού Αττικής κ. ΒΑΣΙΛΕΙΟΣ ΟΙΚΟΝΟΜΟΥ κατέθεσε αναφορά με την οποία  ο κ. Θεόδωρος  Κολοτούρος  αιτείται την αποδοχή ή μη από τον Υπουργό Εθνικής Άμυνας της  με αριθμό πρωτοκόλλου 5736/10-12-12 γνωμοδότησης 751/2012 του Νομικού Συμβουλίου του Κράτους, σε απάντηση του σχετικού ερωτήματος της ΑΣΔΥΣ.
27) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  οι ανά την επικράτεια Σύλλογοι Προπονητών-Εκμισθωτών και Ιδιοκτητών Θαλάσσιων Μέσων Αναψυχής επισημαίνουν την ανάγκη αναγνώρισης και κατοχύρωσης του επαγγέλματος του εκμισθωτή θαλάσσιων μέσων αναψυχής.
28) Η Βουλευτής Κοζάνης κ. ΡΑΧΗΛ ΜΑΚΡΗ κατέθεσε αναφορά με την οποία  οι εργαζόμενοι της Περιφερειακής Ένωσης Δήμων Δυτικής Μακεδονίας-Γραφείο Γρεβενών αιτούνται την επιτάχυνση των διαδικασιών μεταφοράς τους σε  δήμους.
29) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε προβλήματα που έχουν προκύψει σε τεχνικές υποδομές του αεροδρομίου Ηρακλείου «ΝΙΚΟΣ ΚΑΖΑΝΤΖΑΚΗΣ».
30) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία  ο κ. Νίκος Κουλουλίας, Περιφερειακός Σύμβουλος Βορείου Αιγαίου επισημαίνει την επιτακτική ανάγκη λειτουργίας ΚΕΠΑ στην Ικαρία.
31) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  το Τμήμα Ανατολικής Κρήτης του Τεχνικού Επιμελητηρίου Ελλάδας αιτείται την άμεση συμμετοχή των άνεργων μηχανικών σε δράσεις και προγράμματα που προϋποθέτουν κάρτα ανεργίας.
32) Ο Βουλευτής Αχαΐας κ. ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ κατέθεσε αναφορά με την οποία  ο Σύλλογος Εργαζομένων της Αχαϊκής Συνεταιριστικής Τράπεζας αιτείται την επίλυση εργασιακών θεμάτων του προσωπικού.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην πρόταση κατάργησης των πέντε από τα έξι περιφερειακά γραφεία του Σώματος Επιθεωρητών-Ελεγκτών Δημόσιας Διοίκησης.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην επίλυση γραφειοκρατικού θέματος που έχει προκύψει για το νεοκλασικό κτήριο που βρίσκεται στη διασταύρωση  των οδών Β. Γεωργίου και Βούλγαρη του Δήμου Πειραιά.
35) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην προφυλάκιση των κυρίων Γεωργίου και Ανδρέα Κουρή.
36) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην υπόθεση προφυλάκισης του κ. Γιώργου Κουρή και του υιού του Ανδρέα Κουρή.
37) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  ο Κοινωνικός Συνεταιρισμός Περιορισμένης Ευθύνης «ΗΛΙΟΤΡΟΠΙΟ» παραθέτει τις προτάσεις του για την ανάληψη προγραμμάτων χρηματοδότησης από ευρωπαϊκούς και κοινοτικούς πόρους, με στόχο τη διεύρυνση της επιχειρηματικότητας.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε τροποποιήσεις στις οποίες πρέπει να προχωρήσουν μαγαζιά του Μικρολίμανου.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις απαιτήσεις η τρόικας για αναστολή πληρωμών των συντάξεων στους ένστολους κάτω των εξήντα ετών.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον παράνομο πλουτισμό ιατρών του Πανεπιστημιακού Γενικού Νοσοκομείου Πατρών.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη στάση του Υπουργείου Υγείας απέναντι στα προβλήματα που αντιμετωπίζουν τα παιδιά με αυτισμό.
42) Οι Βουλευτές, Α΄ Θεσσαλονίκης κ. ΑΣΗΜΙΝΑ ΞΗΡΟΤΥΡΗ – ΑΙΚΑΤΕΡΙΝΑΡΗ και Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσαν αναφορά με την οποία  η τριμελής Επιτροπή Αργυροχρυσοχόων Βορείου Ελλάδος εκφράζει τη διαμαρτυρία της για την καταδικαστική απόφαση του αρμόδιου ΠΕΚ Θεσσαλονίκης, η οποία οδηγεί σε αφανισμό διακόσιες επιχειρήσεις.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ανοικτή επιστολή μαθητή λυκείου προς τον Υπουργό Οικονομικών, σχετικά με τις μνημονιακές πρακτικές των κυβερνήσεων την τελευταία τριετία.
44) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Εθνική Συνομοσπονδία Ατόμων με Αναπηρία εκφράζει την αντίθεσή της στην απόφαση γνωμάτευσης των ΚΕΠΑ για την εφαρμογή μειωμένου συντελεστή ΕΤΑΚ στα άτομα με ειδικές ανάγκες.
45) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  η Ομοσπονδία Επαγγελματιών-Βιοτεχνών και Εμπόρων  Νομού Ηρακλείου  αιτείται την επανεξέταση της καταβολής των ασφαλιστικών εισφορών προς τον ΟΑΕΕ, ώστε αυτές να εκπίπτουν από τα έξοδα των επιχειρήσεων.
46) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Δήμος Κω Νομού Δωδεκανήσου αιτείται την άμεση απόδοση της χρήσης των μνημείων του νησιού στη δικαιοδοσία της τοπικής κοινωνίας.
47) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Αγροτικός Συνεταιρισμός Παλαιφύτου Πέλλας αιτείται την αποζημίωση των αχλαδοπαραγωγών της περιοχής, εξαιτίας φυσικών φαινομένων που προκάλεσαν ζημιά σε ποσοστό 90% έως 100% στην παραγωγή.
48) Ο Βουλευτής Επικρατείας κ. ΠΥΡΡΟΣ ΔΗΜΑΣ κατέθεσε αναφορά με την οποία ο κ. Γεώργιος Καρυπίδης αιτείται την επίσπευση των διαδικασιών μετάταξής του στο Περιφερειακό Γραφείο Ασύλου Θεσσαλονίκης.
49) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο κ. Ανδρέας Ασλάνης επισημαίνει την ανάγκη ύπαρξης ενός σταθερού και σύγχρονου πλαισίου ως προς τη χρήση αιγιαλού σε επαγγέλματα που έχουν άμεση σχέση με τον τουρισμό.
50) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  ο Σύνδεσμος Υποστήριξης και  Συνεργασίας Μελών Ενόπλων Δυνάμεων αιτείται την επίλυση θέματος που αφορά στην καταβολή του επιδόματος εορτών Πάσχα 2013 στους μη μονιμοποιηθέντες επαγγελματίες οπλίτες και στους μη μονιμοποιηθέντες εθελοντές μακράς θητείας.
51) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  η τοπική Κοινότητα Καλού Νερού του Δήμου Τριφυλίας Νομού Μεσσηνίας εκφράζει την αντίθεσή της σε ενδεχόμενη απόφαση του Υπουργείου Περιβάλλοντος, Ενέργειας και Κλιματικής Αλλαγής περί απαγόρευσης κάθε οικοδομικής δραστηριότητος και γεωργικών εκμεταλλεύσεων σε ολόκληρη την περιοχή «Natura 2000».
52) Οι Βουλευτές, Πέλλης κ. ΓΕΩΡΓΙΟΣ ΚΑΡΑΣΜΑΝΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία  ο Δήμος Σκύδρας  Νομού Πέλλας αιτείται την επανεξέταση των αποφάσεων περί παρακράτησης των θεσμοθετημένων πόρων των ΟΤΑ καθώς και την κατάργηση των επενδύσεων εγκατάστασης φωτοβολταϊκών.
53) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Σύλλογος Ιδιοκτητών Κέντρων Ξένων Γλωσσών Νομού Μεσσηνίας εκφράζει τη διαμαρτυρία του για την ψήφιση τροπολογίας περί άρσης απαγόρευσης συστέγασης και συλλειτουργίας φορέων τυπικής και άτυπης εκπαίδευσης.
54) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  οι Αντιδήμαρχοι των μικρών νησιών Ηρακλειάς, Σχοινούσας και  Κουφονησίων Νομού Κυκλάδων εκφράζουν τη δυσαρέσκειά τους για την καθυστέρηση καταβολής της αντιμισθίας τους από το Δήμο Νάξου και Μικρών Κυκλάδων.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Γεωτεχνικό Επιμελητήριο Ελλάδος, Παράρτημα Πελοποννήσου και Δυτικής Στερεάς Ελλάδας, εκφράζει την αντίθεσή του στην κατάργηση Ινστιτούτων μέσω του νέου οργανογράμματος ΕΛΓΟ «ΔΗΜΗΤΡΑ» στη δυτική Ελλάδα.
56) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Δήμος Νοτίου Πηλίου Νομού Μαγνησίας εκφράζει τη διαμαρτυρία του για την απένταξη, από την παρούσα περίοδο, της κατασκευής του έργου «Δίκτυο αποχέτευσης ακάθαρτων, επεξεργασία λυμάτων και διάθεση εκροής καλών νερών Δήμου Νοτίου Πηλίου».
57) Ο Βουλευτής Μεσσηνίας κ. ΔΗΜΗΤΡΙΟΣ ΚΟΥΚΟΥΤΣΗΣ κατέθεσε αναφορά με την οποία  η Πανελλήνια Ένωση Εποπτών Δημοσίας Υγείας αιτείται τη χορήγηση επιδόματος ανθυγιεινής εργασίας στους εργαζόμενους του κλάδου.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Θεοδώρα Νάντσου εκφράζει την αντίθεσή της στην απόφαση εκταμίευσης μεγάλων ποσών για τη συνέχιση του έργου της εκτροπής του Αχελώου.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Ελλήνων Αρχαιολόγων παραθέτει τις προτάσεις του για την τροποποίηση διατάξεων του σχεδίου νόμου: «Οργάνωση Δημόσιας Διοίκησης και άλλες διατάξεις».
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Τριτέκνων Περιφερειακής Ενότητας Σερρών «ΕΛΠΙΔΑ» εκφράζει την αντίθεσή του στην κατάργηση της μοριοδότησης  των τρίτεκνων εκπαιδευτικών.
61) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία   αιτείται την επίσπευση των διαδικασιών προκήρυξης για την κάλυψη της θέσης του αγροτικού ιατρού Μπορσίου.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Τσελεπής καταγγέλλει τη μη διενέργεια έργων στην Ολυμπία Οδό.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Καπνοπωλών, Ψιλικών και Ενοικιαστών Περιπτέρων Μακεδονίας εκφράζει την αντίθεσή της στη λειτουργία  όλων των εμπορικών καταστημάτων κάτω των διακοσίων πενήντα τ.μ. τις Κυριακές.
64) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε ενστάσεις καταναλωτών για το κοινωνικό τιμολόγιο της ΔΕΗ.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη σύμβαση για την «ΚΑΒΑΛΑ Οil».
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε πρόταση ομάδας πανεπιστημιακών από διάφορες χώρες για την ταξινόμηση των πλαστικών αποβλήτων ως επικίνδυνων.
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται σε καταγγελία του κ. Δημητρίου Καλογερόπουλου περί αποστολής των παγίων ύδατος από το Δήμο Αιγιάλειας, χωρίς την καταμέτρηση της κατανάλωσης.
68) Η Βουλευτής Β΄ Αθηνών κ. ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ κατέθεσε αναφορά με την οποία  η κ.  Αλεξάνδρα Συμεωνίδου αιτείται την επίλυση θέματος που αφορά τη μη λύση του γάμου της που τελέσθηκε στη Μουφτεία της Κομοτηνής.
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη νομοθετική ρύθμιση που απαλλάσσει το «ΙΔΡΥΜΑ ΚΑΠΕΤΑΝ ΒΑΣΙΛΗ» από την αυστηρή διοικητική εποπτεία.
70) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Πανελλήνια Ένωση Δασολόγων Δημοσίων Υπαλλήλων  και η Ένωση Ελλήνων Δασοπόνων Δημοσίων Υπαλλήλων  αιτούνται τη στήριξη της πολιτείας για την επίλυση θεσμικών και οικονομικών αιτημάτων του κλάδου.
71) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε οφειλές του ΟΑΕΕ στα Ταμεία Βενζινοπωλών και Ναυτικών Πρακτόρων.
72) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε παράθεση γεγονότων κατά τη διάρκεια της θητείας του κ. Δημητρίου Κατσικόπουλου στη Νομαρχιακή Αυτοδιοίκηση Αχαΐας.
73) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε εμπλοκή της Deutsche Bank στο τραπεζικό σύστημα της χώρας και τη χρηματοδότηση του Ιδρύματος «Σημίτη» από το κράτος.
74) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε μετάθεση ανθυποπλοιάρχου νοσηλεύτριας του Ναυτικού Νοσοκομείου στην ΕΥΠ, χωρίς να υπάρχει οργανική θέση.
75) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε οικονομικές ατασθαλίες που ενδέχεται να προκύψουν από τη χρονομίσθωση δύο γαλλικών φρεγατών.
76) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αναστολή της ιδιότητας του μακροχρόνια άνεργου κατά τη διάρκεια επιμόρφωσης.
77) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε αποτελέσματα πρόσφατων ελέγχων του ΣΔΟΕ σε ελεύθερους επαγγελματίες.
78) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε δικαστικές απαιτήσεις του Προέδρου της Φιλεκπαιδευτικής Εταιρείας κ. Γεωργίου Μπαμπινιώτη από γονείς μαθητών που αδυνατούν να εκπληρώσουν τις οικονομικές τους υποχρεώσεις προς τα σχολεία της εταιρείας.
79) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αίτημα του Περιφερειακού Συμβούλου κ. Γεράσιμου Φεσσιάν για επέκταση του προαστιακού σιδηροδρόμου μέχρι το πολιτικό αεροδρόμιο του Αράξου.
80) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε διενέργεια κυνομαχιών σε απόκρυφα σημεία της Πάτρας.
81) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην παραμονή αλλοδαπών εργατών σε αυτοσχέδιους καταυλισμούς, με σκοπό την εξοικονόμηση χρημάτων για τις οικογένειές τους.
82) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε καταγγελία των εργαζομένων του Δήμου Πατρέων για καταβολή των δεδουλευμένων τους.
83) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε βιβλίο Γραμματικής του γυμνασίου το οποίο, όπως και αντίστοιχο του δημοτικού, παραποιεί βάναυσα τη γλώσσα μας.
84) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε προτάσεις του πρώην Υπουργού και δημιουργού των ΚΕΠ κ. Σταύρου Μπένου για την εύρυθμη λειτουργία της Δημόσιας Διοίκησης.
85) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε άρνηση του Προέδρου της Φιλεκπαιδευτικής Εταιρείας κ. Γεωργίου Μπαμπινιώτη να ελεγχθεί για απόλυση εκπαιδευτικού από το Αρσάκειο Γυμνάσιο.
86) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιτακτική ανάγκη στήριξης από τους μεγαλομετόχους της τράπεζας που θα προκύψει  από τη συγχώνευση Eurobank και Εθνικής Τράπεζας.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6062/21-01-2013 ερώτηση των Βουλευτών κυρίων Κουράκη Αναστάσιου (Τάσου), Τσακαλώτου Ευκλείδη, Αμμανατίδου - (Πασχαλίδου) Ευαγγελίας (Λίτσας), Αμανατίδη Ιωάννη, Χαραλαμπίδου Δέσποινας, Καρά Γιουσούφ Αϊχάν, Πάντζα Γεωργίου, Γαϊτάνη Ιωάννας και Κουρουμπλή Παναγιώτη δόθηκε με το υπ’ αριθμ. 1078 β/5-4-2013 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
2. Στην με αριθμό 7518/21-02-2013 ερώτηση των Βουλευτών κυρίων Σταυρογιάννη Νικόλαου, Κασαπίδη Γεώργιου, Κουράκου Ιωάννη δόθηκε με το υπ’ αριθμ. ΓΚΕ 1058151 ΕΞ 2013 2918/5-4-2013 έγγραφο από τον Αναπληρωτή Υπουργό Οικονομικών η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
3. Στην με αριθμό 8254/11-03-2013 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. 592/5-4-2013 έγγραφο από τον Υπουργό Επικρατείας η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
4. Στην με αριθμό 8307/11-03-2013 ερώτηση του Βουλευτή κ. Παππά Χρήστου δόθηκε με το υπ’ αριθμ. Φ900α/9507/13142/5-4-2013 έγγραφο από τον Υπουργό Εθνικής Άμυνας η ακόλουθη απάντηση:
5. Στην με αριθμό 8318/11-03-2013 ερώτηση του Βουλευτή κ. Μίχου Νικόλαου δόθηκε με το υπ’ αριθμ. Β-412/5-4-2013 έγγραφο από τον Αναπληρωτή Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)
6. Στην με αριθμό 8544/15-03-2013 ερώτηση του Βουλευτή κ. Οικονόμου Βασίλειου δόθηκε με το υπ’ αριθμ. 1153β/5-4-2013 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα τα εξής: 
1. Οι Υπουργοί Οικονομικών και Εξωτερικών κατέθεσαν σχέδιο νόμου: «Κύρωση των Συμφωνιών α) μεταξύ της Ελληνικής Δημοκρατίας και της Δημοκρατίας του Ιράκ για την αναδιάρθρωση των οφειλών του προς το Ελληνικό Δημόσιο και β) μεταξύ του Υπουργικού Συμβουλίου της Δημοκρατίας της Αλβανίας και του Υπουργείου Οικονομίας και Οικονομικών της Ελληνικής Δημοκρατίας και του Οργανισμού Ασφάλισης Εξαγωγικών Πιστώσεων (ΟΑΕΠ)».
2. Οι Υπουργοί Δικαιοσύνης, Διαφάνειας και Ανθρωπίνων Δικαιωμάτων, Εξωτερικών, Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου: «Κύρωση της Συμφωνίας μεταξύ της Ελληνικής Δημοκρατίας και της Ομοσπονδιακής Δημοκρατίας της Βραζιλίας περί εκδόσεως».
Παραπέμπονται στις αρμόδιες Διαρκείς Επιτροπές.
Προχωρούμε στην αναφορά για την Ευρωπαϊκή Ημέρα της Θάλασσας.
Κάθε χρόνο στις 20 Μαΐου γιορτάζεται στην Ευρωπαϊκή Ένωση η θαλάσσια Ευρώπη, για να προβληθεί η σημασία που έχουν οι θάλασσες και οι ωκεανοί στην καθημερινή μας ζωή. Η Ολομέλεια της Βουλής ενέκρινε ομόφωνα στις 17 Απριλίου 2008 την επίσης ομόφωνη απόφαση της Διάσκεψης των Προέδρων για την καθιέρωση της 20ής Μαΐου κάθε χρόνο ως Ευρωπαϊκής Ημέρας της Θάλασσας. Για το θέμα αυτό έλαβαν απόφαση η Ευρωπαϊκή Επιτροπή, το Ευρωπαϊκό Κοινοβούλιο και το Συμβούλιο της Ευρωπαϊκής Ένωσης. Τα τρία αυτά ευρωπαϊκά όργανα αποφάσισαν ότι η 20ή Μαΐου κάθε χρόνο θα είναι η Ευρωπαϊκή Ημέρα για τη Θάλασσα και ότι αυτό αποτελεί αναπόσπαστο μέρος της νέας ευρωπαϊκής στρατηγικής για τη ναυτιλία. Για την Ελλάδα αυτό αποτελεί γεγονός ιδιαίτερης σημασίας. 
Χθες γιορτάστηκε η Ευρωπαϊκή Ημέρα για τη Θάλασσα για όλη την Ευρώπη. Για τη χώρα μας, ιδιαίτερα, ο ρόλος της θάλασσας, όπως ξέρετε όλοι καλύτερα από μένα, υπήρξε σε πολλούς τομείς καθοριστικός και η επίδρασή του στη ζωή των ανθρώπων ήταν πολύ ευεργετική. Το γεγονός ότι η Ελλάδα βρέχεται κατά τα 2/3 από θάλασσα οδήγησε από την αρχαιότητα τους Έλληνες να στραφούν προς αυτήν και να αναπτύξουν εντονότατη ναυτική δραστηριότητα, η οποία απλώθηκε από τα παράλια της Μικράς Ασίας μέχρι τη Μασσαλία και το Γιβραλτάρ. Μέχρι και σήμερα ένα μεγάλο μέρος του λαού μας απασχολείται με δραστηριότητες σχετικές με τη θάλασσα στις οποίες βασίζεται και ένα σημαντικό ποσοστό της οικονομίας μας. 
Από τη διεθνώς αναγνωρισμένη ελληνική ναυτιλία, με τον πρωτοπόρο εμπορικό στόλο και την αλιεία έως τον τουρισμό, η Ελλάδα είναι μια χώρα που ανέκαθεν στηριζόταν οικονομικά στη θάλασσα. Το συγκριτικό πλεονέκτημα που προσδίδει στη χώρα μας η γεωγραφική της θέση προσφέρει τεράστιες δυνατότητες για οικονομική ανάπτυξη και αυτό είναι ιδιαίτερα σημαντικό στην παρούσα χρονική περίοδο. 
Η Ελλάδα θα πρέπει να ξαναμπεί στον παγκόσμιο χάρτη, με οδηγούς τον τουρισμό και τη ναυτιλία. Η χώρα μας μπορεί να εξελιχθεί σε ναυτιλιακό και οικονομικό κέντρο, να είναι το κέντρο της Ανατολικής Μεσογείου, προσελκύοντας διεθνείς επενδύσεις και να γίνει ένας από τους σημαντικότερους τουριστικούς παράγοντες της Ευρωπαϊκής Ένωσης.
Ήδη το Υπουργείο Ναυτιλίας και Αιγαίου έχει αναλάβει την πρωτοβουλία για τη χάραξη μίας ολοκληρωμένης στρατηγικής για την ενίσχυση και την επέκταση του ναυτικού πλέγματος της χώρας. 
Η Ευρωπαϊκή Ημέρα για τη Θάλασσα μας δίνει την ευκαιρία να αναλογιστούμε τα πολύτιμα αγαθά που αποκομίζουμε από τις θαλάσσιες δραστηριότητες της αλιείας και της ναυτιλίας και να σταθούμε στις προκλήσεις που υψώνονται μπροστά μας. Είναι δε ιδιαίτερα σημαντική η ευκαιρία στην Ελλάδα, μία χώρα της οποίας ο πολιτισμός εξελίχθηκε πάνω στους θαλάσσιους δρόμους και όπου η σημασία του θαλάσσιου περιβάλλοντος και της νησιωτικότητας ήταν αυτονόητα για όλους. 
Στην Ευρωπαϊκή Ένωση βρίσκονται σε εξέλιξη σοβαρές συζητήσεις προς την αναζήτηση της χρυσής τομής μεταξύ της προστασίας του περιβάλλοντος και της περαιτέρω ανάπτυξης της δυνατότητας που μας δίνει η θάλασσα για τη μεταφορά επιβατών και εμπορικών αγαθών. Στο πλαίσιο αυτό συνεχίζουμε να διαμορφώνουμε ένα ρυθμιστικό πλαίσιο, που θα επιτρέψει στο ναυτιλιακό στόλο της Ελλάδας και της Ευρώπης να παραμείνει ένας δυναμικός συνδετικός κρίκος της διεθνούς οικονομίας, να ανταγωνίζεται επάξια τη διεθνή σκηνή, να προσαρμόζεται όλο και περισσότερο στην απειλή της κλιματικής αλλαγής και να συνεχίζει να προσφέρει ανάπτυξη και θέσεις εργασίας σε χιλιάδες Ευρωπαίους πολίτες. 
Στην Ελλάδα, στη δύσκολη στιγμή που βρίσκεται η οικονομία μας, γίνονται σημαντικά και μελετημένα βήματα από την Κυβέρνηση για την περαιτέρω άντληση αναπτυξιακών ωφελειών από τα επιβατηγά πλοία, αλλά οι προσπάθειες αυτές θα καρποφορήσουν μόνο αν καταφέρουμε να απαγκιστρωθούμε από τις ιδεοληψίες και τα βαρίδια του παρελθόντος, εξετάζοντας με καθαρό μυαλό τις πολιτικές που θα μας επιτρέψουν να αξιοποιήσουμε τις θαλάσσιες μεταφορές προς όφελος των νησιών μας, της χώρας μας και των Ελλήνων. 
Εκ μέρους του Προεδρείου ανακοινώθηκε αυτός ο χαιρετισμός για τη θάλασσα και εκ μέρους της Νέας Δημοκρατίας το λόγο έχει ο Βουλευτής Λασιθίου κ. Πλακιωτάκης για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΠΛΑΚΙΩΤΑΚΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, μετά από πρόταση της Αντιπροέδρου του Ευρωπαϊκού Κοινοβουλίου το 2008 κ. Ρόδης Κράτσα, καθιερώθηκε η 20ή Μαΐου ως η Ευρωπαϊκή Ημέρα Θάλασσας. Σκοπός της συγκεκριμένης απόφασης ήταν να αναδειχθεί η δύναμη της θάλασσας και η σύνδεσή της με τον ανθρώπινο παράγοντα, ο ρόλος της στην ιστορία των Ευρωπαίων και η σημασία της για το μέλλον τους. 
Η Ευρώπη είναι μία θαλάσσια ήπειρος με ακτογραμμή πάνω από εβδομήντα χιλιάδες χιλιόμετρα, χίλια διακόσια λιμάνια σ’ όλα τα κράτη-μέλη και πάνω από πέντε εκατομμύρια Ευρωπαίους πολίτες να απασχολούνται σ’ όλο το φάσμα των δραστηριοτήτων που άπτονται της θάλασσας.
Στο χώρο αυτόν η θάλασσα υπήρξε καθοριστικός παράγοντας ανάπτυξης και αειφορίας. Τομείς όπως η ναυπηγική βιομηχανία, ο τουρισμός, η ναυτιλία, η διαχείριση του περιβάλλοντος έχουν αποδεδειγμένα ευεργετικές πολιτικές, κοινωνικές και οικονομικές επιπτώσεις για το σύνολο των πολιτών της Γηραιάς Ηπείρου. Και βέβαια μέσα στο πλαίσιο της ολοκληρωμένης ευρωπαϊκής θαλάσσιας πολιτικής δίνεται η δυνατότητα για την ανάπτυξη ενός κοινού ευρωπαϊκού οράματος και στρατηγικής πάνω στους συγκεκριμένους τομείς. 
Κυρίες και κύριοι συνάδελφοι, η χώρα μας διαδραματίζει διαχρονικά καθοριστικό παράγοντα και κατέχει κυρίαρχη θέση στα ναυτιλιακά παγκόσμια δρώμενα. Έχει ένα πλούσιο νησιωτικό σύμπλεγμα, μια ακτογραμμή πάνω από δεκαπέντε χιλιάδες χιλιόμετρα και βέβαια την πιο μακρόχρονη ναυτική παράδοση απ’ όλα τα κράτη-μέλη της Ευρωπαϊκής Ένωσης, έχοντας μεγαλουργήσει σε όλες τις θάλασσες και έχοντας αποδείξει και καταστήσει παντοδύναμη την ελληνική ναυτική αξιοσύνη. 
Πολιτισμοί, όπως ο Μινωικός και ο Κυκλαδικός, αναπτύχθηκαν κυρίως μέσω του θαλασσίου εμπορίου. Αλλά και αργότερα στα χρόνια της Επανάστασης η ναυτιλία ήταν εκείνη που πρωτοστάτησε, όποτε χρειάστηκε, στον αγώνα για την εθνική μας ανεξαρτησία. 
Αντιλαμβανόμαστε, λοιπόν, όλοι τον κυρίαρχο και πρωταγωνιστικό ρόλο που έχει η θάλασσα στην ανάδειξη του πολιτισμού  μας, των συνηθειών μας και βεβαίως την ιδιαίτερη αξία και σπουδαιότητα που έχει. Δεν είναι τυχαίο άλλωστε ότι η Ευρωπαϊκή Ημέρα Θάλασσας συμπίπτει με την ημέρα εορτασμού του ελληνικού Εμπορικού Ναυτικού. Τιμώνται οι Έλληνες πρωτεργάτες της μεγαλύτερης ναυτιλίας του κόσμου. Είναι ένας κλάδος που αποτελεί τη βαριά βιομηχανία της χώρας μας, μαζί με τον τουρισμό. Η ελληνική ναυτιλία αντιπροσωπεύει περίπου το 6-7% του ΑΕΠ της χώρας μας, συνεισφέροντας πάνω από 15 δισεκατομμύρια κατά μέσο όρο στο ισοζύγιό της. 
Παρ’ όλη τη διεθνή δημοσιονομική συγκυρία, η ελληνόκτητη ναυτιλία παραμένει πρώτη δύναμη σε χωρητικότητα παγκοσμίως, εκπροσωπώντας το 16% του παγκοσμίου στόλου και το 40% της κοινοτικής χωρητικότητας. 
Αντιλαμβανόμαστε με βάση αυτά τα μεγέθη το εύρος και τη σπουδαιότητα του ρόλου της ελληνικής ναυτοσύνης στην εθνική μας οικονομία. 
Πρόσφατα μάλιστα ψηφίσαμε την επανίδρυση του Υπουργείου Εμπορικής Ναυτιλίας. Ήταν μια δέσμευση του Πρωθυπουργού Αντώνη Σαμαρά αλλά και της Νέας Δημοκρατίας. Και βέβαια, σύμφωνα και με τα νέα δεδομένα που αναδεικνύουν τη χώρα μας ως κέντρο μεταφορών αλλά και ενεργειακής παραγωγής, η αξιοποίηση των λιμένων της χώρας μας θα αναβαθμίσουν συνολικά και το γεωπολιτικό αλλά και το γεωστρατηγικό ρόλο της χώρας μας, συμβάλλοντας τα μέγιστα στην εθνική μας οικονομία. 
Ολοκληρώνοντας, κύριε Πρόεδρε, θα ήθελα να κάνω μια ιδιαίτερη αναφορά στον Έλληνα ναυτικό η αξιοσύνη του οποίου αλλά και η συνεχής εκπαίδευση και  κατάρτιση έχουν συμβάλει τα μέγιστα μαζί με την ελληνική πλοιοκτησία στο θαύμα της ελληνικής ναυτιλίας. 
Για όλα αυτά βεβαίως χρειάζεται και πολιτική βούληση. Η Κυβέρνηση Σαμαρά έχει και τη βούληση και τη θέληση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε τον κ. Πλακιωτάκη. 
Το λόγο έχει ο κ. Δρίτσας</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κύριε Πρόεδρε. 
Η Ευρωπαϊκή ημέρα της Θάλασσας όντως καθιερώθηκε με απόφαση του Ευρωπαϊκού Κοινοβουλίου το 2008. Δίκιο έχει ο προλαλήσας συνάδελφος, ο κ. Πλακιωτάκης, πως η πρωτοβουλία και η συμμετοχή της τότε Αντιπροέδρου του Κοινοβουλίου, της κ. Ρόδη Κράτσα, ήταν σημαντική και καίριας σημασίας.
Πρέπει όμως να θυμηθούμε –κύριε Πρόεδρε, εσείς θα το θυμάστε, γιατί και τότε ήσασταν στο Κοινοβούλιο- ότι η ανακήρυξη αυτής της μέρας τότε στο Ευρωπαϊκό Κοινοβούλιο συνοδεύτηκε κατ’ αρχάς από την έκδοση ενός ψηφίσματος για την ολοκληρωμένη θαλάσσια πολιτική της Ευρωπαϊκής Ένωσης που έθεσε το εναρκτήριο λάκτισμα, υποτίθεται -έτσι εξαγγέλθηκε-, για το άνοιγμα μιας συστηματικής συζήτησης σε όλη την Ευρώπη για το θέμα αυτό.
Εδώ δε, το ελληνικό Κοινοβούλιο, τη μέρα εκείνη, τον Μάιο του 2008, οργάνωσε υπό την προεδρία του κ. Σιούφα μια πραγματική μέρα για τη θάλασσα με πλήρη διαδικασία. Συνεδρίασε η αρμόδια επιτροπή και συμπεριελήφθη στο πρόγραμμα της συνεδρίασης η ακρόαση όλων των εμπλεκομένων φορέων σχετικά με τη θάλασσα, τη θαλάσσια πολιτική, τη ναυτιλία και όλα τα σχετικά ζητήματα. Φυσικά υπήρχαν απόψεις διαφορετικές, αλλά, εν πάση περιπτώσει, ετέθησαν σοβαρά ζητήματα και εν συνεχεία οργανώθηκε η συζήτηση παρουσία των φορέων στα έδρανα αυτά σε Ολομέλεια.
 Έκτοτε βήμα-βήμα, χρόνο με το χρόνο, αυτό μένει απλώς σαν μία επετειακή ανάγνωση, μία «αναφορά», όπως σημειώνεται στο εβδομαδιαίο δελτίο στην Ευρωπαϊκή Ημέρα της Ναυτιλίας. Δεν αντιστοιχεί στο ελληνικό Κοινοβούλιο η τόσο σημαντική σημασία που έχει η θάλασσα, η ναυτιλία, και ευρύτερα, όχι μόνο για την παραγωγική δραστηριότητα, αλλά και για την πολιτισμική και για την κοινωνική, μια τέτοια αντιμετώπιση. Δεν έχει τόσο νόημα η επετειακή επισήμανση, όσο η ουσιαστική προώθηση της συζήτησης για τις πολιτικές σχετικά με την παραγωγική δραστηριότητα που αφορά τις θαλασσινές εργασίες. 
Έρχομαι στο κρίσιμο ζήτημα που σήμερα ταλανίζει κυριολεκτικά τον κόσμο της θάλασσας. Από τη μια έχουμε τους επιχειρηματίες της θάλασσας και κυρίως τους επιχειρηματίες της εμπορικής ναυτιλίας και της ποντοπόρου ναυτιλίας, κυρίως, οι οποίοι εξακολουθούν να είναι ένα δυναμικό κομμάτι της επιχειρηματικής δραστηριότητας με νέες ναυπηγήσεις, με νέες παρεμβάσεις, με νέα κερδοφορία, με ζωντανή πραγματική δραστηριότητα –οικονομική, επιχειρηματική, παραγωγική- η οποία όμως ελάχιστη σχέση έχει -ή πολύ μειωμένη συγκριτικά- με την κοινωνική ωφέλεια και την προστιθέμενη αξία στο εσωτερικό της χώρας. Αυτό είναι το κρίσιμο ζήτημα στο οποίο θα μπορούσε κανείς να αναφερθεί μιλώντας για την Ημέρα της Θάλασσας. 
Επίσης, παρά το γεγονός ότι έχει ήδη στηριχθεί η εφοπλιστική δραστηριότητα πάρα πολύ και με πολλούς και διάφορους τρόπους, έχουμε πτώση -και φέτος- της πλοιοκτησίας με ελληνική σημαία. Για παράδειγμα, μεταξύ του 2012 και του 2013, σύμφωνα με τα στοιχεία της ΕΛΣΤΑΤ, μειώθηκε 3,7% η ελληνική σημαία και πέρυσι 3,3%. Πού είναι τα προνόμια; Πού είναι η ενίσχυση που δίνει το ελληνικό κράτος; Πού είναι όλες αυτές οι -υπέρ των εφοπλιστών και πλοιοκτητών- παροχές ως στοιχειώδης ανταπόδοση προς αυτήν την κατεύθυνση; 
Αντίθετα, έχουμε 27% ανεργία στον κλάδο των ναυτικών, κατά τι περισσότερο δηλαδή από τη συνολική ανεργία που υπάρχει στο εργατικό δυναμικό της χώρας. Αυτό έχει δραματικές επιπτώσεις, τραγικές και για το βιοτικό επίπεδο και για τη βιωσιμότητα του κύριου ασφαλιστικού τομέα, του ΝΑΤ, αλλά ακόμα-ακόμα και για την κοινωνική σύνδεση της ελληνικής κοινωνίας, την ιστορική και με επεκτάσεις πολιτισμικές της σύνθεσης της ελληνικής κοινωνίας. 
Μου δόθηκε και χθες η ευκαιρία, όταν γιορτάστηκε σε σχετική πρωτοβουλία του Ναυτικού Επιμελητηρίου και της Ένωσης Ελλήνων Εφοπλιστών η ημέρα αυτή, να πω ότι δεν νοείται ο Πειραιάς χωρίς ναυτικούς, δεν νοείται η Χίος και τα άλλα νησιά χωρίς ναυτικούς. Αυτό σημαίνει και κατάπτωση της πολιτισμικής παράδοσης, πέρα από όλα τα άλλα. Δεν μπορεί η Ελλάδα να μην είναι χώρα ναυτικών. Όλα αυτά σημαίνουν τεράστιες αλλαγές στη διανομή του πλούτου, στην προσβασιμότητα στα αγαθά, στην επιβίωση των ανθρώπων. 
Να μη θέσω λεπτομερώς τα ζητήματα, γιατί δεν έχουμε το χρόνο για να κάνουμε μια πλήρη ανάλυση, τι σημαίνει η σύνδεση των νησιών μεταξύ τους, δηλαδή η ακτοπλοϊκή σύνδεση και η κατάρρευσή της και οι λόγοι γι’ αυτό.
Να μη θέσω δε τέλος, που πρέπει να το θέσουμε, το ζήτημα της κατάρρευσης της ναυπηγικής βιομηχανίας, που είναι χρόνια τώρα ιδιωτικοποιημένη. Πού είναι οι επενδύσεις των ιδιωτών στη ναυπηγική βιομηχανία, στο Σκαραμαγκά, στην Ελευσίνα, στο Νεώριο, στη Χαλκίδα; Πού είναι τα πλοία που ναυπηγούνται ή επισκευάζονται; Πού είναι η στήριξη της ναυπηγοεπισκευαστικής ζώνης του Περάματος;
Και όλα αυτά είναι τεράστιας σημασίας ζητήματα, που δεν μπορεί μια επετειακή αναφορά τρίλεπτη να τα καλύψει. Χρειάζεται το ξεκίνημα που έγινε το 2008, τουλάχιστον σε ό,τι αφορά το ελληνικό Κοινοβούλιο, να αποκτήσει πραγματική συνέχεια, με συστηματική επεξεργασία και αντιμετώπιση, όχι μόνο κοινοβουλευτική αλλά και κοινωνική, του τεράστιου ζητήματος της παραγωγικής ανασυγκρότησης της ναυτιλίας. 
Κύριε Πρόεδρε, να επισημάνω δε εν κατακλείδι – και ευχαριστώ που μου δώσατε τη δυνατότητα να υπερβώ το χρόνο μου- ότι υπάρχει και η άλλη παράμετρος, η προστασία του θαλασσινού περιβάλλοντος, που είναι τεράστιο ζήτημα. Δεν έχω το χρόνο να μιλήσω γι’ αυτό, αλλά όταν γιορτάζεται η Ευρωπαϊκή Ημέρα της Θάλασσας δεν πρέπει να μιλάμε μόνο για την αξιοποίηση της θάλασσας αλλά και για το σεβασμό της θάλασσας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Η κ. Γκερέκου έχει το λόγο.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, με αφορμή το φετινό εορτασμό της Ευρωπαϊκής Ημέρας για τη Θάλασσα, αξίζει, νομίζω, να στρέψουμε την προσοχή μας σε ένα σχετικά πρόσφατο στοιχείο της ευρωπαϊκής θαλάσσιας πολιτικής, που έχει κωδικοποιηθεί με τον όρο «γαλάζια ανάπτυξη». 
Όπως επισημάνθηκε για τη χώρα μας, η θάλασσα δεν είναι απλώς το κυρίαρχο στοιχείο της γεωγραφίας της. Πολύ περισσότερο είναι σύμβολο της διαχρονικής της ταυτότητας. Καθόρισε την πολιτιστική και οικονομική επίδραση που άσκησε ο Ελληνισμός ήδη από την αρχαιότητα μέσω των θαλάσσιων εμπορικών δρόμων της Μεσογείου. Αποτέλεσε το ιδρυτικό στοιχείο μιας μακραίωνης ναυτικής παράδοσης, που σήμερα αποτυπώνεται στη θέση της χώρας μας ως κορυφαίας ναυτιλιακής δύναμης στον κόσμο. Είναι ένας φυσικός πλουτοπαραγωγικός πόρος, που στήριξε την ανάπτυξη ολόκληρων πληθυσμών στις παράκτιες και νησιωτικές περιοχές της χώρας μας.
Το στοιχείο, όμως, το οποίο διαφοροποιεί την Ελλάδα από κάθε άλλη χώρα της Ευρώπης που βρέχεται από θάλασσα, είναι η έντονη νησιωτικότητά της, η μοναδική πολυνησία της, σύμφωνα με πρόσφατες αποτυπώσεις, δεκαοκτώ χιλιάδες χιλιόμετρα ακτογραμμής, έξι χιλιάδες νησιά, τρεις χιλιάδες από αυτά κατοικημένα. 
 Η μοναδική, λοιπόν, πολυνησία της είναι αυτό που την καθορίζει. Είναι τα ιδιαίτερα φυσικά, κοινωνικά και πολιτιστικά χαρακτηριστικά κάθε νησιωτικού τόπου, που αποτελούν το συγκριτικό του πλεονέκτημα. Αυτό το πλεονέκτημα καλούμαστε να το αξιοποιήσουμε ακόμα περισσότερο. Και λυπάμαι να το πω, αλλά εξακολουθεί να είναι το μεγάλο ζητούμενο ακόμα.
Ποιο είναι, λοιπόν, το κλειδί που θα επιτρέψει στη χώρα μας να αξιοποιήσει τις δυνατότητές της στο πλαίσιο της «γαλάζιας ανάπτυξης»; Ένα πρώτο στοιχείο είναι η διαφοροποίηση. Η ιστορία, οι παραδόσεις, το οικιστικό και αρχιτεκτονικό περιβάλλον, η γαστρονομία, τα προϊόντα, τα γεωφυσικά χαρακτηριστικά -όλοι μιλήσατε γι’ αυτά- και τόσα άλλα, ορίζουν μοναδικές τοπικές ταυτότητες που με τη σειρά τους ευνοούν τις διαφορετικές οικονομικές δραστηριότητες από τόπο σε τόπο.
Το δεύτερο κλειδί είναι η βιωσιμότητα. Να προστατεύσουμε δηλαδή και να διαχειριστούμε έξυπνα τους φυσικούς θαλάσσιους και άλλους πόρους, στους οποίους στηρίζουμε τις διαφορετικές οικονομικές δραστηριότητές μας, να διασφαλίσουμε την καλύτερη δυνατή διάχυση των οφελών αυτών στις τοπικές κοινωνίες και να δημιουργήσουμε τις δικές μας περιφερειακές και τοπικές ταυτότητες ουσιαστικά.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, την ανοχή σας για λίγο, σας παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεχίστε, κυρία Γκερέκου.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Ασφαλώς βασικός πυλώνας της «γαλάζιας ανάπτυξης» στη χώρα μας πρέπει να είναι ο θαλάσσιος τουρισμός. Η ανάδειξη της Ελλάδας σε παγκόσμιο κέντρο του γιότινγκ και της ιστιοπλοΐας αλλά και σε διεθνές κέντρο κρουαζιέρας, οι θαλάσσιες εκδρομές, ο αλιευτικός και καταδυτικός τουρισμός είναι μόνο κάποια ελάχιστα προϊόντα μιας σειράς από αυτά που εμπίπτουν στο θαλάσσιο τουρισμό –βιώσιμος, όμως, θαλάσσιος τουρισμός- και αυτό σημαίνει να βρούμε εκείνο το σημείο ισορροπίας μεταξύ της προστασίας βεβαίως –και θα συμφωνήσω απολύτως- του θαλάσσιου περιβάλλοντος και της δημιουργίας των έργων υποδομής που απαιτούνται.
Η έμφαση στο θαλάσσιο τουρισμό ως πυλώνα της «γαλάζιας ανάπτυξης» δεν πρέπει ωστόσο να μας παρασύρει στη μονοκαλλιέργεια του παρελθόντος. 
Κι εδώ έρχομαι στο τρίτο κλειδί. Την παράλληλη ανάπτυξη σε δραστηριότητες, οι οποίες πρέπει να απλώνονται σε περισσότερους από έναν τομείς και κλάδους, από τον εναλλακτικό τουρισμό, τις βιολογικές καλλιέργειες και την αλιεία μέχρι τις παραδοσιακές χειροτεχνικές δραστηριότητες, στην προώθηση προϊόντων και, φυσικά, τις πολιτιστικές δραστηριότητες. Έτσι ορίζουμε ξανά τις τοπικές μας ταυτότητες. 
Αυτό το μοντέλο της παράλληλης ανάπτυξης δεν ενορχηστρώνεται μόνο από το κράτος. Αντίθετα, κυρίως ξεκινάει από τη βάση, από τους τοπικούς φορείς και τους κατοίκους που συμμετέχουν και συνδιαμορφώνουν τα τοπικά χαρακτηριστικά της ανάπτυξης, γιατί γνωρίζουν καλύτερα από κάθε άλλον τις δυνατότητες της περιοχής τους και τι τόπο θέλουν.
Το τελευταίο κλειδί είναι η στήριξη των επιχειρήσεων και των ανθρώπων τους. Η εξασφάλιση ρευστότητας σε νέες -και όχι μόνο- μικρές και μεσαίες επιχειρήσεις στις παράκτιες και νησιωτικές περιοχές. Η επένδυση με σύγχρονες πολιτικές εκπαίδευσης και κατάρτισης σε ανθρώπινο δυναμικό, ώστε να αποκτήσει τις απαραίτητες γνώσεις και δεξιότητες, αξιοποιώντας, βέβαια, τις δυνατότητες των νέων τεχνολογιών.
Εάν, επομένως, θέλουμε να αξιοποιήσουμε αυτήν την υποσχόμενη πρόκληση της ευρωπαϊκής θαλάσσιας πολιτικής, αξίζει να επενδύσουμε στα στοιχεία της διαφοροποίησης, της βιωσιμότητας, της πολυμέρειας και της καινοτόμου επιχειρηματικότητας. Πρέπει να δώσουμε ουσιαστικό περιεχόμενο στο όραμα της «γαλάζιας ανάπτυξης», ώστε αυτό να μην παραμείνει ένα ακόμη ευχολόγιο, ένα ακόμη άδειο κέλυφος καλών προθέσεων. 
Και αυτό, κυρίες και κύριοι συνάδελφοι, εξαρτάται απολύτως από εμάς.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Η κ. Τσαμπίκα Ιατρίδη έχει το λόγο.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κύριε Πρόεδρε, κυρίες και κύριοι συνάδελφοι, η ιστορία έχει δείξει ότι το ναυτιλιακό θαύμα μιας μικρής χώρας σαν την Ελλάδα έχει βασιστεί στην οξυδέρκεια και στη διορατικότητα των Ελλήνων εφοπλιστών καθώς και στην απαράμιλλη ναυτοσύνη των Ελλήνων ναυτικών όλων των βαθμίδων. 
Ο συνδυασμός αυτός μας έχει φέρει στην πρώτη θέση παγκοσμίως και, βέβαια, μας καθιστά κυρίαρχους σε επίπεδο Ευρωπαϊκής Ένωσης. Είναι ο μοναδικός τομέας στον οποίο η χώρα μας όχι μόνο διαπρέπει αλλά, λόγω της δυναμικής ναυτιλίας μας, μπορεί να καθορίσει τις εξελίξεις και την αντίστοιχη νομοθεσία εντός του ευρωπαϊκού χώρου. 
Πιστεύουμε ότι αυτός μπορεί και πρέπει να είναι ο στόχος του νέου Υπουργείου Ναυτιλίας και Αιγαίου. Να γίνει, δηλαδή, η χώρα μας αυτή που θα καθορίζει τις εξελίξεις του κλάδου στην Ευρωπαϊκή Ένωση. 
Το επισημαίνω αυτό, γιατί πολλές φορές σε ζητήματα που άπτονται της ακτοπλοΐας, της αλιείας αλλά και της ναυτιλίας μικρών αποστάσεων, οι αποφάσεις που λαμβάνονται στις Βρυξέλλες, δεν λαμβάνουν υπ’ όψιν τους την πραγματικότητα που βιώνουν όσοι ζουν από την ενασχόλησή τους με τη θάλασσα. Και βέβαια, πολλές φορές η Ευρωπαϊκή Ένωση με τις πολιτικές της και τις αποφάσεις της είναι η βασική πηγή συκοφάντησης όσων δραστηριοποιούνται στο ναυτιλιακό κλάδο. Αυτό πρέπει να αλλάξει.
Κυρίες και κύριοι συνάδελφοι, οι Ανεξάρτητοι Έλληνες από την πρώτη στιγμή χαιρετίσαμε την επανίδρυση του Υπουργείου Ναυτιλίας μετά την αδικαιολόγητη κατάργηση του Υπουργείου Εμπορικής Ναυτιλίας από την κυβέρνηση Παπανδρέου και τα σοβαρά προβλήματα που δημιούργησε στον κλάδο. Η ναυτιλία μας είναι πολύ σημαντική για να μην έχει το δικό της Υπουργείο. 
Τα οφέλη για τη χώρα μας από τη ναυτιλία είναι προφανή. Τα τελευταία δέκα χρόνια η ελληνική ναυτιλία προσφέρει κατά μέσο όρο δέκα δισεκατομμύρια ευρώ σε συνάλλαγμα το χρόνο στην ελληνική οικονομία χωρίς να απαιτεί τις επενδύσεις που χρειάζονται άλλοι παραγωγικοί τομείς της οικονομίας μας, όπως ο τουρισμός. 
Βέβαια, όπως έχουμε δει, η ελληνική πολιτεία έχει αμφίσημη συμμετοχή στο ελληνικό ναυτιλιακό θαύμα. Από τη μία, έχει συνδράμει με την ίδρυση αυτόνομου Υπουργείου Εμπορικής Ναυτιλίας και Λιμενικού Σώματος από την εποχή του Ελευθέριου Βενιζέλου. Από την άλλη, οι αλλοπρόσαλλες πολιτικές σε ζητήματα νηολογίου, ναυπηγοεπισκευαστικής ζώνης και, κυρίως, η καταλήστευση του Ναυτικού Απομαχικού Ταμείου για κομματικές εξυπηρετήσεις, έχει δημιουργήσει σοβαρά προβλήματα στο ναυτιλιακό κόσμο στο σύνολό του. 
Αυτά τα προβλήματα πρέπει να ξεπεραστούν. Εμείς πιστεύουμε ότι η ναυτιλία μας έχει τη δυναμική που θα μας βοηθήσει να ξεπεράσουμε την κρίση. Θεωρούμε, όμως, ότι η ναυτιλία δεν μπορεί να προχωρήσει αν δεν υπάρξει ουσιαστική και ισοδύναμη συνεργασία μεταξύ του τρίπτυχου ναυτικοί – εφοπλιστές - πολιτεία, κάτι το οποίο –μέχρι στιγμής τουλάχιστον- δεν φαίνεται να συμβαίνει. 
Σε κάθε περίπτωση, η θάλασσα που μας περιβάλλει είναι πηγή ζωής για τη χώρα μας και την Ευρώπη ολόκληρη κι έτσι πρέπει να την αντιμετωπίζουμε. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Ο κ. Νικόλαος Κούζηλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ευχαριστώ πολύ, κύριε Πρόεδρε.
Η θάλασσα ήταν πάντοτε για την πατρίδα μας ένα μέσο ανάπτυξης, εξερεύνησης, αναζήτησης και βιοπορισμού. Ο Έλληνας, άνθρωπος με ψυχή ελεύθερη, βρίσκει από τα αρχαία χρόνια τις απαντήσεις στις αναζητήσεις του, στις απορίες του, στην προκοπή του.
Ο λαός μας από την αρχαιότητα ζει στη θάλασσα και από τη θάλασσα. Η ναυτική μας παράδοση είναι μεγάλη. Και θα μπορούσαμε να πούμε πως είναι χαρακτηριστικό της φυλής μας η τάση για την απόκτηση, τη διατήρηση και την ενίσχυση της ναυτικής μας ισχύος. 
Η Ελλάδα πάντοτε βρισκόταν στο επίκεντρο παγκόσμιων εξελίξεων και έχει σημαντικότατη γεωστρατηγική θέση επειδή βρίσκεται σε σημείο που οι θάλασσες ενώνουν την Ευρώπη με την Ασία και την Αφρική. 
Ο λαός μας ανέπτυξε από τα αρχαία χρόνια έναν κατ’ εξοχήν θαλάσσιο πολιτισμό. Η θάλασσα έπαιζε ανέκαθεν έναν κυρίαρχο ρόλο. Με μέσο τη θάλασσα οι Έλληνες έφτασαν στην άκρη του κόσμου, μεταδίδοντας τον σπουδαίο ελληνικό πολιτισμό στα πέρατα της οικουμένης. Ο Γάλλος ελληνιστής Ζακ Λακαριέρ επισημαίνει ότι ο πλούτος και η δύναμη του Ελληνισμού βρίσκονται στη θάλασσα. 
Στις μέρες μας βλέπουμε τον Έλληνα ναυτικό να βάλλεται από παντού, με τις συνθήκες της εργασίας του να δυσχεραίνουν, με το βιοτικό του επίπεδο να πέφτει συνεχώς. Ένα σοβαρό κράτος οφείλει να στηρίξει τον Έλληνα ναυτικό, να σταματήσει να τον υπερφορολογεί, να δει τα προβλήματα που αντιμετωπίζει και να δώσει λύσεις.
Η ελληνική ναυτιλία παραμένει ακόμα και σήμερα ισχυρή. Η ελληνική εμπορική ναυτιλία, ο Έλληνας ναυτικός μπορούν να αποτελέσουν παράγοντες ανάπτυξης για τη χώρα μας. Μέσω της αξιοποίησης των δυνατοτήτων που έχει η χώρα μας στις θαλάσσιες δραστηριότητες, θα μπορούσαν να δημιουργηθούν πολλές χιλιάδες θέσεις εργασίας, δίνοντας αδιέξοδο σε πολλούς συμπατριώτες μας.
Πέρα από την εμπορική ναυτιλία δεν θα μπορούσα να μην αναφερθώ και στο ένδοξο Πολεμικό μας Ναυτικό και το Λιμενικό Σώμα, όπου μάχονται καθημερινά για την προάσπιση των ελληνικών θαλασσών. Να μην ξεχνάμε πως το ελληνικό Πολεμικό Ναυτικό είναι αυτό που πρωτοστάτησε και μεγαλούργησε σε όλους τους αγώνες του έθνους μας από την Επανάσταση του 1821 μέχρι σήμερα. 
Στη σημερινή εποχή που ζούμε, που όλα αμφισβητούνται, η δύναμη στη θάλασσα είναι αυτή που μπορεί να μας δώσει τις βάσεις για να πάμε μπροστά σε όλους τους τομείς. Η ισχύς στη θάλασσα είναι αυτή που θα κρατήσει ελεύθερες τις ελληνικές θάλασσες και ελεύθερο τον περήφανο λαό μας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε.
Το λόγο έχει η κ. Νίκη Φούντα.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κύριε Πρόεδρε.
Κύριε Υπουργέ, είναι αναρίθμητα αυτά που μπορεί να πει κανένας για τη θάλασσα, μια θάλασσα που έχει υμνηθεί, έχει τραγουδηθεί, έχει λατρευτεί. Μια θάλασσα που για πολλούς από εμάς αποτελεί προϋπόθεση βιωσιμότητας, που είχε τη δική της θεότητα στην ελληνική μυθολογία και που, διαχρονικά, έχει αντιμετωπιστεί σαν σύμβολο, σαν εθνική ταυτότητα.
Κάθε χρόνο στις 20 Μαΐου γιορτάζεται στην Ευρωπαϊκή Ένωση η Θαλάσσια Ευρώπη ως μια ευκαιρία να προβληθεί η σημασία των θαλασσών στην καθημερινή μας ζωή. 
Φέτος, τα δύο κεντρικά θέματα τα οποία συζητούνται στη Μάλτα, όπου πραγματοποιείται η 6η Συνδιάσκεψη της Ευρωπαϊκής Ημέρας για τη Θάλασσα, είναι η ανάπτυξη των παράκτιων περιοχών και ο βιώσιμος θαλάσσιος τουρισμός το πώς, δηλαδή, ο τουρισμός μπορεί να λειτουργήσει ως αναπτυξιακός μοχλός ενταγμένος, όμως, σε ένα πλαίσιο αειφορίας.
Δεν χρειάζεται να αναφερθεί κανείς εκτενώς στο γιατί η χώρα έχει εκ των προτέρων συγκριτικό πλεονέκτημα ως προς τις δυνατότητες ανάπτυξης του θαλάσσιου τουρισμού ως μιας ειδικής και αρκετά δυναμικής μορφής τουρισμού. Είτε μιλάμε για περιηγήσεις με σκάφη αναψυχής και κρουαζιέρα είτε για υποβρύχιο αλιευτικό ή θαλάσσιο αθλητικό τουρισμό, τα περιθώρια επέκτασης των δραστηριοτήτων αυτών στη χώρα μας είναι μεγάλα και υπάρχουν σημαντικότατα πεδία, τα οποία παραμένουν εντελώς ανεκμετάλλευτα, όπως παραδείγματος χάριν ο θαλάσσιος τουρισμός φύσης για τον οποίο τα τελευταία χρόνια εκδηλώνεται όλο και μεγαλύτερο ενδιαφέρον.
Ωστόσο, ούτε σε επίπεδο εθνικού σχεδιασμού έχει υπάρξει μια συνολική τέτοια οπτική, ούτε, όμως, και η τοπική αυτοδιοίκηση, που γνωρίζει καλύτερα από τον καθένα τα τοπικά πλεονεκτήματα και τις δυνατότητες της κάθε περιοχής, έχει να επιδείξει μια πιο καινοτόμα διάσταση βιώσιμης αξιοποίησης του θαλάσσιου περιβάλλοντος.
Οι παράκτιες περιοχές της χώρας μας συγκεντρώνουν ένα πολύ μεγάλο ποσοστό πληθυσμού. 
Σε μεγάλο, όμως, μέρος των νησιωτικών περιοχών καταγράφονται σοβαρά προβλήματα, όπως προβλήματα πρόσβασης σε υπηρεσίες και δομές, δημογραφική γήρανση και υψηλά ποσοστά ανεργίας. 
Κατά συνέπεια η ανάπτυξη του θαλάσσιου τουρισμού θα μπορούσε να λειτουργήσει ως μία διαδικασία και δραστηριότητα αποκέντρωσης και περιφερειακής ανάπτυξης που να παρέχει ευκαιρίες απασχόλησης. 
Αυτό προϋποθέτει τη συνέργεια δύο παραγόντων: 
Σε επίπεδο εθνικού σχεδιασμού, την αντιμετώπιση μίας μεγάλης γκάμας προβλημάτων, όπως οι ελλείψεις σε θέσεις ελλιμενισμού σκαφών ή ο αναγκαίος εκσυγχρονισμός των μαρίνων, που σε μεγάλο βαθμό δεν πληρούν τις απαιτούμενες προδιαγραφές. Κομβικό θέμα θα πρέπει να είναι η διασφάλιση της συνδεσιμότητας των νησιών. Δυστυχώς δεν μπορούμε να μιλάμε για ανάπτυξη του θαλάσσιου τουρισμού, όταν ο αριθμός των δρομολογίων των πλοίων μειώνεται όλο και περισσότερο και το κόστος αυτής της μετακίνησης αυξάνεται με γεωμετρική πρόοδο. 
Από την άλλη πλευρά, σε επίπεδο τοπικό και επιχειρηματικό, απαιτείται εξειδίκευση στους υποτομείς του θαλάσσιου τουρισμού και κατανομή δραστηριοτήτων στις παράκτιες περιοχές ανάλογα με το συγκριτικό πλεονέκτημα της καθεμίας. Θα μπορούσαν, για παράδειγμα, να υπάρξουν δυνατότητες ανάπτυξης του υποβρύχιου τουρισμού στη Σαντορίνη ή τη Μήλο ή του τουρισμού φύσης στις Σποράδες. 
Ακόμα, σε μία πιο πολιτιστική - εκπαιδευτική οπτική, θα μπορούσαμε να συζητήσουμε την καλύτερη συσχέτιση θαλάσσιου τουρισμού και αξιοποίησης πολιτιστικών συμπλεγμάτων ή τη διαμόρφωση προϋποθέσεων στέγασης εκπαιδευτικών δραστηριοτήτων σε παράκτιες περιοχές, όπως, για παράδειγμα, εκπαιδευτικά προγράμματα για ναυτικές δραστηριότητες ή για παραδοσιακά αλιευτικά εργαλεία. 
Πριν κλείσω, θα μου επιτρέψετε να κάνω μία ειδική αναφορά στην παράμετρο της βιωσιμότητας, η οποία έχει κομβική θέση, αν θέλουμε να συζητάμε για το θαλάσσιο τουρισμό με όρους μακροπρόθεσμους. Η θαλάσσια ρύπανση ή ηχορύπανση, η υπέρβαση της φέρουσας ικανότητας των παράκτιων περιοχών, η αλλοίωση του παράκτιου περιβάλλοντος είναι ανασταλτικοί παράγοντες για οποιαδήποτε τουριστική αξιοποίηση, για μία αξιοποίηση που δεν θέλουμε να είναι βραχεία και ανεμική. 
Στο πλαίσιο αυτό, η εφαρμογή μίας βιώσιμης χωροταξικής πολιτικής για τον παράκτιο χώρο, που θα σέβεται και θα αναδεικνύει το φυσικό περιβάλλον και τον ιδιαίτερο χαρακτήρα της κάθε περιοχής, αποτελεί προϋπόθεση. Δυστυχώς και αυτό είναι ένα ακόμα πεδίο το οποίο τείνουμε να απολέσουμε. 
Οι οδηγίες πλέον, κύριε Υπουργέ, ορίζουν το νερό ως ένα φυσικό πόρο κι όχι ως έναν ανθρώπινο πόρο. Ας λειτουργήσουμε και ας νομοθετήσουμε με σεβασμό προς το περιβάλλον και τη θάλασσα αλλά και τους ανθρώπους της, τους ναυτικούς και τον καθένα από εμάς. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Αθανάσιος Παφίλης έχει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ευχαριστώ, κύριε Πρόεδρε.
Θα αξιοποιήσουμε τη δυνατότητα που μας δίνει η σημερινή συζήτηση για να αναφερθούμε στις εξελίξεις που αφορούν τη ναυτιλία, τα προβλήματα των ναυτεργατών και την πολιτική πρόταση του Κομμουνιστικού Κόμματος Ελλάδας. 
Θέλουμε πρώτα απ’ όλα να συμβάλλουμε στην απομυθοποίηση της πολιτικής που προβάλλει, κυρίως, η Κυβέρνηση -και όχι μόνο- με τους ύμνους στο εφοπλιστικό κεφάλαιο και να προσγειωθούμε λίγο στην ωμή πραγματικότητα. 
Θα αναφερθώ σε ορισμένα στοιχεία: 
Το 1990 ο ελληνόκτητος στόλος αριθμούσε δύο χιλιάδες τετρακόσια είκοσι έξι πλοία με ογδόντα τέσσερα εκατομμύρια τετρακόσιες τριάντα εννέα χιλιάδες εκατόν πενήντα εννέα τόνους. Το 2012 αριθμούσε τρεις χιλιάδες επτακόσια εξήντα πλοία με διακόσια εξήντα τέσσερα εκατομμύρια πενήντα τέσσερις χιλιάδες εκατόν εξήντα επτά τόνους. Δηλαδή, σε είκοσι δύο χρόνια είχε αύξηση κατά χίλια τριακόσια τριάντα τέσσερα πλοία -54,98%- και κατά 213,66% σε τόνους. 
Οι Έλληνες εφοπλιστές το 2012 ήλεγχαν το 16,10%, ενώ το 2008, παρά την κρίση, το 16,8% της χωρητικότητας του παγκόσμιου εμπορικού στόλου. 
Οι Έλληνες εφοπλιστές, επίσης, αξιοποιούν τις χαμηλές τιμές των πλοίων από δεύτερο χέρι -οκτώ έως δέκα χρόνων- και παράλληλα επεκτείνουν παραγγελίες σε νέους κλάδους, όπως μεταφορά εμπορευματοκιβωτίων, υγροποιημένου φυσικού αερίου, υγραερίου, πλατφόρμες για θαλάσσιες γεωτρήσεις και άλλα. 
Από την 1-1-2003 μέχρι το τρίτο τρίμηνο του 2012 οι παραγγελίες νεότευκτων ελληνικών συμφερόντων πλοίων ήταν χίλιες εννιακόσιες σαράντα επτά αξίας 110 δισεκατομμυρίων δολαρίων. Το εννεάμηνο του 2012 οι εφοπλιστές επένδυσαν 3,8 δισεκατομμύρια δολάρια για «χτίσιμο» ενενήντα επτά πλοίων και 3,5 δισεκατομμύρια για αγορά διακοσίων δύο πλοίων από δεύτερο χέρι. 
Παρά, λοιπόν, την κρίση και τη μείωση των ναύλων, η κερδοφορία συνεχίζεται λόγω του υψηλού βαθμού εκμετάλλευσης των ναυτεργατών. 
Οι εξελίξεις στη ναυσιπλοΐα ποιες ήταν; 
Πρώτον, με την κατάργηση του καμποτάζ οξύνθηκε ο ανταγωνισμός, συγκεντροποιήθηκε ο κλάδος και δημιουργήθηκαν τρεις μεγάλοι επιχειρηματικοί όμιλοι, οι οποίοι ελέγχουν το 85% της κίνησης στο Αιγαίο και το 80% στην Αδριατική. Η κρίση, βεβαίως, και η εξαθλίωση των εργαζομένων συνολικά είχε σαν αποτέλεσμα να μειωθεί η μεταφορική κίνηση. 
Δεύτερον, ενισχύθηκε η επιθετικότητα του εφοπλιστικού κεφαλαίου. Χειροτέρευσε η εξυπηρέτηση των νησιών, παρ’ ότι η Ελλάδα είναι μεγάλη ναυτική χώρα. Η κατάσταση των ναυτεργατών χειροτερεύει συνεχώς. Οι τιμές των εισιτηρίων έγιναν απαγορευτικές για τα λαϊκά στρώματα που μένουν σε νησιά. 
Τρίτον, παραμένει το πρόβλημα των παρήλικων υπερσυντηρημένων πλοίων άνω των τριάντα χρόνων με κίνδυνους για την ανθρώπινη ζωή στη θάλασσα και το περιβάλλον. 
Έγιναν δημαγωγικές δηλώσεις για την απελευθέρωση στα κρουαζιερόπλοια, το καμποτάζ, δηλαδή, παράλληλα με την ενίσχυση των εφοπλιστών με νέα προνόμια. Λέγατε ότι θα δημιουργήσει χιλιάδες θέσεις εργασίας, θα ανακάμψουν οι αυτοαπασχολούμενοι, θα αυξηθεί ο τουρισμός. Αυτά δεν έχουν καμμία σχέση με την πραγματικότητα. Οι ελληνικοί επιχειρηματικοί όμιλοι, οι ευρωπαϊκοί και οι αμερικάνικοι αξιώνουν μεγαλύτερες ενισχύσεις για να πάρουν φιλέτα ξενοδοχειακών μονάδων, λιμάνια, υποδομές, εγκαταστάσεις και φυσικά με  φτηνούς εργάτες σε συνθήκες κυριολεκτικά γαλέρας. 
Η πολιτική των κυβερνήσεων και του ΠΑΣΟΚ και της Νέας Δημοκρατίας,  καθώς επίσης και της σημερινής Κυβέρνησης αλλά και η κοινή ναυτιλιακή πολιτική της Ευρωπαϊκής Ένωσης, εξυπηρετούν τα συμφέροντα των εφοπλιστών σε βάρος των ναυτεργατών, των εργαζομένων και των λαών της Ευρώπης. 
Μιας και μιλάμε, λοιπόν, για την ευρωπαϊκή πολιτική στη θάλασσα, αυτή έχει δύο άξονες. Από τη μία εξυπηρέτηση των εφοπλιστών και από την άλλη διάθεση της θάλασσας και ό,τι κινείται γύρω από τη θάλασσα στο κεφάλαιο για εκμετάλλευση. Πρόκειται για δημιουργία θεσμικού πλαισίου για εκμετάλλευση, σε βαθμό που καταντά πολλές φορές να είναι απαγορευτική η θάλασσα για τους εργαζόμενους. 
Οι φορολογικές υποχρεώσεις των εφοπλιστών είμαι μηδαμινές. Υπάρχει ένα δίχτυ δεκάδων σκανδαλωδών φοροαπαλλαγών. 
Παράδειγμα απλό για όσους μας βλέπουν. Η φορολόγηση υπολογίζεται με τη χωρητικότητα και την ηλικία του πλοίου και όχι με τα έσοδα και τα κέρδη. Για παράδειγμα, ένα πλοίο σαράντα χιλιάδων τόνων με –το χαμηλότερο λέμε, γιατί υπάρχει και πολύ πιο ψηλό- ημερήσιο ναύλο 8.100 δολάρια, με ετήσιο κύκλο εργασιών 2.956.000 δολάρια από ναύλα, πόσο φόρο πληρώνει άραγε; Πληρώνει 14.300 ευρώ. Να πώς γίνονται τα καράβια. 
Η καταστροφική πολιτική των κυβερνήσεων για το ΝΑΤ, με την κατοχύρωση φοροαπαλλαγών των εφοπλιστών με χαριστικές ρυθμίσεις, έχει οδηγήσει σε τραγικό αδιέξοδο το ΝΑΤ κι έχει μετατρέψει τις συντάξεις σε συντάξεις πείνας. 
Είναι, πραγματικά, ντροπή να επικαλείστε σήμερα τη μεγάλη προσφορά των εφοπλιστών όταν τους χαρίζετε ακόμα και τα ασφάλιστρα για το Ναυτικό Απομαχικό Ταμείο, πολύ περισσότερο, μάλιστα, που η κρατική ενίσχυση ουσιαστικά λειτουργεί ως επιδότηση στους εφοπλιστές. Η κρατική ενίσχυση που δίνεται στο ΝΑΤ, που είναι λεφτά των Ελλήνων εργαζομένων, των φορολογουμένων, στην πραγματικότητα είναι άλλη μία επιδότηση στους εφοπλιστές, χώρια από τις μεγάλες επιδοτήσεις που δώσατε όλο το προηγούμενο διάστημα, που δεκαπλασιάστηκαν για τις λεγόμενες «άγονες γραμμές».
Αποτέλεσμα; Τεράστια συσσώρευση κεφαλαίου. Αμύθητος, απίστευτος πλούτος στα χέρια των εφοπλιστών, οι οποίοι σήμερα επενδύουν σε ακίνητα, σε σύγχρονες τουριστικές μονάδες, σε τράπεζες, σε Μαζικά Μέσα Ενημέρωσης. Να η πλουτοκρατία που λέμε και η οικονομική ολιγαρχία. Και εξάγουν και χρήματα. Γιατί λέτε πόσα εισάγουν, πόσο συνάλλαγμα φέρνουν, δεν λέτε, όμως, πόσο διώχνουν; Εξάγουν στην Ελβετία, στη Γερμανία, στη Βρετανία, στις Ηνωμένες Πολιτείες της Αμερικής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παφίλη...</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Θα τελειώσω. Μπαίνουμε στο κρίσιμο σημείο. 
Υπάρχει και η άλλη πλευρά, όμως, η πλευρά αυτών που παράγουν αυτόν τον πλούτο και είναι οι ναυτεργάτες. Υπάρχει ανεργία. Πάνω από πέντε έως έξι χιλιάδες ναυτεργάτες ψάχνουν για δουλειά, ενώ αυξάνεται ο στόλος και έχουμε όλα αυτά τα αμύθητα κέρδη. 
Επίσης, σημειώθηκε μείωση των θέσεων εργασίας των Ελλήνων ναυτεργατών κατά 36,47% από το 2000 έως το 2010. Τα τελευταία πέντε χρόνια χάθηκαν χίλιες εννιακόσιες θέσεις εργασίας στην ακτοπλοϊα. Εντάθηκε η επίθεση στους ναυτεργάτες. Επικρατούν συνθήκες Μεσαίωνα. Εντατικοποίηση, μείωση μισθών, μείωση οργανικών συνθέσεων, ανασφάλιστη εργασία. Είναι γνωστά όλα. Ζούγκλα κυριολεκτικά! Μειώνονται οι μισθοί. Υπονομεύονται οι κλαδικές συμβάσεις. Και υπάρχει και το άθλιο μέτρο –το άθλιο μέτρο!- της πολιτικής επιστράτευσης, που έχετε εφαρμόσει όλες οι κυβερνήσεις μέχρι τώρα στους ναυτεργάτες. 
Πώς, λοιπόν, έγινε το ναυτιλιακό θαύμα που προβάλλουν όλες οι πλευρές μέσα σ’ αυτήν την Αίθουσα; Από την καπατσοσύνη και την εξυπνάδα; Καλά, σοβαρολογείτε; Έγινε από τον ιδρώτα και το αίμα των ναυτεργατών, από την υπερεκμετάλλευση εκείνων των ναυτεργατών που στο Β΄ Παγκόσμιο Πόλεμο σκοτώθηκαν, πνίγηκαν και δεν δόθηκε καμμία σύνταξη, ενώ οι εφοπλιστές για κάθε καράβι που βυθιζόταν, έπαιρναν την ασφάλιση. 
Εκεί, λοιπόν, στηρίχθηκε, στον υψηλό βαθμό εκμετάλλευσης και στα τεράστια προνόμια που δίνει το αστικό κράτος, τα οποία είναι προκλητικά! Δεν υπάρχει άλλη λέξη. Έχουν δοθεί πενήντα τρεις φοροαπαλλαγές στους εφοπλιστές! 
Λεφτά του Έλληνα εργαζόμενου, του ελληνικού λαού που δεν μπορεί να ζήσει, δίνονται αφειδώς σ’ αυτόν τον κλάδο. 
Οι εξελίξεις, λοιπόν, δείχνουν -και τελειώνω με αυτό- ότι το σύστημά σας -ο καπιταλισμός δηλαδή- και σε αυτόν τον τομέα να που οδηγεί. Στη συσσώρευση πλούτου από τη μία πλευρά και στην εξαθλίωση από την άλλη. 
Γι’ αυτό και είναι επιτακτική ανάγκη αυτοί που παράγουν τον πλούτο να τον πάρουν στα χέρια τους. Υπάρχει άλλη λύση: Η ανατροπή του συστήματος, η κοινωνικοποίηση και των καραβιών και των ναυπηγείων και των συγκεντρωμένων μέσων παραγωγής. 
Σήμερα  η κοινωνία έχει τη δυνατότητα, περισσότερο από κάθε φορά, να αξιοποιήσει τις επιστημονικές, τεχνολογικές δυνατότητες που έχει, τη στρατηγική θέση της Ελλάδας σ’ αυτόν τον τομέα με ένα άλλο σύστημα σοσιαλιστικό που θα κινείται με γνώμονα τις ανθρώπινες ανάγκες και όχι το καπιταλιστικό κέρδος. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε, κύριε Παφίλη. 
Ο κύριος Υπουργός έχει το λόγο. 
Χρόνια πολλά από όλους μας, κύριε Υπουργέ!</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Ευχαριστώ πολύ, κύριε Πρόεδρε. Ευχαριστώ, κύριοι συνάδελφοι. 
Ακούγοντας τον κ. Παφίλη, σκέφτηκα ότι ίσως θα έπρεπε να πάρουν κάποιοι πρωτοβουλία να γιορτάζουμε την ευρωπαϊκή ημέρα δυσπιστίας. Δυσπιστίας σε οτιδήποτε γίνεται, από οποιονδήποτε, οπουδήποτε. 
Ακούμε, με αφορμή τη σημερινή ημέρα, τον κ. Παφίλη να ανοίγει μια σειρά από θέματα, άσχετα τελείως με τη συζήτησή μας. Δεκτό. Είμαι πρόθυμος να τα συζητήσουμε όλα σ’ αυτήν την Αίθουσα.</Speech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Άσχετα είναι αυτά;</Speech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): 
Θέλω να αρχίσω με τη γεωγραφία. Η Ευρώπη, όπως ξέρετε, είναι μια ήπειρος που βρέχεται από τη θάλασσα. Έχει εβδομήντα χιλιάδες χιλιόμετρα ακτογραμμή. Στα βόρεια της βρίσκεται ο Βόρειος Ωκεανός, στα δυτικά ο Ατλαντικός, στα νότια η Μεσόγειος, στα ανατολικά ο Εύξεινος Πόντος. Ο μισός περίπου πληθυσμός έχει σχέση με τη θάλασσα. Οι μεγάλες πληθυσμιακές συγκεντρώσεις είναι στα πενήντα χιλιόμετρα βάθος από κάθε παράκτια ζώνη.
Όλο αυτό, η γεωγραφία δηλαδή, δείχνει γιατί ιστορικά, πολιτιστικά αλλά και οικονομικά, κυρίαρχο στοιχείο της διαδρομής της Ευρώπης στον κόσμο είναι η θάλασσα. 
Στην οικονομία τώρα. Το 40% του ΑΕΠ παράγεται σε θαλάσσιες περιοχές και το 90% του εξωτερικού εμπορίου της Ευρωπαϊκής Ένωσης γίνεται από τη θάλασσα. 
Αυτοί είναι βασικοί λόγοι για να γιορτάζουμε μια τέτοια ημέρα, την Ευρωπαϊκή Ημέρα για τη Θάλασσα, να τονίζουμε στους πολίτες –και, βέβαια, να το κάνουμε πράξη με τις πολιτικές μας- τη μεγάλη σημασία που έχει η θάλασσα για τη βιώσιμη οικονομική και κοινωνική ανάπτυξη στην Ευρώπη. 
Θα ήθελα να πω κι εγώ τα συγχαρητήριά μου στην τότε Αντιπρόεδρο του Ευρωκοινοβουλίου, την κ. Ρόδη Κράτσα, για την πρωτοβουλία που είχε να μας οδηγήσει σε αυτόν τον εορτασμό. 
Εδώ και έξι χρόνια σε διαφορετικό κράτος - μέλος εορτάζεται η Ευρωπαϊκή Ημέρα για τη Θάλασσα. 
Η Μάλτα έχει βάλει δυο κεντρικά θέματα, το βιώσιμο θαλάσσιο τουρισμό και την ανάπτυξη των παράκτιων περιοχών. 
Να σας ενημερώσω ότι έχουμε ήδη υποβάλει στην Ευρωπαϊκή Επιτροπή και είμαστε σε συνεννόηση με τα κράτη-μέλη να διοργανώσουμε εμείς στη χώρα μας ή το 2015 ή το 2016 την Ευρωπαϊκή Ημέρα για τη Θάλασσα και στο πλαίσιο αυτό, έχουμε ήδη ξεκινήσει κάποιες εκδηλώσεις που θα σας αναφέρω  σε λίγο. 
Επίσης, θέλω να τονίσω την ευαισθητοποίηση της Ευρώπης σε ό,τι αφορά στα ζητήματα του θαλασσίου περιβάλλοντος, της διάβρωσης και της μείωσης των αλιευτικών αποθεμάτων και διάφορα άλλα ζητήματα που απασχολούν τους παράκτιους πληθυσμούς και τις παράκτιες χώρες της Ευρωπαϊκής Ένωσης. 
Ορισμένοι συνάδελφοι ήταν στην υποεπιτροπή υδατικών πόρων, στην οποία, παρουσίασα ορισμένες πτυχές αυτής της πολιτικής για το θαλάσσιο περιβάλλον. Δεσμεύτηκα ότι θα στείλω και ένα πλήρες υπόμνημα, το οποίο ετοιμάζεται και θα σταλεί σε όλους όσους μετέχουν σε αυτήν την επιτροπή.
Στο Υπουργείο Ναυτιλίας και Αιγαίου, με το πρόσφατο νομοσχέδιο, πήραμε ορισμένες σημαντικές πρωτοβουλίες, για να βγούμε μπροστά στα ζητήματα της θαλάσσιας πολιτικής. Πρώτα απ’ όλα, να αναφέρω το ζήτημα του συντονισμού της Ολοκληρωμένης Θαλάσσιας Πολιτικής. Εκτός από τον περιβαλλοντικό πυλώνα, υπάρχουν και άλλες πολύ σημαντικές πτυχές αυτής της πολιτικής και εμείς, σε συνεννόηση πάντα με το Υπουργείο Εξωτερικών, θα ξεκινήσουμε το συντονισμό και την προετοιμασία δράσεων για την επόμενη περίοδο 2014-2020. Να σας πω μάλιστα ότι πρόκειται να ταξιδέψω στη Γαλλία την Παρασκευή, όπου θα έχω συνεργασία με τον ομόλογό μου για ζητήματα ολοκληρωμένης θαλάσσιας πολιτικής στη Μεσόγειο. Με την ευκαιρία θα παραστώ και στην παρουσίαση της στρατηγικής λιμένων της Γαλλίας. 
Επίσης, κύριοι συνάδελφοι, επειδή ο κ. Δρίτσας είπε ότι δεν αφιερώνουμε σε αυτήν τη μέρα τόσο χρόνο όσο θα έπρεπε, να σας πω ότι πρόκειται να στείλω στον Πρόεδρο της Βουλής την εθνική στρατηγική λιμένων, για να γίνει μια αναλυτική συζήτηση για τα λιμάνια σε χρόνο που θα αποφασίσει ο Πρόεδρος.
Η θαλάσσια πολιτική και η θαλάσσια ανάπτυξη συνδέονται άμεσα με τις επενδύσεις. Με βάση τον υφιστάμενο νόμο για την ανασύσταση του Υπουργείου Ναυτιλίας και Αιγαίου, η Γενική Γραμματεία Λιμένων και Λιμενικής Πολιτικής μετονομάζεται σε Γενική Γραμματεία Λιμένων, Λιμενικής Πολιτικής και Ναυτιλιακών Επενδύσεων και οργανώνεται έτσι, ώστε να συνδέσει αυτές τις δυο πτυχές με πιο αποτελεσματικό τρόπο.
Να αναφέρω στο σημείο αυτό διάφορες δράσεις όχι μόνο ευαισθητοποίησης του κοινού αλλά και υποστήριξης της διεκδίκησης της Ευρωπαϊκής Ημέρας για τη Θάλασσα. Μια από αυτές ήδη διοργανώθηκε. Είναι η εκδήλωση «Μυτιλήνη, Χίος εν πλω». Στη Μυτιλήνη έγινε ήδη μια τεχνική επιστημονική ημερίδα, για την ενεργοποίηση του Ινστιτούτου Νησιωτικής Πολιτικής, που θα λειτουργήσει με την υποστήριξη του Πανεπιστημίου Αιγαίου. Στη δράση αυτή, στην εν πλω διαδρομή μεταξύ των δυο νησιών, θα μοιραστούν φυλλάδια και για την ολοκληρωμένη θαλάσσια πολιτική. 
Ακούστηκαν σήμερα αρκετά ζητήματα, τα οποία δεν θέλω να σχολιάσω τώρα, όπως το ζήτημα της ακτοπλοΐας, της ναυτικής εκπαίδευσης, των προνομίων και των παροχών στην επιχειρηματική ναυτιλιακή κοινότητα. Δεν είναι της παρούσης.
Θα ήθελα όμως, κύριε Δρίτσα, με όλο το σεβασμό αυτά που είπατε σήμερα εδώ, να τα λέγατε χθες στην εκδήλωση του «INTERCONTINENTAL»  και αυτά που είπατε χθες, να μας τα λέγατε σήμερα. Ήταν πολύ πιο σχετικά με το θέμα μας.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τα ίδια είπα.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Θα ολοκληρώσω και μετά μπορείτε να πάρετε το λόγο. Δεν είπατε τα ίδια. Ήμουν παρών.
 Πλοίο, επιχειρηματικότητα και ναυτικός είναι αλληλένδετες έννοιες. Επιχειρηματικότητα χωρίς ναυτικό δεν υπάρχει. Αντίστοιχα, ναυτικός χωρίς πλοίο και επιχειρηματία, επίσης δεν υπάρχει. Αυτές τις τρεις πτυχές προσπαθούμε να συνδέσουμε και να υποστηρίξουμε λαμβάνοντας υπ&apos; όψιν το τι συμβαίνει σε διεθνές επίπεδο. 
Καλώ τους συναδέλφους, να κάνουν τον κόπο να επισκεφτούν τα πιο ισχυρά ναυτιλιακά κέντρα του κόσμου. Είμαι βέβαιος ότι τότε θα καταλάβουν τι σημαίνει κίνητρα για επενδύσεις, γιατί εδώ υπάρχει μια σύγχυση.
Κυρίες και κύριοι συνάδελφοι, με την ευκαιρία αυτής της εορτής, θέλω να σας διαβεβαιώσω ότι εμείς ως Υπουργείο Ναυτιλίας και Αιγαίου έχουμε ενεργοποιήσει όλες τις πτυχές της θαλάσσιας πολιτικής. Τα αποτελέσματα πιστεύω θα φανούν πολύ σύντομα.
Ήδη σε ορισμένες δράσεις μας έχουμε θετικά αποτελέσματα. Θα σας πω ορισμένα παραδείγματα. Για πρώτη φορά ενεργοποιήσαμε προγράμματα του Ευρωπαϊκού Κοινωνικού Ταμείου για την υποστήριξη της ναυτικής εργασίας. Δεν επιτρέπεται να υπάρχουν «κοιμώμενα» κονδύλια για το Υπουργείου Ναυτιλίας και Αιγαίου. Νομίζω ότι μπορούμε να ατενίζουμε με περισσότερη αισιοδοξία το μέλλον. 
Παράλληλα, έχουμε ενεργοποιήσει εργαλεία χρήσιμα, τα οποία περιορίζουν τη γραφειοκρατία, όπως για παράδειγμα το ηλεκτρονικό νηολόγιο, το οποίο είμαι βέβαιος ότι και αυτό θα αποδώσει καρπούς.
Το θαλάσσιο δυναμικό μας είναι αστείρευτο και μπορούμε και θέλουμε να το αξιοποιήσουμε, έτσι ώστε να συμβάλλει με τον καλύτερο δυνατό τρόπο στην ανάκαμψη και στην ανάπτυξη της χώρας. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε, κύριε Υπουργέ. 
Κυρίες και κύριοι συνάδελφοι, στο σημείο αυτό θα διακόψουμε για τρία λεπτά για να παραλάβουμε ένα ψήφισμα. 
Σας ευχαριστώ. 
                                                        (ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι παρέλαβα ψήφισμα ιερέων Ιεράς Μητρόπολης Καλαβρύτων και Αιγιαλείας για το σχέδιο νόμου κατά του ρατσισμού. Είναι μια διαμαρτυρία αυτό. Θα το καταθέσω για τα Πρακτικά και θα ανακοινωθεί στον Πρόεδρο και στο Προεδρείο της Βουλής.
Σας ευχαριστώ πολύ.
(Στο σημείο αυτό ο Ε΄ Αντιπρόεδρος της Βουλής κ. Λεωνίδας Γρηγοράκος καταθέτει για τα Πρακτικά το προαναφερθέν ψήφισμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κυρίες και κύριοι συνάδελφοι, ολοκληρώθηκε η αναφορά στην Ευρωπαϊκή Ημέρα της Θάλασσας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμεθα στη συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η δεύτερη με αριθμό 9110/2-4-2013 ερώτηση πρώτου κύκλου του Βουλευτή Β´ Αθήνας του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο, κ.&#160;Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας,&#160;σχετικά με την απόλυση εκλεγμένου συνδικαλιστή στην εταιρεία «BRISTOL-MYERS SQUIBB Α.Ε.».
Το λόγο έχει ο κ. Στρατούλης για δύο λεπτά, να αναπτύξει την ερώτησή του.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, κύριε Υπουργέ, εάν υπήρχαν στη χώρα μας αντιβραβεία αντεργατικής συμπεριφοράς, τα λεγόμενα «βατόμουρα», τότε σίγουρα θα τα διεκδικούσε μεταξύ άλλων επιχειρήσεων, η αμερικανοεγγλέζικη πολυεθνική «BRISTOL-MYERS SQUIBB», η οποία από το 1992 που ανέλαβε την «SQUIBB» και συγχωνεύθηκε μαζί της, έχει πραγματοποιήσει αλλεπάλληλα κύματα αντεργατικών πρακτικών και απολύσεων. Ακριβώς από τη στιγμή που μπήκε στη χώρα μας το 1992, ξεκίνησε ένα κύμα απολύσεων αλλά κυρίως τη διάλυση του τότε σωματείου.
Το δεύτερο μεγάλο κύμα απολύσεων και αντεργατικής συμπεριφοράς το είχαμε το περασμένο καλοκαίρι, τον Ιούλιο του 2012, όταν εντελώς αυθαίρετα, αιφνιδιαστικά και αδικαιολόγητα αυτή η πολυεθνική προχώρησε σε απολύσεις πενήντα ενός εργαζομένων. Σε διαμαρτυρία της ομοσπονδίας, αλλά και με παρόντες δύο Βουλευτές του ΣΥΡΙΖΑ, τον Γιάννη Σταθά και τον Κώστα Μπάρκα, αντί να συζητήσει με τα συνδικάτα, αντί να συζητήσει με τα μέλη του Ελληνικού Κοινοβουλίου, τους έκλεισε τη σιδερένια πόρτα κυριολεκτικά στα μούτρα και τους έστειλε, αντί τους εκπροσώπους της εργοδοσίας, τα security να τους αντιμετωπίσουν.
Το τρίτο κύμα το είχαμε το τελευταίο διάστημα, με δεκαέξι απολύσεις, και πάντα με το επιχείρημα: «Ή δέχεστε εθελούσια αποχώρηση ή σας βάζω το πιστόλι στον κρόταφο και σας λέω: Αν δεν το δεχτείτε θα απολυθείτε σε ένα μήνα». Πάλι αδικαιολόγητα, διότι, διαχρονικά από το 1992 που έχει συγχωνευθεί η «BRISTOL-MYERS» με τη «SQUIBB» είναι κερδοφόρα. Άρα, αδικαιολόγητα, πρώτα απ’ όλα διότι είναι κερδοφόρα. Αποκορύφωμα, κύριε Πρόεδρε, και κύριε Υπουργέ, της παράνομης συμπεριφοράς ήταν η απόλυση του Παναγιώτη Μποβολανέα, με την τελευταία φουρνιά των απολύσεων, εκπροσώπου των εργαζομένων στη «BRISTOL-MYERS SQUIBB» Ελλάδας στο Ευρωπαϊκό Συμβούλιο των Εργαζομένων και Προεδρεύοντα στο υπό σύσταση σωματείο των εργαζομένων στη συγκεκριμένη επιχείρηση. Αξίζει, μάλιστα, να σημειωθεί –τελειώνω, κύριε Πρόεδρε- ότι πριν προβεί στην παράνομη και καταχρηστική απόλυση του προαναφερόμενου συνδικαλιστή –και είναι παράνομη και άκυρη, διότι ξέρετε ότι προστατεύεται και από τον ν.1264 και από την Διεθνή Σύμβαση Εργασίας 135, λόγω των συνδικαλιστικών ιδιοτήτων του- προσπάθησε με μαφιόζικη μέθοδο, δηλαδή με σταδιακές προσφορές προς αυτόν, που έφταναν και ως το ποσό των 230.000 ευρώ, να δεχτεί εθελούσια, δηλαδή  να αποχωρήσει «οικειοθελώς» από την επιχείρηση. Στόχος, φυσικά,  είναι και ήταν η τρομοκράτηση των εργαζομένων και η διάλυση του υπό ίδρυση σωματείου αυτήν την περίοδο σε αυτήν την πολυεθνική.
Με δεδομένα όλα τα παραπάνω, κύριε Υπουργέ, σας ρωτάμε: Τι θα κάνετε για να σταματήσει η πειρατική, μαφιόζικη, αντεργατική και τρομοκρατική συμπεριφορά της αμερικανοεγγλέζικης πολυεθνικής; Τι θα κάνετε για την επαναπρόσληψη του συγκεκριμένου συνδικαλιστικού στελέχους, δηλαδή, την ανάκληση της παράνομης, καταχρηστικής απόλυσής του, αλλά και για να προστατεύσετε και τους επόμενους εργαζόμενους -όσους από τους εργαζόμενους απέμειναν σε αυτήν την εταιρεία- από νέες τρομοκρατικές, αδικαιολόγητες και παράνομες απολύσεις;
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κύριε συνάδελφε, δεν διεκδικούμε ούτε «όσκαρ» ούτε το «χρυσό βατόμουρο».</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Όχι εσείς, για την εταιρεία το είπα.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εντάξει. 
Ούτε βλέπουμε σε αυτή την υπόθεση Αμερικάνους ή Εγγλέζους. Δεν νομίζω να έχει σημασία αν είσαι Αμερικάνος ή Εγγλέζος εργοδότης. Δεν το βλέπω σαν αρνητικό αυτό. Από τη στιγμή που ως Υπουργείο Εργασίας, βλέπουμε μόνο εργοδότες και εργαζόμενους, αναλαμβάνουμε διαμεσολαβητική προσπάθεια εκεί που υπάρχουν διαφορές. Και υπάρχουν αρκετές διαφορές αυτήν την εποχή κάτω από τις συγκεκριμένες συνθήκες. Πάντα με συμφιλιωτική τάση ή διάθεση προσπαθούμε να εξομαλύνουμε εργασιακές διαφορές και ιδίως να εξασφαλίσουμε ότι θα τηρηθεί, μέσα από τις διαδικασίες αυτές, η εργατική νομοθεσία της Ελλάδας. Τίποτα περισσότερο, τίποτα λιγότερο.
Στη συγκεκριμένη υπόθεση δεν θα σας πω τι θα κάνουμε περισσότερο. Αυτό θα προκύψει περισσότερο απ’ αυτά που κάναμε μέχρι τώρα, στα πλαίσια των διαδικασιών που σας ανέφερα. 
Στις 18-4-2013 πραγματοποιήθηκε στο Υπουργείο Εργασίας σύσκεψη συμφιλίωσης, παρουσία της Γενικής Γραμματέως του Υπουργείου Εργασίας. Αφού εκτέθηκαν οι απόψεις των δύο πλευρών, η Γενική Γραμματέας του Υπουργείου ζήτησε από την εταιρεία να ανακαλέσει την απόφασή της για απόλυση του συγκεκριμένου εργαζόμενου με συνδικαλιστική ιδιότητα, αναγνωρίζοντάς του αυτήν ακριβώς την ιδιότητα.
Επίσης, ζητήθηκαν από το Σώμα Επιθεώρησης Εργασίας επιπλέον στοιχεία για την υπόθεση αυτή, τα οποία και διαβιβάστηκαν στις αρχές του μήνα, στη Γενική Γραμματεία του Υπουργείου, προκειμένου να οριστεί νέα συμφιλιωτική σύσκεψη, υπό την παρουσία αυτή τη φορά και υψηλόβαθμων στελεχών της εταιρείας, δηλαδή του διευθύνοντος συμβούλου και του διευθυντή προσωπικού, για να διαλευκανθεί αυτό το θέμα.
Πέρα απ’ αυτά που σας ανέφερα, το ΣΕΠΕ έχει προβεί σε όλους τους απαραίτητους ελέγχους. Προέκυψαν, λοιπόν, τα εξής: Το αρμόδιο Τμήμα Κοινωνικής Επιθεώρησης Αγίας Παρασκευής στις 11 Απριλίου 2013 έκανε έλεγχο σ’ αυτή την εταιρεία, την «BRISTOL-MYERS SQUIBB ΑΕ» και όσον αφορά το θέμα της απόλυσης των πενήντα τριών εργαζομένων τον Ιούλιο του 2012, ο διευθυντής ανθρώπινου δυναμικού της επιχείρησης ενημέρωσε τους επιθεωρητές ότι έχει γίνει σχετικός έλεγχος στην εταιρεία και η εταιρεία έχει προσκομίσει γραπτές εξηγήσεις. Μάλιστα, έχει κατατεθεί ερώτημα στη Βουλή. 
Στις 31-7-2012 είχε διενεργηθεί έλεγχος, όπου είχαν διαπιστωθεί, μεταξύ άλλων, τα εξής: Η εταιρεία είχε αποφασίσει διακοπή συγκεκριμένου τμήματός της στις 12 Ιουλίου. Στις 13 Ιουλίου ανακοίνωσε κατάργηση του συγκεκριμένου τμήματος, επομένως και των πενήντα τριών θέσεων αυτού του τμήματος, καλώντας τους εργαζόμενους σε οικειοθελή αποχώρηση με παροχές, όπως διπλάσια αποζημίωση, επέκταση ιατροφαρμακευτικής περίθαλψης και ασφάλειας ζωής μέχρι το τέλος εκείνου του χρόνου, τις 31-12-2012. 
Σε ανταπόκριση, εάν θέλετε, όλων όσων προσέφερε η εταιρεία, οι σαράντα εννέα από τους πενήντα τρεις του συγκεκριμένου τμήματος επέλεξαν την οικειοθελή αποχώρηση και υπέγραψαν το σχετικό έντυπο. Έμειναν τέσσερις εκτεθειμένοι. Αυτοί τοποθετήθηκαν σε αντίστοιχες κενές θέσεις της ειδικότητάς τους σε άλλο τμήμα. Μεταξύ αυτών, ήταν και ο συγκεκριμένος συνδικαλιστής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, ζητώ την ανοχή σας για ένα λεπτό ακόμη και θα συνεχίσω στη δευτερολογία μου. 
Το ζήτημα της οικειοθελούς αποχώρησης των δεκαέξι εργαζομένων ανέκυψε από τον Απρίλιο του 2013 λόγω τερματισμού και πάλι των εργασιών του τμήματος. Έπαψαν να ισχύουν όλες οι θέσεις σ’ αυτό, δόθηκε πάλι η δυνατότητα οικειοθελούς αποχώρησης, δεκατέσσερις από τους δεκάξι αποχώρησαν -στους δύο εργαζόμενους που δεν την αποδέχθηκαν συμπεριλαμβάνεται και ο συγκεκριμένος- και καταγγέλθηκαν οι συμβάσεις τους. Εδώ η εταιρεία επικαλείται κάποια σχετική νομολογία Αρείου Πάγου και Εφετείων Αθήνας και Θεσσαλονίκης, κατά την οποία η ειδική προστασία συνδικαλιστικών στελεχών αίρεται, όχι μόνο όταν παύει οριστικά η λειτουργία της όλης επιχείρησης ή εκμετάλλευσης, αλλά και όταν η παύση λειτουργίας αυτής αφορά ένα αυτοτελές της τμήμα, στο οποίο απασχολείτο το συνδικαλιστικό στέλεχος. Αυτή είναι η νομική επιχειρηματολογία της επιχείρησης. 
Από την άλλη, βέβαια, είναι ο νόμος που απαγορεύει τις απολύσεις στελεχών με τη συνδικαλιστική ιδιότητα. Όπως καταλαβαίνετε, εδώ υπάρχει μια διχογνωμία νομικής φύσεως και κατά πάγια τακτική το Υπουργείο Εργασίας δεν κάνει το δικαστή, αλλά παραπέμπει αυτή την υπόθεση στα δικαστήρια, προκειμένου να βγει άκρη.
Αυτά ήθελα να πω, όσον αφορά την υπόθεση. Θα ακολουθήσει και άλλη συμφιλιωτική, εξ όσων γνωρίζω. Θα συμπληρώσω και άλλα στοιχεία στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Υπουργέ, ιστορικά έτσι έχουν τα πράγματα. Όμως, υπάρχει και η ουσία κάτω από την ιστορικότητα των πραγμάτων. Η ουσία είναι ότι η συγκεκριμένη εταιρεία, με τα λεγόμενα δύο κύματα προγραμμάτων «εθελούσιας» αποχώρησης, αυτό που επεδίωκε ήταν να καταστρατηγήσει, στην κυριολεξία, το νόμο περί ομαδικών απολύσεων. Επειδή δηλαδή και οι πενήντα τρεις απολύσεις στις οποίες ήθελε να προχωρήσει, από τις οποίες πραγματοποίησε τις σαράντα εννέα, όπως είπατε, τον Ιούλιο του 2012, αλλά και οι δεκάξι απολύσεις πριν από δύο μήνες πραγματικά υπερέβαιναν τους περιορισμούς και τα όρια του νόμου περί ομαδικών απολύσεων, γι’ αυτό επέλεξε την μέθοδο της «εθελούσιας» αποχώρησης με οικονομικά «κίνητρα», αλλά και με την απειλή ότι αν δεν δεχθούν αυτό το πρόγραμμα εθελούσιας, σε ένα μήνα θα είναι απολυμένοι. Επομένως, να είμαστε σαφείς περί του τι συμβαίνει.
Δεύτερον, γνωρίζετε πολύ καλά ότι απόλυση του προεδρεύοντα νεοϊδρυομένου σωματείου και μέλους του Ευρωπαϊκού Εργασιακού Συμβουλίου είναι παράνομη και άκυρη με βάση το ν.1264/1982 και με βάση την 135 Διεθνή Σύμβαση Εργασίας. 
Είναι πολύ σημαντικό ότι στο πρακτικό συμφιλίωσης, το οποίο συνετάχθη μετά την τριμερή στο Υπουργείο Εργασίας στις 18-4-2013, το οποίο επικαλεστήκατε η Γενική Γραμματέας του Υπουργείου κ. Άννα Στρατινάκη –και το αναγνωρίζουμε, διότι δεν έχουμε καμμία πολιτική στενομυαλιά- ζήτησε από την εταιρεία με πολύ σαφή και κατηγορηματικό τρόπο -είναι καταγεγραμμένο στο πρακτικό συμφιλίωσης- ότι από τη στιγμή που η ίδια η εταιρεία σ’ αυτή την τριμερή σύσκεψη αναγνώρισε τη συνδικαλιστική ιδιότητα του πρώην εργαζομένου πρέπει να ανακαλέσει την απόφασή της για απόλυση του συγκεκριμένου συνδικαλιστή. 
Αυτό που ζητάμε, κύριε Υπουργέ, κατόπιν τούτου –και εφόσον υπάρχει αυτή η σωστή επισήμανση της Γενικής Γραμματέως του Υπουργείου σας- είναι να προβείτε σε ακόμα περισσότερες και πιο αποτελεσματικές ενέργειες, ώστε να ανακληθεί αυτή η παράνομη απόφαση για απόλυση του συνδικαλιστή. 
Επίσης, σας καλούμε να ζητήσετε από τη συγκεκριμένη επιχείρηση να ενημερώσει το Υπουργείο Εργασίας τι ακριβώς έκανε για να συμμορφωθεί με τις υποδείξεις που της έκανε η Γενική Γραμματέας του Υπουργείου σας σε συγκεκριμένη τριμερή σύσκεψη που έγινε με την παρουσία της και να σας ενημερώσει γραπτά εάν επαναπροσέλαβε τον συγκεκριμένο συνδικαλιστή με βάση τη σύσταση αυτή. Τέλος, εάν βεβαίως δεν το έχει κάνει, να κάνετε και το επόμενο βήμα -που έχετε τη δυνατότητα να κάνετε, κύριε Υπουργέ, εσείς και το Υπουργείο σας- να στείλετε δηλαδή την υπόθεση και τη συγκεκριμένη εταιρεία στον εισαγγελέα. 
Πρέπει, κατά τη γνώμη μας, με ενέργειές σας, κύριε Υπουργέ -κι εμείς εφόσον τις κάνετε, θα τις στηρίξουμε- να καταλάβουν -και γι’ αυτό είπα «αμερικανοεγγλέζικη», πολυεθνική, για να δείξω τις πρακτικές που χρησιμοποιούν ότι εδώ δεν περνούν οι αμερικανιές και τα καουμποϋλίκια των αμερικανοεγγλέζικων πολυεθνικών κι ότι δεν είμαστε εδώ, στην Ελλάδα ούτε Far West ούτε «μπανανία», ότι έχουμε Σύνταγμα, ότι έχουμε νόμους, ότι έχουμε διεθνείς συμβάσεις εργασίας, που έχουμε επικυρώσει, οι οποίες πρέπει να τηρούνται από όλους, από όποια χώρα κι αν προέρχονται αυτές οι πολυεθνικές. Θέλουμε να καταλάβουν μια και καλή, κύριε Υπουργέ, ότι βεβαίως θέλουμε επενδυτές στη χώρα μας, αλλά σε καμμία περίπτωση δεν θέλουμε πειρατές.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υφυπουργός κ. Παναγιωτόπουλος έχει το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Σύντομα, κύριε συνάδελφε, θα πω ότι εμείς ως Υπουργείο Εργασίας, έχουμε βασική υποχρέωση να εξασφαλίζουμε ότι ο νόμος τηρείται, και φυσικά και ο νόμος που αφορά τις ομαδικές απολύσεις που έχει συγκεκριμένα όρια και δεν πρέπει να ξεπερνιούνται –άλλως είναι παράνομες- αλλά φυσικά και ο νόμος που αφορά την προστασία συνδικαλιστικών στελεχών εταιρειών.
Από εκεί και πέρα, ξέρετε, επειδή –αν θέλετε και ως χαρακτήρας- είμαι υπέρ της συμφιλιωτικής διαδικασίας, θεωρώ ότι σε κάθε περίπτωση πρέπει να καθίσουν και οι δύο πλευρές στο τραπέζι, κάτω απ’ την εποπτεία, την «ομπρέλα» του Υπουργείου Εργασίας, το οποίο προσπαθεί διαμεσολαβητικά να εξομαλύνει τις διαφορές. 
Επενδύω πολλά στη νέα συμφιλιωτική, που θα γίνει εντός των ημερών, όπου θα ασκηθούν - καθ’ ότι ο έλεγχος παραμένει σε εκκρεμότητα από το Τμήμα Κοινωνικής Επιθεώρησης Αγίας Παρασκευής- στη νέα αυτή συμφιλιωτική σύσκεψη και πιέσεις από εμάς. Πάντα –να το πω έτσι - προσπαθούμε με τη στάση μας, έστω και κατά τι, να ευνοήσουμε την αδύναμη πλευρά, που δεν είναι παρά αυτή των εργαζομένων, σε αυτές τις περιπτώσεις, ώστε μέσα από κάποια -να το πω έτσι- διακριτική αλλά σαφή και υπαρκτή πίεση να γίνουν αντιληπτά και κάποια από αυτά που λέτε.
Από εκεί και πέρα όμως, όπως σας είπα, πρέπει να κινηθούμε μέσα στα νόμιμα πλαίσια και να ασκήσουμε τις πιέσεις, έχοντας παράλληλα την ελπίδα ότι τα μέρη θα τα βρουν μεταξύ τους. Συμπεριφορές, κι από τη μία πλευρά κι από την άλλη, του τύπου «θα δείτε τι θα πάθετε με μένα» είτε αφορά τον εργαζόμενο είτε τον εργοδότη τραβούν την κατάσταση στα άκρα και αν κι η σχέση εμπιστοσύνης    -που για μένα πρέπει να είναι η σχέση εργασίας- μετατραπεί σε γυαλί που ράγισε, δύσκολα επανορθώνεται. 
Εδώ, για τον συγκεκριμένο συνδικαλιστή, έγινε μία προσπάθεια να τοποθετηθεί σε μία θέση που αναλογεί στην ειδικότητά του –είναι ιατρικός επισκέπτης. Απ’ ό,τι γνωρίζω, η εταιρεία επικαλέστηκε διακοπή παραγωγής του φαρμακευτικού προϊόντος, που ήξερε να προωθεί στην αγορά αυτός ο ιατρικός επισκέπτης. Νομίζω ότι μπορούν -καλή τη πίστει πάντα κι όχι κακόπιστα- να βρουν κάποια λύση -αυτόν τον ρόλο θα ακολουθήσουμε στη συμφιλιωτική- και από εκεί και πέρα, βέβαια, θα φροντίσουμε ώστε να τηρηθεί ο νόμος. 
Επομένως, έχει ζητηθεί από το αρμόδιο Τμήμα Μεσολάβησης και Επίλυσης Συλλογικών Διαφορών του Υπουργείου Εργασίας, Κοινωνικής Ασφάλισης και Πρόνοιας να γίνει γνωστό το αποτέλεσμα του ελέγχου στο Τμήμα Κοινωνικής Επιθεώρησης Αγίας Παρασκευής. Αν δεν υπάρξει συμφιλιωτική επίλυση του θέματος στη σύσκεψη που θα καθορισθεί εντός των ημερών, τότε έχει δοθεί η εντολή από εμάς να προχωρήσει το Τμήμα σε περαιτέρω ενέργειες, δηλαδή διαπίστωση του αν έχει τηρηθεί ή δεν έχει τηρηθεί ο νόμος. Θα τηρηθούν τα προβλεπόμενα και αν προκύψει συμπεριφορά έξω από τα όρια του νομίμου, φυσικά, θα επιβληθούν και οι δέουσες κυρώσεις. Αυτό είναι υποχρέωσή μας και αυτό θα κάνουμε. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Η πρώτη με αριθμό 7122/13-2-2013&#160;ερώτηση πρώτου κύκλου του Βουλευτή Α´ Αθήνας της Νέας Δημοκρατίας κ. Νικήτα Κακλαμάνη προς τον Υπουργό Υγείας, σχετικά με τις καταγγελίες για τη Διεύθυνση Ψυχικής Υγείας του Υπουργείου Υγείας, δεν συζητείται λόγω κωλύματος του κυρίου Υπουργού και διαγράφεται.&#160;
Η τρίτη με αριθμό 5285/19-12-2012 ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών , σχετικά με τη θεσμοθέτηση της δυνατότητας να χορηγούν οι τράπεζες μπλοκ εγγυημένων επιταγών, δεν συζητείται, επίσης λόγω κωλύματος του κυρίου Υπουργού και διαγράφεται.&#160;
Θα συζητηθεί τώρα η τέταρτη με αριθμό 3608/4-4-2013 αναφορά πρώτου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τα προβλήματα των συνταξιοδοτούμενων πολύτεκνων δημοσίων υπαλλήλων.
Ο κ. Μαριάς έχει το λόγο για δύο λεπτά.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, έχουμε αναφερθεί επανειλημμένα στα προβλήματα των πολυτέκνων οικογενειών σε αυτή εδώ την Αίθουσα. Και αυτό το έχουμε κάνει και για λόγους συνταγματικής τάξεως και για λόγους κοινωνικής δικαιοσύνης, κυρίως όμως, γιατί υπάρχει ένα τεράστιο δημογραφικό πρόβλημα στη χώρα. 
	Ας μην ξεχνάμε ότι σύμφωνα με το άρθρο 21 παράγραφος 2 του Συντάγματος, οι πολύτεκνες οικογένειες έχουν δικαίωμα ειδικής φροντίδας από το κράτος. Ταυτόχρονα, οι πολλαπλές αποφάσεις του Συμβουλίου της Επικρατείας αναφέρουν ότι η εξυπηρέτηση του ατομικού συμφέροντος των πολυτέκνων αποτελεί εξυπηρέτηση του Γενικού Δημοσίου Συμφέροντος προ του οποίου και αυτή η αρχή της ισότητας των Ελλήνων απέναντι στο νόμο υποχωρεί, λόγω του δημογραφικού προβλήματος που αντιμετωπίζει η χώρα. 
	Στο πλαίσιο αυτό λάβαμε, παραμονές της συζήτησης του ειδικού νομοσχεδίου που είχατε φέρει, κύριε Υπουργέ, για τη συνταξιοδότηση στο δημόσιο τομέα, μία αναφορά από την Ένωση Πολυτέκνων, την Ανωτάτη Συνομοσπονδία Πολυτέκνων Ελλάδος, την οποία προωθήσαμε με αναφορά δική μας στις 4 Απριλίου. Ήδη από 15 Μαρτίου είχατε καταθέσει το σχετικό νομοσχέδιο, το οποίο όπως θυμόμαστε όλοι τελικά εισήχθη στις 12 Απριλίου για συζήτηση εδώ στην Ολομέλεια της Βουλής.
Τρία ήταν τα θέματα της αναφοράς, πρώτον, το ποσοστό προκαταβολής της σύνταξης, δεύτερον, ο χρόνος προκαταβολής της καταβολής μέχρις ότου υπάρξει οριστική  καταβολή της σύνταξης και, τρίτον, περιορισμοί συντάξεων λόγω αυτοαπασχόλησης ή ετεροαπασχόλησης. 
Είναι αλήθεια ότι το δεύτερο σημείο, δηλαδή για πόσο χρόνο θα δίδεται η προκαταβολή στους συνταξιούχους πολυτέκνους, ρυθμίστηκε με το νομοσχέδιο το οποίο ψηφίστηκε, μετά από παρατηρήσεις και δικές μας και από την πλευρά τη δική σας και από τους φορείς. Απομένουν, όμως, δύο σημεία τα οποία πράγματι συζητήσαμε και κατά τη διάρκεια εκείνης της συνεδρίασης, πλην όμως, επειδή δεν απαντήθηκε η αναφορά μας, έχει μετατραπεί πλέον σε επίκαιρη ερώτηση.
Πρώτον, το ποσοστό της προκαταβολής της σύνταξης για τους πολύτεκνους, θα πρέπει αντί για 60% να ανέβει στο 80% και δεύτερον, επιβάλλονται περιορισμοί στις συντάξεις, λόγω αυτοαπασχόλησης ή ετεροαπασχόλησης, ιδίως μετά τις ρυθμίσεις του μνημονίου. 
Θα θέλαμε, λοιπόν, παρ’ ότι έχουμε συζητήσει το θέμα αυτό και κατά τη διάρκεια της ψηφίσεως του νομοσχεδίου, να έχουμε την άποψή σας, ειδικά για τη μεταχείριση που πρέπει να επιφυλαχθεί στους συνταξιούχους, οι οποίοι είναι πολύτεκνοι δημόσιοι υπάλληλοι και οι οποίοι πραγματικά αυτή τη στιγμή χειμάζονται εν όψει της δύσκολης μνημονιακής οικονομικής κατάστασης την οποία διάγει όλη η χώρα.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αναπληρωτής Υπουργός κ. Χρήστος Σταϊκούρας έχει το λόγο, για τρία λεπτά.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ευχαριστώ πολύ, κύριε Πρόεδρε.
Κύριε συνάδελφε, με την επίκαιρη ερώτησή σας, επί της ουσίας μεταφέρετε, όπως ορθώς είπατε, τις θέσεις της Ανώτατης Συνομοσπονδίας Πολυτέκνων Ελλάδος επί ενός νομοσχεδίου που πλέον αποτελεί νόμο του κράτους.
Η διαδικασία κατάρτισης αυτού του σχεδίου νόμου ολοκληρώθηκε μετά από ευρύτατη διαβούλευση, αλλά χαρακτηρίστηκε και ως ένα βαθμό, από συναίνεση σε συγκεκριμένες διατάξεις του, από πολλά κόμματα του Κοινοβουλίου, όπως και αυτό, των Ανεξάρτητων Ελλήνων. Και αυτή ήταν η εποικοδομητική διαδικασία κατάρτισης του συγκεκριμένου νομοσχεδίου που επέτρεψε τον χαρακτηρισμό του ως μία ώριμη νομοθετική πρωτοβουλία. Τέθηκε, όπως προβλεπόταν, σε δημόσια διαβούλευση και παρατέθηκαν 269 σχόλια, τα οποία ελήφθησαν υπόψη. Απεστάλη για γνωμοδότηση στο Ελεγκτικό Συνέδριο, ενσωματώνοντας συγκεκριμένες παρατηρήσεις του. Αποτέλεσε αντικείμενο διεξοδικής συζήτησης και επεξεργασίας στην αρμόδια Επιτροπή Οικονομικών Υποθέσεων, υιοθετώντας τροποποιητικές προτάσεις συναδέλφων, όπως και δικές σας. Ενσωμάτωσα αρκετές προτάσεις και αιτήματα εμπλεκόμενων συλλογικών φορέων. Μεταξύ, λοιπόν, των φορέων αυτών είναι και η Ανώτατη Συνομοσπονδία Πολυτέκνων Ελλάδος με τα περισσότερα από τα αιτήματά της, που αναφέρονται και στο σχετικό υπόμνημα, να υλοποιούνται.
Και επειδή κλείσατε την τοποθέτησή σας με την αναφορά στο ποια είναι η μεταχείριση της Κυβέρνησης στους πολυτέκνους, σε ό,τι αφορά αυτό το νομοσχέδιο, πρώτον, θεσπίστηκε για πρώτη φορά ο θεσμός της προκαταβολής της σύνταξης σε ποσοστό που ανέρχεται στο 50% του μισθού για όλους τους δημοσίους υπαλλήλους και σε ποσοστό 60% του μισθού για υπαλλήλους μεταξύ άλλων που είναι γονείς τριών τέκνων και άνω.
Φυσικά, όπως εξηγήθηκε και στην επιτροπή και στην Ολομέλεια -και νομίζω τεκμηριωμένα- υπάρχει σοβαρός κίνδυνος, ειδικά αν το ποσοστό αυτό ήταν ακόμα υψηλότερο από το 60% -υφίσταται όμως και για το 60%- η προκαταβολή σύνταξης σε αρκετές περιπτώσεις και συγκεκριμένα εάν ο υπάλληλος έχει λιγότερα από τριάντα έτη δημόσιας υπηρεσίας, να είναι μεγαλύτερη από τη μεταγενέστερη κανονισθείσα σύνταξη, με αποτέλεσμα να υπάρχει  αρνητικός συμψηφισμός που θα επιβαρύνει το συνταξιούχο.
Δεύτερον, η προκαταβολή της σύνταξης, όπως είπατε, θα χορηγείται μέχρι την έκδοση της συνταξιοδοτικής πράξης και την απονομή της, ούτως ώστε να μην υπάρχει ούτε ένας μήνας χωρίς εισόδημα για τους δικαιούχους.
Τρίτον, το όριο πέραν του οποίου εφαρμόζεται η περικοπή της σύνταξης πολύτεκνων συνταξιούχων, σε περίπτωση που οι τελευταίοι αυτοαπασχολούνται, μετά το πεντηκοστό έτος της ηλικίας τους ανέρχεται πλέον στα εξήντα ημερομίσθια του ανειδίκευτου εργάτη, δηλαδή στα 1.980 ευρώ κι όχι στα τριάντα που ήταν μέχρι τώρα, δηλαδή στα 990 ευρώ, επιφέροντας σημαντική ελάφρυνση υπό δύσκολες συνθήκες στο οικογενειακό τους εισόδημα.
Τέταρτον, στην ίδια κατεύθυνση κινείται και η ρύθμιση, με την οποία δεν υφίσταται καμμία απολύτως περικοπή στη σύνταξη του αυτοαπασχολούμενου πολύτεκνου συνταξιούχου, ο οποίος έχει ένα τέκνο με αναπηρία 67% ή ένα ανήλικο τέκνο ή ένα τέκνο που σπουδάζει.
Κύριε συνάδελφε, ενδέχεται οι διατάξεις του νομοσχεδίου να μην ανταποκρίνονται πλήρως σε όλα τα αιτήματα της Ανώτατης Συνομοσπονδίας Πολυτέκνων Ελλάδος, αλλά αναμφισβήτητα επέφεραν σημαντικές βελτιώσεις, τις οποίες θεωρώ ότι τις αναγνωρίζετε και οι οποίες συνέβαλαν στην ανακούφιση και στη βελτίωση της καθημερινότητας πολλών συμπολιτών μας, ιδιαίτερα σε μία δύσκολη οικονομική συγκυρία αλλά και κοινωνική πραγματικότητα.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε το λόγο για τρία λεπτά, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Υπουργέ, πραγματικά η διαδικασία των αναφορών συμβάλλει, όπως είπατε κι εσείς, και στην ίδια τη νομοθετική διαδικασία, κατά την έννοια ότι το Υπουργείο λαμβάνει υπ’ όψιν προτάσεις, παρατηρήσεις, αναφορές που κάνουν οι Βουλευτές, μεταφέροντας αιτήματα συγκεκριμένων κοινωνικών φορέων. 
Επίσης, όταν έχουμε την ευκαιρία να νομοθετούμε με την κανονική διαδικασία, χωρίς το κατεπείγον και χωρίς πράξεις νομοθετικού περιεχομένου, όταν έρχονται πραγματικά οι φορείς, θέτουν υπ’ όψιν τις απόψεις τους κι εκεί είναι πιθανόν, όπως στη συγκεκριμένη περίπτωση –το εξήγησα κι εγώ- να γίνουν δεκτά ορισμένα αιτήματά τους.
Το γεγονός, βέβαια, ότι συζητούμε αυτήν τη στιγμή την ερώτηση είναι ότι έχει μετατραπεί η αναφορά, λόγω μη απαντήσεως, σε επίκαιρη ερώτηση. Αλλά μας δίνει την ευκαιρία -κι αυτό θα ήθελα να πω, κύριε Υπουργέ- να δούμε ορισμένα ζητήματα δισεκατομμύρια  ότι, πράγματι, θα πρέπει να λάβουμε  υπ’ όψιν παράπλευρες απώλειες, τις οποίες έχουν αυτήν τη στιγμή οι πολύτεκνοι δημόσιοι υπάλληλοι που έχουν συνταξιοδοτηθεί.
Ένας πρώτος κίνδυνος είναι αυτός των περαιτέρω μειώσεων συντάξεων. Αυτό θα ήθελα να το δούμε εάν υπάρχει και ποιος είναι ο κίνδυνος, διότι για μεν τον ιδιωτικό τομέα υπάρχει και μία συγκεκριμένη παρατήρηση του Γραφείου Προϋπολογισμού της Βουλής για ενδεχόμενο κίνδυνο μείωσης των συντάξεων στον ιδιωτικό τομέα.
Δεύτερον, υπάρχει ενδεχόμενη μείωση του εφάπαξ, κύριε Υπουργέ –κι αυτό θα ήθελα επίσης να το λάβετε σοβαρά υπ’ όψιν και να έχουμε την τοποθέτηση σας και με απάντηση σ’ αυτά- και επιπλέον παράπλευρες απώλειες που προκύπτουν από τα χαράτσια, από την αύξηση του κόστους ζωής, από τη φορολογία. 
Εδώ με την ευκαιρία αυτή να επισημάνουμε ότι εν όψει του νέου φορολογικού, κύριε Υπουργέ, θα πρέπει να υπάρξει ειδική ρύθμιση για τους πολύτεκνους όχι μόνο δημοσίους υπαλλήλους, όχι μόνο συνταξιούχους, αλλά συνολικά για την πολύτεκνη οικογένεια. Κατά την έννοια αυτή πράγματι η πρώτη από τις τρεις παρατηρήσεις που είχε η αναφορά έχει γίνει δεκτή κατά τη διαδικασία που τέθηκε στο πλαίσιο της Ολομέλειας της Βουλής.
Μένει να δούμε ορισμένα ζητήματα σε σχέση με την αυτοαπασχόλησή τους σε μία φάση όπου πραγματικά χειμάζεται η ελληνική οικογένεια -και εν όψει τού ότι έχετε πει κι εσείς ότι είμαστε σε μία φάση έκτακτης ανάγκης- και να δούμε αν και κατά πόσο θα πρέπει να γίνουν δεκτά και τα υπόλοιπα αιτήματα της Ανωτάτης Συνομοσπονδίας των Πολυτέκνων σε σχέση με τα δικαιώματά τους στην αυτοαπασχόληση.
Τέλος, κύριε Υπουργέ, λέτε πράγματι ότι υπάρχουν συγκεκριμένοι οικονομικοί όροι και περιορισμοί στη δημοσιονομική πολιτική της χώρας, αλλά θα θέσω υπ’ όψιν σας το εξής. Σας το έχω πει κι άλλες φορές ότι χθες πληρώσατε ένα ομόλογο της Ευρωπαϊκής Κεντρικής Τράπεζας αξίας 5,6 δισεκατομμυρίων ευρώ. Αυτό η τράπεζα το αγόρασε με έκπτωση 40%, δηλαδή ο κ. Ντράγκι κέρδισε σε μία βραδιά πάνω από δύο δισεκατομμύρια εκατόν πενήντα εκατομμύρια ευρώ, ένα τεράστιο ποσό. Αυτό, κύριε Υπουργέ, πώς πληρώθηκε; Πληρώθηκε με τα 4,2 δισεκατομμύρια ευρώ της διπλής δόσης που πήραμε με δάνειο από την τρόικα και με 1,3 δισεκατομμύρια ευρώ από τα ομόλογα, τα γραμμάτια τα έντοκα, τα τρίμηνα του ελληνικού δημοσίου που εκεί τα πληρώσαμε με 4%. Δηλαδή, κύριε Υπουργέ, δανειστήκαμε για να πληρώσουμε τα δανεικά και μάλιστα με «καπέλο». Αυτό είναι κάτι το οποίο θα πρέπει να δει η Κυβέρνηση διότι θα μπορούσαμε με μία τελείως διαφορετική διαπραγματευτική πολιτική να μην έχουμε πληρώσει το «καπέλο» αυτό στην Ευρωπαϊκή Κεντρική Τράπεζα.
Σας ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αναπληρωτής Υπουργός Οικονομικών κ. Σταϊκούρας έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, θα μιλήσω επί του θέματος: Η Κυβέρνηση συμμερίζεται την ανάγκη ξεχωριστής αναφοράς και μέριμνας για τις πολύτεκνες οικογένειες και, όπως το αποδείξαμε, κινείται με νομοθετικές και διοικητικές παρεμβάσεις προς την κατεύθυνση αυτή και αυτό διότι πράγματι οι πολύτεκνες οικογένειες στηρίζουν με δυσκολίες, προσωπικές θυσίες και στερήσεις την ελληνική οικονομία και κοινωνία, συνεισφέροντας τόσο στον παραγωγικό ιστό όσο και στη δημογραφική τόνωση της χώρας.
Με γνώμονα την πεποίθηση αυτή και το σεβασμό στην αρχή ότι η οικογένεια αποτελεί το πιο ζωντανό και υγιές κοινωνικό κύτταρο, η Κυβέρνηση εθνικής ευθύνης καταβάλλει προσπάθεια για να αντιμετωπίσει όσο πιο δίκαια γίνεται το ζήτημα της πράγματι σημαντικής απώλειας εισοδήματος που έχει υποστεί η πολύτεκνη οικογένεια, λόγω της επώδυνης αλλά αναγκαίας δημοσιονομικής προσαρμογής των τελευταίων ετών.
Σ’ αυτό το πλαίσιο κινήθηκε και ο νόμος πλέον 4151 του 2013 που ανέφερα κατά την πρωτολογία μου. Θέλω να το επαναλάβω επειδή αναφερθήκατε έμμεσα σ’ αυτό. Είναι ένας νόμος που δεν αποτελούσε μνημονιακή υποχρέωση και εισήχθη με αποκλειστικό στόχο την αποκατάσταση των στρεβλώσεων που ταλανίζουν επί μακρόν τη ζωή των πολιτών, αλλά και την ελάφρυνση όλων των κατηγοριών των δημοσίων υπαλλήλων, μεταξύ των οποίων και των πολυτέκνων. Προς την κατεύθυνση αυτή, ήδη, προχωρά με εντατικό ρυθμό η κατάρτιση των συνοδευτικών υπουργικών αποφάσεων, όπου αυτό απαιτείται, ώστε να τεθούν σε πλήρη εφαρμογή οι διατάξεις του νόμου. Ενδεικτικά θα πω ότι είναι έτοιμη η υπουργική απόφαση που σχετίζεται με την εξειδίκευση της προκαταβολής της σύνταξης.
Κύριε συνάδελφε, με τη συγκεκριμένη νομοθετική πρωτοβουλία, αλλά και με άλλες που επίκεινται, καταδείχθηκε με τον πλέον ορατό τρόπο η πρόθεση της Κυβέρνησης εθνικής ευθύνης να νομοθετεί και εκτός μνημονιακών υποχρεώσεων, να νομοθετεί με στόχο την ελάφρυνση βαρών από κοινωνικές ομάδες που έχουν ανάγκη στήριξης από την πολιτεία, χωρίς να παρεκκλίνει ταυτόχρονα από την ανάγκη υλοποίησης των δημοσιονομικών στόχων. Αυτό κάναμε στο συγκεκριμένο σχέδιο νόμου και αναφέρθηκα στην πρωτολογία μου σε τέσσερις συγκεκριμένες διατάξεις ειδικά για τους πολυτέκνους. Συνεπώς σ’ αυτές τις κοινωνικές ομάδες εντάσσονται οι πολύτεκνες και τρίτεκνες οικογένειες για τις οποίες η πολιτεία λαμβάνει σχετική μέριμνα, έχοντας πάντα υπ’ όψιν τις τρέχουσες ασφυκτικές δημοσιονομικές συνθήκες. 
Προς την κατεύθυνση αυτή θα συνεχίσουμε, εμπλουτίζοντας συνεχώς την προσπάθεια εδραίωσης της δημοσιονομικής εξυγίανσης και πειθαρχίας, με ουσιαστικές όμως αναφορές κοινωνικής δικαιοσύνης.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς, κύριε Υπουργέ. 
Η πέμπτη με αριθμό 9325/8-4-2013&#160;ερώτηση πρώτου κύκλου του Βουλευτή Σερρών του Λαϊκού Συνδέσμου – Χρυσή Αυγή κ.&#160;Αρτεμίου Ματθαιόπουλου&#160;προς τον Υπουργό&#160;Οικονομικών,&#160;σχετικά με το Ταμείο Εγγύησης Καταθέσεων και Επενδύσεων (ΤΕΚΕ) και την εγγύηση καταθέσεων μέχρι του ποσού των 100.000 ευρώ δεν συζητείται λόγω κωλύματος του κυρίου Υπουργού και διαγράφεται. 
Εισερχόμεθα στην έκτη με αριθμό 8789/771/22-3-2012 ερώτηση και αίτηση κατάθεσης εγγράφων πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την πρόσληψη επιτυχόντων ΑΣΕΠ.
Ο κ. Οικονόμου έχει το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, κύριε Υπουργέ, τη συγκεκριμένη ερώτηση που αφορά χιλιάδες -όπως φημολογείται και περιμένουμε να ακούσουμε συγκεκριμένο νούμερο- νέους ανθρώπους, οι οποίοι επέτυχαν στο ΑΣΕΠ και ανακοινώθηκαν οι πίνακες αυτής της επιτυχίας αλλά δεν προσελήφθησαν ποτέ από το ελληνικό κράτος, την έχω καταθέσει εδώ και πάρα πολλά χρόνια. Από το 2011!
Αν την διαβάσετε την ερώτηση, φαίνονται οι απόπειρές μου για να μάθω εγώ και δια εμού η ελληνική Βουλή, και ο ελληνικός λαός κατ’ επέκταση, τι γίνεται με αυτό το ελληνικό κράτος: Προκηρύσσει διαγωνισμούς, φέρνει και ταλαιπωρεί χιλιάδες παιδιά να έρθουν και να δώσουν τις εξετάσεις τους, ανακοινώνει επιτυχόντες και τους γράφει στα παλαιότερα των υποδημάτων τους αυτούς που επιτύχανε! Είναι μια υπόθεση που, τουλάχιστον, εγώ την έχω φέρει επανειλημμένως από το 2011. 
Κατέθεσα ξανά σε εσάς ερώτηση. Απογοητεύτηκα όταν δεν την απαντήσατε, σκέφτηκα «μια από τα ίδια». Έτρεψα την ερώτηση σε επίκαιρη για να τη συζητήσουμε και αναθάρρησα μόλις σας είδα. Επιτέλους και ευτυχώς –είπα- υπάρχει ένας εκπρόσωπος της Κυβέρνησης, ο οποίος θα μας διαφωτίσει και θα μας δώσει από τη θέση του απάντηση, αν μέσα σε αυτούς τους χαλεπούς καιρούς αυτοί οι οποίοι αποδέχονται αυτό που η βασική αρχή μιας ευνομούμενης πολιτείας λέει ότι αυτά που ανακοινώνουμε και που αποφασίζουμε ισχύουν, θα ισχύουν. 
Πόσοι είναι αυτοί, κύριε Υπουργέ, οι οποίοι επέτυχαν; Εγώ ξέρω κάποιες προκηρύξεις, όπως είναι του Υπουργείου Παιδείας, του ΙΚΑ, της Αγροτικής Τράπεζας και προσφάτως της Πυροσβεστικής. Οι φήμες λένε ότι είναι γύρω στις δέκα χιλιάδες. Είναι όντως δέκα χιλιάδες Έλληνες και Ελληνίδες –νέα παιδιά κατά βάση, μικρής ηλικίας- οι οποίοι έχουν πετύχει, έχουν ανακοινωθεί τα ονόματα τους ότι είναι επιτυχόντες και αντί αυτήν τη στιγμή να προσφέρουν τις υπηρεσίες τους, περιμένουν; Τι άραγε; Είναι ερωτήματα βασανιστικά όχι μόνο για τους ίδιους. 
Το ΑΣΕΠ –ξέρετε- θεσπίστηκε από τον αείμνηστο Αναστάση Πεπονή όχι για να μπουν οι καλύτεροι, αλλά για να μπουν τουλάχιστον αυτοί που με αντικειμενικό τρόπο θα επιτύχουν -με τις διαδικασίες των εξετάσεων- και για να μπορέσουμε να πούμε ότι τέρμα «ο μπάρμπας από την Κορώνη».
Την ώρα, λοιπόν, που έχουμε σήμερα ανθρώπους που δουλεύουν στο δημόσιο, οι οποίοι έχουν μπει από το «παράθυρο» -τα ξέρετε πολύ καλά, με συμβάσεις, παρασυμβάσεις, με χίλιες δύο διαδικασίες-, έχουμε μπροστά στα χέρια μας ονόματα ανθρώπων που δεν έχουν χρησιμοποιήσει το ρουσφέτι, το μέσον, δεν χρειάστηκε να κάνουν τίποτα, πήγαν, έδωσαν τις εξετάσεις τους και επέτυχαν. Αντί αυτούς να τους ανταμείψουμε και να τους δώσουμε τη δυνατότητα να προσφέρουν στην πατρίδα, τούς κρατάμε πού, πώς και για πόσο; Αυτά είναι τα ερωτήματά μου. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Μανιτάκης έχει το λόγο για τρία λεπτά.</ChairmanSpeech> 
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Οικονόμου, εύλογα και δικαιολογημένα ρωτάτε το Υπουργείο Διοικητικής Μεταρρύθμισης και Ηλεκτρονικής Διακυβέρνησης να απαντήσει πόσοι είναι αυτοί που ενώ είναι διοριστέοι από το 2009, περιμένουν ακόμα να διοριστούν. Είναι πολλοί. 
Είναι αδύνατον να σας δώσω τον ακριβή αριθμό κατά Υπουργείο και κατά φορέα, γιατί στα διαστήματα αυτά γίνονται διορισμοί. Μερικές χιλιάδες   -λίγες- διορίζονται κάθε χρόνο με βάση τον κανόνα ένας προς πέντε από τους πίνακες των διοριστέων του ΑΣΕΠ. Το ΑΣΕΠ σαν υπηρεσία δεν κρατάει κατάσταση αυτών που δεν έχουν διοριστεί ακόμα. Το ΑΣΕΠ ξέρει μόνο πόσοι είναι οι διοριστέοι και αναρτά τους πίνακες. Εκεί σταματάει η αρμοδιότητά του. 
Το Υπουργείο το δικό μας έχει ζητήσει από τους φορείς να του στέλνουν πίνακες διορισθέντων, αλλά ταυτόχρονα να στέλνουν και πόσοι εν τω μεταξύ κάθε χρόνο διορίζονται. Με βάση έναν πρώτο υπολογισμό που μπορούμε να κάνουμε, μπορώ να σας πω με κάθε σχετική βεβαιότητα ότι αυτοί είναι πάνω από δέκα χιλιάδες στο σύνολο του ελληνικού δημοσίου.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Που περιμένουν;</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Που αναμένουν το διορισμό τους, που είναι διοριστέοι και περιμένουν να διοριστούν. Πρέπει να είναι πάνω από δέκα χιλιάδες. Δεν μπορώ να δώσω κατά φορέα ακριβή αριθμό, γιατί πρέπει να έχουμε όλους τους πίνακες και από αυτούς να αφαιρούμε αυτούς που διορίζονται.
Γιατί δεν μπορούμε να απορροφήσουμε όλους αυτούς τους άξιους, διαπιστωμένα προσοντούχους που περιμένουν, αδικαιολόγητα θα έλεγα τουλάχιστον εάν το κοιτάξει κανείς από τη δική τους σκοπιά, τόσα χρόνια να διοριστούν; Ξέρετε, υπάρχει ο κανόνας του ενός προς πέντε και η υποχρέωση που είχαμε αναλάβει να περιορίσουμε τον υπερβολικό αριθμό των δημοσίων υπαλλήλων και να μειώσουμε τουλάχιστον κατά εκατόν πενήντα χιλιάδες μέχρι το 2015, αριθμός που επιτυγχάνεται. 
Ήδη βρισκόμαστε στα όρια αυτού του αριθμού και πιστεύω ότι πολύ σύντομα θα έχουμε προσεγγίσει τον αριθμό που κανονικά θα έπρεπε να φθάσουμε το 2015, αλλά πέρα από τον περιορισμό του ενός προς πέντε υπάρχει ακόμα ο περιορισμός των περιορισμένων πιστώσεων. Για να μπορέσει να διοριστεί κάποιος πρέπει να υπάρχουν πιστώσεις και προβλέψεις σε μακροπρόθεσμο επίπεδο. Επομένως παρ’ όλα τα κενά που θα διαπιστωθούν τώρα με ένα τρόπο αξιολογικό και επιστημονικό με τους νέους οργανισμούς, δεν είναι δυνατόν και γι’ αυτόν το δημοσιονομικό περιορισμό να προχωρήσουμε παραπέρα.
Πώς αντιμετωπίζουμε το πρόβλημα των περιορισμών αυτών; 
Παρεμπιπτόντως να σας πω ότι η σειρά επιτυχίας τηρείται αυστηρώς. Κάθε χρόνο επιλέγουμε με αυστηρά κριτήρια και σε συνεννόηση με κάθε Υπουργείο με βάση τις απόλυτες ανάγκες που έχει, δίνοντας προτεραιότητα κυρίως στους κοινωνικούς τομείς. Πάντα φροντίζουμε ώστε να τηρούμε τη σειρά επιτυχίας που έχουν, ανάλογα φυσικά με το φορέα στον οποίο έχουν επιτύχει και κάνοντας μία κατανομή ανά φορέα, σύμφωνα με μια οροφή που έχουμε κάθε χρόνο. Φέτος πρέπει να είναι γύρω στις τρεις χιλιάδες και κάτι παραπάνω που θα διοριστούν σύμφωνα με τον κανόνα του ενός προς πέντε και τους άλλους περιορισμούς που έχουμε.
Τηρούμε, επαναλαμβάνω, τα κριτήρια. Ζητάμε από το Υπουργείο τις ανάγκες του, κάνουμε μία ιεράρχηση των κριτηρίων και παραχωρούμε κάθε φορά με πράξη δική μας, έναν αριθμό. Για παράδειγμα είναι η Κ8 και η Κ9 που αναφέρετε, όπου βγάλαμε αμέσως μετά τη δικαστική απόφαση, έναν αριθμό προσλήψεων, που ήταν τριακόσιες τριάντα. Ήδη αυτές οι προσλήψεις έχουν γίνει κατά ένα μεγάλο μέρος.
Για το τελευταίο ερώτημα, περιμένω τη δευτερολογία σας για να απαντήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Οικονόμου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Όπως ακούσατε και εσείς, κύριε Πρόεδρε, επαληθεύεται το νούμερο των δέκα χιλιάδων πάνω-κάτω, που είναι …</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Πάνω από δέκα χιλιάδες.</Speech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Πάνω. Να μην πω κάτω, λοιπόν. 
Πάνω από δέκα χιλιάδες, λοιπόν, νέα παιδιά, τα οποία επί το πλείστον πέτυχαν και έδωσαν βάση σε αυτό που η πολιτεία τους κάλεσε, δηλαδή σε ένα διαφανή διαγωνισμό μέσω του ΑΣΕΠ και αυτήν τη στιγμή βρίσκονται στον αέρα. 
Με τον περιορισμό του ενός προς πέντε, κύριε Υπουργέ, ή ενός προς δέκα –κατ’ αρχάς θέλω να μου το διευκρινίσετε και αυτό …</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Στην πράξη είναι ένας προς επτά.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ωραία. Πήγαμε στη μέση. Αυτό ήθελα όντως να το ρωτήσω δημοσίως, διότι λέμε ένας προς πέντε, αλλά ουσιαστικά μιλούν για ένας προς δέκα κάποιοι άλλοι. Τώρα μου λέτε ένας προς επτά. Άρα, με τη βάση του ενός προς επτά, αυτός ο οποίος πέτυχε στην προκήρυξη του 2009 αντικειμενικά και ουσιαστικά δεν έχει πιθανότητα να προσληφθεί.
Ξέρετε ποιο είναι το πρόβλημα που δημιουργείται, κύριε Υπουργέ; Τις προάλλες επτακόσια είκοσι πέντε ονόματα ανακοινώθηκαν για την Πυροσβεστική για παράδειγμα. Αφού το ελληνικό κράτος δεν έχει λεφτά να τους προσλάβει, αφού το ελληνικό κράτος ήταν δέσμιο διεθνών συμβάσεων, δηλαδή μνημονίων κ.λπ., τα οποία λένε ένας προς επτά ή δημοσιονομικών περιορισμών, γιατί προκήρυξε επτακόσιες είκοσι πέντε θέσεις για την Πυροσβεστική, έτρεξαν χιλιάδες παιδιά, έκαναν τις εξετάσεις τους, πέρασαν οι επτακόσιοι είκοσι πέντε και έρχεται σήμερα και τους λέει «δεν έχω λεφτά να σας προσλάβω»; 
Ξέρετε ποιο είναι το πρόβλημα, κύριε Υπουργέ; Αυτά τα επτακόσια είκοσι πέντε άτομα, οι επιτυχόντες της Κ6, της Κ8, της Κ9, -δηλαδή, για να καταλαβαίνει ο κόσμος, οι προκηρύξεις για το ΙΚΑ, για την Αγροτική Τράπεζα, για το Υπουργείο Άμυνας κ.λπ.- τα οποία περιμένουν ήδη τρία, τέσσερα χρόνια και θα περιμένουν ακόμη, πού θα πάνε να δουλέψουν;
 Υπάρχει περίπτωση μία ιδιωτική επιχείρηση να σε προσλάβει, όταν ξέρει ότι είσαι επιτυχών και άρα ανά πάσα στιγμή θα πας στη δημόσια υπηρεσία που έχεις πετύχει; Θα σου δώσει δουλειά; Θα επενδύσει πάνω σου σαν υπάλληλο; Επειδή είπατε ότι είναι και προσοντούχοι. Και πράγματι είναι οι πιο πολλοί προσοντούχοι. Μπορεί να επενδύσει μία ιδιωτική επιχείρηση, όταν ξέρει ότι εσύ θα φύγεις, γιατί είσαι όντως επιτυχών και έχεις σε εκκρεμότητα μία τέτοια πρόσληψη; 
Καμμία επιχείρηση δεν θα τους πάρει, κύριε Υπουργέ. Αυτή είναι η μαύρη αλήθεια και η μαύρη πραγματικότητα! 
Άρα λοιπόν, αυτούς τους ανθρώπους τους έχουμε φέρει σε ένα δίλημμα. 
Τι κάνουν; Περιμένουν μήπως και το κράτος υλοποιήσει τα προσυμφωνημένα; Δηλαδή ποια; Να υλοποιήσει τον πίνακα επιτυχόντων; Μήπως πρέπει να σταματήσει να ελπίζει αυτό το κάθε παιδί; Μήπως θα έπρεπε να του πούμε ότι: «Τζάμπα περιμένεις, να πας να δεις κάτι άλλο;» Αν όμως του πούμε «τζάμπα περιμένεις», θα υπάρχουν βαρύτατες ευθύνες σε αυτούς που βγάζουν τις προκηρύξεις, κύριε Υπουργέ. 
Εγώ θέλω να μάθω το εξής: Το Υπουργείο ανακοίνωσε την προκήρυξη για την Πυροσβεστική. Όταν ξέρει ότι δεν θα προσληφθεί ούτε ένας στην Πυροσβεστική από τους επτακοσίους είκοσι πέντε, γιατί την έκανε την προκήρυξη; Έρχονται τα παιδιά και τρέχουν από γραφείο σε γραφείο, από Βουλευτή σε Βουλευτή. Έχουν επισκεφτεί τους πάντες. Τους τρέχουμε, τους στέλνετε στους δικηγόρους. 
Γιατί προκηρύξατε λοιπόν, επτακόσιες είκοσι πέντε θέσεις για την Πυροσβεστική –λέω ένα παράδειγμα, που είναι το πιο πρόσφατο- όταν δεν υπάρχει περίπτωση ποτέ να τους προσλάβετε με αυτό που λέτε; Θα μου πείτε, το 2015 θα πάμε στην αναλογία ένας προς ένα. Γνωρίζετε όμως ότι αυτές οι προκηρύξεις έχουν αξία για δύο χρόνια. Αυτοί οι πίνακες επιτυχόντων πόσο…</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Οι νέοι πίνακες έχουν τρία χρόνια ισχύ.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Ναι. Σας λέω για παράδειγμα για την Πυροσβεστική. Δύο χρόνια έχουν. Αυτός ο διαγωνισμός, αν δεν κάνω λάθος, ήταν το  Δεκέμβριο του 2012. Θα προλάβει λοιπόν να ισχύσει η αναλογία ένας προς ένα; Όχι. 
Άρα είναι μεγάλες οι ευθύνες.
Κλείνοντας, θα σας πω τι προτείνω εγώ και συγγνώμη για την καθυστέρηση, αλλά είναι φλέγον το θέμα και αφορά χιλιάδες ανθρώπους. 
Εγώ, κύριε Υπουργέ, θέλω από εσάς να δώσετε μία προοπτική. Πρώτα απ’ όλα πρέπει να σταματήσουν να γίνονται διαγωνισμοί που δεν δίνουν τη δυνατότητα προσλήψεων. Να τους σταματήσουμε. Να πούμε ότι έχουμε δέκα χιλιάδες σε εκκρεμότητα. Σέβομαι και δέχομαι αυτό που λέτε, ότι όποιος προσληφθεί στο δημόσιο, θα προσληφθεί κατά σειρά επιτυχίας σύμφωνα με αυτούς τους πίνακες. Έχουμε λοιπόν δέκα χιλιάδες ανθρώπους που έχουν πετύχει. Να πούμε λοιπόν, ότι δεν θα προσληφθεί κανένας άλλος, από πουθενά αλλού. Τέρμα οι προσλήψεις από το παράθυρο. Και νομίζω ότι αυτό με τη δική σας παρουσία εκεί εξασφαλίζεται.
 Αφού λοιπόν δεσμεύεστε εδώ ότι οι προσλήψεις θα γίνουν σύμφωνα με τη σειρά της επιτυχίας, αν δεν είμαστε έτοιμοι να τους απορροφήσουμε, τότε να μη γίνει καμμία άλλη προκήρυξη. Να είμαστε καθαροί απέναντι στη νεολαία, απέναντι στους Έλληνες πολίτες. Αφού δεν μπορώ να σε προσλάβω, δεν έχω πιστώσεις, έχω δεσμεύσεις, δεν κάνω άλλη προκήρυξη. Να απορροφηθούν πρώτα αυτοί οι δέκα χιλιάδες. 
Με αυτόν τον τρόπο, θα στείλουμε ένα μήνυμα σήμερα ότι από αυτούς τους επιτυχόντες θα γίνει η αποκλειστική απορρόφηση και θα ικανοποιήσει η ελληνική πολιτεία το δικό τους αίσθημα περί δικαίου και περί κοινωνικής δικαιοσύνης, διότι δεν μπορούμε πλέον να κοιτάζουμε στα μάτια αυτούς τους ανθρώπους. Και αφού το κάνουμε αυτό, να ξεκινήσουμε προκηρύξεις…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Οικονόμου.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Σχετικά με τις προκηρύξεις θα ήθελα να πω το εξής: Ξέρετε ότι το δικό μας Υπουργείο παρεμβαίνει κυρίως στις προσλήψεις και πως δεν κάνουμε συνολικό προγραμματισμό αυτών.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Για όλους τους Υπουργούς το λέω. Όχι μόνο για εσάς.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Για το θέμα των πυροσβεστών, για να είμαι ειλικρινής, αυτήν τη στιγμή δεν μπορώ να σας απαντήσω κάτω από ποια πίστωση και πώς έγινε η σχετική προκήρυξη. Δεν ξέρω την όλη διαδικασία. Επομένως με τρόπο υπεύθυνο δεν μπορώ να σας απαντήσω. 
Για το γενικότερο θέμα, αν πρέπει να γίνουν προκηρύξεις ή όχι, συμφωνώ μαζί σας και με όσα είπατε. Καλό είναι, όταν προκηρύσσουμε θέσεις, να ξέρουμε ότι υπάρχουν δέκα χιλιάδες σε αναμονή. Συμφωνώ απόλυτα μαζί σας και πιστεύω ότι πρέπει να γίνεται ένας προγραμματισμός. 
Αυτό που εμείς αυτήν τη στιγμή ελέγχουμε, είναι κυρίως τις προσλήψεις, πόσες δηλαδή μπορούν να γίνουν και αν αυτές είναι βάσει των πινάκων του ΑΣΕΠ που είναι σε εκκρεμότητα. Αυτή η προτεραιότητα τηρείται.
Τώρα για το θέμα των δέκα χιλιάδων διοριστέων, που είναι το βασικό πρόβλημα -και χαίρομαι που το τονίζετε, συμφωνώ απόλυτα μαζί σας- σας διαβεβαιώνω ότι ήταν η πρώτη μας φροντίδα και η πρώτη μας έγνοια. Και αυτό το αποδείξαμε με τις τελευταίες διαπραγματεύσεις, κατά τις οποίες τελικά πετύχαμε, καθένας που απολύεται για συγκεκριμένους λόγους, για συγκεκριμένη κατηγορία, τότε να προσλαμβάνεται ένας από αυτόν τον κατάλογο του ΑΣΕΠ. Άρα κάθε αναγκαστική αποχώρηση θα αντικαθίσταται αμέσως πέρα από τον περιορισμό του ενός προς πέντε και πέρα από τους άλλους δημοσιονομικούς περιορισμούς. Αυτό νομίζω πως δίνει μια ανακούφιση, μια ανάσα. 
Εάν τελικά καταφέρουμε αυτούς που απασχολούνται στο δημόσιο, χωρίς να έχουν τα νόμιμα προσόντα, αυτούς που έχουν χρησιμοποιήσει δόλια μέσα για να μπουν στο δημόσιο, αυτούς που έχουν παραβεί το νόμο, αυτούς που είναι  υπόδικοι ή τουλάχιστον υπόλογοι  πειθαρχικά, όλους αυτούς οι οποίοι δεν είναι δημόσιοι υπάλληλοι, δεν έχουν σχέση δημοσίου δικαίου με το δημόσιο, να τους απομακρύνουμε, εάν τελικά αυτό το τηρήσουμε –και σας διαβεβαιώνω πως σε ό,τι αφορά την Κυβέρνηση και το Υπουργείο Διοικητικής Μεταρρύθμισης, είμαστε αποφασισμένοι να κάνουμε ό,τι είναι δυνατόν, για να απαλλάξουμε το δημόσιο από αυτούς που δικαιολογημένα και διαπιστωμένα δεν μπορούν να παραμένουν ακόμα σε αυτό, με όλες τις αναγκαίες διαδικασίες που επιβάλλει ο νόμος και το Σύνταγμα και μέσα από τα αρμόδια υπηρεσιακά και πειθαρχικά συμβούλια- τότε θα είμαστε σε θέση -και θα είναι μεγάλη ανακούφιση γι’ αυτούς, αλλά και για την Κυβέρνηση- να προσλάβουμε ακριβώς τον αντίστοιχο αριθμό. 
Υπάρχει μια ελπίδα. Μπορώ να σας διαβεβαιώσω ότι θα κάνουμε ό,τι είναι δυνατόν εντός του 2014, για να δημιουργηθούν όλες εκείνες οι προϋποθέσεις, ώστε αυτοί που παραμένουν τόσα χρόνια, να βρουν επιτέλους αυτά που δικαιούνται και με τόση καρτερικότητα αναμένουν.
Θέλω να πω, μια που μου δίνετε αυτήν την ευκαιρία, κύριε Οικονόμου -και σας ευχαριστώ πολύ για την ερώτηση- το εξής: Ακούω πολύ συχνά για το δικαίωμα της εργασίας αυτών που θα φύγουν ύστερα από αποφάσεις πειθαρχικών συμβουλίων, υπηρεσιακών συμβουλίων, γιατί δεν έχουν τα προσόντα. Και πολλοί επικαλούνται το δικαίωμα στην εργασία.
Εγώ έχω να αντιτείνω το εξής: Πρώτοι που έχουν αξίωση για την κατάληψη θέσης στο δημόσιο και άρα δικαίωμα στην εργασία, είναι οι διοριστέοι που έχουν κριθεί, έχουν διαπιστωθεί τα προσόντα τους και περιμένουν τόσον καιρό, για να δικαιωθούν για τους κόπους τους και για την αξιοσύνη τους.
Στην προσπάθεια που κάνουμε για την ποιοτική αναβάθμιση του δημοσίου, την ποιοτική αξιοποίηση και ιδίως την ανανέωση του προσωπικού, πιστεύω ότι η χαλάρωση αυτή του ενός προς ένα και η βελτίωση των δημοσιονομικών μας θα μας επιτρέψει να απαλύνουμε, να εξαφανίσουμε αυτήν την κοινωνική αδικία.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κι εμείς σας ευχαριστούμε, κύριε Υπουργέ.
Συνεχίζουμε με την έβδομη με αριθμό 9455/10-4-2013 ερώτηση πρώτου κύκλου της Βουλευτού Β΄ Πειραιώς του Κομμουνιστικού Κόμματος Ελλάδας&#160;κ. Διαμάντως Μανωλάκου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα μέτρα για τη νέα αντιπυρική περίοδο.
Το λόγο έχει η κ. Μανωλάκου για δύο λεπτά.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Ευχαριστώ, κύριε Πρόεδρε.
Η αντιπυρική περίοδος ξεκίνησε. Ο φόβος όμως λόγω των μεγάλων ελλείψεων οι οποίες διαπιστώνονται, ότι τα χειρότερα είναι μπροστά μας, είναι πολύ μεγάλος. 
Το λέμε αυτό όχι μόνο γιατί εκφράζονται από τους αρμόδιους φορείς, αλλά γιατί ουσιαστικά η πολιτική της Κυβέρνησης είναι η εμπορευματοποίηση των δασικών συστημάτων, η οποία και εντείνεται, αξιοποιώντας και την οικονομική κρίση. 
Ταυτόχρονα όμως υποβαθμίζεται και παραγκωνίζεται η Δασική Υπηρεσία, σε βάρος της ενιαίας ολοκληρωμένης διαχείρισης των δασικών οικοσυστημάτων, αλλά και με τη μεταφορά δασικού αντικειμένου σε ιδιώτες, σε συνδυασμό πάντα με τις αντιδραστικές αντιδασικές αλλαγές στη δασική νομοθεσία, που είναι πολλές. Δεν θα τις πω, είναι γνωστές.
Τι μας ανησυχεί όμως ειδικά γι’ αυτήν τη χρονιά; 
Πρώτον, μετά την επιβολή του φόρου στο πετρέλαιο θέρμανσης αυξήθηκε η λαθροϋλοτομία. 
Δεύτερον, υπάρχουν μειωμένες πιστώσεις για την κρατική εκμετάλλευση. Μιλάμε για λιγότερες υλοτομίες. 
Τρίτον, υπήρξαν έντονες βροχοπτώσεις, που σημαίνει ότι υπάρχει πυκνή, χαμηλή βλάστηση.
Μάλιστα εξαιτίας των έντονων βροχοπτώσεων, έχει καταστραφεί βασικό οδικό δίκτυο. Αυτό θα δυσκολέψει και την πρόσβαση σε περίπτωση φωτιάς.
Μάλιστα οι πιστώσεις είναι σαφώς μειούμενες, όχι μόνο για τις δασικές υπηρεσίες, αλλά και για το Πυροσβεστικό Σώμα. Ήδη οι φορείς των πυροσβεστών δίνουν μία μείωση 30%. 
Και βέβαια θεωρούμε ότι τα μέτρα που έχουν ανακοινωθεί μέχρι τώρα –για την ακρίβεια δεν έχουν ανακοινωθεί- είναι λειψά. 
Θα μπω κατευθείαν στα ερωτήματα, κύριε Υπουργέ. 
Εμείς ζητάμε να μας πείτε ποια είναι τα συγκεκριμένα μέτρα που έχετε γι’ αυτήν την αντιπυρική περίοδο. Ποια μέτρα θα ληφθούν για τη συντήρηση και προστασία των δασών -και συνολικά- ώστε να εξασφαλιστεί η προστασία των δασικών οικοσυστημάτων με κύριο βάρος την πρόληψη; 
Επίσης θα θέλαμε να μας πείτε αν θα προχωρήσετε –που κανονικά θα έπρεπε να έχετε προχωρήσει- σε προσλήψεις ανθρώπινου δυναμικού. 
Και βέβαια περιμένουμε να μας πείτε τι μέτρα θα ληφθούν ώστε να εξασφαλιστεί επάρκεια, εκσυγχρονισμός και αναγκαίες επισκευές του επίγειου αλλά και του εναέριου στόλου. 
Δηλαδή ζητάμε στοιχεία για το κόστος της χρήσης εναέριων μέσων και, αν θέλετε, και τα τελικά στοιχεία για τα καμένα δάση και τις δασικές εκτάσεις. 
Ευχαριστώ, κύριε Πρόεδρε, για την ανοχή στο χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε κι εμείς. 
Ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κ. Σταύρος Καλαφάτης έχει το λόγο για τρία λεπτά.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, έχω πει κατ’ επανάληψη, ότι εξαντλούμε κάθε περιθώριο, προκειμένου να προστατεύσουμε το δασικό μας πλούτο και να συγκεντρώσουμε τις δυνατότητες που έχουμε αυτήν την περίοδο. 
Άλλωστε δεν πέρασαν, παρά, πολύ λίγες ημέρες, που έγινε μία ακόμα επίσημη σύσκεψη με επικεφαλής τον ίδιο τον Πρωθυπουργό, τον Αντώνη Σαμαρά, με Υπουργούς και εκπροσώπους των αρμόδιων υπηρεσιών, ακριβώς για να επισημανθεί η εντατικοποίηση, η εγρήγορση που πρέπει να υπάρχει σε όλα τα συναρμόδια Υπουργεία και βεβαίως σε όλες τις εμπλεκόμενες υπηρεσίες. Αυτό είναι ένα ακόμα δείγμα γραφής του ενδιαφέροντος που υπάρχει από την Κυβέρνηση στο ανώτατο επίπεδο. 
Βεβαίως στόχος μας είναι να ενισχύσουμε την πρόληψη με καθημερινή επιχειρησιακή προτεραιότητα, πολύ περισσότερο δε, κατά τους καλοκαιρινούς μήνες, λόγω της ευαισθησίας των δασικών οικοσυστημάτων και με πλήρη αξιοποίηση των πόρων. 
Ο όγκος των καθηκόντων που έχουν αναλάβει οι δασικές μας υπηρεσίες στο πλαίσιο της εφαρμοσμένης πολιτικής δασικής προστασίας, είναι ιδιαίτερα μεγάλος. 
Εκτός από την πρόληψη των δασικών πυρκαγιών, περιλαμβάνεται ο έλεγχος και η πάταξη της λαθροθηρίας και των λαθροϋλοτομιών -υπενθυμίζω ότι πριν από ελάχιστους μήνες είχαμε φέρει εδώ και ψηφίστηκε από την ελληνική Βουλή με πρωτοβουλία του ΥΠΕΚΑ συγκεκριμένος νόμος για την καταπολέμηση αυτού του φαινομένου, που είναι ένας εφιάλτης, πραγματικά, για το δασικό μας πλούτο- των καταπατήσεων και της παράνομης διακίνησης δασικών προϊόντων, καθώς και η άσκηση των αρμοδιοτήτων αγροτικής ασφάλειας. 
Τα παραπάνω καθήκοντα απαιτούν την πλήρη αξιοποίηση του έμψυχου δυναμικού και τη συνεργασία με όλους τους εμπλεκόμενους φορείς και κυρίως με το Πυροσβεστικό Σώμα, την Ελληνική Αστυνομία, τους ΟΤΑ κ.λπ.. 
Για να είμαι ακριβής και με συγκεκριμένα στοιχεία, όπως κι εσείς ζητάτε στην ερώτησή σας και για να σας δείξω την κατάσταση που επικρατεί, έχουμε προχωρήσει στις ακόλουθες ενέργειες: Έχει υπογραφεί υπουργική απόφαση, με την οποία καθιερώνεται η υπερωριακή εργασία κατά τις απογευματινές ώρες, τις αργίες και τις εξαιρέσιμες ημέρες για τους υπαλλήλους των δασικών υπηρεσιών των αποκεντρωμένων διοικήσεων της χώρας που ασκούν καθήκοντα δασοπροστασίας προϋπολογισμού 3.900.000 ευρώ περίπου. 
Δεύτερον, έχει υπογραφεί υπουργική απόφαση, σχετικά με την καθιέρωση υπερωριακής εργασίας για την εξυπηρέτηση των επιχειρησιακών κέντρων της Ειδικής Γραμματείας Δασών, της Γενικής Γραμματείας Πολιτικής Προστασίας και το Συντονιστικό Επιχειρησιακό Κέντρο Πυροσβεστικού Σώματος και Δασοπροστασίας από υπαλλήλους της Γενικής Διεύθυνσης Ανάπτυξης και Προστασίας Δασών με προϋπολογισμό 49.000 ευρώ. 
Με τη δημοσίευση των παραπάνω αποφάσεων στο Φύλλο Εφημερίδας της Κυβέρνησης ενεργοποιήθηκε και η υλοποίηση του προγράμματος δασοπροστασίας για το τρέχον έτος, σύμφωνα με το σχεδιασμό της Ειδικής Γραμματείας Δασών, που περιλαμβάνει την απογευματινή εργασία για όλες τις ημέρες της εβδομάδας και τις εξαιρέσιμες ημέρες -σκοπός είναι η δίωξη των δασικών και αγορανομικών παραβάσεων, αλλά και η οργάνωση καθημερινών περιπολιών, με αδιάλειπτη την παρουσία τους στα δασικά και αγροτικά οικοσυστήματα- τη στελέχωση των προαναφερθέντων συντονιστικών κέντρων, την οργάνωση εποχούμενων περιπολιών από την Ειδική Γραμματεία Δασών, με σκοπό την ενίσχυση και τη συνδρομή του έργου των δασικών υπηρεσιών της αποκεντρωμένης διοίκησης Αττικής. 
Με απόφασή μας στις 22-1-2013 εγκρίθηκε το χρηματοδοτικό πρόγραμμα του Πράσινου Ταμείου με τίτλο «Προστασία και Αναβάθμιση Δασών 2013», συνολικού προϋπολογισμού 7,5 εκατομμυρίων ευρώ και συγκεκριμένα στον άξονα προτεραιότητας 1 «Αντιπυρική προστασία δασών και δασικών εκτάσεων». Η διάθεση της πίστωσης θα ανέλθει στο ύψος των 2,5 εκατομμυρίων ευρώ περίπου.
Η Διεύθυνση Ανάπτυξης Δασικών Πόρων της Ειδικής Γραμματείας Δασών σχεδιάζει την άμεση προώθηση της χρηματοδότησης έργων, εργασιών αντιπυρικής προστασίας των δασικών οικοσυστημάτων από τις δημόσιες επενδύσεις, προϋπολογισμού 1.200.000 ευρώ. Με απόφασή μας στις 15-5-2013 έγινε η κατανομή εποχικού προσωπικού, διακοσίων πενήντα ενός ατόμων διάφορων ειδικοτήτων, με σχέση εργασίας ιδιωτικού δικαίου ορισμένου χρόνου, για χρονική διάρκεια τριών και οκτώ μηνών, για τη δασοπροστασία και την κάλυψη εποχικών αναγκών αντίστοιχα.
Επίσης μέχρι σήμερα, από το πρόγραμμα αγροτικής ανάπτυξης της Ελλάδας 2008-2013 «Αλέξανδρος Μπαλτατζής» -συγκεκριμένα, μέτρο 226, δράση 1- έχουν εκδοθεί τριάντα οκτώ αποφάσεις ένταξης έργων και εργασιών με δικαιούχους τα δασαρχεία και τις διευθύνσεις άνευ δασαρχείων, συνολικού προϋπολογισμού 19.250.000 ευρώ περίπου και δεκαπέντε αποφάσεις ένταξης έργων και εργασιών με δικαιούχους τους δήμους, συνολικού προϋπολογισμού έξι εκατομμυρίων ευρώ. Επιπλέον με το μέτρο 125 β΄ του ίδιου προγράμματος έχουν εκδοθεί αντίστοιχες αποφάσεις ένταξης έργων και εργασιών για τη βελτίωση της πρόσβασης στα διαχειριζόμενα δάση, συνολικού προϋπολογισμού 15.500.000 ευρώ.
Τέλος, η Ειδική Υπηρεσία Διαχείρισης του Επιχειρησιακού Προγράμματος του ΕΠΕΡΑΑ υποστηρίζει τη λειτουργία των φορέων διαχείρισης προστατευόμενων περιοχών και στο πλαίσιο αυτό υποστηρίζονται μεταξύ άλλων και δράσεις που αφορούν στην ενίσχυση της εποπτείας και φύλαξης των προστατευόμενων περιοχών, συνεπώς και των δασικών εκτάσεων που περιλαμβάνονται σε αυτές, σε συνεργασία με τις αρμόδιες αρχές.
Επιφυλάσσομαι στη δευτερολογία μου να σας δώσω επιπλέον στοιχεία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Μανωλάκου.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, ειλικρινά μετά από αυτά που μας είπατε, εμείς κρούουμε τον κώδωνα του κινδύνου γι’ αυτήν την αντιπυρική περίοδο. Και το λέω, γιατί θα έχετε βαριές ευθύνες για ό,τι ξεσπάσει. 
Ξέρετε καλά ότι τα πυροσβεστικά είναι από δεκαπέντε μέχρι τριάντα ετών, τα δε ελαστικά τους έχουν να αλλάξουν από το 2006. Εάν πάτε σε περιφερειακές υπηρεσίες, αυτό που λένε, είναι ότι φοβούνται πως, όταν ξεσπάσει το φαινόμενο, δεν θα προλάβουν ούτε καν να φτάσουν στην εστία. 
Τα ποσά που λέτε δεν εξασφαλίζουν πράγματι έκτακτες αντιπυρικές περιόδους και μάλιστα με ιδιαίτερα χαρακτηριστικά και κινδύνους που έχουμε λόγω των βροχοπτώσεων. Εμείς φοβόμαστε ότι χρησιμοποιείτε λειψά μέτρα. Το θέμα δεν είναι τα ποσά που είπατε. Τα ποσά να τα συγκρίνετε με πέρυσι και με πρόπερσι. Είναι συνεχώς μειούμενα. Ούτε τα διακόσια πενήντα ένα άτομα τριών και οκτώ μηνών είναι αυτά που θα λύσουν το πρόβλημα, όταν χθες ακόμα σε εφημερίδες δημοσιεύθηκε ότι «έρχονται χίλιες πεντακόσιες εβδομήντα οκτώ προσλήψεις εποχικών πυροσβεστών». «Έρχονται». Πότε θα προσληφθούν; Πότε θα εκπαιδευτούν; Πότε θα δράσουν; Σήμερα είναι μία πολύ ζεστή ημέρα και οι κίνδυνοι είναι αυξημένοι. 
Εμείς, λοιπόν, αυτό που εισπράττουμε είναι το εξής: Ξέρουμε καλά ότι το Πράσινο Ταμείο έχει λεηλατηθεί. Τα ποσά που είναι για τη δασοπροστασία δεν χρησιμοποιούνται, παρά είναι ελάχιστα. Και, βέβαια, αυτό που λέμε καθαρά είναι ότι ο κόσμος γύρω από τις δασικές περιοχές θα πρέπει να κρούσει τον κώδωνα του κινδύνου, γιατί ρίχνετε τα βάρη στους δήμους και τις περιφέρειες, παίζετε ένα μπαλάκι πέρα-δώθε, όμως τελικά άλλοι θα την πληρώσουμε. Εμείς το λέμε καθαρά και σας ζητάμε έστω και την ύστατη στιγμή να προχωρήσετε με ταχύτατους ρυθμούς για να αντιμετωπιστεί η αντιπυρική περίοδος.
Καλούμε τους φορείς και της δασοπροστασίας και της δασοπυρόσβεσης και τους εργαζόμενους και τα λαϊκά στρώματα για άμεση δράση. 
Θέλω να σας αναφέρω την ανακοίνωση που έβγαλε προχθές  -την οποία θα καταθέσω και για τα Πρακτικά- της Πανελλήνιας Ομοσπονδίας του Πυροσβεστικού Σώματος. 
(Στο σημείο αυτό η Βουλευτής κ. Διαμάντω Μανωλάκου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ξέρετε τι λέει; Ότι είναι μεγάλες οι ελλείψεις τόσο σε έμψυχο δυναμικό όσο και σε μηχανολογικό εξοπλισμό, εξαιτίας των συνεχών περικοπών. Οι περικοπές είναι κατά 25% μεγαλύτερες σε σχέση με το περσινό ύψος. 
Απόλυτους αριθμούς μπορείτε να λέτε, αλλά τι αντιπροσωπεύουν; Ουσιαστικά αντιπροσωπεύουν κινδύνους πυρκαγιών και θα έχετε ευθύνες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αναπληρωτής Υπουργός κ. Καλαφάτης έχει το λόγο. 
ΣΤΑΥΡΟΣ ΚΑΛΑΦΑΤΗΣ Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Κυρία συνάδελφε, εκεί που μπορούμε να συμφωνήσουμε είναι ακριβώς στην ανησυχία που εκφράζετε και στην επισήμανση που κάνετε ότι πρέπει να βρισκόμαστε σε συνεχή εγρήγορση. Και αυτό κάνουμε. 
Όλοι έχουν κάποιο λόγο στο πολύ καυτό αυτό θέμα το οποίο συζητούμε σήμερα. Βεβαίως περισσότερες ενδελεχείς λεπτομέρειες δεν μπορώ να σας δώσω για το Πυροσβεστικό Σώμα, αλλά σας διαβεβαιώνω ότι και ο Υπουργός Δημόσιας Τάξης και ο Υπουργός Εσωτερικών και εγώ, στο κομμάτι που αφορά τις δασικές και τις εμπλεκόμενες υπηρεσίες, είμαστε από την πρώτη στιγμή στις επάλξεις για την καταπολέμηση αυτού του φαινομένου. 
Μόλις σήμερα έστειλα ακόμα μια επιστολή στους Γενικούς Γραμματείς Αποκεντρωμένης Διοίκησης, εφιστώντας τους την προσοχή και την υποχρέωση που έχουν να βρίσκονται μαζί με τις δασικές υπηρεσίες και τις πυροσβεστικές δυνάμεις, από σήμερα -από χθες!- μέχρι και το τέλος της αντιπυρικής περιόδου, σε συνεχή εγρήγορση. 
Είναι πολλά τα βήματα που κάνουμε, κυρία συνάδελφε, ακριβώς γιατί αντιλαμβανόμαστε την κρισιμότητα του ζητήματος που φέρνετε σήμερα για να συζητήσουμε εδώ στο ελληνικό Κοινοβούλιο. 
Δεν θέλω να λέω μεγάλα λόγια. Θεωρώ, όμως, ότι καταβάλλουμε κάθε δυνατή προσπάθεια για την αποτελεσματική πρόληψη των δασικών πυρκαγιών, με την οργάνωση συγκεκριμένου αντιπυρικού σχεδιασμού. 
Οι πόροι του Πράσινου Ταμείου -αυτοί που υπάρχουν- αξιοποιούνται με αποτελεσματικό τρόπο. Τα έργα που αφορούν τα προληπτικά μέτρα για την αντιπυρική προστασία των δημοσίων δασών και των δασικών εκτάσεων σε μεγάλο βαθμό έχουν υλοποιηθεί. Το ίδιο και τα έργα που αφορούν την αντιδιαβρωτική και αντιπλημμυρική προστασία λεκανών απορροής των δασών και των δασικών εκτάσεων που έχουν πληγεί από πυρκαγιές. Όλα αυτά υλοποιούνται με δικαιούχους τις δασικές υπηρεσίες των αποκεντρωμένων διοικήσεων. 
Δίνουμε ιδιαίτερη έμφαση στις προληπτικές δράσεις δασοπροστασίας, στους καθαρισμούς των δασικών δρόμων, στη συντήρηση και στην πληρότητα των υδατοδεξαμενών, στη συντήρηση των πυροφυλακίων, στους καθαρισμούς των δασών, στη συντήρηση των ζωνών αντιπυρικής προστασίας. 
Παράλληλα, ενισχύουμε την ενεργοποίηση θεσμικών οικονομικών και κοινωνικών φορέων σε τοπικό επίπεδο, ώστε με τη συνεργασία όλων να δημιουργηθεί ένα ενιαίο μέτωπο για την πρόληψη αρχικά και ακολούθως για την αποτελεσματικότερη αντιμετώπιση των δασικών πυρκαγιών. 
Οι δήμοι, κυρίως αυτοί που βρίσκονται σε περιαστικά δάση, οφείλουν να συνδράμουν και εκείνοι το έργο μας, καθαρίζοντας και συντηρώντας τις περιοχές αυτές, ώστε το περιβάλλον γύρω από τους δήμους και το δάσος να μην αποτελεί εν δυνάμει πηγή προβλημάτων και πρόκλησης πυρκαγιών. 
Η σημασία που δίνει το ΥΠΕΚΑ στη συνεργασία με τους φορείς είναι κεφαλαιώδης, ώστε εν όψει ενός ακόμη επικίνδυνου για τα δάση μας καλοκαιριού λόγω των αναμενόμενων υψηλών θερμοκρασιών, να υπάρξει το καλύτερο δυνατό αποτέλεσμα. 
Για το σκοπό αυτόν, η συνεργασία μας με το Υπουργείο Δημοσίας Τάξης και Προστασίας του Πολίτη είναι στενή και αποτελεσματική. Το Πυροσβεστικό Σώμα, εξ όσων γνωρίζουμε, έχει συντάξει σε εθνικό επίπεδο, όπως κάθε χρόνο, σχέδιο αντιμετώπισης δασικών πυρκαγιών για όλη την επικράτεια σε επίπεδο περιφέρειας. 
Το σχέδιο αφορά στην οργάνωση, τη διαχείριση και τον συντονισμό των δυνάμεων πυρόσβεσης, περιλαμβάνοντας όλες τις απαιτούμενες ενέργειες, ώστε να εξασφαλιστεί η έγκαιρη επισήμανση και η αναγγελία της πυρκαγιάς, καθώς και η άμεση και αποτελεσματική επέμβαση των πυροσβεστικών δυνάμεων. Επίσης, περιλαμβάνει τη διασπορά των πυροσβεστικών οχημάτων, την επάνδρωση μεικτών εποχικών περιπόλων με τη συνδρομή των Ενόπλων Δυνάμεων και της Ελληνικής Αστυνομίας, τη συνεργασία με εθελοντικές οργανώσεις. 
Επίσης, υφίσταται σχέδιο οργάνωσης διοικητικής μέριμνας πυροσβεστικών πόρων σε επίπεδο περιφέρειας. Σκοπός του σχεδίου αυτού είναι η αποτελεσματική διαχείριση του προσωπικού αλλά και των μέσων που συμμετέχουν στην κατάσβεση της δασικής πυρκαγιάς. 
Ακόμη, το Πυροσβεστικό Σώμα -μπορώ να σας πληροφορήσω, παρ’ όλο που δεν είναι στην αρμοδιότητά μου- προκειμένου να ενδυναμώσει το δίκτυο επιτήρησης των δασικών περιοχών της χώρας, δημιούργησε και στελέχωσε την ομάδα μοτοσυκλετιστών «Θησέας», η οποία διενεργεί περιπολίες σε ευαίσθητους ορεινούς όγκους κατά τις επικίνδυνες για έναρξη δασικής πυρκαγιάς ώρες. 
Όσον αφορά τα εναέρια μέσα, η χώρα καλύπτεται από τα πυροσβεστικά αεροσκάφη του εθνικού εναέριου στόλου καθώς και από τα μισθωμένα πυροσβεστικά ελικόπτερα, τα οποία διασπείρονται σε διάφορα αεροδρόμια της επικράτειας με αντικειμενικό σκοπό τη μείωση του χρόνου απόκρισής τους σε οποιοδήποτε δασικό συμβάν. 
Προσπάθησα, λοιπόν, στα λίγα λεπτά που είχα κατά τη διάρκεια της ερώτησής σας να σας δώσω συγκεκριμένα, απτά στοιχεία μιας οργανωμένης παρέμβασης σε προληπτικό πρώτα επίπεδο αλλά και σε επίπεδο επέμβασης από την πλευρά του κράτους σε μια πραγματικά καυτή περίοδο. Πιστεύω ότι με τη συνδρομή όλων θα έχουμε τα καλύτερα δυνατά αποτελέσματα και αυτό το καλοκαίρι.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Η δεύτερη με αριθμό 2755/10-10-2012 ερώτηση δευτέρου κύκλου του Βουλευτή Μαγνησίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ.&#160;Αλέξανδρου Μεϊκόπουλου προς τον Υπουργό Υγείας, σχετικά με την επίλυση των προβλημάτων λειτουργίας&#160;των Κέντρων Υγείας του Νομού Μαγνησίας, δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 3672/1-11-2012 ερώτηση δευτέρου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Οικονομικών, σχετικά με την ιδιωτικοποίηση της εταιρείας «ΛΑΡΚΟ», δεν συζητείται λόγω κωλύματος του κυρίου Υπουργού και διαγράφεται.
Θα συζητηθεί η πρώτη με αριθμό 9396/9-4-2013 ερώτηση δευτέρου κύκλου του Βουλευτή Α´ Αθηνών της Νέας Δημοκρατίας κ. Ανδρέα Ψυχάρη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη δημιουργία βελτιωμένων φυλακών.
Το λόγο έχει ο κ. Ψυχάρης για δύο λεπτά.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε.
Κατ’ αρχάς, κύριε Υπουργέ, χρόνια σας πολλά και κυρίως, χρόνια καλά.
Η κατάσταση στις φυλακές είναι γνωστή. Οι φυλακές δεν επαρκούν. Δεν υπάρχει η κατάλληλη φύλαξη. 
Η Κυβέρνηση εξήγγειλε κάποια μέτρα πριν από ενάμιση μήνα και μάλιστα στο πνεύμα που είχαμε συζητήσει παλαιότερα στην αρμόδια επιτροπή με τον κύριο Υπουργό. Είναι πολύ σωστό να κάνουμε φυλακές υψίστης ασφαλείας. 
Για να συντομεύουμε, όμως, να ρωτήσω αυτά που θέλω να ξέρω. Βρήκατε τα χρήματα, για να γίνουν αυτές οι φυλακές; Πού θα γίνουν; Και πότε θα γίνουν; Είναι απλά ερωτήματα, τα οποία όμως χρειάζονται απαντήσεις.
Επίσης, θα ήθελα να προτείνω κάτι άλλο, κύριε Υπουργέ. Όπως ξέρετε, τα κινητά τηλέφωνα δίνουν τη δυνατότητα στους κρατούμενους να διοργανώσουν, να σχεδιάσουν απόπειρες απόδρασης. Θα εφαρμόσετε το μέτρο, όπως το έχουμε εμείς εδώ στη Βουλή, όπου υπάρχει μια τεχνολογία που σταματά την επικοινωνία των κινητών; Θα εφαρμοστεί αυτό επιτέλους και στις φυλακές, ούτως ώστε να είναι πιο αποτελεσματικά τα μέτρα και να μη γίνονται αποδράσεις;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Καραγκούνης. Χρόνια πολλά, κύριε Καραγκούνη.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κύριε Πρόεδρε.
Κύριε συνάδελφε, να σας ευχαριστήσω για την ερώτηση που καταθέσατε. Αντιλαμβάνομαι το έκδηλο ενδιαφέρον που έχετε για την ασφάλεια των φυλακών, για τη λειτουργία των σωφρονιστικών καταστημάτων αλλά βεβαίως και του σωφρονιστικού συστήματος. Είναι η ίδια αγωνία, το ίδιο ενδιαφέρον της ελληνικής κοινωνίας. Διότι όντως η εγκληματικότητα έχει ανέβει σε υψηλά επίπεδα, όντως αντιμετωπίζουμε μια εγκληματικότητα πρωτόγνωρη. 
Αποτέλεσμα δε αυτού είναι το πρόσφατο περιστατικό στις φυλακές Τρικάλων, όπου είχαμε –το έχουμε πει πολλές φορές και σε αυτήν την Αίθουσα αλλά βεβαίως και στα Μέσα Μαζικής Ενημέρωσης- μια στρατιωτικού τύπου επέμβαση, πράγμα πρωτόγνωρο. Αμέσως η αντίδραση ήταν πρώτα απ’ όλα από τον ίδιο τον Πρωθυπουργό ο οποίος επέδειξε ιδιαίτερο ενδιαφέρον. Και σε σύσκεψη που είχαμε με τον Υπουργό Προστασίας του Πολίτη αλλά βεβαίως και με τη συμμετοχή του Υπουργού Δικαιοσύνης, αποφασίσαμε να προχωρήσουμε για πρώτη φορά στη δημιουργία ενός σωφρονιστικού καταστήματος υψίστης ασφαλείας. 
Ήδη βρισκόμαστε στην ολοκλήρωση, στο τελικό στάδιο, ώστε να δημιουργηθεί το σωφρονιστικό αυτό κατάστημα. Υπήρξαν κλιμάκια και των δύο Υπουργείων που επισκέφτηκαν διάφορες φυλακές της χώρας, διάφορα σωφρονιστικά καταστήματα με συγκεκριμένα δεδομένα, ώστε να καλύπτονται όλες οι ικανές συνθήκες ασφαλείας. 
Η επιτροπή αυτή κατέληξε σε τρεις φυλακές: στη φυλακή Μαλανδρίνου, στο Σωφρονιστικό Κατάστημα Δομοκού και στο Σωφρονιστικό Κατάστημα Τρικάλων. Μία από αυτές τις φυλακές θα είναι η νέα φυλακή υψίστης ασφαλείας. 
Βεβαίως, ο ίδιος ο Πρωθυπουργός εκταμίευσε, δέσμευσε από τον κρατικό προϋπολογισμό ένα πρώτο ποσό, το οποίο αγγίζει τα 2,5 εκατομμύρια ευρώ και θα μας βοηθήσει να θωρακίσουμε τα περισσότερα σωφρονιστικά καταστήματα. Όταν λέω να θωρακίσουμε εννοώ τα αλεξίσφαιρα τζάμια, τα πλέγματα που τοποθετούνται για την αποφυγή προσβολής από αέρος, τις κάμερες και άλλα συστήματα ασφαλείας. 
Από αυτό το ποσό, λοιπόν, θα δημιουργήσουμε και τη φυλακή υψίστης ασφαλείας, όπου σίγουρα τα εχέγγυα θα είναι περισσότερα και σίγουρα οι συνθήκες ασφαλείας θα είναι ακόμα μεγαλύτερες. 
Απαντώντας, λοιπόν, στο ερώτημα, σας λέω ότι είμαστε στο τελικό στάδιο εκταμίευσης των χρημάτων και θα έχουμε και την απόφαση του Υπουργού σε ποιο από τα τρία σωφρονιστικά καταστήματα θα γίνει η φυλακή υψίστης ασφαλείας.  
Θα επανέλθουμε και μετά, κύριε Πρόεδρε. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Ψυχάρης έχει το λόγο.</ChairmanSpeech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε.
Η απάντηση αυτή είναι ενθαρρυντική διότι, κατά την προσωπική μου άποψη, το πιο σημαντικό πρόβλημα που έχουμε αυτήν τη στιγμή στην Ελλάδα δεν είναι το οικονομικό, είναι το θέμα της ασφάλειας. Αν δεν νιώθει ο πολίτης ασφάλεια δεν μπορεί να εργαστεί, δεν μπορεί να κάνει οτιδήποτε επιθυμεί να κάνει. 
Αυτό είναι ενθαρρυντικό. Εάν φτάνουν αυτά τα 2,5 εκατομμύρια, όπως είπατε, είναι καλό και φαντάζομαι ότι αυτά θα φτάνουν για τη δημιουργία του σωφρονιστικού καταστήματος, το οποίο επιθυμεί και όλος ο κόσμος.  
Θα ήθελα να μου δώσετε ένα χρονικό πλαίσιο, για να μπορούμε να ξέρουμε. Και ελπίζω αυτή να είναι η τελευταία ερώτηση που θα κάνουμε εδώ για τις φυλακές, ώστε να μην επανερχόμαστε. Επιτέλους να γίνονται έργα τα οποία είναι απαραίτητα. Οπότε είναι καλό. Θα σας παρακαλούσα να μου δώσετε ένα χρονικό πλαίσιο εντός του οποίου θα γίνει η τελική εκταμίευση χρημάτων και πότε θα δημιουργηθούν αυτές οι φυλακές. 
Κάτι που θεωρώ ότι πρέπει να γίνει και για το οποίο δεν μου απαντήσατε, αφορά τα κινητά τηλέφωνα. 
Επίσης, είναι ιδιαίτερα σημαντικό να γίνει γενικότερα ένας διαχωρισμός μεταξύ των ατόμων που είναι εγκληματίες του κοινού Ποινικού Δικαίου και ατόμων που βρίσκονται στη φυλακή για οικονομικά εγκλήματα. Θεωρώ ότι δεν θα έπρεπε να είναι στις ίδιες φυλακές, διότι ναι μεν το να κάνεις ένα οικονομικό έγκλημα, να χρωστάς, να μην μπορείς να πληρώσεις, πρέπει να τιμωρείται και να εκτίει κάποιος την ποινή του, αλλά δεν είναι το ίδιο πράγμα το να βρίσκεται μαζί με δολοφόνους ή βιαστές.  
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός, έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Πρώτα απ’ όλα θα ήθελα να απαντήσω στο ζήτημα των κινητών που αναφέρατε και όντως δεν απάντησα στην πρωτολογία μου. Είμαστε στη λογική –το έχουμε ήδη εκφράσει διά του Υπουργού, σε πρόσφατη συνέντευξη Τύπου- ότι θα προχωρήσουμε στην τοποθέτηση αυτών των κλωβών σε όλα τα σωφρονιστικά καταστήματα της χώρας. 
Περιμένουμε και μπορώ να πω ότι ήδη έχουμε μια πρώτη θετική απάντηση από το «ΔΗΜΟΚΡΙΤΟ», διότι πρέπει να μετράται και η ένταση αυτών των κινητών και αν δημιουργείται κάποιο πρόβλημα για την υγεία των κρατουμένων. Τα δεδομένα, σύμφωνα με τον Παγκόσμιο Οργανισμό Υγείας και βεβαίως με τις μετρήσεις του «ΔΗΜΟΚΡΙΤΟΥ» δείχνουν ότι δεν θα έχουμε κανένα πρόβλημα. 
Συνεπώς σε όλα τα σωφρονιστικά καταστήματα της χώρας θα έχουμε αυτούς τους κλωβούς. Είναι περιττό να σας πω ότι η προμήθεια όλων αυτών των κλωβών δεν θα ξεπεράσει τις 20.000 ευρώ. Υπάρχουν, όμως, πολλές εικασίες –να το πω έτσι, γιατί δεν έχω αποδεδειγμένα στοιχεία γι’ αυτό- υπάρχουν διάφορες ίσως έρευνες, οι οποίες δείχνουν ότι αυτό το παραεμπόριο μέσα στις φυλακές, που είναι μια τεράστια πηγή διαφθοράς, αγγίζει τα 15 εκατομμύρια και ίσως και παραπάνω από 20 εκατομμύρια ευρώ.  
Συνεπώς αντιλαμβάνεστε ότι με ένα φθηνό τρόπο, θα έλεγα, θα καταρρίψουμε, θα τελειώνουμε με αυτήν την εστία διαφθοράς που υπάρχει μέσα στις φυλακές και αυτό είναι πολύ σημαντικό. 
Αναφερθήκατε στο διαχωρισμό των κρατουμένων σε ήπιας και βαρύτερης εγκληματικότητας. Αυτό αποτέλεσε για εμάς στο Υπουργείο Δικαιοσύνης την πρώτη προτεραιότητα και από την πρώτη στιγμή προσπαθήσαμε να βρούμε τρόπους ώστε να διαχωρίσουμε τους κρατούμενους. Όπως πολύ σωστά είπατε, δεν μπορεί κάποιος ο οποίος έχει κάνει μια πολεοδομική παράβαση, μια υγειονομική παράβαση, να είναι στην ίδια πτέρυγα ή στο ίδιο κελί με κάποιον ο οποίος έχει διαπράξει ένα πολύ βαρύτερο έγκλημα, όπως έγκλημα κατά της ζωής. 
Ήδη έχουμε κάνει πράξη τον διαχωρισμό. Και γιατί το λέω αυτό; Διότι παραπάνω από πεντακόσιους κρατουμένους έχουμε διοχετεύσει, αλλάζοντας το νόμο, στα αγροτικά καταστήματα. Οπότε υπό μία έννοια, ένας πρώτος διαχωρισμός των κρατουμένων έχει ήδη γίνει. Πάνω από πέντε μήνες έχει ξεκινήσει αυτή η διαδικασία. Θα προσπαθήσουμε, λοιπόν, με τα πολύ φτωχά δημοσιονομικά μέσα που, όπως γνωρίζετε, έχουμε. 
Έχουμε πει πολλές φορές ότι ο προϋπολογισμός μας έχει πέσει στο μισό. Από 1 δισεκατομμύριο, αυτή τη στιγμή είναι 530 εκατομμύρια ευρώ, διότι και το Υπουργείο Δικαιοσύνης συμβάλλει σε αυτό που όλα τα Υπουργεία κάνουν, που όλος ο ελληνικός λαός κάνει, δηλαδή να προσαρμοστούμε στις δημοσιονομικές ανάγκες. 
Προσπαθούμε, όμως, να φτιάξουμε δομές -υπάρχει η νομοπαρασκευαστική επιτροπή που έχει τελειώσει το έργο της- μέσα στα αγροτικά καταστήματα, οπότε να απορροφηθούν ακόμα περισσότεροι κρατούμενοι και να κάνουμε πράξη τον περίφημο -και αυτό που η επιστημονική κοινότητα στην Ελλάδα και παγκοσμίως θέλει- διαχωρισμό που αναφέρατε.
Βεβαίως, μια πολύ σημαντική αλλαγή και στην ποινική μας δικονομία αλλά και στο σωφρονιστικό μας σύστημα είναι το λεγόμενο βραχιολάκι, το οποίο, όπως ξέρετε, ήδη έχει κατατεθεί στη Βουλή και θα έρθει για συζήτηση και ψήφιση. 
Από εκεί και πέρα, με έναν ανοιχτό διαγωνισμό που θα γίνει, θα φέρουμε τα ηλεκτρονικά βραχιολάκια μέσα στα σωφρονιστικά καταστήματα και θα κάνουμε πραγματικά πράξη αυτόν τον περίφημο διαχωρισμό. Βεβαίως θα έχουμε και πολύ καλύτερη, ομαλότερη κοινωνική επανένταξη των κρατουμένων στην κοινωνία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 20.27’ λύεται η συνεδρίαση για αύριο ημέρα Τετάρτη 22 Μαΐου 2013 και ώρα 10.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	27/5/2013 10:00:00 πμ	Από:	Γεωργοπαπαδάκου Κανέλλα 
Εκτυπώθηκε:	27/5/2013 9:53:00 πμ</body>
</html>