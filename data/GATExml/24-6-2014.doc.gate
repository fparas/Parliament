<html><head><meta name="cp:revision" content="3"><meta name="date" content="2014-06-30T07:31:00Z"><meta name="Company" content="OTS"><meta name="meta:word-count" content="13892"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="13892"><meta name="dcterms:created" content="2014-06-30T07:29:00Z"><meta name="dcterms:modified" content="2014-06-30T07:31:00Z"><meta name="Last-Modified" content="2014-06-30T07:31:00Z"><meta name="Last-Save-Date" content="2014-06-30T07:31:00Z"><meta name="meta:character-count" content="75019"><meta name="Template" content="Normal"><meta name="meta:save-date" content="2014-06-30T07:31:00Z"><meta name="Application-Name" content="Microsoft Office Word"><meta name="modified" content="2014-06-30T07:31:00Z"><meta name="Edit-Time" content="1800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-06-30T07:29:00Z"><meta name="meta:last-author" content="e.gouma"><meta name="Creation-Date" content="2014-06-30T07:29:00Z"><meta name="xmpTPg:NPages" content="76"><meta name="resourceName" content="24-6-2014.doc"><meta name="Last-Author" content="e.gouma"><meta name="Character Count" content="75019"><meta name="Page-Count" content="76"><meta name="Revision-Number" content="3"><meta name="extended-properties:Template" content="Normal"><meta name="Author" content="Production"><meta name="meta:page-count" content="76"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>Συνεδρίαση 24-06-2014		σελ76
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΤΜΗΜΑ ΔΙΑΚΟΠΗΣ ΕΡΓΑΣΙΩΝ ΤΗΣ ΒΟΥΛΗΣ
ΘΕΡΟΥΣ 2014
ΣΥΝΕΔΡΙΑΣΗ Δ΄
Τρίτη 24 Ιουνίου 2014
Αθήνα, σήμερα στις 24 Ιουνίου 2014, ημέρα Τρίτη και ώρα 18.08΄ συνήλθε στην Αίθουσα των συνεδριάσεων του Βουλευτηρίου το Τμήμα Διακοπής Εργασιών της Βουλής (Α΄ σύνθεση) για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Τμήμα.
(Ανακοινώνονται προς το Τμήμα από τον κ. Μιχαήλ Κασσή, Βουλευτή Έβρου, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Υγείας
161) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία το Διοικητικό Συμβούλιο της Ένωσης Νοσοκομειακών Ιατρών του Νομού Σερρών εκφράζει την αντίθεσή του στο νέο τροποποιημένο οργανισμό του οικείου νοσοκομείου, βάσει του οποίου συγχωνεύονται και καταργούνται οι κλινικές του, με αποτέλεσμα τη δυσλειτουργία του.
Εργασίας, Κοινωνικής Ασφάλισης και Πρόνοιας
162) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία το Διοικητικό Συμβούλιο του Συλλόγου Ατόμων με Αναπηρία, Γονέων και Κηδεμόνων του Νομού Τρικάλων «Η Αρωγή» αιτείται την παραχώρηση χώρου στέγασης του συλλόγου, παραθέτοντας συγκεκριμένες προτάσεις.
Υγείας
163) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία το Σωματείο Εργαζομένων ΕΚΑΒ Μαγνησίας εκφράζει τη διαμαρτυρία του για τη δυσλειτουργία του Παραρτήματος ΕΚΑΒ Λάρισας-Τομέας ΕΚΑΒ Βόλου λόγω της μετακίνησης υπαλλήλων του κλάδου ΔΕ-Πλήρωμα Ασθενοφόρου προς το ΕΚΑΒ Ελασσόνας.
Τουρισμού
164) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία  η Ένωση Ξενοδόχων Λουτρών Υπάτης του Νομού Φθιώτιδας αιτείται το σαφή και δεσμευτικό προγραμματισμό της έναρξης λειτουργίας της Πηγής, καθώς και την επέκταση του χρονοδιαγράμματος λειτουργίας της για την εξυπηρέτηση του τουριστικού κοινού.
Επικρατείας
165) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά το βέτο από τον Μητροπολίτη Θεσσαλονίκης Άνθιμο για την ΕΥΑΘ.
Ανάπτυξης και Ανταγωνιστικότητας
166) Οι Βουλευτές, Αχαΐας κ. ΜΑΡΙΑ ΚΑΝΕΛΛΟΠΟΥΛΟΥ και Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών παραθέτει τον προβληματισμό του σχετικά με την απουσία αναφοράς στο πρόγραμμα του ΕΣΠΑ 2014-2020, που αφορά τη χρηματοδότηση του φορέα που εκπροσωπεί.
Εργασίας, Κοινωνικής Ασφάλισης και Πρόνοιας
167) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία η Δήμαρχος Φαιστού αιτείται την παραμονή του παραρτήματος του ΙΚΑ Μοιρών-Τυμπακίου επισημαίνοντας το μεγάλο αριθμό των δημοτών και το εύρος της  περιοχής που εξυπηρετεί.
Εργασίας, Κοινωνικής Ασφάλισης και Πρόνοιας
168) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία το Επιμελητήριο Πέλλας παραθέτει σειρά προτάσεων με επιδίωξη τη φορολογική και ασφαλιστική ελάφρυνση, τη διευκόλυνση της πρόσβασης στο χρηματοπιστωτικό σύστημα και στα επενδυτικά προγράμματα, καθώς και τη βελτίωση των συνθηκών στην κτηματαγορά.
Μακεδονίας Θράκης
169) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο εφημέριος του Ιερού Ναού Τιμίου Προδρόμου Εκκλησιοχωρίου αιτείται την οικονομική ενίσχυση για την αποπεράτωση του Ιερού Ναού του Αγίου Προκοπίου στο χωριό «Εκκλησιοχώριον» της ενορίας του.
Οικονομικών 
170) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία το Επιμελητήριο Πέλλας αναπτύσσει τις προτάσεις του, προκειμένου να δοθεί προοπτική στην ομαλή λειτουργία των μικρομεσαίων επιχειρήσεων.
Περιβάλλοντος, Ενέργειας και Κλιματικής Αλλαγής 
171) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία ο Δήμος Αγίου Νικολάου Νομού Λασιθίου εκφράζει τη διαμαρτυρία του για τις μεγάλες καθυστερήσεις στη ροή χρηματοδότησης για το έργο αποχέτευσης στη Νεάπολη Λασιθίου.
Παιδείας και Θρησκευμάτων
172) Ο Βουλευτής Καστοριάς κ. ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ κατέθεσε αναφορά με την οποία ο Δήμος Άργους Ορεστικού του Νομού Καστοριάς εκφράζει τη διαμαρτυρία του σχετικά με την καθυστέρηση πληρωμής των εργαζομένων στο Πρόγραμμα «Διά Βίου Μάθηση».
Οικονομικών, Περιβάλλοντος, Ενέργειας και Κλιματικής Αλλαγής, Εσωτερικών, Αγροτικής Ανάπτυξης και Τροφίμων, Εργασίας, Κοινωνικής Ασφάλισης και Πρόνοιας
173) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Αγροτικός Συνεταιρισμός Παραγωγών Κηπευτικών Μεγάρων-ΟΠ επισημαίνει την αναγκαιότητα εξεύρεσης βιώσιμων λύσεων σε σειρά προβλημάτων που απασχολούν το συνεταιρισμό.
Οικονομικών, Ανάπτυξης και Ανταγωνιστικότητας, Αγροτικής Ανάπτυξης και Τροφίμων
174) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Πρόεδρος του Επιμελητηρίου Μεσσηνίας διαμαρτύρεται για την Πρόταση Σχεδίου Ανάπτυξης της ελληνικής οικονομίας για τα επόμενα δέκα χρόνια που βασίστηκε στην μελέτη «Greece 20/20»  της εταιρείας McKinsey.
Δικαιοσύνης, Διαφάνειας και Ανθρωπίνων Δικαιωμάτων, Εργασίας, Κοινωνικής Ασφάλισης και Πρόνοιας
175) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Εμπορικός και ο Εισαγωγικός Σύλλογος Πατρών αιτείται την επίλυση θεμάτων σχετικά με τη θεώρηση των Ασφαλιστικών τους Βιβλιαρίων. 
Αγροτικής Ανάπτυξης και Τροφίμων
176) Η Βουλευτής Β΄ Θεσσαλονίκης κ. ΕΥΑΓΓΕΛΙΑ (ΛΙΤΣΑ) ΑΜΜΑΝΑΤΙΔΟΥ - (ΠΑΣΧΑΛΙΔΟΥ) κατέθεσε αναφορά με την οποία  ο Αγροτικός Συνεταιρισμός Κυμίνων Νομού Θεσσαλονίκης καταγγέλλει την καταβολή του ποσού των 6 ευρώ ανά στρέμμα που καλούνται να πληρώσουν οι αγρότες για το δικαίωμα της συμμετοχής τους στην ενιαία ενίσχυση του 2014.
Εθνικής Άμυνας
177) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Ενώσεων Στρατιωτικών παραθέτει αναφορά σχετικά με τα ζητήματα στρατιωτικών με ΑΜΕΑ.
Αγροτικής Ανάπτυξης και Τροφίμων
178) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία  η Ένωση Συνεταιρισμών Ηλείας-Ολυμπίας και ο Αγροτικός Συνεταιρισμός Μεταποιημένων Οπωροκηπευτικών του Νομού Ηλείας αιτούνται από τα αρμόδια όργανα τις απαραίτητες ενέργειες για την αντιμετώπιση των μεγάλων ζημιών που προκάλεσε στις αμπελοκαλλιέργειες ο μύκητας περονόσπορος και την ασφαλιστική τους κάλυψη μέσω του ΕΛΓΑ.
Δικαιοσύνης, Διαφάνειας και Ανθρωπίνων Δικαιωμάτων, Οικονομικών 
179) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σώμα Ορκωτών Ελεγκτών Λογιστών καλεί τις αρμόδες αρχές να πραγματοποιήσουν ποιοτικό έλεγχο στους ορκωτούς ελεγκτές της ΕΣΠΙΣ ΠΡΟΝΟΙΑ, προκειμένου να αναζητηθούν οι ευθύνες για την πτώχευση.
Περιβάλλοντος, Ενέργειας και Κλιματικής Αλλαγής 
180) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο Πρόεδρος του Επιμελητηρίου Μεσσηνίας εκφράζει τη διαμαρτυρία του για τις πρόσφατα ψηφισμένες Διατάξεις του ν. 4254/20 «New Deal» στο χώρο των Ανανεώσιμων Πηγών Ενέργειας υποβάλλοντας νέες προτάσεις και τροποποιήσεις.
Παιδείας και Θρησκευμάτων
181) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Αισθητικών Απόφοιτων ΤΕΙ-Εκπαιδευτικών καλεί τις αρμόδιες αρχές να δώσουν λύσεις στο ζήτημα της ανακατανομής των θέσεων των εκπαιδευτικών που είναι σε διαθεσιμότητα.
Υγείας, Ανάπτυξης και Ανταγωνιστικότητας, Οικονομικών 
182) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην προμήθεια εκατόν ογδόντα έξι ασθενοφόρων που πήρε ο Συγγελίδης και η εταιρεία του.
Εσωτερικών, Εργασίας, Κοινωνικής Ασφάλισης και Πρόνοιας
183) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία ο Πανελλήνιος Σύλλογος Εργαζομένων Κέντρων Δημιουργικής Απασχόλησης Παιδιών αιτείται από κοινού με τους ωφελούμενους γονείς  την θεσμοθέτηση μόνιμων και δωρεάν κοινωνικών παροχών για όλους τους πολίτες, με μόνιμες θέσεις εργασίας για το προσωπικό.
Δημόσιας Τάξης και Προστασίας του Πολίτη, Οικονομικών,  Εσωτερικών
184) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων εκφράζει τη δυσαρέσκεια της ως προς τον καθορισμό του ύψους της εκλογικής αποζημίωσης που αφορά την εκλογική περίοδο.
Δικαιοσύνης, Διαφάνειας και Ανθρωπίνων Δικαιωμάτων, Δημόσιας Τάξης και Προστασίας του Πολίτη, Εξωτερικών
185) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις αποκαλύψεις για το σχέδιο «Πυθία» που αφορά στη δολοφονία του Καραμανλή.
Υγείας
186) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πειραιά ζητά από τις αρμόδιες αρχές να αποσυρθεί η τροπολογία για την επαναφορά του πλαφόν στη συνταγογράφηση.
Δικαιοσύνης, Διαφάνειας και Ανθρωπίνων Δικαιωμάτων, Οικονομικών 
187) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Κοινοβουλευτική Ομάδα των Ανεξάρτητων Δημοκρατικών Βουλευτών αιτείται τη γνωστοποίηση και δημοσιοποίηση φορολογικής αδικίας για τον κ. Νικόλαο Βαμβακούση.
Παιδείας και Θρησκευμάτων
188) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  Εθνική Εταιρεία αιτείται την απάντηση σε ερώτημα σχετικά με το Σχέδιο Νόμου με τίτλο «Οργάνωση της νομικής μορφής των Θρησκευτικών Κοινοτήτων και των Ενώσεών τους στην Ελλάδα».
Οικονομικών 
189) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία ο Αντιπεριφερειάρχης Χανίων της Περιφέρειας Κρήτης αιτείται  την ακύρωση της απόφασης, που θέτει την έκταση του πρώην Θεραπευτηρίου Ψυχικών Παθήσεων Χανίων προς αξιοποίηση, παρά τις δεσμεύσεις της Κυβέρνησης για παραχώρηση του κτηρίου στην τοπική κοινωνία και τη μεταβίβαση μέρους του στα πανεπιστημιακά ιδρύματα της περιοχής.
Οικονομικών, Αγροτικής Ανάπτυξης και Τροφίμων
190) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο οι κτηνοτρόφοι αντιδρούν για τις κυοφορούμενες νέες περικοπές της ενιαίας ενίσχυσης.
Υγείας
191) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Κοινοβουλευτική Ομάδα των Ανεξαρτήτων Δημοκρατικών Βουλευτών αιτείται ζήτημα σχετικά με το ψήφισμα του Δημοτικού Συμβουλίου Μεγαλόπολης για το κέντρο υγείας της.
Διοικητικής Μεταρρύθμισης και Ηλεκτρονικής Διακυβέρνησης
192) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία κύριος Γλύνος αιτείται τις εκθέσεις αξιολόγησης υπαλλήλων παρελθόντων ετών.
Υγείας, Εργασίας, Κοινωνικής Ασφάλισης και Πρόνοιας, Διοικητικής Μεταρρύθμισης και Ηλεκτρονικής Διακυβέρνησης
193) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Ιατρικός Σύλλογος Πατρών αιτείται την καθολική επίσχεση εργασίας με τον ΕΟΠΥΥ του εργαστηριακού τομέα από 12-5-2014.
Επικρατείας, Δημόσιας Τάξης και Προστασίας του Πολίτη, Δικαιοσύνης, Διαφάνειας και Ανθρωπίνων Δικαιωμάτων 
194) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε κασέτες-φωτιά από την ΕΥΠ που δείχνουν το ρόλο σπείρας, γνωστού συνδικαλιστή.
Παιδείας και Θρησκευμάτων
195) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Πανεπιστήμιο Θεσσαλίας παραθέτει τις προτάσεις του σχετικά με το Νομοσχέδιο Ειδικής Αγωγής και Εκπαίδευσης.
Επικρατείας, Οικονομικών, Δημόσιας Τάξης και Προστασίας του Πολίτη, Εθνικής Άμυνας,  Δικαιοσύνης, Διαφάνειας και Ανθρωπίνων Δικαιωμάτων 
196) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο ανατινάχθηκε εστιατόριο που βρίσκεται στο ισόγειο πολυκατοικίας που μένει η αδερφή του Σμπώκου.
Περιβάλλοντος, Ενέργειας και Κλιματικής Αλλαγής 
197) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία  το Επιμελητήριο Μεσσηνίας  ζητά από το Υπουργείο Περιβάλλοντος να προβεί σε άμεση τροποποίηση  στις διατάξεις του ν. 4254/2014 που αφορά το «New Deal» στα Φ/Β.
Οικονομικών, Δικαιοσύνης, Διαφάνειας και Ανθρωπίνων Δικαιωμάτων 
198) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την εισβολή στις γαλαζοπράσινες γιάφκες διαπλοκής.
Οικονομικών 
199) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  ο Δήμαρχος του Δήμου Πλατανιά του Νομού Χανίων αιτείται την παραχώρηση της χρήσης ακινήτων της ΕΤΑΔ ΑΕ στον Δήμο Πλατανιάς προκειμένου να μεταστεγαστούν υπηρεσίες πρωτοβάθμιας υγειονομικής περίθαλψης.
Εξωτερικών, Εθνικής Άμυνας
200) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία  ο πρόεδρος και επίτιμος πρόεδρος της Ένωσης Συγγενών Πεσόντων Μαχητών του Έπους 1940-41 αιτείται την αναζήτηση, εκταφή κι ενταφιασμό των Ελλήνων πεσόντων στρατιωτικών στη Βόρεια Ήπειρο κατά το έπος 1940.
Επικρατείας, Εξωτερικών, Παιδείας και Θρησκευμάτων
201) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έκκληση του Μακαριώτατου Αρχιεπισκόπου Αθηνών και Πάσης Ελλάδος κ. Ιερώνυμος να μην επιβληθεί η θανατική ποινή στην εικοσιεπτάχρονη Σουδανή που αποσπάστηκε τον Χριστιανισμό.
Διοικητικής Μεταρρύθμισης και Ηλεκτρονικής Διακυβέρνησης
202) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Πρόεδρος της Περιφερειακής Ένωσης Δήμων (ΠΕΔ) Θεσσαλίας και Δημάρχου Κιλελέρ εκφράζει την ομόφωνη αντίθεση της ΠΕΔ Θεσσαλίας στην εφαρμογή του νέου τρόπου αξιολόγησης των δημοτικών υπαλλήλων.
Υποδομών, Μεταφορών και Δικτύων
203) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  οι κάτοικοι του Δήμου Ξυλοκάστρου-Ευρωστίνης Κορινθίας διαμαρτύρονται για την αλλαγή και μείωση των δρομολογίων του ΟΣΕ στο Δήμο Ξυλοκάστρου-Ευρωστίνης.
Δικαιοσύνης, Διαφάνειας και Ανθρωπίνων Δικαιωμάτων 
204) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μηνυτήρια αναφορά προς τον Εισαγγελέα Πρωτοδικών Αθηνών που κατέθεσε ο Πρόεδρος του ΛΑΟΣ. κ. Γεώργιος Καρατζαφέρης σχετικά με το αν υπήρξε πολιτική παρέμβαση στο έργο της δικαιοσύνης στην προφυλάκιση βουλευτών της ΧΑ.
Δικαιοσύνης, Διαφάνειας και Ανθρωπίνων Δικαιωμάτων 
205) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο κατηγορούνται ο Γ. Παπαντωνίου και η γυναίκα του βάσει των στοιχείων του ΣΔΟΕ από την έρευνα για τους Έλληνες που καταγράφονται στη λίστα λαγκάρντ.
Εσωτερικών, Εργασίας, Κοινωνικής Ασφάλισης και Πρόνοιας
206) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Σύλλογος Εργαζομένων κέντρων Δημιουργικής Απασχόλησης Παιδιών αιτείται να συμπεριληφθεί για έγκριση στο νέο ΕΣΠΑ 2014-2020 το πρόγραμμα «Εναρμόνιση Οικογενειακής και Επαγγελματικής ζωής» και να θεσμοθετηθεί για μόνιμες και δωρεάν κοινωνικές παροχές για όλους τους πολίτες με μόνιμες θέσεις εργασίας για το προσωπικό.
Δημόσιας Τάξης και Προστασίας του Πολίτη,  Δικαιοσύνης, Διαφάνειας και Ανθρωπίνων Δικαιωμάτων 
207) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την κατάσταση που επικρατεί στην Αστυνομική Διεύθυνση Αχαΐας, όσον αφορά στα οφειλόμενα ρεπό, τις ώρες υπερεργασίας, την ενίσχυση του Κέντρου Κράτησης Μεταναστών στην Κόρινθο κ.ά..
Αγροτικής Ανάπτυξης και Τροφίμων
208) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  οι Πρόεδροι των Δημοτικών Διαμερισμάτων του Δήμου Ξυλοκάστρου-Ευρωστίνης του Νομού Κορινθίας αιτούνται την ενεργοποίηση των δικαιωμάτων ενίσχυσης των παραγωγών από κοινοτικά κονδύλια.
Παιδείας και Θρησκευμάτων,  Διοικητικής Μεταρρύθμισης και Ηλεκτρονικής Διακυβέρνησης
209) Ο Βουλευτής Ιωαννίνων κ. ΚΩΝΣΤΑΝΤΙΝΟΣ ΤΑΣΟΥΛΑΣ κατέθεσε αναφορά με την οποία  η κ. Ελένη Σουλούπη καλεί τις αρμόδιες αρχές να τροποποιήσει το ν. 4115/2013, ώστε να επεκταθεί η προαναφερθείσα νομοθετική ρύθμιση και σε άλλες κατηγορίες εργαζομένων συμπεριλαμβανομένων και αυτών του κλάδου Διεκπεραίωσης Υποθέσεων Πολιτών.
Δικαιοσύνης, Διαφάνειας και Ανθρωπίνων Δικαιωμάτων 
210) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την πρόσληψη νομικού συμβούλου από το Χρυσοχοΐδη.
Υγείας,  Δημόσιας Τάξης και Προστασίας του Πολίτη 
211) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας σύμφωνα με το οποίο πωλούνται ναρκωτικά χάπια με συνταγή γιατρού.
Αγροτικής Ανάπτυξης και Τροφίμων
212) Οι Βουλευτές Ηρακλείου κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  η Ένωση Αγροτικών Συνεταιρισμών Πεζών Νομού Ηρακλείου Κρήτης εκφράζει τη διαμαρτυρία της για καθυστέρηση στη διαδικασία αποζημίωσης των αμπελουργών λαμβάνοντας υπ’ όψιν την οικονομική κατάσταση στην οποία έχουν περιέλθει οι δικαιούχοι.
Τουρισμού,  Παιδείας και Θρησκευμάτων
213) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Σύλλογος Καθηγητών του Υπουργείου Τουρισμού αιτείται την απρόσκοπτη λειτουργία των σχολών του Υπουργείου Τουρισμού.
Αγροτικής Ανάπτυξης και Τροφίμων
214) Ο Βουλευτής Ηρακλείου κ. ΚΩΝΣΤΑΝΤΙΝΟΣ ΔΑΜΑΒΟΛΙΤΗΣ κατέθεσε αναφορά με την οποία η Ένωση Αγροτικών Συνεταιρισμών Πεζών του Νομού Ηρακλείου Κρήτης  καλεί τις αρμόδιες αρχές να επισπεύσουν τη διαδικασία αποζημίωσης των αμπελουργών.
Αγροτικής Ανάπτυξης και Τροφίμων, Οικονομικών 
215) Η Βουλευτής Ηλείας κ. ΕΥΣΤΑΘΙΑ( ΕΦΗ) ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε δημοσίευμα εφημερίδας το οποίο αφορά το ζήτημα της επιστροφής του ΦΠΑ στους αγρότες για το 2013 και το ερώτημα με αρ. πρωτ. 2877/18-10-2013.
Αγροτικής Ανάπτυξης και Τροφίμων
216) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο πρόεδρος του Αγροτικού Συνεταιρισμού Μεταποιημένων Οπωροκηπευτικών του Νομού  Ηλείας, Οργάνωση Παραγωγών Βιομηχανικής Τομάτας-Κορ. Σταφίδας κ. Γεράσιμου Καλλιμώρου καλεί τις αρμόδιες αρχές να αντιμετωπίσουν το πλήγμα που έχουν δεχθεί οι αμπελοκαλλιέργειες από τον μύκητα PLASMOPARA VITICOLA (περονόσπορος).
Υγείας
217) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία ο Δήμαρχος Κιμώλου  εκφράζει τη δυσαρέσκεια του σχετικά με την παντελή έλλειψη ιατρών στο Κέντρο Υγείας Κιμώλου.
Υγείας,  Εργασίας, Κοινωνικής Ασφάλισης και Πρόνοιας
218) Η Βουλευτής Β΄ Θεσσαλονίκης κ. ΑΙΚΑΤΕΡΙΝΗ ΜΑΡΚΟΥ κατέθεσε αναφορά με την οποία  η Διαδικτυακή Ομάδα Αλληλεγγύης Ανθρώπων με Σκλήρυνση κατά πλάκας  παραθέτει τις απόψεις της σχετικά  με τη λίστα και τις παθήσεις που χαρακτηρίζονται με επ΄ αόριστον αναπηρία.
Παιδείας και Θρησκευμάτων
219) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία Δήμος Ελευσίνας διαμαρτύρεται για τη συγχώνευση του 11ου 10/θ Δημοτικού Σχολείου Ελευσίνας με το 5ο 6/θ Δημοτικό Σχολείο Ελευσίνας, καθώς και του 1ου 6/θ Δημοτικού Σχολείου Μαγούλας με το 3ο 7/θ Δημοτικό Σχολείο Μαγούλας.
Εργασίας, Κοινωνικής Ασφάλισης και Πρόνοιας, Οικονομικών 
220) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία η Ομοσπονδία Επαγγελματιών Βιοτεχνών και Εμπόρων του Νομού Τρικάλων παραθέτει προτάσεις για την βελτίωση της χρηματοδότησης του ΟΑΕΕ και καλεί τις αρμόδιες αρχές να ενεργήσουν επί του θέματος.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6313/14-02-2014 ερώτηση των Βουλευτών κυρίων Κουράκη Αναστασίου(Τάσου), Αμανατίδη Ιωάννη, Γεωργοπούλου-Σαλτάρη Ευσταθίας(Έφης), Κανελλοπούλου Μαρίας, Καρά Γιουσούφ Αϊχάν, Πάντζα Γεωργίου, Τσουκαλά Δημητρίου, Φωτίου Θεανώς δόθηκε με το υπ’ αριθμ. 7017/4/1754516/5-2014 έγγραφο από τον Υπουργό Δημόσιας Τάξης και Προστασίας του η ακόλουθη απάντηση:
2. Στην με αριθμό 7831/25-04-2014 ερώτηση των Βουλευτών κυρίων Δημαρά Ιωάννη και Αβραμίδη Γαβριήλ δόθηκε με το υπ’ αριθμ. 7017/4/17550/16-05-2014 έγγραφο από τον Υπουργό Δημόσιας Τάξης και Προστασίας του Πολίτη η ακόλουθη απάντηση:
3. Στην με αριθμό 7861/28-04-2014 ερώτηση του Βουλευτή κ. Νικολόπουλου Νικόλαου δόθηκε με το υπ’ αριθμ. 656/2014/16-05-2014 έγγραφο από τον Υπουργό Εσωτερικών η ακόλουθη απάντηση:
4. Στην με αριθμό 7988/02-05-2014 ερώτηση του Βουλευτή κ. Νικολόπουλου Νικόλαου δόθηκε με το υπ’ αριθμ. 2/36135/0022/16-05-2014 έγγραφο από τον Αναπληρωτή Υπουργό Οικονομικών η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να ανακοινώσω στο Τμήμα ότι:
Οι Υπουργοί Περιβάλλοντος, Ενέργειας και Κλιματικής Αλλαγής, Εσωτερικών, Οικονομικών, Πολιτισμού και Αθλητισμού, Διοικητικής Μεταρρύθμισης και Ηλεκτρονικής Διακυβέρνησης, Ανάπτυξης και Ανταγωνιστικότητας, Ναυτιλίας και Αιγαίου, Μακεδονίας και Θράκης, Δικαιοσύνης, Διαφάνειας και Ανθρωπίνων Δικαιωμάτων, Αγροτικής Ανάπτυξης και Τροφίμων, Τουρισμού, Εθνικής Άμυνας, Παιδείας και Θρησκευμάτων, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Χωροταξική και Πολεοδομική Μεταρρύθμιση – Βιώσιμη Ανάπτυξη».
Το ως άνω νομοσχέδιο έχει χαρακτηριστεί από την Κυβέρνηση ως κατεπείγον.
Οι Υπουργοί Διοικητικής Μεταρρύθμισης και Ηλεκτρονικής Διακυβέρνησης, Οικονομικών, Εσωτερικών, Παιδείας και Θρησκευμάτων, Υποδομών, Μεταφορών και Δικτύων και Δικαιοσύνης, Διαφάνειας και Ανθρωπίνων Δικαιωμάτων, κατέθεσαν σχέδιο νόμου: «Τροποποίηση Διατάξεων του Κώδικα Κατάστασης Δημοσίων Πολιτικών Διοικητικών Υπαλλήλων Ν.Π.Δ.Δ. (ν.3528/2007) – Επιλογή Προϊσταμένων Οργανικών Μονάδων και άλλες διατάξεις».
Παραπέμπεται στην αρμόδια Διαρκή Επιτροπή.
Οι Υπουργοί Ανάπτυξης και Ανταγωνιστικότητας, Οικονομικών και Περιβάλλοντος, Ενέργειας και Κλιματικής Αλλαγής, κατέθεσαν την 20-6-2014 σχέδιο νόμου: «Κύρωση αποφάσεων υπαγωγής επενδυτικών σχεδίων ν.3908/2011 και άλλες διατάξεις».
Παραπέμφθηκε στην αρμόδια Διαρκή Επιτροπή.
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής «Χωροταξική και Πολεοδομική Μεταρρύθμιση – Βιώσιμη Ανάπτυξη». 
Η Διαρκής Επιτροπή Οικονομικών Υποθέσεων καταθέτει την έκθεσή της στο σχέδιο νόμου του Υπουργείου Οικονομικών: «Αρχές Δημοσιονομικής Διαχείρισης και Εποπτείας (Ενσωμάτωση της Οδηγίας 2011/85/ΕΕ) – Δημόσιο Λογιστικό».
Η Διαρκής Επιτροπή Κοινωνικών Υποθέσεων καταθέτει την έκθεσή της στο σχέδιο νόμου του Υπουργείου Υγείας: «Προσαρμογή στο εθνικό δίκαιο της Εκτελεστικής Οδηγίας 2012/25/ΕΕ της Επιτροπής της 9ης Οκτωβρίου 2012 για τη θέσπιση διαδικασιών ενημέρωσης σχετικά με την ανταλλαγή, μεταξύ των κρατών – μελών, ανθρωπίνων οργάνων που προορίζονται για μεταμόσχευση – Ρυθμίσεις για την Ψυχική Υγεία και την Ιατρικώς Υποβοηθούμενη Αναπαραγωγή και λοιπές διατάξεις».</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα ξεκινήσουμε με την πρώτη με αριθμό 17/19-6-2014 επίκαιρη ερώτηση του Βουλευτή Μεσσηνίας του Συνασπισμού Ριζοσπαστικής Αριστεράς κ. Αθανασίου Πετράκου προς τον Υπουργό Αγροτικής Ανάπτυξης και Τροφίμων, σχετικά με την προστασία του ελαιόλαδου από τη νοθεία.
Κύριε συνάδελφε, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, γνωρίζετε ότι το ελαιόλαδο είναι το σημαντικότερο αγροτικό μας προϊόν. Απαιτείται, λοιπόν, να συγκροτηθεί επιτέλους μια εθνική αγροτική πολιτική για το ελαιόλαδο.
Γνωρίζετε επίσης ότι το ελαιόλαδο αποτελεί ένα από τα πλέον εκτεθειμένα στη νοθεία και αλλοίωση διατροφικά προϊόντα. Για το λόγο αυτό ψηφίστηκε από την Ευρωπαϊκή Επιτροπή ο εφαρμοστικός κανονισμός 299/2013, που προβλέπει την υποχρεωτική από 1-1-2014 καθιέρωση κανόνων ιχνηλασιμότητας του ελαιόλαδου σε όλα τα κράτη-μέλη.
Ο κανονισμός καλύπτει όλα τα ελαιόλαδα που διατίθενται στο εμπόριο, όλα τα φυσικά και νομικά πρόσωπα που εμπλέκονται και υποχρεώνει τα κράτη-μέλη να θεσπίσουν αντικειμενικά κριτήρια για την αλυσίδα εμπορίας, τις επιχειρήσεις, τα συστήματα διασφάλισης ποιότητας, τις αναλύσεις, αλλά και τις κυρώσεις που θα επιβάλλονται.
Όλα αυτά θα έπρεπε να είχαν ήδη εφαρμοστεί από 1-1-2014, όμως στην Ελλάδα ακόμη δεν έχει γίνει τίποτα. Η δημιουργία και εφαρμογή ενός τέτοιου μητρώου πληροφόρησης και ιχνηλασιμότητας του προϊόντος αυτού είναι περισσότερο από ποτέ αναγκαία για την αξία και προώθηση του ελληνικού έξτρα παρθένου ελαιόλαδου.
Το ερώτημα, όμως, είναι γιατί το Υπουργείο Αγροτικής Ανάπτυξης και Τροφίμων εξακολουθεί να κωλυσιεργεί και να μην εφαρμόζει αυτόν τον Κανονισμό. Τον περιμένει όλος ο ελαιοκομικός κόσμος, γιατί με αυτόν τον τρόπο μπορεί να προστατευτεί από τις παράνομες και αθρόες εισαγωγές και ελληνοποιήσεις, αλλά και τις νοθεύσεις, οι οποίες έχουν ως αποτέλεσμα την δυσφήμιση των ελληνικών προϊόντων και κυρίως των προϊόντων ΠΟΠ και ΠΓΕ.
Πώς εννοεί, λοιπόν, το Υπουργείο Αγροτικής Ανάπτυξης και Τροφίμων την προστασία και την προώθηση του ελληνικού έξτρα παρθένου ελαιόλαδου; Μπορεί να αντιληφθεί ότι η ψήφιση αυτού του κανονισμού θα αλλάξει ριζικά το τοπίο και θα προστατεύσει τους ελαιοπαραγωγούς αλλά και θα αναβαθμίσει το προϊόν;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, γιατί δεν προχωράτε στη νομοθέτηση υποχρεωτικής παρουσίας τυποποιημένου ελληνικού ελαιόλαδου στους χώρους εστίασης και στην απαγόρευση, επιτέλους, του δυσφημιστικού για το προϊόν λαδόξιδου;
Θα ήθελα μισό λεπτό, κύριε Πρόεδρε.
Από την άλλη μεριά, όταν είναι να γίνει κάτι το οποίο ξεζουμίζει τους αγρότες, όπως παραδείγματος χάριν έγινε με το ΟΣΔΕ, αυτό το προχωράει το Υπουργείο και το θεσμοθετεί. Φέτος -και το ξέρετε πολύ καλά- οι αγρότες πλήρωσαν για την ενεργοποίηση των δικαιωμάτων τους πολύ περισσότερα χρήματα.
Επιπλέον, δίνοντας τα δεδομένα των παραγωγών και στοιχεία του επιχειρείν στην Τράπεζα Πειραιώς έχουμε φτάσει, πέραν των άλλων, στο σημείο σήμερα ο ΕΛΓΑ να αδυνατεί να κοινοποιήσει το πόρισμα των ζημιών του 2014, διότι στερείται των αρχείων δηλώσεων καλλιέργειας και εκτροφής, που επιβλήθηκαν μαζί με τις δηλώσεις του ΟΣΔΕ. Αυτό είναι το αποτέλεσμα των εκχωρήσεων στον ιδιωτικό τομέα.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτού)
Ολοκληρώνω, κύριε Πρόεδρε. 
Κύριε Υπουργέ, επ’ ευκαιρία θα ήθελα να σας παρακαλέσω, πέραν της ερώτησης, να με ενημερώσετε για το θέμα της ακαρπίας των ελαιοδέντρων και τη μείωση της παραγωγής, που στη Μεσσηνία έχει ξεπεράσει το 40% και σε κάποιους δήμους το 60% την προηγούμενη περίοδο.
Έχουν συγκεντρωθεί τα απαραίτητα στοιχεία για την τεκμηρίωση της υποβολής φακέλου ΠΣΕΑ προς έγκριση; Έχει αποσταλεί ο φάκελος στην Ευρωπαϊκή Επιτροπή και πότε θα αρχίσει η διαδικασία διεκπεραίωσης του προγράμματος και η καταβολή των ενισχύσεων στους παραγωγούς;
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, κατ’ αρχάς συγχαρητήρια και καλότυχος στη θέση σας. Έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε, για τις ευχές σας. Ξέρω ότι οι ευθύνες που αναλαμβάνω είναι μεγάλες, όπως ξέρω ότι το έργο το οποίο αναλαμβάνω κάτω από δύσκολες συνθήκες, είναι δύσκολο. Θα δώσω τον καλύτερο εαυτό μου σ’ αυτήν την προσπάθεια. Γι’ αυτό και απλώνω χέρι φιλίας και συνεργασίας σε όλους τους συναδέλφους, μέσα από ένα δημοκρατικό διάλογο με επιχειρήματα και προτάσεις να κάνουμε το καλύτερο για την ελληνική γεωργία.
Κύριε συνάδελφε, εγώ θα σεβαστώ τον Κανονισμό της Βουλής και θα περιοριστώ σε συγκεκριμένα ερωτήματα, γιατί το θέμα αυτό είναι πολύ σημαντικό και πολύ μεγάλο. Για τα υπόλοιπα μπορούμε να επανέλθουμε στη Βουλή, για να κάνουμε αναλυτική συζήτηση. Επίσης, είναι ανοικτή και η πόρτα του γραφείου μου ανά πάσα στιγμή να κουβεντιάσουμε για ό,τι θέμα σας απασχολεί και γενικότερα για τους αγρότες.
Εγώ δεν νομίζω ότι υπάρχει κανείς μέσα σ’ αυτήν την Αίθουσα, που να μη συμφωνεί μαζί σας ότι πράγματι το ελαιόλαδο είναι από τα πιο σημαντικά προϊόντα της ελληνικής γεωργίας. Γι’ αυτό άλλωστε χαρακτηρίζεται και εθνικό προϊόν. Όμως, υπάρχει αδήριτη ανάγκη να στηριχθεί από την πολιτεία η παραγωγή, η τυποποίηση και η διακίνησή του με προστασία και αναβάθμιση της ποιότητάς του και ταυτόχρονη αντιμετώπιση αυτών ακριβώς που αναφέρατε, των φαινομένων της νοθείας.
Προσωπικά, δεν είμαι από εκείνους που βλέπουν όλα τα πράγματα ρόδινα ούτε όμως θέλω να βλέπω το ποτήρι μισοάδειο. Αναγνωρίζω τα βήματα και τις προσπάθειες που έχουν γίνει στην κατεύθυνση της προστασίας και αναβάθμισης του εθνικού αυτού προϊόντος και πιστεύω ότι το ισχύον θεσμικό πλαίσιο προστασίας και ελέγχου του ελαιολάδου είναι από τα πλέον αυστηρά και πλέον λεπτομερή τόσο σε κοινοτικό όσο και σε εθνικό επίπεδο, χωρίς βέβαια αυτό να σημαίνει ότι δεν μπορεί να βελτιωθεί περαιτέρω.
Σήμερα το κρίσιμο σημείο ελέγχου σε εθνικό επίπεδο είναι οι μονάδες τυποποίησης και συσκευασίας ελαιολάδου, οι οποίες διατηρούν το προϊόν στο στάδιο του λιανικού εμπορίου. Με βάση την υφιστάμενη εθνική νομοθεσία και καθ’ υπέρβαση της κοινοτικής νομοθεσίας και ειδικότερα του κοινοτικού κανονισμού 2/2012 για τις προδιαγραφές εμπορίας του ελαιολάδου, έχει προβλεφθεί η υποχρεωτική αναγνώριση των μονάδων τυποποίησης και συσκευασίας ελαιολάδου, στις οποίες χορηγείται μοναδικός αλφαριθμητικός κωδικός έγκρισης, ο οποίος πρέπει υποχρεωτικά να τοποθετείται σε όλες τις συσκευασίες που διακινούνται στο στάδιο του λιανικού εμπορίου.
Οι εν λόγω μονάδες ελέγχονται σε τακτά χρονικά διαστήματα με τακτικούς τριμηνιαίους αλλά και έκτακτους ελέγχους και στο πλαίσιο αυτό τηρούνται υποχρεωτικά αρχεία εισροών και εκροών, που επιτρέπουν τον έλεγχο της ιχνηλασιμότητας του προϊόντος. Επομένως, κύριε συνάδελφε, θα μπορούσαμε να πούμε ότι υπάρχει το πρώτο Μητρώο Πληροφόρησης για την ιχνηλασιμότητα του ελαιολάδου.
Από εκεί και πέρα, ο ΕΦΕΤ έχει τα τελευταία χρόνια ως σταθερή προτεραιότητα τη διενέργεια ελέγχου σε επιχειρήσεις παραγωγής, τυποποίησης και εμπορίας ελαιολάδου. Από τις αρχές του 2013 μέχρι και τώρα έχουν γίνει περισσότερες από ογδόντα πέντε επιθεωρήσεις στα τυποποιητήρια ελαιολάδου και ελαιοτριβεία και δεκαπέντε περίπου αποθήκες ελαίου.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υπουργού)
Επίσης, στο πλαίσιο των προγραμμάτων επισήμου ελέγχου ασφάλειας και ποιότητας τροφίμων, ο ΕΦΕΤ προβαίνει σε ελέγχους τόσο για την ποιότητα-γνησιότητα όσο και για την ασφάλεια του διακινούμενου ελαιολάδου. Σκοπός του ελέγχου είναι να εξακριβωθεί εάν τα ελαιόλαδα φέρουν ορθή επισήμανση όσον αφορά τη δηλούμενη κατηγορία, αν είναι νοθευμένα με χαμηλότερης αξίας έλαια και εάν περιέχουν σε μη αποδεκτά επίπεδα ουσίες που το επιμολύνουν.
Από τις αρχές του 2013 έως και σήμερα έχουν γίνει εκατοντάδες τέτοιοι έλεγχοι που αφορούν σχεδόν στο σύνολο των εμπορικών σημάτων που διακινούνται στην ελληνική αγορά. Μη συμμορφώσεις με την κείμενη νομοθεσία διαπιστώθηκαν σε ένα πολύ μικρό μέρος των ελέγχων, που αφορούσαν νοθεία με άλλα φυτικά έλαια, καθώς και εκτροπή των ποιοτικών χαρακτηριστικών.
Κύριε Πρόεδρε, θα επανέλθω στη δευτερολογία μου για να απαντήσω και στο δεύτερο ερώτημα που έχει θέσει ο συνάδελφος.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε Υπουργέ.
Τον λόγο έχει ο συνάδελφος κ. Πετράκος.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Υπουργέ, γνωρίζετε πολύ καλά ότι οι συγκεκριμένοι έλεγχοι και ο συγκεκριμένος τρόπος που ισχύει με τους προηγούμενους κανονισμούς δεν είναι τόσο αποτελεσματικοί όσο πρέπει ούτε στη χώρα μας ούτε στις υπόλοιπες ελαιοπαραγωγικές χώρες της Ευρώπης.
Γι’ αυτό το λόγο και η Ισπανία εδώ και πολλά χρόνια εφαρμόζει μία πολύ αποτελεσματική μηνιαία καταγραφή κινήσεων και αποθεμάτων των επιχειρήσεων με τήρηση της ιχνηλασιμότητας και διαρκή ενημέρωση του δικού της αρμόδιου Υπουργείου.
Επίσης, η Ιταλία τον Δεκέμβριο του 2013 ψήφισε την απαραίτητη νομοθεσία εναρμόνισης με τον Κανονισμό για την ιχνηλασιμότητα του ελαιολάδου, καθιερώνοντας από 1-1-2014 ένα διαδικτυακό αρχείο εθνικού αγροτικού πληροφοριακού συστήματος. Όλο το σύστημα αυτό μάλιστα, το οποίο λειτουργεί από 14 Φεβρουαρίου, βρίσκεται υπό τον έλεγχο και την εποπτεία του αντίστοιχου ιταλικού –να το πούμε έτσι- ΟΠΕΚΕΠΕ, ενώ εδώ σε εμάς μπορεί να έγιναν κάποια βήματα, αλλά είναι τόσο λίγα. 
Γνωρίζετε πολύ καλά ότι δυστυχώς η νοθεία προηγείται της αποκάλυψης της νοθείας και των ελέγχων. Επομένως και η Εθνική Διεπαγγελματική που εισέπραξε 2.400.000 ευρώ για δημιουργία μητρώων στα οποία μάλιστα είχε δοθεί το εντυπωσιακό όνομα «ολοκληρωμένο πληροφοριακό σύστημα επαγγελματικού μητρώου του κλάδου και παρακολούθησης της αγοράς της ελιάς και του ελαιολάδου», κατέληξε σε μια τηλεφωνική ατζέντα διακοσίων ενενήντα δύο εγγραφών, μεταξύ των οποίων και ενός συνεταιρισμού, που ουδεμία σχέση έχει όμως με τον ελαιοκομικό τομέα. 
Γιατί, λοιπόν, το Υπουργείο Αγροτικής Ανάπτυξης κωλυσιεργεί και δεν εφαρμόζει τον συγκεκριμένο, καινούριο Κανονισμό, ο οποίος βελτιώνει κατά πολύ τα πράγματα; Γιατί δεν προχωρά στη δημιουργία αρμόδιας υπηρεσίας που θα συγκεντρώνει και θα αξιοποιεί τα επιμέρους στοιχεία, ώστε να γνωρίζουν με ακρίβεια οι υπεύθυνοι για τη λήψη αποφάσεων όλα τα ποσοτικά και ποιοτικά δεδομένα, τις ποσότητες που έχουν παραχθεί, εισαχθεί, καταναλωθεί και εξαχθεί ή αποθεματοποιηθεί και σε ποιες επιχειρήσεις βρίσκονται; Άλλωστε, πρόκειται για νομική υποχρέωση σύμφωνα με τον κανονισμό 178/2003 που προβλέπει τήρηση της ιχνηλασιμότητας για όλα τα τρόφιμα σε ολόκληρη τη διατροφική αλυσίδα.
Στην Ιταλία γίνονται εκτεταμένες έρευνες και εξαρθρώθηκε προ ολίγων μηνών -ημερών μπορούμε να πούμε- ένα μεγάλο κύκλωμα νοθείας ελαιολάδου, που ξεκίνησε από τριάντα πέντε μεγάλες επιχειρήσεις και έφτασε μέχρι τα λιμάνια, όπου διαπιστώθηκαν παράνομες εισαγωγές χύμα ελαιολάδου από την Ισπανία. Η έρευνα αυτή μάλιστα αποκτά πλέον πανευρωπαϊκές διαστάσεις. 
Εμείς, τι κάνουμε στη χώρα μας, κύριε Υπουργέ; Γιατί δεν εφαρμόζουμε όλα αυτά, τον κανονισμό για την ιχνηλασιμότητα, ώστε να προστατεύσουμε το σημαντικότερο –όπως δεχθήκατε και εσείς- αγροτικό μας προϊόν, το ελληνικό ελαιόλαδο, από τη νοθεία και επομένως να αναβαθμιστεί η ποιότητά του; Και μην μου πείτε ότι δεν γίνονται προσπάθειες ή νοθείες. Πώς δίνουμε, λοιπόν, αξία στο προϊόν μας όταν μόνο κατά την προηγούμενη εμπορική περίοδο –εννοώ του 2012-2013, γιατί το 2013-2014 ήταν τραγική η χρονιά, όπως προείπα, από άποψη παραγωγής με την ακαρπία- ενώ είχαμε παραγωγή που ξεπέρασε τους 300.000 χιλιάδες τόνους, το λάδι έφυγε χύμα από τη χώρα μας με περίπου 1,5 ευρώ κατά μέσο όρο και με συνέπεια να χαθούν περίπου 300.000.000 ευρώ για τη χώρα μας;
Αυτό είναι το βασικό ερώτημα, κύριε Υπουργέ. Πρέπει να γίνουν πολύ περισσότερα και πρέπει κυρίως να εφαρμοστεί ο κανονισμός, για να συμβάλουμε στη μείωση, στην ελαχιστοποίηση των φαινομένων νοθείας και επομένως δυσφήμισης του προϊόντος μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο κύριος Υπουργός.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember> (Υπουργός Αγροτικής Ανάπτυξης και Τροφίμων): Κύριε συνάδελφε, συνεχίζω πάνω ακριβώς στο πλαίσιο αυτών των ελέγχων που είναι και το κεντρικό σημείο της ερώτησής σας.
Όπως ξέρετε ο «ΕΛΓΟ ΔΗΜΗΤΡΑ» είναι ο αρμόδιος φορέας για τον έλεγχο και την πιστοποίηση των επιχειρήσεων με δραστηριότητα στην παραγωγή, τυποποίηση και εμπορία των ΠΟΠ-ΠΓΕ προϊόντων. 
Έχει εντάξει στο σύστημα ελέγχου και πιστοποίησής του πεντακόσιες είκοσι πέντε επιχειρήσεις παραγωγής, τυποποίησης και εμπορίας ελαιολάδου.
Πέρυσι διενεργήθηκαν επιτόπιοι έλεγχοι σε εκατόν δεκαέξι επιχειρήσεις για εκατόν πενήντα δύο προϊόντα, ενώ από 1-1-2014 έως σήμερα διενεργήθηκαν επιτόπιοι έλεγχοι σε πενήντα εννιά επιχειρήσεις για εβδομήντα πέντε προϊόντα. Οι έλεγχοι αυτοί έχουν να κάνουν με την προέλευση της πρώτης ύλης, μέσω των υπεύθυνων δηλώσεων που καταθέτουν οι παραγωγοί στα ελαιοτριβεία, στις οποίες καταγράφονται: πρώτον, οι ελαιώνες σύμφωνα με τα στοιχεία του ελαιοκομικού μητρώου του κάθε νομού και δεύτερον, οι κωδικοί αγροτεμαχίων σύμφωνα με το ολοκληρωμένο σύστημα διαχείρισης και ελέγχου. Οι υπεύθυνες αυτές δηλώσεις επικαιροποιούνται κάθε έτος. Έλεγχοι, επίσης, γίνονται στην παραγωγή, στην ξεχωριστή αποθήκευση ανά είδος, καθώς και στις συνολικές εισροές-εκροές ελαιολάδου κάθε μονάδας παραγωγής ΠΟΠ-ΠΓΕ ελαιολάδων και ελαιοτριβείων, μέσω των διασταυρώσεων με τα επίσημα φορολογικά παραστατικά. Κάθε μονάδα παραγωγής υποχρεούται, βάσει της σύμβασης πιστοποίησης με τον «ΕΛΓΟ ΔΗΜΗΤΡΑ», να τηρεί και να αποστέλλει στον οργανισμό αρχείο εισροών-εκροών σε κάθε ελαιοκομική περίοδο. 
Έλεγχοι επίσης γίνονται στην τυποποίηση και εμπορία ελαιολάδων, προς αποφυγή φαινομένων νοθείας ή και παρανόμων ελληνοποιήσεων, μέσω ελέγχων των επίσημων φορολογικών παραστατικών, ποιοτικών χαρακτηριστικών, χημικών αναλύσεων. 
Ιδιαίτερη βαρύτητα δίνεται στη διαπίστωση της τήρησης της ιχνηλασιμότητας και την ορθή χρήση της επισήμανσης των προϊόντων. Κάθε μονάδα τυποποίησης και εμπορίας ΠΟΠ-ΠΓΕ ελαιολάδου βάσει της σύμβασης πιστοποίησης με τον «ΕΛΓΟ ΔΗΜΗΤΡΑ» υποχρεούται να τηρεί και να αποστέλλει στον οργανισμό αρχείο εισροών-εκροών κάθε εξάμηνο. Πέραν των προηγουμένων, πραγματοποιούνται και δειγματοληψίες τελικού προϊόντος. Διενεργούνται εργαστηριακές αναλύσεις και έλεγχοι σε σημεία χονδρικής και λιανικής πώλησης, ώστε να προστατεύονται τα πιστοποιημένα προϊόντα από αθέμιτο ανταγωνισμό με απομιμήσεις. 
Οι παραβάσεις που τυχόν διαπιστώνονται κατά τη διενέργεια των ελέγχων παραπέμπονται στην αρμόδια επιτροπή του Υπουργείου Αγροτικής Ανάπτυξης και Τροφίμων για την επιβολή διοικητικών κυρώσεων και προστίμων. 
Όπως με πληροφόρησαν οι υπηρεσίες του Υπουργείου, ο «ΕΛΓΟ ΔΗΜΗΤΡΑ» το τελευταίο διάστημα, κατόπιν καταγγελιών, πραγματοποίησε ελέγχους, σε συνεργασία με τον ΕΦΕΤ, σε επιχειρήσεις που δραστηριοποιούνται στην τυποποίηση, συσκευασία και εμπορία ελαιολάδου. Η διαδικασία βρίσκεται σε εξέλιξη. 
Επειδή, όμως, ενδεχομένως να με ρωτήσετε αν αυτό το θεσμικό πλαίσιο καλύπτει όλες τις παραμέτρους, σας απαντάω ευθέως ότι χρήζει βελτιώσεων. Έτσι, με την ευκαιρία της υιοθέτησης σε εθνικό επίπεδο των σχετικών κοινοτικών ρυθμίσεων και του κοινοτικού Κανονισμού που αναφέρατε προηγουμένως, έχει δοθεί εντολή στις αρμόδιες υπηρεσίες του Υπουργείου Αγροτικής Ανάπτυξης και Τροφίμων και έχει ξεκινήσει η απαιτούμενη προεργασία. Μάλιστα, μετά την ανάληψη των καθηκόντων μου εξήγγειλα, και τις προσεχείς μέρες ξεκινά η διαδικασία, στην οποία θα κληθούν όλοι οι φορείς που έχουν να κάνουν με την παραγωγή, μεταποίηση, τυποποίηση, διακίνηση, εμπορία και εξαγωγές ελληνικών προϊόντων σε έναν ευρύ, αλλά και στοχευμένο διάλογο, προκειμένου να αντιμετωπιστούν, στο πλαίσιο βέβαια των οικονομικών δυνατοτήτων της χώρας, άμεσα και επείγοντα σημαντικά θέματα που άπτονται βασικών μας προϊόντων. Στο διάλογο αυτό θα κληθούν φυσικά και οι οργανώσεις και οι φορείς που έχουν να κάνουν με το ελαιόλαδο κι ένα από τα θέματα που θα τεθούν θα είναι η ολοκλήρωση του νέου θεσμικού πλαισίου για την ιχνηλασιμότητα του προϊόντος, ώστε το νέο αυτό πλαίσιο να έχει τεθεί σε εφαρμογή μέχρι το τέλος του τρέχοντος έτους. 
Πιστεύω πως είμαι σαφής. Ναι, έγιναν και γίνονται βήματα για την προστασία του ελληνικού ελαιολάδου. Ναι, υπάρχουν δυνατότητες περαιτέρω βελτιώσεων σε θεσμικό πλαίσιο και στον τρόπο εφαρμογής του. Ναι, υπάρχει πρόθεση και πολιτική βούληση προς αυτήν την κατεύθυνση. Ναι, σήμερα υπάρχει και προσωπική μου δέσμευση, ως επικεφαλής της πολιτικής ηγεσίας του Υπουργείου, ότι μέχρι το τέλος του τρέχοντος έτους, μέσα σε ένα εξάμηνο δηλαδή, οι αλλαγές που πρέπει να γίνουν θα γίνουν και θα εφαρμοστούν. Στόχος μας είναι η θωράκιση της διαφάνειας και της αξιοπιστίας του συστήματος πιστοποίησης.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο Πρόεδρος της Νέας Δημοκρατίας και Πρωθυπουργός της Ελλάδας κ. Αντώνης Σαμαράς γνωστοποιεί με επιστολή του προς τον Πρόεδρο της Βουλής των Ελλήνων κ. Ευάγγελο-Βασίλειο Ι. Μεϊμαράκη ότι για το Τμήμα Διακοπής Εργασιών της Βουλής κατά το θέρος 2014 ορίζονται ως Κοινοβουλευτικοί Εκπρόσωποι της Νέας Δημοκρατίας ο κ. Αναστάσιος Νεράντζης, Βουλευτής Β΄ Πειραιά, για την Α΄ Σύνθεση του Τμήματος, ο κ. Κωνσταντίνος Καραγκούνης, Βουλευτής Αιτωλοακαρνανίας, για τη Β΄ Σύνθεση και ο κ. Σπυρίδων-Άδωνις Γεωργιάδης, Βουλευτής Β΄ Αθηνών, για τη Γ΄ Σύνθεση. 
(Η προαναφερθείσα επιστολή έχει ως εξής: 
(Να φωτογραφηθεί η σελ. 25)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα συζητηθεί τώρα η δεύτερη με αριθμό 14/19-6-2014 επίκαιρη ερώτηση του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ρυθμίσεις των ασφαλιστικών εισφορών προς τα ταμεία. 
Τον λόγο έχει ο κ. Κασσής.</ChairmanSpeech> 
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κύριε Υπουργέ, είμαι σίγουρος ότι και έχετε αντιληφθεί και γνωρίζετε και βιώνετε το μεγάλο πρόβλημα το οποίο έχει δημιουργηθεί στον εμπορικό και τεχνικό κόσμο και στις μικρές και μεγάλες επιχειρήσεις, αναφορικά με την αδυναμία κάλυψης των ασφαλιστικών εισφορών. 
Ένας στους δύο, τουλάχιστον, αδυνατεί να πληρώσει τις ασφαλιστικές εισφορές. Αυτό σημαίνει ότι συμπεριλαμβάνονται και τα προστατευόμενα μέλη της οικογένειας, φθάνοντας έτσι περίπου το ένα εκατομμύριο οι συνάνθρωποί μας, οι οποίοι δεν μπορούν να έχουν πρόσβαση σε ιατροφαρμακευτική κάλυψη. 
Όπως καταλαβαίνετε, αυτό δεν είναι δυνατόν να συνεχιστεί, διότι αγγίζει τα όρια της αναλγησίας. Και το κράτος μόνο ανάλγητο δεν μπορεί να είναι, ειδικά στην πολύ δύσκολη περίοδο που διανύουμε. 
Αναφορικά με τον τεχνικό κόσμο και τους ελεύθερους επαγγελματίες, θα ήθελα να πω ότι αδυνατούν να καλύψουν τις ασφαλιστικές εισφορές και βρίσκονται πραγματικά σε απόγνωση. Είναι απαραίτητο να δοθεί δυνατότητα ρυθμίσεων με ευνοϊκό καθεστώς, με θέσπιση αριθμού δόσεων, ανάλογα με την κάθε περίπτωση, φθάνοντας ακόμη και τις εκατό ή και εκατόν πενήντα δόσεις. 
Αυτή η κατάσταση δεν μπορεί να συνεχιστεί άλλο. Προσωπικά, θέλω να πω δεν με ενδιαφέρει κανένα πλεόνασμα και κανένας δημοσιονομικός αριθμός όταν ο κόσμος γύρω μας υποφέρει. Η αριθμητική ευημερία, εάν γίνεται μέσα απ’ αυτήν την πραγματικότητα, είναι πραγματικά κοινωνικά αδιάφορη και επίπλαστη. 
Ερωτώ, κύριε Υπουργέ: Σκοπεύετε να εισάγετε νέα ρύθμιση σε όλους τους κλάδους με τη δυνατότητα περισσότερων δόσεων; 
Δεύτερον, για όποιον ασφαλισμένο τεκμηριωμένα δεν μπορεί να ανταποκριθεί θα εγγυάται το κράτος δωρεάν περίθαλψη γι’ αυτόν και την οικογένειά του; 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κύριε συνάδελφε, φέρνετε για δεύτερη φορά ένα σοβαρό θέμα. Νομίζω ότι η πρώτη συζήτηση ήταν περίπου το Φεβρουάριο του 2014. 
Πράγματι, υπάρχει μεγάλη αδυναμία σε αρκετές δεκάδες χιλιάδες επαγγελματίες και μικρούς επιχειρηματίες να εκπληρώσουν τις υποχρεώσεις τους. Βεβαίως, πρέπει να πω ότι οι υποχρεώσεις είναι προς δύο κατευθύνσεις και παρατηρείται το φαινόμενο να προσπαθούν όχι όλοι, αλλά μεγάλο ποσοστό απ’ αυτούς να είναι εντάξει στις υποχρεώσεις τους και αυτό φαίνεται από την εκπλήρωση των υποχρεώσεων στο ΙΚΑ. Κατατίθενται οι ασφαλιστικές εισφορές που αφορούν τους εργαζόμενους και την ίδια ώρα διαπιστώνεται η αδυναμία να πληρώσουν τις δικές τους ασφαλιστικές εισφορές. Αυτό είναι ένα μέτρο και ένα στοιχείο που δείχνει ότι δεν είναι απ’ αυτούς που έχουν και δεν πληρώνουν, αλλά είναι απ’ αυτούς που έχουν αδυναμία να πληρώσουν. 
Θέσατε, βεβαίως, και το μεγάλο θέμα που έχει να κάνει με την ιατροφαρμακευτική περίθαλψη. Είναι πάρα πολύ σοβαρό θέμα, διότι εκτός από τους ίδιους τους ασφαλισμένους –σωστά το θέσατε- έχουμε και τους έμμεσα ασφαλισμένους που πολλαπλασιάζουν τον αριθμό. 
Πρέπει να πούμε ότι η Βουλή των Ελλήνων ψήφισε διάταξη με βάση την οποία από το πλεόνασμα -το οποίο δεν είναι αποτέλεσμα της αδυναμίας του κάθε επαγγελματία να πληρώσει, αλλά είναι αποτέλεσμα του ότι έκλεισαν κάποιες «μαύρες» τρύπες, του ότι πραγματικά άρχισε να αποδίδει μια προσπάθεια και αυτό το λέω ως μια παρένθεση- τα 20 εκατομμύρια διατίθενται, ούτως ώστε ο ΕΟΠΥΥ να παρέχει πλήρη ιατροφαρμακευτική περίθαλψη στους ασφαλισμένους του ΟΑΕΕ και του ΤΣΜΕΔΕ –κλάδος μηχανικών-εργοληπτών και θα εξηγήσω γιατί ιδιαίτερα αυτή η κατηγορία- και βεβαίως στους ασφαλισμένους του ΟΓΑ, των οποίων διακόπηκε η παροχή της ιατροφαρμακευτικής περίθαλψης, λόγω του ότι κρίθηκαν μη δικαιούχοι της προνοιακής σύνταξης. 
Αυτά τα 20 εκατομμύρια με τη δημοσίευση του ΦΕΚ, η οποία έγινε τις προηγούμενες δυο ημέρες, μπορούν πλέον να είναι στη διάθεση του ΕΟΠΥΥ και όσοι ασφαλισμένοι οφείλουν κατά τα χρόνια των αποτελεσμάτων της κρίσης -δηλαδή 2011, 2012, 2013 και εντεύθεν- και το φορολογητέο εισόδημα έχει όριο κατά μέσο όριο τις 12.000, μπορούν με αίτησή τους να απευθυνθούν στον ΟΑΕΕ και στο Ταμείο των Αυτοαπασχολούμενων, στο ΕΤΑΑ, προκειμένου να θεωρηθούν τα βιβλιάρια των ίδιων και των οικογενειών τους μέχρι 28-2-2015. 
Τα υπόλοιπα θα τα πω στη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο συνάδελφος κ. Κασσής έχει τον λόγο.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: 	Είπα στην αρχή πως είμαι σίγουρος ότι το γνωρίζετε το πρόβλημα, γιατί το βιώνετε και εσείς στην περιοχή. Εξάλλου και ως αρμόδιος Υφυπουργός νομίζω ότι πολύ περισσότερο από τον καθένα θα έχετε αντιληφθεί το τι γίνεται σε όλον τον εμπορικό και τεχνικό κόσμο. Είναι σίγουρο ότι γίνεται μεγάλη προσπάθεια από πλευράς των επιχειρήσεων, αλλά και των ιδίων των ασφαλισμένων, να μπορούν να πληρώνουν τις υποχρεώσεις τους, αλλά υπάρχει αντικειμενική δυσκολία και πιστεύω ότι όπως εγώ έτσι και κανένας άλλος συνάδελφος μέσα εδώ στη Βουλή δεν θέλουμε να οδηγηθούν τα πράγματα στο να μην πληρώσουν οι άνθρωποι αυτοί. Βέβαια πρέπει να πληρώσουν, αλλά να τους γίνουν κάποιες διευκολύνσεις. Νομίζω ότι αυτό είναι το απλό και το αυτονόητο. Οι δόσεις σήμερα για τις τρέχουσες οφειλές είναι δώδεκα και τριάντα έξι αυτές που απέμειναν με την προηγούμενη ρύθμιση, η οποία ουσιαστικά δεν απέδωσε, γι’ αυτό νομίζω ότι το θέμα πρέπει να επανεξεταστεί. Ακούμε και εμείς καθημερινά ότι μέσα από δημοσιεύματα γίνεται συζήτηση για να αυξηθεί ο αριθμός των δόσεων. Κύριε Υπουργέ, πρέπει να αυξηθεί ο αριθμός των δόσεων. Να υπάρχει δυνατότητα σε όλον αυτόν τον κόσμο που οφείλει να μπορεί να πληρώσει. Εκτός αυτού και τα ασφαλιστικά ταμεία χάνουν έσοδα και διογκώνεται, αν θέλετε, και το χρέος, με αποτέλεσμα κάποια στιγμή κανένας να μην μπορεί να ανταποκριθεί. 
Το άλλο μέτρο που έχει σχέση με την ιατρική και φαρμακευτική περίθαλψη θεωρώ ότι είναι σωστό μέτρο, ούτως ώστε να μπορεί άμεσα να αποδώσει. Άρα από πλευράς της Κυβέρνησης απέναντι σε οποιαδήποτε τρόικα και σε αντιρρήσεις απομένει να αυξηθεί ο αριθμός των δόσεων. Είναι απλά και εύκολα πράγματα που μπορούν να εφαρμοστούν, ούτως ώστε να μπορούν οι άνθρωποι να πληρώσουν, γιατί οι επιχειρήσεις οι οποίες δεν έχουν ασφαλιστική και φορολογική ενημερότητα δεν μπορούν να λειτουργήσουν. Το ίδιο ισχύει και για τις μεγάλες και για τις μικρές επιχειρήσεις, αλλά και για τις ατομικές επιχειρήσεις, ακόμη και για τους ασφαλισμένους στον ΟΓΑ. Όταν οι αγρότες οφείλουν στον ΟΓΑ είναι γεγονός ότι δεν μπορούν να θεωρήσουν ακόμη και τα βιβλία τους.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε για την πολύ σωστή χρήση του χρόνου σας.
Ο κύριος Υπουργός έχει τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε. 
Κύριε συνάδελφε, το πρώτο μεγάλο θέμα είναι ακριβώς το να διασφαλιστεί η δυνατότητα, με τις υπάρχουσες συνθήκες και μέσα στην τρέχουσα οικονομική συγκυρία, να μπορέσουν να ενταχθούν σε ένα βιώσιμο σύστημα αποπληρωμής των ληξιπρόθεσμων. Έχει γίνει σημαντική προσπάθεια. Έχουμε βελτιώσει τη ρύθμιση η οποία ίσχυσε αρχικά και είχε πάρα πολλά εμπόδια στη λειτουργία της και στην υλοποίησή της. 
Ωστόσο, φαίνεται από τα στοιχεία αυτό ακριβώς που είπατε -και έχετε απόλυτο δίκιο- ότι ένας τεράστιος αριθμός είναι εκτός. Δεν είναι όλοι άνθρωποι που δεν μπορούν, αλλά η μεγάλη πλειοψηφία είναι αυτής της κατηγορίας και ιδιαίτερα οι μικροί επαγγελματίες. 
Επομένως συμφωνούμε απόλυτα ότι χρειάζεται προσαρμογή της ρύθμισης. Δεν ξέρω ποιος θα είναι ο τρόπος. Μπορεί να μην είναι καν σύστημα δόσεων. Πάντως, κατά την άποψή μου, η οποιαδήποτε βελτίωση θα αφορά και πρέπει να αφορά αυτούς που δεν μπορούν να ενταχθούν στη ρύθμιση για συγκεκριμένους λόγους και όχι αυτούς που μπορούν, αλλά κάνουν το κορόιδο. Στην αρχή σάς ανέφερα ένα από τα πολλά παραδείγματα στο οποίο φαίνεται ποιοι είναι και ποιοι δεν είναι οι συνεπείς, αυτοί που θέλουν να πληρώνουν. 
Σε κάθε περίπτωση, όμως, χρειάζεται οι προτάσεις που έχουν κατατεθεί από διάφορες πλευρές, είτε αφορούν τους φορείς των επαγγελματιών, τα επιμελητήρια, είτε προτάσεις από εσάς και άλλους συναδέλφους αλλά και τα κόμματα, να τύχουν περαιτέρω επεξεργασίας και βεβαίως να υπάρξει αυτή η λύση, η οποία δεν θα αδικεί αυτούς που είναι συνεπείς, αλλά θα δίνει τη δυνατότητα ακριβώς με βιώσιμο τρόπο, όπως σας είπα, σε αυτούς οι οποίοι δεν είχαν τη δυνατότητα να μπορέσουν να ενταχθούν. 
Βεβαίως, πρέπει να πω ότι υπάρχει και ένα άλλο θέμα, το οποίο είναι σε εξέλιξη, τα αναγκαστικά μέτρα, ούτως ή άλλως, το οποίο δεν αφήνει περιθώρια σε κανέναν οποιαδήποτε προσαρμογή της ρύθμισης να τη χαρακτηρίσει χαριστική, διότι τα μέτρα δεν αναστέλλονται, τα μέτρα δηλαδή υπάρχουν. Από εκεί και πέρα, όμως, χρειάζεται να αρθούν και γραφειοκρατικά εμπόδια και άλλα, ούτως ώστε πραγματικά να δοθεί λύση. 
Εγώ αυτό που θα κάνω -γιατί αναφερθήκατε και σε καθ’ ύλην αρμόδιο, δόθηκαν οι αρμοδιότητες, είναι άλλος συνάδελφος Υφυπουργός αρμόδιος για την κοινωνική ασφάλιση- είναι να δούμε ενιαία αυτήν την επεξεργασία και θα καταθέσουμε και την εμπειρία που έχουμε μέχρι τώρα, ούτως ώστε να δοθεί πραγματικά λύση στο μεγάλο αυτό θέμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, έχω την τιμή να ανακοινώσω στο Τμήμα ότι ο Πρόεδρος του Πανελλήνιου Σοσιαλιστικού Κινήματος και Αντιπρόεδρος της Κυβέρνησης κ. Ευάγγελος Βενιζέλος μάς γνωστοποιεί ότι σύμφωνα με το άρθρο 17 του Κανονισμού της Βουλής ορίζονται οι Βουλευτές κύριοι Γιάννης Κουτσούκος και Κωνσταντίνος Τριαντάφυλλος Κοινοβουλευτικοί Εκπρόσωποι του ΠΑΣΟΚ.
Η σχετική επιστολή θα κατατεθεί στα Πρακτικά. 
(Στο σημείο αυτό κατατίθεται για τα Πρακτικά η προαναφερθείσα επιστολή, η οποία έχει ως εξής:
(Να καταχωρισθεί η σελ. 35)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζουμε με την πέμπτη με αριθμό 15/19-6-2014 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Εσωτερικών και Εργασίας, Κοινωνικής Ασφάλισης και Πρόνοιας, σχετικά με τη συνέχιση της λειτουργίας των κοινωνικών δομών της χώρας.
Τον λόγο έχει ο κ. Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υφυπουργέ, η ερώτηση για τις κοινωνικές δομές είχε κατατεθεί, όπως ξέρετε, την εβδομάδα που έκλεισε η Βουλή. Είναι, όμως, ένα επίκαιρο ζήτημα και, αν πάρουμε υπ’ όψιν μας τα όσα γράφτηκαν και όσα ειπώθηκαν το τελευταίο διάστημα, απασχολεί πολύ κόσμο. Νομίζουμε, λοιπόν, ότι η συζήτηση σήμερα είναι επίκαιρη.
Είναι γνωστό ότι η υποχρηματοδότηση των δομών οδηγεί στο κλείσιμο πολλές από αυτές ή, όπως αναφέρουμε και στην ερώτησή μας, σε περιορισμό της λειτουργίας τους. Εμείς πιστεύουμε ότι το αποτέλεσμα θα είναι να στερηθεί αυτές τις υπηρεσίες πολύς κόσμος που εντάσσεται σε αυτές -όσοι εντάσσονται- γιατί οι ανάγκες είναι πολλαπλάσιες. Μιλούμε για παιδιά, ηλικιωμένους, άτομα με ειδικές ανάγκες, όπως φυσικά και για το «Βοήθεια στο Σπίτι», για τη χρηματοδότηση των βρεφονηπιακών σταθμών από το ΕΣΠΑ και για άλλες δομές, που είναι γνωστές.
Επειδή ο χρόνος περνά, εμείς θέλουμε να ρωτήσουμε τι σκέφτεται να κάνει το Υπουργείο Εργασίας, που είναι συνυπεύθυνο, προκειμένου να μην κλείσει καμμία δομή και να μην περιοριστεί η δαπάνη για αυτές, που ως γνωστόν πέρυσι ήταν στα 180 εκατομμύρια. Όμως, οι ανάγκες ήταν πάρα πολύ μεγάλες. Φέτος, με όλες τις διαρροές προς τον Τύπο, φαίνεται ότι οι δαπάνες αυτές που έχουν βρεθεί μέχρι τώρα είναι περίπου στα 130 εκατομμύρια. 
Θέλουμε, λοιπόν, πάνω σε αυτά να μας πείτε τι θα κάνετε σαν Υπουργείο και πώς θα αντιμετωπιστεί το μεγάλο πρόβλημα της χρηματοδότησης, της στελέχωσης, ώστε πράγματι να συνεχίσουν τη λειτουργία και να καλύψουν όλες τις ανάγκες που παρουσιάζονται στα παιδιά, στους ηλικιωμένους, στα άτομα με ειδικές ανάγκες.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Το ζήτημα της στήριξης και της προστασίας των παιδιών, αλλά και των ηλικιωμένων είναι πάρα πολύ σημαντικό, ιδιαίτερα σε μια περίοδο κρίσης, κατά την οποία αυξάνονται οι ανάγκες, που τα προβλήματα οξύνονται και πραγματικά χρήζουν ιδιαίτερης αντιμετώπισης.
Η Κυβέρνηση σταδιακά τα δύο τελευταία χρόνια έχει ενισχύσει την προσπάθεια που κάνει για κοινωνική προστασία και ιδιαίτερα για τις δομές που αφορούν παιδικούς και βρεφικούς σταθμούς, ΚΔΑΠ και ΚΔΑΠ ΑΜΕΑ. Είναι ενδεικτικό ότι το 2011 είχαμε σαράντα οκτώ χιλιάδες πεντακόσια παιδιά τα οποία εντάχθηκαν σε αυτές τις δομές, ενώ πέρυσι φτάσαμε τις εξήντα οκτώ χιλιάδες και πλέον παιδιά. Αυτή η προσπάθεια θα συνεχιστεί και φέτος.
Ξεκαθαρίζω ότι τις επόμενες μέρες θα υπογραφεί από τον Υπουργό η προκήρυξη και η πρόσκληση, προκειμένου να ενταχθούν στους παιδικούς και βρεφονηπιακούς σταθμούς, στα ΚΔΑΠ και ΚΔΑΠ ΑΜΕΑ εξήντα οκτώ χιλιάδες παιδιά με προτεραιότητα. Τα κριτήρια για την επιλογή των παιδιών θα είναι αυτά που ήταν και μέχρι τώρα. Κατ’ αρχάς, οικονομικά κριτήρια: Θα στηριχθούν οι πλέον αδύναμες οικογένειες από τα χαμηλά εισοδήματα και προς τα πάνω. Κοινωνικά κριτήρια: Ο αριθμός των μελών της οικογένειας, ο αριθμός των παιδιών της οικογένειας, μονογονεϊκές οικογένειες, άτομα με αναπηρία. Βεβαίως, κριτήριο είναι η εργασία αλλά και η ανεργία. 
Θα ήθελα να τονίσω ότι το πρόγραμμα: «Εναρμόνιση Οικογενειακής και Επαγγελματικής Ζωής» αφορά τον ιδιωτικό τομέα. Με βάση αυτήν την προκήρυξη την οποία σάς ανέφερα, στοχεύουμε στο να έχουμε φέτος καλύτερα αποτελέσματα. Η χρηματοδότηση του προγράμματος θα γίνει από το ΕΣΠΑ και από το Πρόγραμμα Δημοσίων Επενδύσεων. 
Εκτός από τις αποφάσεις του Υπουργού κ. Γιάννη Βρούτση, για τις οποίες πρέπει να πούμε ότι προχωρούν με γρήγορους ρυθμούς, θέλω από τη θέση αυτή να ευχαριστήσω τον νέο Υφυπουργό Ανάπτυξης κ. Οδυσσέα Κωνσταντινόπουλο, ο οποίος ενδιαφέρθηκε προκειμένου να βρούμε τρόπο να καλύψουμε τη διαφορά στην οποία αναφερθήκατε -η οποία πράγματι υπάρχει- ανάμεσα στη χρηματοδότηση που μας εγκρίθηκε από το ΕΣΠΑ και στο συνολικό κόστος του προγράμματος. Έτσι, θα έχουμε το ποσό αυτό από το Πρόγραμμα Δημοσίων Επενδύσεων με ανακατανομή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Το περσινό πρόγραμμα που ολοκληρώνεται -ολοκληρώνω σε λίγα δευτερόλεπτα, κύριε Πρόεδρε- έχει κόστος συνολικά 178 εκατομμύρια. Με το νέο ύψος του voucher και λόγω μείωσης των ασφαλιστικών εισφορών και αναπροσαρμογής αμοιβών για φέτος το πρόγραμμα θα έχει περίπου 162 με 165 εκατομμύρια κόστος. Είναι για εξήντα οκτώ χιλιάδες παιδιά. Η κατανομή θα γίνει ανά περιφέρεια και θα είναι μέσα στην προκήρυξη αυτή η αναλογία. 
Οι πιθανοί πρόσθετοι πόροι που θα προέλθουν από προσπάθειες οι οποίες γίνονται, και από το Υπουργείο Εσωτερικών και από το Υπουργείο Διοικητικής Μεταρρύθμισης, αλλά και οι χορηγίες, οι οποίες, όπως και πέρυσι, ενίσχυσαν τον αριθμό, θα έρθουν και φέτος να προσθέσουν στις εξήντα οκτώ χιλιάδες παιδιά που σας ανέφερα περισσότερα παιδιά προς ένταξη. Και πρέπει να πούμε ότι με τη χορηγία του Ιδρύματος «Σταύρος Νιάρχος» πέρυσι προστέθηκαν περίπου τρεις χιλιάδες παιδιά. Ευελπιστούμε και φέτος ότι όχι μόνο το συγκεκριμένο ίδρυμα, αλλά και άλλα ιδρύματα θα μιμηθούν αυτήν την προσπάθεια. 
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, θέλω κατ’ αρχάς να καταθέσω για τα Πρακτικά ένα υπόμνημα του Πανελλήνιου Συντονιστικού των Συλλόγων και των Σωματείων των Εργαζομένων στο «Βοήθεια στο Σπίτι», οι οποίοι διαμαρτύρονται για πολλοστή φορά για την εργασιακή ομηρία τους και την οικονομική εξαθλίωση τριών χιλιάδων εξακοσίων εργαζομένων που έχουν να πληρωθούν από έξι έως εννέα μήνες. Επειδή αμφισβητήθηκαν αυτά που έλεγαν οι εργαζόμενοι, υπάρχει εδώ, για την κάθε δομή, πόσους μήνες είναι απλήρωτοι οι εργαζόμενοι. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν υπόμνημα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όσον αφορά αυτά που είπατε, κύριε Υπουργέ, θα ήθελα να πω τα εξής: Δεν μπορεί να στηριζόμαστε σε χορηγίες για να καλύψουμε τέτοιες ανάγκες του λαού μας. Είναι γνωστό ότι πέρσι οι δήμοι ζητούσαν 250 εκατομμύρια ευρώ για τον σχεδιασμό που είχαν, προκειμένου να καλύψουν τις ανάγκες των παιδιών αλλά και των ηλικιωμένων ατόμων. Δόθηκαν, λοιπόν, πέρσι 180 εκατομμύρια ευρώ, το οποίο, όμως, απέχει πολύ από τις ανάγκες που πραγματικά υπήρχαν. 
Εσείς φέτος λέτε ότι θα εξασφαλιστεί πάλι με κονδύλια τα οποία βρέθηκαν το ίδιο ποσοστό, για εξήντα οκτώ χιλιάδες παιδιά. Όμως, ξέρετε πολύ καλά ότι οι αιτήσεις θα φτάσουν τις εκατόν είκοσι χιλιάδες και θα τις ξεπεράσουν. Οι υπόλοιποι από τις εξήντα οκτώ χιλιάδες μέχρι τις εκατόν είκοσι πώς θα καλυφθούν; Ένα 50% θα καλύψετε, κύριε Υφυπουργέ, με αυτά τα κονδύλια που έχετε βρει μέχρι τώρα για να χρηματοδοτήσετε αυτές τις δομές. 
Εμείς πιστεύουμε ότι αυτά δεν είναι αρκετά και χρειάζεται πράγματι να παρθούν μέτρα, έτσι ώστε να ενισχυθούν με πόρους από τον κρατικό προϋπολογισμό αυτές οι δομές, οι οποίες πρέπει να είναι μόνιμες -αυτή είναι η θέση μας-, να μην πληρώνει κανείς, να είναι δωρεάν και βεβαίως να αντιμετωπίζουν όλες τις ανάγκες που υπάρχουν για τον παιδικό πληθυσμό, για τα άτομα με ειδικές ανάγκες καθώς επίσης και για τους ηλικιωμένους. 
Επίσης, κύριε Υπουργέ, θα πρέπει να ανανεωθούν άμεσα οι συμβάσεις. Το πρόγραμμα «Βοήθεια στο Σπίτι» λήγει τον Σεπτέμβριο του 2014. Όλοι οι εργαζόμενοι είναι «στον αέρα». Βεβαίως είναι και πάρα πολλοί με συμβάσεις στους παιδικούς σταθμούς. 
Πέρα από την ανανέωση συμβάσεων, βέβαια, θα πρέπει να δρομολογηθεί επιτέλους η μονιμοποίηση αυτών των ανθρώπων, οι οποίοι δουλεύουν αρκετά χρόνια, καθώς επίσης και να προσληφθεί μόνιμο προσωπικό για να καλύψει τις ανάγκες αυτών των δομών. 
Εμείς, όπως είπαμε, δεν συμφωνούμε να απευθύνεται η Κυβέρνηση στον Νιάρχο και σε κάθε άλλον «ευεργέτη», αλλά θα πρέπει να διασφαλίσει το 100% της χρηματοδότησης από τον κρατικό προϋπολογισμό, με την αξιοποίηση, βέβαια, των κονδυλίων της Ευρωπαϊκής Ένωσης, προκειμένου αυτές οι δομές να συνεχίσουν να λειτουργούν και να καλύπτουν τις ανάγκες όλων αυτών που έχουν ανάγκη, είτε είναι Έλληνες είτε είναι μετανάστες, χωρίς, βεβαίως, να συνδέονται με την ασφαλιστική ή εισοδηματική κατάστασή τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, το περιεχόμενο της τοποθέτησής σας με αναγκάζει να πω κάποια πράγματα, τα οποία διαφορετικά δεν θα τα έλεγα. 
Πρώτα από όλα σας είπα ότι θα καλυφθούν εξήντα οκτώ χιλιάδες παιδιά, όπως και πέρσι, με ευρωπαϊκούς και εθνικούς πόρους, μέσω του ΕΣΠΑ και του Προγράμματος Δημοσίων Επενδύσεων. Ό,τι πρόσθετο έλθει και θα αφορά τους ιδιωτικούς παιδικούς σταθμούς, είναι καλοδεχούμενο για να καλύψει οικονομικά αδύναμες οικογένειες. Το βασικό κριτήριο είναι η οικονομική αδυναμία. Άρα με την κατάταξη η οποία θα γίνει, ξεκινάμε από τα μηδενικά εισοδήματα και όπου φτάσει μέχρι τις εξήντα οκτώ χιλιάδες. 
Βεβαίως, είναι καλό που ενδιαφέρεστε και για τους πέραν των εξήντα οκτώ χιλιάδων, όχι μόνον εσείς αλλά και όλοι μας. Όμως, δεν είναι μόνο αυτές οι θέσεις που θα υπάρχουν στους δημοτικούς παιδικούς σταθμούς. Υπάρχει κι ένα σύνολο άλλων θέσεων. Είναι πάνω από διακόσιες χιλιάδες στις επίσημες δομές δήμων και ιδιωτικών φορέων που καλύπτουν ισάριθμα παιδιά.
Δεν μένουν έξω. Υπάρχουν, όμως, άλλες διαδικασίες. Παραδείγματος χάριν, τα παιδιά των δημοσίων υπαλλήλων δεν μπορούν να ενταχθούν στο πρόγραμμα «Εναρμόνιση επαγγελματικής και οικογενειακής ζωής», διότι είναι πόροι από το ΕΚΤ. Το καταλαβαίνετε αυτό. Εντάσσονται, όμως, στα προγράμματα των δήμων. 
Για τον λόγο αυτόν, θα υπάρχει και μια αναλογία φέτος, να μπορέσει, δηλαδή, μέσα από το ΕΣΠΑ να υπάρχει ένα ποσοστό για κάθε σταθμό και να υπάρχει ελεύθερο ένα άλλο ποσοστό της δυναμικότητας για να καλύψει τις υπόλοιπες κατηγορίες που δεν καλύπτονται από το ΕΣΠΑ. 
Άρα, λοιπόν, δεν υπάρχει συγκεκριμένος αριθμός που λέτε ότι θα μείνει έξω, γιατί θα καλυφθούν με διαφορετικό τρόπο, με άλλα προγράμματα που ο κάθε δήμος είναι υπεύθυνος να λειτουργεί. 
Προχωράμε στο πρόγραμμα «Βοήθεια στο σπίτι». Το πρόγραμμα «Βοήθεια στο σπίτι» παρατάθηκε, συνεχίζεται και θα συνεχιστεί και πέραν τις 30ης Σεπτεμβρίου. Να σας θυμίσω, όμως, ότι για τους δικούς σας λόγους δεν ψηφίσατε τη διάταξη που αφορά την παράταση και τη συνέχιση του προγράμματος. Για τους δικούς σας λόγους! Είναι σεβαστοί.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Για ποιους, όμως;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν ξέρω. Είναι οι δικοί σας. Είναι σεβαστοί, αλλά δεν το ψηφίσατε. 
Εάν, λοιπόν, βάζαμε στραβά το καπέλο όλοι και δεν το ψηφίζαμε, οι τέσσερις χιλιάδες εργαζόμενοι, για τους οποίους αναφερθήκατε, πού θα ήταν σήμερα; 
Γι’ αυτό, λοιπόν, θα πρέπει όλοι μας να είμαστε περισσότερο προσεκτικοί και συναινετικοί σε μια προσπάθεια, η οποία γίνεται. Θα αναγνωρίσω ότι έχετε απόλυτο δίκιο για τη μεγάλη καθυστέρηση. Έχετε απόλυτο δίκιο. Κι έχω κι εγώ μερίδιο ευθύνης. Μάλλον, αναλαμβάνω μερίδιο ευθύνης για λογαριασμό άλλων, διότι άλλοι έχουν την ευθύνη όταν η διάταξη ψηφίστηκε στη Βουλή –νομίζω Αύγουστο- και καθυστέρησε πάρα πολύ να εκδοθεί κοινή υπουργική απόφαση. 
Με αφορμή την ερώτηση σας, όμως, σας έχω καλά νέα. Στάλθηκε σήμερα στο ΦΕΚ για δημοσίευση η τελική κοινή υπουργική απόφαση. Αυτό σημαίνει ότι μέχρι τέλος της εβδομάδος ολοκληρώνονται οι διαδικασίες, οι οποίες απαιτούνταν. Ήδη, η ΕΕΤΑΑ έχει ζητήσει από τους δήμους να στείλουν όλα τα δικαιολογητικά. Πιθανά, έχετε αυτά τα αντίγραφα του τι θα πάρει η κάθε δομή. Τα δικαιολογητικά έχουν ήδη σταλεί. Δεν έχει ολοκληρωθεί ακόμη η διαδικασία. Πιστεύω, όμως, ότι τις επόμενες μέρες θα ολοκληρωθεί κι αυτή η αποστολή από πλευράς των δήμων και των δομών. 
Το αργότερο ως τις 4 Ιουλίου θα έχει καταβληθεί το σύνολο των δεδουλευμένων μέχρι και τον Μάιο, που αντιστοιχεί σε ένα πολύ σημαντικό ποσό ύψους σαράντα εκατομμυρίων ευρώ. 
Έτσι, λοιπόν, θα ήθελα με αυτά τα καλά νέα που λέμε, έστω μετά από ένα μεγάλο διάστημα που δεν εκπληρωνόταν οι υποχρεώσεις αυτές από το πρόγραμμα, να συνεννοηθούμε περαιτέρω -διότι θα έρθει η ρύθμιση για το θέμα και για την ανανέωση των συμβάσεων- κι αν το θέλουμε όλοι, να συναινέσουμε σε αυτήν την προσπάθεια και με τους καλύτερους όρους να διασφαλίσουμε το πρόγραμμα. 
Δεν λέω ότι μπορούν να γίνουν θαύματα. Μια ελάχιστη, όμως, συνεννόηση χρειάζεται. Δεν μπορεί να ξανοίγει ο ένας δεξιά, ο άλλος αριστερά και μετά να λέμε ότι όλοι ενδιαφερόμαστε για το ίδιο θέμα και για τους εργαζόμενους για τους οποίους, όμως, δεν ψηφίζουμε την ανανέωση των συμβάσεων τους.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Πρόεδρε, με συγχωρείτε. Είναι ένα ζήτημα σοβαρό νομίζω. Θα ήθελα τον λόγο για τριάντα δευτερόλεπτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κατσώτη, γιατί; Για ποιον λόγο; Μα, σας είπε ότι σέβεται τις απόψεις σας.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Το ότι δεν ψηφίσαμε την ανανέωση, έχει να κάνει με τη θέση μας ότι εμείς θέλουμε το πρόγραμμα «Βοήθεια στο σπίτι» να είναι μόνιμη δομή, η οποία θα εξασφαλίζει τις υπηρεσίες σε όσους έχουν ανάγκη με εργαζόμενους μόνιμους χωρίς βέβαια συμβάσεις και τέτοια ομηρία. Αυτή ήταν η θέση μας. Για αυτό, λοιπόν, ψηφίσαμε αυτήν τη θέση, κύριε Υπουργέ.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κι εγώ το ίδιο λέω.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζουμε με την τρίτη υπ’ αριθμόν 13/19-6-2014 επίκαιρη ερώτηση της Βουλευτού Κοζάνης των Ανεξαρτήτων Ελλήνων κ. Ραχήλ Μακρή προς τον Υπουργό Υποδομών, Μεταφορών και Δικτύων, σχετικά με την ορθή πολιτική εξασφάλισης των δημοσίων εσόδων από τη διαχείριση των υλικών και άυλων υποδομών της χώρας μας. 
Κυρία συνάδελφε, έχετε τον λόγο.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, σύμφωνα με δημοσιεύματα του έντυπου κι ηλεκτρονικού Τύπου προτίθεστε να αναθέσετε σε ιδιώτες τη συντήρηση του σιδηροδρομικού δικτύου της χώρας έναντι του ποσού των τριακοσίων πενήντα εκατομμυρίων ευρώ.
Το συμβόλαιο αναμένεται να είναι πενταετούς ως δεκαετούς διάρκειας με ετήσια έσοδα 45 έως 50 περίπου εκατομμύρια ευρώ για τον ανάδοχο του έργου. Το πρότζεκτ αυτό φιλοδοξούσε να το αναλάβει η «ΕΡΓΟΣΕ», η οποία διαθέτει την ανάλογη τεχνογνωσία και εξειδικευμένο προσωπικό. Ωστόσο το Υπουργείο αποφάσισε να ανατεθεί στους γνωστούς εργολάβους του ΟΣΕ και όχι μόνο, ήτοι «ΑΚΤΩΡ», «ΤΕΡΝΑ», «ΑΒΑΞ», «ΜΕΤΚΑ» και άλλοι και με τους ξένους μνηστήρες, βέβαια, «SIEMENS», «ALSTOM» κ.λπ..
Είναι γνωστό, βέβαια, ότι προτίθεστε να ξεπουλήσετε την εταιρεία «ΤΡΑΙΝΟΣΕ» και προφανώς οι μνηστήρες της επιθυμούν να εξασφαλίσουν εκτός από το σιδηροδρομικό έργο και κέρδη από τη συντήρηση του δικτύου. Γι’ αυτόν τον λόγο προφανώς σας υποδεικνύουν να δικαιολογήσετε την πράξη σας αυτή με γενικότητες για καλύτερη συντήρηση, για μικρότερες καθυστερήσεις και μη επιβολή των ρητρών καθυστέρησης. 
Ως καθ’ ύλην αρμόδιος Υπουργός υποθέτουμε ότι θα έχετε κάποια οικονομοτεχνική μελέτη ή μελέτη τουλάχιστον σκοπιμότητας, δυνάμει της οποίας προτίθεστε να λάβετε μία τέτοια απόφαση, μελέτη η οποία θα υπολογίζει την πιθανότητα να παραμείνει η συντήρηση του δικτύου στο δημόσιο, προκειμένου, βέβαια, να αξιοποιηθούν τα τετρακόσια πενήντα άτομα, τα οποία ασχολούνται σήμερα με τη συντήρηση και, βέβαια, να εξοικονομηθούν χρήματα με αγορά ή με μακρόχρονη ενοικίαση των απαιτούμενων μηχανημάτων που θα εξασφαλίζουν εργασία σε ελληνικά χέρια, τονώνοντας, βέβαια, το εισόδημα των ελληνικών οικογενειών. Γνωρίζετε άλλωστε ότι η συντήρηση του δικτύου είναι η βασική αποστολή του διαχειριστή υποδοχής. Η ανάθεσή της σε ιδιώτες αποτελεί την προκαταρκτική ενέργεια απαξίωσης και συρρίκνωσης του ΟΣΕ, ο οποίος μέχρι στιγμής εγγυάται το δημόσιο χαρακτήρα του σιδηροδρομικού δικτύου. 
Κατόπιν, λοιπόν, αυτών ερωτάσθε εάν υπάρχει οικονομοτεχνική μελέτη δυνάμει της οποίας αναθέτετε τη συντήρηση του σιδηροδρομικού δικτύου της χώρας σε ιδιώτες, ποια οικονομικά δεδομένα αποκλείουν τη δυνατότητα αξιοποίησης των στελεχών του διαχειριστή υποδομής με την αγορά ή τη μακρόχρονη ενοικίαση του απαιτούμενου εξοπλισμού ή με την πρακτική των υπεργολαβιών να αναλάβουν τη συντήρηση του σιδηροδρομικού δικτύου με πολύ μικρότερο κόστος από τον ιδιώτη, εξοικονομώντας πολύ περισσότερα χρήματα για το ελληνικό δημόσιο και, τέλος, αν η απώλεια αρμοδιοτήτων του διαχειριστή υποδομής αποτελεί και το πρώτο βήμα αναθεώρησης του ιδιοκτησιακού καθεστώτος του σιδηροδρομικού δικτύου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Ευχαριστώ, κύριε Πρόεδρε.
Κυρία συνάδελφε, εγώ θα σας απαντήσω με την πραγματικότητα και όχι με ό,τι λένε τα δημοσιεύματα, γιατί νομίζω αυτό είναι πιο ουσιαστικό και αυτός είναι ο λόγος που γίνονται οι συζητήσεις μέσα στο Κοινοβούλιο. 
Το έργο της συντήρησης του δικτύου, τόσο της υποδομής όσο και των συστημάτων ηλεκτροκίνησης, σηματοδότησης σηράγγων κ.λπ., βρίσκεται σε μία φάση σχεδιασμού και μόνο από τον ΟΣΕ. Στο πλαίσιο αυτό έχει γίνει μια λεπτομερής καταγραφή των αναγκών της συντήρησης ανά τμήμα-γραμμή σιδηροδρομικού δικτύου σε βάθος χρόνου δέκα ετών και εκπονείται η κοστολόγηση των απαιτούμενων εργασιών για την υλοποίηση αυτού του έργου. Το δεύτερο είναι ότι ως γνωστόν η συντήρηση του σιδηροδρομικού δικτύου του ΟΣΕ ως σήμερα γίνεται κατά το μεγαλύτερο μέρος της στο πλαίσιο των εργολαβιών που ανατίθενται με διαγωνισμό και κατά το υπόλοιπο από το προσωπικό του ΟΣΕ και τα μέσα τα οποία έχει ο ΟΣΕ.
Σήμερα στη συντήρηση δεν απασχολούνται τετρακόσια πενήντα άτομα όπως είπατε, αλλά οκτακόσια και επομένως δεν έχει αλλάξει τίποτα ως προς τη συντήρηση του δικτύου. Το προσωπικό, όμως, του ΟΣΕ τόσο εξαιτίας του ν. 3891/2010 για την αναδιάρθρωση και την εξυγίανση του Ομίλου του ΟΣΕ και της «ΤΡΑΙΝΟΣΕ» και άλλες διατάξεις για το σιδηροδρομικό τομέα, όσο και λόγω συνταξιοδοτήσεων που έχουν γίνει, συνεχώς μειώνεται. Δημιουργείται, λοιπόν, η ανάγκη εκ των πραγμάτων για έναν σχεδιασμό ενός συστηματικού, αποτελεσματικού μοντέλου συντήρησης του δικτύου. Στη βάση αυτή, λοιπόν, σχεδιάζεται ένα δεκαετές πλάνο συντήρησης του δικτύου στο οποίο έχει ληφθεί υπ’ όψιν η συνεισφορά του ΟΣΕ και από προσωπικό και από μέσα συντήρησης του δικτύου, στο βαθμό που είναι εφικτό από τον ΟΣΕ. 
Στον σχεδιασμό αυτού του πλάνου η συντήρηση γίνεται από τον ΟΣΕ λαμβάνοντας υπ’ όψιν τις προδιαγραφές του δικτύου, την τεχνογνωσία των στελεχών του, όπως γίνεται άλλωστε μέχρι σήμερα. Το γεγονός ότι ο ΟΣΕ, λόγω της οικονομικής συγκυρίας της χώρας, αναγκάζεται να προβεί στον εξορθολογισμό του μοντέλου συντήρησης του δικτύου και στη διερεύνηση εναλλακτικών τρόπων χρηματοδότησης και συντήρησης, δεν σημαίνει την απαξίωσή του, αλλά σημαίνει ακριβώς το αντίθετο.
Όσον αφορά στο κομμάτι, το οποίο βλέπω στην ερώτησή σας, αν και δεν άκουσα να το αναφέρετε, αλλά είμαι υποχρεωμένος να το απαντήσω, σχετικά με την παροχή του τηλεοπτικού φάσματος, διότι αυτό το κομμάτι του φάσματος έχει παραχωρηθεί, το τηλεοπτικό φάσμα και μόνο, σκοπός της μελέτης, στην οποία αναφέρεστε, κυρία Μακρή –μιλάμε για τη μελέτη της «ANALYSYS MASON»- δεν ήταν να εκτιμήσει το κόστος του τηλεοπτικού φάσματος και γι’ αυτό δεν το κάνει. Σκοπός της μελέτης ήταν να εκτιμήσει και να συγκρίνει το συνολικό όφελος για την ελληνική οικονομία από τις διάφορες χρήσεις των συγκεκριμένων ζωνών φάσματος και όχι να προσδιορίσει την οικονομική αξία των δικαιωμάτων χρήσης ραδιοσυχνοτήτων της επίγειας ψηφιακής εκπομπής.
Ευχαριστώ, κύριε Πρόεδρε. Θα συνεχίσω στη δευτερομιλία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, έχετε τον λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, δεν μου απαντήσατε επί της ουσίας στα ερωτήματα, τα οποία σας έθεσα. 
Σας ζητώ, λοιπόν, να μας διευκρινίσετε εάν προτίθεστε να αναθέσετε τη συντήρηση του σιδηροδρομικού δικτύου της χώρας σε ιδιώτες. Δεν απαντήσατε. Μιλήσατε για εξορθολογισμό. Από τα λεγόμενά σας συμπεραίνω ότι επί δέκα χρόνια διασφαλίζεται ότι η συντήρηση του σιδηροδρομικού δικτύου θα γίνεται από την «ΕΡΓΟΣΕ», αν κατάλαβα καλά, κι έτσι δεν θα εμπλακούν καθόλου ιδιώτες σ’ όλη αυτήν την ιστορία. Θα ήθελα, λοιπόν, να το ξεκαθαρίσετε αυτό.
Διαπιστώνουμε γενικά από αυτά που είπατε ότι μιλάτε για ένα πλάνο γενικά και ένα χρονοδιάγραμμα δεκαετίας για τη συντήρηση του σιδηροδρομικού δικτύου της χώρας. Ωστόσο, δεν μας καταθέτετε απτές αποδείξεις σκοπιμότητας των πράξεων της Κυβέρνησής σας. Φοβούμαστε ότι η προχειρότητα των αποφάσεων και η προθυμία γενικά στις προσταγές της τρόικας -γιατί σας υπενθυμίζω ότι είναι τροϊκανή υποχρέωση ακόμη και η ιδιωτικοποίηση της «ΤΡΑΙΝΟΣΕ»- θα οδηγήσουν σε ένα ακόμη φιάσκο, όπως έγινε και γενικά με τις συχνότητες του ψηφιακού φάσματος. Από την απάντησή σας δεν προκύπτει ότι υπάρχει γενικά οικονομοτεχνική μελέτη πάνω σ’ αυτό το χρονοδιάγραμμα της δεκαετίας που αναφέρετε, το οποίο να υποστηρίζει τις θέσεις που μόλις αναπτύξατε, για να παραχωρήσετε γενικά τη συντήρηση του δικτύου σε ιδιώτη, ο οποίος θα κερδίσει 15 εκατομμύρια ευρώ τον χρόνο και ίσως είναι και ο ίδιος ο οποίος θα αγοράσει και την «ΤΡΑΙΝΟΣΕ».
Βέβαια, λαμβάνοντας υπ’ όψιν ότι για την παραχώρηση των ψηφιακών συχνοτήτων υφίστατο μελέτη, που κοστολογούσε το σύνολο της υπηρεσίας αυτής 715 εκατομμύρια ευρώ και το Υπουργείο δέχθηκε -σας θυμίζω- να παραχωρήσει το ψηφιακό φάσμα έναντι των 18 εκατομμυρίων ευρώ, δεν γνωρίζουμε γενικά εάν οι μελέτες, για τις οποίες πληρώνει ο ελληνικός λαός, αξιοποιούνται όταν δεν συμφέρουν τους ιδιώτες.
Η Κυβέρνησή σας σάς θυμίζω ότι έκλεισε την ΕΡΤ και αυτό αποτέλεσε ένα μεγάλο δώρο για τους καναλάρχες της «DIGEA», οι οποίοι εξασφάλισαν το ψηφιακό φάσμα χωρίς κανέναν ανταγωνισμό.
Σας ρωτάμε, λοιπόν, στο σημείο αυτό αν υπήρξε ή δεν υπήρξε σχετική μελέτη, η οποία να πληρώθηκε με τα λεφτά του Έλληνα φορολογούμενου και η οποία να κοστολογούσε το ψηφιακό φάσμα στα 715 εκατομμύρια ευρώ. Αν υπήρχε, γιατί το παραχωρήσατε στο ύψος των 18 εκατομμυρίων ευρώ; Με τον ίδιο τρόπο θα εξασφαλίζετε το δημόσιο συμφέρον και στην περίπτωση της ανάθεσης της συντήρησης του σιδηροδρομικού δικτύου της χώρας σε ιδιώτες; 
Δυστυχώς, βέβαια, η Κυβέρνησή σας δεν μας πείθει. Δεν μας πείθετε γιατί γενικά τα πράγματα μιλάνε από μόνα τους. Στην ουσία απαξιώνετε τις υποδομές της χώρας, απαξιώνετε τον ΟΣΕ. Κλείσατε την ΕΡΤ και αφήσατε σε όλες τις περιπτώσεις τους ιδιώτες γενικά να αλωνίζουν και να αποτελούν εκ των πραγμάτων τη μοναδική λύση. Εκτός αυτού, τους δίνετε και πλεονεκτήματα και απίστευτα περιθώρια κέρδους. 
Βέβαια, δεν φταίτε μόνο εσείς. Φταίνε και όλα τα κόμματα, τα οποία βρίσκονται δεκαετίες στην εξουσία. Εσείς, όμως, βάζετε την τελειωτική σφραγίδα για τη διάλυση και την εκποίηση των δομών της χώρας. Προφανώς είστε αυτοί, οι οποίοι θα αναλάβετε και την ιστορική ευθύνη. 
Οι μόνοι κερδισμένοι θα είναι οι ιδιώτες, που θα πάρουν σχεδόν δωρεάν τα δίκτυα, θα αυξήσουν τα εισιτήρια, θα κερδίζουν από την πρώτη ημέρα και εμείς θα παρακολουθούμε απλά το πάρτι που θα γίνεται στις πλάτες του ελληνικού λαού μέσω των σιδηροδρομικών μεταφορών.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο για να απαντήσετε στη συμπατριώτισσά σας Βουλευτή.</ChairmanSpeech> 
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Αντιλαμβάνομαι απόλυτα τη γοητεία που υπάρχει να είναι κανείς σε ένα φανταστικό κόσμο, αλλά, δυστυχώς, είμαι υποχρεωμένος να σας επαναφέρω στην πραγματικότητα. 
Όπως λέτε και στην αρχή της ερώτησής σας, όντως αυτά είναι δημοσιεύματα. Κανένα από όσα αναφέρετε για τα θέματα που αφορούν τον ΟΣΕ δεν στηρίζεται σε πραγματικό γεγονός. Απλώς είναι πληροφορίες από τις εταιρείες με τις οποίες πιθανόν να έχετε κάποια σχέση ή είναι από δημοσιεύματα. Επομένως, οι ερωτήσεις που κάνετε δεν μπορούν να τύχουν μίας απάντησης επί της ουσίας, από ό,τι καταλαβαίνετε. Είναι τελείως άστοχο. 
Ωστόσο, οφείλω να επισημάνω ότι η άποψη που διατυπώνετε στην αρχή της επίκαιρης ερώτησής σας περί ανάθεσης της συντήρησης του ελληνικού δικτύου έναντι 350 εκατομμυρίων ευρώ, αλλά και εξασφαλισμένων εσόδων και μάλιστα κοστολογημένα, όπως λέτε, κατά τη γνώμη μου μπορεί να χαρακτηριστεί το λιγότερο αστεία. Ξέρετε γιατί; Για δύο απλούς λόγους. Ο πρώτος λόγος είναι ότι αν ξεκινήσει ένας διαγωνισμός –παραδείγματος χάριν- με αρχικό ποσό, όπως ισχυρίζεστε, 350 εκατομμύρια, εκ των πραγμάτων η τιμή που θα δοθεί θα είναι πάρα πολύ μικρότερη, αφού ο διαγωνισμός είναι μειοδοτικός. Άρα, η παραδοχή που αναφέρατε είναι εσφαλμένη. Δεύτερον, εκείνο που δεν μπορώ να καταλάβω -τόσο εγώ, αλλά και κάθε λογικός άνθρωπος που διαβάζει την ερώτησή σας- είναι το πώς προκύπτουν τα ετήσια έσοδα που προανέφερα και σημειώνετε στην ερώτησή σας, δεδομένου ότι η συντήρηση είναι ένα συγκεκριμένο έργο με συγκεκριμένη τιμή, χωρίς επιπλέον έσοδα. Πού τα βρίσκετε τα επιπλέον έσοδα;
Πάντως –για να μην κουράζεστε- όλη αυτή η ιστορία που έχετε αναφέρει για τον ΟΣΕ ανήκει στη σφαίρα της φαντασίας. Δεν ισχύει απολύτως τίποτα. Σας είπα πριν ότι ο ΟΣΕ και η ΕΡΓΟΣΕ έχουν το προσωπικό τους. Ήδη γίνονται κάποιες εργολαβίες από κάποιους εργολάβους σε σημεία που δεν μπορεί να καλύψει ο ίδιος. Υπάρχει ένας σχεδιασμός, προβληματισμός, επεξεργασία για τα επόμενα χρόνια. Τώρα, το αν θα γίνει διαγωνισμός ή όχι ειλικρινά είναι πάρα πολύ νωρίς για να το πούμε.
Όσον αφορά για το τηλεοπτικό φάσμα, εκεί δεν έχετε καταλάβει απολύτως τίποτα. Και ξέρετε γιατί; Θα σας θυμίσω ότι στην προηγούμενη επίκαιρη ερώτηση της κ. Κωνσταντοπούλου ήσασταν παρούσα και την ακούγατε. Δεν προσέξατε τι λέγαμε; Δεν διαβάσατε τα Πρακτικά; Εάν διαβάζατε τα Πρακτικά, λοιπόν, θα καταλαβαίνατε δύο πράγματα και βέβαια, αν διαβάζατε και την έρευνα που έγινε από την ANALYSIS…</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Εδώ την έχω!</Speech>
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Αν την έχετε διαβάσει, λοιπόν, καταλαβαίνετε ότι τα χρήματα αυτά δεν είναι χρήματα που επιλέγησαν για να πωληθεί…</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Σας ρώτησα κάτι, δεν μου απαντάτε. Απαντήστε!</Speech>
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Δεν υπάρχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Απάντησε ότι δεν υπάρχει.</ChairmanSpeech> 
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): ...αν τα χρήματα αυτά είναι χρήματα που θα κερδίσει το ελληνικό κράτος στην πορεία είκοσι χρόνων από το σύνολο του φάσματος, όχι από το τηλεοπτικό φάσμα.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Δεν υπάρχει αυτή η έκθεση!</Speech>
<Speech><Parlmember>ΜΙΧΑΛΗΣ ΠΑΠΑΔΟΠΟΥΛΟΣ</Parlmember> (Υφυπουργός Υποδομών, Μεταφορών και Δικτύων): Το δεύτερο που πρέπει να ξέρετε, είναι ότι η ΝΕΡΙΤ έχει πάρει δωρεάν τηλεοπτικό φάσμα, δεν έχει πληρώσει για αυτό. Είναι άλλη μία ανακρίβεια την οποία είπατε. Είναι, λοιπόν, πάρα πολύ σημαντικό. 
Η κατεύθυνση της Κυβέρνησης και του Πρωθυπουργού τα τελευταία δύο χρόνια είναι μία κατεύθυνση προς το συμφέρον του ελληνικού λαού. Επιλέγουμε ένα δρόμο προόδου, ανάπτυξης, εξέλιξης στη μετάβαση της χώρας στην ψηφιακή εποχή. Αυτό κάνουμε. Αυτό έχει φανεί περίτρανα πλέον με όλες τις διαδικασίες που έχουν ακολουθηθεί. 
Γνωρίζετε –αλλά δεν ξέρω γιατί δεν το λέτε- ότι και η Ευρωπαϊκή Ένωση και η Ευρωπαϊκή Επιτροπή συμφωνούν απόλυτα με τη διαδικασία που επελέγη από την Ανεξάρτητη Αρχή, τη ΕΕΤΤ για το τηλεοπτικό φάσμα. 
Ευχαριστώ πολύ, κύριε Πρόεδρε.</Speech> 
<Speech><Parlmember>ΡΑΧΗΛ ΜΑΚΡΗ</Parlmember>: Άλλο σας ρώτησα!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. 
Η τέταρτη με αριθμό 16/19-6-2014 επίκαιρη ερώτηση του Βουλευτή Α΄ Αθηνών&#160;της Δημοκρατικής Αριστεράς κ. Ιωάννη Πανούση προς τον Υπουργό Δημόσιας Τάξης και Προστασίας του Πολίτη, σχετικά με τη λήψη μέτρων κατά της αύξησης της εγκληματικότητας στις παραμεθόριες περιοχές της Ηπείρου, δεν θα συζητηθεί λόγω κωλύματος του κυρίου Υπουργού και διαγράφεται. 
Ολοκληρώνουμε τη συζήτηση με την έκτη με αριθμό 18/19-6-2014 επίκαιρη Ερώτηση του Ανεξάρτητου Βουλευτή Α΄ Αθηνών κ. Νικήτα Κακλαμάνη προς τον Υπουργό Πολιτισμού και Αθλητισμού, σχετικά με την Ορχήστρα των Χρωμάτων.
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Υπουργέ, καλορίζικος κατ’ αρχήν. 
Πριν δέκα μέρες περίπου συμπληρώθηκαν είκοσι χρόνια από το θάνατο του Μάνου Χατζιδάκι. Λυπούμαι που μόνο η ΝΕΡΙΤ –για να πούμε και μια καλή κουβέντα για τη ΝΕΡΙΤ- θυμήθηκε αυτήν τη θλιβερή επέτειο και έκανε πραγματικά ένα εκπληκτικό δίωρο αφιέρωμα στη μνήμη του Μάνου Χατζιδάκι. 
Ούτε ο υπόλοιπος έντυπος ή ηλεκτρονικός τύπος -με ελάχιστες εξαιρέσεις, που αφιέρωσαν κάποια μονόστηλα- θυμήθηκε ότι έφυγε μία από τις μεγαλύτερες πολιτιστικές και  πνευματικές φυσιογνωμίες αυτού του τόπου. 
Έφυγε, αφήνοντας πίσω του ένα τεράστιο πνευματικό και γενικότερο πολιτιστικό έργο και ένα εργαλείο, ένα «παιδί» του, το οποίο φιλοδοξούσε να εκτελεί αυτό το έργο ώστε να μην ξεχαστεί ποτέ, αν και είναι δύσκολο να ξεχάσεις τον Μάνο Χατζηδάκι και αναφέρομαι στην Ορχήστρα των Χρωμάτων.
Είναι η δεύτερη φορά που φέρνω το θέμα στη Βουλή, διότι παρά τις υποσχέσεις των προκατόχων σας πριν μήνες, δεν έγινε απολύτως τίποτα. Σήμερα οι εργαζόμενοι βρίσκονται σε στάση εργασίας. Στα γραφεία έχουν να πληρωθούν ενοίκια δύο ετών. Ο ιδιοκτήτης άλλαξε κλειδαριά. Πρόκειται να αλλαχθεί η κλειδαριά και στην αποθήκη που φυλάσσονται τα όργανα και να μην υπάρχει πρόσβαση στα όργανα.
Με παρέμβασή μου στον κ. Σταϊκούρα, είχα διασφαλίσει από το 2013 350.000 ευρώ, προκειμένου να πληρωθούν οι φορολογικές και ασφαλιστικές υποχρεώσεις της ορχήστρας, ώστε, εάν εγκριθεί το ΕΣΠΑ, να μπορέσουν να πάρουν χρήματα -διαφορετικά δεν θα μπορούσαν- και ένα μέρος των  υποχρεώσεων προς τους εργαζόμενους.
Φτάνουμε στον έκτο μήνα του 2014 και τα χρήματα αυτά δεν έχουν εκταμιευθεί, ενώ έχουν φτάσει -κατά διαβεβαίωση του Υπουργείου Οικονομικών- στο Υπουργείο Πολιτισμού. Σας ερωτώ, λοιπόν, υπάρχουν αυτά τα χρήματα; Αν υπάρχουν, γιατί δεν έχουν δοθεί; Γιατί είχα μία πληροφόρηση ότι τα χρήματα αυτά, ενώ είχαν ονοματιστεί για την Ορχήστρα των Χρωμάτων, θα πήγαιναν –λέει- για να καλυφθούν κενά της Εθνικής Λυρικής Σκηνής. Η πληροφορία ελέγχεται. Περιμένω την απάντησή σας.
Τελειώνω με το θέμα του ΕΣΠΑ, το οποίο δεν μπορεί να καλύψει –όπως ξέρετε, απαγορεύεται- πάγια έξοδα της ορχήστρας, αλλά καλλιτεχνικές υποχρεώσεις. Αν γίνουν οι καλλιτεχνικές υποχρεώσεις -με δεδομένο πως μέχρι πριν δύο χρόνια, όπου εμφανιζόταν η Ορχήστρα των Χρωμάτων, από το Μέγαρο Μουσικής μέχρι όπου αλλού θέλετε, τα εισιτήρια ήταν sold out- θα υπήρχε και ένα έσοδο που θα βοηθούσε ενδεχομένως να ελαφρωθεί η κρατική επιχορήγηση προς την ορχήστρα. Περιμένω τις απαντήσεις και μετά θα τοποθετηθώ. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, καλορίζικος στα καθήκοντά σας.
Ορίστε, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Πράγματι, κύριε Κακλαμάνη, η Ορχήστρα των Χρωμάτων, είναι ένα από τα σημαντικά πνευματικά κληροδοτήματα του Μάνου Χατζηδάκι ο οποίος απεβίωσε προ εικοσαετίας. Ωστόσο η παρουσία του στην πνευματική ζωή της χώρας -και όχι μόνο στη μουσική της παράδοση- παραμένει ηχηρή. 
Δεν υπήρξαν πάρα πολλά αφιερώματα στον τηλεοπτικό χώρο για την επέτειο της εκδημίας του. Έχετε δίκιο σ’ αυτό. Υπήρξαν αρκετά δημοσιεύματα στον έντυπο τύπο. Θέλω να πω όμως ότι η σημερινή κατάφαση γύρω από την προσωπικότητα και το έργο του Μάνου Χατζηδάκι δεν ήταν το γεγονός που τον συνόδευε όταν ζούσε. 
Όταν ζούσε, πέρασε μεγάλες δοκιμασίες και αυτή η εικόνα της γενικότερης αναγνωρίσεως που υπάρχει σήμερα είναι κάτι που δεν ίσχυε την εποχή που ο ίδιος είχε το θάρρος της γνώμης του και πήγαινε κόντρα στο ρεύμα. Θυμίζω στο Τμήμα, ας πούμε, ότι το 1985, όταν έκανε μία μεγάλη συναυλία στη Ρωμαϊκή Αγορά, υπήρξε ελληνική εφημερίδα που καλούσε τον κόσμο να πάει στην συναυλία και να τα «σπάσει», επειδή ο Χατζηδάκις δεν ήταν από εκείνους που συνέπρατταν στο πνεύμα της εποχής ή στον λαϊκισμό της εποχής. Αυτά για την ιστορία.
Τώρα, εν σχέσει με τις υποχρεώσεις μας έναντι της ιστορίας –γιατί ο Χατζηδάκις είναι ιστορία- θέλω να πω τα  εξής. Ξέρω την παλαιότερη ερώτησή σας, όπως ξέρω και τις δεσμεύσεις του Υπουργείου Πολιτισμού πάνω στην ανάγκη να συνεχίσει να δραστηριοποιείται η περίφημη Ορχήστρα των Χρωμάτων.
Την Παρασκευή που μας πέρασε, πριν λίγες μέρες, είχα την τύχη κάνοντας μία ανακατανομή των κονδυλίων του Υπουργείου Πολιτισμού –όχι από το αποθεματικό ή από κάποια έκτακτη επιχορήγηση από το Υπουργείο Οικονομικών- να εγκρίνω ένα ποσό της τάξης των 300.000 ευρώ για την Ορχήστρα των Χρωμάτων για να αντιμετωπίσει αυτά που περιγράψατε, τις υποχρεώσεις προς τον ιδιοκτήτη, το ΙΚΑ, τους εργαζόμενους που θα σταματήσουν την επίσχεση εργασίας, ώστε να πάνε σε ένα καινούργιο μίσθιο, όπου το ενοίκιο θα είναι φθηνότερο και να χρηματοδοτήσουν κάποιες δραστηριότητες που συνήθως έχουν να κάνουν και με ένα φιλανθρωπικό σκοπό. 
Αυτή η οικονομική ανάσα – εν σχέσει όχι με το τι δικαιούται, αλλά με την εποχή– όπως γνωρίζω, θα βοηθήσει την ορχήστρα να συνεχίσει τη δραστηριότητά της και να μπορέσει να γεφυρώσει τη δύσκολη αυτήν περίοδο με την περίοδο του ΕΣΠΑ, εις το οποίο έχει υποβάλει ένα πρόγραμμα 700.000 ευρώ, το οποίο έχει περάσει θετικά την πρώτη φάση και βαδίζει πλησίστιο προς την έγκρισή του, με τη συναίνεση και την υποστήριξη του Υπουργείου Πολιτισμού.
Θέλω να σας πω ότι αυτές οι δύσκολες εποχές έχουν πλήξει σημαντικά, φορείς οι οποίοι έχουν παράξει έξοχο πολιτιστικό έργο. Φέρ’ ειπείν, κύριε Κακλαμάνη, πέρυσι η Ορχήστρα των Χρωμάτων δεν πήρε ούτε 1 ευρώ. Αυτό, δημιούργησε αυτήν την κάμψη, αυτήν τη δυσκολία, αυτές τις σχέσεις με το προσωπικό.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Το ξέρω.</Speech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Τώρα, με αυτήν την έκτακτη επιχορήγηση που εγκρίναμε την περασμένη εβδομάδα, είμαι βέβαιος ότι θα πάρουν μια σημαντική ανάσα υπό τας συνθήκας. Και κοιτάμε όλους τους φορείς οι οποίοι κάνουν ένα αξιόλογο και σημαντικό έργο να τους βοηθάμε, όπως είναι και η Κρατική Ορχήστρα Ελληνικής Μουσικής και άλλοι.
Συνεπώς, η απάντηση στην ερώτησή σας είναι ότι το Υπουργείο είναι ήδη αρωγός στην Ορχήστρα των Χρωμάτων, όπως πρέπει, και προετοιμάζουμε την τελική έγκριση της προτάσεώς τους για το ΕΣΠΑ, το οποίο θα τους βοηθήσει και για τα επόμενα χρόνια.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε τον λόγο.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Υπουργέ, τυχαίνει εσείς και εγώ να είμαστε πολιτικά τέκνα του ιδίου ανθρώπου, του Ευάγγελου Αβέρωφ, ο οποίος εκτός από πολιτική, μας δίδαξε και μερικά άλλα πράγματα.
Χαίρομαι που τουλάχιστον μέχρι στιγμής –είμαι λίγο επιφυλακτικός, θα μου επιτρέψετε- όπως βλέπω, δεν έχετε ξεχάσει τίποτα από τις παρακαταθήκες που μας άφησε αυτός ο άνθρωπος. Χαίρομαι που άκουσα μια πολύ συγκεκριμένη ερώτηση για τις 300.000 ευρώ και άκουσα ότι είναι από ανακατανομή του Υπουργείου Πολιτισμού. Θέλω να πιστεύω ότι δεν με γέλασε το Υπουργείο Οικονομικών, όταν μου είπε ότι είχε στείλει 450.000 ευρώ. Ψάξτε το, αν είναι έτσι, διότι αυτά είχαν έλθει ειδικά για την Ορχήστρα των Χρωμάτων. Εκτός και αν εδόθηκαν και η πληροφορία είναι αληθινή -όχι πετάχτηκαν- για άλλο πράγμα από την προηγούμενη ηγεσία, για το οποίο εγώ δεν είχα τρέξει και δεν είχα ενδιαφερθεί.
Άκουσα τον προγραμματισμό που είπατε. Θα έχετε την αρωγή όχι μόνο την δική μου, την προσωπική, αλλά πιστεύω όλων των πτερύγων της Βουλής, γιατί ορθώς είπατε, κύριε Υπουργέ, ότι ο Μάνος Χατζιδάκις, όταν ζούσε, πέρασε πολλές δοκιμασίες. Αυτή που είπατε ήταν σκληρή αλλά είχε υποστεί και χειρότερες δοκιμασίες. Αλλά από πού; Από την κάθε μορφής εξουσία, ενώ λατρεύτηκε από το λαό. Αυτή ήταν και η δύναμή του σε συνδυασμό –ορθώς το είπατε- με το πνευματικό του έργο, γιατί ο Μάνος Χατζιδάκις δεν ήταν απλά ένας μουσικός, ήταν κάτι πολύ περισσότερο.
Θέλω μόνο να σας επιστήσω την προσοχή -να το παρακολουθήσετε, δηλαδή, αυτό εννοώ- ως προς τις 700.000 ευρώ που είπατε για το ΕΣΠΑ. Προσέξτε, γιατί έχουν φτάσει στα αυτιά μου επίσης πληροφορίες ότι έχουν παρουσιαστεί κάποιοι στο Διοικητικό Συμβούλιο των Φίλων της Ορχήστρας των Χρωμάτων, όπου μέλος είμαι και εγώ -όχι μέλος του Διοικητικού Συμβουλίου αλλά των φίλων- που θέλουν να χρησιμοποιήσουν το brand name της Ορχήστρας των Χρωμάτων, να διαχειριστούν τα χρήματα του ΕΣΠΑ, λέγοντας ότι με αυτό θα επιζήσει η Ορχήστρα των Χρωμάτων. Καταλαβαίνετε τι κίνδυνο ενέχει αυτό που σας λέω, αν ανταποκρίνεται στην πραγματικότητα.
Θέλω, λοιπόν, να το παρακολουθήσετε. Πρέπει να τηρηθεί απολύτως η νομιμότητα των χρημάτων του ΕΣΠΑ. Όταν θα έρθει η ώρα του φετινού προϋπολογισμού, θα δώσω ιδιαίτερη έμφαση και θα σας βοηθήσω να υπάρχει στον καινούργιο προϋπολογισμό του Υπουργείου, διότι ορθώς είπατε ότι δεν πήρε ούτε 1 ευρώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε και σας ευχαριστώ για την ανοχή σας.
Αν κάνετε έναν έλεγχο τα τελευταία δέκα χρόνια σχετικά με το πόσα χρήματα όχι μόνο από το Υπουργείο Πολιτισμού, αλλά και από την τοπική αυτοδιοίκηση και από άλλα Υπουργεία έχουν πάρει άλλες ορχήστρες –καλών συνθετών, δεν λέω, αλλά κατά τη γνώμη μου όχι επιπέδου Μάνου Χατζιδάκι- θα τρελαθείτε. Εδώ δεν πήρε ούτε 1 ευρώ. Ίσως επειδή αυτός ο άνθρωπος έζησε σεμνά, πέθανε σεμνά, κάποιοι θεωρούν ως υποχρέωσή τους να τον ξεχάσουμε. Δεν θα τον ξεχάσουμε!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember> (Υπουργός Πολιτισμού και Αθλητισμού): Ευχαριστώ, κύριε Κακλαμάνη, για τη συμπαράσταση που εκδηλώσατε εν σχέσει με τον προϋπολογισμό του Υπουργείου Πολιτισμού και τις ανάγκες να στηρίξουμε υγιείς πολιτιστικές πρωτοβουλίες και παραδόσεις, όπως αυτή, που εκφράζεται από την Ορχήστρα των Χρωμάτων.
Ο κ. Σταϊκούρας και το Υπουργείο Οικονομικών είναι στο πλευρό μας, παρά τη δυσκολία της συγκυρίας. Δεν έχουν ακόμη έρθει από το Υπουργείο Οικονομικών πρόσθετες εν σχέσει με το εγκεκριμένο πρόγραμμά μας χρηματοδοτήσεις. Άρα, δεν έχει έρθει αυτό το ποσό το οποίο λέτε, αλλά αυτό δεν σημαίνει ότι δεν θα έρθει. Απλώς, με την ανακατανομή που έκανα, επίσπευσα αυτήν τη χρηματοδότηση, γιατί τρέχουν οι υποχρεώσεις και οι ευθύνες. Υπάρχουν σοβαρές ευθύνες έναντι των ασφαλιστικών ταμείων και έναντι των εργαζομένων.
Συνεπώς, το θέμα λύθηκε προς στιγμήν. Επαναλαμβάνω ότι και το Υπουργείο Οικονομικών και ο κ. Σταϊκούρας είναι στο πλευρό μας για μια πρόσθετη επιχορήγηση, προκειμένου να αντιμετωπιστούν οι ανάγκες και άλλων φορέων που κάνουν αξιόλογο έργο. 
Σας βεβαιώ, κύριε Κακλαμάνη, ότι όλα αυτά γίνονται και με τη συμπαράσταση ενός παλαιότερου Υπουργού Πολιτισμού, που τυχαίνει να είναι σήμερα ο Πρωθυπουργός της χώρας, ο κ. Σαμαράς, ο οποίος πάντα επιδεικνύει ενδιαφέρον για τα θέματα του πολιτισμού και είναι ένας σταθερός αρωγός και σύμμαχος των δίκαιων και δικαιολογημένων αιτημάτων του Υπουργείου Πολιτισμού και του κόσμου του πολιτισμού.
Ευχαριστώ για την ερώτησή σας και για την επιμονή σας γι’ αυτό θέμα. Νομίζω ότι μ’ αυτήν την απόφαση που πήραμε πολύ πρόσφατα, δώσαμε ανάσα σε έναν αξιολογότατο φορέα και φυσικά όχι μόνο σ’ αυτόν. Θα στηρίξουμε κάθε αξιόλογη πολιτιστική προσπάθεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριοι συνάδελφοι, ολοκληρώθηκε η συζήτηση των επικαίρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Τμήματος και ώρα 19.33΄ λύεται η συνεδρίαση για αύριο ημέρα Τετάρτη 25 Ιουνίου 2014 και ώρα 10.00΄, με αντικείμενο εργασιών του Τμήματος νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	30/6/2014 10:27:00 πμ	Από:	Theodosi
Εκτυπώθηκε:	17/6/2014 7:31:00 μμ</body>
</html>