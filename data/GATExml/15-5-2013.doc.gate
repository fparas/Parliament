<html><head><meta name="cp:revision" content="2"><meta name="date" content="2013-05-23T06:36:00Z"><meta name="Company" content="OTS"><meta name="Keywords" content=""><meta name="meta:word-count" content="35748"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-05-21T06:34:00Z"><meta name="Word-Count" content="35748"><meta name="dcterms:created" content="2013-05-23T06:36:00Z"><meta name="dcterms:modified" content="2013-05-23T06:36:00Z"><meta name="Last-Modified" content="2013-05-23T06:36:00Z"><meta name="Last-Save-Date" content="2013-05-23T06:36:00Z"><meta name="meta:character-count" content="193045"><meta name="Template" content="Normal.dot"><meta name="meta:save-date" content="2013-05-23T06:36:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-05-23T06:36:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-05-23T06:36:00Z"><meta name="Last-Printed" content="2013-05-21T06:34:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-05-23T06:36:00Z"><meta name="xmpTPg:NPages" content="1"><meta name="resourceName" content="15-5-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="193045"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 15-5-2013		ΣΕΛ. 118
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΟΖ΄
Τετάρτη 15 Μαΐου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν μαθητές από το Δημοτικό Σχολείο Βουλιαγμένης Αττικής, το 10ο Δημοτικό Σχολείο Αιγάλεω, το Δημοτικό Σχολείο Ελάτειας Φθιώτιδας, το 4ο Δημοτικό Σχολείο Χίου, το 1ο Δημοτικό Σχολείο Ιστιαίας, την Ιταλική Σχολή Αθηνών και μέλη του Συλλόγου Καρδιακαυτίου Ηλείας, σελ. 
2. Επί διαδικαστικού θέματος, σελ. 
3. Αναφορά στην απόφαση της Κυβέρνησης για επιστράτευση των εκπαιδευτικών, σελ. 
4. Αναφορά στην αναβάθμιση της πιστοληπτικής ικανότητας της Ελλάδας από τον οίκο αξιολόγησης Fitch, σελ. 
5. Ειδική Ημερήσια Διάταξη:   Συζήτηση και λήψη απόφασης για τις αιτήσεις άρσεις ασυλίας των Βουλευτών κ.κ. Ο. Κεφαλογιάννη, Η. Παναγιώταρου, Ν. Κακλαμάνη, Π. Τατσόπουλου και Ο. Βουδούρη, σελ. 
6. Επιστολικές ψήφοι επί της Ειδικής Ημερήσιας Διάταξης:, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 16 Μαΐου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί των άρθρων και των τροπολογιών του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: &quot;Εθνικό Σύστημα Ηλεκτρονικών Δημοσίων Συμβάσεων και άλλες διατάξεις&quot;, σελ. 

ΠΡΟΕΔΡΕΥΟΝΤΕΣ 
ΔΡΑΓΑΣΑΚΗΣ Ι., σελ.   ΚΑΛΑΝΤΖΗΣ Γ. , σελ.   ΜΑΡΚΟΓΙΑΝΝΑΚΗΣ Χ. , σελ.
ΟΜΙΛΗΤΕΣ

Α. Επί διαδικαστικού θέματος:
ΚΑΛΑΝΤΖΗΣ Γ. , σελ.
ΚΟΥΡΟΥΜΠΛΗΣ Π. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΡΕΠΟΥΣΗ Μ. , σελ.

Β. Επί της αναφοράς στην απόφαση της Κυβέρνησης για επιστράτευση των εκπαιδευτικών:
ΚΑΝΕΛΛΟΠΟΥΛΟΥ Μ., σελ. 
ΠΕΤΡΑΚΟΣ Α. , σελ.

Γ. Επί της αναφοράς στην αναβάθμιση της πιστοληπτικής ικανότητας της Ελλάδας από τον οίκο αξιολόγησης Fitch:
ΑΣΗΜΑΚΟΠΟΥΛΟΥ Ά. , σελ.

Δ. Επί της Ειδικής Ημερήσιας Διάταξης:
ΒΟΥΔΟΥΡΗΣ Ο. , σελ.
ΚΑΚΛΑΜΑΝΗΣ Ν. , σελ.
ΠΑΠΠΑΣ Χ. , σελ.
ΤΑΤΣΟΠΟΥΛΟΣ Π. , σελ.

Ε. Επί του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων:
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΠΟΣΤΟΛΟΥ Ε. , σελ.
ΑΣΗΜΑΚΟΠΟΥΛΟΥ Ά. , σελ.
ΓΚΙΟΚΑΣ Ι. , σελ.
ΖΑΡΟΥΛΙΑ Ε. , σελ.
ΘΕΟΠΕΦΤΑΤΟΥ Α. , σελ.
ΚΑΚΛΑΜΑΝΗΣ Α. , σελ.
ΚΑΛΟΓΙΑΝΝΗΣ Σ. , σελ.
ΚΑΝΕΛΛΟΠΟΥΛΟΥ Μ. , σελ.
ΚΑΣΣΗΣ Μ. , σελ.
ΚΕΓΚΕΡΟΓΛΟΥ Β. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΤΣΗΣ Γ. , σελ.
ΜΑΚΡΗ Ρ. , σελ.
ΜΑΡΙΑΣ Ε. , σελ.
ΜΟΥΤΣΙΝΑΣ Π. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΕΤΡΑΚΟΣ Α. , σελ.
ΣΚΟΡΔΑΣ Α. , σελ.
ΤΑΜΗΛΟΣ Μ. , σελ.
ΤΖΑΒΑΡΑΣ Κ. , σελ.
ΤΖΑΜΤΖΗΣ Ι. , σελ.
ΦΟΥΝΤΑ Ν. , σελ.
ΧΡΥΣΟΒΕΛΩΝΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΟΖ΄
Τετάρτη 15 Μαΐου 2013
Αθήνα, σήμερα στις 15 Μαΐου 2013, ημέρα Τετάρτη και ώρα 10.27΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β’ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο των επικαίρων ερωτήσεων της Πέμπτης 16 Μαΐου 2013:
Α. Επίκαιρες Ερωτήσεις Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
&#160;1. Η με αριθμό 1393/13-5-2013 επίκαιρη ερώτηση του Βουλευτή Β΄ Αθήνας της Νέας Δημοκρατίας κ. Γεράσιμου Γιακουμάτου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την ολοκλήρωση του δικτύου επικοινωνίας της δημόσιας διοίκησης «ΣΥΖΕΥΞΙΣ». 
&#160; 2. Η με αριθμό 1390/13-5-2013 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Δημητρίου Παπαδημούλη προς τους Υπουργούς Οικονομικών και Εσωτερικών, σχετικά με τη μη καταβολή των δημοτικών τελών από την εταιρεία «Διεθνής Αερολιμένας Αθηνών Α.Ε.». &#160;
&#160; 3. Η με αριθμό 1395/13-5-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη διακοπή της προνοιακής σύνταξης του ΟΓΑ.&#160;
&#160;4. Η με αριθμό 1387/13-5-2013 επίκαιρη ερώτηση της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας – Μαρίας Γιαταγάνα προς τον Υπουργό Υγείας, σχετικά με την αδυναμία διάγνωσης και αντιμετώπισης των περιστατικών φυματίωσης στη Θεσσαλονίκη λόγω έλλειψης μηχανολογικού εξοπλισμού και υλικών.&#160;
&#160; 5. Η με αριθμό 1396/13-5-2013 επίκαιρη ερώτηση του Βουλευτή Λαρίσης του Λαϊκού Συνδέσμου - Χρυσή Αυγή κ. Χρυσοβαλάντη Αλεξόπουλου προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Εργασίας, Κοινωνικής Ασφάλισης και Πρόνοιας, σχετικά με την πρόσληψη παράνομων αλλοδαπών από εργοδότες στη Μανωλάδα. &#160;
&#160; 6. Η με αριθμό 1391/13-5-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με το Ηλεκτρονικό Περιουσιολόγιο.&#160;
7. Η με αριθμό 1397/13-5-2013 επίκαιρη ερώτηση του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την επιστράτευση των εκπαιδευτικών δευτεροβάθμιας εκπαίδευσης. 
&#160; Β. Επίκαιρες Ερωτήσεις Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)&#160;
&#160; 1. Η με αριθμό 1394/13-5-2013 επίκαιρη ερώτηση του Βουλευτή Φθιώτιδας της Νέας Δημοκρατίας κ. Κωνσταντίνου Κουτσογιαννακόπουλου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με το καθεστώς λειτουργίας των φοιτητικών εστιών. 
2. Η με αριθμό 1389/13-5-2013 επίκαιρη ερώτηση της Βουλευτού Λαρίσης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Ηρούς Διώτη προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Παιδείας και Θρησκευμάτων, Πολιτισμού και Αθλητισμού, σχετικά με την αυτοδίκαιη αργία δημοσίου υπαλλήλου στη Λάρισα. 
3. Η με αριθμό 1388/13-5-2013 επίκαιρη ερώτηση της Βουλευτού Κοζάνης των Ανεξάρτητων Ελλήνων κυρίας Ραχήλ Μακρή προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με δηλώσεις περί συγκρότησης ΝΠΔΔ Ανώτατου Εκπαιδευτικού Ιδρύματος με την ονομασία «Συνομοσπονδιακό ΑΕΙ Δυτικής Μακεδονίας». &#160;
4. Η με αριθμό 1399/13-5-2013 επίκαιρη ερώτηση του Βουλευτή Β΄ Πειραιά του Λαϊκού Συνδέσμου - Χρυσή Αυγή κ. Ιωάννη Λαγού προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων προστασίας των κατοίκων των ακριτικών περιοχών της Ελληνοαλβανικής μεθορίου από αλλοδαπούς κακοποιούς.&#160;
&#160; 5. Η με αριθμό 1392/13-5-2013 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τον καθορισμό των αντικειμενικών αξιών των ακινήτων.&#160;
&#160; 6. Η με αριθμό 1398/13-5-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα κατά την απογραφή των ασφαλισμένων του ΟΠΑΔ και τη θεώρηση των βιβλιαρίων τους.
Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις».
Στη χθεσινή συνεδρίασή μας ψηφίστηκε το νομοσχέδιο επί της αρχής. 
Στη σημερινή συνεδρίαση θα συζητηθούν τα άρθρα και οι τροπολογίες σε μια ενότητα. 
Το λόγο έχει ο εισηγητής της Νέας Δημοκρατίας κ. Ιορδάνης Τζαμτζής για δέκα λεπτά.</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ευχαριστώ, κύριε Πρόεδρε. Πραγματικά, όμως, ο χρόνος θα πρέπει να είναι περισσότερος, διότι χθες ακούσαμε μέσα στην Αίθουσα πολλά και διάφορα. 
Αυτό, όμως, το οποίο δεν ακούσαμε ουσιαστικά, είναι προτάσεις, διαφωνίες για το νομοσχέδιο. Δυστυχώς, η Αντιπολίτευση αρκέστηκε να μιλήσει για όλα τα υπόλοιπα, γιατί πραγματικά δεν έχει ουσιαστικό αντίλογο για το συγκεκριμένο νομοσχέδιο. 
Κατανοούμε όλοι μας –κι αλίμονο αν δεν το κατανοούσαμε- ότι με το συγκεκριμένο νομοσχέδιο πραγματικά επέρχεται μια τομή στα πράγματα της Δημόσιας Διοίκησης. Αυτά που καταγγέλλονταν χρόνια, οι ρεμούλες, οι απάτες σε έργα, σε προμήθειες, έρχεται πλέον να τα θεραπεύσει το νομοσχέδιο αυτό με τις ηλεκτρονικές δημόσιες συμβάσεις.
Κι εδώ έρχεται η μικροψυχία από πλευράς Αντιπολίτευσης -ιδιαίτερα από την πλευρά της Αξιωματικής Αντιπολίτευσης- η οποία μίλησε για «νομοθετική κουρελού». Ο Κοινοβουλευτικός Εκπρόσωπος ρωτούσε «πότε καταθέσατε τις τροπολογίες;». Είναι σοβαρή αντιπολίτευση αυτό το πράγμα; 
Ασχοληθήκατε με παρονυχίδες, κυριολεκτικά, όσον αφορά το νομοσχέδιο. Ειπώθηκε: «Γιατί να μην είναι κάποιος από τους συλλόγους καταναλωτών στις επιτροπές των λαϊκών αγορών;». Μάλιστα, ακούσαμε και το περίφημο «θα ψηφίζαμε…» -όπως είπε ο κ. Παπαδημούλης- «…το νομοσχέδιο, αλλά εσείς καθυστερείτε και αργείτε την υλοποίηση του». 
Εμείς σας καλούμε να το ψηφίσετε. Να είστε σίγουροι ότι με τη δική σας βοήθεια, με τη δική σας συναίνεση θέλουμε ακόμη πιο γρήγορα να τρέξουν αυτά τα πράγματα για το καλό της πατρίδας μας. 
Στο χωριό μου, όμως, λένε «αν δεν θέλεις να ζυμώσεις, σαράντα μέρες κοσκινίζεις». Αυτό κάνει, λοιπόν, ο ΣΥΡΙΖΑ. 
Από την άλλη πλευρά, άκουσα τον κ. Αποστόλου και τον κ. Παπαδημούλη να προσπαθούν να βάλουν διαβάλματα. Και απευθυνόμενος στον κύριο Υπουργό είπε: «Κύριε Χατζηδάκη, ξέρετε ότι την πρόταση αυτή την έχει φέρει ο κ. Σκορδάς; Μπορεί να μην το ξέρετε κιόλας». Άκουσα, μάλιστα, τον κ. Αποστόλου να λέει ότι εάν γίνει δεκτή η πρόταση του ΠΑΣΟΚ για τις λαϊκές τις Κυριακές, τότε εμείς θα το ψηφίσουμε. 
Αυτές είναι παλαιομοδίτικες κομμουνιστικές τακτικές και πρακτικές προπαγάνδας.</Speech> 
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Στην πυρά!</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εμείς, κυρία συνάδελφε, δεν μεγαλώσαμε το Γεωργαλά. Εσείς φτιάξατε το Γεωργαλά και σας έφυγε και πήγε στην άλλη πλευρά. 
Από την άλλη, διαπιστώσαμε –και το λέω με πολύ μεγάλη μου λύπη- να υπάρχει από τη Χρυσή Αυγή μια φοβερή φοβία για το τι γίνεται. Μας μίλησαν για Όργουελ, για «Φάρμα των ζώων», για παρακολουθήσεις, για φακέλωμα ηλεκτρονικό. Μας τα είπαν όλα. Αυτό που δεν θέλουν να καταλάβουν στη Χρυσή Αυγή είναι ότι δεν μπορεί να μιλάς για νέα Ελλάδα και να θέλεις την Ελλάδα αυτή οπισθοδρομική. 
Πραγματικά, η Χρυσή Αυγή μιλάει για νέα Ελλάδα. Κι ενώ θα έπρεπε να απαιτεί εκσυγχρονισμό της δημόσιας διοίκησης και ηλεκτρονική διακυβέρνηση, στην ουσία κρύβεται πίσω από τις λογικές και το λόγια της κ. Λουκά, της τηλεοπτικής περσόνα κατά καιρούς, η οποία μιλάει για τις κάρτες οι οποίες έχουν τη σφραγίδα του διαβόλου και δεν πρέπει να γίνει τίποτε. Αν έχουμε το Θεό μας!
Θέλουμε να εκσυγχρονίσουμε τη Δημόσια Διοίκηση. Κι αν έπρεπε σε κάτι να μας κριτικάρετε είναι να τρέξουμε ακόμη περισσότερο για να οδηγηθούμε πλέον σε μια ηλεκτρονική διακυβέρνηση, ώστε να μπορέσει πραγματικά το κράτος να τρέξει ακόμη πιο γρήγορα, να μπορέσει να επουλώσει πληγές, να κλείσει πόρτες διαφθοράς. Διότι αυτό το νομοσχέδιο, ακριβώς αυτό το πράγμα κάνει: Έρχεται κυριολεκτικά να δώσει λύση σε ένα τεράστιο πρόβλημα. 
Τα προβλήματα τα γνωρίζετε, αλλά δεν λέτε την αλήθεια. Γνωρίζετε πάρα πολύ καλά ότι η γάγγραινα στο δημόσιο, στα έργα, στις προμήθειες, στις υπηρεσίες ήταν το παράνομο άνοιγμα των προσφορών, ήταν οι λογικές του μαθηματικού τύπου, οι οποίες πέρασαν για κάποια χρόνια, ήταν οι λογικές της συνεννόησης από τις επιτροπές. 
Έρχεται, λοιπόν, αυτή τη στιγμή το συγκεκριμένο νομοσχέδιο να δώσει λύση σε αυτό το θέμα, να σφραγίσει τέτοια παραθυράκια και να ανοίξει διάπλατα την πόρτα της διαφάνειας. Διότι αυτό το νομοσχέδιο φέρνει διαφάνεια στη δημόσια διοίκηση.
Κύριε Πρόεδρε, τόνισα κι εχθές ότι το νομοσχέδιο αυτό πραγματικά έχει πολλές ρυθμίσεις και αφορά πολλά θέματα, σχετικά με το εμπόριο και γενικότερα τη λειτουργία της Δημόσιας Διοίκησης και τη διαφάνεια. 
Στα άρθρα 1 και 2 καθιερώνεται το Εθνικό Σύστημα Ηλεκτρονικών Δημοσίων Συμβάσεων, το ΕΣΗΔΗΣ, στις διατάξεις του οποίου υπάγεται η ανάθεση και η εκτέλεση δημοσίων συμβάσεων, έργων, προμηθειών και υπηρεσιών με τη χρήση τεχνολογιών πληροφορικής. 
Ως Εθνικό Σύστημα Ηλεκτρονικών Δημοσίων Συμβάσεων νοείται το ολοκληρωμένο πληροφοριακό σύστημα, το οποίο περιλαμβάνει όλα τα αναγκαία στοιχεία για την υποβολή αιτημάτων, τον προγραμματισμό, τη διαδικασία προκήρυξης και, φυσικά, την εκτέλεση των δημοσίων συμβάσεων, έργων και προμηθειών.
Με το άρθρο 3 ορίζεται ότι οι αναθέτουσες αρχές υποχρεούνται να χρησιμοποιούν αποκλειστικά το ηλεκτρονικό σύστημα σε όλα τα στάδια διαδικασίας ανάθεσης δημοσίων συμβάσεων.
Με το τέταρτο άρθρο ορίζονται οι αναθέτουσες αρχές και, βέβαια, ορίζονται οι πρωτοβάθμιες κεντρικές και επιτελικές αναθέτουσες αρχές. Φυσικά, στις επιτελικές είναι η Γενική Διεύθυνση Κρατικών Προμηθειών και η Επιτροπή Προμηθειών Υγείας του Υπουργείου Υγείας.
Με τα άρθρα 5 και 6 καθορίζεται ο τρόπος λειτουργίας του Εθνικού Συστήματος, του ΕΣΗΔΗΣ.
Στο άρθρο 7 περιλαμβάνονται εξουσιοδοτικές διατάξεις και ορίζεται ότι με προεδρικό διάταγμα ρυθμίζεται κάθε αναγκαίο θέμα που αφορά τη διαχείριση, τη λειτουργία, τη συντήρηση και την υποστήριξη του συστήματος ΕΣΗΔΗΣ.
Με τα άρθρα 8 και 9 ολοκληρώνεται το πρώτο κεφάλαιο και προβλέπεται η έναρξη ισχύος όλων των προηγουμένων διατάξεων για τη λειτουργία του συστήματος.
Στο δεύτερο κεφάλαιο ρυθμίζονται θέματα σχετικά με το Γενικό Μητρώο. Έγιναν παρατηρήσεις από χθες για το θέμα αυτό. Καταργείται το αυτοτελές Τμήμα ΓΕΜΗ και η αρμοδιότητα για την καταχώρηση στο ΓΕΜΗ ανατίθεται στις Διευθύνσεις ΑΕ και Πίστεως και ασφαλιστικών επιχειρήσεων της Γενικής Γραμματείας Εμπορίου.
Με το άρθρο 11 αντικαθίστανται τα άρθρα 106 και 107 του ν. 4072∕2012. 
Το άρθρο 12 αφορά τροποποιήσεις του π.δ. 397.
Στο τρίτο κεφάλαιο περιλαμβάνονται ρυθμίσεις και τροποποιήσεις πάλι του ν. 4072 για τα σήματα.
Στο τέταρτο κεφάλαιο περιλαμβάνονται ρυθμίσεις για το παρεμπόριο. Τροποποιείται και συμπληρώνεται ο ν. 3377∕2005 σχετικά με τη διαδικασία και τα αρμόδια όργανα για την κατάσχεση και την καταστροφή απομιμητικών προϊόντων υπαίθριου και μη εμπορίου.
Με το άρθρο 40 δημιουργείται στο Υπουργείο Ανάπτυξης Συντονιστικό Κέντρο για την Αντιμετώπιση του Παρεμπορίου, το ΣΥΚΑΠ.
Στο πέμπτο κεφάλαιο τροποποιούνται διατάξεις του Ελληνικού Ινστιτούτου Μετρολογίας.
Με το άρθρο 42 ρυθμίζονται θέματα λαϊκών αγορών. 
Στο σημείο αυτό θέλω να δώσω κάποιες εξηγήσεις:
Ακούστηκε μετ’ επιτάσεως η άρνηση από το ΣΥΡΙΖΑ, από τη Χρυσή Αυγή και από άλλες παρατάξεις και από το ΚΚΕ -και μου κάνει πραγματικά πολύ μεγάλη εντύπωση- να μην έχουμε λαϊκή αγροτών την Κυριακή.
Κυρίες και κύριοι συνάδελφοι, πρέπει να σας εξηγήσω ως παραγωγός πλέον, ως αγρότης, ένα πράγμα. Οι αγορές, οι κεντρικές λαχαναγορές δεν παίρνουν προϊόντα αγροτικά το Σάββατο, γιατί η επόμενη μέρα είναι Κυριακή. Ο αγρότης, λοιπόν, μέχρι την Παρασκευή μαζεύει για τις κεντρικές λαχαναγορές. Έχει τη δυνατότητα να μαζέψει το Σάββατο για να μπορέσει να πουλήσει την Κυριακή και μ’ αυτόν τον τρόπο, πουλώντας το προϊόν του, να έχει και μία άμεση και σχετική χρηματοδότηση, να έχει κάποια έσοδα, για να μπορεί να κινηθεί. 
Τα λέω αυτά, γιατί μου κάνει εντύπωση η άρνηση. Ειδικά ο κ. Αποστόλου τα γνωρίζει τα θέματα. Δεν μπαίνει θέμα ότι την Κυριακή πρέπει να σταματήσουμε, γιατί ο αγρότης που έχει παραγωγή δεν σταματάει ούτε την Κυριακή ούτε οποιαδήποτε άλλη μέρα. Όταν έχεις φερ’ ειπείν τα ροδάκινα να ωριμάζουν στα δέντρα, δεν σκέφτεσαι ούτε Κυριακή ούτε Σάββατο ούτε άλλη μέρα.
Δεύτερο πρόβλημα: Οι κανονικές λαϊκές είναι από τη Δευτέρα μέχρι το Σάββατο. Ξέρετε τι λέτε; Να βάλουμε τις λαϊκές των αγροτών να κάνουν κόντρα με τις κανονικές λαϊκές. Άρα, στη βάση δεν θέλετε τις λαϊκές των αγροτών. Αυτό είναι πολύ σημαντικό. Οι αγρότες θέλουν τις λαϊκές και τις θέλουν την Κυριακή, που δεν έχουν άλλες υποχρεώσεις, γιατί θέλουν να μπορέσουν να βγάλουν πέντε ευρώ για να μπορέσουν να κινηθούν. 
Είναι σωστή η ρύθμιση και επιμένουμε σε αυτό. Ακόμα και η εισήγηση του κ. Τσαυτάρη –επειδή το ξέρω πολύ καλά- από την αρχή ήταν να είναι Κυριακή οι λαϊκές αυτές. Όσον αφορά το αν θα την καθορίζει ο δήμος, αυτό θα γίνεται σε συνεννόηση με το δήμο. Είναι ηλίου φαεινότερον αυτό για μένα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Από εκεί και πέρα, όμως, οι λαϊκές αυτές πρέπει να λειτουργήσουν τις Κυριακές για να απεγκλωβίσουν τους αγρότες, οι οποίοι παράγουν συγκεκριμένα προϊόντα και πρέπει να τα πουλήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Πρόεδρε, ήδη από χθες αναφέρθηκα στις τροπολογίες και δεν θα μπω στη διαδικασία να μιλήσω ξανά. 
Κλείνοντας, θέλω να τονίσω ένα πράγμα: Φαίνεται ξεκάθαρα ότι το νομοσχέδιο αυτό δίνει πραγματικά λύσεις. Έχει πενήντα οκτώ άρθρα και πέντε -ουσιαστικά τέσσερις- κυβερνητικές τροπολογίες, οι οποίες είναι αναγκαίες για να τρέξει το κυβερνητικό έργο, για να λυθούν -πάνω απ’ όλα- καθημερινά προβλήματα, να λυθούν προβλήματα τα οποία συναντούμε στη λειτουργία του κράτους. Σε αυτήν την κατεύθυνση, λοιπόν, η Κυβέρνηση πράττει ορθά. Εμείς στηρίζουμε, με όλες μας τις δυνάμεις, αυτήν την προσπάθεια. Ψηφίζουμε το νομοσχέδιο -και τα άρθρα και τις τροπολογίες- γιατί πραγματικά θα δώσει λύσεις και θα χαράξει νέους δρόμους για μία νέα κατάσταση στη δημόσια διοίκηση.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κι εμείς, κύριε συνάδελφε.
Κυρίες και κύριοι συνάδελφοι, θα ήθελα, απευθυνόμενος ιδιαίτερα στους παλαιότερους εκ των συναδέλφων που έχουν εμπειρία -όπως έχουμε όλοι εμείς οι παλαιότεροι- να πω κάποια πράγματα ως προς τη διαχείριση του χρόνου.
Γνωρίζουμε όλοι -και γνωρίζουν ιδιαίτερα οι παλαιότεροι και δεν αφορά τους καινούριους συναδέλφους που δεν έχουν τέτοια εικόνα και τέτοια εμπειρία από τις συνεδριάσεις των άλλων Κοινοβουλίων στην Ευρώπη- ότι ο χρόνος που διατίθεται στο Ελληνικό Κοινοβούλιο είναι πολλαπλάσιος και πολύ μεγαλύτερος από αυτόν που διατίθεται στις υπόλοιπες χώρες της Ευρώπης. Βέβαια, αυτό δεν θα πει ότι αυτό που γίνεται στην Ελλάδα γίνεται γιατί δεν μπορούμε εμείς να διαχειριστούμε σωστά το χρόνο. Η πείρα, όμως, έχει δείξει ότι σε όλα τα Κοινοβούλια οι συνάδελφοι μπορούν, στο χρόνο που τους δίνεται, να πουν αυτά που πρέπει.
Άρα, θα ήθελα να παρακαλέσω να διαχειριστούμε το χρόνο, γιατί αυτό βοηθάει στο να μιλήσουν όσο το δυνατόν περισσότεροι συνάδελφοι. Επαναλαμβάνω, ότι το λέω ιδιαίτερα για τους παλαιότερους συναδέλφους. Και δεν αναφέρομαι προσωπικά στον κ. Τζαμτζή. Και εννοείται τώρα, ότι το χρόνο που πήρε ο κ. Τζαμτζής, θα πάρουν -εφόσον χρειαστεί- και οι υπόλοιποι εκ των εισηγητών και των ειδικών αγορητών. Διαχείριση του χρόνου δεν θα πει ότι μειώνεται η δυνατότητα να πει κάποιος συνάδελφος αυτά που θέλει να πει. Μπορούμε να εστιαστούμε όλοι στο σημείο που πρέπει να επισημάνουμε και να το υποστηρίξουμε. 
Νομίζω, για παράδειγμα, ότι η αναφορά σε όλα τα άρθρα, όταν τα θεωρούμε σωστά, δεν χρειάζεται να γίνεται. Η σκέψη και η εμπειρία, η οποία σας καταθέτω, είναι ότι βοηθάει τον ομιλητή το να εστιάσει την προσοχή του και την τοποθέτησή του στο σημείο που όντως έχει επιλέξει -πιθανώς στα δύο-τρία σημεία- και να μην επεκτείνεται σε όλα τα σημεία και σε όλα τα άρθρα, που κατά τεκμήριο, είναι θέματα, στα οποία και συμφωνεί και δεν χρειάζεται να αναφέρει τι λέει το πρώτο άρθρο, όταν το έχει αποδεχθεί.
Πάνω απ’ όλα, το λέω αυτό για την οικονομία του χρόνου. Και επειδή πάντα -και χαίρομαι που συμβαίνει αυτό - υπάρχει ενδιαφέρον από τους συναδέλφους και από τις συναδέλφισσες να μιλήσουν, ας μην τους στερούμε αυτήν τη δυνατότητα και ας μη φτάνουμε το βράδυ στη 1 η ώρα να μιλάνε οι συνάδελφοι όταν δεν υπάρχει κανένας.
Έτσι δεν είναι, κύριε Κουρουμπλή;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πενήντα οκτώ άρθρα συν οι τροπολογίες, που είναι άλλα πενήντα οκτώ άρθρα, πώς είναι δυνατόν…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εσείς που έχετε και εμπειρία και ξέρετε να διαχειρίζεστε σωστά το χρόνο, καταλαβαίνετε ότι έχω δίκιο. Δηλαδή, μπορούμε να εστιάσουμε…</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πρέπει να υπάρχει μία ανοχή. Τι να κάνουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εννοείται. Το είπαμε. Όμως, η ανοχή, όπως ξέρετε, πολλές φορές δεν βοηθάει στην οικονομία της συζήτησης. Συγγνώμη, για την παρέμβαση.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα έξι μαθητές και μαθήτριες και τρεις εκπαιδευτικοί συνοδοί τους από το Δημοτικό Σχολείο Βουλιαγμένης Αττικής. 
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει η εισηγήτρια του ΣΥΡΙΖΑ κ. Θεοπεφτάτου.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Ευχαριστώ, κύριε Πρόεδρε. 
Για τα άρθρα από 1 έως 9 που αναφέρονται στο Εθνικό Σύστημα Ηλεκτρονικών Δημοσίων Συμβάσεων θα ήθελα να πω το εξής: Όπως αναφέραμε και χθες, καλωσορίσαμε το Σύστημα Ηλεκτρονικών Συμβάσεων. Εντούτοις, αναδεικνύεται ότι με το προτεινόμενο νομοσχέδιο και τις τροποποιήσεις του δεν καλύπτονται οι βασικές αρχές της πληρότητας, της καθολικότητας εφαρμογής και της αποτελεσματικότητας. 
Ο κύριος εισηγητής προηγουμένως είπε ότι δεν υποβάλαμε προτάσεις. Προτάσεις υποβάλαμε. Συγκεκριμένα, η άποψή μας είναι ότι θα πρέπει να προβλέπονται και να έχουν ολοκληρωθεί οι οριζόντιες υποστηρικτικές λειτουργίες, όπως η κωδικοποίηση της νομοθεσίας, η υποστήριξη των χρηστών του διαδικτύου του δημοσίου, η υποστήριξη των εταιρειών και η θέσπιση τυποποιημένων διαδικασιών και κανόνων. Αντίθετα, όλα αυτά παραπέμπονται σε υπουργικές αποφάσεις, για τις οποίες δεν αναφέρεται χρονοδιάγραμμα υλοποίησης. 
Παράλληλα, το ίδιο νομοσχέδιο ξεκινάει με εξαιρέσεις και ειδικές περιπτώσεις, στις οποίες δεν γίνεται χρήση ή δύναται να μη γίνεται χρήση των ηλεκτρονικών συστημάτων. 
Τα άρθρα για το Σύστημα Ηλεκτρονικών Συμβάσεων διατρέχονται από ασάφειες, αλλά είναι και σε ένα ημιτελές θεσμικό πλαίσιο. Τέτοιες περιπτώσεις περιλαμβάνουν ηλεκτρονικά έγγραφα –ποια είναι;- και ηλεκτρονική υπογραφή, κωδικοποίηση της νομοθεσίας, ποιες υπηρεσίες θα παρέχει από την ημερομηνία εκκίνησης της λειτουργίας του. 
Επίσης, δεν έχουν καθοριστεί οι κατηγορίες αγορών που θα πρέπει υποχρεωτικά να εισάγονται στο σύστημα και να εξυπηρετούνται με συγκεκριμένη εφαρμογή του συστήματος. 
Παράλληλα, στο Εθνικό Σύστημα Ηλεκτρονικών Συμβάσεων υπάγονται οι διαδικασίες μέχρι την υπογραφή της σύμβασης. Και αυτή θεωρείται καταληκτική πράξη. Όμως και μετά την υπογραφή της σύμβασης υπάρχουν θέματα, για τα οποία θα πρέπει να προβλεφθεί η υπαγωγή στο ηλεκτρονικό σύστημα. 
Το πρώτο θέμα είναι η παραγγελιοδοσία με βάση καταλόγους. 
Το δεύτερο θέμα είναι η μείωση του διαδικαστικού κόστους, δηλαδή τα απαιτούμενα δικαιολογητικά έγγραφα, υπογραφές και λοιπά. 
Το τρίτο είναι ο έλεγχος ανάλωσης. Η κατανάλωση, δηλαδή, πρέπει να ανταποκρίνεται στις ανάγκες. 
Το τέταρτο θέμα είναι το ηλεκτρονικό τιμολόγιο, το οποίο έχει θεσμοθετηθεί ήδη, αλλά δεν έχει υλοποιηθεί. 
Πριν από όλα, όμως, απαιτείται προετοιμασία και πρόσληψη προσωπικού, τόσο για την ομαλή λειτουργία του Κέντρου Δεδομένων -το Data Center- όσο και για τη δημιουργία ενός Κέντρου Υποστήριξης των Χρηστών -Help Desk- καθώς και καθορισμός των εγγράφων που δύναται να υποβληθούν ηλεκτρονικά. Όλα αυτά πώς και πότε προβλέπεται να γίνουν; 
Εμείς θα θέλαμε ένα σύστημα που θα τεθεί άμεσα σε λειτουργία για όλους τους διαγωνισμούς και όλες τις αναθέτουσες αρχές. Εδώ βλέπουμε τις πολλαπλές εξαιρέσεις, όπως αντικειμενική αδυναμία της αναθέτουσας αρχής -στο άρθρο 6 παράγραφος 5- που επικαλείται το δημόσιο όφελος -στο άρθρο 8 παράγραφος 3- οπότε εξαιρείται από το σύστημα, αλλά και αναστολή της εφαρμογής του για μια τριετία, άρθρο 8 παράγραφος 2. 
Επίσης, δεν είναι κατανοητό το σπάσιμο των ημερομηνιών σε Γενική και Κεντρική Κυβέρνηση. Θα περιμέναμε, το σύστημα να ξεκινάει από εκεί που υπάρχει το μεγάλο πρόβλημα, εκεί, δηλαδή, που είναι εύκολη η εφαρμογή και μεγάλο το όφελος. Για παράδειγμα, στα νοσοκομεία όπου το πρόβλημα, σύμφωνα και με σας, είναι μεγάλο, δεν καθίσταται υποχρεωτικό άμεσα, αλλά ένα χρόνο αργότερα. 
Ως προς το Γενικό Εμπορικό Μητρώο, κανένας –πιστεύουμε- στον κόσμο δεν θα διαφωνούσε με τη δημιουργία του μητρώου. Ούτε κι εμείς διαφωνούμε με τη δημιουργία του μητρώου. Εδώ, όμως, βλέπουμε την ίδια προχειρότητα που βλέπουμε και σε άλλα νομοσχέδια, όπου αναγκάζεστε να τροποποιήσετε σε ένα χρόνο, μερικές φορές και σε λιγότερο από ένα χρόνο.
Για να είναι, λοιπόν, χρηστικό το μητρώο, θα πρέπει να είναι αποδεκτό από όλες τις υπηρεσίες πανελλαδικά. Δεν προκύπτει μέσα από τα συγκεκριμένα άρθρα πώς θα επιτευχθεί αυτός ο στόχος. 
Πώς είναι δυνατόν να υποβάλλεται ένα τέτοιο νομοσχέδιο χωρίς χρονοδιάγραμμα εφαρμογής; Πού είναι το άρθρο με την ημερομηνία έναρξης, την ημερομηνία που θα καθιστά τη χρήση του μητρώου υποχρεωτική από τις υπηρεσίες, έτσι ώστε να απαλλάσσεται ο επιχειρηματίας από το βάρος της υποβολής εγγράφων σε κάθε δημόσια υπηρεσία, τράπεζα κ.λπ., αλλά και να διασφαλίζεται η υπηρεσία για την πληρότητα και εγκυρότητα των στοιχείων; 
Ως προς τα άρθρα 14 έως 38, που αναφέρονται σε διαδικαστικά θέματα των σημάτων, θα θέλαμε να κάνουμε μία επισήμανση. Στη Διοικητική Επιτροπή Σημάτων όπου προβλέπονται τρία μέλη, εκτός από τον Πρόεδρο που είναι δικαστικός, για τα άλλα δύο μέλη δεν προβλέπεται ούτε ο βαθμός τους ούτε η πείρα τους σε θέματα σημάτων. Νομίζουμε ότι θα πρέπει να είναι πεπειραμένα μέλη, γιατί είναι τελείως εξειδικευμένο το θέμα. 
Στα άρθρα 39 και 40, για το παρεμπόριο, εκτιμούμε ότι δίνεται μεγάλη έμφαση στην καταστολή, ενώ για μας θα πρέπει άμεσα να γίνει αποτελεσματικότερος έλεγχος στα τελωνεία κατά την είσοδο των προϊόντων παρεμπορίου στη χώρα μας, με την εγκατάσταση ειδικών μηχανημάτων X-Ray scanners στα μεγάλα λιμάνια και όλες τις συνοριακές πύλες, καθώς και διενέργεια αυστηρών ελέγχων στις αποθήκες όπου συγκεντρώνονται αυτά και όχι όταν έχουν φθάσει ήδη στον καταναλωτή. 
Σχετικά με το άρθρο 42 θα θέλαμε να κάνουμε τις παρατηρήσεις μας. Ενώ στην παράγραφο 1 η εποπτεία του Οργανισμού Λαϊκών Αγορών Αττικής περνάει στον Περιφερειάρχη Αττικής, εντούτοις, στην παράγραφο 4 αναφέρεται ότι ο Πρόεδρος και το Διοικητικό Συμβούλιο του Οργανισμού ορίζονται από τον Υπουργό Ανάπτυξης. Για την επίτευξη της πλήρους διοικητικής και οικονομικής εποπτείας του Οργανισμού Λαϊκών Αγορών, η αρμοδιότητα διορισμού του Προέδρου και των μελών θα πρέπει να ανήκει εκεί που ανήκουν οι λοιπές αρμοδιότητες, δηλαδή στον Περιφερειάρχη. 
Επίσης, για την κατοχύρωση της αντιπροσωπευτικότητας θα προτείναμε να παραμείνουν δύο εκπρόσωποι της Πανελλαδικής Ομοσπονδίας Παραγωγών και δύο εκπρόσωποι της Ομοσπονδίας Επαγγελματιών, όπως είναι και τώρα και να προστεθούν και άλλοι. 
Όσον αφορά το ημερήσιο τέλος έχουμε επισημάνει το εξής: Όπως καταβάλλεται από τους παραγωγούς τις ημέρες προσέλευσης, έτσι και για τους έμπορους δεν πρέπει να είναι για είκοσι πέντε μέρες υποχρεωτικά, αλλά για τις ημέρες προσέλευσης και να γίνεται ο απαραίτητος έλεγχος. 
Είμαστε, επίσης, κάθετα αντίθετοι στη λειτουργία των λαϊκών αγορών τις Κυριακές, καθώς εκτιμούμε ότι αυτό θα αποτελέσει το έναυσμα για τη λειτουργία των καταστημάτων την Κυριακή. 
Για τα συστήματα εισροών - εκροών είναι μεν η ρύθμιση προς τη σωστή κατεύθυνση, εντούτοις, θα θέλαμε να κάνουμε ορισμένες παρατηρήσεις. Την επιβάρυνση για το σύστημα εισροών - εκροών θα πρέπει να την επωμιστούν, όχι τα πρατήρια, αλλά οι ιδιοκτήτες των δεξαμενών και των αντλιών. Επίσης, ενώ έχει θεσμοθετηθεί εδώ κι ένα χρόνο η εγκατάσταση του συστήματος εισροών - εκροών, πάει από αναβολή σε αναβολή η εφαρμογή του. 
Τέλος, δεν έχει ληφθεί κανένα μέτρο για το λαθρεμπόριο που γίνεται με τις πλασματικές εξαγωγές πετρελαίου. 
Ως προς το άρθρο 44 και 45: Ψηφίζουμε «ΠΑΡΩΝ» στα συγκεκριμένα άρθρα, με την προϋπόθεση ότι θα είναι η τελευταία παράταση της προθεσμίας της μετεγκατάστασης των οχλουσών μονάδων και στις περιφέρειες και όπου υπάρχουν ΒΙΠΕ και ΒΙΟΠΑ να μετακινηθούν, ενώ στις λοιπές περιοχές που δεν υπάρχουν, θα πρέπει ως την ημερομηνία λήξης να έχουν δημιουργηθεί χώροι υποδοχής. Θα πρέπει, λοιπόν, να προβλεφθούν στα νέα χωροταξικά σχέδια και στις χρήσεις γης. 
Επίσης, θα ήθελα να κάνω μία παρατήρηση ως προς το άρθρο 53, «Οικονομικά θέματα σχετικά με άδειες οδήγησης και πιστοποιητικά επαγγελματικής ικανότητας»: Όλα τα ποσά που αναφέρονται στις παραγράφους 1 έως 6 είναι πάρα πολύ υψηλά για την οικονομική συγκυρία. Προτείνουμε να μειωθούν τουλάχιστον στο ήμισυ. Μέχρι πριν μερικά χρόνια τα ποσά αυτά πήγαιναν σε ειδικούς λογαριασμούς και εξυπηρετούσαν ειδικές ανάγκες λειτουργίας του Υπουργείου. Τα τελευταία χρόνια αποτελούν έσοδα του τακτικού προϋπολογισμού. Επίσης, επειδή τα ποσά αυτά δεν σώζουν κανένα κρατικό κορβανά, αλλά ενδεχομένως να σώζουν ζωές αν αξιοποιηθούν για σκοπούς οδικής ασφάλειας, προτείνουμε να πηγαίνουν όλα ή μέρος τους σε ένα αντίστοιχο ΚΑΕ εσόδων, που θα δημιουργηθεί αποκλειστικά για σκοπούς οδικής ασφάλειας. 
Ιδιαιτέρως το ποσό της παραγράφου 5 θα μπορούσε να καταργηθεί εντελώς. Πρόκειται –κατά την άποψή μας- για χαράτσι, αφού τα διπλώματα τυπώνονται από την Υπηρεσία Διαβατηρίων της Αστυνομίας. 
Ως προς το άρθρο 58, για την τροπολογία σχετικά με τον Ευρωπαϊκό Οργανισμό για την Ασφάλεια των Δικτύων και Πληροφοριών, είχαμε ζητήσει ήδη από την επιτροπή να καταθέσει ο Υπουργός πλήρη και αναλυτική παρουσίαση του κόστους που έχει πληρώσει το ελληνικό κράτος έως σήμερα.
Παράλληλα, είχαμε προτείνει τη μετεγκατάσταση της Υπηρεσίας σε δημόσιο κτήριο. Εμείς δεν ψηφίζουμε αυτό το άρθρο. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Το λόγο έχει ο ειδικός αγορητής του ΠΑΣΟΚ, κ. Μιχαήλ Κασσής.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Ευχαριστώ, κύριε Πρόεδρε.
Κατ’ αρχήν, ως Έλληνας πατριώτης –λείπουν οι Βουλευτές της Χρυσής Αυγής που χορηγούν τα πιστοποιητικά του πατριωτισμού- θέλω να αναφερθώ στο μεγάλο πρόβλημα που υπάρχει στα Γιάννενα, στην ακριτική περιοχή του Πωγωνίου, με τον άδικο χαμό δύο συμπατριωτών μας από έναν εγκληματία, θα έλεγα, ένα φονιά. Αυτός εισήχθη παράνομα στη χώρα μας από την Αλβανία και σκότωσε τους δύο συνανθρώπους μας το περασμένο Σάββατο. Πρέπει η Κυβέρνηση και ο αρμόδιος Υπουργός, ο κ. Δένδιας, να επιστρέψει άμεσα στη βάση τους συνοριακούς φύλακες, οι οποίοι είχαν προσληφθεί γι’ αυτή τη δουλειά εκεί, στην ακριτική περιοχή των Ιωαννίνων, στα σύνορα με την Αλβανία, αλλά με το πρόσχημα των προβλημάτων, που πιθανόν να υπάρχουν προς την Αλεξανδρούπολη, μεταφέρθηκαν προσωρινά για δύο μήνες, από τον προηγούμενο Σεπτέμβρη. Δυστυχώς, όμως, το προσωρινό έγινε μόνιμο. Πρέπει, λοιπόν, να επιστρέψουν και να οργανωθούν καλύτερα τα πράγματα εκεί, σε ό,τι έχει να κάνει με τη φύλαξη των συνόρων. Εκτός αυτού, και ο Υπουργός Εθνικής Άμυνας δεν ξέρω τι έχει κατά νου με την αποδυνάμωση των στρατιωτικών φυλακίων. Πρέπει, λοιπόν, και αυτά να ενισχυθούν. 
Είναι γεγονός ότι εκεί, στα Γιάννενα, στην ακριτική περιοχή της Κόνιτσας και του Πωγωνίου, χρειάζεται η φύλαξη να γίνει καλύτερη. Γιατί το αίσθημα της ανασφάλειας στους πολίτες έχει αυξηθεί, παρά τη μεγάλη αγωνία και των δημοτικών αρχών. Δυστυχώς, για άλλη μία φορά η κεντρική διοίκηση δεν μπορεί να ανταποκριθεί σε αυτές τις απαιτήσεις. Εμείς το μόνο που μπορούμε να κάνουμε είναι να εκφράσουμε τη βαθειά μας θλίψη γι’ αυτό το γεγονός. Από την άλλη πλευρά, όμως, πρέπει να αντισταθούμε σε τέτοιες πολιτικές. 
Έρχομαι τώρα στο νομοσχέδιο, το οποίο συζητάμε σήμερα. Είναι γεγονός ότι με το βασικό κορμό του νομοσχεδίου δεν διαφωνεί κανένας. Και δεν διαφωνεί κανένας γιατί σ’ αυτό το έρμο το ελληνικό κράτος και στη δημόσια διοίκηση πρέπει να μπει σειρά και νοικοκυριό. 
Ειδικότερα, με τους διαγωνισμούς που αφορούν προμήθειες, έργα και ό,τι άλλο έχει να κάνει με την κρατική διοίκηση, νομίζω ότι πρέπει να συμφωνήσουμε και άμεσα, κύριε Υπουργέ, να προχωρήσετε σε εφαρμογή. Γιατί δεν είναι μόνο η ανάγκη των καιρών να υπάρξει πλήρης διαφάνεια. Θεωρώ ότι αυτό είναι αυτονόητο. Όλα αυτά τα χρόνια, περνώντας από διάφορα μετερίζια της τοπικής αυτοδιοίκησης και παρακολουθώντας τα πράγματα, κατέληξα στο ότι είναι επιβεβλημένο να γίνεται έλεγχος και στο τελευταίο ευρώ, το οποίο κατασπαταλούν οι δημοτικές αρχές ή δεν ξέρω τι άλλο. Πράγματι, εάν δεν προχωρήσουμε στο να υπάρχουν ασφαλιστικές δικλείδες, προκειμένου να μην γίνονται αυτά τα πράγματα, είναι γεγονός ότι προκύπτουν τα φαινόμενα της κακοδιαχείρισης και της διασπάθισης του δημοσίου χρήματος. Αυτά, όμως, τα βλέπουμε μετά. Πρέπει, λοιπόν, άμεσα να προχωρήσουν αυτά τα πράγματα. 
Θα ήθελα να κάνω δύο επισημάνσεις: Δεν χρειάζεται να πούμε τι ζημιά κάνει το παραεμπόριο στο υγιές εμπόριο. Πρέπει άμεσα να σταματήσει αυτή η διαφθορά. Δεν χρειάζεται να πούμε τι γίνεται στα λεγόμενα «παζάρια» της εμποροπανήγυρης. Το είπα χθες, θα το επαναλάβω και σήμερα: Δεν μπορούμε να σιωπούμε και να κλείνουμε τα μάτια μας σε γεγονότα, τα οποία συμβαίνουν σε επίπεδο φοροδιαφυγής ή δεν ξέρω τι άλλο. Σ’ αυτό, λοιπόν, το νομοσχέδιο, που και στα δύο σημεία φαίνεται ότι είναι ελλιπέστατο, χρειάζεται με υπουργικές αποφάσεις –και δεν ξέρω τι άλλο χρειάζεται δικαστικά- να παρθούν όλα εκείνα τα μέτρα για να σταματήσει το παραεμπόριο και το μεγάλο «παζάρι» που γίνεται. Διακινείται το μαύρο χρήμα στο μεγαλείο του κι εμείς κάνουμε πως δεν τα βλέπουμε.
Κύριε Υπουργέ, μπορούμε να κυνηγάμε και τον τελευταίο μαγαζάτορα –και καλώς γίνεται- γιατί δεν έκοψε την απόδειξη, αλλά εκεί γίνεται ο χαμός. Πρέπει, λοιπόν, να πάρουμε θέση και άμεσα να αντιμετωπισθούν αυτά τα ζητήματα. 
Δεν θέλω να σας κουράσω με τη συζήτηση επί των άρθρων. Θα κάνω, όμως, κάποιες συγκεκριμένες παρατηρήσεις. Επιγραμματικά θα αναφέρω κάποιες αλλαγές, τις οποίες εμείς θεωρούμε ότι πρέπει να λάβετε υπόψη, ούτως ώστε το νομοσχέδιο να είναι πιο ολοκληρωμένο. 
Πάμε στο Κεφάλαιο Πρώτο. Στο άρθρο 3, παράγραφος 2, προτείνεται να φύγει η φράση «…και μέχρι του ορίου που κάθε φορά τίθεται για τον πρόχειρο διαγωνισμό». Δεν μπορείτε να βάζετε μέχρι και τα 1.000 ευρώ. Άρα, κατά την άποψή μας, πρέπει να φύγει. Στόχος είναι στο ΕΣΗΔΗΣ να περιλαμβάνονται το σύνολο των δημοσίων συμβάσεων, χωρίς εξαιρέσεις και αστερίσκους. Πρέπει να είναι όλα μέσα, εκτός από θέματα και προμήθειες που αφορούν την άμυνα και την ασφάλεια της χώρας. 
Στο άρθρο 6 να αντικατασταθεί κάθε αναφορά σε προηγμένη ηλεκτρονική υπογραφή με την απλή ηλεκτρονική υπογραφή. Δεν χρειάζεται να επιβαρύνουμε άλλο ούτε το δημόσιο ούτε τους εμπόρους με κόστη που θα έχουν, σε σχέση με τη μηχανοργάνωση. 
Στο Κεφάλαιο Τέταρτο, θεωρούμε πως οι προβλέψεις για την πάταξη του παραεμπορίου είναι ελλιπέστατες –αυτό που ανέφερα και νωρίτερα- και δεν γίνονται σοβαρά βήματα, προκειμένου να υπάρξει αυτή η πάταξη. 
Στο άρθρο 40 προτείνουμε να προστεθεί ο συμβουλευτικός ρόλος της ΓΣΕΒΕΕ και της ΕΣΕΕ στο ΣΥΚΑΠ. 
Στο Κεφάλαιο Πέμπτο και στο άρθρο 42 προτείνουμε, όπως στο άρθρο γίνεται λόγος για απόφαση Περιφερειάρχη, να προστεθεί η φράση «…με τη σύμφωνη γνώμη των οικείων δήμων», σχετικά με τον τρόπο λειτουργίας και το ωράριο των λαϊκών αγορών. Προτείνουμε οι Πρόεδροι των Διοικητικών Συμβουλίων των Οργανισμών Λαϊκών Αγορών Αττικής και Θεσσαλονίκης να ορίζονται με απόφαση του Περιφερειάρχη, οι οποίοι θα έχουν και την πλήρη εποπτεία, ενώ ταυτόχρονα η σύνθεσή τους να γίνει εννεαμελής.
Στο άρθρο 42, παράγραφος 10, προτείνουμε την εξής αλλαγή: Οι λαϊκές αγορές λειτουργούν από τη Δευτέρα μέχρι και το Σάββατο, εκτός των επίσημων και τοπικών αργιών. Κατ’ εξαίρεση, επιτρέπεται η λειτουργία λαϊκών αγορών και τις Κυριακές σε περιοχές που έχουν χαρακτηριστεί ως τουριστικοί τόποι, σύμφωνα με το άρθρο 42 του ν. 1892/1990, όπως αυτό έχει τροποποιηθεί. 
Το ωράριο λειτουργίας των λαϊκών αγορών καθορίζεται για μεν τις λαϊκές αγορές αρμοδιότητας των Οργανισμών Λαϊκών Αγορών Αττικής και Θεσσαλονίκης αντίστοιχα με απόφαση του οικείου Διοικητικού Συμβουλίου του Οργανισμού, κατά περίπτωση, για δε τις λαϊκές αγορές των λοιπών περιφερειών της χώρας με αποφάσεις των οικείων οργάνων των δήμων. Είναι ο ν. 3463/2006 «Κύρωση του Κώδικα Δήμων και Κοινοτήτων», όπως έχει τροποποιηθεί και συμπληρωθεί με τις διατάξεις του ν. 3852/2010, παράγραφος 87. Επιτρέπεται η δημιουργία αγορών αγροτικών προϊόντων με έμφαση στον τοπικό χαρακτήρα των προϊόντων, όπως ορίζεται κατωτέρω. Οι αγορές να λειτουργούν από αυτοδιαχειριζόμενο φορέα και στις αγορές να δραστηριοποιούνται αποκλειστικά παραγωγοί αγροτικών προϊόντων.
Όσον αφορά τις τροπολογίες…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού.)
Τελειώνω, κύριε Πρόεδρε.
Οι υπουργικές τροπολογίες, όπως έχουν κατατεθεί, γίνονται δεκτές, δηλαδή η υπ’ αριθμόν 446/38, η οποία αφορά το Υπουργείο Οικονομικών, η υπ’ αριθμόν 519, οι παράγραφοι 1 και 2 της 510/50 τροπολογίας του Υπουργείου Παιδείας, στο σύνολό τους η υπ’ αριθμόν 521/61 και η υπ’ αριθμόν 520/60.
 Ως ΠΑΣΟΚ έχουμε καταθέσει μία τροπολογία που αφορά τις αγορές παραγωγών, η οποία πρέπει να γίνει δεκτή, όπως έγινε δεκτή από πλευράς σας και η τροπολογία για τα τυροκομικά προϊόντα. Από εκεί και πέρα, κάποια άλλη τροπολογία, που έχει να κάνει με το ΙΓΜΕ, είναι από όλα τα κόμματα και θεωρώ ότι πρέπει να την κάνετε δεκτή, κύριε Υπουργέ. Είναι η τροπολογία που αφορά τη ρύθμιση του ν. 4093/2012 για τη μισθολογική εξίσωση κάποιων εργαζομένων που δουλεύουν στις ίδιες υπηρεσίες και παίρνουν λιγότερα χρήματα και αφορά είτε οδηγούς είτε τεχνίτες είτε δεν ξέρω τι άλλο. Την τροπολογία που αφορά τη διόρθωση του αναπτυξιακού νόμου, επίσης, πρέπει να την κάνετε δεκτή.
Θεωρώ ότι με αυτές τις παρεμβάσεις είμαστε ουσιαστικοί, προκειμένου πραγματικά να γίνει πράξη η εφαρμογή του συγκεκριμένου νόμου για να λυθούν πάρα πολλά προβλήματα στην αγορά.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς, κύριε Κασσή.
Παρακαλώ την ειδική αγορήτρια της Χρυσής Αυγής την κ. Ζαρούλια να πάρει το λόγο.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Κύριε Πρόεδρε, όπως τοποθετηθήκαμε και στη συζήτηση κατ’ άρθρον του σχεδίου νόμου ενώπιον της αρμόδιας επιτροπής, εμείς, η Χρυσή Αυγή, τοποθετούμαστε ως ακολούθως:
Απορρίπτουμε και καταψηφίζουμε συνολικά το Κεφάλαιο Πρώτο άρθρο προς άρθρο για τους λόγους, τους οποίους έχουμε ήδη εκτενώς αναλύσει. Είναι ένα σημαντικό βήμα προς την επιβολή ενός ηλεκτρονικού ολοκληρωτικού καθεστώτος, τυραννικού στη φύση του και βαθύτατα αντιλαϊκού στην ουσία του. Θα λειτουργήσει ως Δούρειος Ίππος για την εθνική ασφάλεια της χώρας και θα είναι αναποτελεσματικό, ακόμα και ως προς τους στόχους που το ίδιο θέτει. 
Απορρίπτουμε και καταψηφίζουμε συνολικά και τα επόμενα κεφάλαια. Κυρίως διότι δεν προτιθέμεθα να γίνουμε συνένοχοι στην κακή κοινοβουλευτική πρακτική της εισαγωγής άσχετων ρυθμίσεων και τροπολογιών σε παντελώς άσχετα νομοθετήματα, όπως πράττετε με τα εν λόγω κεφάλαια και δευτερευόντως για τους ακόλουθους επιμέρους λόγους.
Καταψηφίζουμε τα άρθρα του Κεφαλαίου Δεύτερου, διότι θεωρούμε ότι σε μία περίοδο που ο ιδιωτικός τομέας και οι εμπορικές εταιρείες έχουν καταστραφεί οικονομικά, εσείς τροποποιείτε επανειλημμένα ρυθμίσεις καθαρά διαδικαστικού περιεχομένου για τον τρόπο λειτουργίας του Γενικού Εμπορικού Μητρώου -το γνωστό ΓΕΜΗ- ρυθμίσεις, οι οποίες, όχι μόνο δεν βοηθούν σε τίποτα τον ιδιωτικό τομέα να ανακάμψει, αλλά αντίθετα προσθέτουν νέα βάρη και αυξάνουν τη γραφειοκρατία. 
Καταψηφίζουμε τα άρθρα του Κεφαλαίου Τρίτου. Με αυτά κάνετε τη διαδικασία κατοχύρωσης σήματος όλο και πιο πολύπλοκη και γραφειοκρατική. Με το άρθρο 37 διαμορφώνετε τις προϋποθέσεις για αύξηση του τέλους χρήσης σήματος, το οποίο γίνεται ετήσιο. Αυτό δείχνει ότι σε μία συγκυρία τραγικής οικονομικής κατάστασης αυξάνετε τα κόστη, μειώνετε την ανταγωνιστικότητα και καθιστάτε προσιτή την επενδυτική δραστηριότητα μόνο στους οικονομικά ισχυρούς, οι οποίοι επιπλέον αυξάνουν τα κέρδη τους από την κρίση.
Καταψηφίζουμε τα άρθρα του Κεφαλαίου Τετάρτου, διότι δεν γίνεται κανένα πραγματικό βήμα για την ουσιαστική πάταξη του παρεμπορίου. 
Ακόμη και σήμερα ομολογείται από όλους ότι το παρεμπόριο αυξάνεται δραματικά το τελευταίο χρονικό διάστημα στη χώρα μας και λαμβάνει πολύ μεγαλύτερες διαστάσεις λόγω οικονομικής κρίσης. Το Υπουργείο δεν θα πρέπει να αναφέρει μόνο τις περιπτώσεις που εντοπίστηκαν λαθραία προϊόντα, αλλά να κάνει συνολική αποτίμηση, από την οποία θα διαπιστωθεί ότι το παρεμπόριο, όχι μόνο δεν πατάσσεται, αλλά αντίθετα ανθεί στη χώρα μας. Οι αρμόδιες υπηρεσίες για την πρόληψη και πάταξη του παρεμπορίου στην πηγή του –γιατί μόνο έτσι μπορούμε να το αντιμετωπίσουμε αποτελεσματικά- χρειάζονται πρώτιστα τον απαραίτητο μηχανολογικό εξοπλισμό, που η έλλειψή του είναι περισσότερο από εμφανής, ιδίως στις πύλες εισόδου της χώρας και η απόκτησή του θα συνέβαλε τα μέγιστα στην όλη προσπάθεια. 
Με το άρθρο 40 συστήνεται μία νέα δομή: το Συντονιστικό Κέντρο για την Αντιμετώπιση του Παρεμπορίου, το ΣΥΚΑΠ. Μελετώντας τις επιμέρους ρυθμίσεις για το ΣΥΚΑΠ, οφείλουμε να παραδεχθούμε την ευρηματικότητα της συγκυβέρνησης σε νέες ονομασίες και βαρύγδουπους τίτλους. Το ΣΥΚΑΠ θα έχει πρόεδρο το Γενικό Γραμματέα Εμπορίου. Εσείς δημιουργείτε και θέση εκτελεστικού υπευθύνου. Είναι άλλη μία τρύπα, την οποία δημιουργείτε, για να βολέψετε τους δικούς σας ανθρώπους με αδιαφανή κριτήρια. Τα κριτήρια για την επιλογή του εκτελεστικού υπευθύνου είναι πραγματικά λάστιχο, είναι γενικά και αόριστα. Μπορεί να επιλέγεται στέλεχος του δημοσίου τομέα εν ενεργεία ή μη, αρκεί να έχει επιχειρησιακή εμπειρία σε επιχειρήσεις ελέγχου. Θα επιβαρυνθεί δηλαδή ο ελληνικός λαός με ακόμη μία αργομισθία, καθώς στην παράγραφο 5 προβλέπεται ρητά ότι στον εκτελεστικό υπεύθυνο του ΣΥΚΑΠ θα καταβάλεται παχυλός μηνιαίος μισθός. Εν ολίγοις, θεωρούμε ότι αυτό το συντονιστικό όργανο, όπως η θητεία των μελών του διαγράφεται στην παράγραφο 7 του άρθρου 40, θα είναι αναποτελεσματικό και οι συχνότατες αλλαγές στη σύνθεση των μελών του θα παραλύουν το έργο του.
Στο σημείο αυτό θα ήθελα να αναφερθώ και στις απαράδεκτες απαντήσεις που δίνουν οι Υπουργοί της συγκυβέρνησης σε ερωτήσεις Βουλευτών, στερώντας τον κοινοβουλευτικό έλεγχο από το νόημά του. 
Στις 12 Δεκεμβρίου του παρελθόντος έτους έκανα ερώτηση για συγκεκριμένο περιστατικό παρεμπορίου στην πόλη των Τρικάλων. Το Υπουργείο Εσωτερικών μάς έδωσε την αμίμητη απάντηση «δεν γνωρίζουμε τι έγινε και θα σας απαντήσουμε με νεότερο έγγραφό μας». Βεβαίως, το νεότερο έγγραφο ακόμα το περιμένω. 
Καταψηφίζουμε τα άρθρα του Κεφαλαίου Πέμπτου, διότι το άρθρο 42, το οποίο αφορά τα θέματα των λαϊκών αγορών, αφ’ ενός μεν καταστρατηγεί τις διατάξεις περί υγιούς ανταγωνισμού, αφ’ ετέρου με τη διάταξη της παραγράφου 10, επιτρέπει τη λειτουργία λαϊκών αγορών και τις Κυριακές. Είμαστε αμετακίνητοι και θα υπερασπιστούμε σθεναρά ότι οι παραδόσεις των Ελλήνων δεν πρέπει να καταργούνται με το πρόσχημα του μνημονίου. Δεν πρέπει να απεμπολούνται χάριν της νέας τάξης πραγμάτων. Για τις παραδόσεις αυτές, για την αναγνώριση της κυριακάτικης αργίας υπάρχουν πρόγονοί μας, άγιοι της ελληνοορθοδοξίας, που έδωσαν τη ζωή τους. Δεν μπορούμε να δεχθούμε την κατάργησή της. Ζητάμε την απόσυρση του συγκεκριμένου άρθρου.
Το άρθρο 43 είναι χαρακτηριστικό για τον τρόπο με τον οποίο οι αριστεροδεξιές κυβερνήσεις αντιμετωπίζουν το λαθρεμπόριο υγρών καυσίμων. 
Η κοινωνία βοά ότι έχει αυξηθεί το λαθρεμπόριο στο ναυτιλιακό καύσιμο. Εκεί όμως υπάρχουν τεράστια συμφέροντα και γι’ αυτό δεν ακουμπάτε το θέμα. Το δημόσιο χάνει φορολογικά έσοδα εκατοντάδων εκατομμυρίων ευρώ και παρά ταύτα, εσείς κάνετε τα στραβά μάτια, θεσπίζοντας ρυθμίσεις και πρόστιμα που αφορούν τους πρατηριούχους. 
Είναι βέβαια αστείο να μιλάτε στο άρθρο 45 για βιομηχανία, βιοτεχνία και μεταποίηση, κλάδους τους οποίους υπονομεύσατε για δεκαετίες ολόκληρες και καταφέρατε να τους αφανίσετε. Τώρα αναλαμβάνετε απέλπιδες νομοθετικές πρωτοβουλίες, αλλά είναι τόσο γραφειοκρατικές που δεν μπορούν να βοηθήσουν την κατάσταση. 
Μόνο αν ληφθούν ολοκληρωμένες πρωτοβουλίες για να στρέψουμε τους νέους ανθρώπους σε τομείς και εργασίες που υπάρχει ευνοϊκό πεδίο δράσης, μόνο αν εκπαιδεύσουμε τη νεολαία μας κατάλληλα και της δώσουμε τα απαραίτητα εφόδια για το ξεκίνημά της -μια νεολαία που διψάει για εργασία αλλά δεν έχει τα μέσα για να κάνει ένα νέο επαγγελματικό ξεκίνημα- μόνο τότε θα μπορέσουμε από κοινωνία παροχής υπηρεσιών που είμαστε σήμερα, να γίνουμε κοινωνία που θα παράγει.
Με την παράγραφο 1 του άρθρου 47 το πρόσωπο που θα είναι ταυτόχρονα πρόεδρος και διευθύνων σύμβουλος του ΕΣΥΠ, θα αμείβεται και για τις δυο θέσεις και θα υπάρχει πρόσθετη επιβάρυνση για το κράτος. 
Με τα άρθρα 50 έως 55 και τις τροποποιήσεις στον Κώδικα Οδικής Κυκλοφορίας και σε συναφείς νόμους, επαναλαμβάνεται για άλλη μια φορά η αποσπασματικότητα, η αναποτελεσματικότητα και η θέληση μόνο για επιβολή συνεχών προστίμων και εισφορών υπέρ του δημοσίου, η κάκιστη των πρακτικών σε όλο της το μεγαλείο και μάλιστα σε ένα τόσο ευαίσθητο θέμα, όπως αυτό της οδικής ασφάλειας, που θρηνούμε κάθε χρόνο χιλιάδες θύματα και κάθε δεκαετία μια πόλη στο μέγεθος της Πάτρας. 
Θα κλείσω την τοποθέτησή μου με μια αναφορά στη διάταξη του άρθρου 58. Είναι η μόνη περίπτωση σε όλο το νόμο στην οποία το δημόσιο διαθέτει κονδύλια! Μήπως τα διαθέτει για άπορους, συνταξιούχους ή χειμαζόμενους Έλληνες; Όχι. Μήπως τα διαθέτει για την υγεία, την πρόνοια, τα ασφαλιστικά ταμεία; Όχι. Μήπως τα διαθέτει για την εθνική άμυνα ή τη δημόσια ασφάλεια; Όχι. Μήπως έστω τα διαθέτει και γι’ αυτή τούτη τη Δημόσια Διοίκηση που κατ’ όνομα έστω είναι το αντικείμενο του υπό ψήφιση νόμου; Και πάλι όχι. 
Τα διαθέτει για την κάλυψη ενός σχετικώς αγνώστου οργανισμού, του ENISA, European Network and Information Security Agency. Πρόκειται για έναν ευρωπαϊκό οργανισμό ασφάλειας δικτύων και πληροφοριών, ο οποίος δεν θα καλύπτει τις ανάγκες του από την Ευρωπαϊκή Ένωση, αλλά από το πλούσιο ελληνικό δημόσιο, με πιστώσεις μάλιστα του τακτικού προϋπολογισμού! Ελλάς το μεγαλείο σου! 
Για όλους τους ανωτέρω λόγους, καταψηφίζουμε ένα νομοσχέδιο που θεωρητικά διακηρύσσει τη διαφάνεια, στην πράξη όμως περιέχει προκλητικές και εντελώς αδιαφανείς διατάξεις και διαδικασίες. Εισάγει μια ηλεκτρονική δικτατορία και συνεχίζει τον μικροκομματισμό και τον πολιτικαντισμό. 
Τέλος, θα ήθελα να σχολιάσω και αυτά που ειπώθηκαν από εισηγητή κόμματος της μνημονιακής συγκυβέρνησης. Τη χώρα δεν την πάει πίσω η Χρυσή Αυγή με τις προτάσεις της. Εσείς και οι πολιτικές σας την έχετε πάει δεκαετίες πίσω. Δεν θα πάει μπροστά η χώρα αν περάσει ένα ακόμα νομοσχέδιο που είναι κομμένο και ραμμένο στα μέτρα των ημετέρων για να συνεχίσει το πάρτυ των τελευταίων δεκαετιών στην καμπούρα του ελληνικού λαού! 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα «Εργαστήρι Δημοκρατίας», που οργανώνει το Ίδρυμα της Βουλής των Ελλήνων, είκοσι έξι μαθήτριες και μαθητές και τρεις εκπαιδευτικοί συνοδοί τους από το 10ο Δημοτικό Σχολείο Αιγάλεω. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Το λόγο έχει η ειδική αγορήτρια των Ανεξάρτητων Ελλήνων κ. Ραχήλ Μακρή.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι Βουλευτές, στη χθεσινή συζήτηση επί του νομοσχεδίου η Κυβέρνηση δια του Υπουργού της ευαγγελιζόταν ότι η πολιτική σας παράγει οικονομικό αλλά και κοινωνικό όφελος. Οι διατάξεις, όμως, του συγκεκριμένου νομοσχεδίου σας διαψεύδουν. 
Ποιο ακριβώς είναι το οικονομικό και κοινωνικό όφελος που παράγεται από την επιχειρούμενη μεταβίβαση της αρμοδιότητας ελέγχου και αδειοδότησης των εμπόρων στις λαϊκές αγορές από τις περιφέρειες στους δήμους; Σύμφωνα με τους ίδιους τους εμπόρους η μεταβίβαση αυτή θα αποτελέσει τη χαριστική βολή για τις λαϊκές αγορές. 
Οι πωλητές της περιφερειακής ενότητας Κοζάνης είναι ανάστατοι, καθώς υποστηρίζουν ότι εάν μεταβιβαστεί η αρμοδιότητα στους δήμους, θα αναπτυχθούν συνθήκες διαφθοράς και αδιαφάνειας. Το βασικό επιχείρημα είναι ότι ο αρμόδιος αντιδήμαρχος πιθανόν θα επιθυμεί ή θα εξαναγκάζεται να υπηρετήσει την εκλογική πελατεία του δήμου του. Είναι πολύ πιο στενοί οι δεσμοί μεταξύ των αιρετών πρώτου βαθμού απ’ ό,τι στους αντίστοιχους της περιφέρειας.
Αν πραγματοποιηθούν αυτοί οι φόβοι, τότε η πελατειακή σχέση θα πλήξει τις συνθήκες ελεύθερου ανταγωνισμού και θα υποβαθμίσει την ποιότητα και τις τιμές των προϊόντων που απολαμβάνουν οι καταναλωτές. Η εξυπηρέτηση των πελατειακών σχέσεων δεν επιτρέπει στους παραγωγούς των όμορων δήμων να πουλήσουν προϊόντα ανώτερης ποιότητας στην ίδια ή σε κατώτερη τιμή. 
Ο κύριος Υπουργός μας είπε ότι η Κυβέρνησή σας προάγει την επιχειρηματικότητα. Ποια επιχειρηματικότητα προάγετε; Ποιους επιχειρηματίες ενισχύετε; Το μόνο που σας ενδιαφέρει είναι να ξεπουλήσετε τα υγιή στοιχεία ενεργητικού του ελληνικού κράτους σε επιχειρηματίες που σας υποδεικνύει η τρόικα. 
Να σας θυμίσουμε μήπως την περίφημη συνεδρίαση του ΤΑΙΠΕΔ τη Μεγάλη Εβδομάδα, με την οποία ξεπουλήσατε στους συνεταίρους σας τον ΟΠΑΠ; Δεν σας ενδιαφέρει η επιχειρηματικότητα του μικρομεσαίου Έλληνα πολίτη, ο οποίος προσπαθεί να αναπτύξει εμπορική δραστηριότητα, για να θρέψει την οικογένειά του και να βοηθήσει την τοπική κοινωνία στην οποία διαβιώνει. 
Χαρακτηριστικό παράδειγμα είναι οι έμποροι των λαϊκών αγορών, στους οποίους αναφέρθηκα και προηγουμένως. Οι ίδιοι αναφέρουν ότι τα τέλη δραστηριοποίησής τους ήταν μέχρι και δεκαπλάσια όταν βρίσκονταν υπό τον έλεγχο των δήμων απ’ ό,τι είναι σήμερα που πληρώνουν το ανταποδοτικό τέλος στις περιφέρειες. Βέβαια, αν επανέλθει η αρμοδιότητα ξανά στους δήμους, οι έμποροι φοβούνται ότι τα τέλη θα αυξηθούν δραματικά. 
Τελικά, κύριε Υπουργέ, ναι, είστε απέναντι στον Έλληνα πολίτη. Το είπατε ειρωνευόμενος την Αντιπολίτευση, αλλά πρέπει να είναι μια από τις πιο ειλικρινείς δηλώσεις της Κυβέρνησής σας. 
Είπατε ακόμη, κύριε Υπουργέ, ότι η δουλειά σας είναι δύσκολη. Αναφέρατε ότι νιώθετε πως πλέετε ενάντια σε δώδεκα μποφόρ. Σας θυμίζω τη ρήση του Εθνάρχη Κωνσταντίνου Καραμανλή που είχε πει στους Υπουργούς του, πως όποιος είναι κουρασμένος να παραιτηθεί, να πάρει άδεια αόριστης διάρκειας, να πάει σπίτι του και να ξεκουραστεί. 
Μας είπατε ότι η ανάπτυξη δεν είναι θέμα ευχών, αλλά ζήτημα πραγματικής κατάστασης. Μας είπατε ότι σήμερα θα συνοδεύατε τον Πρωθυπουργό στην Κίνα. Τον είχατε συνοδεύσει όμως και στο Κατάρ. Ποιες πραγματικές επενδύσεις έγιναν από το προηγούμενο ταξίδι σας; Ποιο σχέδιο έχετε για την ανάπτυξη και θέλετε τη συνεργασία της κινεζικής κυβέρνησης; 
Μήπως η μόνη σας επιδίωξη είναι να συνοδεύετε τους φίλους σας επιχειρηματίες στις διάφορες χώρες για να διασφαλίσουν τους ελάχιστους πόρους για την εξαγορά της ελληνικής δημόσιας περιουσίας, την οποία ξεπουλάτε; Μήπως να σας θυμίσουμε τα γεύματα που ο κύριος Πρωθυπουργός παρέθετε σε επιχειρηματίες, προκειμένου να τονίσει την ελληνική επιχειρηματικότητα, μεταξύ των οποίων ήταν και η εταιρεία «LAFARGE» που δραστηριοποιείται στην «ΑΓΕΤ ΗΡΑΚΛΗΣ» στη Χαλκίδα; 
Σας υπενθυμίζουμε ότι η εταιρεία αυτή αγόρασε την εταιρεία «ΑΓΕΤ ΗΡΑΚΛΗΣ» από τον κ. Μάνο, ο οποίος τότε υποστήριζε ότι αν δεν πουλούσε την κερδοφόρα επιχείρηση, θα σταματούσε να είναι κερδοφόρα. Την πούλησε τελικά στην «CALCESTRUZZI», δηλαδή στην ιταλική μαφία και τελικά αυτή κατέληξε στα χέρια της μεγαλύτερης ανταγωνίστριάς της, της γαλλικής «LAFARGE». 
Ποια τα αποτελέσματα του περίφημου γεύματος; Να κλείσει η «LAFARGE» αναιτιολόγητα το εργοστάσιό της στη Χαλκίδα και να στέλνει με κούριερ στους διακόσιους και πλέον εργαζόμενους τις απολύσεις τους. 
Δεν ξέρουμε αν θα φέρετε επενδυτές από την Κίνα, πράγμα βέβαια που σας ευχόμαστε ολόψυχα. Το σίγουρο είναι ωστόσο ότι σε ένα χρόνο διακυβέρνησης κοντεύετε να φέρετε με σιγουριά μισθούς Κίνας στη χώρα μας και να υποχρεώσετε τους εργαζόμενους να δουλεύουν για μια κούπα ρύζι. Σοβαρευτείτε! 
Εμείς είμαστε υπέρ των πραγματικών επενδυτών, αυτών που δεν φοβούνται να πιστοποιούνται με διεθνή πρότυπα, αυτών που συμμετέχουν σε διεθνείς διαγωνισμούς βάσει των διεθνών προτύπων Incoterms και δεν κρύβονται πίσω από τις αδιαφανείς διαδικασίες του ΤΑΙΠΕΔ. 
Θυσιάζετε τους αρτοποιούς στο βωμό των γερμανικών πολυεθνικών που θα εισάγουν κατεψυγμένη ζύμη από την Κίνα και θα την πουλούν σε εξευτελιστικές τιμές, μη λαμβάνοντας καμμία μέριμνα για τη μη επανάληψη διατροφικών σκανδάλων, όπως το κινεζικό γάλα που είχε μολυνθεί με μελαμίνη. Τώρα θέλετε να θυσιάσετε και τους εμπόρους των λαϊκών αγορών.
Αποδυναμώνετε τη Δημόσια Διοίκηση και θέλετε να ιδιωτικοποιήσετε τα πάντα σε αυτήν τη χώρα. Άλλωστε, ο κ. Μανιτάκης είχε δηλώσει ότι θα μείνουν στη δημόσιο μόνο όσοι τομείς δεν θέλουν οι ιδιώτες. Η ανάπτυξη, όντως, δεν έρχεται με ευχολόγια. Η ανάπτυξη απαιτεί δουλειά και σοβαρό σχεδιασμό. 
Οι Ανεξάρτητοι Έλληνες σας έχουμε κάνει πλήθος πραγματοποιήσιμων και καθαρά αναπτυξιακών προτάσεων. Φροντίστε να λαμβάνετε τα μηνύματα του κόσμου και να διδαχτείτε από τις προτάσεις μας. Μια καλή αρχή θα είναι η υιοθέτηση των τροπολογιών που σας έχουμε καταθέσει που διασφαλίζουν το δημόσιο συμφέρον και την ευημερία των Ελλήνων πολιτών. 
Πιο συγκεκριμένα, στις 18 Απριλίου 2013 καταθέσαμε την τροπολογία με γενικό αριθμό 455 και ειδικό 40 για τους εργαζόμενους στην Ελληνική Αεροπορική Βιομηχανία. Υπογραμμίζουμε ότι η ΕΑΒ κατέχει πρωτοποριακή θέση όχι μόνο στην εσωτερική αγορά αλλά σε πανευρωπαϊκό και παγκόσμιο επίπεδο. Η εταιρεία συμβάλλει τα μέγιστα στην εθνική οικονομία, αλλά και στην εθνική άμυνα της χώρας. 
Κύριο στήριγμά της αποτελεί το ανθρώπινο δυναμικό της, το οποίο είναι τέλεια καταρτισμένο, καθώς κύριο κριτήριο διάρθρωσης της εργασίας στην οργανωτική δομή της επιχείρησης είναι η απαίτηση για τεχνική εξειδίκευση και κατάρτιση. Η ειδικότητα του προσωπικού αυτού μάλιστα είναι πλήρως αποσυνδεδεμένη από την εκπαιδευτική βαθμίδα, ενώ καίριας σημασίας είναι οι πιστοποιήσεις που φέρουν οι εργαζόμενοι της ΕΑΒ από διεθνείς οργανισμούς πιστοποίησης και αναγνωρισμένους οργανισμούς αεροδιαστημικής, μέσα από αναγνωρισμένες και εγκεκριμένες διαδικασίες.
 Βασικό και απαραίτητο όπλο της διοίκησης της ΕΑΒ, ακόμη και για να συμμετάσχει απλώς σε διεθνείς διαγωνισμούς και συνεργασίες, είναι οι πιστοποιήσεις του προσωπικού της σε όλα τα επίπεδα λειτουργίας της. Αξίζει μάλιστα να επισημανθεί ότι οι πιστοποιήσεις αυτές ανήκουν στους εργαζόμενους προσωπικά και όχι στην εταιρεία. 
Από τα ανωτέρω σε συνδυασμό με το γεγονός ότι η ΕΑΒ αποτελεί τη βαριά βιομηχανία με ειδικές συνθήκες εργασίας, προτείνεται η σύνδεση του μισθολογίου με αυτές τις ειδικές συνθήκες εργασίας. 
Στις 25 Απριλίου 2013 καταθέσαμε την τροπολογία με γενικό αριθμό 493 και ειδικό 47. Με αυτή προτείνεται η τροποποίηση της παραγράφου 8 του άρθρου 76 του ν. 4146/2013 «Διαμόρφωση φιλικού περιβάλλοντος για τις στρατηγικές και ιδιωτικές επενδύσεις και άλλες διατάξεις», με το οποίο προστέθηκε τελευταίο εδάφιο στην παράγραφο 6 του άρθρου 15 του ν. 2882/2001. Η ενέργεια αυτή θεωρείται επιβεβλημένη για τους εξής λόγους: 
Πρώτον, με τις συνεχείς απαλλοτριώσεις που κηρύχτηκαν υπέρ της «ΔΕΗ Α.Ε.», επί πολλές δεκαετίες, δημιουργήθηκε τεράστιο κοινωνικό πρόβλημα, εδικά στην περιφερειακή ενότητα Κοζάνης και στις όμορες περιοχές, αφού οι θιγόμενοι κάτοικοι των περιοχών των πιο κάτω διατάξεων έχουν απολέσει με τις απαλλοτριώσεις τις εκτάσεις γης που καλλιεργούσαν, σε πολλές περιπτώσεις καθ’ ολοκληρίαν ή κατά το μεγαλύτερο μέρος τους, οι οποίες αποτελούσαν βασική πηγή εισοδήματός τους, με αποτέλεσμα να στερούνται τούτο απολύτως αναγκαίου για τον βιοπορισμό τους. Συγχρόνως, εξαιτίας των απαλλοτριώσεων, έχουν περιέλθει σε πλήρη αδυναμία να τις αντικαταστήσουν, αφού στην ευρύτερη περιοχή δεν υπάρχουν πλέον άλλες διαθέσιμες εκτάσεις. 
Δεύτερον, στις μετεγκαταστάσεις οικισμών δεν υπάρχει δυνατότητα μεταφοράς τους, λόγω έλλειψης κατάλληλων διαθέσιμων εκτάσεων στην ευρύτερη περιοχή ικανών να επιτρέπουν τη μετεγκατάσταση ολόκληρων των οικισμών. 
Πλέον τούτου, με τις μετεγκαταστάσεις των οικισμών αποδομείται πλήρως ο κοινωνικός ιστός και η λειτουργία αυτών, ενώ παράλληλα εξαφανίζονται και οι παραδόσεις, τα ήθη και τα έθιμα κ.λπ., αφού δεν είναι εφικτό να μεταφερθούν αυτούσια στο νέο τόπο μετεγκατάστασης, όπως έχει ήδη καταδειχθεί σε προγενέστερες απαλλοτριώσεις οικισμών, όπως για παράδειγμα αυτής του Κομάνου.
Σημειωτέον ότι ήδη βρίσκονται σε εξέλιξη, σε δικαστικό η διοικητικό στάδιο, αρκετές περιπτώσεις μετεγκαταστάσεων οικισμών στις περιοχές του Νομού Κοζάνης, όπως της Μαυροπηγής για την οποία έχει ήδη εκδοθεί απόφαση του Μονομελούς Πρωτοδικείου Κοζάνης περί καθορισμού της προσωρινής τιμής μονάδας αποζημίωσης Ποντοκώμης, Ακρινής, Ελαιώνα κ.λπ. και Φλώρινας, Κλειδιού, Αναργύρων κ.λπ.. 
Διότι οι συνεχείς δραστηριότητες της «ΔΕΗ Α.Ε.» στην περιοχή της δυτικής Μακεδονίας και των ενεργειακών δήμων, με τις εξορύξεις του λιγνίτη, έχουν τροποποιήσει ριζικά την χωροταξική της διάρθρωση, αφού υπάρχουν απαλλοτριώσεις ολόκληρων κτηματικών περιοχών, αλλά και μετεγκαταστάσεις οικισμών, παλαιότερα Χαραυγής, Καρδιάς, Κομάνου και Κλείτου, σήμερα Μαυροπηγής, Ποντοκώμης, Ακρινής, Ελαιώνα, Κλειδιού, Αναργύρων κ.λπ.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Διότι με τη λειτουργία των περισσότερων μονάδων παραγωγής ηλεκτρικού ρεύματος της «ΔΕΗ ΑΕ» στις περιοχές αυτές, που βρίσκονται στο κέντρο της εκβιομηχάνισης και της οικονομικής ανάπτυξης της χώρας μας, έχουν επηρεαστεί ανεπανόρθωτα η οικολογική ισορροπία, η ποιότητα ζωής, η υγεία των κατοίκων, το φυσικό και πολιτιστικό περιβάλλον, η ιστορική και πολιτιστική παράδοση και οι αισθητικές αξίες αφού αυτοί προσβάλλονται συνεχώς από τη ρύπανση, τη μόλυνση της ατμόσφαιρας, την υποβάθμιση του φυσικού και πολιτιστικού περιβάλλοντος και την ανατροπή του οικοσυστήματος της περιοχής, με τις επακόλουθες επιβλαβέστερες και δυσμενέστερες επιπτώσεις στην υγεία τους, αλλά και στην ποιότητα της ζωής τους. 
Θεωρούμε την αποδοχή της συγκεκριμένης τροπολογίας ελάχιστη ένδειξη κοινωνικής δικαιοσύνης.
 Τέλος, στις 25 Απριλίου 2013 καταθέσαμε την τροπολογία με γενικό αριθμό 492 και ειδικό 46 για να βελτιώσουμε προς το λογικότερο και δικαιότερο ρυθμίσεις για τις λαϊκές αγορές. 
Δεν πρέπει να λησμονούμε ότι οι λαϊκές αγορές ιδρύθηκαν το 1932 από τον Ελευθέριο Βενιζέλο για να πωλούν τα προϊόντα τους οι παραγωγοί. Η ανάγκη του κόσμου για φρέσκα αγροτικά προϊόντα διατροφής, με τις καλύτερες τιμές, οδήγησε τον θεσμό των λαϊκών αγορών στη σημερινή του μορφή, ώστε να λειτουργούν εβδομαδιαίως διακόσιες πενήντα λαϊκές αγορές στον Νομό Αττικής και οχτακόσιες πενήντα σε όλη τη χώρα. Η διάθεση άνω του 70% των αγροτικών προϊόντων ελληνικής παραγωγής, ειδικά στα αστικά κέντρα, γίνεται από τις λαϊκές αγορές. 
Το διοικητικό συμβούλιο του οργανισμού εισηγείται στον περιφερειάρχη κάθε πρόσφορο μέτρο για την αποτελεσματικότερη οργάνωση και λειτουργία των λαϊκών αγορών και γνωμοδοτεί σε θέματα για την εύρυθμη λειτουργία τους. 
Για όλους, λοιπόν, αυτούς τους λόγους η εποπτεία του Οργανισμού Λαϊκών Αγορών Αττικής ασκείται από τον Περιφερειάρχη Αττικής κι εκεί ζητούμε να επανέλθει. 
Υπενθυμίζουμε ότι για το θέμα είχαμε καταθέσει και επίκαιρη ερώτηση προς τον Υπουργό Ανάπτυξης, Ανταγωνιστικότητας. Υποδομών, Μεταφορών και Δικτύων σχετικά με τη θέσπιση του συστήματος εισροών-εκροών στα πρατήρια καυσίμων για την αποφυγή της λαθρεμπορίας και της φοροδιαφυγής. Κατά τη συζήτηση αυτή προέκυψαν απορίες σε σχέση με το θέμα τόσο της χρηματοδότησης του προγράμματος όσο και την αποτελεσματικότητα του μέτρου στις τιμές του πετρελαίου θέρμανσης και κίνησης.
Παρ’ όλο, κύριε Πρόεδρε, που δεν ολοκλήρωσα για το σύστημα εισροών-εκροών γιατί δεν έχω το χρόνο, θα ήθελα να κάνω μία τελική παρατήρηση για το θέμα του Ινστιτούτου Γεωλογικών και Μεταλλευτικών Ερευνών. Παρατηρούμε ότι έχουν κατατεθεί τέσσερις τροπολογίες με παραπλήσιο αν όχι ταυτόσημο περιεχόμενο και από τα κόμματα της συγκυβέρνησης και αυτά της Αντιπολίτευσης.
 Οι Ανεξάρτητοι Έλληνες είμαστε θετικοί σε μία ρύθμιση που θα εξασφαλίζει τη βιωσιμότητα του ΙΓΜΕ, καθώς επιτελεί σημαντικότατο έργο για τα εθνικά συμφέροντα της χώρας. Γι’ αυτό, αντιλαμβανόμενοι ότι η θέση αυτή γίνεται αποδεκτή από την πλειοψηφία των Ελλήνων Βουλευτών και για να αποφύγουμε τον κίνδυνο κατακερματισμού των ψήφων σε κάτι που συμφωνούμε σχεδόν όλοι -αν όχι όλοι- προτείνουμε τη συνένωση των τεσσάρων τροπολογιών σε μία. 
Με τον τρόπο αυτό θα αποκαλυφθεί η πραγματική βούληση του ελληνικού Κοινοβουλίου.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Το λόγο έχει η ειδική αγορήτρια της Δημοκρατικής Αριστεράς η κ. Ξηροτύρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Συζητάμε τα άρθρα του νομοσχεδίου το οποίο αφορά το Εθνικό Σύστημα Ηλεκτρονικών Δημόσιων Συμβάσεων, πολλές άλλες διατάξεις και τέσσερις τροπολογίες και αυτές με πάρα πολλές και διαφορετικές μεταξύ τους διατάξεις. 
Τελικά, ίσως τα πάρα πολλά θέματα και ορισμένα που έρχονται τελευταία στιγμή αποδυναμώνουν εντελώς τον διάλογο. Εδώ ο διάλογος δεν γίνεται επί της ουσίας του νομοσχεδίου, αλλά επί παντός επιστητού. 
Το πρώτο, όμως, κεφάλαιο που αφορά το Εθνικό Σύστημα Ηλεκτρονικών Δημόσιων Συμβάσεων είναι πάρα πολύ σημαντικό. Είναι ένα σύστημα το οποίο από τη μία θα συμβάλει και στα θέματα της διαφάνειας και στα θέματα της ενημέρωσης όλων των πολιτών στο τι γίνεται με τους διαγωνισμούς δημοσίων συμβάσεων και από την άλλη, θα δώσει τη δυνατότητα, ιδιαίτερα στους μικρούς επιχειρηματίες, να έχουν πολύ πιο εύκολη πρόσβαση και με λιγότερα έξοδα στους διάφορους διαγωνισμούς. 
Παράλληλα βέβαια, το σύστημα αυτό πρέπει να θωρακιστεί πάρα πολύ καλά και θα πρέπει να υπάρξουν και συνοδευτικές ρυθμίσεις, ώστε όλες οι υπηρεσίες της Δημόσιας Διοίκησης που κάνουν διαγωνισμούς, να μπορούν να έχουν και το κατάλληλο δυναμικό αλλά και τη σωστή ενημέρωση. Πρέπει να εκδοθούν όλες οι υπουργικές αποφάσεις και τα προεδρικά διατάγματα, για να μην υπάρξει καμμία δυσλειτουργία σε αυτό το σύστημα. 
Διότι ξέρετε ότι το σύστημα των δημόσιων διαγωνισμών για τη σύναψη δημόσιων συμβάσεων είναι πάρα πολύ ευαίσθητο και έχει πολύ μεγάλο ανταγωνισμό. Από την άλλη πλευρά οποιεσδήποτε παραλείψεις επιβαρύνουν και τους υπαλλήλους, που πολλές φορές δεν είναι αυτοί οι άνθρωποι που φταίνε για αυτές τις παραλείψεις, αλλά ένα ασαφές νομικό πλαίσιο. Μια ελειπέστατα οργανωμένη υπηρεσία να υποδεχθεί ένα τόσο προηγμένο σύστημα μπορεί να φέρει μια πολύ μεγάλη αναστάτωση και να έχουμε αντίθετα αποτελέσματα από αυτά τα οποία προσδοκούμε.
Προσδοκούμε, όμως, να έχουμε διαφάνεια στο σύστημα των διαγωνισμών και της ανάθεσης των δημοσίων συμβάσεων, προσπαθούμε να έχουμε εξοικονόμηση πόρων, προσπαθούμε να διευκολύνουμε τους πολίτες και ιδιαίτερα τους επιχειρηματίες, τους μικρούς επιχειρηματίες, να συμμετέχουν στους διαγωνισμούς και να μπορούν να είναι σίγουροι ότι μέσα από τη διαφάνεια του συστήματος θα κατοχυρώνεται και το δίκιο τους. Για το λόγο αυτό είχαμε μιλήσει και στην επιτροπή για πολλές αλλαγές οι οποίες πρέπει να γίνουν, ούτως ώστε να διαφυλάξουμε αυτό το σύστημα.
Παρ’ όλο που κάνατε μια αλλαγή, κύριε Υπουργέ, στο άρθρο 2, δεν το ξεκαθαρίζετε εντελώς. Το παραπέμπετε στην έκδοση του Κανονισμού. Εμείς θέλουμε -και σας το ζήτησε και το ΠΑΣΟΚ- για διαγωνισμούς πάνω από 1.000 ευρώ και όχι μέχρι το όριο του πρόχειρου διαγωνισμού, αλλά πάνω από 1.000 ευρώ για όλους τους διαγωνισμούς, σε όλα τα στάδια να τηρείται το ΕΣΗΔΗΣ, το σύστημα των ηλεκτρονικών συμβάσεων και αυτό να φαίνεται ευκρινώς. Καταργείται η παράγραφος 2 που λέει αυτό το θέμα, αλλά επειδή το αντικαθιστάτε με την παραπομπή σε Κανονισμό, καλύτερα να το ξεκαθαρίσουμε εδώ και να τελειώνει, και τα άλλα θέματα ας παραπέμπονται στον Κανονισμό.
Όσον αφορά στο άρθρο 4, τροποποιείται αρκετά με την υπουργική τροπολογία. Είχαμε και εμείς επισημάνει στην επιτροπή ότι η ομαδοποίηση των δημόσιων συμβάσεων και πολύ περισσότερο αυτών που αφορούν τα έργα και τις υπηρεσίες, όπως και η υπαγωγή τους στις αναθέτουσες αρχές και ο καθορισμός των αναθετουσών αρχών, είναι μια δύσκολη διαδικασία και πολύ σοβαρή και αφορά όλο το σύστημα της Δημόσιας Διοίκησης. Αν αυτό ξεκινούσε από αυτό το νομοσχέδιο για όλα αυτά τα θέματα, όχι μόνο για τις προμήθειες, αλλά και για τα έργα και για τις μελέτες και τις υπηρεσίες, θα έπρεπε να γίνει με προεδρικό διάταγμα όπου θα συμμετείχε και το Υπουργείο Διοικητικής Μεταρρύθμισης και Ηλεκτρονικής Διακυβέρνησης και το αυτό προεδρικό διάταγμα θα έπρεπε να εγκριθεί, διότι στην όλη αυτή διαδικασία για τα υψηλά ποσά συμμετέχει και το Ελεγκτικό Συνέδριο.
Τώρα, αν δεν κάνω λάθος, καθορίζετε εσείς τις κεντρικές αναθέτουσες αρχές, αυτές οι οποίες ασχολούνται με τις προμήθειες. Έτσι, με την υπουργική τροπολογία κανονίζετε αυτά τα θέματα των κεντρικών αρχών προμηθειών και συγκεκριμένα, της Γενικής Γραμματείας Κρατικών Προμηθειών και της Επιτροπής Προμηθειών Υγείας.
Θέλουμε εδώ να μας το διευκρινίσετε, γιατί εμείς θέλουμε να συμπεράνουμε ότι για τις αναθέσεις έργων και υπηρεσιών θα υπάρχει υποχρέωση χρήσης του ΕΣΗΔΗΣ, αλλά με τις αναθέτουσες αρχές και την προτυποποίηση ανά είδος των συμβάσεων που υπάρχουν ήδη. Αν αυτές πρέπει να συγχωνευθούν, να αλλάξουν τα πρότυπά τους κ.λπ., αυτό να γίνει από τις αρμόδιες υπηρεσίες και από τα αρμόδια Υπουργεία και εν πάση περιπτώσει, όλη αυτή η διαδικασία να ολοκληρωθεί μέσω ενός προεδρικού διατάγματος.
Ως προς το άρθρο 5, σας είπα ότι θα μπορούσε να υπάρχει και εδώ ειδικό εδάφιο που να μιλάει για την ανάγκη στελέχωσης με ανθρώπινο δυναμικό με εμπειρία στα πληροφοριακά συστήματα αυτού του τμήματος υποστήριξης του συστήματος της ΕΣΗΔΗΣ. Θα είναι πλέον ένα πάρα πολύ σημαντικό τμήμα αυτό και θα έχει μεγάλες ανάγκες σε στελέχωση και εξοπλισμό.
Στο άρθρο 6 επέρχονται σημαντικές αλλαγές σε θετική κατεύθυνση και κυρίως γιατί το θέμα περισσότερο της διευκρίνησης και της υποβολής των εγγράφων και της προηγμένης ηλεκτρονικής υπογραφής, της απλής κ.ο.κ. ήταν ένα δύσκολο θέμα. Ρωτήσαμε τον εκπρόσωπο της ανεξάρτητης αρχής στην επιτροπή. Δεν ήξερε να απαντήσει ή δεν απάντησε. Έφυγε από την επιτροπή. Δεν είχαμε εισήγηση της ανεξάρτητης αρχής. Τώρα ενσωματώθηκαν ενδεχομένως κάποια θέματα τα οποία εμείς δεν τα ξέρουμε.
Εν πάση περιπτώσει, φαίνεται να τακτοποιείται κάπως το θέμα. Παραμένουν, όμως, κάποιες εκκρεμότητες.
Εκείνο, όμως, που σας είπα από χθες, κύριε Υπουργέ, είναι το ότι προσθέσατε το άρθρο 6Α, το οποίο μιλάει γενικά και αόριστα για την ανάγκη ότι όλες τις συμβάσεις, όλες τις προσφορές θα αξιολογούνται από αξιολογητές που είναι εγγραμμένοι στο μητρώο, αυτό το οποίο συστήνεται με το άρθρο 6Α. Μα, δεν είναι δυνατόν! Οι αξιολογητές για τις δημόσιες συμβάσεις για τα δημόσια έργα είναι οι άνθρωποι, οι υπάλληλοι της προϊσταμένης αρχής, όπως προβλέπει ο ν. 1418 και ο Κώδικας Δημοσίων Έργων. Είναι οι δημόσιοι υπάλληλοι που ελέγχουν τους διαγωνισμούς. Για τις διαγωνισμούς των κρατικών προμηθειών δημιουργούνται επιτροπές πάλι από δημοσίους υπαλλήλους. Ποιο είναι αυτό το μητρώο; Που θα αναφέρεται και ποιους θα περιλαμβάνει;
Δεν κάνατε αυτήν την τροποποίηση που μου είπε ο συνεργάτης σας. Εγώ νομίζω ότι πρέπει να αποσύρετε το άρθρο 6Α. Να το δούμε κάποια άλλη στιγμή. Αν θεωρείτε ότι θα υπάρχει ένα Μητρώο Αξιολογητών από τους υπαλλήλους των υπηρεσιών και μάλιστα, των βαθμίδων εκείνων που ο νόμος προβλέπει να ασχολούνται με αυτά τα θέματα, γιατί χρειάζεται εξειδίκευση σε όλες αυτές τις κρίσεις των υπαλλήλων, αυτό να το δούμε. Όμως, αυτό αφορά όλη τη Δημόσια Διοίκηση αν θα αποφασίζει γι’ αυτό το θέμα. Δεν αφορά αυτό το νομοσχέδιο.
Θα ήθελα να προχωρήσω τώρα, γιατί δεν έχω και πάρα πολύ χρόνο, πηγαίνοντας στο Δεύτερο Κεφάλαιο. Έχουμε τονίσει το πολύ θετικό θέμα, το ότι πρέπει να υπάρχει το Γενικό Εμπορικό Μητρώο, που θα πρέπει να λειτουργήσει με τον καλύτερο δυνατό τρόπο. Διευκρινίζονται εδώ ορισμένα θέματα με τα οποία συμφωνούμε. Υπάρχουν κάποιες αλλαγές οι οποίες γίνονται ως προς τις ανώνυμες εταιρείες και κυρίως τις ΕΠΕ για το κεφάλαιο, για τη μείωση και μέχρι και τη μη ανάγκη ύπαρξης κεφαλαίου κατά τη σύστασή τους. Δεν θα συμφωνούσαμε με αυτό το θέμα.
Πάω τροχάδην στα θέματα των λαϊκών αγορών. Δεν καταλαβαίνω γιατί δημιουργείται τόση σύγχυση. Είπαμε ότι οι λαϊκές αγορές για τους παραγωγούς μπορούν να λειτουργήσουν τις Κυριακές. Οι άνθρωποι, οι παραγωγοί, εφόσον θέλουν -οι ίδιοι είναι παραγωγοί για τα προϊόντα τους- θα πρέπει να έχουν αυτή τη δυνατότητα τις Κυριακές, αρκεί να ξεκαθαριστεί…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θέλω λίγο χρόνο παραπάνω και εγώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και άλλο; Ήδη σας έδωσα δύο λεπτά.</ChairmanSpeech>
<Speech><Parlmember>ΑΣΗΜΙΝΑ ΞΥΡΟΤΥΡΗ-ΑΙΚΑΤΕΡΙΝΑΡΗ</Parlmember>: Δέκα λεπτά δώσατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, οκτώ ήταν.
Εντάξει, προχωρήστε.</ChairmanSpeech>
<Speech><Parlmember>ΑΣΗΜΙΝΑ ΞΥΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τονίσαμε, λοιπόν, ότι θα πρέπει να υιοθετήσουμε κάποιες προϋποθέσεις και αρχές και του σημειώματος που μας έδωσε το Υπουργείο Αγροτικής Ανάπτυξης.
Θα προχωρήσω λίγο γρήγορα, διότι τις υπόλοιπες διατάξεις θα τις αναπτύξουν η κ. Φούντα και ο κ. Κυρίτσης. Θα ήθελα να πάω στην τροπολογία και ιδιαίτερα στο πολύ σοβαρό θέμα της εισαγωγής του συστήματος της διαιτησίας στα θέματα των συγχρηματοδοτούμενων έργων.
Εμείς βλέπουμε ότι αυτό είναι μια σοβαρή αλλαγή, πολύ σημαντική και δεν είναι τόσο εύκολο να δει κάποιος πώς θα περπατήσει. Είναι, όμως, θετικό ότι αφήνετε παράλληλα να ισχύει το παλιό σύστημα, δηλαδή, ότι από τα δύο συμβαλλόμενα μέρη, το δημόσιο και τον ανάδοχο για ένα έργο κατά την επίλυση των διαφορών υπάρχει ένσταση. Αν απορριφθεί, υπάρχει η αίτηση θεραπείας και αν απορριφθεί, υπάρχει η προσφυγή στο Εφετείο. Αυτή η διαδικασία αντικαθίσταται με την ένσταση οπωσδήποτε και στη συνέχεια ζητείται η διαιτησία από τρεις διαιτητές κ.λπ., όπως περιγράφεται και εδώ και για να υπάρξει αυτή η σμίκρυνση της διαδικασίας θα πρέπει -όντως, είναι θετικό- να υπάρχει απόφαση Υπουργού, θα πρέπει να αποφασίσει ο Υπουργός.
Παράλληλα τα δύο συστήματα μπορούν να βαδίζουν. Αφορά μόνο τα συγχρηματοδοτούμενα έργα. Θα βλέπαμε ότι η ρύθμιση αυτή διευκολύνει, αλλά δεν μου άρεσε ο όρος, κύριε Υπουργέ, του Υπουργού Ανάπτυξης, ότι είναι «φιλικός διακανονισμός». Δεν είναι φιλικός διακανονισμός. Όταν υπάρχουν διαφορές μεταξύ του δημοσίου και των αναδόχων κατασκευής των έργων, ο διακανονισμός είναι με βάση τα στοιχεία της επίβλεψης και τα θέματα της νομοθεσίας και της σωστής εφαρμογής της σύμβασης. Δεν υπάρχει φιλικός διακανονισμός δεν είναι ότι κάνουμε κάτι άλλο, εδώ εφαρμόζουμε μια σύμβαση προς όφελος του ελληνικού δημοσίου. Αυτός ο όρος δεν πρέπει να μείνει και ευτυχώς δεν υπάρχει στην αιτιολογική έκθεση. Δεν θα τον δεχθούμε έτσι. Θα τον δεχθούμε ως ένα διακανονισμό, ο οποίος έχει πάλι το στοιχείο της δικαστικής διαδικασίας, όταν η ένσταση απορρίπτεται, και ότι κάνει σύντμηση του χρόνου των διαδικασιών, γιατί πράγματι υπάρχουν για πέντε και για περισσότερα χρόνια στα δικαστήρια θέματα επίλυσης διαφορών που τις περισσότερες φορές αφορούν το όφελος του δημοσίου. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, τελείωσα. Θα επιμείνω στο θέμα των υπαλλήλων του ΙΓΜΕ, θα το συζητήσουμε και στη δευτερολογία. Τους έχουμε κάνει μπαλάκι. Πρέπει τελικά να αποφασίσουμε. Να πάρουμε τον κ. Στουρνάρα, αν έχει και αυτός λόγο, γιατί υπάρχει μια πρόσθετη δαπάνη για την πληρωμή τους. Όμως να καταργήσουμε αυτόν τον οργανισμό; Έλεος! Πώς θα κάνουμε αξιοποίηση του ορυκτού πλούτου; Τι θα γίνει; Αν εφαρμοστεί αυτή η ΚΥΑ, η οποία είχε προβλεφθεί από το 2011, της συγχώνευσης κ.λπ., αυτός ο οργανισμός χάνει σχεδόν όλους τους υπαλλήλους του. Χάνει τα κοινοτικά προγράμματα τα οποία διεξάγονται σήμερα, και γενικά το ερευνητικό του έργο. Θα αρχίσουμε να φτιάχνουμε ένα άλλο ΙΓΜΕ, αντί αυτού το οποίο λειτουργεί εδώ και εκατό χρόνια στη χώρα; Πρέπει να δώσουμε μια λύση, κύριε Υπουργέ. Δεν μπορούμε να τους πηγαίνουμε από δω και από εκεί.
 Ευχαριστώ, κύριε Πρόεδρε.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κυρία Ξηροτύρη.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δέκα μαθήτριες και μαθητές και τρεις εκπαιδευτικοί -συνοδοί τους από την Ιταλική Σχολή Αθηνών. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής).</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Κύριε Πρόεδρε, μπορώ να έχω το λόγο για να διορθώσω κάτι επί κάποιων τροπολογιών;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι τώρα, κύριε Κασσή. Θα τα πείτε στη δευτερολογία σας. 
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Γκιόκας.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, αναφερθήκαμε στη χθεσινή συζήτηση αναλυτικά για την κριτική μας στο νομοσχέδιο. Δεν θα την επαναλάβουμε λεπτομερώς. Κατά τη γνώμη μας, είναι ένα νομοσχέδιο που και στις βασικές του διατάξεις και στις τροπολογίες έχει στόχο να ρυθμίσει ζητήματα τεχνικού χαρακτήρα αλλά ταυτόχρονα διευκολύνει με μια σειρά ρυθμίσεων που περιλαμβάνονται σε αυτό, τη διαδικασία συγκεντροποίησης κεφαλαίου, εκτοπισμού από την αγορά μικρών και μεσαίων επαγγελματιών, τη διαδικασία δηλαδή, μονοπώλησης μιας σειράς κλάδων. 
Αυτό αφορά και το βασικό μέρος του νομοσχεδίου, δηλαδή τις διατάξεις για τις ηλεκτρονικές συμβάσεις -και εξηγήσαμε πολύ αναλυτικά κατά τη χθεσινή συζήτηση τους λόγους για τους οποίους κάνουμε τη συγκεκριμένη κριτική- αλλά και άλλες διατάξεις που περιέχονται στο νομοσχέδιο, όπως αυτές που αφορούν την οργάνωση των λαϊκών αγορών. 
Σήμερα, παραδείγματος χάριν, οι επαγγελματίες αυτών των αγορών είναι σε κινητοποίηση, είναι σε απεργία, γιατί αντιλαμβάνονται ότι και με τις ρυθμίσεις που πέρασαν με το πολυνομοσχέδιο και αφορούσαν στην αδειοδότηση, αλλά και με αυτές που αναφέρονται στο συγκεκριμένο νομοσχέδιο οδηγούνται με μαθηματική ακρίβεια στον αφανισμό, και με άλλου είδους προβλήματα, όπως αυτά που αφορούν στο κόστος παραγωγής. 
Υπάρχει διάταξη που είναι σε τροπολογία και αφορά τη δυνατότητα πώλησης τυροκομικών προϊόντων στις λαϊκές αγορές. Δεν θα ήμασταν αντίθετοι. Όμως, θέτουμε τους εξής προβληματισμούς, τα εξής, κατά τη γνώμη μας, εύλογα ερωτήματα: Ποιος έχει τη δυνατότητα σήμερα να διαθέτει τυροκομικά προϊόντα σε λαϊκές αγορές, δηλαδή σε υπαίθριους χώρους; Και λόγω της φύσης του προϊόντος -διότι είναι προϊόντα ευπαθή- αυτό προϋποθέτει μια συγκεκριμένη υποδομή, θέλει χώρους ψύξης κ.ο.κ.. Ποιος μικρός κτηνοτρόφος έχει αυτού του είδους τη δυνατότητα; 
Άρα εδώ, αντικειμενικά, μόνο όσοι έχουν καθετοποιημένες επιχειρήσεις και αντίστοιχες υποδομές θα διευκολυνθούν μέσα από μια τέτοια ρύθμιση. Επιβεβαιώνεται, κατά τη γνώμη μας, και από αυτή τη ρύθμιση αλλά και με άλλου είδους ρυθμίσεις, όπως αυτή που αφορά την επέκταση της λειτουργίας των λαϊκών αγορών και τις Κυριακές, ότι μέσα από όλη αυτή τη διαδικασία διευκολύνεται και σταδιακά προωθείται η ένταξη των μεγάλων εταιρειών και στις λαϊκές αγορές. 
Η δεύτερη κριτική που κάναμε στο νομοσχέδιο, αφορούσε στο γεγονός ότι σε ένα νομοσχέδιο με τίτλο «Εθνικό Σύστημα Ηλεκτρονικών Δημοσίων Συμβάσεων» περιέχονται πάρα πολλές άσχετες διατάξεις –ορισμένες, κατά τη γνώμη μας, είναι ουσιαστικές- ενώ την τελευταία στιγμή εντάσσονται στο νομοσχέδιο τροπολογίες–μαμούθ, που συνιστούν ένα νέο νομοσχέδιο. Κάθε τροπολογία που εντάσσεται στο νομοσχέδιο αυτό θα μπορούσε να αποτελέσει ένα ξεχωριστό νομοσχέδιο και κατά τη γνώμη μας, αυτό είναι ένα σοβαρό ζήτημα. 
Παραδείγματος χάριν, οι διατάξεις που αφορούν τον Κώδικα Οδικής Κυκλοφορίας, κατά τη γνώμη μας είναι σοβαρό ζήτημα που θα μπορούσε να συζητηθεί ξεχωριστά. Αφορά την οδική ασφάλεια, την ανάγκη μείωσης των ατυχημάτων, την εκπαίδευση των νέων οδηγών. Είναι ανάγκη να γίνει μια τέτοια συζήτηση, η οποία χάνεται μέσα από τη διαδικασία νομοθέτησης, αλλά και μέσα από διατάξεις που έχουν κατά κύριο λόγο εισπρακτικό χαρακτήρα και στοχεύουν στο χαράτσωμα των ιδιοκτητών Ι.Χ.. 
Η διαδικασία απόκτησης διπλώματος οδήγησης δεν είναι ούτε από χόμπυ, ούτε από κάποια υποχρέωση. Είναι δικαίωμα, είναι ανάγκη, και σήμερα θα πρέπει να διευκολύνεται, προκειμένου κάποιος να μπορεί να αποκτά δίπλωμα οδήγησης, πολύ περισσότερο που σήμερα και λόγω της κατάστασης που βρίσκονται οι δημόσιες συγκοινωνίες η χρήση του Ι.Χ. για τη μετακίνηση είναι αναγκαία. 
Θα ήθελα να αναφερθώ στο άρθρο 56 που εναρμονίζει το καθεστώς των ελεγκτών του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων με εκείνο που ισχύει μετά την εφαρμογή των μνημονιακών νόμων. Κατά τη γνώμη μας, αυτό οδηγεί και γι’ αυτήν την κατηγορία εργαζομένων σε περιστολή βασικών δικαιωμάτων, βαθμολογικού και μισθολογικού χαρακτήρα, των εργαζομένων σε αυτό το Υπουργείο.
Σε σχέση με τις τροπολογίες, εμείς δηλώνουμε ότι τις καταψηφίζουμε και για τη διαδικασία με βάση την οποία εισέρχονται για συζήτηση, αλλά και για το περιεχόμενό τους. Σε μεγάλο βαθμό είναι διατάξεις οι οποίες ωφελούν τους επιχειρηματικούς ομίλους και προωθούνται αλλαγές σε αντιδραστικούς και αντιλαϊκούς νόμους, όπως ήταν ο νόμος για τις στρατηγικές επενδύσεις. Αυτή είναι γενικότερα η φιλοσοφία των συγκεκριμένων τροπολογιών, ιδιαίτερα της τροπολογίας υπ’ αριθμόν 521 και της τροπολογίας υπ’ αριθμόν 520. 
Αναφέραμε χαρακτηριστικά και στη χθεσινή συζήτηση τις ρυθμίσεις που αφορούν τα επιχειρηματικά πάρκα με την τεράστια αύξηση του συντελεστή δόμησης από το 0,9% στο 1,3% και τη διάταξη που αφορά το τεκμήριο θετικής γνώμης της διοίκησης για έργα και δραστηριότητες χρηματοδοτούμενες από τα διαρθρωτικά ταμεία, που έχουν να κάνουν με το φάκελο περιβαλλοντικής αδειοδότησης, σύμφωνα με την οποία αν μέσα σε δεκαπέντε μέρες δεν υπάρχει απάντηση της διοίκησης, αυτό εξομοιούται με θετική γνώμη. 
Υπάρχουν, δηλαδή, μια σειρά από τέτοιες διατάξεις μέσα στην τροπολογία, που κατά τη γνώμη μας διευκολύνουν, επιταχύνουν και ωφελούν τους μεγάλους επιχειρηματικούς ομίλους. 
Σε σχέση με την τροπολογία του Υπουργείου Πολιτισμού, άλλη μια τελείως άσχετη με το νομοσχέδιο τροπολογία, εμείς δηλώνουμε ότι την καταψηφίζουμε. 
Υπάρχει η παράγραφος 6 που αφορά τους εργαζόμενους στην Εθνική Λυρική Σκηνή, οι οποίοι βρίσκονται σε κινητοποίηση, γιατί με συγκεκριμένη γνωμοδότηση του Νομικού Συμβουλίου του Κράτους προκύπτει μείωση των αποζημιώσεων των συγκεκριμένων εργαζομένων, αλλά περιέχει και ρυθμίσεις που αφορούν την Κρατική Σχολή Ορχηστρικής Τέχνης.
Καταψηφίζουμε και την παράγραφο 8 για τον παραπάνω λόγο, αλλά και για το λόγο ότι προβλέπει ίδρυση μεταπτυχιακών σε μία αδιαβάθμητη σχολή η οποία μάλιστα είναι και τριετής, παρά την πρόβλεψη του ν. 342/1976 να είναι τετραετής. 
Γενικότερα, αυτές οι δύο παράγραφοι που αφορούν τη συγκεκριμένη κρατική σχολή, κατά τη γνώμη μας διαιωνίζουν την υποβάθμιση της καλλιτεχνικής εκπαίδευσης, η οποία θα έπρεπε να είναι ανώτατη για όλα τα είδη της τέχνης –και της ορχηστρικής- και ενταγμένη σε αποκλειστικά δημόσιο και δωρεάν σύστημα ενιαίας ανώτατης εκπαίδευσης. 
Δηλαδή, η συγκεκριμένη κρατική σχολή θα πρέπει να πάψει να είναι αδιαβάθμητη στο πλαίσιο ενός αυτόνομου οργανισμού και να ενταχθεί στην πανεπιστημιακή εκπαίδευση, με όλες τις προϋποθέσεις που αυτό συνεπάγεται για το διδακτικό προσωπικό, το πρόγραμμα σπουδών, τα πτυχία και τα εφόδια των αποφοίτων, όπως είναι και οι σχολές Καλών Τεχνών. Θα μπορούσε, δηλαδή, με πυρήνα τις υπάρχουσες σχολές Καλών Τεχνών, να διαρθρωθεί, να δημιουργηθεί ένα σύστημα ανώτατων καλλιτεχνικών σχολών, διακλαδωμένων σε τμήματα που το επιστημονικό τους αντικείμενο θα αφορά τα επιμέρους είδη τέχνης, τα εικαστικά, το θέατρο, τη μουσική, τον κινηματογράφο. 
Γι’ αυτό το λόγο, καταψηφίζουμε και τη συγκεκριμένη τροπολογία του Υπουργείου Παιδείας και Πολιτισμού.
Τέλος, θα θέλαμε να αναφερθούμε ξανά στην ανάγκη να υιοθετηθεί –δεν έχουμε ακόμα απάντηση από τη μεριά της Κυβέρνησης και του Υπουργείου- η τροπολογία που αφορά τους εργαζόμενους στο ΙΓΜΕ. Είναι συνολικότερο το θέμα. Αφορά τον ίδιο το χαρακτήρα και την προοπτική του συγκεκριμένου οργανισμού αλλά με την τροπολογία δίνεται μία λύση όσον αφορά την ανασφάλεια των εργαζομένων στο συγκεκριμένο οργανισμό. 
Μ’ αυτήν την έννοια, η Κυβέρνηση έχει την ευθύνη να τοποθετηθεί αν κάνει δεκτή ή όχι τη συγκεκριμένη τροπολογία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Γκιόκα.
Κυρίες και κύριοι συνάδελφοι, έχει ζητήσει το λόγο ο κ. Κασσής, για να κάνει κάποιες διορθώσεις.
Κύριε Κασσή, έχετε το λόγο για ένα λεπτό.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Ευχαριστώ, κύριε Πρόεδρε.
Όσον αφορά τις τροπολογίες, η τροπολογία με γενικό αριθμό 520 δεν ψηφίζεται στο σύνολό της.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Ορίστε, κυρία Κανελλοπούλου, έχετε το λόγο.</ChairmanSpeech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, θα ξεκινήσω καταθέτοντας τουλάχιστον την απορία μου για τις τόσο κακές σχέσεις που έχει η Κυβέρνησή σας με το Σύνταγμα. Αφού το Σαββατοκύριακο καταργήσατε το συνταγματικά προστατευμένο δικαίωμα της απεργίας, επιστρατεύοντας τους καθηγητές πριν ακόμα απεργήσουν, σήμερα μας φέρνετε –κατά την προσφιλέστατη τακτική σας- σε ένα άσχετο νομοσχέδιο μία τροπολογία «πασπαρτού» για τον πολιτισμό, η οποία όμως είναι επίσης αντισυνταγματική, αφού αντιβαίνει στο άρθρο 77, παράγραφος 2 του Συντάγματος περί διάκρισης των εξουσιών.
Κύριε Υπουργέ, αναφέρομαι στην απαράδεκτη παράγραφο 6 της τροπολογίας που καταθέσατε. Μ’ αυτήν την παράγραφο, το Υπουργείο σας προσπαθεί να προλάβει αγωγές εργαζομένων που συνταξιοδοτήθηκαν και απολύθηκαν, αναφορικά με τα εφάπαξ και τις αποζημιώσεις τους. 
Με δεδομένο πως η σχετική γνωμοδότηση του Νομικού Συμβουλίου του Κράτους είναι διάτρητη, θεωρήσατε προφανώς πως οι δικαστικές αποφάσεις στις προσφυγές των εργαζομένων θα ήταν υπέρ τους. Και τι κάνατε; Αντί να σεβαστείτε το δικαίωμα της δικαιοσύνης να ερμηνεύσει το νόμο, προβαίνετε σε μία τροπολογία που δήθεν επιχειρεί να ερμηνεύσει υφιστάμενο νόμο, αλλά στην πραγματικότητα επανανομοθετεί. Πρόκειται για εντελώς νέα ρύθμιση, η οποία δεν είναι δυνατόν να έχει αναδρομική ισχύ και η αντισυνταγματικότητά της είναι πρόδηλη, καθώς καταργεί τη διάκριση νομοθετικής και δικαστικής εξουσίας. 
Όμως αυτό δεν είναι το μόνο αμαρτωλό σημείο στην εν λόγω ρύθμιση. Η παράγραφος αυτή είναι επιπροσθέτως εξόχως αντεργατική, γιατί αντιβαίνει στη βασική αρχή του Εργατικού Δικαίου, δηλαδή αυτή που λέει πως οι εργαζόμενοι οι οποίοι παρέχουν ίδιες υπηρεσίες στον ίδιο εργοδότη, πρέπει να έχουν τις ίδιες αμοιβές. 
Εσείς μ’ αυτήν την παράγραφο δημιουργείτε εργαζομένους που θα πάρουν διαφορετική αποζημίωση και διαφορετικό εφάπαξ. Θεσμοθετείτε, δηλαδή, κύριε Υπουργέ, άδικη μεταχείριση για εργαζομένους που προσέφεραν τις ίδιες υπηρεσίες στη Λυρική Σκηνή, για εργαζομένους που δούλεψαν κατ’ εξαίρεση όλο τους τον εργασιακό βίο με εξαήμερη εργασία –σε αντίθεση με το υπόλοιπο δημόσιο που δουλεύει πενθήμερη- που δούλευαν Χριστούγεννα, εθνικές εορτές, κ.λπ.. Τώρα η Κυβέρνησή σας έρχεται να τους αρπάξει αυτό που βάσει του νόμου δικαιούνται. 
Για να μην αναφερθώ μάλιστα στο άλλο σενάριο, ότι δηλαδή βοηθούσης της τροπολογίας ετοιμάζεται σφαγή των εργαζομένων στη Λυρική, προκειμένου με μικρότερο κόστος να αδειάσει και να παραδοθεί στο Ίδρυμα «Σταύρος Νιάρχος» καθαρή προς αξιοποίηση.
Όσον αφορά τις παραγράφους 7 και 8, μας ομιλείτε περί κατάρτισης εσωτερικού κανονισμού λειτουργίας και παραθέτετε σχετικές ρυθμίσεις για δημιουργία νέου τμήματος στην Κρατική Σχολή Ορχηστρικής Τέχνης, μέσω υπουργικής απόφασης που θα έρθει στο μέλλον και αδιαφανώς, όπως είναι η προσφιλής τακτική της Κυβέρνησής σας.
Αναφέρεστε δε και σε μεταπτυχιακά προγράμματα. Και βέβαια χρειαζόμαστε μεταπτυχιακά στην Ελλάδα, κύριε Υπουργέ, και στο χορό και στο θέατρο και στις άλλες τέχνες, μόνο που, χωρίς να θέλω να σας τρομάξω, τα πτυχία προηγούνται των μεταπτυχιακών. Εδώ έχουμε την πρωτοτυπία να μην έχουμε διαβαθμισμένα πτυχία στο χορό και στις δραματικές σχολές. Κι έρχεστε και μας λέτε για ενδεχόμενα μεταπτυχιακά! Πώς; Πότε θα διαβαθμιστούν τα πτυχία του χορού και του θεάτρου; Τι είδους μεταπτυχιακά ετοιμάζετε; Μήπως με δίδακτρα; Γενικά, πώς σκοπεύετε να λειτουργήσετε την Ελληνική Ομάδα Χορού θεσμικά και με τι χρηματοδότηση; Περιμένουμε απαντήσεις.
Με την παράγραφο 5 επέρχεται η αλλαγή της χρονικής αποτύπωσης των οικονομικών καταστάσεων, του οικονομικού απολογισμού των τριών κρατικών σκηνών, δηλαδή του Εθνικού, του Κρατικού Βορείου Ελλάδος και της Λυρικής. Μέχρι τώρα ήταν από 1η Σεπτεμβρίου μέχρι 31 Αυγούστου και γίνεται από 1η Ιανουαρίου μέχρι 31 Δεκεμβρίου. Η μέχρι τώρα ρύθμιση ήταν λογική, γιατί ακολουθούσε τη θεατρική σεζόν. Οι χειμερινές παραγωγές –πρόβες και παραστάσεις- αρχίζουν λίγο πριν το φθινόπωρο, για να λήξουν την άνοιξη, ενώ οι καλοκαιρινές από την άνοιξη μέχρι τις αρχές φθινοπώρου. Με τη νέα ρύθμιση, οι κρατικές σκηνές πρέπει να αποδίδουν οικονομικό λογαριασμό για παραστάσεις που είναι ακόμα σε εξέλιξη, όπως δηλαδή για τις χειμερινές.
Μία τέτοια ρύθμιση είναι παράλογη και το μόνο που εξυπηρετεί είναι οικονομικά μαγειρέματα. Προτείνουμε τουλάχιστον την απόσυρση της παραγράφου ως αντιλειτουργικής.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Με την ευκαιρία, κύριε Υπουργέ, επισημαίνουμε πως το Εθνικό Θέατρο εξακολουθεί κατά παράβαση κάθε νομιμότητας να μην έχει Διοικητικό Συμβούλιο από τον Αύγουστο του 2012, ενώ λόγω καθυστερήσεων στις επιχορηγήσεις όλος ο προγραμματισμός των κρατικών σκηνών είναι ήδη στον αέρα.
Η δεύτερη και η τρίτη παράγραφος προς το παρόν τουλάχιστον, μοιάζει να απομακρύνει τον κίνδυνο απόλυσης των εργαζομένων. Ωστόσο η μεταφορά εργαζομένων –κυρίως μηχανικών εξειδικευμένων σε αρχαιολογικά έργα- και σε ΝΠΙΔ, με εντελώς διαφορετικό αντικείμενο εργασίας, είναι προφανές ότι καθιστά αυτούς τους εργαζομένους πρώτους πλεονάζοντες σε μελλοντικές αναδιαρθρώσεις.
Γι’ αυτόν το λόγο τονίζουμε για άλλη μία φορά τη θέση μας ότι οι εργαζόμενοι στο Ταμείο Διαχείρισης Πιστώσεων για την Εκτέλεση των Αρχαιολογικών Έργων πρέπει να μεταφερθούν στη Γενική Γραμματεία Πολιτισμού, καθώς είναι πολύτιμοι για την Αρχαιολογική Υπηρεσία και επιβάλλεται οργανικά και τυπικά να ανήκουν σ’ αυτήν.
Τέλος, όσον αφορά την τέταρτη παράγραφο για τους διευθυντές των δημοτικών ωδείων, θέλουμε να επισημάνουμε πως πρέπει οπωσδήποτε να διασφαλιστούν οι θέσεις εργασίας και να οριστούν ως υποδιευθυντές οι νυν διευθυντές των παραρτημάτων. 
Βέβαια το ερωτηματικό και το μεγάλο πρόβλημα είναι το πώς θα καταφέρουν να επιβιώσουν γενικότερα τα δημοτικά ωδεία που συστηματικά στραγγαλίζετε, εμποδίζοντάς τα να προσλαμβάνουν δασκάλους, παρ’ ότι δεν επιβαρύνουν τους δημοτικούς προϋπολογισμούς.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κύριε Υπουργέ, ακόμα και σε αυτό το δύσκολο παρόν μας, προϊόν της μνημονιακής πολιτικής της Κυβέρνησής σας, περιμένουμε ακόμα με ανυπομονησία να φέρετε μια τροπολογία με τέτοιο χαρακτήρα και προς τέτοια κατεύθυνση, που θα μπορούσαμε να την επιβραβεύσουμε με την ψήφο μας. Δυστυχώς ακόμα περιμένουμε και φαντάζομαι ότι θα περιμένουμε πάρα πολύ.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και εμείς ευχαριστούμε, κυρία συνάδελφε.
Το λόγο έχει ο κ. Παναγιώτης Κουρουμπλής για οκτώ λεπτά. 
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, διαβάζοντας…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, θα μιλήσετε από τη θέση σας;</ChairmanSpeech>
 <Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα μιλήσω από τη θέση μου, από τα ορεινά.
Κύριε Πρόεδρε, διάβασα στα Πρακτικά την τοποθέτηση του αξιότιμου Υπουργού κ. Χατζηδάκη, γιατί εξαιτίας μίας ανειλημμένης υποχρέωσης -και του ζητάω συγγνώμη, αν και δεν είναι εδώ- δεν μπόρεσα να τον ακούσω. Θέλω να αναγνωρίσω ότι είναι γενναιότητα στη δημόσια ζωή να αναγνωρίζουμε αδυναμίες. Και πράγματι ο Υπουργός αναγνώρισε χθες την αδυναμία υλοποίησης του ίδιου του προγράμματος της Νέας Δημοκρατίας που προβλέπει την τοποθέτηση συστημάτων x-ray scanners στις μεγάλες πύλες εισόδου της χώρας. Με το σύστημα αυτό της σύγχρονης τεχνολογίας μπορούσαμε να ελέγξουμε τα βαριά φορτία και τι υποκρύπτουν αυτά, με συνέπεια να είχαμε περιορίσει το λαθρεμπόριο και τη φοροδιαφυγή του λιανεμπορίου, που είναι συνέπεια μίας τέτοιας διαδικασίας εισόδου από τις διάφορες πύλες της χώρας. 
Σε τελική ανάλυση αυτό με βάζει σε έναν προβληματισμό για το ποιες είναι οι δυνάμεις που καθυστερούν την υλοποίηση ενός τέτοιου προγράμματος. Είχα μία επικοινωνία με τα αρμόδια Υπουργεία και δυστυχώς ακόμη μένουμε στα ίδια, με τις επιτροπές που συνεδριάζουν και ξανασυνεδριάζουν, κύριε Πρόεδρε, για να ολοκληρώσουν τις υποτιθέμενες προδιαγραφές. 
Επιτέλους, ας δεσμευτεί η Κυβέρνηση, και αυτό θα είναι πάρα πολύ θετικό, ότι σε συγκεκριμένο χρόνο αυτό το σύστημα θα τοποθετηθεί, για να μπει ένα τέλος στην αιμορραγία της είσπραξης εσόδων. Να αισθανθεί αυτός ο τόπος ότι η σπουδή και η πυγμή δεν αφορά μόνο τους χαμηλοσυνταξιούχους, δεν αφορά τους καθηγητές που τους επιστρατεύουν προληπτικά, δεν αφορά τους νεοποντίους και τους Βορειοηπειρώτες που τους κόβουν τις συντάξεις, τους αναπήρους και όλες αυτές τις ευπαθείς ομάδες του πληθυσμού, που τους επιφυλάσσουμε μια βάρβαρη μεταχείριση. Σε αυτό το ζήτημα θα περιμένουμε μέχρι το τέλος της συζήτησης του νομοσχεδίου η Κυβέρνηση να τοποθετηθεί. 
Κύριε Πρόεδρε, υπάρχει επίσης ένα άλλο ζήτημα που έχει να κάνει με την ιστορία του λαθρεμπορίου των καυσίμων και κυρίως του λαθρεμπορίου του ναυτιλιακού πετρελαίου, που ξέρετε πολύ καλά όλα αυτά τα χρόνια τι κέρδη έχουν φέρει σε ορισμένους επιφανείς και επωνύμους. 
Το ερώτημα λοιπόν είναι, γιατί ενώ ψηφίστηκε νόμος πέρυσι και πάλι εδώ έχουμε μία δυστοκία στο να προωθηθεί η υλοποίησή του, η έκδοση υπουργικών αποφάσεων και η εφαρμογή του συστήματος εισροής-εκροής, για να μπορέσει και σ’ αυτόν το τομέα να περιοριστεί στο μεγαλύτερο δυνατό βαθμό η φοροκλοπή και η φοροδιαφυγή, ώστε, κύριε Πρόεδρε, αυτά τα χρήματα να πιάσουν και να ακουμπήσουν τους ανθρώπους που πραγματικά πρέπει να στηρίξουμε. Γιατί φτάσαμε στο σημείο να περικόπτουμε τις συντάξεις των 600 ευρώ! Από έναν άνθρωπο που έπαιρνε 600 ευρώ κόψαμε το δώρο και το ΕΚΑΣ. Άρα από τις 9.000 ευρώ τον πήγαμε στις 6.000 ευρώ, με συνέπεια να μειώνουμε και την αγοραστική δύναμη του κόσμου.
Πώς θα εμπεδώσουμε την εμπιστοσύνη στο πολιτικό σύστημα και πώς μπορούμε να μιλούμε ακόμα στους πολίτες, όλοι μας; Όλοι έχουμε ευθύνες, συμπολιτευόμενοι και αντιπολιτευόμενοι, αλλά κυρίως αυτοί που εκάστοτε ήταν Υπουργοί. Αυτοί έχουν την πρώτη ευθύνη. 
Τι ήταν αυτό που εμπόδιζε όλα αυτά τα χρόνια να βρεθούν τέτοιες δικλίδες, που πραγματικά να περιορίσουν αυτά τα φαινόμενα, να περιορίσουν την ενδημούσα κοινωνική αδικία και να εμπεδώσουν στην ελληνική κοινωνία ένα αίσθημα κοινωνικής δικαιοσύνης.;
Θα ήταν διαφορετική η ανοχή του ελληνικού λαού, εάν αισθανόταν ότι σήμερα τα βάρη τα πληρώνουν ανάλογα με τις δυνατότητές τους όλοι. Και όταν υπάρχουν τέτοια φαινόμενα, όταν το παράνομο ιντερνετικό στοίχημα ανθεί, κύριε Πρόεδρε, όταν το λαθρεμπόριο τσιγάρων ανθεί -1 δισεκατομμύριο ευρώ υπολογίζουν ότι χάνει το κράτος από το λαθρεμπόριο τσιγάρων - όταν όλα αυτά τα φαινόμενα ανθούν, θέλουν να απολύσουμε για 120 εκατομμύρια ευρώ, με μια λογική πυγμής, δέκα χιλιάδες περίπου αναπληρωτές καθηγητές. 
Κύριε Πρόεδρε, στις 20 Μαΐου λήγει ένα ομόλογο που οφείλει η Ελλάδα στην Ευρωπαϊκή Κεντρική Τράπεζα. Αυτό το ομόλογο είναι 5.600.000.000 ευρώ. Όλοι γνωρίζουμε ότι η Ευρωπαϊκή Κεντρική Τράπεζα αυτά τα 34 δισεκατομμύρια ευρώ που έχει πάρει σε ομόλογα, τα έχει πάρει από τη δευτερογενή αγορά. Παίρνοντάς τα λοιπόν, από τη δευτερογενή αγορά, ποιος μπορεί να αμφισβητήσει ότι τα πήρε σε χαμηλότερη τιμή από την ονομαστική τους αξία; Εγώ σας λέω λοιπόν ότι στην καλύτερη των περιπτώσεων, τα πήρε 60% μειωμένα. 
Είναι πάνω από 2 δισεκατομμύρια ευρώ αυτά που θα πληρώσει ο ελληνικός λαός, ο χειμαζόμενος, ο δοκιμαζόμενος ελληνικός λαός και δεν ακούνε την Κυβέρνηση, τη λαλιστάτη, που με πολλή έμφαση επιτίθεται κατά των καθηγητών και τους επιστρατεύει, χρησιμοποιώντας επιχειρηματολογία που δεν πείθει, κύριε Πρόεδρε, διότι αυτά που κάνει σήμερα η Κυβέρνηση με το προωθούμενο διάταγμα, με βάση το π.δ. 50 του ’79, έπρεπε να τα είχε υλοποιήσει μέχρι τις 10 Μαρτίου. Άρα όλοι γνωρίζουμε ότι αυτή η κίνηση άλλα, αλλότρια συμφέροντα και αλλότριες πολιτικές σκοπιμότητες εξυπηρετεί.
Ερχόμαστε λοιπόν και λέμε γι’ αυτά τα εκατομμύρια που περικόπτονται για τη μία περίπτωση εδώ και για την άλλη παραπέρα, ότι θα μπορούσαν να είχαν αντιμετωπιστεί, αν η Κυβέρνηση έθετε θέμα στην Ευρωπαϊκή Ένωση για τα δισεκατομμύρια που κερδίζει η Ευρωπαϊκή Κεντρική Τράπεζα. Και δεν μιλάμε για την απόφαση του Eurogroup που αφορά άλλες τράπεζες. Μιλάμε για την Κεντρική Τράπεζα, την υποτιθέμενη τράπεζα όλων των Ευρωπαίων πολιτών. Αυτές οι λογικές των «γερακιών» της Φρανκφούρτης, κύριε Πρόεδρε, είναι που έχουν μειώσει σε πολύ μεγάλο βαθμό την εμπιστοσύνη όλων όσοι πιστέψαμε στο ευρωπαϊκό εγχείρημα. 
Είναι λοιπόν ένα ζήτημα, για το οποίο πρέπει η Κυβέρνηση να απαντήσει και αν πάρει τέτοιου είδους πρωτοβουλίες, όλοι είμαστε διατεθειμένοι να τη στηρίξουμε, αρκεί να δείξει αποφασιστικότητα και πυγμή στην τρόικα και όχι στις αδύναμες κοινωνικές ομάδες του ελληνικού λαού.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, υπάρχει ένα ζήτημα που αφορά τις λαϊκές αγορές. Μάλιστα, εντυπωσιάζομαι, γιατί όταν πήγα να μιλήσω στην Επιτροπή Οικονομικών, αντέδρασαν κάποιοι συνάδελφοι της Νέας Δημοκρατίας και μου είπαν «όχι, έχει τακτοποιηθεί το θέμα των λαϊκών αγορών». Τελικά, τι έχει αποδειχθεί; Έχετε καταργήσει το δικαίωμα μεταβίβασης για ανθρώπους που για τριάντα-σαράντα χρόνια, τρώνε το αγιάζι, τρώνε τον ήλιο, μέσα σε καιρικές συνθήκες δύσκολες από τη νύχτα μέχρι την άλλη μέρα το μεσημέρι, το απόγευμα και τους έχετε καταργήσει αυτό το δικαίωμα.
Εγώ λοιπόν, κύριε Πρόεδρε, νομίζω ότι υπάρχουν ορισμένες στιγμές που η Κυβέρνηση πρέπει να τις αξιοποιεί, διότι όλες, μα όλες οι πτέρυγες της Βουλής, είμαι βέβαιος ότι θα συνέβαλαν και θα συνέτειναν και θα συμφωνούσαν να υπάρξει μία αποκατάσταση του θέματος της μεταβίβασης από τους κατόχους των αδειών λαϊκών αγορών.
Βεβαίως κι αυτό το ζήτημα το φοβερό, της υπουργοκεντρικής λογικής, το να κρατάει την αρμοδιότητα διορισμού του διοικητικού συμβουλίου, μειώνοντας και την εκπροσώπηση των εκπροσώπων των λαϊκών αγορών, στη δική του αρμοδιότητα, χωρίς να τη μεταφέρει στις περιφέρειες, είναι και αυτό ένα ζήτημα που δείχνει πόσο μακριά είμαστε από την πραγματική αποκέντρωση. 
Κύριε Πρόεδρε, υπάρχει και μία σειρά από άλλα ζητήματα που αφορούν το θέμα και των αρτοποιών, διότι όλη αυτή η πολιτική στηρίζει τα μεγάλα τραστ που ουσιαστικά θα ελέγξουν την αγορά. Πολυεθνικές, ουσιαστικά, είναι πίσω από τις αλυσίδες που παίρνουν το χρήμα από την Ελλάδα και το πάνε στο εξωτερικό, ενώ απομειώνουμε τη δυνατότητα ελληνικών μικρομεσαίων επιχειρήσεων που θα μπορούσαν πραγματικά να δημιουργούν και θέσεις εργασίας και πλούτο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Επίσης, κύριε Πρόεδρε, υπάρχουν –και με αυτό κλείνω- δύο ζητήματα. Το ένα ζήτημα πραγματικά δημιουργεί μια αδικία. Υπάρχει μια τροπολογία συναδέλφων Βουλευτών που αφορά την εξίσωση των δικαιωμάτων των οδηγών σε όλες τις αστικές συγκοινωνίες, επειδή κάποιοι είναι ΥΕ και άλλοι ΔΕ. Αυτοί λοιπόν πρέπει να εξισωθούν. 
Επίσης υπάρχει και μία πρόταση κυβερνητικών Βουλευτών, την οποία εγώ θα στηρίξω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, αν έχετε την καλοσύνη, θα πρέπει να συντομεύετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτή η πρόταση λοιπόν αφορά την ελληνική φαρμακοβιομηχανία. Υπάρχει μια έρευνα, μία μελέτη της Ένωσης Ελληνικών Τραπεζών που δείχνει ότι ο συγκεκριμένος κλάδος είναι ο πρώτος που μπορεί να συμβάλει στην ανάπτυξη, δηλαδή μπορεί να περιορίσει την εισαγωγή εισαγόμενων και αμφιλεγόμενων φαρμάκων στην ελληνική αγορά, γενοσήμων, γιατί πραγματικά η ελληνική φαρμακοβιομηχανία έχει όλη την τεχνογνωσία και την αξιοπιστία να παράγει ένα αξιόπιστο γενόσημο φάρμακο και να περιορίσουμε και την εξαγωγή συναλλάγματος, λόγω της εισαγωγής τέτοιων φαρμάκων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε, κύριε συνάδελφε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τελειώνω, κύριε Πρόεδρε. 
Νομίζω ότι είναι ένα θέμα που θα πρέπει να δει η Κυβέρνηση στο πλαίσιο της προσπάθειας αναχαίτισης και του μεγάλου προβλήματος της ανεργίας, διότι αναπτύσσοντας συγκεκριμένους κλάδους στους οποίους η χώρα διαθέτει συγκριτικό πλεονέκτημα, μπορείς πραγματικά να βοηθήσεις και στον περιορισμό του προβλήματος της ανεργίας. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε πολύ, κύριε Κουρουμπλή.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, πότε θα διακόψουμε για την ψηφοφορία;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, εκτιμώ ότι η ψηφοφορία θα ξεκινήσει γύρω στις 12.45΄. 
Το λόγο έχει τώρα η κ. Μαρίνα Χρυσοβελώνη από τους Ανεξάρτητους Έλληνες.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, θα ξεκινήσω την τοποθέτησή μου, η οποία αφορά σε πολύ συγκεκριμένα σημεία του σχεδίου νόμου και των τροπολογιών, με τις διατάξεις που αφορούν στο παρεμπόριο. 
Οι θέσεις μου συμπυκνώνονται στην εξής απλή διαπίστωση, κύριε Υπουργέ: Δυστυχώς, όσα βλέπουμε είναι πολύ λίγα και γίνονται πολύ αργά. Θυμίζω ότι για την πάταξη του παρεμπορίου είχαμε ακούσει πριν από ακριβώς οκτώ μήνες όμοιες εξαγγελίες από τον κύριο Υπουργό. Μετά από οκτώ μήνες από τη συνέντευξη Τύπου του Υπουργού κ. Χατζηδάκη, ο οποίος υποσχόταν τότε άμεσα μέτρα κατά του παρεμπορίου, φέρνετε στη Βουλή το άρθρο 40 του σχεδίου νόμου για το Συντονιστικό Κέντρο Αντιμετώπισης Παρεμπορίου. Με τεράστια καθυστέρηση έρχεστε να θεσμοθετήσετε την ιδέα σας για ένα συλλογικό όργανο, που υποτίθεται ότι θα συντονίζει και θα συνεργάζεται με όλες τις συναρμόδιες αρχές για την αντιμετώπιση φαινομένων παράνομου εμπορίου. 
Τον περασμένο Σεπτέμβριο κατά τη συζήτηση επίκαιρης ερώτησης που είχα καταθέσει στη Βουλή, σας είχαμε επισημάνει πως ένας τέτοιος παράλληλος συντονισμός φορέων, όπως είναι το ΣΔΟΕ, τα τελωνεία, η Ελληνική Αστυνομία, το Λιμενικό Σώμα, οι κατά τόπους αρμόδιες Δημοτικές Αστυνομίες και τα κλιμάκια ελέγχου λαϊκών αγορών υπαίθριου εμπορίου, δηλαδή μία τόσο περίπλοκη επιχειρησιακή δομή, θα είναι πρακτικά ανεφάρμοστη. 
Γι’ αυτόν το λόγο είχαμε προτείνει την άμεση σύσταση ειδικού σώματος δίωξης παρεμπορίου, ενός δηλαδή ενιαίου και εξειδικευμένου φορέα για την αντιμετώπιση αυτού του τεράστιου και διαρκούς οικονομικού εγκλήματος που έχει πλήθος παραφυάδων και σε άλλους χώρους. 
Ως γνωστόν, το παρεμπόριο πέρα από τη ζημία πολλών δισεκατομμυρίων ευρώ που προκαλεί στην πραγματική οικονομία, αλλά και στα δημόσια ταμεία κάθε χρόνο, συνδέεται με το λαθρεμπόριο, τη διακίνηση επικίνδυνων απομιμήσεων προϊόντων, τη λαθρομετανάστευση, αλλά και με κυκλώματα μαύρου χρήματος και κάθε είδους μαφίες. Παρ’ όλα αυτά, εσείς αρνηθήκατε την ενιαία αντιμετώπιση του φαινομένου και επιμείνατε στη σύσταση ενός συντονιστικού κέντρου, που λειτουργούσε άτυπα εδώ και κάποιους μήνες στη Γενική Γραμματεία Εμπορίου. 
Ας δούμε όμως, ποια ήσαν τα αποτελέσματα αυτής της πολιτικής σας επιλογής. Εδώ θυμίζω τα στοιχεία που ο ίδιος ο Υπουργός κ. Σκορδάς έστειλε πέρυσι στη Βουλή. Πρόκειται για στοιχεία που επιβεβαιώνουν τις χειρότερες προβλέψεις του εμπορικού κόσμου της χώρας μας. Συγκεκριμένα, μετά από ελέγχους εμπλεκομένων σε δραστηριότητες παρεμπορίου κατά το τελευταίο εξάμηνο του έτους 2012, επιβλήθηκαν από το Υπουργείο Ανάπτυξης συνολικά πρόστιμα που άγγιξαν το ποσό των 20.000 ευρώ. Υπογραμμίζεται ότι ακόμα και αυτά τα ασήμαντα, σε σχέση με τον παράνομο τζίρο δισεκατομμυρίων, πρόστιμα εισπράττονται σπανιότατα, ιδιαίτερα από λαθρομετανάστες, οι οποίοι έτσι και αλλιώς λειτουργούν τελείως παράνομα στη χώρα μας. 
Επομένως πρόκειται για την απόλυτη -επιτρέψτε μου να πω- γελοιοποίηση του κράτους που συνεχίζει και επί της παρούσας συγκυβέρνησης να παρακολουθεί αδιάφορο την οικονομική καταβαράθρωση των μικρομεσαίων επιχειρηματιών και τον εξευτελισμό κάθε έννοιας νομιμότητας. 
Σας θυμίζω επίσης ότι εξαιτίας της απουσίας ενός επίσημου σώματος δίωξης παρεμπορίου, το οποίο σας έχει ζητήσει και το ΕΒΕΑ μέσω του κ. Μίχαλου, εμφανίστηκαν τον περασμένο Σεπτέμβριο τα γνωστά περίεργα κρούσματα σε λαϊκές αγορές και χώρους υπαίθριου εμπορίου, όπου είδαμε αυτόκλητους προστάτες να δρουν τελείως ανεξέλεγκτα. Δυστυχώς από τότε ελάχιστα πράξατε για να αντιστρέψετε αυτήν την κατάσταση. Χαρακτηριστικό φαινόμενο είναι οι γνωστές παρα-αγορές που συνεχίζουν να ξεφυτρώνουν δίπλα σε κάθε λαϊκή αγορά. 
Γι’ αυτό, κύριε Πρόεδρε, όλοι οι επαγγελματικοί σύλλογοι της χώρας ζητούν επιτακτικά αποτελεσματικά μέτρα εφαρμογής της νομιμότητας. Το πρόβλημα του παρεμπορίου φυσικά επηρεάζει πιο καταλυτικά από όλους τα εμπορικά καταστήματα. 
Στην εκλογική μου περιφέρεια και ειδικά στην πόλη μου, το Βόλο, οι έμποροι λένε ξανά και ξανά το αυτονόητο, να τελειώνουμε δηλαδή με τις υποσχέσεις και να αρχίσουν κάποια στιγμή οι πράξεις. 
Ο ίδιος ο αρμόδιος Υπουργός κ. Χατζηδάκης δήλωνε στις 22 Αυγούστου ότι μέσα σε ένα δεκαήμερο, το πολύ δεκαπενθήμερο, θα ήμασταν έτοιμοι να παρουσιάσουμε όλες τις λεπτομέρειες για το παρεμπόριο. Σήμερα και μετά από σχεδόν εννέα μήνες, φτάνουμε τελικά στο σημείο να τις ακούμε. 
Δυστυχώς όμως, κύριε Υπουργέ, αυτά που έχουμε αυτήν τη στιγμή ενώπιόν μας είναι πολύ λίγα και γίνονται πολύ αργά. 
Κυρίες και κύριοι συνάδελφοι, θα αναφερθώ στη συνέχεια των παραπάνω, στο άρθρο 42, που αφορά στις λαϊκές αγορές. 
Μάλιστα οι Ανεξάρτητοι Έλληνες έχουμε καταθέσει και τροπολογία για τα θέματα διοίκησης των λαϊκών αγορών, με κύριο αντικείμενο την αναδιοργάνωση του Οργανισμού Λαϊκών Αγορών Αττικής. 
Συγκεκριμένα, σας προτείναμε να τροποποιήσετε τη σχετική διάταξη για το διοικητικό συμβούλιο αυτού του φορέα, προκειμένου να υπάρξει αυξημένη εκπροσώπηση των επαγγελματιών πολιτών λαϊκών αγορών μέσω της συμμετοχής στο Δ.Σ. του Οργανισμού Λαϊκών Αγορών Αττικής όχι ενός, αλλά δύο εκπροσώπων της Πανελλήνιας Ομοσπονδίας Σωματείων τους. 
Επίσης σας προτείναμε την αυξημένη εκπροσώπηση των παραγωγών αγροτικών προϊόντων με τη συμμετοχή στο Δ.Σ. του οργανισμού όχι ενός, αλλά δύο εκπροσώπων της Πανελλαδικής Ομοσπονδίας Συλλόγων τους. Εσείς όμως, αρνηθήκατε και τις δύο αυτές τροποποιήσεις. Προφανώς θέλετε να κρατήσετε υπό τον ασφυκτικό έλεγχο του Υπουργείου σας όλες τις αποφάσεις, αν και αφορούν τους ίδιους τους επαγγελματίες είτε είναι πωλητές είτε είναι αγρότες που δραστηριοποιούνται στις λαϊκές. 
Λέτε ότι θέλετε να απελευθερώσετε αγορές και επαγγέλματα. Όταν όμως σας δίνεται η ευκαιρία για ουσιαστική αποκέντρωση στη διαδικασία λήψης αποφάσεων, εσείς την αρνείστε. Περιορίζεστε μονάχα σε ψεύτικα ανοίγματα, τα οποία στην πραγματικότητα δεν ανοίγουν, αλλά δυστυχώς κλείνουν ολόκληρους κλάδους, όπως αυτός των φούρνων της γειτονιάς, που πρόσφατα αποφασίσατε να καταργήσετε, προκειμένου να δώσετε τη δουλειά τους σε ξένες αλυσίδες σούπερ μάρκετ. 
Κυρίες και κύριοι συνάδελφοι, θα κλείσω την τοποθέτησή μου με την τροπολογία των Ανεξάρτητων Ελλήνων που αφορά την ΕΑΒ, μια εταιρεία που μαθαίνουμε από τις εφημερίδες ότι θέλετε να συγχωνεύσετε με την ΕΛΒΟ και τα «ΕΛΛΗΝΙΚΑ ΑΜΥΝΤΙΚΑ ΣΥΣΤΗΜΑΤΑ», για να δικαιολογήσετε κάποιες εκατοντάδες απολύσεων. Έτσι θέλετε να ικανοποιήσετε την τρόικα και ψάχνετε απεγνωσμένα λύσεις στον ευρύτερο δημόσιο τομέα για τους δύο χιλιάδες ανθρώπους που συμφωνήσατε να διώξετε μέχρι τον Ιούνιο. 
Εμείς, όπως γνωρίζετε, είμαστε κάθετα αντίθετοι σε κάθε διαδικασία συγχώνευσης ή αναδιάρθρωσης χωρίς στρατηγικό σχέδιο. Γι’ αυτό απορρίπτουμε κάθε οριζόντιο μέτρο ως λανθασμένο, ανορθολογικό και τελικά βλαπτικό για το δημόσιο συμφέρον. Η όποια αλλαγή θα πρέπει να στηρίζεται όχι μόνο σε επιμέρους business plan όλων των δημόσιων επιχειρήσεων, αλλά κυρίως στη μισθολογική διαφοροποίηση εκείνων των εργαζομένων που διαθέτουν εξειδικευμένες γνώσεις ή πιστοποιημένες δεξιότητες, όπως είναι ακριβώς το επιστημονικό και τεχνικό προσωπικό της ΕΑΒ. 
Ως Ανεξάρτητοι Έλληνες έχουμε πει δημόσια πολλές φορές πως ποιοτική αναβάθμιση του δημοσίου δεν νοείται σε καμμία περίπτωση μέσα από ένα ισοπεδωτικά ενιαίο μισθολόγιο. Γι’ αυτόν το λόγο, επιμένουμε στην αναγνώριση του στρατηγικού ρόλου της αεροπορικής και γενικότερα της υψηλής τεχνολογίας βιομηχανίας και βέβαια στην αξιοποίηση και όχι στην εκποίησή της. 
Σας ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κυρία συνάδελφε. 
Το λόγο έχει για οκτώ λεπτά η κ. Άννα-Μισέλ Ασημακοπούλου από τη Νέα Δημοκρατία.
ΑΝΝΑ -</ChairmanSpeech> <Speech><Parlmember>ΜΙΣΕΛ ΑΣΗΜΑΚΟΠΟΥΛΟΥ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, το σχέδιο νόμου «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» αποτελεί κομμάτι του συνολικού κυβερνητικού σχεδιασμού για την αναπτυξιακή αναγέννηση της χώρας και μία ακόμα σημαντική μεταρρύθμιση στο δημόσιο τομέα. Για πρώτη φορά το ελληνικό δημόσιο θα χρησιμοποιήσει την ψηφιακή τεχνολογία στον τομέα των δημοσίων συμβάσεων. 
Το σχέδιο νόμου περιλαμβάνει μία σειρά σημαντικών ρυθμίσεων, αλλά εγώ θα εστιάσω στη ρύθμιση για τις δημόσιες συμβάσεις που βρίσκεται στην πρώτη θέση, καθώς αλλάζει μία χρόνια και απολύτως δυσλειτουργική κατάσταση του δημόσιου τομέα. 
Όπως είπε ο Πρωθυπουργός, ο κ. Αντώνης Σαμαράς, κατά την ομιλία του στην ετήσια γενική συνέλευση του ΣΕΒ, προωθούμε συνεχώς τις διαρθρωτικές μεταρρυθμίσεις και σπάμε ταμπού δεκαετιών. Κι ένα από αυτά τα ταμπού είναι και το ταμπού της γραφειοκρατίας. Καταπολεμώντας τη γραφειοκρατία, δεν αντιμετωπίζουμε μόνο τη διαφθορά. Αλλάζουμε νοοτροπίες και κατεστημένα που κρατάνε πίσω την Ελλάδα. 
Είναι χαρακτηριστικό ότι σύμφωνα με τα στοιχεία που αποτυπώνονται στο κείμενο για την εθνική στρατηγική, για τις τεχνολογίες πληροφοριών και επικοινωνιών και την ηλεκτρονική διακυβέρνηση, οι επιδόσεις της Ελλάδας με στοιχεία του 2011 στους δείκτες του ψηφιακού βαθμολογίου στο πλαίσιο της αναπτυξιακής στρατηγικής «Ευρώπη 20 - 20», εμφανίζουν υστέρηση έναντι του μέσου όρου των είκοσι επτά κρατών - μελών. Η χώρα μας εμφανίζει επίδοση καλύτερη του μέσου όρου σε μόνο δώδεκα δείκτες από τους εξήντα επτά και υπολείπεται στους υπόλοιπους πενήντα πέντε. 
Ενδεικτικά αναφέρω επίσης ότι στον τομέα της ελληνικής διακυβέρνησης και ειδικότερα στην κατηγορία «Διαθεσιμότητα για τους πολίτες», ο δείκτης για την Ελλάδα είναι 37,5% ενώ στην Ευρωπαϊκή Ένωση είναι 80%. Στη δε διαθεσιμότητα ηλεκτρονικών υπηρεσιών για τις επιχειρήσεις, η βαθμολογία μας είναι στο 62% ενώ στην Ευρωπαϊκή Ένωση ο μέσος όρος είναι στο 90%. 
Το γεγονός αυτό λοιπόν καθιστά επιτακτική την εντατικοποίηση των ενεργειών μας για ταχύτατη αλλαγή αυτής της αρνητικής κατάστασης. Και με το παρόν σχέδιο νόμου κινούμαστε ακριβώς σε αυτήν την κατεύθυνση. 
Με τις διατάξεις του σχεδίου νόμου δημιουργείται, όπως ακούστηκε, ένα ολοκληρωμένο πληροφοριακό σύστημα, ώστε η ανάθεση και η εκτέλεση δημόσιων συμβάσεων να γίνεται με τη χρήση τεχνολογιών πληροφορικής και επικοινωνιών. Με τη λειτουργία του συστήματος θα εξαλειφθούν οι μεγάλες χρονικές καθυστερήσεις που παρατηρούνται στη διενέργεια των διαγωνισμών, αλλά θα επιτευχθεί και διαφάνεια. 
Είναι χαρακτηριστικό ότι από επτά χιλιάδες που είναι σήμερα οι δημόσιες αναθέτουσες αρχές, πλέον μειώνονται στις επτακόσιες κεντρικές αναθέτουσες αρχές, ενώ για πρώτη φορά καθιερώνεται σε όλα τα στάδια της διαδικασίας η χρήση της ψηφιακής υπογραφής. 
Η πρωτοβουλία για το Ηλεκτρονικό Σύστημα Δημοσίων Συμβάσεων έρχεται να εφαρμόσει μία μέθοδο η οποία ακολουθείται σε όλες τις προηγμένες χώρες του κόσμου. Αξίζει να σημειωθεί ότι το βελγικό και το γαλλικό δημόσιο εφαρμόζουν ανάλογα ηλεκτρονικά συστήματα για τις δημόσιες συμβάσεις σχεδόν εδώ και επτά χρόνια, δηλαδή από το 2006.
Οι διατάξεις για τις ηλεκτρονικές δημόσιες συμβάσεις αναμένεται να επηρεάσουν άμεσα το σύνολο της αγοράς, να ενταθεί ο ανταγωνισμός, να εκσυγχρονιστεί η διοίκηση και να εμπεδωθεί η αξιοκρατία, αλλά και η διαφάνεια στις δημόσιες συμβάσεις. 
Ιδιαίτερα ωφελημένες από αυτές τις ρυθμίσεις θα είναι και οι μικρομεσαίες επιχειρήσεις, διότι τους δίνεται η δυνατότητα να συμμετέχουν με απλές διαδικασίες σε διαγωνισμούς του δημοσίου κι έτσι να αυξήσουν το μερίδιό τους στην αγορά.
Επιπλέον στην προσπάθεια που γίνεται για να βελτιωθεί το κλίμα για τις επιχειρήσεις και να δημιουργηθούν νέες θέσεις εργασίας, μεγάλη είναι και η σημασία της επιτάχυνσης της απορρόφησης των πόρων του ΕΣΠΑ. 
Έτσι στο πλαίσιο αυτό αναφέρομαι και στις ρυθμίσεις της σχετικής τροπολογίας που έχει κατατεθεί, η οποία επιταχύνει και διευκολύνει τις επιχειρήσεις που χρηματοδοτούνται ή θα χρηματοδοτηθούν από κοινοτικούς πόρους. 
Η αποτελεσματικότητά μας, κυρίες και κύριοι συνάδελφοι, στο ΕΣΠΑ δεν στηρίζεται σε λόγια, αλλά σε αριθμούς. Συγκεκριμένα, σύμφωνα με τα στοιχεία της Ευρωπαϊκής Επιτροπής στις αρχές Απριλίου του 2013, το ποσοστό απορρόφησης των κονδυλίων από τη χώρα μας διαμορφώθηκε στο 56,7% έναντι 49,2% του μέσου κοινοτικού όρου, δηλαδή η επίδοσή μας είναι 7,5 μονάδες υψηλότερη από το μέσο ευρωπαϊκό όρο της Ευρωπαϊκής Ένωσης. Η διαφορά αυτή αυξήθηκε κατά μιάμιση μονάδα σε σχέση με το Φεβρουάριο, όταν η απόσταση ήταν έξι μονάδες. 
Δεν είναι όμως μόνο το ΕΣΠΑ που συμμετέχει στη γενικότερη αλλαγή εικόνας που βλέπουμε τον τελευταίο καιρό. Είναι και οι επενδύσεις και η προσπάθεια που γίνεται, για να διαμορφωθεί ένα σύγχρονο και ελκυστικό περιβάλλον για την προσέλκυσή τους. Στην προσπάθεια αυτή ο Πρωθυπουργός κ. Αντώνης Σαμαράς έχει δώσει τεράστια σημασία. Έτσι -όπως γνωρίζουμε όλοι- αυτήν την εβδομάδα βρίσκεται στην Κίνα, με στόχο την περαιτέρω ενίσχυση των διμερών σχέσεων, την προσέλκυση κινεζικών κεφαλαίων, την ώθηση στις επιχειρηματικές και εμπορικές συναλλαγές. 
Κυρίες και κύριοι συνάδελφοι, το κλίμα αλλάζει σταθερά προς το καλύτερο, κάτι που αποδεικνύεται από διάφορες εξελίξεις. Εγώ θα αναφερθώ μόνο σε μία πρόσφατη, δηλαδή στη χθεσινή αναβάθμιση της χώρας μας από πλευράς μεσοπρόθεσμης πιστοληπτικής ικανότητας από CCC σε B- από τον οίκο «FITCH». Εκείνοι λοιπόν, που πέρυσι ποντάριζαν στο «grexit», σήμερα προσπαθούν να ερμηνεύσουν το «greek recovery». Kαι το ελληνικό «success story» αρχίζει σιγά - σιγά να χτίζεται. Αυτό φυσικά δεν σημαίνει ότι δεν έχουμε πολύ και δύσκολο δρόμο μπροστά μας. Το αντίθετο. Ο αγώνας για τη ριζική αναγέννηση της χώρας είναι και δύσκολος και μακρύς. Ωστόσο βήμα – βήμα, με σχεδιασμό, με μεταρρυθμίσεις, με επιμονή και με πολλή δουλειά θα τον κερδίσουμε. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε.
Θα δώσω τώρα το λόγο στην κ. Αμμανατίδου, εν συνεχεία στον κ. Πετράκο και μετά θα γίνει η ψηφοφορία.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Οι επόμενοι; Βάλτε και κανέναν ακόμα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι. 
Το λόγο έχει η κ. Αμμανατίδου - Πασχαλίδου, Βουλευτής του ΣΥΡΙΖΑ – Ενωτικό Κοινωνικό Μέτωπο.
ΛΙΤΣΑ ΑΜΜΑΝΑΤΙΔΟΥ - ΠΑΣΧΑΛΙΔΟΥ: Ευχαριστώ, κύριε Πρόεδρε.
Κυρίες και κύριοι συνάδελφοι, στην αρχική μου τοποθέτηση στην Επιτροπή Παραγωγής και Εμπορίου επεσήμανα ότι η τακτική των νομοσχεδίων – «σκούπα» έγινε δυστυχώς, κανόνας, όπως τόνισε και η εισηγήτριά μας και άλλοι βέβαια Βουλευτές. Είχα εκφράσει την ειλικρινή μου ελπίδα τουλάχιστον να μη δούμε άλλα νομοσχέδια να επισυνάπτονται στο νομοσχέδιο ως τροπολογίες. Δυστυχώς, όχι μόνο είδαμε ξανά το ίδιο έργο, αλλά είδαμε και τον ελιγμό της Κυβέρνησης να αποσύρει τη διάταξη για το «bake off» και να τη φέρει στο πολυνομοσχέδιο - έκτρωμα που ψήφισε η συγκυβέρνηση πριν από το Πάσχα ως κατεπείγον. 
Βεβαίως ο κύριος Υπουργός Ανάπτυξης το έκανε αυτό, γιατί η πλειονότητα των Βουλευτών στην επιτροπή ήταν εναντίον αυτής της διάταξης που τσακίζει τον αρτοποιό προς όφελος των αλυσίδων τροφίμων. Ο κύριος Υπουργός εκβίασε επί της ουσίας τους ίδιους τους Βουλευτές της συμπολίτευσης. Και αυτοί όμως τελικά δεν αντέδρασαν, υπέκυψαν. Και αυτή η πρακτική των νομοσχεδίων – «σκούπα» και των εκβιασμών έχει γίνει κανόνας των τελευταίων κυβερνήσεων, δυστυχώς ο μόνος ασάλευτος κανόνας του Κοινοβουλίου πλέον!
Επί του νομοσχεδίου: Η τρικομματική Κυβέρνηση επαναλαμβάνει αδιάκοπα ότι πασχίζει για τη διαμόρφωση ενός φιλικού επενδυτικού περιβάλλοντος και μιας υγιούς επιχειρηματικότητας. Αυτούς που αναγνωρίζει ωστόσο η Κυβέρνηση ως επενδυτές και η επιχειρηματικότητα που προωθεί, είναι οι γνωστοί εθνικοί μας προμηθευτές. Και οι επιχειρηματίες που θέλει να προσελκύσει είναι τα διεθνή αρπακτικά του δημόσιου πλούτου της χώρας. Γι’ αυτούς στρώνει το δρόμο, κύριε Υπουργέ, διότι για τους μικρομεσαίους επιχειρηματίες, που έχουν όντως επενδύσει όχι μόνο τα χρήματά τους, αλλά και τους κόπους πολλών ετών, το περιβάλλον είναι εξαιρετικά εχθρικό. Και αυτό το περιβάλλον εξακολουθεί αυτή η μνημονιακή Κυβέρνηση να το καλλιεργεί. 
Φέρατε τις διατάξεις για το ΕΣΗΔΗΣ, ώστε -όπως λέτε και στην αιτιολογική έκθεση- να υπάρξει μεγαλύτερη διαφάνεια και να μπορεί να έχει πρόσβαση και ο μικρός επιχειρηματίας.
Σας επισημάναμε και στην επιτροπή ότι το νομοσχέδιο είναι διάτρητο, ότι για να έχει όντως πρόσβαση η μικρομεσαία επιχείρηση, για να υπάρχει ουσιαστική διαφάνεια, χρειάζεται ένα σαφές, προκαθορισμένο πλαίσιο λειτουργίας του μηχανισμού, χρειάζεται να τεθεί με σαφήνεια το κανονιστικό πλαίσιο, ο αυτόματος έλεγχος της υποβολής αιτήματος, το κόστος, με ποια κριτήρια ένα υποβληθέν αίτημα θα εξεταστεί και πολλά άλλα. 
Το Υπουργείο επιμένει να αφήνει το πλαίσιο σε θολά νερά. Το νοικοκύρεμα όμως των δημόσιων συμβάσεων απαιτεί πρωτίστως πολιτική βούληση, την οποία δεν επιδεικνύει η Κυβέρνηση, η οποία προφανώς δεν θέλει να ενοχλήσει τους εθνικούς μας ολιγάρχες. 
Στο δεύτερο κεφάλαιο αναφέρεστε στο ΓΕΜΗ, στο Γενικό Εμπορικό Μητρώο. Από το 2010 κάθε Υπουργός Ανάπτυξης φέρνει το θέμα του ΓΕΜΗ. Και σε αυτό το νομοσχέδιο έχουμε να αντιμετωπίσουμε διατάξεις πρόχειρες, που δεν απαντάνε στην ουσία των προβλημάτων. Δεν υπάρχει χρονοδιάγραμμα ενεργοποίησης. Δεν ορίζεται πως θα συνδεθεί το ΓΕΜΗ με όλες τις υπηρεσίες, ώστε να σταματήσει ο χρόνος υποβολής δικαιολογητικών από τους επιχειρηματίες, ενώ αντίθετα βάζετε ένα σωρό παράβολα στους επαγγελματίες.
Για να δούμε τώρα τι γίνεται στο θέμα των λαϊκών αγορών. Οι λαϊκές αγορές έχουν από τη φύση τους αποκεντρωτικό χαρακτήρα. Και πράγματι, εξαιτίας αυτού έγιναν στο παρελθόν εργαλεία τοπικών εισπρακτικών πολιτικών και αγωγοί πελατειακών σχέσεων. 
Ενώ λοιπόν γίνεται ή θα έπρεπε να γίνεται μια πρώτη προσπάθεια να ξεφύγουν από το στενό πλαίσιο λειτουργίας τους και να ενισχυθεί ο περιφερειακός τους χαρακτήρας με τη μεταβίβαση της πλήρους διοικητικής και οικονομικής εποπτείας τους στα περιφερειακά συμβούλια, ξαφνικά διαβάζουμε λίγο παρακάτω ότι τα μέλη και τα προεδρεία των διοικητικών συμβουλίων των δευτεροβάθμιων οργανισμών λαϊκών αγορών θα διορίζονται και θα παύονται από τον ίδιο τον Υπουργό Ανάπτυξης. 
Προωθείτε δηλαδή, κύριε Υπουργέ, ένα μοντέλο ταυτόχρονης διοίκησης των λαϊκών αγορών από τους περιφερειάρχες και από τον Υπουργό, γιατί αυτό θα γίνει κι ας είναι μειοψηφία, όπως λέει ο Υπουργός Ανάπτυξης.
Παρακάτω το νομοσχέδιο ορίζει ότι το ανταποδοτικό τέλος θα αποδίδεται σε μηνιαία πλέον βάση για τους επαγγελματίες πωλητές, πράγμα που στην ήδη δύσκολη κατάσταση θα τους φέρει σε οικονομική δυσχέρεια, καθώς θα πρέπει να πληρώνουν το τέλος ακόμα και όταν δεν εργάζονται ή δεν έχουν προϊόντα. Φορολογούνται δηλαδή πλέον, για τη δυνατότητα χρήσης που θα είχαν και όχι για την ίδια τη χρήση του χώρου της αγοράς. 
Οι λαϊκές αγορές είναι ένα εργαλείο στήριξης των λαϊκών οικογενειών και των ευπαθών κοινωνικών ομάδων και χρειάζεται να στηριχθούν με ένα πιο ξεκάθαρο και σαφές πλαίσιο.
Είμαστε υπέρ της εποπτείας από τις περιφέρειες. Αποφασίστε όμως να τη μεταβιβάσετε στις περιφέρειες, χωρίς παραθυράκια που θα δημιουργήσουν αλαλούμ. 
Η μόνη εντελώς νέα ρύθμιση που φέρνετε για τις λαϊκές, είναι η επέκταση του ωραρίου τις Κυριακές με το πρόσχημα των αγορών μόνο για παραγωγούς. Πέρα από το ότι είναι απαράδεκτες οι συνεχείς πιέσεις της Κυβέρνησης για απελευθέρωση του ωραρίου μαγαζιών και αγορών -που έχει καταδικαστεί και καταγγελθεί από το σύνολο των επαγγελματιών- το θέμα των αγορών παραγωγών είναι εξαιρετικά σημαντικό. Αφορά στην αγροτική ανάπτυξη της χώρας.
 Εμείς ως ΣΥΡΙΖΑ από παλιά και ως ΣΥΡΙΖΑ - Ενωτικό Κοινωνικό Μέτωπο έχουμε θέσει πολλές φορές το θέμα στο ελληνικό Κοινοβούλιο. Ο ίδιος ο Υπουργός Αγροτικής Ανάπτυξης, του οποίου είναι και αρμοδιότητα -και όχι του Υπουργού Ανάπτυξης- έχει δεσμευτεί για τη θεσμοθέτησή τους. Βεβαίως, ο κ. Τσαυτάρης μιλούσε για τα farmers markets. 
Και τώρα έρχεται το Υπουργείο Ανάπτυξης και φέρνει μια διάταξη που τι λέει; Οι παραγωγοί που ήδη έχουν άδεια μπορούν να εμπορεύονται και τις Κυριακές. Μια διάταξη - δούρειο ίππο για την επέκταση του ωραρίου των αγορών και τις Κυριακές, για να μη θεσμοθετηθούν εν τέλει αγορές παραγωγών.
Το θέμα των αγορών παραγωγών αφορά στην επιβίωση του πληθυσμού, αφορά στην επιβίωση των αγροτών, αφορά στην αγροδιατροφική πολιτική της χώρας. Δεν λέτε όμως τίποτα γι’ αυτό. Δεν ορίζετε κανένα θεσμικό πλαίσιο, κανένα πλαίσιο για τον έλεγχο, την πιστοποίηση, την αδειοδότηση, την εποπτεία, τις αγορές βιοκαλλιεργητών που ήδη λειτουργούν. Και σε αυτό μια αναφορά για ένα προεδρικό διάταγμα των βιοκαλλιεργητών, το οποίο δυστυχώς, ενώ το γνωρίζει και αυτή η Κυβέρνηση και η προηγούμενη κυβέρνηση, δεν κάνει τίποτα για να ξεκαθαρίσει το πλαίσιο των λαϊκών αγορών των βιοκαλλιεργητών.
Θέλετε όμως όλες τις κοινωνικές και επαγγελματικές ομάδες να είναι σε μια ομηρία δική σας. Και αυτό θα γυρίσει μπούμερανγκ απέναντι και σε αυτήν τη συγκυβέρνηση. Κανένα πολιτικό πλαίσιο και καμμία στρατηγική ακριβώς γιατί οι προθέσεις σας δεν έχουν καμμία σχέση ούτε με τα συμφέροντα του παραγωγού ούτε τελικά με του τελικού καταναλωτή. 
Όλα τα άλλα είναι απλά επικοινωνιακά τρικ, τα οποία τα χρησιμοποιεί κατά κόρον η συγκυβέρνηση για να περνάει συνεχώς σκληρά μέτρα. 
Τι περιμένουμε στο θέμα αυτό, στο θέμα των αγορών παραγωγών. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Περιμένουμε να πάρει θέση ο Υπουργός Αγροτικής Ανάπτυξης. Οφείλει να πάρει θέση. Κι εσείς βεβαίως οφείλετε να αποσύρετε την εν λόγω διάταξη που ανοίγει πραγματικά την ιστορία των Κυριακών, τις λαϊκές αγορές τις Κυριακές και όχι μόνο. Ανοίγει την βεντάλια για να μην υπάρχει ούτε μια μέρα που να μπορεί ο εργαζόμενος, ο μικρομεσαίος, ο αγρότης να ξεκουραστεί.
Ευχαριστώ, κύριε Πρόεδρε.
(Χειροκροτήματα από τη πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ. 
Το λόγο έχει ο συνάδελφος, κ. Αθανάσιος Πετράκος. 
Μετά την αγόρευση του συναδέλφου θα διεξαχθεί η ψηφοφορία.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κυρίες και κύριοι συνάδελφοι, κύριε Υπουργέ, μας λέει η Κυβέρνηση γιατί δεν της λέμε «μπράβο» που έφερε αυτό το νομοσχέδιο. Παραδείγματος χάριν, γιατί δεν της λέμε «μπράβο» που μέσα στο συγκεκριμένο νομοσχέδιο είναι το άρθρο για το σύστημα εισροών -εκροών. Μα, κύριε Υπουργέ, και εσείς και ο σύμμαχός σας, το ΠΑΣΟΚ, δεν κυβερνάτε πρώτη φορά. 
Το πρώτο λοιπόν που έχουμε να σας πούμε είναι, ότι η καθυστέρηση είναι πάρα πολύ μεγάλη για το σύστημα εισροών - εκροών. 
Δεύτερον, δεν ρυθμίζετε ούτε το ακριβές χρονοδιάγραμμα εφαρμογής του συστήματος ούτε τις προθεσμίες ολοκλήρωσης κάθε φάσης. Δεν λαμβάνετε υπ’ όψιν την επέκταση και την εγκατάσταση των ηλεκτρονικών συστημάτων σε όλα τα επίπεδα αποθήκευσης και διακίνησης και δεν αντιμετωπίζετε το ζήτημα των δαπανών της εγκατάστασης. Μήπως –και σε σχέση με αυτό το ζήτημα- τελικά το ζητούμενο δεν είναι η πάταξη της λαθρεμπορίας, αλλά η συρρίκνωση της αγοράς, το να μείνουν τα μισά πρατήρια, να μείνουν δηλαδή μόνο τα πρατήρια των εταιρειών;
Τέλος το βασικότερο: Στην περίπτωση του ναυτιλιακού πετρελαίου δεν αντιμετωπίζετε το πρόβλημα στην ουσία του, το οποίο είναι το μέγιστο, δηλαδή το λαθρεμπόριο του ναυτιλιακού πετρελαίου. Έχετε πολύ μεγάλη καθυστέρηση.
Επίσης δεν απαντάτε τι θα γίνει με τα πλοία που έχουν ναυπηγηθεί πριν το 2002, στα οποία δεν θα υπάρχουν τα συστήματα. 
Άρα μην μας λέτε να σας πούμε «μπράβο» γιατί φέρατε ένα άρθρο με το οποίο δήθεν αντιμετωπίζετε το σύστημα του λαθρεμπορίου, ενώ στην ουσία δεν το αντιμετωπίζετε. 
Επιπλέον να σας πούμε και κάτι; Ο αρμόδιος Υπουργός –εσείς, βέβαια, εκπροσωπείτε την Κυβέρνηση- δεν έρχεται στη Βουλή -κάτι που εδώ και ενάμιση μήνα το έχει ζητήσει ομοφώνως η Επιτροπή Παραγωγής και Εμπορίου- να μας πει για το βίο και την πολιτεία της ΡΑΕ και για τη σχέση με τη μητρική της «ENERGA» την «AEGEAN POWER», η οποία χρωστάει στο δημόσιο 90 εκατομμύρια. Και δώσατε στον ιδιοκτήτη της και τον ΟΠΑΠ για να του πείτε, «Μπράβο, παιδί μου που χρωστάς στο δημόσιο ήδη 90 εκατομμύρια». 
Γιατί να σας πούμε λοιπόν «μπράβο»; Γι’ αυτήν την πολιτική σας; Να σας πούμε «μπράβο», γιατί καταργήσατε το ΙΓΜΕ που είχε τριακόσιους ενενήντα εργαζομένους και το ενοποιήσατε –το ενοποίησε ο κ. Παπακωνσταντίνου πριν- με έναν οργανισμό που είχε πέντε; Και λέει: «Απορροφάται ο οργανισμός των τριακοσίων ενενήντα από τους πέντε». Το κάνατε αυτό για να πουλήσετε το ΙΓΜΕ, για να το διαλύσετε, για να απολύσετε τον κόσμο. Και φάνηκε στη συνέχεια.
Τι γίνεται με τους εκατόν τριάντα, οι οποίοι είναι σε καθεστώς εργασιακής διαθεσιμότητας; Τι θα κάνετε τώρα; Εμείς ρωτάμε: Θα ψηφίσετε, θα δεχθείτε την τροπολογία που υπάρχει από όλα σχεδόν τα κόμματα και η οποία σας λέει ότι πρέπει να υπάρξει το ΙΓΜΕ, ότι πρέπει να σταματήσει αυτό το καθεστώς εργασιακής εφεδρείας για τους εκατόν τριάντα εργαζομένους, που ουσιαστικά σημαίνει απόλυσή και διάλυση του ΙΓΜΕ και αδυναμία του να υλοποιήσει το πρόγραμμα των 25 εκατομμυρίων από το ΕΣΠΑ, το οποίο διαχειρίζεται και να κάνει ερευνητικό έργο; 
Χθες, στην αρμόδια επιτροπή, μιλώντας για ένα πάρα πολύ σοβαρό ζήτημα που έχει προκύψει στην περιοχή της Κοζάνης, είπε ο αρμόδιος ότι μόνο το ΙΓΜΕ μπορεί να βγάλει συμπεράσματα και να αποφανθεί επ’ αυτού.
Εσείς, λοιπόν, αυτόν τον οργανισμό τον διαλύετε και θέλετε να σας πούμε μπράβο. Ε, όχι, δεν θα σας πούμε μπράβο. 
Επίσης, σας λέμε ότι πρέπει να κάνετε δεκτή και την τροπολογία, η οποία υπάρχει για το άρθρο 76, του ν. 4146/2013 για τις αναγκαστικές απαλλοτριώσεις της ΔΕΗ. Βέβαια, όταν ενώνεται το παζλ, καταλαβαίνουμε γιατί έγινε αυτή η ψήφιση του άρθρου 76, του ν. 4146 για τις απαλλοτριώσεις. Γιατί θέλετε να ξεπουλήσετε τη ΔΕΗ. 
Βγήκε σήμερα ο κ. Κεδίκογλου και παρουσίασε μέσω της ΝΕΤ το σχέδιο του ξεπουλήματος της ΔΕΗ. Ξεπουλάτε τα δίκτυα, παρ’ ότι ο Πρωθυπουργός προεκλογικά έλεγε ότι τα δίκτυα πρέπει να παραμείνουν στο δημόσιο. Δίνετε το 30% των υπηρεσιών της ΔΕΗ και το 30% των ανθρώπων, δηλαδή όλη η βόρειος Ελλάδα πάει στους ιδιώτες. Και από το υπόλοιπο 70% που θα είναι οι παλιές μονάδες, θα πουλήσετε στο επόμενο στάδιο και το 17% που θα μείνει, το οποίο βέβαια είναι το 70% του 51. 
Αυτά τα παρουσιάζετε ως επενδύσεις και το παρουσίασε σήμερα ο κ. Κεδίκογλου, επειδή ο κ. Σαμαράς ξεκινάει για την Κίνα. Δηλαδή, ξεκινάμε να πάμε ένα ταξίδι, υποτίθεται για επωφελείς σχέσεις...</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Είναι ήδη στην Κίνα.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ναι, έχει φτάσει. Να είναι καλά. 
…και εσείς ξεκινάτε με το εξής: «Εδώ πωλείται η Ελλάς. Ελάτε και δώστε προσφορές». Και αυτές οι προσφορές εσείς εννοείτε ότι είναι επενδύσεις. Δηλαδή, η αλλαγή του ιδιοκτησιακού καθεστώτος των δημοσίων επιχειρήσεων, να γίνουν ιδιωτικές και να αυξηθεί υπερβολικά η τιμή του ηλεκτρικού ρεύματος, εσείς το ονομάζετε επενδύσεις. 
Θα μου πείτε, βέβαια, ότι εσείς καταπατάτε το Σύνταγμα της χώρας, σε αυτά θα κολλήσετε τώρα; Εσείς καταπατάτε το Σύνταγμα της χώρας, -όπως σας είπα και χθες- εφαρμόζοντας προληπτικά χτυπήματα πριν καν αποφασίσουν οι καθηγητές, νομίζοντας ότι θα τους φοβίσετε. Αυτή τη στιγμή, όμως που συνεδριάζει η Γενική Συνέλευση των Προέδρων των ΕΛΜΕ στο Τιτάνια, με συντριπτική πλειοψηφία αποφάσισε 90% το πρόγραμμα δράσης του Διοικητικού Συμβουλίου της ΟΛΜΕ. Τσάκισε την τρομοκρατία σας, την οποία πάτε να επιβάλλετε στους εκπαιδευτικούς, νομίζοντας ότι θα τους φέρετε αντίθετους με τους γονείς. Μα, καλά, είναι σοβαρά αυτά τα πράγματα τα οποία λέτε;</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Για πηγαίνετε, ρωτήστε τους γονείς.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Μέχρι το Γενάρη οι μαθητές είχαν χάσει τριάντα δύο χιλιάδες ώρες. Δεν σκεφτόσαστε τους γονείς και τους μαθητές, όταν δεν κάνουν μάθημα τα παιδιά; Δεν σκεφτόσαστε τους γονείς και τους μαθητές, όταν έχετε καταργήσει και φωνάζετε από το 2011, την ενισχυτική και πρόσθετη διδασκαλία; Τώρα σκέφτεστε τα φτωχά παιδιά; Επειδή νομίζετε ότι θα τους φέρετε σε αντιπαράθεση; Όμως, η Ανωτάτη Συνομοσπονδία Γονέων Ελλάδος βγήκε και στήριξε τον αγώνα των εκπαιδευτικών και τον στηρίζει, γιατί είναι αγώνας για την υπεράσπιση του δημόσιου σχολείου. Αλλά πέρα από το ότι είναι αγώνας για την υπεράσπιση του δημόσιου σχολείου, είναι αγώνας για την υπεράσπιση της δημοκρατίας.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εσείς δεν έχετε παιδιά που δίνουν εξετάσεις.</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Βγάλτε, λοιπόν, μία απόφαση, αν θέλετε να είστε συνεπής με τον εαυτό σας και πείτε ότι έχουμε έκτακτα μέτρα, κατάσταση πολιορκίας. Πείτε το καθαρά, απαγορεύονται στην Ελλάδα οι απεργίες.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Για δύο ώρες μάθημα; Αν έχουμε θεό!</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Πείτε το λοιπόν, γιατί καμμία απεργία δεν έχετε βγάλει...</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εσείς το λέτε.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Για καμμία απεργία δεν έχετε πει ότι είναι δικαιολογημένη, καμμία απεργία δεν έχει υπάρξει που να μην έχετε επιστρατεύσει απεργούς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, σας παρακαλώ.</ChairmanSpeech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Το Γενάρη επιστρατεύσατε τους εργαζομένους στο μετρό. Το Φλεβάρη επιστρατεύσατε τους λιμενεργάτες. Το Μάη επιστρατεύσατε τους εκπαιδευτικούς. Δηλαδή, όποιος κινητοποιείται, επιστρατεύεται. Καθεστώς πλήρους επιστράτευσης. 
Αλλά, κύριοι συνάδελφοι, είστε Βουλευτές εσείς που διαμαρτύρεστε και όταν ορκιζόμαστε στη Βουλή, ορκιζόμαστε ότι πρέπει να υπερασπιζόμαστε το Σύνταγμα. Όταν, λοιπόν, εσείς οι ίδιοι δικαιολογείτε την καταπάτηση άρθρων του Συντάγματος, προσέξτε γιατί η καταπάτηση άρθρων του Συντάγματος οδηγεί στην πλήρη καταπάτηση του Συντάγματος και είστε υπόλογοι και επίορκοι.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Εσείς γράφετε το Σύνταγμα στα παλιά σας τα παπούτσια.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Εσείς είστε οι επίορκοι.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, στο σημείο αυτό θα διακόψουμε τη συζήτηση του νομοσχεδίου</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στην
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης, σύμφωνα με το άρθρο 62 του Συντάγματος και τα άρθρα 43Α και 83 του Κανονισμού της Βουλής, για τις αιτήσεις άρσεις της ασυλίας των Βουλευτών κ.κ. Όλγας Κεφαλογιάννη, Ηλία Παναγιώταρου, Νικήτα Κακλαμάνη, Πέτρου Τατσόπουλου και Οδυσσέως Βουδούρη. 
Θυμίζω ότι η συζήτηση διεξάγεται με τη διαδικασία του άρθρου 108, παράγραφος 1, εδάφιο β΄ και επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση ασυλίας. Ο λόγος δίνεται πάντα, εφόσον ζητηθεί, στο Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι μιλούν μετά τους τυχόν ομιλητές της κάθε υπόθεσης. 
Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων αλλά ερευνάται μόνο εάν η πράξη, για την οποία ζητείται η άρση ασυλίας, συνδέεται με την πολιτική ή κοινοβουλευτική δραστηριότητα του Βουλευτή ή η δίωξη ή η μήνυση ή η έγκριση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στη διεξαγωγή του αποτελέσματος, που θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζει ψηφοδέλτιο. Το ψηφοδέλτιο, στο οποίο κάθε συνάδελφος θα αναγράψει το όνομά του και την εκλογική περιφέρεια, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83 που απαιτεί φανερή ψηφοφορία. 
Αφού, λοιπόν, ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Η πρώτη υπόθεση αφορά στη συνάδελφο κ. Όλγα Κεφαλογιάννη. Η δεύτερη υπόθεση αφορά στο συνάδελφο κ. Ηλία Παναγιώταρο. Η τρίτη υπόθεση αφορά στο συνάδελφο κ. Νικήτα Κακλαμάνη. Η τέταρτη υπόθεση αφορά στο συνάδελφο κ. Πέτρο Τατσόπουλο και η πέμπτη υπόθεση αφορά στο συνάδελφο κ. Οδυσσέα-Νικόλαο Βουδούρη. Οι λεπτομέρειες και των πέντε υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ημερήσια διάταξη. 
Επί της αιτήσεως που αφορά στην υπόθεση της κ. Όλγας Κεφαλογιάννη, υπάρχει συνάδελφος που ζητά το λόγο κατά το άρθρο 108 του Κανονισμού; 
Κανένας. 
Επί της αιτήσεως που αφορά στην υπόθεσή του κ. Ηλία Παναγιώταρου, υπάρχει συνάδελφος που ζητά το λόγο κατά το άρθρο 108 του Κανονισμού; 
Κανένας. 
Επί της αιτήσεως που αφορά στην υπόθεση του κ. Νικήτα Κακλαμάνη, υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Παρακαλώ το λόγο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Κακλαμάνη, έχετε το λόγο για πέντε λεπτά.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Πρόεδρε, ζητώ το λόγο, όχι για να πω τόσο για την υπόθεση. Η υπόθεση αφορά μήνυση μίας υπαλλήλου από τις δέκα χιλιάδες υπαλλήλους του Δήμου της Αθήνας, όπου δύο μήνες πριν συνταξιοδοτηθεί, στις ετήσιες κρίσεις, μετεκινήθη από το τμήμα που ήταν, στη Γενική Γραμματεία του Δήμου. Θεώρησε ότι μειώθηκε η προσωπικότητά της και αντί να προσφύγει, βέβαια, είτε στην Περιφέρεια, είτε στο Διοικητικό Εφετείο, αφού συνταξιοδοτήθηκε σε δύο μήνες, μου υπέβαλε μήνυση. Πρωτόδικα μπήκε στο αρχείο. Έκανε ένσταση και ο δεύτερος ανακριτής με παρέπεμψε, χωρίς να βρίσκει, βέβαια, δόλο. Ο δόλος είναι σε εκείνη, διότι ταυτόχρονα με τη μήνυση έκανε και αστική αγωγή και ζητάει και 100.000 ευρώ. Ευελπιστούσε μήπως τιμωρηθώ με ένα-δύο μήνες από το δικαστήριο, για να έχει να διεκδικεί μετά τις 100.000 ευρώ. Αυτό είναι το αδίκημα.
Παίρνω, όμως, το λόγο, ζητώντας βεβαίως την άρση της ασυλίας μου, διότι από τη στιγμή που έχω παραπεμφθεί και εσείς να πείτε «όχι», κάποια στιγμή δεν θα είμαι Βουλευτής, θα πάω. Δεν θα είμαι αιώνια Βουλευτής. Επομένως δεν είναι εκεί το θέμα. 
Θέλω όμως να πω το εξής. Εγώ έλειπα έξι χρόνια από τη Βουλή. Έζησα, λοιπόν, μία Βουλή της πλήρους ατιμωρησίας, που ήταν ντροπή για το πολιτικό σύστημα. 
Θα μου επιτρέψετε, όμως, να σας πω, ότι τον ένα χρόνο τώρα που έχω επανέλθει, βλέπω πως έχουμε πάει στο άλλο άκρο της ιστορίας. Προκειμένου να μη γράψει μια εφημερίδα, να μην πει ένας δημοσιογράφος ότι για τον Κακλαμάνη, τον Παπαδημούλη, τον Χρυσοχοΐδη δεν ήρθη η ασυλία, ενώ εμπίπτουν στο να μην αρθεί η ασυλία, λέμε σε όλα «ΝΑΙ». 
Θα μου επιτρέψετε να σας πω ότι αυτό για μένα είναι πιο επικίνδυνο από την πλήρη ατιμωρησία. Είναι χειρότερο από την πλήρη ατιμωρησία!</Speech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Σωστό.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Ή όταν θα έρθει η ώρα Αναθεωρήσεως του Συντάγματος θα πρέπει να έχουμε το θάρρος και να το διαγράψουμε αυτό το άρθρο, να μην υπάρχει η λέξη «ασυλία», ή διαφορετικά, με συγχωρείτε, τι κάνουμε; Τι κάνουμε εδώ; 
Έχουμε πάει στο άλλο ακριβώς άκρο, το οποίο είναι για μένα χειρότερο, πιο επικίνδυνο και πιο αντιδημοκρατικό από ό,τι ήταν η ντροπή της πλήρους ατιμωρησίας. 
Γι’ αυτό και μόνο το λόγο ζήτησα να μιλήσω, κύριε Πρόεδρε. Διότι, εντάξει, για το αδίκημα τώρα τι να πω; Σε δέκα χιλιάδες υπαλλήλους βρέθηκε στα τέσσερα χρόνια μία υπάλληλος που δύο μήνες πριν συνταξιοδοτηθεί θεώρησε ότι μειώθηκε η προσωπικότητά της επειδή έφυγε από τα διαμερίσματα και πήγε στην ιδιαίτερη γραμματεία του Γενικού Γραμματέα του Δήμου. Αυτό ήταν το αδίκημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Κακλαμάνη.
Επί της αιτήσεως που αφορά στην υπόθεση του κ. Πέτρου Τατσόπουλου υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech> 
<Speech><Parlmember>ΠΕΤΡΟΣ ΤΑΤΣΟΠΟΥΛΟΣ</Parlmember>: Κύριε Πρόεδρε, μπορώ να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Τατσόπουλε.</ChairmanSpeech>
<Speech><Parlmember>ΠΕΤΡΟΣ ΤΑΤΣΟΠΟΥΛΟΣ</Parlmember>: Κυρίες και κύριοι συνάδελφοι, ο κ. Χρήστος Παππάς, ο Κοινοβουλευτικός Εκπρόσωπος της Χρυσής Αυγής, μου έκανε μήνυση και αγωγή για συκοφαντική δυσφήμιση -στην αγωγή ζητάει ως αποζημίωση το ποσό των 100.000 ευρώ, το οποίο και δεσμεύεται να δώσει στις αγαθοεργίες της Χρυσής Αυγής- και με φανερό σκοπό, από ό,τι φαίνεται, να χρησιμοποιηθεί η ποινική δίωξη, σε περίπτωση που περάσει η άρση της βουλευτικής ασυλίας, μεταξύ των άλλων και ως εφαλτήριο, ως βατήρας για την αστική αγωγή. 
Προσωπικά δεν ζητάω την άρση της βουλευτικής μου ασυλίας και θα σας εξηγήσω γιατί. 
Ο δεύτερος λόγος της μήνυσης, εκτός από το να ενισχύσει την αστική αγωγή στα δικαστήρια, η οποία θα εκδικαστεί ούτως ή άλλως -δεν καλύπτει, όπως ξέρετε, η βουλευτική μας ασυλία τις αστικές αγωγές- πιστεύω ακράδαντα ότι είναι η ποινικοποίηση του πολιτικού λόγου, το να μετατρέψουμε τη Βουλή σε μία φάμπρικα αλληλομηνύσεων και αλληλοαγωγών, όπου ο κάθε ένας από εμάς θα αυτολογοκρίνεται, θα σκέφτεται δύο και τρεις φορές ποιες λέξεις θα χρησιμοποιήσει, με ποιο ύφος, σε ποιο τόνο, για να μην οδηγηθεί στο δικαστήριο. 
Ο κ. Χρήστος Παππάς με εγκαλεί για μια συνέντευξή μου στην ηλεκτρονική έκδοση του περιοδικού «LIFO», λίγες μέρες μετά τα γεγονότα στο θέατρο «Χυτήριο» τον Οκτώβριο της περασμένης χρονιάς. Το τι έγινε στο «Χυτήριο» εκείνο το βράδυ νομίζω ότι το είδε το πανελλήνιο. Ήταν μια νύχτα τρόμου και ήταν και μία νύχτα διαχείρισης του τρόμου. Το ρεζουμέ, όμως, εκείνης της συνέντευξης ήταν ότι στο «Χυτήριο» παίχτηκε και κάτι πολύ σημαντικότερο. Διότι στη συνείδηση των περισσότερων συμπατριωτών μας και πιθανόν και στη δική μας συνείδηση, ο φασισμός είναι ταυτισμένος με ένα πελώριο κύμα βίας, ένα τσουνάμι βίας. Αυτό, βεβαίως, έχει δρομολογηθεί. 
Σύμφωνα με την έκθεση του Συμβουλίου της Ευρώπης, στο οποίο έχω την τιμή να είμαι μέλος, στην Ελλάδα σήμερα έχουμε κάποια θλιβερά πρωτεία. Κάθε δύο μέρες έχουμε καταγραφή και μίας ρατσιστικής επίθεσης. Πιθανόν εμείς να μην το έχουμε καταλάβει, γιατί δεν είναι ακόμα στο δικό μας πετσί. Η καμπάνα δεν έχει χτυπήσει ακόμα για εμάς, γι’ αυτό και νιώθουμε ότι δεν μας αφορά. Μας αφορά όμως και εγκαλούμαστε γι’ αυτό στο Συμβούλιο της Ευρώπης. 
Πέρα, όμως, από τη σωματική βία, την ωμή βία, υπάρχει και η ψυχολογική βία. Υπάρχει μία προσπάθεια να δημιουργηθεί ένας «κοινωνικός μιθριδατισμός», δηλαδή μία σταδιακή δηλητηρίαση του εκλογικού Σώματος, ώστε να δέχεται πράγματα εξωφρενικά μέχρι πριν από λίγους μήνες ή πριν από λίγα χρόνια ως δεδομένα, ως σημεία της καθημερινής ζωής. 
Και τα γεγονότα στο «Χυτήριο» ήταν αυτό ακριβώς. Ήταν μια πράξη τρόμου, μια διαχείριση τρόμου εκ μέρους των Βουλευτών της Χρυσής Αυγής, οι οποίοι τι έκαναν εκείνη τη νύχτα; Παρατάχθηκαν εν είδει προστατών, εν είδει νταβατζήδων –γι’ αυτήν τη λέξη με εγκαλεί ο κ. Παππάς, «νταβατζής», όμως, σημαίνει αυτό ακριβώς, προστάτης, προστάτης μέσω του τρόμου- και απαγόρευσαν την είσοδο θεατών στο θέατρο «Χυτήριο» για να δουν την παράσταση «Corpus Christi», ενώ την ίδια μέρα, για δεύτερη φορά, είχαν απορριφθεί τα ασφαλιστικά μέτρα από το δικαστήριο. Το δικαστήριο είχε πει ότι είναι μία νόμιμη παράσταση, που μπορεί να παιχτεί σε κλειστό χώρο με εισιτήριο. Δεν ήταν σε ανοιχτό χώρο. Δεν υπήρχε καμμία πρόκληση του δημοσίου αισθήματος. Η Χρυσή Αυγή, όμως, είχε αποφασίσει εκείνο το βράδυ ότι δεν έπρεπε να παιχτεί και δεν θα παιζόταν εκείνη η παράσταση. Αυτός ήταν ο τρόμος. Και αυτό είναι και κάτι που θέλει η Χρυσή Αυγή να το συνηθίσουμε. 
Τελειώνοντας θέλω να κάνω μόνο δύο παρατηρήσεις. Πολλές φορές μέσα στη ρύμη του πολιτικού λόγου, μπορεί να χρησιμοποιούμε πιο ακραίες εκφράσεις ή πιο μετριοπαθείς εκφράσεις, πιο εμπρηστικές εκφράσεις ή πιο ευφημιστικούς όρους. Μέσα σε αυτήν τη διαδικασία ξεχνάμε συχνά όλοι μας για ποιο πράγμα μιλάμε και κυρίως για ποιους ανθρώπους μιλάμε. 
Ο κ. Ηλίας Κασιδιάρης όταν μίλησε για την άρση της δικής του ασυλίας, την πρώτη άρση της ασυλίας του, για να πει ότι δεν ασκείται εναντίον του ποινική δίωξη αλλά πολιτική δίωξη, μας απήγγειλε εδώ μέσα -μέσα στην Αίθουσα των Ελλήνων, στο ελληνικό Κοινοβούλιο- ένα απόσπασμα από τα Πρωτόκολλα των Σοφών της Σιών. Και δεν ξέρω, μπορεί να μην πρόσεξα καλά, δεν είδα κανένα σύγκρυο να διαπερνά την Αίθουσα για το ότι ένας Έλληνας Βουλευτής μέσα στο ελληνικό Κοινοβούλιο κάθισε και διάβασε το απόσπασμα ενός πλαστογραφήματος της τσαρικής αστυνομίας του 1903, όπως έχει αποδείξει η επιστημονική έρευνα. Ούτε ο κ. Κασιδιάρης μας είπε -μάλλον ξέχασε, λησμόνησε επιμελώς να μας το πει- ότι αυτό το πλαστογράφημα ήταν το αγαπημένο ανάγνωσμα του Αδόλφου Χίτλερ.
(Γέλια από την πτέρυγα της Χρυσής Αυγής)
Όποιος διαβάσει το βιβλίο «Ο Αγών μου» θα βρει αποσπάσματα άπειρα από τα Πρωτόκολλα των Σοφών της Σιών. Και ο κ. Κασιδιάρης ξέχασε να μας πει κυρίως ότι αυτό το πλαστογράφημα χρησιμοποιήθηκε για όλες τις διώξεις, όχι μόνο εναντίον των Εβραίων, όπως ήταν ο αρχικός σκοπός, αλλά στην ουσία εναντίον όλης της ανθρωπότητας. 
Εγώ, λοιπόν, κλείνοντας σήμερα, δεν θα σας διαβάσω παρά ελάχιστες γραμμές, λιγότερες από αυτές που σας διάβασε ο κ. Κασιδιάρης, αλλά όχι από ένα πλαστογράφημα. Θα ευχόμουν να ήταν πλαστογράφημα. Είναι, δυστυχώς, ένα αυθεντικό κείμενο. Και θα ευχόμουν σήμερα έστω, μέσα σε αυτήν την Αίθουσα, αυτός που έγραψε αυτές τις γραμμές που θα σας διαβάσω, να τις ανακαλέσει, να έχει το πολιτικό θάρρος να τις ανακαλέσει! Ακούστε. Είναι έξι-επτά γραμμές, λιγότερο από ένα λεπτό.
«Ο Φίρερ του Γερμανικού Ράιχ, αυτός ο οραματιστής της Νέας Ευρώπης και η Εύα Μπράουν θα αυτοκτονήσουν στις 15.30´ της 30ης Απριλίου 1945. Την ίδια μέρα, 30 Απριλίου, μετά από τριάντα οκτώ χρόνια εμείς οι Έλληνες εθνικοσοσιαλισταί θα σταθούμε προσοχή χαιρετώντας με τον αιώνιο χαιρετισμό και θα κρατήσουμε ενός λεπτού σιγή. Στις καρδιές μας φουντώνει η πίστη στα λόγια του Φίρερ «σε μια - δυο γενεές θα μου αποδοθεί δικαιοσύνη». Στις καρδιές μας φουντώνει η πίστη στη νίκη. Η νίκη θα είναι δική μας, νίκη που θα σημάνει την εθνικοσοσιαλιστική κοσμογονία και τη συντριβή του δηλητηριαστή όλων των λαών: του διεθνή Ιουδαΐσμού. Ο αγών συνεχίζεται. Το μέλλον μάς ανήκει». 
Αυτά τα λόγια τα έχει γράψει ο κ. Χρήστος Παππάς, Κοινοβουλευτικός Εκπρόσωπος της Χρυσής Αυγής στο περιοδικό της Χρυσής Αυγής. Γι’ αυτούς τους ανθρώπους μιλάμε!
(Ζωηρά χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ζητήσει ο κ. Παππάς. 
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Να παραδεχθούμε ότι είμεθα προστάτες. Έχει δίκιο ο κ. Τατσόπουλος, είμαστε προστάτες. Είμαστε προστάτες της εθνικής μνήμης. Η Χρυσή Αυγή είναι προστάτης της εθνικής συνείδησης. 
Θα θέλαμε ο κ. Τατσόπουλος να εγκληθεί, όχι για το θέμα της εξυβρίσεως της δικής μου αλλά για το θέμα της εξυβρίσεως του Στρατηγού, του Γέρου του Μοριά, του Θεόδωρου Κολοκοτρώνη. 
(Θόρυβος από την πτέρυγα του ΣΥΡΙΖΑ-ΕΚΜ)
Γελάτε. Γελάει καλύτερα όποιος γελάει τελευταίος. Και θα κλαίτε κάποιοι.</Speech>
<Speech><Parlmember>ΜΑΡΙΑ ΚΑΝΕΛΛΟΠΟΥΛΟΥ</Parlmember>: Μας απειλεί ο κ. Παππάς;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, παρακαλώ, ησυχία.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ο κ. Τατσόπουλος με τη «συριζέικη», λελινιστική παράλογη λογική του υπερέβη τον εαυτό του κι απέδειξε για άλλη μια φορά, τι σημαίνει Αριστερά, η Αριστερά των gay parade, η Αριστερά, στην οποία λείπει ο ανδρισμός, κύριε Τατσόπουλε, πέρα από τις δηλώσεις σας…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Παππά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: ..διότι ως άνδρας, φορώντας παντελόνια, θα έπρεπε να πείτε από το Βήμα, όπως λένε όλοι οι Βουλευτές στο ελληνικό Κοινοβούλιο, «ναι, ζητώ να μου αρθεί η ασυλία».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Παππά, σας παρακαλώ να κρατηθεί στη συζήτηση η ευπρέπεια.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Αντ’ αυτού, δείξατε σε όλους τους συναδέλφους, τι σημαίνει «συριζέικη» λογική. Βάλατε την ουρά στα σκέλια και λέτε «όχι, να μην αρθεί η ασυλία μου». 
Κλείνω, κύριε Πρόεδρε, λέγοντας ότι ευχαριστούμε πάρα πολύ τον κ. Τατσόπουλο που μας θύμισε από το Βήμα αυτό γραπτά της νιότης μας. 
Σας ευχαριστούμε, κύριε Τατσόπουλε. 
Τι να κάνουμε; Ο εθνικισμός, πράγματι, είναι η νιότη του κόσμου. Στον εθνικισμό, πράγματι, ανήκει το μέλλον αυτού του κόσμου. 
Κλείνοντας, σε ό,τι αφορά τα περίφημα «πρωτόκολλα», τι να κάνουμε, κύριε Τατσόπουλε; Ο λαός το βλέπει, το διαβάζει. Μέρα με την ημέρα, επιβεβαιώνονται τα πρωτόκολλα, τα οποία –να σημειώσω- πρωτοεκδόθηκαν στη χριστιανική τσαρική Ρωσία. Αυτό σας πονάει.</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί της αιτήσεως που αφορά την υπόθεση του κ. Οδυσσέα Βουδούρη υπάρχει συνάδελφος που ζητάει το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Εγώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Βουδούρη.</ChairmanSpeech>
 <Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κύριε Πρόεδρε, αγαπητοί συνάδελφοι, έχω εκφράσει επανειλημμένα την αντίθεσή μου στο θεσμό της βουλευτικής ασυλίας, ο οποίος είχε ένα λόγο ύπαρξης στο παρελθόν, αλλά σήμερα θεωρώ ότι όχι μόνο δεν προστατεύει τους Βουλευτές αλλά πολλές φορές τους εκθέτει. 
Πιστεύω, επιπλέον, ότι αυτό θα έπρεπε να είναι αυτονόητο για υποθέσεις οι οποίες δεν αφορούν τη βουλευτική λειτουργία των ατόμων που εμπλέκονται σε μια δικογραφία. 
Συνεπώς, δεν ζητώ τη διατήρηση της βουλευτικής μου ασυλίας. Ζητώ την άρση της. 
Επίσης, έχοντας πει αυτά, τα οποία σας είπα, δεν θα υποκύψω στον πειρασμό να εξηγήσω γιατί και πώς κατηγορίες, οι οποίες μου προσάπτονται είναι εντελώς αβάσιμες. 
Επειδή, όμως, προφανώς, όταν έρχεται μια τέτοια υπόθεση αυτά τα θέματα υπάρχουν στο νου των συναδέλφων –και όχι μόνο- θέλω να σας διαβεβαιώσω ότι είναι αβάσιμες, όπως αυτό θα φανεί για κάθε αντικειμενικό παρατηρητή, όταν η υπόθεση έρθει στα δικαστήρια. 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, πενήντα τρία μέλη του Συλλόγου Καρδιακαυτίου Ηλείας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία. 
Έχει καταρτιστεί ψηφοδέλτιο με τα ονόματα των συναδέλφων για τους οποίους ζητείται η άρση της ασυλίας, στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας. 
Κάθε συνάδελφος θα σημειώνει την ψήφο του δίπλα στο όνομα του συναδέλφου, για τον οποίον ζητείται η άρση της ασυλίας. 
Όποιος συνάδελφος ψηφίζει υπέρ της άρσης ασυλίας σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή, λέει «ΝΑΙ» στην έκθεση του εισαγγελέως που ζητά την άρση ασυλίας. 
Όποιος συνάδελφος ψηφίζει κατά της άρσης ασυλίας σημειώνει την προτίμησή του δίπλα στο όνομα του Βουλευτή και στη στήλη «ΟΧΙ», δηλαδή, λέει «ΟΧΙ» στην έκθεση του εισαγγελέως που ζητά την άρση ασυλίας. 
Όποιος συνάδελφος ψηφίζει «ΠΑΡΩΝ» θα το σημειώσει στην αντίστοιχη στήλη του ψηφοδελτίου. 
Σας έχουν διανεμηθεί και λευκά ψηφοδέλτια.
Στο ψηφοδέλτιο θα αναγράφει κάθε συνάδελφος το όνομά του και την εκλογική του περιφέρεια και θα υπογράφει, διότι η ψηφοφορία είναι ονομαστική. 
Στη συνέχεια και με την εκφώνηση του ονόματός του από τους επί του καταλόγου συναδέλφους θα παραδίδει το ψηφοδέλτιο στους συναδέλφους κυρίους Ιωάννη Πασχαλίδη από τη Νέα Δημοκρατία και Δημήτριο Γάκη από το ΣΥΡΙΖΑ- Ενωτικό Κοινωνικό Μέτωπο, οι οποίοι θα το μονογράφουν και θα ανακοινώνουν ότι ο Βουλευτής ψήφισε. 
Μετά το τέλος της ψηφοφορίας θα γίνει η καταμέτρηση των ψήφων από τους συναδέλφους, που προανέφερα, όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο της ψηφοφορίας στα Πρακτικά της σημερινής συνεδρίασης. 
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα συνεφώνησε ομοφώνως. 
Σας ενημερώνω ότι έχουν έρθει στο Προεδρείο τηλεομοιοτυπίες (φαξ) συναδέλφων σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει. 
Καλούνται επί του καταλόγου οι Βουλευτές κ. Ιορδάνης Τζαμτζής από τη Νέα Δημοκρατία και κ. Ευγενία Ουζουνίδου από το ΣΥΡΙΖΑ- Ενωτικό Κοινωνικό Μέτωπο. 
Παρακαλώ να αρχίσει η ανάγνωση του καταλόγου. 
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει συνάδελφος, ο οποίος δεν άκουσε το όνομά του; Κανείς. 
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70Α΄ του Κανονισμού της Βουλής, θα καταχωρισθούν στα Πρακτικά.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(Να μπουν οι σελ. 123 έως 127)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, σας ενημερώνω ότι έχουν έρθει στο Προεδρείο επιστολές των συναδέλφων κ. Αλέξη Τσίπρα και κ. Παναγιώτας Δριτσέλη, οι οποίοι μας γνωρίζουν ότι απουσιάζουν από την ψηφοφορία και ότι αν ήταν παρόντες θα ψήφιζαν για τις άρσεις ασυλίας των Βουλευτών κ.κ. Όλγας Κεφαλογιάννη, Ηλία Παναγιώταρου, Νικήτα Κακλαμάνη και Οδυσσέα Βουδούρη «ΝΑΙ» και για την άρση ασυλίας του Βουλευτή κ. Πέτρου Τατσόπουλου «ΟΧΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(Να μπουν οι σελ. 129-130)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Κύριε Πρόεδρε, μόλις εισήλθα, θα μπορούσα να ψηφίσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχει κηρυχθεί περαιωμένη η ψηφοφορία.
Ενόσω γίνεται η καταμέτρηση, για να μη χάνεται ο χρόνος, θα επανέλθουμε στη συζήτηση του νομοσχεδίου.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και εγώ, κύριε Πρόεδρε, θα ήθελα να ψηφίσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Περαιώθη η ψηφοφορία. Δεν μπορούμε να επανέλθουμε. Είναι καταχωρισμένο στα Πρακτικά. Συγγνώμη αλλά δεν γίνεται.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μόνο εδώ κρατάτε την τάξη. Εντάξει! Μπράβο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κοιτάξτε, προηγήθηκε η κ. Ρεπούση υμών, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: « Μπράβο» σας είπα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και στην κ. Ρεπούση είπα ακριβώς το ίδιο πράγμα, οπότε το «μπράβο» να το πείτε εκεί που ξέρετε να το λέτε, εκεί που αρμόζει να το λέτε και όχι εδώ. Λυπάμαι που είστε και Κοινοβουλευτικός Εκπρόσωπος.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να μη λυπάστε καθόλου. Εγώ λυπάμαι που είστε στο Προεδρείο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν έχει λήξει η ψηφοφορία, έχει περαιωθεί η συζήτηση και έχει ανακοινωθεί από τον Πρόεδρο, δεν μπορούμε να επανέλθουμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, το άκουσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα οκτώ μαθητές και μαθήτριες και έξι εκπαιδευτικοί-συνοδοί τους από το Δημοτικό Σχολείο Ελάτειας Φθιώτιδας και το 4ο Δημοτικό Σχολείο Χίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Φούντα για οκτώ λεπτά.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Υπουργέ, κύριοι συνάδελφοι, μιλήσαμε και χθες στη συζήτηση επί της αρχής για τη σημασία αυτού του νομοσχεδίου, σημασία όχι μόνο ουσιαστική, αλλά και συμβολική. Είναι ουσιαστική ως προς το αποτέλεσμα –θέλουμε να ελπίζουμε- και συμβολική όσον αφορά στην αναγκαιότητα εκσυγχρονισμού του κράτους. Είναι μία αναγκαιότητα που έγκειται στη σημασία της πάταξης της γραφειοκρατίας, στη σημασία της διαφάνειας, της επιτάχυνσης των διαδικασιών, της εξοικονόμησης χώρων, πόρων και της αποκατάστασης της σχέσης πολίτη-κράτους. 
Έγινε μία αναφορά στις τροποποιήσεις ουσιαστικά άρθρων ή και του τρόπου σκέψης που οφείλουν να γίνουν, κατά τη γνώμη μας. 
Επιγραμματικά αναφέρω ότι πρέπει να δοθεί έμφαση και να υπάρχει πρόβλεψη για την ύπαρξη χρονοδιαγραμμάτων υλοποίησης για τα δημόσια έργα. 
Όσον αφορά το γενικό εμπόριο, πρέπει να υπάρξει συνολικότερη ρύθμιση, που θα καλύπτει οποιαδήποτε μορφή εμπορικής δραστηριότητας ως ένα σύστημα ενοποίησης και απλούστευσης. 
Όσον αφορά το παραεμπόριο, επικροτούμε το άρθρο που εισάγεται. Παρ’ όλα αυτά, δεν μπορούμε να μην πούμε ότι έχει καθυστερήσει η διαδικασία. Θα θέλαμε να παρακαλέσουμε να γίνουν λίγο πιο γρήγορα όλα αυτά, για να μπορέσουμε να φθάσουμε στα επιθυμητά αποτελέσματα. Μετά τις κατασχέσεις προϊόντων θα θέλαμε μέσω εντατικών ελέγχων, για να μην υπάρχει νέος κύκλος παραεμπορίου, ή τα κατασχεμένα αυτά προϊόντα να επαναφέρονται στη δοκιμαζόμενη κοινωνία και λόγω του ότι –που είναι βασικό- οι διακινητές, κύριε Υπουργέ, δεν είναι παρά ο τελευταίος τροχός της αμάξης, όπως είπαμε, να ζητήσουμε και να προτείνουμε αυστηρότερες διατάξεις για την πάταξη του συνόλου της δραστηριότητας, παραδείγματος χάριν, με μηχανήματα ανίχνευσης στα τελωνεία. Ουσιαστικά, θα έχουν βασικό στόχο οι άλλοι κύκλοι όλης αυτής της διαδικασίας, στους οποίους αποφέρεται υψηλός τζίρος, να μπορέσουν να πιαστούν, για να το πω έτσι. Χρειάζεται, λοιπόν, ακτινογράφηση στις πύλες εισόδου της χώρας. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Όσον αφορά στο σύστημα εισροών-εκροών καυσίμων, είπαμε «ναι» στην αναστολή άδειας λειτουργίας ως κύρωση για τους πρατηριούχους, «ναι» στη χρηματοδότηση μικρών πρατηρίων για την εγκατάσταση αυτού του συστήματος το οποίο έχει κάποια δαπάνη, «όχι» όμως στην παράταση πέντε μηνών και «όχι» σε άλλη αναβλητικότητα. 
Είναι ένα σύστημα το οποίο έπρεπε να λειτουργεί όχι από χθες, αλλά από μήνες πριν, οπότε ζητάμε, κύριε Υπουργέ, να αναθεωρήσετε αυτήν την παράταση. 
Όσον αφορά τα άρθρα 45 και 46, μίλησα και χθες για την ανάγκη προστασίας του περιβάλλοντος και για την ανάγκη ουσιαστικά σεβασμού του θεσμού της αειφόρου ανάπτυξης και της ιδέας αυτής. Θα επανέλθω.
Θα ρωτήσω όμως: Ποιες αλλαγές δραστηριότητας επιτρέπονται a priori και μάλιστα σε περιοχές Γενικής Κατοικίας; 
Στο άρθρο 45, στην παράγραφο 2 θα συμφωνήσουμε στην αντικατάσταση συμπλήρωσης μηχανολογικού εξοπλισμού για τα επαγγελματικά εργαστήρια. Είναι μεγάλη η ανάγκη εκσυγχρονισμού όλων αυτών των εγκαταστάσεων, αλλά στο εδάφιο ββ΄ η αλλαγή ή συμπλήρωση δραστηριότητας (παραγωγή άλλων προϊόντων) δεν μπορούμε να φανταστούμε ότι μπορεί να γίνεται χωρίς νέες αδειοδοτήσεις. Συμφωνούμε ότι όπου η νέα χρήση δεν απαιτεί νέα περιβαλλοντική αδειοδότηση ή άλλου είδους, φυσικά δεν χρειάζεται να υπάρχει. Όμως, αν γίνεται αλλαγή προϊόντος και απαιτείται για το νέο προϊόν περιβαλλοντική αδειοδότηση, ζητούμε να συμπληρωθεί σε αυτό το εδάφιο να υπάρξει. Ξέρουμε πόσο επιβαρυμένο και πόσο υποβαθμισμένο, μάλλον, είναι το περιβάλλον στην Περιφέρεια Αττικής και δεν θέλουμε με αυτές τις τροποποιήσεις να το επιβαρύνουμε περισσότερο. 
Όσον αφορά το άρθρο 46, θα ήθελα να επαναλάβω τη χθεσινή μου ερώτηση. Νομοθετούμε σε αυτό το Κοινοβούλιο για μετεγκατάσταση επιχειρήσεων λόγω αλλαγής χρήσης γης. Κρίνουμε πως μια χρήση δεν είναι πλέον συμβατή με τα νέα δεδομένα και τι κάνουμε; Παρατείνουμε την άδεια λειτουργίας της; 
Θεωρούμε ότι πρέπει ή να αποσυρθεί αυτή η παράγραφος, κύριε Υπουργέ, ή να συμπληρωθεί, όπως είπαμε πριν, με τις απαιτούμενες περιβαλλοντικές αδειοδοτήσεις. 
Θα ήθελα να κάνω ένα γενικότερο σχόλιο. Το νομοσχέδιο αυτό είναι βαθιά –κατά τη γνώμη μου- αντιπεριβαλλοντολογικό. Όλοι έχουμε ευθύνες που, ενώ το περιβάλλον και η ανάπτυξη έπρεπε να εννοούνται ως συμπληρωματικές έννοιες, διαχρονικά το ελληνικό κράτος καλλιεργεί στη συνείδηση του πολίτη πως το περιβάλλον είναι ο αντίπαλος και το ΥΠΕΚΑ αντίστοιχα με τις αδειοδοτήσεις του. 
Θα ήθελα να κάνω και άλλη μία ερώτηση σε αυτήν την Αίθουσα. Τι γίνεται με τον Ασωπό σήμερα; Είναι υγιής η επιχειρηματικότητα που υπάρχει εκεί; Έχουν αποκλειστεί επενδύσεις, οι οποίες λόγω της απόλυτης υποβάθμισης του περιβάλλοντος εκεί δεν γίνονται; Θα σας απαντήσω: Ναι, πάρα πολλές. Οι κάτοικοι της περιοχής αυτής μπορούν να πίνουν πόσιμο νερό εκεί; Όχι. Μας επιβάλλονται πρόστιμα από την Ευρωπαϊκή Ένωση, σπιλώνοντας την εικόνα μας στο εξωτερικό γι’ αυτό; Ναι. 
Η οικονομική κρίση, λοιπόν, είναι ένα ζήτημα και το να πατάξουμε τη γραφειοκρατία, υπερασπιζόμενοι παράλληλα το περιβάλλον, είναι κάτι άλλο. 
Όπως είπε και ο Κοινοβουλευτικός Εκπρόσωπός μας εχθές, χρειάζεται μία συνολικότερη αντιμετώπιση και σε όλα τα στάδια μίας διαδικασίας για την πάταξη της γραφειοκρατίας.
Ενδεικτικά, να μιλήσω και να προχωρήσω με την πολύ σημαντική τροπολογία για την πάταξη της γραφειοκρατίας στην έκδοση των οικοδομικών αδειών. 
Θα ήθελα να απευθυνθώ όχι σε εσάς, κύριε Υπουργέ, αλλά στον Υπουργό ΠΕΚΑ και να ρωτήσω: Δεν θα μπορούσε αυτό να είναι ένα αυτοτελές νομοσχέδιο, το οποίο θα είχε σε κάθε στάδιο και σε κάθε διαδικασία του μικρές κινήσεις πάταξης της γραφειοκρατίας όσον αφορά την έκδοση των οικοδομικών αδειών;
Εμείς θα θέλαμε, λοιπόν, αυτή η τροπολογία να είναι ενταγμένη σε ένα γενικότερο νομοσχέδιο, αυτοτελές, για να μπορούμε να μιλήσουμε για το τι γίνεται στα δασαρχεία, όπου ταλαιπωρείται ο κόσμος, στις εφορίες, στις αρχαιολογίες, στις νομαρχίες, στους δήμους και σε κάθε υπηρεσία, για να μπορέσει να πάρει ένα χαρτί το οποίο –να το πω έτσι- είναι αυτονόητο. Παραδείγματος χάριν, το δικαιολογητικό ότι ο τάδε δήμος έχει τόσους κατοίκους απασχολεί υπαλλήλους του δήμου, αναγκάζει τον πολίτη να πηγαίνει στην κάθε υπηρεσία και καταστρατηγείται έτσι η έννοια της κοινής λογικής. 
Συνολική, λοιπόν, θέαση και συνολικός σχεδιασμός, εάν, πραγματικά, θέλουμε να αλλάξουμε το κράτος. Είναι σημαντικό σε αυτήν την τροπολογία το ότι αποσαφηνίζεται η ευθύνη του μηχανικού. Ένας μηχανικός πάντα θεωρούσε ότι έπρεπε να έχει απόλυτη ευθύνη γι’ αυτό που κάνει. Ο ιδιοκτήτης πρέπει να έχει λόγο σε αυτό που γίνεται, αλλά όχι ευθύνη, για να μην παρακωλύει αντίστοιχα το έργο του. Να πούμε ότι στην αιτιολογική έκθεση στην παράγραφο 2 θεσπίζεται η διαδικασία ενημέρωσης του αρμόδιου αστυνομικού τμήματος αυτόματα, με ηλεκτρονική, ουσιαστικά, ενημέρωση. Θα θέλαμε, όπως είπαμε, το ίδιο να γίνεται στα δασαρχεία, στις εφορίες, σε όλους εκείνους τους φορείς στους οποίους θα πρέπει να υπάρχει αυτόματη ενημέρωση και να μην ταλαιπωρείται ο Έλληνας πολίτης. Είναι πάρα πολύ σημαντικό ότι πρέπει όλα αυτά να καταχωρίζονται πλέον σε cd, ηλεκτρονικά, για να μπορούμε να ανατρέχουμε οποιαδήποτε στιγμή και να μπορεί να υπάρχει απόλυτος έλεγχος.
 (Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Μισό λεπτό, κύριε Πρόεδρε, ολοκληρώνω.
Στην παράγραφο 4 γίνεται αναφορά στην ηλεκτρονική ταυτότητα των κτηρίων. Είναι μία πρόταση του χώρου των μηχανικών, η οποία θα θέλαμε να γίνει κατάκτηση. Είναι πάρα πολύ σημαντικό να υπάρχει ηλεκτρονική ταυτότητα των κτηρίων, με ένα μοναδικό αριθμό, ώστε να μπορεί να ανατρέχει σε αυτόν ο πολίτης, το κράτος, να γίνεται η διασταύρωση των ελέγχων, για τη φορολόγηση, για όλα αυτά που πρέπει να καταπολεμηθούν, για να μην υπάρχει παραβατικότητα και φοροδιαφυγή.
Ολοκληρώνω την ομιλία μου, λέγοντας ότι είναι καιρός, όπως είπα και χθες, να γίνει δεκτή η τροπολογία μας για το ΙΓΜΕ, κύριε Υπουργέ. 
Βρισκόμαστε σε μία χρονική στιγμή, κατά την οποία ο ορυκτός πλούτος μας μπορεί να αποτελέσει κεφάλαιο για τη χώρα και ίσως να αποτελέσει και το μεγαλύτερο κεφάλαιο για το εθνικό μας συμφέρον. Η Δημοκρατική Αριστερά θα είναι υποστηρικτής κάθε τέτοιας προσπάθειας, που έπρεπε να έχει γίνει όχι χθες, αλλά πολλά χρόνια πριν. Η Δημοκρατική Αριστερά θα είναι υποστηρικτής κάθε ουσιαστικής μεταρρύθμισης που θα μας φέρει ένα βήμα μπροστά.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πριν δώσω το λόγο στον κ. Κεγκέρογλου, θα ήθελα να προτείνω προς το Σώμα, με την άδειά του, να ολοκληρώσουμε σήμερα τον κατάλογο των ομιλητών και αύριο να συνεχίσουμε με τις ομιλίες των Υπουργών, των Κοινοβουλευτικών Εκπροσώπων και τις τυχόν δευτερολογίες. 
Συμφωνεί το Σώμα με την πρόταση αυτή;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς το Σώμα συνεφώνησε.
Παράκληση, λοιπόν, να τηρηθεί ο χρόνος ομιλίας.
Το λόγο έχει ο κ. Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Νομίζω ότι θα συμφωνήσουμε όλοι ότι ο θεσμός των λαϊκών αγορών μπορεί να παίξει ουσιαστικό ρόλο ιδιαίτερα στην κρίσιμη περίοδο που περνάμε. Βεβαίως υπάρχουν προβλήματα. Βεβαίως υπάρχουν ζητήματα. Το νομοσχέδιο προσπαθεί με κάποιες παρεμβάσεις να τα διορθώσει, άλλα προς τη σωστή κατεύθυνση, άλλα προς λάθος κατεύθυνση. 
Θεωρώ ότι με τη λήξη αυτής της διαδικασίας, με την ψήφιση αυτού του νομοσχεδίου, το Υπουργείο πρέπει να πάρει πρωτοβουλία για να δούμε ένα σύγχρονο θεσμικό πλαίσιο για τις λαϊκές αγορές και το υπαίθριο εμπόριο, που από τη μια μεριά θα βάζει διαχωριστική γραμμή από το παρεμπόριο και από την άλλη θα βοηθά στο να παίξει αυτόν το σημαντικό ρόλο ο θεσμός της λαϊκής αγοράς και του υπαίθριου εμπορίου, ιδιαίτερα στην κρίσιμη περίοδο που περνάμε.
Δεν είναι δυνατόν το 2013 να ασχολείται το Υπουργείο Ανάπτυξης με τις διαγραμμίσεις των λαϊκών αγορών. Είναι απαράδεκτο αρμοδιότητες, οι οποίες ανήκουν ουσιαστικά στη γειτονιά, ανήκουν στο δήμο, ανήκουν στην περιφέρεια, να συγκεντρώνονται για τον οποιονδήποτε λόγο –πελατειακό, κυρίως- στο Υπουργείο. Πρέπει να λήξει αυτή η ιστορία. Θεωρώ ως επέκταση του Υπουργείου τους Οργανισμούς Λαϊκών Αγορών, όταν οι διοικήσεις τους ορίζονται από το ίδιο το Υπουργείο και όταν δεν είναι μόνο οι διοικήσεις που κάνουν κουμάντο, αλλά και κάποιες συντεχνίες, οι οποίες πρέπει σαφώς να ενταχθούν στους καινούργιους κανόνες, προκειμένου να δούμε αυτόν το θεσμό να αναβαθμίζεται. 
Διάλογος, λοιπόν, και πραγματική συμμετοχή όλων –επισημαίνω τη συμμετοχή και των καταναλωτών- προκειμένου να έχουμε ένα αναβαθμισμένο θεσμικό πλαίσιο, μία καινούργια διαδικασία, που μπορεί να ακολουθήσει το Υπουργείο αμέσως μετά την ψήφιση του νομοσχεδίου.
Ιδιαίτερα για το παρεμπόριο θεωρώ ότι μπορεί με εξουσιοδοτική διάταξη, την οποία θα εισηγηθεί ο ίδιος ο Υπουργός –εάν φυσικά το αποδέχεται-, να δώσουμε τη δυνατότητα για έκδοση προεδρικού διατάγματος, προκειμένου να αντιμετωπιστεί συνολικά το θέμα του παρεμπορίου. Θα είναι μία θετική εξέλιξη μέσα από την ψήφιση αυτού του νομοσχεδίου.
Σημειώνω –για να κλείσω την τοποθέτησή μου για τις λαϊκές- ότι πρέπει να διορθωθεί το άρθρο που αναφέρει ότι το συμβούλιο ορίζεται από τον Υπουργό. Πρέπει να προστεθεί «ύστερα από πρόταση της περιφέρειας». Δεν μπορεί να λέει ότι εποπτεύει η περιφέρεια τον οργανισμό και ο ορισμός του συμβουλίου να γίνεται από αλλού. Αυτό το θέμα το έθεσα τους λίγους μήνες που ήμουνα Υφυπουργός αρμόδιος για διάφορους οργανισμούς. Όταν ορίζεται η διοίκηση από αλλού, αλλού αναφέρεται, άλλος κάνει κουμάντο και αυτόν τον εποπτεύοντα τον γράφει στα παλαιότερα των υποδημάτων της. Αυτά τα καλαμπούρια πρέπει να λήξουν στο σύγχρονο κράτος. Όποιος ορίζει πρέπει να εποπτεύει κιόλας. Εάν θέλει ο Υπουργός να κάνει τις διαγραμμίσεις, ας πάρει και την ευθύνη και για τις λαϊκές και μια λαϊκή της γειτονιάς να την εποπτεύει.
Έρχομαι στις τροπολογίες. 
Κατ’ αρχάς είναι θετική η αποδοχή της πρότασής μας για τη δυνατότητα πώλησης τυροκομικών προϊόντων στις λαϊκές αγορές με όλους εκείνους τους κανόνες που διασφαλίζουν την υγεία των καταναλωτών και που έχουν να κάνουν με τον ΕΦΕΤ και τις προδιαγραφές οι οποίες τίθενται, όχι μόνο για τα σημεία πώλησης, αλλά και για τη μεταφορά των προϊόντων αυτών στις λαϊκές αγορές. Θεωρούμε ότι πρέπει να γίνει δεκτή η τροπολογία στο ίδιο άρθρο, την οποία έχουμε καταθέσει, για τις αγορές αγροτών. Βεβαίως, δίνεται η δυνατότητα με κοινή υπουργική απόφαση να ολοκληρωθεί το θεσμικό πλαίσιο, για το οποίο χρειάζεται ασφαλώς διάλογος με ποιους κανόνες και με ποιες προϋποθέσεις θα λειτουργήσουν αυτές οι αγορές. Αυτή είναι η τροπολογία, που αφορά τα τυροκομικά, και προσθέτουμε με τη δική μας τη με αριθμό 513 να προστεθούν οι αγορές αγροτών. Η με αριθμό 514 αφορά την αντιμετώπιση αδικιών του 4093, ιδιαίτερα για τον Οργανισμό Συγκοινωνιών, για οδηγούς και τεχνίτες, που άλλοι προσλήφθηκαν ως ΥΕ και άλλοι ως ΔΕ. Για ίδια παροχή υπηρεσιών, δηλαδή παροχή εργασίας, έχουμε διαφορετική αμοιβή. Αυτό το θέμα αντιμετωπίστηκε στον ν. 4024. Αντιμετωπίστηκε επίσης από την πλευρά του Υπουργείου Διοικητικής Μεταρρύθμισης με ερμηνευτική εγκύκλιο, ότι θα πρέπει οι διοικήσεις να τους κατατάσσουν στην ίδια κατηγορία. Όμως οι διοικήσεις αρνούνται να το κάνουν.
Συγκεκριμένα η διοίκηση του ΟΣΥ αρνείται να το κάνει, γιατί είναι ερμηνευτική εγκύκλιος του Υπουργού και δεν είναι διάταξη νόμου. Γι’ αυτό πρέπει να εξουσιοδοτηθεί ο Υπουργός Οικονομικών και ο αρμόδιος Υπουργός, προκειμένου να ρυθμίσουν το θέμα. Δεν λήγει τίποτα με την απόφαση της Βουλής. Δίνουμε την εξουσιοδότηση στον κ. Στουρνάρα και στον αρμόδιο Υπουργό να λύσουν το θέμα. 
Η τροπολογία με αριθμό 515 αφορά το ΙΓΜΕ, το ΕΚΒΑΑ. Έχει γίνει η συγχώνευση του ΙΓΜΕ με το ΕΚΒΑΑ. Έχουμε πλέον έναν οργανισμό, που έχει αναλάβει σημαντικά έργα του ΕΣΠΑ. 
Ο Υπουργός Περιβάλλοντος, Ενέργειας και Κλιματικής Αλλαγής έχει τοποθετηθεί και δημοσίως για το θέμα. Αυτή η τροπολογία έχει τη σύμφωνη γνώμη όλων σχεδόν των κομμάτων. Απ’ όσο γνωρίζω έχει τοποθετηθεί θετικά και το Υπουργείο Διοικητικής Μεταρρύθμισης και νομίζω ότι είναι ώριμο πλέον το θέμα ώστε να λυθεί. 
Η τροπολογία με αριθμό 516 αφορά τις εγγυητικές επιστολές για τα έργα που είναι σε εξέλιξη. Τυχαίνει να έχει έρθει και ο κ. Καλογιάννης, που είναι αρμόδιος Υπουργός για το θέμα. Η πρόταση είναι ό,τι ψηφίσαμε στον αναπτυξιακό νόμο, που αφορά τη μείωση του ύψους των εγγυητικών επιστολών καλής εκτέλεσης των έργων, να ισχύει και για τα έργα που είναι σε εξέλιξη, εφόσον βέβαια δεν υπάρχουν άλλες παράμετροι που εμποδίζουν για να γίνει αυτό. 
Έρχομαι τώρα στην τροπολογία με αριθμό 517, που αφορά τη δυνατότητα ένταξης στον αναπτυξιακό νόμο έργων ΑΠΕ, υδροηλεκτρικών έργων, έργων βιομάζας, βιοαερίου, υβριδικών και αντλησιοταμιευτικών έργων παραγωγής ενέργειας. 
Αυτή η τροπολογία ουσιαστικά αφορά μια διόρθωση για τον αναπτυξιακό νόμο, μιας και ο Υπουργός είχε κάνει αποδεκτό τμήμα μόνο μιας δικής μας τροπολογίας για τον αναπτυξιακό, οπότε το αποτέλεσμα ήταν τελείως διαφορετικό απ’ αυτό που η αρχική τροπολογία προέβλεπε, όπως την είχαμε καταθέσει. Έχει γίνει ήδη η συνεργασία με το Υπουργείο και θεωρώ ότι θα πρέπει να γίνει αποδεκτή.
Ευχαριστώ, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο Υπουργός κ. Τζαβάρας, σχετικά με μια τροπολογία που αφορά το Υπουργείο του.
Κύριε Υπουργέ, πόσα λεπτά θα χρειαστείτε;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Τρία-τέσσερα λεπτά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Κύριοι Βουλευτές, θα ήθελα να αναφερθώ στην τροπολογία με γενικό αριθμό 510 και ειδικό 50, που εισάγεται κατά την πρώτη, δεύτερη και τρίτη παράγραφο. Αποσύρονται οι παράγραφοι 4, 5, 6, 7 και 8. 
Θα ήθελα μόνο να σας ζητήσω να την ψηφίσετε, γιατί με την πρώτη παράγραφο αντιμετωπίζεται ένα χρόνιο πρόβλημα, που αφορά τη λειτουργία των αρχαιολογικών χώρων και των μουσείων. Υπήρχε ζήτημα για τις περιπτώσεις όπου απαιτείται να υπάρξει λειτουργία των αρχαιολογικών χώρων και των μουσείων μετά τη λήξη του νομίμου ωραρίου. Εκεί έπρεπε να ληφθεί μια πρόνοια, ώστε να αμείβεται και να αποζημιώνεται το προσωπικό που θα απασχοληθεί εκτάκτως.
Με τη συγκεκριμένη, λοιπόν, ρύθμιση δημιουργείται ένα ανταποδοτικό τέλος για την κάλυψη ακριβώς των πρόσθετων δαπανών και των εκτάκτων εξόδων που επιβάλλει μια τέτοια χρησιμοποίηση των αρχαιολογικών χώρων και των μουσείων. 
Είναι ένα αίτημα όλων των εργαζομένων που ασχολούνται με το ζήτημα αυτό -αρχαιολόγων, φυλάκων, διοικητικών υπαλλήλων- και θεωρώ ότι βρίσκει την πιο επιτυχή και εύστοχη ρύθμισή του, γιατί αυτός που αναλαμβάνει να προκαταβάλλει τα έξοδα αυτά δεν είναι το δημόσιο, αλλά είναι ο φορέας που οργανώνει τις ομαδικές επισκέψεις σε αυτά τα συγκεκριμένα μουσεία ή τους αρχαιολογικούς χώρους. 
Υπ’ αυτήν την έννοια προκαταβάλλονται στο ΤΑΠΑ που είναι το Ταμείο Αρχαιολογικών Πόρων και από εκεί κατανέμονται στους δικαιούχους. Έτσι, λοιπόν, με τη διάταξη αυτή αντικαθίσταται η παράγραφος 1 του άρθρου 43 του ν.4049/2012. Με τη δεύτερη παράγραφο ρυθμίζεται επίσης ένα θέμα που αφορά τις εργασιακές σχέσεις των υπαλλήλων που υπηρετούν με σχέση ιδιωτικού δικαίου αορίστου χρόνου στο καταργηθέν Ταμείο Διαχείρισης Πιστώσεων για την Εκτέλεση Αρχαιολογικών Έργων. 
Με αυτή τη συγκεκριμένη ρύθμιση, που σας ζητούμε να ψηφίσετε, μεταφέρονται οι εργασιακές σχέσεις στα εποπτευόμενα από τον Αναπληρωτή Υπουργό Παιδείας και Θρησκευμάτων, Πολιτισμού και Αθλητισμού νομικά πρόσωπα ιδιωτικού δικαίου, δηλαδή όπως ακριβώς αναφέρονται –να μην τα επαναλάβω- και στη συνέχεια το προσωπικό αποσπάται, κατά παρέκκλιση των υφισταμένων και των ισχυουσών διατάξεων, στη Γενική Διεύθυνση Αρχαιοτήτων, προκειμένου να συνεχίσουν να εκτελούνται απρόσκοπτα τα συγκεκριμένα έργα, τα περισσότερα των οποίων έχουν ενταχθεί στο ΕΣΠΑ. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς, κύριε Υπουργέ.
Συνεχίζουμε με τον κατάλογο των ομιλητών. Το λόγο έχει ο κ. Κουκουλόπουλος.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρίες και κύριοι συνάδελφοι, ζήτησα να πάρω το λόγο σ’ αυτό το σημείο της διαδικασίας, στην επί των άρθρων συζήτηση, πρώτα απ’ όλα για έναν πολύ συγκεκριμένο λόγο. 
Οι τροπολογίες συνοδεύονται τα τελευταία χρόνια από μια περιρρέουσα ατμόσφαιρα πως κάτι γίνεται μέσα στη Βουλή. Επειδή, λοιπόν, μαζί με το συνάδελφο κ. Κεγκέρογλου -και τον Γραμματέα της Κοινοβουλευτικής Ομάδας σε κάποιες από αυτές- έχουμε υπογράψει τέσσερις τροπολογίες, ζήτησα το λόγο για να τοποθετηθώ και να τις υπερασπιστώ. 
Θέλω όμως προηγουμένως να κάνω ένα σχόλιο που μας αφορά όλους. Οι τροπολογίες στο σύνολό τους –και οι τέσσερις- είναι τροπολογίες που προέκυψαν κατά τη διαδικασία του διαλόγου του αναπτυξιακού νόμου που ψηφίσαμε πριν από τρεις περίπου εβδομάδες και η τελική τους συζήτηση, αντί να γίνει σ’ αυτήν την Αίθουσα, πήγε στο «πυρ το εξώτερον», γιατί η Βουλή συζητάει με έναν ορισμένο τρόπο κάποιες τροπολογίες που αφορούν ζητήματα αιχμής δημοσιότητας. 
Αναφέρομαι βεβαίως στην τροπολογία για τη χρηματοδότηση των κομμάτων, μια τροπολογία για την οποία τελικά το μόνο που μπορούμε με εγγύηση να πούμε είναι ότι δεν αφορά τη σημερινή ηγεσία του ΠΑΣΟΚ. Μπορεί να αφορά όλα τα άλλα κόμματα και τις νυν και τέως ηγεσίες. Το ΠΑΣΟΚ βρέθηκε ξαφνικά απολογούμενο. Στο τέλος βέβαια δεν συζητήσαμε μια σειρά προτάσεις επί διατάξεων για τις οποίες είχε ωριμάσει ο διάλογος και με την Κυβέρνηση, ώστε να έχουμε βελτιώσεις. Αυτός νομίζω ότι είναι και ο ρόλος της Βουλής.
Έρχομαι στα γρήγορα στις τροπολογίες, λέγοντας δύο κουβέντες για την καθεμιά. Η τροπολογία με αριθμό 514 αφορά το ζήτημα του ΟΑΣΑ και όχι μόνο. Σε κουβέντα που είχαμε χθες με τον Υπουργό, που είναι ήδη στην Κίνα, μας είπε ότι εσείς πρέπει να δώσετε την τελική απάντηση.
Θέλω να επιμείνω λέγοντας ότι όποιος έχει διοικήσει μια φορά στη ζωή του κάτι τόσο δα μικρό αντιλαμβάνεται ότι αυτή η τροπολογία πρέπει να ψηφιστεί. Στο κάτω-κάτω δεν επιφέρει κάποια δημοσιονομική δαπάνη άμεσα, αλλά παρέχει εξουσιοδότηση στους συναρμόδιους Υπουργούς Οικονομικών και Ανάπτυξης για να δουν πώς μπορεί να οργανωθεί ο ΟΑΣΑ και κάθε ανάλογη επιχείρηση. 
Από τον ΟΑΣΑ και την ΕΘΕΛ μέχρι μια Δημοτική Επιχείρηση Ύδρευσης- Αποχέτευσης, που έτυχε να έχω την τιμή να διοικήσω κάποτε, ισχύει το εξής πολύ απλό. Το προσοντολόγιο με τα τυπικά προσόντα δεν συμβαδίζουν από μια χρονική περίοδο και πίσω, για λόγους ευνόητους που όλοι καταλαβαίνουμε. 
Θα το πω απλά, για να δούμε κατάματα την αλήθεια. Έχουμε έναν οδηγό της ΕΘΕΛ που μπορεί να οδηγεί αρθρωτό λεωφορείο, να είναι ο κατά τεκμήριο καλύτερος οδηγός της, να έχει παλαιό απολυτήριο λυκείου ή Γ΄ γυμνασίου και να αμείβεται πολύ παρακάτω από έναν απόφοιτο λυκείου που αποφοίτησε πριν από τρία χρόνια, στον οποίο λόγω απειρίας δεν δίνουμε ούτε καν ένα mini bus να οδηγήσει. Είναι τόσο απλό. 
Αν αυτό νομίζετε ότι είναι υιοθέτηση συντεχνιακού αιτήματος, να αποσύρουμε την τροπολογία. 
Εγώ, έχοντας διοικήσει στη ζωή μου, θέλω να σας πω ότι, όταν αφήνουμε τέτοιες παθογένειες είναι σαν να θέλουμε να κλείσει στο τέλος η επιχείρηση. Όταν αυτός που παρέχει ανώτερη αντικειμενικά υπηρεσία, αμείβεται λιγότερο, τότε κάτι δεν πάει καλά σε αυτόν τον οργανισμό. Είναι τόσο απλό. Δεν μπορούμε να το καταλάβουμε; 
Αν νομίζετε ότι από την πλευρά μας φέρνουμε εδώ τροπολογίες επειδή μας πίεσε κάποιο συνδικάτο ή μία επιμέρους ομάδα, ξαναλέω, να την αποσύρουμε. Δεν είναι όμως έτσι. Και δεν επιφέρει η τροπολογία μας καμμία δημοσιονομική δαπάνη, γιατί παρέχει εξουσιοδότηση. 
Παρέχει δηλαδή, κύριε Υπουργέ, το χρόνο στους συναρμόδιους Υπουργούς να δουν με τη διοίκηση της ΕΘΕΛ πώς μπορούν να οικοδομήσουν το μισθολόγιο στο πλαίσιο του ενιαίου μισθολογίου, που πλέον έχει διευρυνθεί και στις ΔΕΚΟ -και έχουμε στηρίξει αυτήν την εξέλιξη- έτσι ώστε να λειτουργήσει πιο καλά ο οργανισμός. Αυτό είναι όλο, τίποτε άλλο. 
Η επόμενη τροπολογία, με αριθμό 515, αφορά το ΙΓΜΕ και αναφέρθηκε σε αυτήν ο συνάδελφος κ. Κεγκέρογκλου. Είναι ίδιος ακριβώς ο λόγος. Θέλουμε ή δεν θέλουμε εργαλεία στα χέρια μας; 
Οι τροπολογίες από την Κοινοβουλευτική Ομάδα -θα κάνω ένα γενικότερο σχόλιο- του ΠΑΣΟΚ δεν μπορεί να αντιμετωπίζονται ως τροπολογίες ικανοποίησης επιμέρους αιτημάτων. Το έχω πει πάρα πολλές φορές και θα το πω και άλλη μία φορά σήμερα. 
Κύριε Υπουργέ, θέλω να ξέρετε κάτι. Από την ημέρα που ξεκίνησε η τρομακτική προσπάθεια της χώρας, που πόνεσε τόσο πολύ την κοινωνία και την πραγματική οικονομία και κάπου έχει φτάσει -και δηλώνουμε όλοι ικανοποιημένοι από το αποτέλεσμα- είμαστε όλοι κι όλοι είκοσι Βουλευτές του ΠΑΣΟΚ που έχουμε στηρίξει από την αρχή ως το τέλος αυτήν την προσπάθεια. Νομίζω, λοιπόν, ότι έχουμε το ηθικό δικαίωμα αλλά και την υποχρέωση να δρούμε παρεμβατικά και να κάνουμε διορθώσεις. 
Απαιτούμε, λοιπόν, μεγαλύτερη προσοχή στις τροπολογίες που καταθέτουμε. Δεν είναι ούτε από λαϊκίστικη διάθεση ούτε από επιπόλαιη προσέγγιση στο δημοσιονομικό ζήτημα της χώρας. Γιατί τουλάχιστον σ’ εμάς τους είκοσι δεν μπορεί κανείς να προσάψει μία τέτοια κατηγορία, διότι τα έχουμε στηρίξει όλα. Δεν είμαστε οι κύριοι «ναι σε όλα». Είμαστε η ομάδα εκείνη των Βουλευτών που κρατήσαμε μαζί με τους πολίτες όρθια τη χώρα. Αυτή είναι η πραγματικότητα.
Περνάω στην επόμενη τροπολογία, η οποία αφορά -είναι εδώ και ο κ. Καλογιάννης και χαίρομαι γι’ αυτό- τις εγγυητικές επιστολές, μια ανάσα στην πραγματική οικονομία. 
Κύριε Υπουργέ, όλοι γνωρίζουμε από έργα. Ο νόμος Σουφλιά που επέβαλλε υπερβολικού κόστους εγγυητικές επιστολές ισχύει περίπου εννέα χρόνια. Κοντεύει να συμπληρώσει εννέα χρόνια, όπως γνωρίζετε εξίσου καλά με εμένα. Εάν ο νόμος ίσχυε έξι μήνες, θα μπορούσαμε εύκολα να κατηγορηθούμε ότι κάνουμε κάποια χαριστική πράξη, δηλαδή κάποια μεγάλη εταιρεία σε ένα μεγάλο έργο, γνωρίζοντας εκ των προτέρων ότι θα απομειωθεί το ύψος της εγγυητικής, χτύπησε ένα έργο και το πήρε. 
Εδώ μιλάμε για ένα νόμο που ισχύει εννέα χρόνια. Δεν υπάρχει εργοληπτική επιχείρηση της χώρας, μικρή, μεσαία ή μεγάλη, που δεν είναι δέσμια μίας εκδοθείσης ήδη εγγυητικής. Και υπάρχει, λέει, φόβος ενστάσεων. Από ποιους ένσταση; Εγώ στον κ. Ταμήλο και ο κ. Ταμήλος σ’ εμένα; Για ποιο λόγο; 
Εδώ λέμε να εναρμονιστούν τα έργα που τρέχουν, σε ό,τι αφορά το ύψος των εγγυητικών, με τα έργα που προκηρύσσονται από εδώ και πέρα. Αυτό ζητάμε. Δεν είναι αναδρομική η ισχύς. Απομειώνονται οι εγγυητικές επιστολές. Ας χαλαρώσουμε επιτέλους λίγο τη θηλιά από το λαιμό των εργοληπτικών επιχειρήσεων και οργανώσεων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ζητώ ακόμη λίγο χρόνο, κύριε Πρόεδρε.
Για τις ΑΠΕ τα είπε ο κ. Κεγκέρογλου. Να μην επαναλαμβάνω τα ίδια. Είναι τροπολογία από τον κ. Μηταράκη. Ο κ. Μηταράκης είχε ζητήσει να την καταθέσουμε -σε συμφωνία με τον Υπουργό- αλλά, λόγω της έντασης της κουβέντας για την απαλλαγή φυσικών προσώπων κ.λπ. σε σχέση με την χρηματοδότηση κομμάτων, δεν τελεσφόρησε ποτέ αυτή η διαδικασία. Είναι μία ανάσα για τους παραγωγούς μικρών υδροηλεκτρικών έργων. 
Έρχομαι στην τροπολογία με αριθμό 521, τη δική σας, κύριε Υπουργέ, που αφορά τα έργα. Θέλουμε τη δέσμευσή σας. Συναντηθήκαμε ως Κοινοβουλευτική Ομάδα του ΠΑΣΟΚ με το σύνολο των εργοληπτικών οργανώσεων και αναφέρομαι βέβαια στην επιβεβλημένη αναθεώρηση του Μητρώου των Εργοληπτικών Επιχειρήσεων. 
Επειδή υπήρξε διάλογος εδώ και πάρα πολλούς μήνες και υπήρξε ομοφωνία, φέρνετε με μία τροπολογία μόνο το ένα από τα τέσσερα σημεία που ομόφωνα έχουν συμφωνηθεί και με το Τεχνικό Επιμελητήριο Ελλάδας και με όλες τις εργοληπτικές οργανώσεις στο σύνολό τους, μικρές, μεσαίες και μεγάλες. 
Νομίζω ότι πρέπει να υπάρξει μία δέσμευση ότι θα έρθουν και τα υπόλοιπα σημεία συμφωνίας, εγκαίρως όμως, διότι δεν πρέπει να πάμε σε εκ νέου παράταση μετά την ήδη δοθείσα παράταση μέχρι τις 30-06. 
Πρέπει να υπάρξει εξυγίανση, όχι όμως εξυγίανση που θα οδηγήσει σε παράταιρα αποτελέσματα, τα οποία δεν επιθυμεί κανένας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, παρακαλώ, κύριε Κουκουλόπουλε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: …σήμερα που μειώνονται αισθητά οι προϋποθέσεις που αφορούν τον κύκλο εργασιών, αλλά υπάρχουν και άλλες προτάσεις, που συνδυαστικά με αυτήν την κεντρική πρόταση, μπορούν πραγματικά να οδηγήσουν σε μία σοβαρή εξυγίανση του μητρώου και που υποστηρίζονται αυτά από όλες τις οργανώσεις και κυρίως από το Τεχνικό Επιμελητήριο της Ελλάδας. 
Ολοκληρώνω, εκφράζοντας την ικανοποίησή μου για την τροπολογία που αφορά τη δικαίωση των κατοίκων των λιγνιτοφόρων περιοχών, γιατί κατατίθεται από την Κυβέρνηση. Είναι η τροπολογία που κατέθεσα με δύο συμπατριώτες μου Βουλευτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε υπερβεί κατά πολύ το χρόνο.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε, για την ανοχή σας.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, είκοσι τέσσερις μαθητές και μαθήτριες και δύο εκπαιδευτικοί-συνοδοί τους από το 1ο Δημοτικό Σχολείο Ιστιαίας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας επί των αιτήσεων άρσης ασυλίας των συναδέλφων Βουλευτών. 
Ψήφισαν συνολικά 199 Βουλευτές.
Για την υπόθεση της συναδέλφου κ. Όλγας Κεφαλογιάννη:
Υπέρ της άρσεως ασυλίας, δηλαδή «ΝΑΙ», ψήφισαν 175 Βουλευτές.
Κατά της άρσεως της ασυλίας, δηλαδή «ΟΧΙ», ψήφισαν 21 Βουλευτές.
Ψήφισαν «ΠΑΡΩΝ» 2 Βουλευτές.
Άκυρη μία ψήφος.
Συνεπώς η αίτηση της εισαγγελικής αρχής έγινε δεκτή για την άρση της ασυλίας της.
Για την υπόθεση του συναδέλφου κ. Ηλία Παναγιώταρου:
Υπέρ της άρσεως ασυλίας, δηλαδή «ΝΑΙ», ψήφισαν 196 Βουλευτές.
Κατά της άρσεως της ασυλίας, δηλαδή «ΟΧΙ», ψήφισε 1 Βουλευτής.
Ψήφισε «ΠΑΡΩΝ» 1 Βουλευτής.
Άκυρη μία ψήφος.
Συνεπώς η αίτηση της εισαγγελικής αρχής έγινε δεκτή για την άρση της ασυλίας του.
Για την υπόθεση του συναδέλφου κ. Νικήτα Κακλαμάνη:
Υπέρ της άρσεως ασυλίας, δηλαδή «ΝΑΙ», ψήφισαν 174 Βουλευτές.
Κατά της άρσεως της ασυλίας, δηλαδή «ΟΧΙ», ψήφισαν 22 Βουλευτές.
Βρέθηκαν 2 λευκά ψηφοδέλτια.
Άκυρη μία ψήφος.
Συνεπώς η αίτηση της εισαγγελικής αρχής έγινε δεκτή για την άρση της ασυλίας του.
Για την υπόθεση του συναδέλφου κ. Πέτρου Τατσόπουλου:
Υπέρ της άρσεως ασυλίας, δηλαδή «ΝΑΙ», ψήφισαν 73 Βουλευτές.
Κατά της άρσεως της ασυλίας, δηλαδή «ΟΧΙ», ψήφισαν 121 Βουλευτές.
Ψήφισαν «ΠΑΡΩΝ» 4 Βουλευτές.
Άκυρη μία ψήφος.
Συνεπώς η αίτηση της εισαγγελικής αρχής απορρίπτεται.
Για την υπόθεση του συναδέλφου κ. Οδυσσέως Βουδούρη:
Υπέρ της άρσεως ασυλίας, δηλαδή «ΝΑΙ», ψήφισαν 194 Βουλευτές.
Κατά της άρσεως της ασυλίας, δηλαδή «ΟΧΙ», ψήφισαν 2 Βουλευτές.
Ψήφισε «ΠΑΡΩΝ» 1 Βουλευτής.
Βρέθηκε ένα λευκό ψηφοδέλτιο.
Άκυρη μία ψήφος.
Συνεπώς η αίτηση της εισαγγελικής αρχής έγινε δεκτή για την άρση της ασυλίας του.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:)
(Να μπουν οι σελ. 159α και 159β)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επανερχόμαστε στη συζήτηση επί του νομοσχεδίου με τον κ. Αποστόλου. Έχετε το λόγο για οκτώ λεπτά.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, ζητώ το λόγο, παρακαλώ, για δύο λεπτά.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επειδή έδωσα ήδη το λόγο στον κύριο συνάδελφο, αν έχετε την καλοσύνη… Θα πάρετε το λόγο αμέσως μετά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Πρώτα-πρώτα οφείλω να καλωσορίσω τους συμπατριώτες μου, τους μαθητές, που ήρθαν στο ναό της δημοκρατίας. Δεν είναι η ώρα που η Ολομέλεια είναι σε πλήρη σύνθεση. Θα πάρουν όμως ένα μάθημα, έστω σε μία περίοδο που πραγματικά, ιδιαίτερα η κοινοβουλευτική διαδικασία, έχει παρεξηγηθεί. 
Κύριοι συνάδελφοι, το πρόβλημα δεν είναι οι τροπολογίες των Βουλευτών, που συνήθως είναι προδιαγεγραμμένη η προσέγγισή τους από πλευράς της Κυβέρνησης, εκτός αν έχει υπάρξει προσυνεννόηση, και σε αυτήν την περίπτωση όλοι ξέρουμε ότι, πριν φτάσουν στην Ολομέλεια, εντάσσονται στο σχέδιο νόμου, για να μην υπάρξει συζήτηση ουσιαστικά και στις τροπολογίες που καταθέτουν οι υπόλοιποι Βουλευτές.
Το ζήτημα είναι -και πάλι το επαναλαμβάνουμε- με τις τροπολογίες των Υπουργών. Ήρθε πριν από λίγο ο κ. Τζαβάρας, ο οποίος έχει καταθέσει μια τροπολογία. Κάνει την τροποποίησή του και φεύγει. Τι σχέση είχε η τροπολογία αυτή με το συζητούμενο νομοσχέδιο, ουσιαστικά με τις διατάξεις οι οποίες πραγματικά είναι αλλοπρόσαλλες, διότι αφορούν διαφορετικά αντικείμενα; Αλλά ιδιαίτερα τα ζητήματα του Υπουργείου Πολιτισμού με αυτά που συζητούμε σήμερα δεν έχουν καμμία σχέση.
Όντως η συζήτηση που έγινε απέδειξε την αναγκαιότητα προσέγγισης-βελτίωσης και του συστήματος ηλεκτρονικών συμβάσεων του δημοσίου και, βεβαίως, αντιμετώπισης των προβλημάτων του παρεμπορίου, των εισροών-εκροών στα πρατήρια καυσίμων. Όμως, το ζήτημα είναι ότι η ίδια η συζήτηση απέδειξε ότι, έτσι όπως γίνεται η προσέγγιση και ο σχεδιασμός, φαίνεται εκ των πραγμάτων ότι δεν θα υπάρξουν ουσιαστικά αποτελέσματα.
Δείτε, για παράδειγμα, αυτό που κυριάρχησε στη συζήτηση και αφορά το παρεμπόριο.
Κύριε Υπουργέ, ο κατακερματισμός αρμοδιοτήτων που εισάγεται με τις συγκεκριμένες ρυθμίσεις και ιδιαίτερα ο αποκλεισμός της τοπικής αυτοδιοίκησης από πολλές δραστηριότητες δείχνει πάρα πολύ απλά ότι δεν υπάρχει περίπτωση να αντιμετωπισθούν τα προβλήματα. Ξέρετε τι λέμε εμείς; Λέμε ότι δεν γνωρίζετε πραγματικά τι συμβαίνει σε όλες τις γωνιές της χώρας πάνω στο τεράστιο πρόβλημα του παρεμπορίου.
Συζητάμε για τις λαϊκές αγορές. Ξέρετε σήμερα, κάθε ημέρα, γύρω από τις λαϊκές αγορές τι παράνομες δραστηριότητες εξελίσσονται; Ιδιαίτερα στην περιφέρεια ουσιαστικά οι λαϊκές αγορές είναι οι εμποροπανήγυρεις που είχαμε όλα αυτά τα χρόνια ως παράδοση στη χώρα μας. Συνεχίζεται αυτό, δυστυχώς. Εκεί, βεβαίως, μπαίνει το τεράστιο ζήτημα που σας είπα προηγουμένως. Ποιος είναι ο ρόλος της τοπικής αυτοδιοίκησης; Είναι δυνατόν να συζητάμε για λαϊκές αγορές, που είναι ουσιαστικά μια τοπική υπόθεση, και σ’ αυτήν την τοπική υπόθεση να μην έχει ουσιαστική συμμετοχή η τοπική αυτοδιοίκηση;
Όταν υπήρχε η συζήτηση σχετικά με τον «Καλλικράτη», ένα από τα επιχειρήματα που έφερε η τότε κυβέρνηση για τη θεσμοθέτηση του «Καλλικράτη» ήταν ότι αποκέντρωση με αυτοδιοίκηση σημαίνει ότι όλες οι αρμοδιότητες θα μεταφερθούν στην τοπική αυτοδιοίκηση. Κάτι τέτοιο, δυστυχώς, με όλες τις μέχρι σήμερα πρωτοβουλίες σας δεν συμβαίνει.
Στέκομαι λίγο στο ζήτημα των λαϊκών αγορών των παραγωγών. Είναι ένα ζήτημα το οποίο ιδιαίτερα ο δικός μας χώρος εδώ και χρόνια το αναδείκνυε και μάλιστα δίνοντας ιδιαίτερη σημασία σε αυτό που λέμε «αγορές των βιολογικών προϊόντων». Έρχεστε, λοιπόν, σήμερα και ουσιαστικά με τρεις γραμμές -γιατί περί αυτού πρόκειται- λέτε «λαϊκές αγορές παραγωγών την Κυριακή, όλα τα υπόλοιπα μεταφέρονται στους Υπουργούς Ανάπτυξης και Αγροτικής Ανάπτυξης».
Εμείς, από τη δική μας πλευρά, σας είπαμε και επαναλαμβάνουμε και πάλι ότι υπάρχει μια τροπολογία τεσσάρων Βουλευτών του ΠΑΣΟΚ, η οποία πραγματικά αναφέρεται λεπτομερώς και ουσιαστικά θα έλεγα ότι δίνει μία κατεύθυνση για το πώς πρέπει αυτές οι λαϊκές αγορές να θεσμοθετηθούν. Μπορεί να μη συμφωνούμε στο σύνολό της. Κάντε, όμως, εσείς σήμερα μία κίνηση, η οποία θα εντάξει ουσιαστικά στο συγκεκριμένο άρθρο την τροπολογία των Βουλευτών του ΠΑΣΟΚ -δικών σας, δεν το λέμε εμείς για μας- για να δείξετε πραγματικά ότι αυτήν τη διαδικασία την πιστεύετε και ότι δεν ανοίγετε άλλες διαδικασίες.
Γιατί σας το λέω αυτό; Διότι ιδιαίτερα στο ζήτημα της Κυριακής, που το έχουμε ξεκαθαρίσει ότι είναι ημέρα αργίας, δεν υπάρχει περίπτωση να συμφωνήσουμε και είναι θετικό το ότι μέσα στην τροπολογία αναφέρεται η Κυριακή.
Θα συνεχίσω, επειδή μπήκαν μερικές τροπολογίες και πρέπει να τοποθετηθώ. Υπάρχει η άλλη τροπολογία Βουλευτών, την οποία νομίζω ότι το ΚΚΕ έχει καταθέσει -την έχουμε καταθέσει και εμείς και άλλες φορές- και αφορά το ΙΓΜΕ. Επιτέλους, όλοι αναγνωρίζουμε και το έργο που έχει κάνει το συγκεκριμένο ίδρυμα μέχρι σήμερα αλλά κυρίως την αναγκαιότητα για μια γεωμεταλλευτική έρευνα, που έχουμε σήμερα ως χώρα απόλυτη ανάγκη. Είναι δυνατόν να καταργήσουμε ένα φορέα ο οποίος έχει όλες τις προϋποθέσεις να υπηρετήσει τη χώρα στο συγκεκριμένο κομμάτι;
Έρχομαι στις τροπολογίες των κυρίων Υπουργών. Κωδικοποιημένα, επειδή δεν μου επιτρέπει ο χρόνος, αναφέρομαι στην 520. Πάλι αυτή η γνωστή διαδικασία απαλλαγής των διοικητικών συμβουλίων των οργανισμών από τυχόν ευθύνες! Όταν είχε έρθει εδώ, αν θυμάστε, η πρώτη απόπειρα -κύριε Κασσή, εσείς θα το θυμάστε- που αφορούσε τα διοικητικά συμβούλια των ενώσεων των αγροτικών συνεταιρισμών, εκεί όντως υπήρχε πραγματικά ένα τεράστιο πρόβλημα άλλης στάθμης και υφής σε σχέση με αυτά τα προβλήματα που υπάρχουν στους οργανισμούς που εσείς σήμερα φέρνετε.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Θα τελειώσω, κύριε Πρόεδρε, σε ένα λεπτό.
Εκεί, λοιπόν, επιμείναμε και λέγαμε «προσέξτε, διότι αυτό ανοίγει τον ασκό του Αιόλου για άλλα πράγματα που έρχονται». Ήρθε προχθές. Ήταν αυτό που συζητούσαμε για τις απαλλαγές των διοικητικών συμβουλίων των τραπεζών που αφορούσαν τις χρηματοδοτήσεις στα κόμματα. Έρχεται αυτό…</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, μπορώ να έχω το λόγο για ένα λεπτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αν ο ομιλητής επιτρέπει διακοπή, βεβαίως.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Βεβαίως, δεν υπάρχει κανένα ζήτημα.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Με συγχωρείτε, αλλά το λέω με όλο το σεβασμό, επειδή έτυχε να είμαι ο μόνος σε αυτήν την Αίθουσα που έχει διατελέσει Γενικός Διευθυντής σε κόμμα. Δεν αφορά επ’ ουδενί και σε τίποτα αυτή η ρύθμιση τα δάνεια των κομμάτων. Δείτε τι νομικά πρόσωπα θεωρούνται τα κόμματα και θα δείτε ότι δεν τα αφορά. Είναι κρίμα, αδικεί το Κοινοβούλιο και το πολιτικό σύστημα το ρόλο του με το να ισχυρίζεται κάτι το οποίο δεν έχει βάση.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συγγνώμη, κύριε Αποστόλου.
Κύριε Υπουργέ, είναι η τροπολογία για την οποία θα γίνει και κάποια…</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Θα γίνει διάλογος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μάλιστα.
Κύριε Αποστόλου, συνεχίστε.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Υπουργέ, επιτρέψτε μου να πω ότι είναι μία ερμηνεία δική σας. Επειδή έχει συζητηθεί κατά κόρον η συγκεκριμένη τροπολογία, υπάρχουν και διαφορετικές απόψεις και μάλιστα εντός της κυβερνητικής πλειοψηφίας, εντός της συγκυβέρνησης για το συγκεκριμένο ζήτημα. Καλό θα ήταν, χωρίς να θέλω να αναφέρω ότι εσείς δεν έχετε ιδιαίτερη προσέγγιση, να το ξεκαθαρίσει ο Υπουργός Οικονομικών κ. Στουρνάρας μια και καλή, για να ξέρουμε όλοι πού βαδίζουμε. Διότι η πεποίθηση που υπάρχει σήμερα σχεδόν σε όλη την κοινωνία, είναι ότι πρόκειται για μια ρύθμιση που αφορά τους δανεισμούς ουσιαστικά δύο συγκεκριμένων κομμάτων.
Συνεχίζω όσον αφορά τις τροπολογίες, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Αποστόλου, συντομεύστε μόνο, αν έχετε την καλοσύνη.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Τελειώνω σε μισό λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε την ανοχή για ένα λεπτό.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Θα σταθώ μόνο σε μία που αφορά τη διευκόλυνση των διαδικασιών προώθησης των δημοσίων επενδύσεων του ΕΣΠΑ.
Κύριε Υπουργέ, πριν από έναν-δύο μήνες φέρατε ρύθμιση στο νομοσχέδιο που αφορούσε στις επενδύσεις, η οποία ουσιαστικά υποκαθιστούσε τα αρμόδια Υπουργεία Περιβάλλοντος και Πολιτισμού στην εξέταση των περιβαλλοντικών μελετών. Αναφέρεται, συγκεκριμένα, ότι «αν σε δύο μήνες δεν έχει ολοκληρωθεί η διαδικασία, τότε υφαρπάζεται» -γιατί περί αυτού πρόκειται- «η αρμοδιότητα και μεταφέρεται στον Υπουργό Αγροτικής Ανάπτυξης». Και αυτό θα συμβεί. Ξέρουμε τι συμβαίνει με αυτές τις διαδικασίες και με τη σημερινή συγκρότηση των μηχανισμών περιβαλλοντικών ελέγχων.
Τώρα έρχεστε και λέτε ότι, ουσιαστικά, παρακάμπτουμε και τη δικαστική διαδικασία. Διότι περί αυτού πρόκειται. Ουαί και αλίμονο! Δεν αναφέρομαι μόνο στους πολίτες αλλά και σε κινήματα πολιτών τα οποία διαμαρτύρονται και όντως έχουν μια περιβαλλοντική προσέγγιση, που τους στερείτε το δικαίωμα να διεκδικήσουν από τη θεσμοθετημένη νομική διαδικασία μια προσέγγιση, μία απόφαση. Δηλαδή, ουσιαστικά θα ακυρώσουμε και το ρόλο του Συμβουλίου της Επικρατείας; Διότι περί αυτού πρόκειται. Αυτός ο δρόμος ανοίγεται.
Από αυτήν την άποψη, λοιπόν, πώς είναι δυνατόν εμείς να συμφωνήσουμε σε αυτές τις τροπολογίες, σε αυτές τις διαδικασίες;
Ζητώ συγγνώμη και ευχαριστώ για το χρόνο που μου δώσατε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κύριε Υπουργέ, έχετε το λόγο για δύο λεπτά.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Ακούω τους συναδέλφους, παρακολουθώ τη συζήτηση. Θα τοποθετηθώ αύριο στην ομιλία μου κυρίως για τα θέματα που αφορούν στο κομμάτι των δημοσίων έργων αλλά και στα τηλεπικοινωνιακά.
Θέλω, όμως, να καταθέσω δύο νομοτεχνικές βελτιώσεις οι οποίες αφορούν στους δείκτες βιωσιμότητας των εργοληπτικών επιχειρήσεων, μετά και τις συζητήσεις που έχω κάνει με πάρα πολλούς συναδέλφους, ακόμα μέχρι και σήμερα το πρωί, που αφορούν στο φιλικό διακανονισμό και στο Μητρώο Προμηθευτών. Τις καταθέτω και είναι στη διάθεση των συναδέλφων και βεβαίως, θα τοποθετηθώ αύριο επ’ αυτών.
(Στο σημείο αυτό ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρος Καλογιάννης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να μπουν οι σελίδες 169-177)
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Θα ήθελα επίσης να ανακοινώσω, ότι γίνονται δεκτές οι παρακάτω τροπολογίες συναδέλφων Βουλευτών: η υπ’ αριθμόν 511 που αφορά στα γενόσημα στον αναπτυξιακό νόμο, η υπ’ αριθμόν 517 που αφορά στις ανανεώσιμες πηγές ενέργειας, όπως έχουν οι δύο πρώτες. Επίσης, η υπ’ αριθμόν 518 γίνεται δεκτή ως εξής: «Η παράγραφος 8 του άρθρου 76 του ν. 4146/2013 δεν εφαρμόζεται σε περιπτώσεις αναγκαστικών απαλλοτριώσεων που έχουν κηρυχθεί ή πρόκειται να κηρυχθούν είτε για ανάγκες εκμετάλλευσης λιγνιτικών κοιτασμάτων από τη «ΔΕΗ Α.Ε.», ή διάδοχο αυτής, ή κάθε συνδεδεμένο με αυτήν πρόσωπο, στις περιοχές που αναφέρονται στις διατάξεις του άρθρου 20 του ν. 2446/1996, είτε για τους λόγους που αναφέρονται στο άρθρο 28 του ν. 3937/2011». 
Γίνεται επίσης δεκτή ως έχει η υπ’ αριθμόν 523 τροπολογία συναδέλφων Βουλευτών. 
Ευχαριστώ πολύ, κύριε Πρόεδρε.
(Στο σημείο αυτό ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρος Καλογιάννης καταθέτει για τα Πρακτικά το έγγραφο με τις βουλευτικές τροπολογίες που γίνονται δεκτές και οι οποίες έχουν ως εξής:
(να καταχωριστεί η σελ. 178α)</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Για ποιο θέμα είναι η 523, κύριε Υπουργέ; 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Η υπ’ αριθμόν 523 αφορά τη Μητρόπολη Δωδεκανήσου. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. Το λόγο έχει ο κ. Κυρίτσης για οκτώ λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κυρίες και κύριοι συνάδελφοι, στο παρόν νομοσχέδιο η Κυβέρνηση συνεχίζει την απαράδεκτη τακτική των τροπολογιών, που πλην μιας, ρυθμίζουν ζητήματα διαφορετικά και κυρίως άσχετα με το περιεχόμενό του. 
Θα ήθελα να αναφερθώ ιδιαίτερα στην υπουργική τροπολογία που ρυθμίζει θέματα στον τομέα του πολιτισμού.
Η παρούσα τροπολογία, χωρίς καμμιά συνάφεια με το νομοθέτημα, επιχειρεί να λύσει εκκρεμότητες άσχετες μεταξύ τους. Η κριτική μου δεν είναι νομοτεχνική, είναι ουσίας. Γιατί παρά τις επιμέρους θετικές ρυθμίσεις, η συγκεκριμένη τροπολογία είναι ενδεικτική της σημασίας που δείχνουμε στον πολιτισμό. Όμως, σε μια περίοδο οξείας και πολύπλευρης κρίσης ο πολιτισμός δεν μπορεί να αντιμετωπίζεται αποσπασματικά ως ένας τομέας τα προβλήματα του οποίου λύνονται παραπλεύρως. Αντιθέτως, πιστεύω ακράδαντα ότι ιδιαίτερα σήμερα, στην παρούσα συγκυρία, θα πρέπει να δώσουμε έμφαση στον πολιτισμό ως μέσο ανάπτυξης και διαλόγου. 
Όμως, για να γίνει κάτι τέτοιο, θα πρέπει να υπάρξει ένα ολοκληρωμένο σχέδιο πολιτιστικής πολιτικής. Δυστυχώς, οι κινήσεις που γίνονται από πλευράς πολιτείας στον τομέα αυτό είναι ως επί το πλείστον διαχειριστικές, καθώς περιορίζονται στην αποσπασματική τακτοποίηση εκκρεμοτήτων. Στο πλαίσιο αυτό εντάσσεται και η σημερινή τροπολογία, που επιχειρεί με εμβαλωματικό τρόπο να λύσει υπαρκτά προβλήματα. 
Του λόγου το αληθές. Ήρθε ο κύριος Υπουργός εδώ και ανακοίνωσε ότι κάποιες παράγραφοι αποσύρονται». 
Αυτά δείχνουν ότι δεν υπάρχει συνείδηση του τι είναι πολιτισμός. Σε μία χώρα που στηρίζεται στον πολιτισμό. 
Ήρθε, λοιπόν, και μας είπε ότι προβλέπεται οι ιδιώτες να προκαταβάλουν το ΤΑΠΑ ανταποδοτικό τέλος για ομαδικές επισκέψεις εκτός ωραρίου. Εντάξει. Αυτό να γίνει. Επίσης, με την παράγραφο 2 δίδεται επιτέλους τέλος στην ταλαιπωρία των εργαζομένων του Ταμείου Διαχείρισης Πιστώσεων για την Εκτέλεση Αρχαιολογικών Έργων, ενός οργανισμού που διαχειριζόταν κονδύλια του ΕΣΠΑ για μια σειρά σημαντικών αρχαιολογικών έργων. Ενδεικτικά αναφέρω τα μνημεία Ακροπόλεως, Επιδαύρου, Κνωσσού. 
Βεβαίως, κύριοι συνάδελφοι, ήταν απαράδεκτο το καθεστώς ανασφάλειας που βίωσαν οι εργαζόμενοι με την ψήφιση του ν. 4109/2013. Οι διαδικασίες για τη μεταφορά τους καθυστέρησαν, ενώ υπήρξε πρόβλημα και ως προς την ομαλή καταβολή της μισθοδοσίας τους. Με τη τροπολογία, ναι μεν οι συγκεκριμένοι εργαζόμενοι θα αποσπαστούν στη Γενική Διεύθυνση Αρχαιοτήτων, παρέχοντας τις υπηρεσίες τους, ωστόσο, στη συνέχεια θα μεταφερθούν στο ΝΠΙΔ, άσχετο με το αντικείμενό τους, στο οποίο ήδη έχουν αποκτήσει υψηλή τεχνογνωσία.
Κοιτάξτε, κύριε Υπουργέ, κύριοι συνάδελφοι, στο παρόν νομοσχέδιο ξέρετε τι θα περίμενα να δω; Αν προβλέπετε να σκανάρουμε τα σύνορα; 
Από το ΣΔΟΕ μας είπαν ότι αν εμείς σκανάρουμε τα σύνορα από Τουρκία όλα τα πάνω και τα λιμάνια μας, θα μας φέρουν πολλά δισεκατομμύρια το χρόνο. Και το κράτος κάθεται.
Αντ’ αυτού, μέσα σε αυτό το νομοσχέδιο που ήρθε σήμερα, μιλάμε για το πότε αρχίζει η διαχειριστική χρήση στη Λυρική, ώστε να αρχίζει από την 1η Γενάρη και να καταλήγει στις 31 Δεκέμβρη. Ξέρετε, επειδή είμαι της δουλειάς, δεν ξέρω πώς μπορεί να λειτουργήσει αυτό. Η σεζόν στα θέατρα αρχίζει Σεπτέμβρη και τελειώνει Κυριακή των Βαΐων. 
Για τον πολιτισμό θα πρέπει να καθίσουμε να κουβεντιάσουμε σοβαρά -και λυπάμαι που δεν είναι εδώ ο καθ’ όλα αξιαγάπητος Υπουργός Πολιτισμού- και να πούμε σοβαρά ως Κοινοβούλιο τι πρέπει να γίνει στον συγκεκριμένο τομέα. 
Θα ήθελα, κύριοι συνάδελφοι, πραγματικά να καθίσουμε όλοι μαζί κάποτε να μιλήσουμε για την αξία που έχει για τη χώρα μας ο πολιτισμός μας. 
Σας ευχαριστώ πολύ.
(Χειροκροτήματα)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
 Ο κ. Ταμήλος έχει το λόγο.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Ήθελα να πάρω το λόγο για τα θέματα που αφορούν τις λαϊκές αγορές και να πω με την εμπειρία μου ως Δημάρχου τόσα χρόνια ότι και πάλι δεν λύνεται το πρόβλημα. Τι κάνουμε τώρα δηλαδή;
Μέχρι τώρα, ο παλιός νομάρχης και τώρα περιφερειάρχης έδινε τις άδειες, οι δήμοι καθόριζαν μια έκταση και μετά με κλήρωση επιλέγονταν ποιοι παραγωγοί θα πάνε εκεί. Προφανώς, όπου οι θέσεις είναι περισσότερες από τους ενδιαφερόμενους, υπάρχει ευχέρεια να πάνε όσοι θέλουν και να πληρώσουν το ημερήσιο τέλος. Τι θα γίνει όμως, όταν σε μια περιοχή μιας πόλεως είναι περιορισμένες οι θέσεις και είναι πολλοί οι ενδιαφερόμενοι; Πάλι με κλήρωση θα γίνει αυτή η παλιά διαδικασία, έτσι ώστε να μην μπορούν να ικανοποιηθούν αυτοί που, πραγματικά, είναι αγρότες και μικροπωλητές; 
Αγαπητοί συνάδελφοι και αγαπητέ κύριε Υπουργέ, ήθελα να πω ότι αυτήν τη στιγμή η αυτοδιοίκηση μπορεί να καθορίζει μόνη της τα του οίκου της και σε ό,τι αφορά τις λαϊκές αγορές, με την εμπειρία που έχει. Δε θα έπρεπε να παρεμβαίνει κανένας μέσα, ούτε η Περιφέρεια, ούτε η ΠΕΔ. Γιατί τώρα κάνουμε και άλλο ένα σφάλμα. Εκτός από την Περιφέρεια και τον κάθε δήμο, βάζουμε στο παιχνίδι και την Περιφερειακή Ένωση των Δήμων, η οποία Περιφερειακή Ένωση Θεσσαλίας ας πούμε, θα πρέπει να πάρει το αντίτιμο, να το κατανείμει στους δήμους, να δώσει και τα ποσοστά στους συλλόγους και προσθέτουμε ακόμη έναν παίκτη μέσα στο όλο αλαλούμ. 
Ποιος ωφελείται απ’ αυτό το αλαλούμ; Μόνο οι παραγωγοί και οι μικροπωλητές, οι οποίοι δεν είναι νόμιμοι, δηλαδή αυτοί που παρεισφρύουν κάθε φορά στις λαϊκές αγορές και δεν μπορούν, δυστυχώς, οι δήμοι, μη έχοντας το απαιτούμενο προσωπικό, να ελέγξουν.
Μιλήσαμε σε προηγούμενο άρθρο για το παρεμπόριο. Έχετε δει στην Αθήνα ή σε οποιαδήποτε άλλη πόλη πόσο μεγάλο κομμάτι του παρεμπορίου παρεισφρύει σε κάθε λαϊκή αγορά; Γιατί γίνεται αυτό; Πρώτον, οι λαϊκές αγορές μέσα στις πόλεις δεν είναι περιφραγμένες για να ελέγχονται και, δεύτερον, δεν έχουν οι δήμοι ελεγκτικούς μηχανισμούς κάθε φορά να ψάχνουν τα χαρτιά του καθενός –το έχουν κάποιοι μεγάλοι δήμοι, ενώ κάποιοι άλλοι δεν μπορούν- με αποτέλεσμα αυτή η δυσλειτουργία και η αβεβαιότητα των πολλών φορέων που εμπλέκονται κάθε φορά σε μία λαϊκή αγορά, να οδηγεί στην αδυναμία ελέγχου. Δηλαδή, πας να ελέγξεις κάποιον και σου λέει «δεν έχω άδεια από το δήμαρχο αλλά έχω άδεια από τον περιφερειάρχη», κ.ο.κ..
Θέλω να πω ότι αυτό είναι ένα μεγάλο θέμα που τώρα δεν προλαβαίνουμε να το αλλάξουμε. Νομίζω ότι κάποια στιγμή πρέπει να πάνε τα πράγματα πολύ απλά. Η τοπική αυτοδιοίκηση μόνη της πρέπει να καθορίζει το χώρο, μόνη της να δίνει τις άδειες στους παραγωγούς, γιατί ο καθένας ξέρει πόσους παραγωγούς έχει ο δήμος του και πόσες θέσεις πρέπει να χωροθετήσει, προκειμένου όλοι αυτοί να πουλήσουν τα εμπορεύματά τους. Ο κάθε δήμος μπορεί, επίσης, να παρεμποδίζει παραγωγούς από άλλες περιοχές, οι οποίοι θέλουν να πάνε σε μία άλλη πόλη να πουλήσουν τα προϊόντα τους που είναι ανταγωνιστικά με τα προϊόντα των κατοίκων της περιοχής.
Τώρα που παρεμβαίνει ο περιφερειάρχης, τι γίνεται; Για παράδειγμα, ο Περιφερειάρχης Θεσσαλίας θα δίνει άδειες σε ανθρώπους να πουλάνε και στα Τρίκαλα, ενώ αυτοί είναι από το Βόλο. Θα υπάρχει πάντα η κόντρα των τοπικών παραγόντων με τους άλλους που έρχονται από αλλού.
Εν πάση περιπτώσει, νομίζω ότι το νομοσχέδιο εν γένει είναι πάρα πολύ σημαντικό, γιατί απλοποιεί και διευθετεί μία σειρά θεμάτων. Το κυριότερο απ’ όλα είναι η καθιέρωση ηλεκτρονικού πλέον φορέα που θα πιστοποιεί και θα κάνει τις δημοπρασίες με στόχο την ευρύτερη συμμετοχή στις δημοπρασίες πολλών προμηθευτών και πολλών παραγωγών, έτσι ώστε να πέσουν και οι τιμές και να φύγει και από τη μέση αυτό το περιβόητο που λέγαμε για τους δήμους, για τις νομαρχίες, για τις άλλες ομοσπονδίες και τους φορείς που κάνουν τους διαγωνισμούς, ότι δηλαδή υπάρχει μεθόδευση πίσω από κάθε δημοπρασία. Αυτό θα ρίξει φως και θα εξοικονομήσει πόρους από τη Δημόσια Διοίκηση. 
Είναι πάρα πολύ θετικά αυτά τα πράγματα, όπως θετικό είναι επίσης το συντονιστικό όργανο για την πάταξη του παρεμπορίου. Πιστεύω –και το εύχομαι- ότι μετά απ’ αυτήν την εμπειρία, σε λίγους μήνες θα μπορούμε να φέρουμε ακόμα πιο βελτιωμένα μέτρα σε ένα άλλο συναφές νομοσχέδιο, γιατί ο αγώνας για τη βελτίωση της καθημερινότητας και της πραγματικής ζωής του κάθε πολίτη, η διευκόλυνση της λειτουργίας του εμπορίου και γενικότερα η δημιουργία θέσεων εργασίας και μίας καλύτερης ζωής στις πόλεις θα είναι πάντα ένας διαρκής αγώνας που ποτέ δεν θα σταματήσει. 
Θέλω να πω και για τις τροπολογίες δύο λόγια. Συμφωνώ. Είδα ότι ο Υπουργός αποδέχθηκε την πρόταση για την κατά ένα χρόνο παράταση για τις ΑΠΕ, δηλαδή μέχρι το 2014. Νομίζω ότι ήταν μία πάρα πολύ θετική ενέργεια. 
Κύριε Υπουργέ, να δούμε ξανά και αυτό το θέμα που έθεσε ο κ. Κουκουλόπουλος σε ό,τι αφορά στην εφαρμογή των μειωμένων εγγυήσεων στις εργοληπτικές εταιρείες οι οποίες έχουν ήδη αναλάβει και εκτελέσει έργα. Πολλές φορές τα έχουν τελειώσει, τα έχουν παραδώσει και ακόμα οι εγγυητικές παραμένουν μέσα. 
Πρέπει να δούμε, πώς μπορούμε να διευκολύνουμε τον κατασκευαστικό κλάδο, ο οποίος αυτήν τη στιγμή είναι όμηρος των τραπεζών. Σήμερα, όλοι οι μηχανικοί, οι εργολάβοι, οι επαγγελματίες στον τομέα των δημοσίων και των ιδιωτικών έργων είναι χειροπόδαρα δεμένοι από τις τράπεζες και έχουν υποθηκεύσει τα σπίτια τους ή την οποιαδήποτε περιουσία τους, προκειμένου να επιβιώσουν σ’ αυτήν τη δύσκολη στιγμή.
Νομίζω ότι πρέπει να ακούσουμε την αγωνία τους και να τους διευκολύνουμε με τον καλύτερο τρόπο, έτσι ώστε, πραγματικά, να πάρουν μία ανάσα. Πρέπει να κάνουμε τα αναγκαία βήματα για την εξυγίανση του κλάδου, όπως το κάνετε με το πολύ σωστό μέτρο που φέρνετε για τη μείωση κατά 20% του θέματος των έργων, όπως το βάλατε στην τροπολογία σας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Μουτσινάς έχει το λόγο.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Σήμερα εισάγεται για ψήφιση στην Ολομέλεια ένα πραγματικά σοβαρό νομοσχέδιο. 
Κατ’ αρχάς έχει θετικά στοιχεία, αλλά θα ήθελα να πω ότι αυτήν τη σοβαρή λειτουργία του δημοσίου που έχει σχέση με την ηλεκτρονική διακυβέρνηση, κύριε Υπουργέ, τη βλέπουμε εντελώς πρόχειρα, αποσπασματικά και καθυστερημένα. Αυτό το τόνισαν όλοι οι ομιλητές και από τη Συμπολίτευση, αλλά και από την Αντιπολίτευση. 
Επιπλέον, αυτό το νομοσχέδιο γίνεται, αν θέλετε, η πρόφαση, το «πλυντήριο», για να περάσουν μέσα άλλα νομοσχέδια, άσχετα μ’ αυτό. Είναι η συνήθης πρακτική της Κυβέρνησης κάτω από την πίεση της τρόικας, η οποία θέλει να περάσει άρον-άρον και σε ένα μήνα τα πάντα, προκειμένου η χώρα να ευθυγραμμιστεί με τις απαιτήσεις των δανειστών. 
Αυτό είναι ένα σοβαρό θέμα και δεν επιλύει σε βάθος αυτά τα ζητήματα τα οποία είναι ιδιαίτερα σημαντικά και αντιμετωπίζουν σωρεία προβλημάτων που έχουν σχέση με τη γραφειοκρατία, τη διαφθορά, τη διαφάνεια λειτουργίας του κράτους, των δημοσίων υπηρεσιών αλλά και την αποκατάσταση της αξιοπιστίας αυτού απέναντι στους πολίτες.
Κατά συνέπεια, πιστεύω ότι τελικά κι εμείς πρέπει να λύσουμε ένα μεγάλο ζήτημα, το οποίο πλανάται για χρόνια πάνω από την ελληνική πολιτεία, σχετικά με το τι δημόσιο τομέα θέλουμε. Δεν ξέρουμε τι δημόσιο τομέα θέλουμε και έτσι φθάνουμε στο σημείο να παίρνουμε αποφάσεις της τελευταίας στιγμής. Για παράδειγμα, για την παιδεία έχουμε τριάντα πέντε νομοσχέδια μεταρρύθμισής της. Και παιδεία δεν έχουμε. Σήμερα, έχουμε εστιάσει μόνο στο θέμα της απεργίας μέσα στην περίοδο των πανελλαδικών εξετάσεων. Αυτό είναι μία υπεκφυγή, ένα επικοινωνιακό τρικ, το οποίο πρέπει επιτέλους να σταματήσει και να μιλήσουμε επί της ουσίας για την παιδεία αλλά και για τη λειτουργία του δημόσιου τομέα, όπως προηγουμένως ανέφερα.
Θα αναφερθώ στην ουσία μερικών θεμάτων που έχουν σχέση με το παρεμπόριο, κύριε Υπουργέ. Αυτό είναι ένα σοβαρό θέμα, το οποίο όμως έχει πολιτικές διαστάσεις, τις οποίες δεν αντιμετωπίζει το παρόν νομοσχέδιο. Έχει μερικά θετικά αλλά νομίζω ότι η αντιμετώπιση των «φτωχοδιαβόλων» της κοινωνίας δεν αποτελεί το σοβαρό ζήτημα. Αυτοί οι μικρέμποροι, οι πλανόδιοι έμποροι, δεν είναι παρά η κορυφή του παγόβουνου. Πίσω απ’ αυτούς υπάρχουν κυκλώματα λαθρεμπόρων, οι οποίοι εκτός και εντός της χώρας διακινούν δισεκατομμύρια ευρώ. Πραγματικά, αν αντιμετωπίσουμε τις αιτίες για τις οποίες δημιουργείται αυτή η λαθρεμπορία, θα έχουμε περισσότερα από 10 δισεκατομμύρια ευρώ ωφέλεια το χρόνο. Όμως –για να μη μακρηγορώ, επειδή δεν έχω και το χρόνο- αυτό δεν το κάνουμε στις πηγές που ξεκινάει το παρεμπόριο όπως στις πύλες εισόδου όπως στα λιμάνια, στα τελωνεία, κ.λπ..
Όσον αφορά τις λαϊκές αγορές, αυτό είναι ένα μεγάλο θέμα, στο οποίο αναφέρθηκαν και οι προηγούμενοι ομιλητές. Ακόμα και αυτό αντιμετωπίζεται αποσπασματικά, κύριε Υπουργέ. Είναι ένα τεράστιο ζήτημα που εξυπηρετεί εκατομμύρια ανθρώπους το χρόνο, πολίτες οι οποίοι προσέρχονται στις λαϊκές αγορές, για να αγοράσουν φθηνά και ποιοτικά προϊόντα.
Ωστόσο, ξέρουμε πάρα πολύ καλά ότι οι λαϊκές αγορές, έχουν εκφυλιστεί και, πραγματικά, χρειάζονται μία αναδιάρθρωση εκ βαθέων. Χρειάζεται ένα σύγχρονο πλαίσιο λειτουργίας τους, το οποίο πρέπει κάποια στιγμή να συζητήσουμε, καθώς έχει σχέση με τη λειτουργία των λαϊκών αγορών, με τους πραγματικούς παραγωγούς. Εκεί τίθενται ζητήματα τα οποία έχουν σχέση με την ηλεκτρονική διακυβέρνηση, με το Ηλεκτρονικό Μητρώο Αγροτών το οποίο πρέπει να ανανεώνεται κατ’ έτος, με την Κάρτα του Αγρότη όπου θα ενισχύσει την διαφάνεια, ώστε να μην μπορούν να παρουσιάζονται τα ξένα προϊόντα, τα εισαγόμενα, ως ελληνικά, κ.ο.κ..
Όμως, αυτά χρειάζονται τομές. Χρειάζεται πολιτική βούληση και σχέδιο, το οποίο η Κυβέρνηση σήμερα δεν έχει.
Επιπλέον, θα ήθελα να πω ότι έχουν κατατεθεί τροπολογίες –έχω κι εγώ καταθέσει μία πρόταση στο Υπουργείο Αγροτικής Ανάπτυξης- σχετικά με τη λειτουργία των αγορών αγροτών και των βιολογικών προϊόντων. Αυτό είναι ιδιαίτερης σημασίας, αλλά καθυστερεί αδικαιολόγητα. Έχει να κάνει, πραγματικά, με παραγωγούς που θέλουν να δώσουν πιστότητα στα προϊόντα ποιότητας στην ελληνική αγορά, ώστε να γίνουν και εξαγώγιμα.
Επίσης, θέλω να πω ότι πρέπει να συζητήσουμε την συμβολή (της) αυτοδιοίκησης, κύριε Υπουργέ. Επιτέλους, το κεντρικό κράτος ας δώσει εμπιστοσύνη στην αυτοδιοίκηση και στους θεσμούς της. Πρέπει, επιτέλους, η αυτοδιοίκηση και στον πρώτο και στο δεύτερο βαθμό να πάρει τα πάνω της, εξ ολοκλήρου το θέμα των λαϊκών αγορών. 
Πιστεύω, λοιπόν, ότι η μεν περιφέρεια πρέπει να λειτουργεί επιτελικά και να ορίζει τα συμβούλια των οργανισμών των λαϊκών αγορών –πρέπει να την εμπιστευτούμε και να μην είναι διασπασμένη αυτή η εξουσία στο Υπουργείο και στις περιφέρειες- οι δε τοπικοί δήμοι να αναλάβουν εξ ολοκλήρου τη λειτουργία των λαϊκών αγορών, γιατί έχουν τη δυνατότητα, τη γνώση και την επάρκεια να το κάνουν. Επιτέλους, ας τους εμπιστευτούν να το κάνουν. Αυτοί μαζί με τους παραγωγούς ας αποφασίζουν και για την λειτουργία των λαϊκών τις Κυριακές.
Βέβαια, έχουν μιλήσει κι άλλοι ομιλητές γι’ αυτά. Δεν έχω το χρόνο να πω αναλυτικά. Πρέπει να έρθει, λοιπόν, το θέμα σε μία ιδιαίτερη συζήτηση για να μπορέσουμε να συζητήσουμε σοβαρά.
Όσον αφορά το θέμα της διακίνησης των καυσίμων, όπως είναι τα πράγματα, πραγματικά χρειάζεται η εγκατάσταση κατ’ επιλογή των ηλεκτρονικών συστημάτων στα πρατήρια, το οποίο πάει από αναβολή σε αναβολή.
Όμως, κύριε Υπουργέ, μόνο στα πρατήρια και όχι στα διυλιστήρια ή στη διακίνηση και στις αποθήκες, όπου γίνεται το λαθρεμπόριο; Δεν γίνεται. Είναι αποσπασματική και αυτή η ρύθμιση και δεν οδηγεί πραγματικά στη σύλληψη της λαθρεμπορίας που αγγίζει και ξεπερνά το 1 δισεκατομμύριο το χρόνο. 
Αυτά είναι σημαντικά ζητήματα, τα οποία έχουν σχέση με την ουσιαστική πολιτική. Γιατί ακούω ότι δεν υπάρχει άλλη πολιτική, ότι τελικά δεν μπορούμε να βρούμε έσοδα. Δεν μπορούμε να βρούμε έσοδα; Δεν θέλουμε να βρούμε έσοδα. Υπάρχουν έσοδα σε αυτές τις κατηγορίες που αναφέρθηκαν, στο λαθρεμπόριο καυσίμων, στο παρεμπόριο κ.λπ., στις λίστες των καταθετών οι οποίες υπάρχουν και στη Βουλή και ουδέποτε συζητάμε επί της ουσίας περί αξιοποίησης των λιστών αυτών των καταθετών σε φορολογικούς παραδείσους, για να μπορέσουμε πραγματικά να εξασφαλίσουμε φορολογικά έσοδα, να ανατάξουμε την ελληνική οικονομία, τη μικρομεσαία επιχείρηση, τους επαγγελματίες, τους αγρότες, για να μπορέσουμε να λειτουργήσουμε στην ουσία της κοινωνίας, και όχι με την κοινωνία φοβισμένη, με την πλάτη κολλημένη στον τοίχο.
Νομίζω ότι δεν έχω άλλο χρόνο, κύριε Πρόεδρε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ, κύριε Μουτσινά.
Ολοκληρώνουμε με την κ. Καφαντάρη.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κύριε Πρόεδρε, κύριοι Υπουργοί, κυρίες και κύριοι Βουλευτές, είναι η τρίτη ή η τέταρτη φορά –δεν είμαι σίγουρη- στη θητεία της παρούσας Βουλής που έρχεται ως τροπολογία το θέμα του ΙΓΜΕ. Αυτό θα έλεγα ότι δεν είναι και τόσο καλό. Αυτήν τη στιγμή πρέπει επιτέλους να δοθεί μία λύση, να υπάρξει, θα έλεγα, μία πολιτική λύση για το ζήτημα του ΙΓΜΕ. Και αναφέρομαι στην τροπολογία η οποία έχει κατατεθεί και η οποία αφορά τους σε εφεδρεία εργαζόμενους του ΙΓΜΕ, του ΕΚΒΑΑ όπως λέγεται τώρα, μία τροπολογία που καταθέτουν διάφορα κόμματα, ανεξάρτητος Βουλευτής και την οποία εμείς μόνιμα, όσες φορές έχει έρθει στη Βουλή, τη στηρίζουμε.
Αυτήν τη στιγμή οι εργαζόμενοι στο ΙΓΜΕ βρίσκονται σε διαρκείς κινητοποιήσεις. Και βρίσκονται σε κινητοποιήσεις όλο αυτό το χρονικό διάστημα είτε γιατί δεν πληρώνονται έγκαιρα -τους χρωστάνε και γίνονται συνέχεια παρεμβάσεις και υπάρχει παρουσία στα Υπουργεία- είτε για τη διαδικασία –και είναι εξίσου σημαντικό- διαθεσιμότητας και εφεδρείας στην οποία βρίσκονται εκατόν τριάντα εργαζόμενοι, οι οποίοι σήμερα είναι εκατό, διότι οι τριάντα έχουν ήδη συνταξιοδοτηθεί.
Με το ν. 4024/2011 της συστατικής του ΕΚΒΑΑ και με την ΚΥΑ 25200/2011 πράξη νομοθετικού περιεχομένου, έχουν υπαχθεί στο καθεστώς εργασιακής εφεδρείας και προσυνταξιοδοτικής διαθεσιμότητας από τον Απρίλη του 2012 εκατόν τριάντα εργαζόμενοι του ΕΚΒΑΑ, οι οποίοι είναι δημοτικής και μέσης εκπαίδευσης. Εργάζονται, δε, με προσωρινή απόφαση δικαστηρίου η οποία λήγει στις 29 Μαΐου. Είμαστε πολύ κοντά, δηλαδή, στο να απολυθούν. 
Μεταγενέστερα, το Δ.Σ. του ΕΚΒΑΑ ζητά την κατάργηση ή τροποποίηση της ΚΥΑ όσον αφορά το κομμάτι της διαθεσιμότητας για τους εργαζόμενους οι οποίοι βρίσκονται σε εφεδρεία. 
Κάποια στιγμή, λοιπόν, πρέπει να δοθεί μία λύση. 
Σήμερα το ΙΓΜΕ αριθμεί διακόσιους εβδομήντα οκτώ εργαζόμενους. Οι εκατόν τριάντα είναι σε εφεδρεία. Όπως είπα πριν έχουν απομείνει εκατό εργαζόμενοι. Και καλείται, ενώ έχουν αρχίσει και τρέχουν τα ΕΣΠΑ, να παράγει ένα σημαντικό έργο. 
Πρέπει, όμως, να πούμε πρώτα απ’ όλα ότι αυτήν τη στιγμή δεν υπάρχουν διοικητικοί υπάλληλοι. Έχουν αποψιλωθεί εντελώς. Πρέπει να πούμε ότι στο εν λόγω ινστιτούτο αναγκάζονται μηχανοδηγοί, οδηγοί, να κάνουν το πρωτόκολλο, να κάνουν τη διοικητική δουλειά. Δεν υπάρχει διοικητικό προσωπικό. Πώς θα τρέξουν αυτά τα προγράμματα του ΕΣΠΑ που μας λένε;
Κι εδώ, βέβαια, πρέπει να πούμε ότι πάρα πολλοί από αυτούς οι οποίοι είναι σε εφεδρεία, είναι έμπειροι τεχνικοί, γεωτρυπανιστές, οδηγοί, η οποία εμπειρία τους στην εξηντάχρονη πορεία του ΙΓΜΕ δεν μπορεί να αντικατασταθεί εύκολα από οποιαδήποτε εταιρεία και από οποιονδήποτε εργολάβο.
Εμείς, για άλλη μία φορά είμαστε υπέρ αυτής της συγκεκριμένης τροπολογίας που κατατίθεται. 
Η Κυβέρνηση, όμως, η οποία μιλάει για ανάπτυξη, θα πρέπει κάποτε να σκεφτεί τι ανάπτυξη εννοεί, πώς την εννοεί και πώς μέσα σε αυτό το πλαίσιο βλέπει και τη λειτουργία του ΙΓΜΕ.
Αυτήν τη στιγμή, υπάρχει αναρτημένη στο «Διαφάνεια» πρόσκληση για πρόσληψη εξήντα ατόμων με μπλοκάκια. Την ίδια στιγμή –το ανέφερα πριν- υπάρχει η συγκεκριμένη κατάσταση στο ίδιο το ινστιτούτο. 
Πρέπει να πούμε ότι το ΙΓΜΕ είναι ένα νομικό πρόσωπο καταξιωμένο εδώ και πολλά χρόνια στην ελληνική κοινωνία για την εμπειρία, την αξιοπιστία στις μελέτες και στις μετρήσεις που κάνει. Όπως ανέφερε και συνάδελφος μου πριν, ακόμα και χθες, που συζητούσαμε στην υποεπιτροπή υδάτων για την Κοζάνη, όλοι είπαμε ότι θα απευθυνθούμε στο ΙΓΜΕ για να κάνει αξιόπιστες μετρήσεις. Αυτό πρέπει να το λάβουμε σοβαρά υπ’ όψιν μας. 
Βέβαια, γενικότερα, πρέπει να πούμε ότι κάποτε η Κυβέρνηση πρέπει να δει πώς εννοεί την αξιοποίηση του ορυκτού μας πλούτου. Αξιοποίηση του ορυκτού πλούτου της χώρας μας δεν είναι οι Σκουριές, με το κράτος να είναι σε απουσία και η μόνη παρουσία του κράτους να είναι στον τομέα της καταστολής. Αυτό πρέπει να το σκεφτούμε σοβαρά. 
Πρέπει να σκεφτούμε από την άλλη μεριά, ότι η ύπαρξη ενός δημόσιου φορέα, επιστημονικού συμβούλου του κράτους, όπως είναι το ΙΓΜΕ, με την ιστορία του, πρέπει να διατηρηθεί, να στηριχθεί και να αναπτυχθεί. 
Υπάρχει και ο τομέας των νερών, για τα οποία ειδικά το ινστιτούτο έχει πολλά χρόνια ιστορίας, αξιόπιστης παρουσίας και μετρήσεων. 
Και ειδικά σήμερα, θα πρέπει να σκεφτούμε πάλι την εφαρμοζόμενη πολιτική με την ιδιωτικοποίηση που προωθείται από την Κυβέρνηση όσον αφορά το νερό -εμείς δεν θα το επιτρέψουμε- με το ξεπούλημα της ΕΥΔΑΠ και της ΕΥΑΘ. Δεν θέλετε να ελέγχεται –ερωτηματικό αυτό- η ποιότητα του νερού; Είναι σοβαρά ζητήματα τα οποία πρέπει να δούμε.
Για άλλη μία φορά, λοιπόν, λέμε ότι πρέπει να δοθεί άμεσα μία λύση. Κι ας ευχηθούμε να είναι η τελευταία φορά που χρειάζεται να έρχονται τροπολογίες για τους εργαζόμενους σε εφεδρεία του ΙΓΜΕ. Πρέπει να λυθεί το θέμα άμεσα. 
Επίσης, θα ήθελα να πω ότι η λογική το ένα Υπουργείο να λέει το ένα, το άλλο Υπουργείο να λέει το άλλο, που τρέχουν όλους αυτούς τους μήνες οι εργαζόμενοι του ΙΓΜΕ, δεν είναι λύση. Πρέπει να δοθεί πολιτική λύση. 
Θα καταθέσω για τα Πρακτικά της Βουλής το χθεσινό δελτίο Τύπου του συνδικάτου του ΙΓΜΕ μετά τη συνάντηση που είχαν με τον Υπουργό, τον κ. Λιβιεράτο, ο οποίος στάθηκε θετικά στα αιτήματά τους όσον αφορά και την ενίσχυση, βέβαια, του ΙΓΜΕ παραπέρα αλλά και στα ζητήματα της εργασιακής εφεδρείας, ότι πρέπει αυτήν τη στιγμή να δοθεί μία λύση και το ΙΓΜΕ να συνεχίσει να λειτουργεί.
 (Στο σημείο αυτό η Βουλευτής κ. Χαρούλα Καφαντάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Θα ολοκληρώσουμε με τον κύριο Πρόεδρο, τον κ. Κακλαμάνη, που ζήτησε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ήθελα να δηλώσω τα εξής: 
Πρώτον, με ικανοποίηση ψηφίζω το νομοσχέδιο σ’ ό,τι αφορά το πρώτο κεφάλαιο, που είναι ουσιαστικά και η σοβαρή αυτή παρέμβαση που γίνεται, η οποία εγγυάται περισσότερη διαφάνεια, εξοικονόμηση πόρων και που, δυστυχώς, η Κυβέρνηση και το αρμόδιο Υπουργείο δεν ενδιαφέρεται ή δεν θέλει, δεν ξέρει να «πουλήσει» –με την καλή έννοια το λέω αυτό- ένα πολύ σωστό και χρήσιμο προϊόν, προφανώς, δημιουργικής επεξεργασίας. 
Οι κύριοι Υφυπουργοί δεν με ακούν. Δεν πειράζει.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ακούμε. Πώς δεν ακούμε, κύριε Πρόεδρε;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτό είναι λόγος για να σας επαινούμε ότι κάνετε κάτι σωστό. Και θα μπορούσατε με αυτό το νομοσχέδιο, χθες και σήμερα, να δώσετε στον ελληνικό λαό να καταλάβει ότι με τον τρόπο της ηλεκτρονικής, πια, διενέργειας των διαγωνισμών για τις διάφορες συμβάσεις σταματά κάτι που έχει να κάνει και με την αδιαφάνεια και με τη διαφθορά και με καθυστερήσεις έργων και πολλά άλλα πράγματα. 
Και ας πούμε, κύριε Πρόεδρε, ότι και το κεφάλαιο για το εμπορικό μητρώο ή τα σήματα -το τρίτο κεφάλαιο- είναι αρμοδιότητα του τομέα εμπορίου του Υπουργείου Ανάπτυξης κ.λπ.. Ελπίζω ότι αυτό το Υπουργείο στον ανασχηματισμό που θα γίνει να κοπεί σε δύο, τρία, όπου να λειτουργούν όλοι αυτοί οι τομείς που έχουν συγκεντρωθεί τώρα σε ένα υπερυπουργείο, που προφανώς χάνει. Δεν ξέρω πώς ο κ. Χατζηδάκης, ο οποίος είναι ικανός, καταφέρνει να συντονίζει όλο αυτό το πράγμα.
Όμως, κύριε Πρόεδρε, στον ελάχιστο χρόνο που έχω και διαβάζοντας αυτό το πλήθος των τροπολογιών, που κατατίθενται μέχρι και αυτήν τη στιγμή, βλέπω ότι υπάρχει ένα κείμενο οκτώ σελίδων. 
Σκεφθείτε λοιπόν, κύριε Πρόεδρε, εσείς αντί να είστε στην Έδρα και να διευθύνετε –σας παρακαλώ, κύριε συνάδελφε, αφήστε τον Πρόεδρο να ακούσει, γιατί ο Πρόεδρος έχει κάποιο ρόλο εκεί- να είστε εδώ κάτω και να πρόκειται να τοποθετηθείτε για να ψηφίσετε κ.λπ.. Πάρτε, λοιπόν, αυτό το κείμενο των οκτώ σελίδων και αν βρείτε άκρη, να μου το πείτε. Εσείς, βέβαια, έχετε και περισσότερες γνώσεις οικονομικοτεχνικού περιεχομένου-αντικειμένου από εμένα. Θα ήθελα, λοιπόν, να αναφέρω τη νομοτεχνική προχειρότητα, γιατί εκεί ξέρω κάποια πράγματα. 
Διαβάζω στη δεύτερη σελίδα ότι εξαιρούνται από κάτι που δεν ξέρουμε τι είναι αυτό. Επίσης, λέει ότι κάποια τροπολογία το έχει αντικαταστήσει ήδη το κείμενο. Προφανώς μιλάτε για κάποια άλλη τροπολογία από αυτές που έχετε καταθέσει. Όμως, δεν μπορεί η τροπολογία να έχει αντικαταστήσει ήδη το κείμενο, γιατί πρέπει να ψηφιστεί, να πάει ο νόμος στο Εθνικό Τυπογραφείο και τότε αντικαθίσταται, για να μπορείτε να έρθετε μετά εσείς και να πείτε «η παράγραφος 9 του άρθρου 100 που αντικαταστάθηκε από την παράγραφο 3 του πέμπτου άρθρου της τροπολογίας-προσθήκης με γενικό αριθμό 521 και ειδικό 61». Δεν λέτε πότε. Πότε ήρθε αυτή η τροπολογία που αντικατέστησε; Φοβάμαι ότι εννοείτε κάποια από αυτές που έχετε καταθέσει. 
Άρα όποιος σας τα γράφει αυτά, θα πρέπει και να γνωρίζει. Αυτό, βέβαια, είναι ένα άλλο θέμα και εγώ δεν θέλω να σας προσβάλω. Όμως, εγώ έχω πει πολλές φορές, κύριε Πρόεδρε, ότι για κάθε νόμο που πέρασα από τη Βουλή έχω στο αρχείο μου δέκα, δεκαπέντε προσχέδια και τα «έτρωγα». Δεν χρειαζόταν να έχω συνεργάτες πίσω στα έδρανα. Τα δούλευα με τους συνεργάτες μου και έπρεπε να τα ξέρω καλά, για να μη μου κάνει και κάποιος Βουλευτής τον έξυπνο σε κάτι που δεν θα το είχα προσέξει. Ερχόμουν, λοιπόν, με σιγουριά και ασφάλεια εδώ στη Βουλή χωρίς να χρειάζομαι συνεργάτες. 
Όταν τώρα εσείς είστε υποχρεωμένοι μέχρι την τελευταία στιγμή στο «ράβε-ξήλωνε», σίγουρα θα κάνετε λάθη. Για παράδειγμα, εγώ διαβάζω αυτό που λέτε, ενώ δεν ξέρω από εργολαβίες. Αφού μία εργοληπτική εταιρεία δεν έχει τα όρια των δεικτών βιωσιμότητας, λέτε ότι μπορεί να έρθει έπειτα από λίγους μήνες, αρκεί να έχει μια βεβαίωση ορκωτού ελεγκτή, που τότε θα έχει τα όρια. Προφανώς πρόκειται για κάποια φωτογραφία ή έτσι θα χρησιμοποιηθεί. 
Προσέξτε! Υπάρχει η «ετερογονία των σκοπών». Εγώ πρωτοάκουσα την έκφραση αυτή από τον αείμνηστο Ηλία Ηλιού. Όλα αυτά τα χρόνια εδώ στη Βουλή έμαθα πάρα πολλά. Εκτός από το πτυχίο της Νομικής που είχα και τη δικηγορία, έμαθα πάρα πολλά. Η «ετερογονία των σκοπών», λοιπόν, σημαίνει ότι άλλος είναι ο σκοπός που νομοθετεί κάποιος και άλλο πράγμα βγαίνει.
Και αν ρίξετε μια ματιά, κύριε Πρόεδρε, θα δείτε ότι κάτι τέτοιο συμβαίνει και με όλο αυτό το κείμενο. Ποιος μπορεί να είναι βέβαιος, όταν εισηγείται στη Βουλή μ’ αυτόν τον τρόπο; 
Επίσης, αυτή τη στιγμή είμαστε μέσα στην Αίθουσα έξι άνθρωποι. Δεν μπορεί να γίνεται έτσι. Δεν το καταλαβαίνετε αυτό; Είναι λάθος, διότι και το έργο που κάνετε πάει στράφι, διότι θα έρθετε εσείς ή όποιος σας διαδεχθεί, ενδεχομένως, έπειτα από λίγο καιρό και θα επαναλάβετε το «ράβε-ξήλωνε». 
Εάν δεν υπήρχε το περίφημο internet -σας λέω ότι μέχρι πριν από δύο, τρία χρόνια δικηγόροι, δικαστές και πολίτες καταριόντουσαν τη Βουλή- δεν θα μπορούσαν να βρουν άκρη σε διάφορους νόμους, όταν μπαίνουν εντελώς άσχετες διατάξεις. 
Βέβαια, κύριε Πρόεδρε, κάποια από αυτά που είδα είναι θετικά. Μάλιστα μπορεί να υπάρχουν και κάποια θετικά σημεία και σ’ αυτά εδώ, τα οποία δεν μπορώ να διαβάσω. Διότι βλέπω μια διάταξη, που είναι στη δεύτερη σελίδα, να επαναλαμβάνεται αυτολεξεί και στην προτελευταία σελίδα. Εκεί είναι για την παράγραφο 1 του άρθρου 11 του ν. 4013. Εδώ είναι για την παράγραφο 2 του άρθρου 1. Είναι η ίδια ακριβώς παράγραφος. Ποιος μπορεί να καταλάβει τι ακριβώς είναι;
Κατά συνέπεια ψηφίζω το νομοσχέδιο όπως έχει, ανεξάρτητα από τις οποιεσδήποτε επιφυλάξεις μπορούσε να έχει κανείς για επιμέρους ζητήματα. 
Καταψηφίζω όλες τις τροπολογίες που είναι άσχετες, δεν αναφέρονται δηλαδή σε διατάξεις του νομοσχεδίου και δεν έχουν κατατεθεί προ τριών τουλάχιστον ημερών, όπως ορίζει το Σύνταγμα και ο Κανονισμός της Βουλής, αλλά κατατίθενται μ’ αυτόν τον τρόπο κατά τη διάρκεια της συζήτησης. 
Και παρακαλώ να νομοθετεί η Βουλή, δεδομένου ότι το Σύνταγμά μας λέει ότι το Κοινοβούλιο νομοθετεί. Βέβαια, ελάχιστες προτάσεις νόμων προέρχονται αποκλειστικά από τη Βουλή. Αυτές έχουν ψηφιστεί από το ’74. Η μία αφορά την Ημέρα των Ατόμων Τρίτης Ηλικίας. Οι άλλες δύο προτάσεις νόμων αφορούν τη γενοκτονία των Ποντίων και των Αρμενίων, οι οποίες ψηφίστηκαν επί προεδρίας μου. Και ψηφίστηκε και μία πρόταση νόμου, κύριε Πρόεδρε, για το «πόθεν έσχες». Και, δυστυχώς, παρά το γεγονός ότι έχει εγγραφεί και ειδική πίστωση στον προϋπολογισμό, ώστε η Επιτροπή «Πόθεν Έσχες» να ελέγξει με τους ορκωτούς λογιστές που έχουμε -όπως είχε πει ο Πρωθυπουργός- από το ’74 μέχρι σήμερα και αναδρομικώς, δηλαδή από τώρα και προς τα πίσω, Αρχηγούς κομμάτων, Πρωθυπουργούς, Υπουργούς κ.λπ., δεν έχουμε κάνει τίποτα μέχρι τώρα. 
Όλα αυτά, λοιπόν, είναι πολύ σοβαρά ζητήματα. Και αν πράγματι εννοούμε τη συνταγματική ρύθμιση που επιβάλλει να νομοθετεί και η Βουλή, εγώ ως δείγμα απλό, κύριοι Υπουργοί, σας λέω να δεχθείτε αυτή την τροπολογία που αφορά τις αγορές παραγωγών, την οποία υπογράφει πρώτος ο εισηγητής μας κ. Κασσής και άλλοι τρεις συνάδελφοι από το ΠΑΣΟΚ. 
Λέμε ότι ο πρωτογενής τομέας τινάχθηκε στον αέρα και ότι τον εγκαταλείψαμε. Ας δώσουμε, λοιπόν, κίνητρα. Ας δώσουμε ό,τι μπορούμε, ώστε ό,τι μπορεί να παραγάγει κάποιος έξω από τα αστικά κέντρα κ.λπ., το οποιοδήποτε προϊόν μπορεί να παραγάγει, να βοηθήσουμε με υποδομές να μπορεί να το προβάλει. Χρειάζεται πολλή σκέψη για να γίνει κάτι τέτοιο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε. 
Παρακαλώ, λοιπόν, να δεχθείτε τουλάχιστον αυτήν τη διάταξη που σας προτείνουμε, για να πείτε «να, δεχθήκαμε και κάτι από τη Βουλή». 
Όμως, κύριε Πρόεδρε, επειδή αυτήν την κουβέντα την έχουμε κάνει οκτακόσιες φορές στη Διάσκεψη των Προέδρων, θα ήθελα να πω –το είπα και χθες στην Αντιπρόεδρο που προήδρευε, το λέω σήμερα και σε εσάς- πως νομίζω ότι πρέπει να ζητήσετε από τον Πρόεδρο της Βουλής να κάνει μια σύσκεψη το Προεδρείο και να καλέσει τους Κοινοβουλευτικούς Εκπροσώπους. Αυτό είναι ένα θέμα για το οποίο δεν ταιριάζει να λέμε «εντάξει, αν διαμαρτύρεστε, μην το ψηφίζετε». Αυτά δεν είναι σοβαρά πράγματα. Διότι στην περίπτωση που δεν ψηφίσουμε μία διάταξη, την άλλη μέρα θα βγουν διάφορες φυλλάδες και κανάλια και θα λένε «ρήγμα στην τρικομματική Κυβέρνηση» κ.λπ.. Δυστυχώς αυτό είναι το επίπεδο, όχι μόνο του διαλόγου εδώ μέσα αλλά και του δημόσιου βίου, όπως έχει καταντήσει. 
Άρα, λοιπόν, χρειάζεται υπεύθυνα και χωρίς τυμπανοκρουσίες να δούμε τι θα κάνουμε μ’ αυτά τα ζητήματα. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε. 
Είχα πει ότι ολοκληρώνουμε. Όμως…
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, θα ήθελα το λόγο για ένα λεπτό.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαριά, ξέρω ότι ήσασταν στην επιτροπή και ότι ήσασταν γραμμένος για προτασσόμενη δευτερολογία και δεν προλάβατε. Όμως, ας δώσουμε πρώτα το λόγο στον κύριο Υπουργό και θα κλείσουμε με εσάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Εντάξει, κύριε Πρόεδρε.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε. 
Θα ήθελα να κάνω μια αναφορά στα όσα είπε ο αγαπητός και σεβαστός μου Πρόεδρος κ. Κακλαμάνης σε ό,τι αφορά τη νομοτεχνική βελτίωση στη ρύθμιση που αφορά τα έργα. 
Αγαπητέ, κύριε Πρόεδρε, θέλω να σας διαβεβαιώσω ότι η τροπολογία έχει κατατεθεί εγκαίρως και έχει διανεμηθεί πολύ νωρίτερα στους εισηγητές. Και επειδή είναι ένα θέμα εξαιρετικά δύσκολο…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αναφέρομαι στην τροπολογία με αριθμό 521.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ακριβώς στην τροπολογία υπ’ αριθμ. 521.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ναι, αλλά φαίνεται σαν να έχει γίνει δεκτή, ότι τάχα αντικατέστησε. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Όχι.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εσείς τροποποιείτε τώρα την πρόταση. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ακριβώς! Πρόκειται για βελτίωση. Επιτρέψτε μου να πω ότι έχει συζητηθεί σε πάρα πολύ μεγάλο βάθος και επειδή ακόμα και από την ημέρα που κατατέθηκε -την προηγούμενη εβδομάδα- μέχρι και σήμερα, έχουν γίνει πάρα πολλές συζητήσεις με συναδέλφους Βουλευτές και μάλιστα από διάφορα κόμματα, κρίναμε σκόπιμο να τη βελτιώσουμε. 
Επιτρέψτε μου, επίσης, να πω κατηγορηματικά –αν μου επιτρέπετε την έκφραση- ότι δεν υπάρχει κανένα απολύτως θέμα φωτογράφησης οποιουδήποτε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Το δέχομαι αυτό.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Το λόγο έχει ο κ. Επαμεινώνδας Μαριάς για τέσσερα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε.
Αναφέρομαι σ’ αυτά που είπα στη χθεσινή μου ομιλία. Είχα επιφυλαχθεί για δευτερολογία. Χθες στις 0.30’, ενώ ήμασταν αρκετοί συνάδελφοι που θέλαμε να δευτερολογήσουμε…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επειδή δεν ήσασταν εδώ, κύριε Μαριά, έχει αποφασιστεί να συνεχίσουμε αύριο με Υπουργούς, Κοινοβουλευτικούς και τυχόν δευτερολογίες. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Πολύ ωραία. 
Θα ήθελα να πω τα εξής, κύριε Πρόεδρε. 
Πρώτα απ’ όλα δεν έχω πάρει καμμία απάντηση για το θέμα του ENISA, το οποίο έθεσα και ήταν παρόντες και οι Υπουργοί. Εμείς επιμένουμε ότι μέσα από αυτή τη διαδικασία, μέσα από το άρθρο 58, επί της ουσίας δρομολογείται μία διαδικασία όπου ο ENISA, ένας σημαντικός οργανισμός, θα φύγει τελείως από την Ελλάδα. Αυτό πρέπει να προσέξουμε. Το θέμα δεν είναι ότι ο ENISA πρέπει να παραμείνει και να λειτουργεί στο Ηράκλειο της Κρήτης. Το θέμα είναι πως έτσι όπως δρομολογείται, δηλαδή ένα μέρος του να έρθει στην Αθήνα, στην ουσία δρομολογείται η αποχώρηση από την Ελλάδα. Και ο ENISA θα είχε προστιθέμενη αξία αν μπορούσε να συνεργαστεί και να αξιοποιηθεί, σε σχέση με το Τεχνολογικό Ίδρυμα, με το ΙΤΕ στην Κρήτη, με το Πολυτεχνείο και κυρίως να μπορούσε να αξιοποιηθεί -αυτός ο Οργανισμός- για την τεχνολογική αναβάθμιση της χώρας.
Η δεύτερη παρατήρηση αφορά το άρθρο 53, για παράδειγμα, σχετικά με τις άδειες οδήγησης. Κοιτάξτε, το είχαμε πει κι άλλη φορά και σας έχω κάνει κι ερωτήσεις. Δεν μπορεί τα παράβολα αυτά να παραμένουν στο ύψος που ήταν παλιά. Χρειάζονται 50 ευρώ για να ξεκινήσει κάποιος τη διαδικασία έκδοσης άδειας οδήγησης, τη στιγμή που έχετε μειώσει και τις αμοιβές των γιατρών, οι οποίοι εμπλέκονται στη διαδικασία αυτή. Παρακάτω έρχεστε και ζητάτε 30 ευρώ για την εκτύπωση της άδειας οδήγησης και 30 ευρώ σε περίπτωση απώλειάς της. Έχουν μειωθεί –και το ξέρετε καλύτερα- αυτήν τη στιγμή οι αμοιβές των εργαζομένων όλου του ελληνικού λαού. Δεν μπορείτε να κρατάτε τα παράβολα σε αυτό το επίπεδο.
Η τρίτη παρατήρηση που θα ήθελα να κάνω –έτσι, εντελώς γρήγορα- αφορά το παρεμπόριο. Σκεφθείτε το εξής και θα έχουμε αύριο την ευκαιρία να το δούμε. Πράγματι, όταν συλληφθούν αυτοί που κάνουν το παρεμπόριο, προβλέπεται κατάσχεση και καταστροφή. Εγώ θα ήθελα να προβληματιστείτε στο εξής: Σε μία φάση που η ελληνική κοινωνία χειμάζεται κι έχουμε μία τεράστια φτωχοποίηση του ελληνικού λαού –δείτε το και το βάζω για προβληματισμό, κύριε Πρόεδρε, στην Αίθουσα- μετά την κατάσχεση όλων αυτών των ειδών του παρεμπορίου, να μη γίνεται καταστροφή, αλλά με μία διαδικασία να γίνεται η διάθεση αυτών των προϊόντων σε φτωχοποιημένους Έλληνες. Διότι καταστρέφουμε και προϊόντα, τα οποία θα μπορούσαν, εφόσον έχουν πλέον κατασχεθεί, να δοθούν σε οργανώσεις που ασχολούνται με ζητήματα κοινωνικής αλληλεγγύης, προκειμένου αυτά μετά να δοθούν σε αυτούς οι οποίοι είναι άνεργοι, οι οποίοι είναι άποροι. Νομίζω ότι αυτό θα πρέπει να το δείτε και να το λάβετε υπ’ όψιν σας.
Τελευταία παρατήρηση, για να μη σας κρατώ: χτύπημα του λαθρεμπορίου. Αν θέλετε να αντιμετωπίσετε το λαθρεμπόριο των καυσίμων, δείτε το ζήτημα στην πηγή του. Δείτε, δηλαδή, πώς θα γίνουν οι έλεγχοι σε επίπεδο διυλιστηρίων, από την ώρα που βγαίνουν από τα διυλιστήρια τα βυτιοφόρα. Ο έλεγχος πρέπει να γίνεται εκεί, αν θέλουμε να το αντιμετωπίσουμε.
Όσον αφορά το θέμα των λαϊκών αγορών: Λάβετε υπ’ όψιν τις αντιδράσεις των ανθρώπων της βιοπάλης. Απ’ έξω σήμερα είχαμε πάρα πολλούς, οι οποίοι διαμαρτύρονταν. Δείτε τις προτάσεις που έχουν γίνει από όλες τις πλευρές της Αίθουσας. Το ζήτημα αυτό πρέπει να αντιμετωπισθεί σε μία δίκαιη βάση.
Τέλος, επειδή άκουσα από αρκετούς συναδέλφους της Νέας Δημοκρατίας, οι οποίοι εκτός νομοσχεδίου μίλησαν για ένα «success story» της ελληνικής οικονομίας, ότι πάμε πολύ καλά, κ.λπ., ακούστε. Μεθαύριο θα πληρωθεί ένα ομόλογο της Ευρωπαϊκής Κεντρικής Τράπεζας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω κύριε Πρόεδρε.
 Όπως είχα πει και στη συζήτηση που έγινε πριν το Πάσχα για το πολυνομοσχέδιο, αυτό το ομόλογο το αγόρασε η Ευρωπαϊκή Κεντρική Τράπεζα με έκπτωση 60%. Θα το πληρώσουμε με τα λεφτά που μας έδωσε το Eurogroup -γι’ αυτό έδωσε τη διπλή δόση- μεθαύριο. Και θα το πληρώσουμε στην ονομαστική του αξία. Δηλαδή, ο κ. Ντράγκι και η παρέα του θα βγάλουν σ’ ένα βράδυ 2,1 δισεκατομμύρια ευρώ. Αυτό, αν συμβεί, θα είναι απαράδεκτο! Το έχετε κάνει ξανά και τον Αύγουστο και από την άλλη έρχεστε και λέτε ως Κυβέρνηση ότι πρέπει να έχουμε μία οικονομία στη λειτουργία της χώρας. Εκεί τα 2,1 δισεκατομμύρια τα δίνετε άνετα. Εδώ θέλετε να επιβάλετε μία πολιτική, για να έχουμε πραγματικά μία σωστή δημοσιονομική διαχείριση. 
Δείτε, λοιπόν, αυτό το θέμα. Δεν πρέπει να πληρωθεί το ομόλογο αυτό στην ονομαστική του αξία.
Με ενδιαφέρον άκουσα και άλλους συναδέλφους της Αντιπολίτευσης που έθεσαν σήμερα αυτό το θέμα. Το έχουμε θέσει επανειλημμένα εδώ και μήνες και με ερωτήσεις. Πρέπει να σταματήσει αυτή η ιστορία. 
Και, δυστυχώς, επειδή είπατε για «success story», τα στοιχεία δεν είναι τόσο σημαντικά και σωστά όπως τα λέτε, διότι προβλέπονται νέα μέτρα ύψους 8 δισεκατομμυρίων ευρώ το 2015 - 2016.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ολοκληρώνω, κύριε Πρόεδρε.
Δεν είναι, λοιπόν, «success story» μία χώρα που έχει ένα εκατομμύριο τετρακόσιους πενήντα χιλιάδες ανέργους.
Τα υπόλοιπα θα τα πούμε αύριο, κύριε Πρόεδρε.
Ευχαριστώ πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε να προσθέσετε κάτι, κύριε Υπουργέ;
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ, κύριε Πρόεδρε.
Επειδή το θέμα του ENISA τέθηκε και χθες από τον κύριο συνάδελφο, θέλω να ξεκαθαρίσω το εξής: Η λειτουργία του οργανισμού στην Ελλάδα με έδρα το Ηράκλειο και παράρτημα στην Αθήνα ήταν εξασφαλισμένη –όπως γνωρίζετε- μέχρι το Σεπτέμβριο του 2013. 
Το Υπουργείο κατέβαλε, κυρίες και κύριοι συνάδελφοι, άοκνες προσπάθειες και πετύχαμε…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παράρτημα δεν υπήρχε. Δεν προβλεπόταν παράρτημα.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ασφαλώς, υπήρχε και λειτουργούσε στην Αθήνα, κύριε συνάδελφε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Παράνομα. Χωρίς να προβλέπεται. Τώρα έχουμε περάσει...
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Δεν ισχύει αυτό. Τι είναι αυτά που λέτε; Σας παρακαλώ πολύ!</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ακούσουμε την απάντηση του κυρίου Υπουργού.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Θα καταργηθεί…
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Αυτό το οποίο καταφέραμε είναι ότι διασφαλίσαμε τη συνέχιση της λειτουργίας του οργανισμού, με έδρα πάντα στο Ηράκλειο και παράρτημα στην Αθήνα, μέχρι το Σεπτέμβριο του 2020. 
Προτιθέμεθα, δε, κύριε Πρόεδρε, επειδή το πρώτο εξάμηνο του 2014 η χώρα μας θα ασκεί την Προεδρία στην Ευρωπαϊκή Ένωση, ο ENISA να παίξει πολύ σημαντικό ρόλο, διότι μία από τις προτεραιότητες στον τομέα των τηλεπικοινωνιών θα είναι η ασφάλεια των δικτύων.
Θα ήθελα να πω και μία λέξη για τα παράβολα στα οποία αναφέρθηκε και ο κύριος συνάδελφος, όπως και πολλοί άλλοι συνάδελφοι, ειδικά χθες. Με τις διατάξεις, τις οποίες έχουμε φέρει, τα παράβολα έχουν μειωθεί κατά 20 ευρώ και σε ό,τι αφορά την αρχική άδεια οδήγησης και σε ό,τι αφορά την ανανέωση αδειών για όλες τις κατηγορίες. Για, δε, τους οδηγούς που παίρνουν άδεια οδήγησης με πιστοποιητικό επαγγελματικής ικανότητας, η δαπάνη έχει μειωθεί κατά 30 ευρώ, από 70 στα 40 ευρώ.
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριοι συνάδελφοι, όπως είπαμε θα συνεχίσουμε αύριο.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 15.32’ λύεται η συνεδρίαση για αύριο ημέρα Πέμπτη 16 Μαΐου 2013 και ώρα 9.30΄, με αντικείμενο εργασιών του Σώματος: α) κοινοβουλευτικό έλεγχο και β) νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                ΟΙ ΓΡΑΜΜΑΤΕΙΣ
Τελευταία Αποθήκευση:21/5/2013 9:58:00 πμΑπό: SERIFIOU
Εκτυπώθηκε:21/5/2013 9:34:00 πμ</body>
</html>