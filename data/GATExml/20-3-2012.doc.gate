<html><head><meta name="cp:revision" content="2"><meta name="date" content="2012-03-26T08:52:00Z"><meta name="Company" content="OTS"><meta name="Keywords" content=""><meta name="meta:word-count" content="48341"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-03-23T08:12:00Z"><meta name="Word-Count" content="48341"><meta name="dcterms:created" content="2012-03-26T08:52:00Z"><meta name="dcterms:modified" content="2012-03-26T08:52:00Z"><meta name="Last-Modified" content="2012-03-26T08:52:00Z"><meta name="Last-Save-Date" content="2012-03-26T08:52:00Z"><meta name="meta:character-count" content="261043"><meta name="Template" content="Normal"><meta name="meta:save-date" content="2012-03-26T08:52:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-03-26T08:52:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-03-26T08:52:00Z"><meta name="Last-Printed" content="2012-03-23T08:12:00Z"><meta name="meta:last-author" content="a.marini"><meta name="Comments" content=""><meta name="Creation-Date" content="2012-03-26T08:52:00Z"><meta name="xmpTPg:NPages" content="1"><meta name="resourceName" content="20-3-2012.doc"><meta name="Last-Author" content="a.marini"><meta name="w:comments" content=""><meta name="Character Count" content="261043"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΡΘ΄
Τρίτη  20 Μαρτίου 2012
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται η παράταση της Εξεταστικής Επιτροπής &quot;σχετικά με το έλλειμμα του 2009 και τους παράγοντες που οδήγησαν στην αμφισβήτηση των ελληνικών στατιστικών στοιχείων&quot;, μέχρι και την 30η Μαρτίου 2012 προκειμένου να ολοκληρώσει το έργο της, σελ. 
3. Επί προσωπικού θέματος, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Οικονομικών :&quot;Κύρωση της Πράξης Νομοθετικού Περιεχομένου &quot; Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδας και  παροχή εξουσιοδοτήσεων για την υπογραφή της Κύριας Σύμβασης&quot;&quot;, σελ. 
2. Αίτηση ονομαστικής ψηφοφορίας Βουλευτών του Κομμουνιστικού Κόμματος Ελλάδας επί της αρχής και επί του άρθρου 1 του σχεδίου νόμου του Υπουργείου Οικονομικών, σελ. 
3. Αίτηση ονομαστικής ψηφοφορίας Βουλευτών του Λαϊκού Ορθόδοξου Συναγερμού επί της αρχής και επί των άρθρων 1 και 2 του σχεδίου νόμου του Υπουργείου Οικονομικών, σελ. 
4. Ονομαστική ψηφοφορία επί της αρχής και επί των άρθρων 1 και 2 του σχεδίου νόμου του Υπουργείου Οικονομικών, σελ. 
5. Επιστολικές ψήφοι επί του σχεδίου νόμου του Υπουργείου Οικονομικών, σελ. 
6. Κατάθεση πρότασης νόμου: Οκτώ Βουλευτές κατέθεσαν πρόταση νόμου: &quot;Ρύθμιση δανείων για την ανακούφιση και την ελάφρυνση δανειοληπτών&quot;, σελ. 
7. Κατάθεση Εκθέσεως Διαρκούς Επιτροπής: 
Η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Αγροτικής Ανάπτυξης και Τροφίμων: &quot;Οργάνωση και Λειτουργία του ΕΛΛΗΝΙΚΟΥ ΓΕΩΡΓΙΚΟΥ ΟΡΓΑΝΙΣΜΟΥ-ΔΗΜΗΤΡΑ, ολοκληρωμένη υποστήριξη του αγροτικού κόσμου στους τομείς της εφαρμοσμένης αγροτικής έρευνας, της αγροτικής επαγγελματικής εκπαίδευσης και κατάρτισης και του ελέγχου και της πιστοποίησης αγροτικών προϊόντων&quot;, σελ. 

ΠΡΟΕΔΡΟΣ
ΠΕΤΣΑΛΝΙΚΟΣ Φ., σελ.
ΠΡΟΕΔΡΕΥΟΝΤΕΣ
ΑΠΟΣΤΟΛΑΤΟΣ Β., σελ.
ΑΡΓΥΡΗΣ Ε., σελ.
ΖΗΣΗ Ρ., σελ.
ΚΟΥΡΑΚΗΣ Α., σελ.
ΝΙΚΟΛΑΪΔΟΥ Β., σελ.
ΝΙΩΤΗΣ Γ., σελ.
ΠΟΛΥΔΩΡΑΣ Β., σελ.
ΟΜΙΛΗΤΕΣ

Α. Επί προσωπικού θέματος:
ΖΗΣΗ Ρ. , σελ.
ΠΟΛΥΔΩΡΑΣ Β. , σελ.
ΡΟΝΤΟΥΛΗΣ Α. , σελ.
ΣΑΧΙΝΙΔΗΣ Φ. , σελ.

Β. Επί του σχεδίου νόμου του Υπουργείου Οικονομικών:
ΑΪΒΑΛΙΩΤΗΣ Κ. , σελ.
ΑΠΟΣΤΟΛΑΤΟΣ Β. , σελ.
ΒΕΛΟΠΟΥΛΟΣ Κ. , σελ.
ΒΛΑΧΟΣ Γ. , σελ.
ΓΕΙΤΟΝΑΣ Κ. , σελ.
ΓΙΑΝΝΑΚΑ Σ. , σελ.
ΔΡΙΤΣΑΣ Θ. , σελ.
ΚΑΜΜΕΝΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΡΑΟΓΛΟΥ Θ. , σελ.
ΚΑΡΑΤΖΑΦΕΡΗΣ Γ. , σελ.
ΚΙΛΤΙΔΗΣ Κ. , σελ.
ΚΟΛΟΚΟΤΡΩΝΗΣ  Ά. , σελ.
ΚΟΥΝΤΟΥΡΑ  Έ. , σελ.
ΚΟΥΡΟΥΜΠΛΗΣ Π. , σελ.
ΛΑΦΑΖΑΝΗΣ Π. , σελ.
ΛΕΒΕΝΤΗΣ Α. , σελ.
ΜΑΡΚΑΚΗΣ Π. , σελ.
ΜΑΥΡΙΚΟΣ Γ. , σελ.
ΜΟΥΣΟΥΡΟΥΛΗΣ Κ. , σελ.
ΞΥΝΙΔΗΣ Σ. , σελ.
ΟΙΚΟΝΟΜΟΥ Π. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΝΔΡΕΟΥ - ΠΑΠΑΔΑΚΗ Ο. , σελ.
ΠΑΦΙΛΗΣ Α. , σελ.
ΠΟΛΑΤΙΔΗΣ Η. , σελ.
ΠΡΩΤΟΠΑΠΑΣ Χ. , σελ.
ΡΟΝΤΟΥΛΗΣ Α. , σελ.
ΣΑΧΙΝΙΔΗΣ Φ., σελ.
ΤΑΣΟΥΛΑΣ Κ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ  ΡΘ΄
Τρίτη 20 Μαρτίου 2012
Αθήνα, σήμερα στις 20 Μαρτίου 2012, ημέρα Τρίτη και ώρα 18.09΄ συνήλθε στην αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α’ Αντιπροέδρου αυτής κ. ΓΡΗΓΟΡΙΟΥ ΝΙΩΤΗ.
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Κυρίες και κύριοι συνάδελφοι, αρχίζει η συνεδρίαση.
Εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Οικονομικών: «Κύρωση της Πράξης Νομοθετικού Περιεχομένου «Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος και παροχή εξουσιοδοτήσεων για την υπογραφή της Κύριας Σύμβασης»».
Η Διάσκεψη των Προέδρων αποφάσισε στη συνεδρίασή της στις 15/3/2012 τη συζήτηση του νομοσχεδίου σε μια συνεδρίαση. Συνεπώς το νομοσχέδιο θα συζητηθεί επί της αρχής και επί των άρθρων σε μια συνεδρίαση.
Με επιστολή του προς τον Πρόεδρο της Βουλής κ. Φίλιππο Πετσάλνικο ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπυρίδων Χαλβατζής ενημερώνει ότι κατά τη συζήτηση του προκείμενου νομοσχεδίου ορίζει ως ειδικό αγορητή το Βουλευτή κ. Νικόλαο Καραθανασόπουλο. 
Επίσης, ο Γενικός Γραμματέας του ΛΑΟΣ κ. Ηλίας Πολατίδης με επιστολή του προς τον Πρόεδρο της Βουλής κ. Φίλιππο Πετσάλνικο ενημερώνει ότι κατά τη συζήτηση του νομοσχεδίου αυτού ορίζεται ως ειδικός αγορητής ο Βουλευτής κ. Αστέριος Ροντούλης. 
Τέλος, ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς κ. Αλέξης Τσίπρας ενημερώνει με παρόμοια επιστολή του τον Πρόεδρο της Βουλής κ. Φίλιππο Πετσάλνικο ότι ορίζει ως ειδικό αγορητή για το παρόν νομοσχέδιο το Βουλευτή κ. Δημήτριο Παπαδημούλη.
Το λόγο έχει η εισηγήτρια του ΠΑΣΟΚ και Βουλευτής Αιτωλοακαρνανίας κ. Σοφία Γιαννακά.</ChairmanSpeech>
<Speech><Parlmember>ΣΟΦΙΑ ΓΙΑΝΝΑΚΑ</Parlmember>: Ευχαριστώ πολύ, κύριε Πρόεδρε.
Αγαπητοί συνάδελφοι, με το σχέδιο νόμου για  τη σύμβαση χρηματοδοτικής διευκόλυνσης για τη χρηματοδότηση της Ελλάδας, για το νέο δάνειο δηλαδή, που ανέρχεται στο συνολικό ποσό των 109,1 δισεκατομμυρίων ευρώ, το οποίο καλούμαστε να υπερψηφίσουμε σήμερα, ολοκληρώνεται το δεύτερο οικονομικό πρόγραμμα για τη διάσωση της χώρας. 
Το πρόγραμμα, κυρίες και κύριοι συνάδελφοι, υιοθετήθηκε πολιτικά στις 12 Μαρτίου του 2012 από το Eurogroup, ενώ νωρίτερα, από το Φεβρουάριο, είχαν υιοθετηθεί οι πολιτικές, προκειμένου να προχωρήσει το PSI.
Αγαπητοί συνάδελφοι, με το δεύτερο μεγάλο πακέτο ξεπερνάμε το μεγάλο σκόπελο. Δεν ήταν εύκολο ούτε αυτονόητο για πολλούς Ευρωπαίους εταίρους να αποδεχθούν ότι η συμμετοχή τους στην Ευρωζώνη συνεπάγεται και την υποχρέωση να στηρίζουν υπερχρεωμένες χώρες, όπως η Ελλάδα και μάλιστα με τεράστια ποσά.
Επίσης, δεν ήταν εύκολο ούτε αυτονόητο, για το Διεθνές Νομισματικό Ταμείο να συμμετέχει σε μία διαπραγμάτευση, που έμμεσα το πίεζε για ακόμη μεγαλύτερη μελλοντική χρηματοδότηση της Ελλάδας. Ξεπεράσαμε, όμως, αγαπητοί συνάδελφοι και αυτά τα εμπόδια.
Το προς έγκριση σχέδιο νόμου καλύπτει ποσό 109,1 δισεκατομμυρίων ευρώ. Σε αυτά πρέπει να προσθέσουμε, για να έχουμε την εικόνα, τα ποσά των 30 δισεκατομμυρίων και των 5,5 δισεκατομμυρίων, τα οποία έχουν ήδη εκταμιευθεί και χρησιμοποιήθηκαν για να ολοκληρωθεί το PSI. Εάν σε αυτά προσθέσουμε τη συμμετοχή του Διεθνούς Νομισματικού Ταμείου, ύψους 19,8 δισεκατομμυρίων ευρώ μέχρι το 2014, εάν προσθέσουμε και την πρόσθετη χρηματοδότηση των 8,2 δισεκατομμυρίων ευρώ για το έτος 2015, εφόσον χρειαστεί, τότε, αγαπητοί συνάδελφοι, μιλάμε για μία συνολική χρηματοδότηση 172,6 δισεκατομμυρίων ευρώ για την Ελλάδα. 
Με την παραπάνω χρηματοδότηση και την εφαρμογή του PSI, κυρίες και κύριοι συνάδελφοι, εξασφαλίζεται πλήρως η χρηματοδότηση των αναγκών της ελληνικής οικονομίας για τα τρία επόμενα χρόνια και απομένει και ένα ποσό 8,2 δισεκατομμυρίων για το 2015. Μειώνεται το δημόσιο χρέος κατά 105 δισεκατομμύρια και γίνεται πλέον βιώσιμο.
Κάτω απ’ αυτές τις συνθήκες, αγαπητοί συνάδελφοι, η ελληνική οικονομία αποκτά πλέον έναν ορίζοντα σχεδιασμού, ο οποίος δεν υπήρχε πριν από δύο χρόνια. Με το νέο οικονομικό πρόγραμμα η κατάσταση ανατρέπεται. Αναμένεται, μάλιστα, πως σταδιακά το οικονομικό κλίμα θα βελτιώνεται και η οικονομία θα λειτουργεί σταδιακά, επίσης, κάτω από συνθήκες μεγαλύτερης βεβαιότητας. 
Τώρα, λοιπόν, αγαπητοί συνάδελφοι, που τα πράγματα φαίνεται ότι παίρνουν το δρόμο τους, καλό είναι να διώξουμε την ομίχλη της προπαγάνδας για το τι σημαίνουν όλα αυτά που γίνονται για μας. 
Με το PSI και το νέο δάνειο, αγαπητοί συνάδελφοι, κλείνει ο επώδυνος κύκλος δυόμισι ετών που έφερε τη χώρα μας στο σημείο της συντεταγμένης χρεοκοπίας, για το οποίο θυμάστε ότι είχε μιλήσει για πρώτη φορά το καλοκαίρι του 2010 ο Υπουργός Σόιμπλε.
Είναι βέβαιο, επίσης, ότι ο κίνδυνος εξόδου της χώρας από το ευρώ απομακρύνεται από το ορατό μέλλον. Εξίσου βέβαιο είναι ότι το ελληνικό δημόσιο ελαφρύνθηκε από την καταβολή τόκων 3,5 έως 5 δισεκατομμύρια ευρώ περίπου κάθε χρόνο από το κούρεμα του χρέους.
Με το νέο πρόγραμμα, αγαπητοί συνάδελφοι, η ελληνική αβεβαιότητα ανατρέπεται. Αναμένεται μάλιστα πως σταδιακά το οικονομικό κλίμα θα βελτιωθεί. Η οικονομία θα λειτουργήσει καλύτερα. Αυτό θα επιτρέψει σε επενδυτές και καταναλωτές να σχεδιάσουν και να πάρουν αποφάσεις που θα ενισχύσουν την ανάπτυξη. Οι σχεδιασμοί, οι οποίοι είχαν αναβληθεί, αναμένεται να αρχίσουν να ενεργοποιούνται. Αναμένεται κυρίως να αυξηθεί η εμπιστοσύνη των καταθετών στο ελληνικό τραπεζικό σύστημα και να αρχίσουν να αυξάνονται οι καταθέσεις, οι οποίες αυτή τη στιγμή βρίσκονται εκτός τραπεζικού συστήματος. Η επάνοδος αυτών των καταθέσεων αναμένεται να αυξήσει σημαντικά τη ρευστότητα στο τραπεζικό σύστημα και συνεπώς στην οικονομία. 
Αυτοί είναι αυστηρά οι αριθμοί και οι προβλέψεις, αγαπητοί συνάδελφοι. Εις πείσμα μάλιστα όσων ακόμα και σήμερα καταψηφίσουν τη δανειακή σύμβαση, επικαλούμενοι ιδεοληψίες, φαντασιακά σενάρια, ανύπαρκτα οικονομικά μεγέθη και αποφεύγοντας να δώσουν τη δική τους εκδοχή, αυτοί είναι αυστηρά οι αριθμοί και οι προβλέψεις. Αυτοί είναι αυστηρά οι αριθμοί και οι προβλέψεις ακόμη και εις πείσμα όλων όσοι βάζουν πλάτη μόνο για την καταστροφή. Η εφαρμογή, λοιπόν, των πολιτικών του προγράμματος αναμένεται να βελτιώσει τη δημοσιονομική κατάσταση, να βελτιώσει την ανταγωνιστικότητα και να επιτρέψει τη σταδιακή επανάκαμψη της οικονομίας.
Πώς τα πετύχαμε όλα αυτά, κύριοι συνάδελφοι; Πώς τα πέτυχε η χώρα μας; Τα πέτυχε έπειτα από σκληρές διαπραγματεύσεις στην Ελλάδα και το εξωτερικό του Πρωθυπουργού κ. Λουκά Παπαδήμου, του πρώην Υπουργού Οικονομικών και νυν Προέδρου του ΠΑΣΟΚ κ. Ευάγγελου Βενιζέλου, με όλους τους αρμόδιους Υπουργούς και υψηλόβαθμους τεχνικούς στη διαπραγμάτευση. Και είναι ωφέλιμο για την Ελλάδα –εγώ το δέχομαι- που και άλλοι Αρχηγοί κομμάτων, όπως ο Πρόεδρος της Νέας Δημοκρατίας και άλλοι Βουλευτές κατανόησαν, έστω και με καθυστέρηση ότι πρέπει να ακολουθήσουν το δικό μας δρόμο. 
Ακολούθησαν μάλλον όχι το δικό μας δρόμο αλλά το δρόμο της λογικής, γιατί κατάλαβαν ότι χρειάζεται πειθαρχία, χρειάζεται σύνεση, συναίνεση και ενότητα για τη διάσωση της χώρας. 
Και πάλι όμως διολισθαίνουν στο δρόμο του λαϊκισμού που είναι ταγμένοι. Δεν υπερασπίζονται όσο θα έπρεπε τις διαρθρωτικές αλλαγές, δεν υπερασπίζονται το γεγονός ότι χρειάζεται αναπροσαρμογή του αναπτυξιακού μοντέλου της ελληνικής οικονομίας. Αυτός όμως είναι ο λόγος, αγαπητοί συνάδελφοι, ότι όσο φτάνουμε κοντά στις εκλογές τόσο θα μικραίνουν τα ποσοστά εμπιστοσύνης της Νέας Δημοκρατίας γιατί δεν έχει σχέδιο, δεν μπορεί να ξεφύγει από παγιωμένες και αναχρονιστικές λύσεις που γνωρίσαμε όλοι οι  Έλληνες και στην περασμένη πενταετία. Αγαπητοί συνάδελφοι, εμείς πετύχαμε η Ελλάδα να ξελαφρώσει από πλευράς δημοσίου χρέους. Πετύχαμε το χρέος να γίνει βιώσιμο. Πετύχαμε η Ελλάδα, μετά την ανταλλαγή των ομολόγων να είναι μια άλλη Ελλάδα δημοσιονομικά και για τις αγορές. Πετύχαμε τα φυσικά πρόσωπα, οι αποταμιευτές που έχουν καταθέσεις σε τίτλους του ελληνικού δημοσίου τις οικονομίες τους, να μη φοβούνται πλέον τίποτε. Πετύχαμε όλα τα ελληνικά τραπεζικά ιδρύματα να έχουν συμφωνήσει ένα σύστημα διευθετήσεων, ώστε να μειωθούν οι δόσεις και να ελαφρυνθούν τα νοικοκυριά. Έχουν ήδη διευθετηθεί επτακόσιες πενήντα χιλιάδες δάνεια στεγαστικά και καταναλωτικά. Οι τράπεζες επανακεφαλαιοποιούνται με κοινές μετοχές στο 90% του κεφαλαίου που πρέπει να επενδυθεί και αυτό είναι κάτι που επίσης πετύχαμε. Το ελληνικό δημόσιο θα έχει λόγο, παρουσία, αλλά δεν θα μετατρέψουμε τις τράπεζες σε ΔΕΚΟ της δεκαετίας του ’80 και του ’90. 
Πετύχαμε επίσης να υπάρξει ένας μηχανισμός για τα ασφαλιστικά ταμεία, για την αναπλήρωση των απωλειών στην περιουσία των ταμείων χάρη στο PSI.
Αυτή είναι η πραγματικότητα, αγαπητοί συνάδελφοι. Το νέο πρόγραμμα δεν αποτελεί βεβαίως πανάκεια. Το πρόβλημα της Ελλάδας είναι βαθύ, διαρθρωτικό και μεγάλο. Και έχει σωρευτεί στη διάρκεια δεκαετιών. Η Ελλάδα αποφεύγει αυτή τη στιγμή τη χρεοκοπία, αλλά πρέπει να συνεχίσει το μαραθώνιο να χτίσει τη δική της πραγματική οικονομία σε στέρεες βάσεις. Αντί, λοιπόν, να ακούμε προτάσεις, ακούμε από κάποιες πτέρυγες της Βουλής κοσμητικά επίθετα, κούφιες λέξεις. Προχθές ακούσαμε για Αρμαγεδώνα, για αποικία, για όλεθρο, ακούσαμε στην αρμόδια επιτροπή της Βουλής. Δεν ακούσαμε όμως άλλη πρόταση. Δεν ακούσαμε μια πρόταση που να λέει να μη δεχθούμε το νέο πρόγραμμα, να μην πάρουμε το νέο δάνειο, να μην οργανώσουμε και ολοκληρώσουμε το PSI, να μην αφαιρέσουμε από τις πλάτες του ελληνικού λαού 105 δισεκατομμύρια ευρώ, δηλαδή 50 ποσοστιαίες μονάδες του ΑΕΠ δημοσίου χρέους. Δεν ακούσαμε αυτή την πρόταση και δεν ακούσαμε από τις υπόλοιπες προτάσεις που θα οδηγηθεί η Ελλάδα. Και δεν ακούσαμε με πολιτικό θάρρος να υπερασπιστεί κάποιος ανοικτά την πολιτική του αντιπρόταση και να πει ότι «ναι, θέλουμε η Ελλάδα να γυρίσει στη δεκαετία του ’50», να γυρίσει εκεί επειδή κάποια κόμματα θέλουν να στήσουν χορό εκλογικών συμφερόντων. 
Κανείς δεν εξηγεί εδώ μέσα τι θα συμβεί αν οι Έλληνες οδηγηθούν στη συντριβή και στη φτώχεια, αν οδηγηθούν σε συντεταγμένη χρεοκοπία δήθεν εντός ευρώ. Γιατί υπάρχουν και κόμματα στη Βουλή που μιλούν για παραμονή στο ευρώ αλλά όχι στα μέτρα. 
Το έχουμε εξηγήσει πολλές φορές -και δεν  βλέπω εδώ τους συναδέλφους του αντίστοιχου κόμματος- αλλά να το πούμε ακόμη μια φορά. Δεν υπάρχει παραμονή της χώρας εντός του ευρώ χωρίς το μνημόνιο, γιατί αυτό, αγαπητοί συνάδελφοι, θέλει περισσότερη βοήθεια από τους εταίρους, ακόμα μεγαλύτερο έλεγχο, ακόμη μεγαλύτερη χρηματοδότηση της ρευστότητας από την Ευρωπαϊκή Κεντρική Τράπεζα. Αυτό αγαπητοί συνάδελφοι, είναι το προοίμιο της εξόδου της χώρας από το ευρώ. 
Σας καλώ πραγματικά, όταν πάρετε το λόγο σε λίγο από αυτό το Βήμα της Βουλής, εκτός από τα  κοσμητικά επίθετα, τις κούφιες λέξεις, τις  προσωπικές επιθέσεις, να εξηγήσετε επίσης με επιχειρήματα γιατί η δική σας πρόταση οδηγεί σε έξοδο από το ευρώ και σε χρεοκοπία και τι έχετε να απαντήσετε στους Έλληνες πολίτες. 
Αγαπητοί συνάδελφοι, για μας η Ελλάδα με το νέο πρόγραμμα αποκτά ένα παράθυρο ευκαιρίας. Πρέπει να το αξιοποιήσουμε σε πείσμα όλων όσων εδώ μέσα βλέπουν το δικό τους εκλογικό μέλλον και όχι το μέλλον της Ελλάδας.
Με το πρόγραμμα αυτό δεν τελειώσαμε. Πρέπει να ολοκληρώσουμε την εφαρμογή του προγράμματος, να μην επαναλάβουμε τα ίδια λάθη, να μην έχουμε καθυστερήσεις, να μην υπάρχουν αμφιθυμίες. Πρέπει να ανταποκριθούμε στις υποχρεώσεις μας και να μετατρέψουμε το πρόγραμμα με τις δικές μας εθνικές προθήκες, με το δικό μας εθνικό σχέδιο σε ένα ολοκληρωμένο εθνικό σχέδιο ανασυγκρότησης, γιατί μόνο έτσι θα κερδίσουμε το μέλλον, θα ανακτήσουμε το χαμένο έδαφος, θα αποκαταστήσουμε απώλειες και αδικίες, θα προστατεύσουμε τους πολίτες που έχουν ανάγκη. Μόνο έτσι θα δώσουμε επενδυτικές ευκαιρίες. Μόνο έτσι θα δώσουμε προοπτική κι ελπίδα στα παιδιά μας. 
Αγαπητοί συνάδελφοι, απόψε πραγματικά η Βουλή ψηφίζοντας αυτόν το νόμο μάς δίνει την ευκαιρία να οργανώσουμε την τελική φάση της εξόδου από την περιδίνηση. Γι’ αυτό σας καλώ να τον υπερψηφίσετε, γιατί είναι το ελάχιστο δείγμα πατριωτισμού από όλους μας.
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω να κάνω μια ανακοίνωση προς το Σώμα.
Θέλω να θέσω υπ’ όψιν σας ότι η Εξεταστική Επιτροπή «Σχετικά με το έλλειμμα του 2009 και τους παράγοντες που οδήγησαν στην αμφισβήτηση των ελληνικών στατιστικών στοιχείων», που έχει συσταθεί κατά τα άρθρα 144 και επόμενα του Κανονισμού της Βουλής και για την οποία η Ολομέλεια της Βουλής έχει ορίσει προθεσμία υποβολής του πορίσματός της μέχρι την 23η Μαρτίου 2012, ζητεί παράταση της προθεσμίας λειτουργίας της, προκειμένου να ολοκληρώσει το έργο της, μέχρι και την 30η Μαρτίου 2012.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το Σώμα συμφώνησε ομοφώνως.
Ο εισηγητής της Νέας Δημοκρατίας κ. Θεόδωρος Καράογλου παρακαλείται να λάβει το λόγο.</ChairmanSpeech>
<Speech><Parlmember>ΘΕΟΔΩΡΟΣ ΚΑΡΑΟΓΛΟΥ</Parlmember>: Κυρίες και κύριοι συνάδελφοι, συζητούμε σήμερα το σχέδιο νόμου του Υπουργείου Οικονομικών, που αποτελεί συνέχεια όσων ψήφισε το Κοινοβούλιο το προηγούμενο διάστημα αναφορικά με το χρέος της πατρίδας μας και την πορεία της πατρίδας μας στο μέλλον, μια πορεία η οποία μετά το PSI, δηλαδή μετά και την επιτυχή ολοκλήρωση του κουρέματος του ελληνικού χρέους, θα είναι αναμφισβήτητα διαφορετική. 
Τις προηγούμενες ημέρες ζήσαμε ιστορικές στιγμές. Παραμερίσαμε πολιτικό και προσωπικό κόστος, πολλοί από εμάς συγκρουστήκαμε με τις συνειδήσεις μας και κληθήκαμε να λάβουμε σκληρές και οδυνηρές αποφάσεις, που υπό διαφορετικές συνθήκες κανείς μας δεν θα ήθελε να ψηφίσει.
Ερχόμενοι, όμως, αντιμέτωποι με το χειρότερο εφιάλτη, την άτακτη χρεοκοπία της πατρίδας μας, την αναρχία και το χάος που θα τη συνόδευαν, προτάξαμε τη σωτηρία της πατρίδας. Με την έγκριση του παρόντος νομοθετήματος κλείνει ένας κύκλος ενεργειών και πρωτοβουλιών για τη χώρα μας, ολοκληρώνεται μια σελίδα που άνοιξε η χώρα μας τον περασμένο Νοέμβρη, το Νοέμβρη του 2011.
Η παράταξή μας και ο Πρόεδρός μας Αντώνης Σαμαράς ως κυρίαρχη πολιτική δύναμη και αντιλαμβανόμενος τη διεθνή απομόνωση στην οποία κινδύνευε να οδηγηθεί η χώρα έπειτα από την εγκληματική ιδέα του κ. Παπανδρέου για διεξαγωγή δημοψηφίσματος, πήρε μια σημαντική πρωτοβουλία αγνοώντας το κομματικό και πολιτικό όφελος. 
Με μοναδικό κριτήριο το όφελος του τόπου παρενέβη η παράταξή μας, η Νέα Δημοκρατία, σε μια εξαιρετικά κρίσιμη στιγμή για τη χώρα και επιδεικνύοντας αποφασιστικότητα και υπευθυνότητα καταφέραμε να ακυρώσουμε το καταστροφικό δημοψήφισμα που εμπνεύστηκε ο κ. Παπανδρέου, να συγκροτήσουμε μεταβατική κυβέρνηση χωρίς τη συμμετοχή του κ. Παπανδρέου, που αποδείχθηκε εκ των πραγμάτων ότι ήταν επικίνδυνος για τα συμφέροντα της πατρίδας, να συμφωνήσουμε με τα υπόλοιπα κόμματα ότι αποκλειστικό έργο της Κυβέρνησης Παπαδήμου θα είναι η υλοποίηση των αποφάσεων της 26ης Οκτωβρίου, η συμφωνία για το PSI και η δανειακή σύμβαση. Τέλος, καταφέραμε  να ορίσουμε σαφή ημερομηνία για τη διεξαγωγή εκλογών, μετά από την ολοκλήρωση του PSI, η οποία πλέον τοποθετείται στα τέλη του Απριλίου, 29 Απριλίου συγκεκριμένα, από ό,τι λένε όλες οι πληροφορίες.
Η χώρα μας, κυρίες και κύριοι συνάδελφοι, κινδύνευσε να γίνει ο αδύνατος κρίκος της Ευρώπης τη στιγμή που θα έπρεπε να αποτελεί το προπύργιο της Ευρώπης.
Αυτό έγινε εξαιτίας της εγκληματικής πολιτικής του κ. Παπανδρέου και της κυβέρνησης του ΠΑΣΟΚ που δημιούργησε τρομακτικά αδιέξοδα και οδήγησε σε πλήρη εξαθλίωση τον ελληνικό λαό, μιας κυβέρνησης που κύρια προεκλογική της εξαγγελία ήταν το γνωστό «λεφτά υπάρχουν», εξαπατώντας τους πολίτες και ασφαλώς αλλοιώνοντας τα μεγέθη του ελλείμματος. 
Αυτό άλλωστε αποδεικνύεται καθημερινά και από τους ισχυρισμούς τόσο των στελεχών της Ελληνικής Στατιστικής Αρχής όσο και του επικεφαλής του Οργανισμού Διαχείρισης Δημοσίου Χρέους κ. Πέτρου Χριστοδούλου, ο οποίος στην εξεταστική επιτροπή τόνισε: «Οι χειρισμοί των κυρίων Παπανδρέου και Παπακωνσταντίνου είχαν ως αποτέλεσμα να βάλουν τη χώρα στη χειρότερη περιπέτεια της νεότερης ιστορίας της». Αποδεικνύεται ακόμη από τις καταγγελίες των μελών της ΕΛΣΤΑΤ για αυθαίρετη και σκόπιμη αναθεώρηση του ελλείμματος του 2009 κατόπιν πιέσεων του τότε Υπουργού Οικονομικών κ. Παπακωνσταντίνου. Ήταν μια αναθεώρηση που αποτελούσε συνέχεια του αρχικού φουσκώματος του ελλείμματος από την κυβέρνηση Παπανδρέου και είχε ως συνέπεια την περαιτέρω επιδείνωση της εικόνας της χώρας μας, την επιβολή ακόμα πιο επώδυνων μέτρων και τελικά την εξαθλίωση των Ελλήνων πολιτών. 
Τα λάθη, οι αστοχίες, οι παραλείψεις αποδείχθηκε ότι ήταν δραματικά επιζήμιες για τον τόπο. Με αυτόν τον τρόπο και όλως παραδόξως μία μόνο από τις εξαγγελίες του κ. Παπανδρέου έγινε πράξη. Διακήρυττε προεκλογικά ο κ. Παπανδρέου «Ή αλλάζουμε ή βουλιάζουμε». Αυτό πραγματικά έγινε πράξη, γιατί με την αδιέξοδη πολιτική του και αλλάξαμε και βουλιάξαμε. 
Το δυσάρεστο όμως είναι ότι όλο αυτό το διάστημα επισημαίναμε την τραγική κατάληξη των χειρισμών της κυβέρνησης του ΠΑΣΟΚ και τα αδιέξοδα στα οποία θα οδηγούσαν οι ενέργειες της αλλά δυστυχώς δεν εισακουστήκαμε. Καταθέσαμε επανειλημμένως προτάσεις διεξόδου από την κρίση, ολοκληρωμένες, ρεαλιστικές, αναλυτικές και κοστολογημένες. Τολμήσαμε να προτείνουμε καινούργια πράγματα και ασκήσαμε αντιπολίτευση όχι εύκολη και συνηθισμένη αλλά σίγουρα πολύ διαφορετική από αυτήν που είχε μάθει να ασκεί το ΠΑΣΟΚ Δεν λαϊκίσαμε, όπως κατ’ εξακολούθηση έκανε στο παρελθόν το ΠΑΣΟΚ. Δεν κατεβάσαμε τον κόσμο στους δρόμους, όπως έπραττε ανέκαθεν το ΠΑΣΟΚ. Δεν είπαμε όχι σε όλα. Δεν διστάσαμε να ψηφίσουμε πολλά νομοσχέδια που έφερε το ΠΑΣΟΚ προς ψήφιση, όταν αυτά ήταν προς τη σωστή κατεύθυνση και ήταν χρήσιμα για τον τόπο, κάτι που σχεδόν ποτέ δεν έκανε το ΠΑΣΟΚ όταν ήταν στην αντιπολίτευση. 
Κυρίες και κύριοι συνάδελφοι, αυτή είναι η διαφορά μας. Είμαστε το κόμμα που ίδρυσε ο αείμνηστος εθνάρχης Κωνσταντίνος Καραμανλής. Είμαστε κόμμα εθνικής πρωτίστως ευθύνης. Είμαστε η παράταξη που βάζει πάνω από όλα την πατρίδα. Η δική μας στάση δεν υπαγορεύεται από πολιτικό μαζοχισμό αλλά από αίσθηση εθνικής ευθύνης και πατριωτικού καθήκοντος και αυτό το αποδείξαμε το τελευταίο διάστημα με την ψήφιση νομοθετημάτων που ποτέ άλλοτε δεν θα είχαμε ψηφίσει. 
Αντιλαμβανόμενοι ότι η κρίση κινδύνευε να εξελιχθεί σε εθνική τραγωδία και με συναίσθηση του χρέους μας έναντι των ελλήνων πολιτών, λάβαμε σκληρές και επώδυνες αποφάσεις. Με τη γενναία στάση που επέδειξε η Νέα Δημοκρατία διασφαλίστηκε η ευρωπαϊκή προοπτική της Ελλάδας και απεμπολήθηκε ο κίνδυνος της ολικής κατάρρευσης για τη χώρα. Όσα θα είχαμε προλάβει πριν από δυο χρόνια, αν η κυβέρνηση του ΠΑΣΟΚ ακολουθούσε τις συστάσεις μας, όσα θα είχαν αποφευχθεί εάν οι προτάσεις μας γίνονταν πράξη, τα κάναμε πράξη τώρα.
Οι επιλογές μας, κυρίες και κύριοι συνάδελφοι, δικαιώθηκαν. Από την πρώτη στιγμή με επιμονή και σαφήνεια μιλήσαμε για την ανάγκη μιας διαφορετικής πολιτικής που θα απέτρεπε τη δέσμευσή μας από το Διεθνές Νομισματικό Ταμείο. Δεν εισακουστήκαμε και οδηγηθήκαμε στο μνημόνιο. Καταψηφίσαμε το πρώτο μνημόνιο και εμμέναμε σε μια νέα πολιτική ανάπτυξης και ανάτασης της εθνικής μας οικονομίας προειδοποιώντας ότι τα μέτρα που είχαν ληφθεί θα αποτύχουν. Πάλι δεν εισακουστήκαμε και φτάσαμε το προηγούμενο διάστημα στο χείλος του γκρεμού αντιμέτωποι με τον κίνδυνο μιας άτακτης χρεοκοπίας με ό,τι αυτή συνεπάγεται. Αποτρέψαμε την καταστροφή και τη λεηλασία της χώρας μας, του πλούτου της και του λαού της και κερδίσαμε χρόνο και περιθώρια για να αλλάξουμε την πορεία της η οποία είναι άρρηκτα συνδεδεμένη με τον πυλώνα της ανάπτυξης. Χωρίς ανάπτυξη έχουμε αρνητικές παρενέργειες. 
Επιδεινώνεται η ύφεση, συρρικνώνεται η ανταγωνιστικότητα, εκτινάσσεται η ανεργία, καθηλώνεται η αγορά, οξύνονται δραματικά τα κοινωνικά προβλήματα. 
Η εφαρμογή μιας αναπτυξιακής εφαρμογής που θα βάλει μια τελεία στον κατήφορο της εθνικής μας οικονομίας και θα σημάνει την επανεκκίνησή της είναι σήμερα περισσότερο από ποτέ άλλοτε αναγκαία. Είναι επιτακτική ανάγκη η λήψη αναπτυξιακών κινήτρων και πρωτοβουλιών, έτσι ώστε να αναστραφεί το βεβαρημένο κλίμα και να τονωθεί η ανταγωνιστικότητα. Χωρίς ανάκαμψη και επανεκκίνηση της οικονομίας η χώρα μας θα παραμείνει στο ίδιο αρνητικό σημείο. Απαιτούνται ρεαλιστικές και κοστολογημένες αναπτυξιακές προτάσεις, έτσι ώστε να εξέλθουμε από τα αδιέξοδα και σε αυτό η παράταξή μας, η Νέα Δημοκρατία, θα συμβάλει καθοριστικά καθώς είναι η μόνη σταθερή πολιτική δύναμη που δίνει προοπτική και σιγουριά σε μια κοινωνία που κλυδωνίζεται και σε ένα πολιτικό σύστημα που καταρρέει. 
Οι Έλληνες πολίτες γνωρίζουν και αντιλαμβάνονται ότι η Νέα Δημοκρατία δεν είναι με τους άλλους. Γνωρίζουν ότι είναι η μοναδική παράταξη που μπορεί να εγγυηθεί για το αύριο, που έχει συγκεκριμένο και υλοποιήσιμο πρόγραμμα, το οποίο θα κάνει πράξη την επομένη των εκλογών ως μια ισχυρή και αυτοδύναμη κυβέρνηση. Γνωρίζουν άλλωστε ότι χωρίς αυτοδυναμία δεν μπορεί να κυβερνηθεί ο τόπος και κυρίως δεν μπορούν να αλλάξουν όλα όσα πρέπει να αλλάξουν στη χώρα μας. Χωρίς αυτοδυναμία η διαπραγματευτική μας δύναμη θα είναι περιορισμένη και οι μεγάλες αλλαγές θα είναι αδύνατο να πραγματοποιηθούν. Με μια ισχυρή και αυτοδύναμη κυβέρνηση της Νέας Δημοκρατίας θα έχουμε την αυξημένη δυνατότητα να αποκαταστήσουμε αδικίες που έχουν γίνει, όπως αυτή με τις περικοπές στους χαμηλοσυνταξιούχους, να ωθήσουμε την ανάκαμψη με μια σειρά έργων και προγραμμάτων και ενεργοποιώντας άμεσα και δραστικά κοινοτικούς πόρους, να αποκαταστήσουμε το αίσθημα ασφάλειας των πολιτών που έχει κλονιστεί ανεπανόρθωτα. 
Αφήστε, λοιπόν, αγαπητοί συνάδελφοι του ΠΑΣΟΚ, αυτά τα αστεία περί συγκυβέρνησης. Είναι σε όλους πλέον γνωστό ότι, βλέποντας τα χαμηλά δημοσκοπικά ποσοστά του κόμματός σας, συντηρείτε τη θεωρία της συγκυβέρνησης. Δεν θα το πετύχετε όμως αυτό, γιατί η λαϊκή εντολή θα είναι σαφής και ξεκάθαρη. Δεν έχουμε κοινά σημεία για να συγκυβερνήσουμε. Δεν θα καταφέρετε να μας βάλετε στο κάδρο των ευθυνών, που σας βαραίνουν ολοκληρωτικά. Δεν θα επιτρέψουμε να οδηγηθεί η χώρα μας σε πλήρη αδυναμία. Μάταια, λοιπόν, προσπαθείτε να ωραιοποιήσετε και να προκρίνετε τις κυβερνήσεις συνεργασίας. Ο ελληνικός λαός γνωρίζει πάρα πολύ καλά ότι μόνο μια ισχυρή και αυτοδύναμη κυβέρνηση της Νέας Δημοκρατίας θα οδηγήσει στην ελπίδα, στην ανάπτυξη, στην προοπτική, στην αισιοδοξία. 
Σε σχέση τώρα με το νομοσχέδιο που συζητούμε, με τη σύμβαση αυτή ολοκληρώνεται η επίπονη προσπάθεια για τη μακροπρόθεσμη βιωσιμότητα του ελληνικού δημόσιου χρέους που άρχισε με την απόφαση της 21ης Ιουλίου 2011 και οριστικοποιήθηκε με την απόφαση της 26ης Οκτωβρίου 2011 του Ευρωπαϊκού Συμβουλίου. 
Αναλυτικά, το παρόν σχέδιο νόμου ουσιαστικά περιέχει δύο ουσιώδη ζητήματα, πρώτον, την υπερψήφιση της δανειακής σύμβασης με τα παραρτήματά της και, δεύτερον, τις αναγκαίες εξουσιοδοτήσεις. Ξεκινώντας από τις εξουσιοδοτήσεις, παρέχεται η εξουσιοδότηση στον Υπουργό Οικονομικών να υπογράψει τη δανειακή σύμβαση, έχοντας και την ευθύνη ελέγχου τυχόν λαθών. Χθες, όταν υπήρξαν αντιρρήσεις επί του ζητήματος αυτού, δόθηκε μια ξεκάθαρη ερμηνεία και ταυτόχρονα δέσμευση από τον αρμόδιο Αναπληρωτή Υπουργό, τον κ. Σαχινίδη, ο οποίος είπε ότι αναφέρεται σε γραμματικά λάθη ή τυχόν αναδιατυπώσεις, όχι όμως ουσιαστικές. Ακόμη, παρέχεται η εξουσιοδότηση στο Διοικητή της Τράπεζας της Ελλάδος και στον Πρόεδρο του Ταμείου Χρηματοπιστωτικής Σταθερότητας να υπογράψουν τη σύμβαση εκπροσωπώντας τους οργανισμούς τους για τα τμήματα που τους αφορούν. 
Με το άρθρο 1 εγκρίνεται και τυπικά το σχέδιο κύριας σύμβασης για το νέο δάνειο των 109,1 δισεκατομμυρίων ευρώ που ήδη είναι σε ισχύ με πράξη  νομοθετικού περιεχομένου. Στη σύμβαση περιγράφονται αναλυτικά οι διαδικασίες με τις οποίες θα γίνονται οι χρηματοδοτήσεις στο πλαίσιο του νέου πλαισίου χρηματοδότησης από πλευράς του Ευρωπαϊκού Ταμείου Χρηματοπιστωτικής Σταθερότητας. Συνολικά θα υπογραφούν τέσσερις συμβάσεις. Η σύμβαση διευκόλυνσης-διαχείρισης υποχρεώσεων είναι η πρώτη, ύψους 30 δισεκατομμυρίων ευρώ, με σκοπό να χρηματοδοτηθεί η εθελοντική ανταλλαγή ελληνικών ομολόγων με τους ιδιώτες επενδυτές στο πλαίσιο του PSI.
Επίσης, η συμφωνία διευκόλυνσης πιστωτικής ενίσχυσης της Ευρωπαϊκής Κεντρικής Τράπεζας, ύψους 35 δισεκατομμυρίων ευρώ για την επαναγορά τίτλων που έχουν παρασχεθεί ως ενέχυρο στο ευρωσύστημα, με ανάλογους τίτλους του Ευρωπαϊκού Ταμείου Χρηματοπιστωτικής Σταθερότητας. Η διευκόλυνση αποπληρωμής τίτλων ομολόγων, ύψους 5,7 δισεκατομμυρίων ευρώ με σκοπό την αποπληρωμή των τόκων. 
Και η τέταρτη σύμβαση είναι η διευκόλυνση για την ανακεφαλαιοποίηση των τραπεζών, ύψους 23 δισεκατομμυρίων ευρώ, για να έχουμε επιτέλους την περιβόητη -την οποία περιμένει με αγωνία όλος ο ελληνικός λαός- ρευστότητα στο ελληνικό τραπεζικό σύστημα.
Θα σταθώ ιδιαίτερα σ’ ένα θέμα, για το οποίο έγινε πολλή συζήτηση όλες αυτές τις μέρες. Αφορά το επίμαχο θέμα της υπαγωγής της νέας δανειακής σύμβασης στο Αγγλικό Δίκαιο. Οι ρήτρες για το Αγγλικό Δίκαιο, ως δίκαιο που διέπει συμβάσεις και κάθε εξωσυμβατική αξίωση που ενδέχεται να προκύψει από τις συμβάσεις, είναι πανομοιότυπες με την αντίστοιχη ρήτρα της δανειακής σύμβασης των 110 δισεκατομμυρίων ευρώ του δανείου, του πρώτου μνημονίου του Μαΐου 2010. 
Είναι, επίσης, πανομοιότυπες με τις ρήτρες των αντίστοιχων συμβάσεων του EFSF με Πορτογαλία και Ιρλανδία. Γι’ αυτόν το λόγο άλλωστε το EFSF δεν δέχθηκε καμμία αλλαγή στη διατύπωση των ρητρών. Είναι ακόμα κατ’ ουσίαν ίδιες με τις αντίστοιχες ρήτρες και συμβάσεις κάτω από το Αγγλικό Δίκαιο, που συνήψε κατά το παρελθόν η χώρα μας ή έδωσε ως εγγυήσεις του ελληνικού δημοσίου υπέρ τραπεζών για να δανείσουν ΔΕΚΟ, παραδείγματος χάριν την Ολυμπιακή, τον ΟΣΕ και μια σειρά άλλων τέτοιων οργανισμών.
Η παραίτηση της Ελληνικής Δημοκρατίας και της Τράπεζας της Ελλάδος από κάθε ασυλία, που περιέχεται στην παράγραφο 14 των σχεδίων συμβάσεων, γίνεται υπό την επιφύλαξη κανόνων αναγκαστικού δικαίου. Δηλαδή «ορίζεται στο μέτρο που δεν απαγορεύεται από αναγκαστικό νόμο». 
Κατά πάγια διεθνή και εθνική νομολογία η αναγκαστική εκτέλεση διέπεται από την lex foreign, δηλαδή από το Διαρκές Δικαστήριο της Διεθνούς Δικαιοσύνης. Συνεπώς τα ελληνικά δικαστήρια παραμένουν αποκλειστικώς αρμόδια να κρίνουν προκειμένου να εκτελεστεί μια απόφαση στην Ελλάδα, αν το συγκεκριμένο μέσο αναγκαστικής εκτέλεσης που επιδιώκεται στο συγκεκριμένο περιουσιακό στοιχείο του ελληνικού δημοσίου επιτρέπεται σύμφωνα με την εθνική έννομη τάξη. 
Αυτό γίνεται για δύο λόγους. Διότι ισχύον δίκαιο στην εκτέλεση είναι η lex foreign και διότι η παραίτηση της Ελληνικής Δημοκρατίας από ασυλία κ.λπ., γίνεται υπό την επιφύλαξη κανόνων αναγκαστικού δικαίου. Οι κανόνες που αφορούν την εκτέλεση είναι κανόνες αναγκαστικού δικαίου ή άλλως κανόνες δημόσιας τάξης.
Στην εθνική έννομη τάξη, με το άρθρο 4 του ν. 3068/2002, προβλέπεται ότι η αναγκαστική εκτέλεση για να ικανοποιηθεί η χρηματική απαίτηση κατά του δημοσίου, των ΟΤΑ και των λοιπών νομικών προσώπων δημοσίου δικαίου γίνεται με κατάσχεση της ιδιωτικής περιουσίας αυτών. Αποκλείεται η κατάσχεση απαιτήσεων που πηγάζουν από έννομη σχέση δημοσίου δικαίου ή απαιτήσεων χρηματικού ή μη αντικειμένου, το οποίο έχει ταχθεί για την άμεση εξυπηρέτηση ειδικού δημόσιου σκοπού.
Ο ανωτέρω κανόνας που μόλις διάβασα είναι κανόνας αναγκαστικού δικαίου. Συνεπώς αναγκαστική εκτέλεση σε περιουσιακό στοιχείο του ελληνικού δημοσίου εντός της ελληνικής επικρατείας θα γίνει υπό την επίβλεψη του ανωτέρω νόμου.
Κύριοι συνάδελφοι, επειδή αρκετή φιλολογία αναπτύχθηκε το τελευταίο διάστημα, είναι σαφές ότι η εκτέλεση μπορεί να γίνει με κατάσχεση της ιδιωτικής περιουσίας του δημοσίου. Άρα εξαιρούνται της κατάσχεσης εκείνα τα περιουσιακά στοιχεία που ανήκουν στο δημόσιο υπό την ιδιότητά του ως imperium, όσων, δηλαδή, συνάπτονται με την άσκηση δημόσιας εξουσίας και την εξυπηρέτηση δημόσιας υπηρεσίας. Εξαιρούνται επίσης, όσα πράγματα είναι εκτός συναλλαγής ή κοινόχρηστα. 
Επομένως δεν μπορούν να κατασχεθούν δάση, δασικές εκτάσεις, παραλίες, βραχονησίδες, ορυκτός πλούτος, λιμάνια, μνημεία, αρχαιολογικοί χώροι, κτήρια που στεγάζουν δημόσιες υπηρεσίες και μια σειρά άλλων τέτοιων περιπτώσεων. Μπορούν όμως να κατασχεθούν ακίνητα, διαμερίσματα, κτήρια, καταστήματα που έχουν περιέλθει και ανήκουν στο δημόσιο, παραδείγματος χάριν από κληρονομιά ή από κατάσχεση οφειλετών του. Επίσης μπορεί να κατασχεθεί η απαίτηση του δημοσίου επί μισθωμάτων από ακίνητο που το δημόσιο έχει εκμισθώσει σε ιδιώτη, παραδείγματος χάριν κατάστημα, γραφείο, διαμέρισμα.
Όμως, σε αυτά τα περιουσιακά στοιχεία κάθε Έλληνας ή αλλοδαπός πολίτης μπορεί να επιβάλει κατάσχεση, αν το ελληνικό δημόσιο του χρωστάει, σύμφωνα με το Ελληνικό Δίκαιο.
Τελειώνοντας να αναφέρω  ότι η μέση διάρκεια του δανείου θα είναι δεκαεπτάμισι χρόνια. Σε αυτά τα χρόνια θα πρέπει να οργανώσουμε ένα σύγχρονο και αποτελεσματικό κράτος, που θα έχει τα αναγκαία έσοδα για να αποπληρώσει τις οφειλές του. 
Αν η Ελλάδα δεν δίνει εμπρόθεσμα τις δόσεις θα πρέπει να καταβάλει επιπλέον τόκο ως πρόστιμο, ενώ τότε μόνο θα βρεθεί σε κίνδυνο η δημόσια περιουσία της. Αν δεν ανταποκριθεί στους όρους του δανείου και του μνημονίου, τότε οι δόσεις μπορούν να σταματήσουν και το ποσό που έχει αποδοθεί ως τότε να είναι άμεσα απαιτητό από το Ευρωπαϊκό Ταμείο Χρηματοπιστωτικής Σταθερότητας.
Αντιλαμβανόμαστε, λοιπόν, όλοι μας, αγαπητοί συνάδελφοι, την αναγκαιότητα του συγκεκριμένου νομοθετήματος και την αναγκαιότητα της έγκρισής του από το Κοινοβούλιο. Γι’ αυτόν το λόγο η Νέα Δημοκρατία εισηγείται την ψήφιση της παρούσας δανειακής σύμβασης.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχω να κάνω μία ανακοίνωση προς το Σώμα: Οκτώ Βουλευτές κατέθεσαν πρόταση νόμου: «Ρύθμιση δανείων για την ανακούφιση και την ελάφρυνση δανειοληπτών».
Παραπέμπεται στην αρμόδια Διαρκή Επιτροπή.
Επίσης, η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Αγροτικής Ανάπτυξης και Τροφίμων «Οργάνωση και λειτουργία του ΕΛΛΗΝΙΚΟΥ ΓΕΩΡΓΙΚΟΥ ΟΡΓΑΝΙΣΜΟΥ–ΔΗΜΗΤΡΑ, ολοκληρωμένη υποστήριξη του αγροτικού κόσμου στους τομείς της εφαρμοσμένης αγροτικής έρευνας, της αγροτικής επαγγελματικής εκπαίδευσης και κατάρτισης και του ελέγχου και της πιστοποίησης αγροτικών προϊόντων».
Το λόγο έχει ο ειδικός αγορητής του Κομμουνιστικού Κόμματος Ελλάδας κ. Νικόλαος Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε.
Με τη συζήτηση και την κύρωση της δανειακής σύμβασης ολοκληρώνεται το πλαίσιο, ολοκληρώνεται ουσιαστικά το έδαφος του εγκλήματος σε βάρος της εργατικής τάξης και του λαού μας. Διαμορφώνονται οι νέες αλυσίδες τις οποίες χαλκεύουν για το λαό. Υποθηκεύουν, για μία τουλάχιστον τριακονταετία, για τριάντα ακόμη χρόνια, τις όποιες λαϊκές ανάγκες στο βωμό διασφάλισης της ανταγωνιστικότητας και της κερδοφορίας των μονοπωλιακών ομίλων. Τα μέτρα,  τα οποία περιγράφονται σε αυτό το πακέτο, σε αυτό το πλαίσιο, το οποίο συναποτελείται από το PSI, από το νέο μνημόνιο και τη νέα δανειακή σύμβαση, αποτελούν μέτρα κορύφωσης, κλιμάκωσης της αντιλαϊκής επίθεσης, αποτελούν μέτρα που οδηγούν στην άτακτη χρεοκοπία την εργατική τάξη, τα πλατιά λαϊκά στρώματα της πόλης και της υπαίθρου συνολικά, τη λαϊκή οικογένεια, στο όνομα της σωτηρίας των κεφαλαιοκρατών των μονοπωλιακών ομίλων. Φορτώνουν στο λαό τα βάρη της δημοσιονομικής πειθαρχίας, μία δημοσιονομική πειθαρχία η οποία όμως οφείλεται στην εξυπηρέτηση της καπιταλιστικής ανάπτυξης, στη διασφάλιση των συμφερόντων των κεφαλαιοκρατικών ομίλων, στην ενίσχυση και τη συντήρηση της κερδοφορίας τους. 
Από αυτήν την άποψη, λοιπόν, ο ελληνικός λαός δεν πρέπει να νομιμοποιήσει ούτε τα δημοσιονομικά ελλείμματα ούτε το δημόσιο χρέος. Να αρνηθεί με τη στάση του, με την πάλη του, να συμβάλει στην αποπληρωμή των συγκεκριμένων χρεών και δανείων. Αποτελούν μέτρα τα οποία μειώνουν την τιμή της εργατικής δύναμης. Γι’ αυτόν, ακριβώς, το λόγο και είχαμε τη μείωση κατά 22% του κατώτερου μισθού, κατά 32% του κατώτερου μισθού για τους νέους μέχρι είκοσι πέντε χρονών. Τσακίζουν τις συλλογικές συμβάσεις εργασίας, μετατρέποντάς τις σε ατομικές, στην ατομική, δηλαδή, διαπραγμάτευση ανάμεσα στον εργαζόμενο και στον εργοδότη, που σημαίνει, δηλαδή, ότι τον καθιστούν έρμαιο των διαθέσεων των κεφαλαιοκρατών. Ανατρέπουν τις εργασιακές σχέσεις και στη θέση της σταθερής απασχόλησης εγκαθιδρύουν τις άτυπες μορφές εργασίας. Κάνουν λάστιχο το ωράριο και τις συνθήκες εργασίας. Αποδομούν, ξεθεμελιώνουν το ασφαλιστικό. Όλα δηλαδή, αυτά τα ζητήματα, τα οποία έχουν να κάνουν με την τιμή της εργατικής δύναμης, με το επίπεδο διαβίωσης της εργατικής λαϊκής οικογένειας, με την αναπαραγωγή της.
Θέλουν –αυτός είναι ο στρατηγικός στόχος της Κυβέρνησης συμμαχίας ΠΑΣΟΚ και Νέας Δημοκρατίας, που στο παρελθόν είχε τη στήριξη και του Λαϊκού Ορθόδοξου Συναγερμού- μαζί με τους εταίρους της στην Ευρωπαϊκή Ένωση, το Διεθνές Νομισματικό Ταμείο και επιδιώκουν να έχουν μια ακόμη πιο φθηνή εργατική δύναμη και στην Ελλάδα και στην υπόλοιπη Ευρωπαϊκή Ένωση.
Αυτή η πιο φθηνή εργατική δύναμη αποτελεί το προαπαιτούμενο, για να επανεκκινήσει η καπιταλιστική ανάπτυξη, μια ανάπτυξη δηλαδή, η οποία θα βασίζεται και θα προϋποθέτει τις συνθήκες γαλέρας για την εργατική τάξη με μισθούς και μεροκάματα φτώχειας, χωρίς εργατικά και ασφαλιστικά δικαιώματα, μια ανάπτυξη αβέβαιη, μια ανάπτυξη αναιμική, η οποία θα διαμορφώσει συνθήκες για μία νέα ακόμη πιο βαθιά, ακόμη πιο οξυμένη καπιταλιστική κρίση. 
Παράλληλα, με αυτά τα αντιλαϊκά μέτρα τρομοκρατούν το λαό, τον εκβιάζουν «ή εμείς ή το χάος», «ή εμείς ή πτώχευση», όταν οδηγούν με τις δικές τους επιλογές στη φτώχεια και την εξαθλίωση. Και όπου δεν περνά ο μπαμπούλας της τρομοκρατίας, τότε έχουμε τη συκοφάντηση των λαϊκών αγώνων, όπου συκοφαντούνται οι απεργοί της Χαλυβουργικής, οι οποίοι δεν δέχονται να δουλεύουν με μισθό 500 ευρώ σε συνθήκες τριών χιλιάδων βαθμών, όπως συκοφαντούν τους αγώνες των ναυτεργατών η Κυβέρνηση, το πολιτικό υπαλληλικό προσωπικό της αστικής τάξης, τα κόμματα που συνδράμουν σε αυτήν τη λογική αλλά βεβαίως και ο κατ’ εξοχήν εκπρόσωπος των κεφαλαιοκρατών. 
Ακούστε τι βγήκε και είπε σήμερα ο εκπρόσωπος της παρασιτικής τάξης των εκμεταλλευτών. Βγήκε και είπε ότι την απεργία που έκαναν οι ναυτεργάτες, την έκαναν για να απαιτήσουν καινούργια προνόμια, ότι θέλουν να διατηρήσουν όλα εκείνα τα οποία έχουν, την ώρα που όλη η κοινωνία υφίσταται θυσίες.
Με τι θράσος ο εκπρόσωπος των εκμεταλλευτών, ο εκπρόσωπος των καπιταλιστών, που όχι μόνο δεν έχει βάλει το χέρι στην τσέπη, αλλά αρμέγει τα φορολογικά έσοδα του ελληνικού λαού, βγαίνει και μιλά για θυσίες, βγαίνει και μιλά για προνόμια στους ναυτεργάτες;
Μόνο και μόνο αυτό επιβεβαιώνει το γεγονός ότι ο άχαρος ρόλος σας δεν είναι άλλος από το να είστε το πολιτικό προσωπικό της αστικής τάξης και των μονοπωλίων και να αναπαράγετε με τα επιχειρήματά σας τα τρομοκρατικά διλήμματα και συκοφαντείτε την οργανωμένη πάλη, γιατί καταλαβαίνετε πολύ καλά ότι η οργανωμένη πάλη της εργατικής τάξης και του λαού, ο ταξικός χαρακτήρας αυτής της οργάνωσης της πάλης θα αποτελέσει το έναυσμα για να τσακίσει αυτό το εκμεταλλευτικό σύστημα.
 Σε σχέση με τη νέα δανειακή σύμβαση, τα βασικά της χαρακτηριστικά είναι τα εξής. Βεβαίως, μαζί με το PSI και το νέο μνημόνιο αποτελεί το πλαίσιο, όπως είπαμε και εισαγωγικά, της κλιμακούμενης και μακρόχρονης αντιλαϊκής επίθεσης. Αφορά τη νέα δανειακή χρηματοδότηση ύψους 109,1 δισεκατομμυρίων ευρώ και η εκταμίευσή της θα γίνεται τμηματικά μέχρι το 2014, ενώ η μέση διάρκειά της θα είναι δεκαεπτάμισι χρόνια. 
Όμως, ποιο είναι αυτό το περιεχόμενο και γιατί εμείς αντιτιθέμεθα; Λέμε «όχι, δεν θέλουμε αυτά τα τριάκοντα αργύρια της δανειακής σύμβασης». Δύο είναι τα βασικά χαρακτηριστικά του περιεχομένου της.
Το πρώτο είναι ο ίδιος ο ταξικός της χαρακτήρας, ο βαθιά αντιλαϊκός της χαρακτήρας. Γιατί; Διότι προαπαιτούμενο για την εκταμίευση κάθε δόσης είναι η απαρέγκλιτη εφαρμογή των μέτρων που περιλαμβάνονται στα μέχρι τώρα μνημόνια –στο πρώτο και στο δεύτερο μνημόνιο- καθώς και το σύνολο των πρόσθετων μέτρων που θα προκύπτουν από την κάθε αναθεώρηση και επικαιροποίηση του μνημονίου. Να, λοιπόν, το πρώτο ζήτημα που επιβεβαιώνει τον αντιλαϊκό ταξικό της χαρακτήρα. 
Δεύτερον, απαγορεύει διά ροπάλου οποιαδήποτε αλλαγή των όρων της σύμβασης χωρίς –λέει- τη σύμφωνη γνώμη των δανειστών. Αυτό το απαγορεύει είτε αφορά πράξεις νομοθετικού περιεχομένου, νομοθετικές ρυθμίσεις, δεσμεύοντας, δηλαδή, τις επόμενες συνθέσεις της Βουλής ότι θα πρέπει να είναι υποταγμένες και να αποδεχθούν τη δανειακή σύμβαση και τους όρους που αυτή καθορίζει ανεξάρτητα των συσχετισμών δύναμης, είτε αφορά αποφάσεις δικαστηρίων. 
Ακόμα, δηλαδή, και να υπάρχει απόφαση δικαστηρίου που να ανατρέπει όρους της σύμβασης, δεν μπορεί να εφαρμοστεί, δεν μπορεί να γίνει εκτελεστή. Τυχόν προσπάθεια αλλαγής τους αποτελεί βασική αιτία μονομερούς καταγγελίας της σύμβασης, όπως επίσης αιτία μονομερούς καταγγελίας της σύμβασης αποτελεί και η μη εφαρμογή έστω και κάποιων από των μέτρων των αντιλαϊκών, των ταξικών, των βάρβαρων που προβλέπουν τα μνημόνια. 
Τρίτο χαρακτηριστικό της γνώρισμα: Οι πόροι από τη δανειακή σύμβαση θα αξιοποιηθούν για την εξυπηρέτηση του δημόσιου χρέους, για τη δημοσιονομική πειθαρχία της ελληνικής οικονομίας και για τη θωράκιση της ανταγωνιστικότητας των μονοπωλιακών ομίλων. Άρα, λοιπόν, δεν πάει ούτε δεκάρα τσακιστή για μισθούς, για συντάξεις, για να καλύψουν και να χρηματοδοτήσουν πραγματικές, υπαρκτές κοινωνικές ανάγκες στην παιδεία, στην υγεία, στην πρόνοια. Αντίθετα περικόπτονται και θα περικόπτονται ακόμα περισσότερο. 
Γιατί; Διότι, υπάρχει ο τέταρτος όρος. Ποιος είναι ο τέταρτος όρος; Ο τέταρτος όρος είναι ότι δεσμεύει τα έσοδα του κράτους για την κατά προτεραιότητα εξυπηρέτηση των υποχρεώσεων που προκύπτουν από αυτήν τη δανειακή σύμβαση. Άρα, λοιπόν, τα έσοδα δεσμεύονται πρώτα να εξυπηρετηθούν οι δανειστές, οι πιστωτές της ελληνικής οικονομίας, ο ευρωπαϊκός μηχανισμός στήριξης, το Διεθνές Νομισματικό Ταμείο και μετά άμα περισσεύουν θα δίνονται σε μισθούς, συντάξεις, σε χρηματοδότηση κοινωνικών αναγκών.
Αυτή η δέσμευση θα πρέπει να αποτελέσει και συνταγματική κατοχύρωση. Ήδη προχωράτε, θα προχωρήσετε το επόμενο διάστημα στη συνταγματική τροποποίηση για την κατά προτεραιότητα αποπληρωμή του δημόσιου χρέους. 
Ένα ακόμη χαρακτηριστικό γνώρισμα αυτής της δανειακής σύμβασης είναι ότι αποκαλύπτει περίτρανα το χαρακτήρα της Ευρωπαϊκής Ένωσης, αποκαλύπτει περίτρανα την όξυνση της ανισομετρίας σε επίπεδο Ευρωπαϊκής Ένωσης και τη θέση της κάθε χώρας σ’ αυτήν την ιμπεριαλιστική αλυσίδα, σε αυτόν τον ιμπεριαλιστικό οργανισμό. Έτσι, λοιπόν, επιβεβαιώνεται ο χαρακτήρας της Ευρωπαϊκής Ένωσης, αποκαλύπτονται οι διάφοροι μύθοι περί κοινοτικής αλληλεγγύης αλλά και περί δυνατοτήτων αλλαγής της αρχιτεκτονικής της. 
Από πού προκύπτει αυτό το χαρακτηριστικό; 
Πρώτον, προκύπτει από την αποκλειστική δυνατότητα των δανειστών για μονομερή καταγγελία της σύμβασης εξαιτίας της αθέτησης κάποιων από τους όρους της ή της καθυστέρησης αποπληρωμής των δόσεων. Και σε αυτήν την περίπτωση, στην περίπτωση δηλαδή της μονομερούς καταγγελίας καθίστανται ληξιπρόθεσμα και άμεσα απαιτητές το σύνολο των εκταμιευμένων δόσεων, των τόκων, των τόκων υπερημερίας και διαφόρων άλλων εξόδων που έγιναν για τη δανειακή σύμβαση. 
Δεύτερον, προκύπτει από την αμετάκλητη παραίτηση της ασυλίας τόσο του δημόσιου όσο και της Τράπεζας της Ελλάδας. Δηλαδή, μπορεί να προχωρήσουν σε κατάσχεσης της ιδιωτικής περιουσίας, κινητής και ακίνητης, αλλά και των εσόδων που προέρχονται από την αξιοποίηση της ακίνητης περιουσίας της δημόσιας περιουσίας, από την αξιοποίηση του ορυκτού πλούτου, των πλουτοπαραγωγικών πηγών, δηλαδή από την αξιοποίηση του χρυσού, από την αξιοποίηση των ορυκτών κοιτασμάτων, του πετρελαίου, του φυσικού αερίου και μια σειρά άλλων πηγών. Άρα, λοιπόν, είναι χαρακτηριστικό γνώρισμα η παραίτηση. Και, βεβαίως, από το Αγγλικό Δίκαιο, όπως και η προηγούμενη δανειακή σύμβαση, έτσι κι αυτή διέπει τη συγκεκριμένη σύμβαση. Δηλαδή, έχουμε περαιτέρω εκχώρηση εθελοντικά από μεριάς των κυβερνήσεων, από μεριάς της αστικής τάξης μιας σειράς δικαιωμάτων.
Αυτή η εθελοντική εκχώρηση γίνεται στο όνομα της διασφάλισης των συμφερόντων του κεφαλαίου, γίνεται στο όνομα της διασφάλισης της αστικής εξουσίας στη χώρα μας. Γι’ αυτό και η συμμετοχή στην Ευρωπαϊκή Ένωση αποτελεί βασικό κριτήριο.
Δεν είναι τυχαίο ότι ο Πρόεδρος του ΣΕΒ -ο οποίος κήρυξε με τις σημερινές δηλώσεις τον νυν υπέρ πάντων αγώνα για την εφαρμογή αυτών των μέτρων και για τη διαμόρφωση πολιτικών συσχετισμών που θα επιβάλουν διά πυρός και σιδήρου τα μέτρα τα οποία προβλέπονται στα μνημόνια και στη δανειακή σύμβαση- έβαλε το πραγματικό ζήτημα, ότι αυτό το οποίο κρίνεται στις εκλογές είναι η στάση του κάθε κόμματος απέναντι στην Ευρωπαϊκή Ένωση και στην ευρωπαϊκή πορεία της Ελλάδας. Έβαλε, δηλαδή, την ουσία του διακυβεύματος, γιατί ακριβώς γνωρίζει πολύ καλά ότι αυτό το διακύβευμα είναι άμεσα συνδεδεμένο με τα ταξικά χαρακτηριστικά.
Γι’ αυτόν ακριβώς το λόγο και βγήκε και απάντησε ως ο κατ’ εξοχήν εκφραστής των ταξικών συμφερόντων της αστικής τάξης, ότι δεν πρέπει να αμφισβητηθεί η πορεία της Ελλάδας στην Ευρωπαϊκή Ένωση.
Να, λοιπόν, ποια είναι η κόκκινη γραμμή που ενώνει τα κόμματα της αστικής τάξης, τους διαχειριστές του συστήματος και όσους προσπαθούν να το εξωραΐσουν: Είναι ακριβώς η αντίληψη την οποία έχουν απέναντι στην Ευρωπαϊκή Ένωση. Όλοι, όλα αυτά τα κόμματα, όλοι αυτοί οι πολιτικοί οργανισμοί κάνουν όρκους πίστης και υπογράφουν δηλώσεις υποταγής στην Ευρωπαϊκή Ένωση.
Εμείς, λοιπόν, σήμερα λέμε καθαρά ότι δεν μπορεί, πρέπει ο λαός με την πάλη του να αμφισβητήσει την πορεία της Ελλάδας στην Ευρωπαϊκή Ένωση, γιατί ακριβώς αυτή η πορεία της Ευρωπαϊκής Ένωσης, η ένταξη της Ελλάδας μέσα στην ιμπεριαλιστική λυκοσυμμαχία της Ευρωπαϊκής Ένωσης οδηγεί στην επιδείνωση της θέσης του συνόλου των λαϊκών στρωμάτων και της εργατικής τάξης, πρώτα και κύρια στο όνομα της θωράκισης των συμφερόντων των μονοπωλιακών ομίλων.
Έτσι, λοιπόν, αποτελούν αυταπάτη οι όποιες προσπάθειες κάνουν διάφοροι πολιτικοί φορείς, ενδεδυμένοι τον αντιμνημονιακό μανδύα για λογικές επαναδιαπραγμάτευσης των δανειακών συμβάσεων, για λογικές επαναδιαπραγμάτευσης του μνημονίου ή και για εκβιασμούς μέσα στο πλαίσιο της Ευρωπαϊκής Ένωσης. Όλοι αυτοί είναι τυχοδιωκτισμοί, είναι αυταπάτες, είναι διαμόρφωση προσπάθειας χειραγώγησης του λαϊκού κινήματος, μη ριζοσπαστικοποίησης ευρύτερων λαϊκών δυνάμεων.
Γι’ αυτόν ακριβώς το λόγο και το κριτήριο για το λαό πρέπει να είναι με ποιον θα συμπαραταχθεί στους αγώνες και στην κάλπη και αυτό πρέπει να είναι η θέση κάθε πολιτικής δύναμης απέναντι στην Ευρωπαϊκή Ένωση.
Δεν μπορείτε πλέον να συνεχίσετε να συκοφαντείτε το Κομμουνιστικό Κόμμα Ελλάδας. Θα μιλήσετε συγκεκριμένα στο βασικό ερώτημα το οποίο θέτουμε, εάν υπάρχουν σήμερα δυνατότητες για να υπάρξει μια ανάπτυξη προς όφελος του λαού. Αυτό είναι το βασικό ερώτημα. Σε αυτό πρέπει να τοποθετηθείτε και όχι στις συκοφαντίες, στη σπέκουλα την οποία κάνετε απέναντι στο Κομμουνιστικό Κόμμα Ελλάδας. Το θέτουμε με απόλυτη σαφήνεια και λέμε καθαρά ότι υπάρχουν αυτές οι δυνατότητες. Δεσμευόμαστε. Μπορούμε εμείς να δεσμευτούμε. Εσείς δεν μπορείτε να δεσμευτείτε με κανένα τρόπο ότι θα αξιοποιήσετε το σύνολο των πλουτοπαραγωγικών δυνατοτήτων της χώρας. Δεν μπορείτε να δεσμευτείτε ότι με την πολιτική σας θα οδηγήσετε σε μία ανάπτυξη που θα διασφαλίζει τα συμφέροντα της εργατικής τάξης, που θα προϋποθέτει υψηλούς μισθούς, που θα προϋποθέτει κατοχύρωση του συνόλου των εργασιακών και ασφαλιστικών δικαιωμάτων, τη μείωση του χρόνου εργασίας.
Δεν μπορείτε να κάνετε και τη διασφάλιση και την εξάλειψη της ανεργίας. Τέτοια από εσάς διασφάλιση δεν μπορούμε να έχουμε και το ξέρετε πολύ καλά, γιατί δεν μπορείτε να την κάνετε. Διότι ακριβώς δεν έχετε τα εργαλεία με τα οποία θα μπορέσετε να αξιοποιήσετε το σύνολο των πλουτοπαραγωγικών δυνατοτήτων, γιατί τα βασικά εργαλεία βρίσκονται στα χέρια των κεφαλαιοκρατών, βρίσκονται στα χέρια των καπιταλιστών.
Γι’ αυτό, λοιπόν, εμείς λέμε ότι προϋπόθεση βασική και αναγκαία για να υπάρξει μια ανάπτυξη που να εξυπηρετεί το λαό πρέπει να είναι η κοινωνικοποίηση των μονοπωλίων και, βεβαίως, η αποδέσμευση από την Ευρωπαϊκή Ένωση.
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ. ΡΟΔΟΥΛΑ ΖΗΣΗ )
Τρίτη πτυχή είναι η μονομερής διαγραφή του χρέους. Αυτό απαιτεί αλλαγή εξουσίας. Όσο ο λαός και η εργατική τάξη βρίσκεται στην αντιπολίτευση και την εξουσία την ασκούν οι πολιτικοί εκπρόσωποι της αστικής τάξης, οι εκπρόσωποι των μονοπωλίων, τα ίδια τα μονοπώλια, δεν μπορεί να αυταπατόμαστε.
Χρειάζεται, λοιπόν, ανατροπή της εξουσίας, να αλλάξει χέρια η εξουσία. Και βεβαίως αυταπατάσθε εάν θεωρείτε ότι η συκοφαντία απέναντι στους κομμουνιστές, απέναντι στο KKE, θα μπορέσει να ανακόψει αυτήν την πορεία, θα μπορέσει να ανακόψει τη λαϊκή συμμαχία, τη συμπαράταξη και τη συμπόρευση με το Κομμουνιστικό Κόμμα Ελλάδας.
Βεβαίως, είναι φανερό ότι καταψηφίζουμε τη σύμβαση. 
Κυρία Πρόεδρε, καταθέτουμε πρόταση για ονομαστική ψηφοφορία επί της αρχής και επί του άρθρου 1 της παρούσας πράξης νομοθετικού περιεχομένου.
Ευχαριστώ για την ανοχή σας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστώ κι εγώ τον ειδικό αγορητή του Κομμουνιστικού Κόμματος Ελλάδας.
Δίνω το λόγο στον ειδικό αγορητή του Λαϊκού Ορθόδοξου Συναγερμού κ. Αστέριο Ροντούλη.
Παρακαλώ, κύριε Ροντούλη, έχετε το λόγο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ πολύ, κυρία Πρόεδρε. 
Αγαπητέ κύριε Υπουργέ, σήμερα νομίζω ότι ήρθε η ώρα να παραιτηθείτε, να εγκαταλείψετε τη θέση σας στην Κυβέρνηση εάν έχετε τσίπα!
(Χειροκροτήματα από την πτέρυγα του ΛΑΟΣ)
Γίνομαι περισσότερο σαφής, αγαπητοί συνάδελφοι: 
Χθες στην επιτροπή που συζητήσαμε τη δανειακή σύμβαση, ρώτησα τον κύριο Υπουργό εάν έχει συναφθεί κάποια σύμβαση μεταξύ Φινλανδίας και ημών, προκειμένου η Φινλανδία να μας δανειοδοτήσει. Ο κύριος Υπουργός πήρε αμέσως το λόγο και είπε ότι τέτοια σύμβαση δεν υπάρχει.
Ο Πρωθυπουργός της Φινλανδίας κ. Κατάινεν είπε ότι υπάρχει μία τέτοια σύμβαση μεταξύ Φινλανδίας και Ελλάδος για να μας δανειοδοτήσει η Φινλανδία και για να το κάνει αυτό πήρε κάποιες εγγυήσεις. Αυτά λέει η σύμβαση, η ανύπαρκτη κατά τον κ. Σαχινίδη.
Είπα χθες στην επιτροπή ότι το πρόβλημα αυτό που θέσαμε εμείς χθες περί της συμβάσεως αυτής προκάλεσε μία μεγάλη συζήτηση στη Φινλανδία και προκαλεί τώρα που μιλάμε, γιατί ο κ. Κατάινεν δήλωσε στη συνέχεια ότι υπάρχει σύμβαση, η συμφωνία, αλλά εμείς δεν μπορούμε να την κοινοποιήσουμε, να τη δημοσιοποιήσουμε κατ’ απαίτησιν της ελληνικής Κυβέρνησης. που θέλει να μείνει μυστική, θέλει να μείνει απόρρητη. Και η απάντηση του κ. Σαχινίδη –τη λέω για δεύτερη φορά- είναι: «δεν υπάρχει αυτό, κύριε Ροντούλη». Ωραία!
Σας δίνω μία τελευταία ευκαιρία τώρα. Αναιρείτε αυτά που είπατε στην επιτροπή χθες; Τα αναιρείτε; Δεν τα αναιρείτε. Ωραία!
Ακούστε, λοιπόν, τώρα αγαπητοί συνάδελφοι, γιατί ο κ. Σαχινίδης πρέπει να τα μαζέψει και να φύγει από την Κυβέρνηση. Έχει εκθέσει τον Υπουργό Οικονομικών, τον κ. Βενιζέλο και τώρα Πρόεδρο του ΠΑΣΟΚ και εκθέτει και τον Πρωθυπουργό της χώρας, τον κ. Λουκά Παπαδήμο. Για να δούμε, λοιπόν, τώρα ποιος λέει αλήθεια και ποιος λέει ψέματα. 
Το βλέπετε, κύριε Υπουργέ; Εδώ υπογράφει ο κ. Βενιζέλος και η Υπουργός Οικονομικών της Φινλανδίας. Υπογράφουν!
Και όλο αυτό το κείμενο με αυτήν τη φωτογραφία, με ημερομηνία 20 Φεβρουαρίου 2012 από πού προέρχεται; Είναι του ΛΑΟΣ; Είναι του Πολατίδη; Είναι κάποιου της Νέας Δημοκρατίας; Είναι από το κρατικό πρακτορείο ειδήσεων της Φινλανδίας. Ωραία! Έχει και λεζάντα από κάτω που λέει ότι υπογράφουν τη συμφωνία. Το καταθέτω στα Πρακτικά. 
(Στο σημείο αυτό ο Βουλευτής κ. Αστέριος Ροντούλης                       καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το ίδιο κρατικό πρακτορείο ειδήσεων της Φινλανδίας λέει ότι τα κόμματα της αντιπολίτευσης –ονομάζει και τους Αρχηγούς των κομμάτων- πιέζουν τον κ. Κατάινεν της Φινλανδίας να δώσει στη δημοσιότητα τη συμφωνία αυτή, για να δουν και αυτοί το περιεχόμενο, ποιες είναι οι εγγυήσεις. Το καταθέτω και αυτό στα Πρακτικά. 
(Στο σημείο αυτό ο Βουλευτής κ. Αστέριος Ροντούλης                       καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εδώ στην Ελλάδα πήραμε χαμπάρι τι έγινε; Βεβαίως. Στην «ΗΜΕΡΗΣΙΑ» με την ίδια ημερομηνία, 20 Φεβρουαρίου 2012 διαβάζουμε: «Συμφωνία υπέγραψαν Ελλάδα και Φινλανδία για τις εγγυήσεις που ζητούσε η τελευταία, προκειμένου να συνεισφέρει στο δεύτερο πακέτο βοήθειας των 130 δισεκατομμυρίων ευρώ, μετέδωσε τη Δευτέρα το κρατικό φινλανδικό μέσο», το οποίο προανέφερα. Το καταθέτω και αυτό. 
(Στο σημείο αυτό ο Βουλευτής κ. Αστέριος Ροντούλης καταθέτει για τα Πρακτικά το προαναφερθέν δημοσίευμα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τελειώσαμε; Όχι, βεβαίως. Βγαίνει και το «REUTERS» και λέει ότι βεβαίως έγινε η συμφωνία, βεβαίως υπεγράφη την ημέρα που σας είπα, στις 20 Φεβρουαρίου 2012 και πήραν μέρος στη συμφωνία και συγκεκριμένες ελληνικές τράπεζες, τις οποίες και ονοματίζει. Λέει ότι συνεισέφεραν στη συμφωνία αυτή. Το «REUTERS» εκδίδει διπλά δημοσιεύματα, τα οποία καταθέτω –και του Φεβρουαρίου και του Μαρτίου- στη Βουλή των Ελλήνων. 
(Στο σημείο αυτό ο Βουλευτής κ. Αστέριος Ροντούλης καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τώρα, λοιπόν, συμβαίνουν δύο πράγματα, γιατί εμείς στο ΛΑΟΣ είμαστε καλοί άνθρωποι και δεν θέλουμε να αδικούμε κανέναν. Είμαστε και ψυχόπονοι. Δύο τινά συμβαίνουν. Ή όλα αυτά, το κρατικό πρακτορείο ειδήσεων της Φινλανδίας λέει ψέματα, η «ΗΜΕΡΗΣΙΑ» λέει ψέματα, το «REUTERS» λέει ψέματα, η αντιπολίτευση στη Φινλανδία, που βοά, λέει ψέματα ή έχουμε τον ψεύτη μπροστά μας. Αν συμβαίνει αυτό, τότε ο ψεύτης θα πρέπει, αν έχει τσίπα, να σηκωθεί και να φύγει. Εάν δεν συμβαίνει αυτό, τότε η ελληνική Κυβέρνηση πρέπει να κάνει μήνυση σε αυτούς τους κυρίους που αναπαράγουν όλο αυτό το υλικό, το ανύπαρκτο. Μα, η φωτογραφία είναι αψευδής μάρτυς! Ο Βενιζέλος από τη μία πλευρά, η Υπουργός Οικονομικών της Φινλανδίας από την άλλη υπογράφουν! Υπογράφουν! Έχει ξεσηκωθεί η αντιπολίτευση στη Φινλανδία και λέει «φέρτε να δούμε τη συμφωνία!». 
Προχωράω σε ένα δεύτερο ζήτημα. Θα μας απαντήσει ο κύριος Υπουργός σε αυτό, διότι προκλήθηκε από εμάς. Είπαμε να σηκωθεί να φύγει από την Αίθουσα, εάν λέει ψέματα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Ροντούλη, θα τελειώσετε ή θα απαντήσει τώρα ο Υπουργός;</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Όπως θέλει. Ας απαντήσει τώρα, δεν έχω κανένα πρόβλημα, κυρία Πρόεδρε. Αναμένω.</Speech> 
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Καλεί τον Υπουργό να φύγει από την Αίθουσα του Κοινοβουλίου; Ποιος είναι ο κ. Ροντούλης;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Εγώ αυτήν τη στιγμή κατέθεσα στα Πρακτικά της Βουλής, για να προστατεύσω τον Υπουργό…</Speech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Κύρια Πρόεδρε, σας παρακαλώ. Τα γομάρια τα έχουμε δεχθεί σε αυτήν την Αίθουσα, αλλά φθάνει, κύριε Ροντούλη.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Εσάς σας τσίμπησε καμμία μύγα, κύριε Ξυνίδη;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας παρακαλώ.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Σας τσίμπησε καμμία γομαρόμυγα; Δεν κατάλαβα, εσείς γιατί πετάγεστε τώρα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ.</ChairmanSpeech> 
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Τους τραμπουκισμούς σας αλλού!</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Τα είδατε αυτά που κατέθεσα στα Πρακτικά;</Speech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Αλλού τους τραμπουκισμούς σας, κύριε Ροντούλη!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Τραμπούκοι είστε εσείς που λέτε ψέματα στον ελληνικό λαό! Μας έχετε φλομώσει στο ψέμα, κύριε Ξυνίδη!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ πολύ!</ChairmanSpeech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Κύριε Ροντούλη…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Μας έχετε φλομώσει στο ψέμα! Δεν σας ανεχόμαστε άλλο! Ψεύτες! 
(Χειροκροτήματα από την πτέρυγα του ΛΑΟΣ)</Speech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Κύριε Ροντούλη, στη Λάρισα αυτά!</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ψεύτες!</Speech>
<Speech><Parlmember>ΣΩΚΡΑΤΗΣ ΞΥΝΙΔΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας και Ναυτιλίας): Στη Λάρισα αυτά!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Υπουργέ, σας παρακαλώ!
Κύριε Ροντούλη, ολοκληρώστε, παρακαλώ. Συνεχίστε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Έρχομαι τώρα στο ζήτημα των προμηθειών. 
Πήγα κι έψαξα τι λέει το μνημόνιο 1 για το ζήτημα της προμήθειας. Στην πρώτη δανειακή σύμβαση πράγματι υπάρχει μία επιβάρυνση εξυπηρέτησης, προμήθεια δηλαδή, ίση με πενήντα μονάδες βάσης. Ονομάζεται επιβάρυνση εξυπηρέτησης. Δηλαδή θα κατέβαλε το ελληνικό δημόσιο για το πρώτο δάνειο που πήραμε προμήθεια πενήντα μονάδων βάσεων 0,5%. Ωραία. Αυτό ήταν η πρώτη δανειακή σύμβαση. 
Πάμε τώρα στη δεύτερη δανειακή σύμβαση. 
Στη δεύτερη δανειακή σύμβαση -που κατά τη Νέα Δημοκρατία είναι καλύτερη της πρώτης και γι’ αυτό και την ψηφίζει- στο κομμάτι προμήθεια διαχείρισης, στις προμήθειες -που λέμε- υπάρχει διπλή επιβάρυνση, αγαπητοί Βουλευτές της Νέας Δημοκρατίας. Είναι, πρώτον, η προμήθεια 0,5% για κάθε τμήμα-δόση του δανείου που θα εκταμιεύεται –υπάρχει και στο πρώτο- και υπάρχει κι ένα δεύτερο που ονομάζεται ετήσια προμήθεια. Δηλαδή μία προμήθεια, ένα καπέλο όταν εκταμιεύω ένα τμήμα του δανείου. Πόσα τμήματα θα έχω εκταμιεύσει στη διάρκεια ενός χρόνου, δώδεκα μηνών; Και άλλο ένα 5 τοις χιλίοις στο σύνολο που έχει εκταμιευθεί στη διάρκεια δώδεκα μηνών. Διπλό το καπέλο. Και μιλάμε για καλύτερη δανειακή σύμβαση.
Εδώ τώρα, αγαπητοί συνάδελφοι, έχουν πέσει και οι μάσκες. Θα πω μόνο τούτο, ότι μέχρι τέλος του 2011 η Γερμανία έχει λάβει από τόκους, μόνο από τόκους από εμάς, από την έρημη αυτή πατρίδα, 380 εκατομμύρια ευρώ, μόνο τοκοφορία και μόνο για τη Γερμανία. Σας θυμίζω ότι για 350 εκατομμύρια ευρώ γινόταν ο καβγάς για το αν πρέπει να κόψουμε ή όχι τις πενιχρές συντάξεις των Ελλήνων συνταξιούχων. Και για την τοκοφορία της Γερμανίας δώσαμε 380 εκατομμύρια ευρώ. Καταλαβαίνετε, λοιπόν, ότι οι μάσκες έχουν πέσει. 
Εδώ δεν μιλάμε για κοινοτική, για ευρωπαϊκή αλληλεγγύη, εδώ μιλάμε για μία ληστρική επιδρομή εναντίον του ελληνικού έθνους στην κυριολεξία. Αυτή είναι η δανειακή σύμβαση που κάποιοι υπερψηφίζουν. 
Ξέρετε πόσο θα μας κοστίσει αυτό το διπλό της προμήθειας; Εμείς στο Λαϊκό Ορθόδοξο Συναγερμό κάναμε έναν υπολογισμό. Θα μας κοστίσει μόνο το 0,5 της προμήθειας -χωρίς να βάζω και την ετήσια προμήθεια- 545,5 εκατομμύρια ευρώ, χωρίς να υπολογίσουμε την ετήσια προμήθεια διαχείρισης. Καταλαβαίνετε, λοιπόν, ότι μιλάμε για μία ληστρική επίθεση στο εισόδημα του ελληνικού λαού, στις συνθήκες επιβίωσης και διαβίωσης του ελληνικού λαού. Αυτά όσον αφορά το ζήτημα των προμηθειών. 
Να δούμε τώρα τη δανειακή σύμβαση, το δάνειο και να προσπαθήσουμε να του δώσουμε κάποιους χαρακτηρισμούς. 
Πρώτον, είναι ένα δάνειο μεταλλαγμένο. Έχει μεταλλαχθεί από δάνειο προς ιδιώτες, ιδιωτικό δάνειο σε κρατικό δάνειο. Λιγότερο από το 20% του δανείου, των δανεικών της χώρας, του χρέους της χώρας ανήκει σε ιδιώτες. Αυτό τι σημαίνει; Ότι το 80% και πάνω πλέον, όπως έχει διαμορφωθεί η κατάσταση και με αυτήν τη δανειακή σύμβαση, έχει γίνει κρατικό δάνειο.
Μας ενοχλεί αυτό; Μας ενοχλεί γιατί το κρατικό δάνειο, τα κρατικά χρέη, τα χρέη προς άλλα κράτη για νομικούς και πολιτικούς λόγους δεν μπορούν να «κουρευτούν» επ’ ουδενί λόγο. Άρα, τέλος το «κούρεμα». Η μετάλλαξη αυτή του δανείου απαγορεύει πλέον ένα νέο «κούρεμα», εκτός και αν υπάρξει η σύμφωνη γνώμη των δανειστών μας. Και το ερώτημα είναι, γιατί θα μπορούσε να υπάρξει. Άρα, λοιπόν, πρόκειται για ένα δάνειο μεταλλαγμένο.
Δεύτερον, είναι ένα δάνειο αλλοδαπό. Φαίνεται ότι έχουν αγάπη. Όπως ανοίγουν τα σύνορα για τους αλλοδαπούς, τους λαθρομετανάστες κ.λπ., έτσι έκαναν και με το δάνειο, το μετέτρεψαν σε αλλοδαπόν. Δηλαδή, μέχρι πριν από δύο χρόνια, το δάνειο, τα χρέη που είχε η Ελλάδα υπόκειντο στο ελληνικό δίκαιο. Τώρα μπαίνει το αγγλικό δίκαιο μέσα. Αυτό σημαίνει πρώτον, ότι θέλουμε δεν θέλουμε το δάνειο θα παραμείνει σε ευρώ, ακόμα και αν γυρίσουμε στη δραχμή. Δεύτερον, είναι ενυπόθηκο με εγγυήσεις και τρίτον, μπορεί πλέον ο δανειστής ή οι δανειστές μας να κατάσχουν την ιδιωτική περιουσία του ελληνικού δημοσίου. Και στο σημείο αυτό, θα ήθελα να τονίσω όχι τη δημόσια, αλλά την ιδιωτική περιουσία του ελληνικού δημοσίου. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Κυρία Πρόεδρε, θα μου δώσετε λίγο χρόνο παραπάνω;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Έχετε λίγο χρόνο παραπάνω, κύριε Ροντούλη. Συνεχίστε.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ευχαριστώ, κύρια Πρόεδρε, γιατί είναι σοβαρό το θέμα. 
Και στο σημείο αυτό ρώτησα –και χθες δεν πήρα απάντηση - για το εξής: Βγάζουμε τους υδρογονάνθρακες από τα έγκατα της ελληνικής γης, κύριε Βελόπουλε.</Speech> 
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Έτσι, κύριε Ροντούλη.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Διότι κάνετε και προσωπικό αγώνα και έχετε πληγεί εξ αυτού του λόγου από διάφορα κέντρα και παράκεντρα και διάφορους γραφιάδες.</Speech> 
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Και ο κύριος Υπουργός με κορόιδευε.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Βγαίνει, λοιπόν, αυτό το προϊόν της ελληνικής γης, οι υδρογονάνθρακες. Αυτό σημαίνει ότι το ελληνικό δημόσιο αποκτά μια πρόσοδο, μια αξία. Η πρόσοδος αυτή είναι κατασχέσιμη; Περιμένω από την Κυβέρνηση να απαντήσει. 
Δεύτερον, μπορεί να κατασχεθεί ο ελληνικός χρυσός που βρίσκεται στο εξωτερικό; Και αν μπορεί, αν διατρέχουμε αυτόν τον κίνδυνο –θα μας απαντήσει η υπεύθυνη Κυβέρνηση, αν μπορεί να κατασχεθεί ο χρυσός που είναι στο εξωτερικό- γιατί δεν τον φέρνουμε μέσα; Μπορούμε να τον φέρουμε μέσα τώρα, σήμερα, αύριο; Μπορεί να δώσει μια εντολή ο Έλληνας Πρωθυπουργός ή η Τράπεζα της Ελλάδος να φέρει τον ελληνικό χρυσό μέσα, σε ελληνικό θησαυροφυλάκιο; Και μην μου πείτε το επιχείρημα περί διασποράς ασφαλείας, όταν γίνονται όλα αυτά. Εάν διατρέχουμε κίνδυνο, το ελληνικό χρυσάφι, κύριε Αϊβαλιώτη, πρέπει να έρθει στην Ελλάδα. 
Τρίτον, το χρέος είναι μη διαχειρίσιμο. Γνωρίζουν όλοι, ακόμα και οι μη οικονομολόγοι ή οικονομολογούντες, ότι η εξυπηρέτηση του χρέους είναι συνάρτηση του ΑΕΠ, της ανάπτυξης και των επιτοκίων. Όταν αυτά τα δύο συμβαδίζουν, δηλαδή τα επιτόκια συμβαδίζουν με το ρυθμό ανάπτυξης, τότε το οποιοδήποτε χρέος είναι διαχειρίσιμο. 
Μα, εδώ εμείς έχουμε μια ύφεση της τάξης περίπου του 7% και έχουμε μεσοσταθμικά επιτόκια της τάξης του περίπου 3,5%, δηλαδή δέκα μονάδες διαφορά. Πώς θα γίνει εξυπηρετήσιμο αυτό το χρέος; Και βεβαίως ακούω το εξής επιχείρημα που διατυπώθηκε χθες από την Κυβέρνηση: «Μην κάνετε προβλέψεις, κύριε Ροντούλη, μέχρι το 2020 για το ρυθμό ανάπτυξης του ΑΕΠ», γιατί μέχρι το 2020 υπεισέρχονται διάφορες παράμετροι μέσα και διάφορα στοιχεία και δεν μπορούμε να αποτυπώσουμε επ’ ακριβώς την κατάσταση. 
Εμείς, λοιπόν, ανταπαντούμε με ένα ερώτημα: Πώς είναι δυνατόν τότε να βγαίνει η τρόικα και να λέει ότι μέχρι το 2020 το ελληνικό χρέος θα έχει φτάσει στο 117,5% του ΑΕΠ; 
Αυτοί που το ξέρουν; Αφού μπορεί να υπεισέλθουν χίλιοι δυο παράγοντες μέχρι το 2020, αυτοί πώς κάνουν εκτιμήσεις; Κι εμείς δεν μπορούμε να κάνουμε εκτιμήσεις;
Τελειώνω, κυρία Πρόεδρε, λέγοντας το εξής. Η μεγάλη αγωνία του Λαϊκού Ορθοδόξου Συναγερμού είτε για τα δάνεια, για τα χρέη, για όλα, για όλη την κατάσταση, για τα μνημόνια κ.λπ. είναι μία: Πλέον θα οδηγηθούμε σε σφοδρότατες κοινωνικές εκρήξεις. Η κοινωνία έχει φτάσει στα όριά της. 
Και τι μπορούμε να πούμε ως πολιτικό σύστημα σε έναν άνεργο που δεν μπορεί να ταΐσει τα παιδιά του για παράδειγμα, σε έναν άστεγο που δεν μπορεί να βρει ένα κεραμίδι για την οικογένειά του, σε έναν άνθρωπο που δεν έχει να φάει και ψάχνει στα σκουπίδια και σε έναν συνταξιούχο που επιβάλλεται σε καταναγκαστική ευθανασία, γιατί απλώς δεν έχει χρήματα να πάει να αγοράσει τα φάρμακα; Τι να πούμε στον άνθρωπο αυτό εμείς για αυτή τη δανειακή σύμβαση και για το δεύτερο μνημόνιο, που είναι πάρα πολύ καλύτερο κατά τη Νέα Δημοκρατία από το πρώτο; Να τα πει αυτά στον άνθρωπο αυτόν, στον άνεργο, στα τρία εκατομμύρια των Ελλήνων που είναι κάτω από τα όρια της φτώχειας.
Εμείς, λοιπόν, λέμε το εξής: Η κατάσταση πρέπει να αποκτήσει μία ευστάθεια. Δεν πρέπει να ξεφύγει εκτός ελέγχου. Πρέπει να αποκτηθεί μία κοινωνική και συνεπώς, πολιτική σταθερότητα και γι’ αυτό θεωρούμε ότι πρέπει να προχωρήσουμε υποχρεωτικά σε δύο κινήσεις.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε, σε τριάντα δευτερόλεπτα. 
Κίνηση πρώτη: Πρέπει να θεσμοθετηθεί -και νομίζω θα συμφωνούμε όλοι, θεωρητικά, όλες οι πτέρυγες- το ελάχιστο εγγυημένο εισόδημα για να χτυπηθεί η ακραία φτώχεια, εάν θέλουμε να κοιτάζουμε αύριο τον κατατρεγμένο πολίτη στα μάτια και να πούμε ότι τουλάχιστον αυτό μπορούσαμε, αυτό κάναμε με βάση τις υφιστάμενες δυνατότητες.
Δεύτερον και πάρα πολύ σημαντικό: Οι τράπεζες που ανακεφαλαιοποιούνται, παίρνουν χρήματα από τα δάνεια αυτά, θα πρέπει να συμβάλουν κι αυτές στην ανάταξη της ελληνικής οικονομίας. Πώς; Πρώτον, με δραματική αποκλιμάκωση των επιτοκίων και δεύτερον, θα πρέπει να περικοπεί τμήμα τουλάχιστον του κεφαλαίου των δανειοληπτών, είτε πρόκειται για καταναλωτικά δάνεια είτε πρόκειται για επιχειρηματικά δάνεια είτε πρόκειται για στεγαστικά δάνεια. Διαφορετικά οι ίδιες οι τράπεζες έχουν ένα τεράστιο πρόβλημα, γιατί θα έχουν στα θεμέλιά τους μία βόμβα. Τη βόμβα των επισφαλειών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Εμείς, λοιπόν, κυρία Πρόεδρε, θεωρούμε ότι αν δεν προχωρήσουμε σε μία τέτοια κατάσταση που περιέγραψα πριν από λίγο, τότε κακώς μιλάμε για αυτή τη δανειακή σύμβαση. Διότι η κατάσταση δεν θα είναι πολιτικά και κοινωνικά διαχειρίσιμη. 
Γι’ αυτό το λόγο σήμερα οι μάσκες θα πέσουν στην Αίθουσα αυτή. Ο Λαϊκός Ορθόδοξος Συναγερμός καταθέτει αίτηση για διεξαγωγή ονομαστικής ψηφοφορίας και επί της αρχής και επί του άρθρου 1 και επί του άρθρου 2 του παρόντος νομοσχεδίου. Είναι μία επιλογή που θα δείξει σε όλους ότι τουλάχιστον ο Λαϊκός Ορθόδοξος Συναγερμός ξέρει να τιμά την εθνική ευθύνη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριε Ροντούλη, ολοκληρώστε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είναι ένα κόμμα εθνικής συνέπειας και εθνικής ευθύνης και εθνικής συνέχειας. Γιατί έχουμε και συνέχεια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριε Ροντούλη, πρέπει να ολοκληρώσετε. Τα τριάντα δευτερόλεπτα έχουν γίνει επτά λεπτά.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Καταθέτω, κυρία Πρόεδρε, την αίτηση ονομαστικής ψηφοφορίας. Σας ευχαριστώ και προσωπικά για την ανοχή σας.
Ευχαριστώ πολύ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε, κύριε Ροντούλη.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ο Αναπληρωτής Υπουργός Οικονομικών κ. Φίλιππος Σαχινίδης έχει ζητήσει το λόγο για λίγα λεπτά.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Για μισό λεπτό, κυρία Πρόεδρε.
Κύριε Ροντούλη, επαναλαμβάνω -γιατί τα φινλανδικά σας προφανώς δεν είναι καλά- δεν υπάρχει σύμβαση μεταξύ του ελληνικού δημοσίου και της Φινλανδίας. Κανείς Έλληνας Πρωθυπουργός δεν έχει υπογράψει σύμβαση με τη Φινλανδία. Ψεύτης δεν είμαι εγώ. Συκοφάντης είστε εσείς και με τις ασχήμιές σας δεν τιμάτε το Κοινοβούλιο, αλλά το υποβαθμίζετε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κυρία Πρόεδρε, θέλω το λόγο επί προσωπικού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ο κ. Ροντούλης έχει το λόγο για ένα λεπτό.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Υπουργέ, μπορείτε να μας δώσετε περισσότερες διευκρινήσεις;</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Θα μιλήσουμε και εμείς…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Προσβάλλει τη νοημοσύνη μας…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ, κύριοι! Απαιτώ το σεβασμό στο Προεδρείο που νομίζω ότι εσείς πρέπει να διαφυλάξετε. 
Ο κ. Ροντούλης έχει το λόγο για ένα λεπτό.</ChairmanSpeech> 
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, μου επιτρέπετε να ρωτήσω κάτι;</Speech> 
 <Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Εγώ δεν έχω πρόβλημα. Απλά έχω ζητήσει το λόγο επί προσωπικού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Λαφαζάνη, δεν έχετε το λόγο. Όταν λάβει το λόγο ο ειδικός αγορητής του κόμματος σας θα ρωτήσει για περαιτέρω διευκρινίσεις. 
Ορίστε, κύριε Ροντούλη, έχετε το λόγο.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Υπουργέ, τα Φιλανδικά μου δεν είναι καθόλου καλά, δεν τα γνωρίζω καθόλου. Είμαι Έλληνας, πατριώτης Έλληνας και τα ελληνικά μου είναι πάρα πολύ καλά, τουλάχιστον ανεκτά.
Κατέθεσα σωρεία εγγράφων και ζήτησα το εξής απλό: Διαψεύστε τα δημοσιεύματα που σας κατέθεσα που είναι επίσημα και κάντε μήνυση είτε στο «REUTERS» είτε στην εφημερίδα «ΗΜΕΡΗΣΙΑ» και πείτε «κύριοι, είστε ψεύτες και συκοφάντες». Δεν το κάνετε, όμως, αυτό και λέτε συκοφάντη το Βουλευτή που φέρνει αυτά τα πράγματα στην Αίθουσα. Σας επιστρέφω τον χαρακτηρισμό του συκοφάντη. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ξέρετε, όμως, γιατί τα κάνει αυτά ο κ. Σαχινίδης; Τσάμπα μάγκας είναι. Απλούστατα ξέρει πολύ καλά ότι η συμφωνία είναι απόρρητη και μυστική. Έχει τη δέσμευση της άλλης πλευράς ότι είναι απόρρητη και μυστική. Έχει ξεσηκωθεί στη Φιλανδία η αντιπολίτευση και ζητάει αυτή την ανύπαρκτη, κατά τον κ. Σαχινίδη, συμφωνία. Δηλαδή, ο κ. Σαχινίδης εδώ βγάζει συκοφάντες και ψεύτες την αντιπολίτευση της Φιλανδίας, την όποια αντιπολίτευση της Ελλάδος, τα Μέσα Μαζικής Ενημέρωσης. Αρνείτε τη φωτογραφία –κατέθεσα και φωτογραφία, έλεος!- που υπογράφει ο κ. Βενιζέλος και ο Υπουργός Οικονομικών της Φιλανδίας. Ε, διαψεύστε τα αυτά, κύριε Σαχινίδη!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ολοκληρώστε παρακαλώ.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Ο κύριος Υπουργός απήυθυνε κάποιες κατηγορίες. 
Σας ξαναλέω, κύριε Σαχινίδη, ότι δύο πράγματα συμβαίνουν: Ή λέτε ψέματα και αν έχετε τσίπα, θα φύγετε. Νομίζω ότι το «ή» αν είστε ακόμη και από την Ελασσόνα, το γνωρίζετε. Εκεί στην Ελασσόνα ξέρουν πολύ καλά το «ή». Εσείς φαίνετε έχετε φύγει στα μεγάλα σαλόνια και δεν μπορείτε να αντιληφθείτε τι γίνεται στην Ελασσόνα. Αλλά εκεί ξέρουν το «ή». Ή λοιπόν συμβαίνει αυτό ή πρέπει να αντιδράσετε ως Κυβέρνηση και να πείτε «κύριοι εσείς που τα γράφετε ή που τα  λέτε αυτά, που χτυπάτε τον Φιλανδό Πρωθυπουργό, είστε ψεύτες και συκοφάντες και η ελληνική Κυβέρνηση σας κάνει και μηνύσεις». Πείτε το αυτό και θα αποσύρω αμέσως την οποιαδήποτε κατηγορία. 
(Χειροκροτήματα από την πτέρυγα του ΛΑΟΣ)</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Κυρία Πρόεδρε, παρακαλώ το λόγο για μια διευκρίνιση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Υπουργέ, μισό λεπτό…</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Επειδή πρέπει να αποφευχθεί κάθε παρεξήγηση, να πω ότι μόνο τον κ. Ροντούλη απεκάλεσα συκοφάντη και κανέναν άλλο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Γίνεται δεκτό, κύριε Υπουργέ.</ChairmanSpeech> 
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό έχετε να πείτε για το θέμα, κύριε Υπουργέ;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κυρία Πρόεδρε, το λόγο επί προσωπικού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας παρακαλώ, κύριοι! Δεν υπάρχει προσωπικό.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κυρία Πρόεδρε, το λόγο για ένα δευτερόλεπτο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Έχει ολοκληρωθεί η συζήτηση επί του προσωπικού.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Η κατηγορία αυτή από τον κ. Σαχινίδη αποτελεί εύσημο…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ να μη γράφετε τίποτα στα Πρακτικά από όσους ομιλούν που το Προεδρείο δεν έχει δώσει το λόγο. Αν το Προεδρείο δεν έχει δώσει το λόγο, δεν γράφετε τίποτα στα Πρακτικά. Επιτέλους, η ανταλλαγή αφορισμών δεν θα γίνει εδώ, αν θέλετε παιχνίδι, προεκλογικής…</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Παρακαλώ πολύ! Καθίστε στη θέση σας και μην ομιλείτε από το διάδρομο. Σας παρακαλώ, σεβασμό σε αυτή την Αίθουσα και στη δημοκρατία που υπηρετούμε όλοι μας και στους θεσμούς της. Σε λίγο θα πάμε να ζητήσουμε τη ψήφο του ελληνικού λαού…</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Σας παρακαλώ πολύ! Σταθείτε στο ύψος των περιστάσεων και μην αδικείτε τους εαυτούς σας. 
Το λόγο έχει ο ειδικός αγορητής του Συνασπισμού Ριζοσπαστικής Αριστεράς κ. Δημήτριος Παπαδημούλης.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κυρία Πρόεδρε.
Επιτρέψτε πριν μπω στη συζητούμενη πράξη νομοθετικού περιεχομένου να αναφερθώ σε αυτό που προηγήθηκε.
Κοιτάξτε, με ανταλλαγή χαρακτηρισμών και μάλιστα υβριστικών, με κραυγές και με υψηλούς τόνους δεν αντιμετωπίζεται το πρόβλημα. Το πρόβλημα υπάρχει  και οι κραυγές και οι ύβρεις οδηγούν στη συσκότισή του. 
Το θέσαμε και χθες στην Επιτροπή Οικονομικών Υποθέσεων –το έθεσε ο συνάδελφος ο Παναγιώτης Λαφαζάνης- ότι όλοι γνωρίζουμε ότι είχε εγερθεί θέμα εγγυήσεων από τη Φιλανδία, ότι υπήρχε εμπλοκή, ότι έγιναν συζητήσεις για το θέμα στο Eurogroup και βρέθηκε τελικά μια φόρμουλα με την οποία το πράγμα περπάτησε. 
Αντί, λοιπόν –και χωρίς να συμμερίζομαι τους τόνους του εισηγητή του Λαϊκού Ορθόδοξου Συναγερμού- ο αρμόδιος Υπουργός να λέει απλώς ότι δεν είναι αλήθεια αυτό που είπε ο κ. Ροντούλης, οφείλει να μας πει, ποια είναι η αλήθεια και το τι συμβαίνει. Λέτε να υπέγραφαν ο κ. Βενιζέλος και ο Φιλανδός ομόλογος του απλώς αυτόγραφα στις φωτογραφίες τους; Κάτι πρέπει να υπάρχει. Ελάτε και πείτε μας θετικά: «Αυτό που λέει ο συνάδελφος δεν είναι σωστό, οι τόνοι που χρησιμοποιεί είναι απαράδεκτοι και αυτό που είναι αλήθεια είναι αυτό».
Κύριε Ξυνίδη, επειδή έφυγε ο κ. Σαχινίδης, παρακαλώ ενημερώστε τον όταν έρθει ότι παραμένει το θέμα. Το θέσαμε και εχθές στην Επιτροπή Οικονομικών Υποθέσεων, το επαναφέρω και σήμερα. Χρειάζονται από την Κυβέρνηση πειστικές εξηγήσεις για το τι έγινε και τι δεν έγινε. Ακόμη και την εξήγηση «βρέθηκε μια φόρμουλα και έχει αναληφθεί μια δέσμευση απόρρητου» οφείλετε να την πείτε στη Βουλή. Οφείλετε να πείτε ότι βρέθηκε κάτι, ότι εξασφαλίστηκε κάτι, ότι έχει εμπράγματες εγγυήσεις, ότι έχει ενυπόθηκες εγγυήσεις, ότι η Φιλανδία έβαλε το μερτικό της, ότι η Φιλανδία ουσιαστικά δεν το έβαλε διότι ό,τι έδωσε συμφωνήσαμε να το πάρει πίσω. Πείτε ό,τι κάνατε. 
Αυτά, για να σταθούμε στην ουσία. Γιατί τα χοντρά θέματα δεν είναι αυτά. Τα χοντρά θέματα είναι άλλα. Το χοντρό θέμα είναι ότι σήμερα με αυτή την πράξη νομοθετικού περιεχομένου ολοκληρώνεται το πακέτο μνημόνιο 2. Οι σημερινοί συνεταίροι της Κυβέρνησης, το ΠΑΣΟΚ και η Νέα Δημοκρατία και πιθανότατα αυριανοί συνεταίροι της Κυβέρνησης κατά τις επιταγές της τρόικας και κατά τις επιθυμίες του Συνδέσμου Ελλήνων Βιομηχάνων, ολοκληρώνουν ένα πακέτο πολιτικής, το οποίο έχει οδηγήσει μέχρι τώρα σε μια τεράστια ύφεση –το 2011 έκλεισε με ύφεση 7%- στον υπερδιπλασιασμό της ανεργίας τα τελευταία δυόμισι χρόνια και σε μια γιγάντια αναδιανομή σε βάρος μισθωτών, συνταξιούχων, ανέργων και κοινωνικού κράτους και υπέρ των εργοδοτικών συμφερόντων. 
Το μνημόνιο νούμερο δυο, το πακέτο που σήμερα ψηφίζετε, κύριοι της Νέας Δημοκρατίας και του ΠΑΣΟΚ, είναι το κοινό προεκλογικό πρόγραμμα της Νέας Δημοκρατίας και του ΠΑΣΟΚ για τις επόμενες εκλογές. Θα βγάλετε σποτ με διάφορα, θα κατηγορεί ο ένας τον άλλο για το ποιος έβλαψε περισσότερο τη χώρα μας, αλλά έχετε δεσμευθεί λεπτομερειακά σε μια κοινή πολιτική. 
Και ήρθε η χθεσινή Έκθεση της Τράπεζας της Ελλάδας να φανερώσει με αριθμούς την τραγωδία την κοινωνική που υλοποιεί αυτή η πολιτική σας. Μέχρι τώρα μισθωτοί και συνταξιούχοι έχουν χάσει το 1/3 του εισοδήματός τους με τρεις τρόπους: Πρώτον, με ονομαστικές μειώσεις μισθών, δεύτερον, με την πρόσθετη φορολογία και τρίτον, με το ροκάνισμα του εισοδήματος λόγω πληθωρισμού. Διότι, στην Ελλάδα πέφτουν οι αμοιβές, πέφτουν τα επιδόματα ανεργίας, πέφτουν οι συντάξεις, αλλά ανεβαίνει η ακρίβεια. 
Ήρθε χθες ο κ. Προβόπουλος και είπε ότι και το 2012 και το 2013 και το 2014 θα συνεχιστούν οι μειώσεις μισθών Άλλο ένα 16% στο ένα τρίτο. Δηλαδή, συνολικά θα έχουμε μειώσεις της τάξης του 50%. Λέει ότι θα γυρίσουμε πίσω στο 2001, δηλαδή θα γυρίσουν οι αμοιβές εκεί που ήταν πριν μπει η Ελλάδα στο ευρώ. Θυμάστε με τι συνθήματα ΠΑΣΟΚ και Νέα Δημοκρατία βάλατε την Ελλάδα στο ευρώ; Μιλούσατε για σύγκλιση, για ισχυρή Ελλάδα, ότι θα πιάσουμε το βιοτικό επίπεδο των προηγμένων Ευρωπαίων. Δεν τα λέει ο ΣΥΡΙΖΑ αυτά, τα λέει ένας δικός σας άνθρωπος, ο κ. Προβόπουλος.</Speech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Πείτε μας τι λέει ο Σύριζα. Να φύγουμε από το ευρώ;</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Επειδή αυτή η πολιτική σπάει τη ραχοκοκαλιά των κοινωνικών στρωμάτων της μεγάλης πλειοψηφίας του ελληνικού λαού, δεν είναι δυνατόν να την υπερψηφίσουν ακόμη και οι Βουλευτές της Νέας Δημοκρατίας  και του ΠΑΣΟΚ. Έτσι, πέρα από το παγκόσμιο ρεκόρ της διαρκούς ύφεσης -το 2011 ήταν 7%, το 2012 η πρόβλεψη είναι -4,5%, αλλά θα είναι μεγαλύτερη- για πέμπτη συνεχόμενη χρονιά ύφεση έχουν δυο χώρες στον κόσμο, η Ελλάδα και το Σουδάν. Καμμία άλλη. Πρώτη φορά στην Ελλάδα μετά το δεύτερο παγκόσμιο πόλεμο έχουμε τέτοια ύφεση. Επειδή, λοιπόν, φθάνετε στο σημείο να διαγράφετε ΠΑΣΟΚ, Νέα Δημοκρατία και ΛΑΟΣ σαράντα πέντε Βουλευτές σε μια βραδιά –παγκόσμιο ρεκόρ στην κοινοβουλευτική ιστορία!- προσπαθείτε να κρύψετε αυτήν την απαράδεκτη, την επικίνδυνη πολιτική πίσω από ένα προπέτασμα καπνού και πίσω από μια χυδαία επίθεση στην Αριστερά. 
Τις τελευταίες μέρες και εβδομάδες έχω βαρεθεί να ακούω το ίδιο τροπάρι από πασόκους, νεοδημοκράτες και τα επιχειρηματικά συμφέροντα που τους στηρίζουν. Ξέρετε κάτι, λένε, δεν φταίμε εμείς που οδηγήθηκε η χώρα στο γκρεμό, ΠΑΣΟΚ και Νέα Δημοκρατία που κυβερνάμε εναλλάξ σχεδόν σαράντα χρόνια και τους τελευταίους μήνες μαζί, φταίει η Αριστερά, η οποία ουσιαστικά ήταν εξουσία αυτά τα σαράντα χρόνια, διότι με την ιδεολογική της επιρροή μας επηρέαζε και μας ανάγκαζε να κάνουμε αυτά που κάναμε. Δεν φταίμε εμείς, φταίει το ιδιότυπο σοβιετικό κράτος που λέγεται Ελλάδα. 
Αλήθεια, κυρίες και κύριοι συνάδελφοι; Εμείς σας βάζαμε να παίρνετε μίζες από τη «SIEMENS»; Εμείς σας βάζαμε να διορίζετε από τις πόρτες και τα παράθυρα; Εμείς σας πιέζαμε να δίνετε απευθείας πανάκριβες αναθέσεις σε έργα και προμήθειες σε κολλητούς φίλους επιχειρηματίες; Εμείς σας υποχρεώναμε να αγοράζετε πανάκριβα τανκς, φρεγάτες, αεροπλάνα, με το αζημίωτο για τους μιζαδόρους και το «μαύρο» πολιτικό χρήμα; Εμείς σας βάλαμε να φτιάξετε ένα Σύνταγμα που οδηγεί στην ατιμωρησία και στην υπερπροστασία των πολιτικών, με αποτέλεσμα να μην έχει πάει κανείς στη φυλακή; 
Και επειδή δεν σας αρέσει η συζήτηση επί της ουσίας, φτιάχνετε κατασκευάσματα μνημονιακής προπαγάνδας. Τι μας είπε σήμερα ο κ. Δασκαλόπουλος, ο Πρόεδρος του Συνδέσμου Ελλήνων Βιομηχάνων; Ευρώπη ή χάος και ότι τάχα ο κ. Δασκαλόπουλος, το ΠΑΣΟΚ και η Νέα Δημοκρατία είναι η Ευρώπη και όσοι δεν συμφωνούν μαζί τους είναι το χάος. Αλήθεια; 
Μίλησε, επίσης, στο όνομα των θυσιών του ελληνικού λαού. Ποιες θυσίες έχουν κάνει ο κ. Δασκαλόπουλος και η τάξη του; Τεράστιες θυσίες έχουν κάνει και συνεχίζουν να κάνουν -γιατί τους γδέρνετε- οι μισθωτοί, οι συνταξιούχοι, οι άνεργοι, οι μικρομεσαίοι που συνθλίβονται με τα λουκέτα, οι αγρότες, η νέα γενιά που μεταναστεύει. 
Εν πάση περιπτώσει, μιας που αναφέρθηκα στο συγκεκριμένο πρόσωπο, ποια βιομηχανία έχει ο κ. Δασκαλόπουλος; Τι παράγει; Πόσες θέσεις εργασίας δημιουργεί; Αυτός δεν είναι Πρόεδρος και εκπρόσωπος του Συνδέσμου Ελλήνων Βιομηχάνων, είναι εκπρόσωπος των Ελλήνων τοκιστών και σουλατσαδόρων. Και εάν δεν έχετε εσείς τα κότσια να τον βάλετε στη θέση του, κάποιος πρέπει σε αυτό το Κοινοβούλιο να μιλήσει τη γλώσσα της αλήθειας. Εγώ ξέρω Ιταλούς βιομήχανους που αγόρασαν το ιταλικό πατριωτικό ομόλογο. Ξέρω Γερμανούς βιομήχανους που είπαν «ναι, βάλτε μας παραπάνω φόρους». Έλληνα βιομήχανο ή τον εκπρόσωπό τους που να είπε κάτι τέτοιο δεν έχω ακούσει μέχρι τώρα.
Αντίθετα ξέρω από τη μελέτη του Ελβετικού Ινστιτούτου ΕΛΒΕΑ ότι από το 2009 μέχρι το 2011 διπλασιάστηκαν οι  καταθέσεις Ελλήνων στην Ελβετία. Και ξέρω επίσης ότι πάμε σε εκλογές σε ενάμιση μήνα και την περιβόητη διμερή συμφωνία Ελλάδας-Ελβετίας, που ο κ. Βενιζέλος μας έλεγε από το περασμένο Φθινόπωρο ότι είναι έτοιμη, ότι υπογράφεται, ότι θα πάρουμε και λεφτά και ότι θα πάρουμε και ονόματα και ακόμη την περιμένουμε. Και όλα αυτά, γιατί γίνονται; Γίνονται στο όνομα της αντιμετώπισης του χρέους. Πόσο ήταν το χρέος πριν μπούμε στο μνημόνιο; Περίπου 120% του ΑΕΠ. Με την άγρια υφεσιακή πολιτική του μνημονίου και του πρώτου και του δεύτερου, μετά το κούρεμα, όπως το  κάνατε τώρα με καθυστέρηση δύο χρόνων και με τους όρους και στο χρόνο που βολεύει τους δανειστές μας, το χρέος θα είναι 161% του ΑΕΠ το 2012 και 165% του ΑΕΠ το 2013. Πολύ παραπάνω δηλαδή. Ποιος τα λέει αυτά; Το «BLOOMBERG». 
Το δε σενάριο ότι το χρέος θα πάει στο 120% του ΑΕΠ το 2020 στηρίζεται κύριε Ξινίδη σε εντελώς εξωπραγματικές προϋποθέσεις, τις οποίες εσείς κάνετε μαζί με  την τρόικα, Κυβέρνηση και τρόικα. 
Πρώτον, ότι από το 2013 μέχρι το 2020 θα έχουμε πρωτογενή πλεονάσματα 4,5%.
Δεύτερον, ρυθμό ανάπτυξης 3% και επιπλέον επιτόκιο δανεισμού 4%. Δηλαδή τι λέτε; Ότι θέλετε να είστε πλούσιοι, όμορφοι και υγιείς, για να κρύψετε την άγρια λιτότητα που μέχρι τώρα έχετε προκαλέσει, αυτήν που επιβάλλετε δεσμευτικά με το δεύτερο μνημόνιο για τα επόμενα χρόνια και η οποία θα διαρκέσει μέχρι το 2030. Και μη λέτε ότι το 2015 θα βγούμε στις αγορές, όταν  τελειώσει το δεύτερο δάνειο και το δεύτερο πακέτο, διότι από τώρα λένε ότι χρειάζεται και τρίτο πρόγραμμα και τρίτο δάνειο, τουλάχιστον 50 δισεκατομμυρίων, οι ίδιοι δανειστές μας.
Τίτλος του «BLOOMBERG» -όχι ανάλυση του Συνασπισμού Ριζοσπαστικής Αριστεράς- «Το PSI έσωσε τις ξένες τράπεζες και όχι την Ελλάδα». Τι γίνεται με αυτό το κούρεμα; Αρνήθηκαν οι τραπεζίτες ένα κούρεμα του χρέους, όπως το ζητούσαμε και το προτείναμε εμείς βαθύ στο ξεκίνημα, το 2010, πριν το πρώτο μνημόνιο που θα μπορούσε να αποφύγει αυτήν την τόσο βαθιά ύφεση. Γιατί ήθελαν να ξεφορτωθούν το ελληνικό χρέος, να κερδίσουν χρόνο και να ελαφρώσουν τις τράπεζές τους. Και τώρα, επειδή το κόστος μιας ασύντακτης χρεοκοπίας της Ελλάδας, σύμφωνα με δικές τους μελέτες, θα είναι πάνω από 1 τρισεκατομμύριο ευρώ και αχαρτογράφητες οι συνέπειες, όπως είπε η κ. Μέρκελ, αντικαθιστούν το ιδιωτικό χρέος με δημόσιο, το αναπρογραμματίζουν και η πραγματική μείωση είναι μισή από αυτή που ισχυρίζεστε. Διότι αν αφαιρέσει κανείς τα λεφτά του δανείου που πάνε για ανακεφαλαιοποίηση των τραπεζών και τη ζημιά που προκαλείτε στα ταμεία, μένουν λιγότερα από τα μισά. Αποτέλεσμα, οι «FINANCIAL TIMES» Deutschland που λένε «Σε τριτοκοσμικό επίπεδο η ελληνική οικονομία». Η Ελβετική  Τράπεζα UBS,  η καθαρή μείωση του χρέους για την Ελλάδα το 2012 θα είναι μόνο 8% και όχι το 50% του ΑΕΠ που λέτε.
«Μεγάλο ψέμα ότι σώθηκε η Ελλάδα», άλλος τίτλος από αναλύσεις. Ποια είναι η πραγματικότητα; Από τα 109 δισεκατομμύρια του δανείου, τα 94 περίπου επιστρέφουν στους ίδιους τους δανειστές. Αν σε αυτά προσθέσετε ότι στα 109, τα 24,4 είναι κομμάτι του πρώτου δανείου που ακόμη δεν είχε εκταμιευθεί, είναι η ωμή αλήθεια. Μας δίνουν ένα δάνειο για να ξοφλήσουμε το επόμενο δάνειο και  μάλιστα με τόκο. Με δέσμευση ότι δεν θα αλλάξει τίποτα, ότι δεν μπορεί κανένας νόμος, καμμία Βουλή, καμμία κυβέρνηση, κανένα ελληνικό δικαστήριο να αλλάξει τίποτα από αυτά και φτάσαμε στο σημείο, στα παραρτήματα, κύριε Γιαννόπουλε, της δανειακής σύμβασης, να υπάρχει έτοιμη προς υπογραφή και η γνωμοδότηση του Νομικού Συμβουλίου του Κράτους, που λέει ότι όλα αυτά είναι εντάξει, χωρίς να την έχει ετοιμάσει το Νομικό Συμβούλιο του Κράτους. Την ετοίμασαν ακριβοπληρωμένα ξένα δικηγορικά γραφεία, τα οποία πλήρωσε ο Έλληνας φορολογούμενος πολίτης και το  Νομικό Συμβούλιο του Κράτους θα κληθεί να βάλει απλώς την τζίφρα.</Speech> 
<Speech><Parlmember>ΑΘΑΝΑΣΙΟΣ ΓΙΑΝΝΟΠΟΥΛΟΣ</Parlmember>: Δεν μας είπαν, όμως, τι πλήρωσαν. Δεν ξέρουμε πόσα πλήρωσαν.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το ρώτησα και εγώ χθες, γιατί είναι πολλά τα λεφτά. Δόθηκαν και με απευθείας αναθέσεις αυτές οι δουλειές. Απάντηση δεν έχουμε πάρει. 
Αυτές οι συμβάσεις συνταγματοποιούν και την προτεραιότητα των δανειστών. Τι λέει αυτό το πακέτο; Φτιάχνοντας ειδικό λογαριασμό στην Τράπεζα της Ελλάδος, η δέσμευση του ελληνικού κράτους είναι πρώτα οι δανειστές. Πρώτα θα μαζεύονται εκεί τα λεφτά για να εξυπηρετείται το δάνειο και ό,τι περισσέψει για τις κοινωνικές ανάγκες, τη λειτουργία του κράτους, του κοινωνικού κράτους, μισθοί συντάξεις, παιδεία, υγεία κ.λπ.. Δηλαδή ο κίνδυνος υπαγωγής σε μία κατάσταση εσωτερικής στάσης πληρωμών, μεγαλώνει. 
Σε αυτά προσθέστε την υπαγωγή στο Αγγλικό Δίκαιο και την παραίτηση από την ασυλία. Αυτό σημαίνει ότι θα δικάζονται οι όποιες διαφορές στο δικαστήριο του Λουξεμβούργου, θα είναι υποχρεωτική η εκτέλεση των αποφάσεων του δικαστηρίου του Λουξεμβούργου από τα ελληνικά δικαστήρια και θα μπορεί να ρευστοποιηθεί έναντι απαιτήσεων των δανειστών μας η ιδιωτική περιουσία του κράτους, η οποία είναι μεγάλη. 
Καταλήγοντας, υποστηρίζουμε και ζητούμε και εμείς να γίνει ονομαστική ψηφοφορία. Ξέρω ότι τη θέλουν και μερικοί Βουλευτές της Νέας Δημοκρατίας που είπαν όχι στο μνημόνιο για να πουν τώρα ναι στη δανειακή σύμβαση. Αυτό στην καθαρεύουσα λέγεται κυβίστηση, στη λαϊκή λέγεται κολοτούμπα. Εν πάση περιπτώσει, όμως, έρχονται εκλογές, ας κρεμαστεί ο καθένας από το ποδαράκι του. 
Με την ευκαιρία, κύριε Ξυνίδη, ενημερώστε τον κ. Σαχινίδη, επειδή σε λίγες ημέρες κλείνει και η Βουλή, ότι έχετε και ορισμένα χρωστούμενα. ΠΑΣΟΚ και Νέα Δημοκρατία εγκρίνατε ομόφωνα έναν άθλιο εξωδικαστικό συμβιβασμό με τη «SIEMENS» που κουκουλώνει τα πάντα. Είναι κομμένος και ραμμένος στα γερμανικά μέτρα. Μας δίνουν μία συγγνώμη και τους δίνουμε τα πάντα. Παραιτούμαστε από κάθε δικαίωμα για ψίχουλα. Η εξεταστική επιτροπή είπε 2 δισεκατομμύρια η ζημιά και ο εξωδικαστικός συμβιβασμός λέει 170 εκατομμύρια ευρώ σε είδος. Τίποτα σε ρευστό. Ούτε ένα ευρώ. Ογδόντα εκατομμύρια, λέει, έναντι υπερτιμολογημένων απαιτήσεων υπέρ της «SIEMENS», τόσα ζητούσε –εκεί που μας χρώσταγαν, ζητούν και το βόδι- και τα άλλα 90 θα μας τα δώσει, λέει, σε είδος, μεταξύ των οποίων υποτροφίες που θα χρηματοδοτήσει η «SIEMENS» για να εκπαιδεύσει τους Έλληνες δημόσιους λειτουργούς εναντίον της διαφθοράς. 
Έχει δεσμευθεί η Κυβέρνηση ότι θα έρθει αυτός ο εξωδικαστικός συμβιβασμός, ο κατάπτυστος, στη Βουλή. Να μας πείτε πότε θα το φέρετε. Μην μας πείτε πάλι «δεν προκάναμε». Για να δούμε πώς θα στηρίξουν αυτόν τον κατάπτυστο συμβιβασμό οι Βουλευτές του ΠΑΣΟΚ και της Νέας Δημοκρατίας που ψήφιζαν ομόφωνα πορίσματα, που έλεγαν ότι πήραν και το ΠΑΣΟΚ και η Νέα Δημοκρατία στα ταμεία τους το 2% του τζίρου ως μίζα, ότι είναι 2 δισεκατομμύρια η ζημιά.
Να μας πείτε τι γίνεται με αυτήν τη σύμβαση για την Ελβετία. Να μας πείτε πότε θα έρθει το φορολογικό σύστημα που θα κάνει δίκαιη τη φορολογία και σύγχρονους και αποτελεσματικούς τους φορολογικούς μηχανισμούς. Να δούμε όλα τα «θα» που είπε αυτή η «Κυβέρνηση ειδικού σκοπού», όπως και η προηγούμενη και τα οποία θα μείνουν στα αζήτητα. 
Καταψηφίζουμε την πράξη νομοθετικού περιεχομένου, καταψηφίζουμε αυτήν τη δανειακή σύμβαση και θα είμαστε και μέσα στη Βουλή και έξω από τη Βουλή μία δύναμη μαχητικής αντιπολίτευσης αλλά και ρεαλιστικών, προοδευτικών, εναλλακτικών προτάσεων για την ήττα της πολιτικής που προωθεί και τώρα και επιδιώκει να συνεχίσει και μετά τις εκλογές ο συνεταιρισμός, η κοινοπραξία Νέα Δημοκρατία-ΠΑΣΟΚ.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον ειδικό αγορητή του ΣΥΡΙΖΑ, κ. Δημήτρη Παπαδημούλη. 
Το λόγο έχει ο Βουλευτής Β΄ Αθήνας του ΠΑΣΟΚ, κ. Κωνσταντίνος Γείτονας.
Θα παρακαλούσα, κύριοι συνάδελφοι, να κρατήσουμε όσο γίνεται το χρόνο, επειδή υπάρχει και η ονομαστική ψηφοφορία.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Μόνο που συνήθως το Προεδρείο αρχίζει από τους Βουλευτές αυτήν την παρότρυνση, ενώ θα έπρεπε να έχει ξεκινήσει από τους εισηγητές. Υπήρξε εισηγητής ο οποίος κατανάλωσε αντί για δεκαπέντε, περίπου είκοσι επτά λεπτά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Κύριε Γείτονα, το είπαμε στην αρχή.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Απλώς, κυρία Πρόεδρε, το θίξατε το θέμα με την άνοδο τη δική μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ειπώθηκε, αλλά δεν ήσασταν εδώ. 
Κύριε Γείτονα, παρακαλώ έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΕΙΤΟΝΑΣ</Parlmember>: Ευχαριστώ πολύ. 
Εκείνο που θέλω να πω προκαταβολικά, κυρίες και κύριοι συνάδελφοι, είναι ότι άκουσα υψηλούς τόνους κατά της σύμβασης από την Αντιπολίτευση, αλλά οι υψηλοί τόνοι θυμίζουν το άδειο βαρέλι, εν προκειμένω το άδειο βαρέλι των επιχειρημάτων. Συνήθως το άδειο βαρέλι κάνει πολύ θόρυβο, το γεμάτο δεν κάνει. Δεν υπήρξαν επιχειρήματα κατά της σύμβασης και δεν υπήρξε, προπάντων, μια άλλη πρόταση που να λέει πώς θα χρηματοδοτηθεί την επόμενη τριετία με κλειστές τις αγορές η ελληνική οικονομία. Εγώ θέλω να το ακούσω. 
Η ελληνική οικονομία, η οποία ακόμη παράγει ελλείμματα, η οποία είναι υπερχρεωμένη, έχει δανειακές ανάγκες. Πώς θα καλυφθούν οι δανειακές ανάγκες την επόμενη τριετία; Να την απορρίψουμε τη σύμβαση. Θα ήμουν ο πρώτος. Να σκίσουμε τα μνημόνια, να ανακαλέσουμε τις υπογραφές μας, αλλά η χρηματοδότηση της οικονομίας πώς θα γίνει, για να μπορεί να κινηθεί η οικονομία, να λειτουργήσει το κράτος, να υπάρξει κοινωνικό κράτος, να πληρωθούν έστω οι περικοπείσες συντάξεις και μισθοί; Στην ταμπακιέρα, λοιπόν, διότι τα υπόλοιπα είναι ωραία, αλλά χωρίς αξία. 
Εγώ θα ψηφίσω τη σύμβαση, γιατί είναι μια συνέχεια ενός προγράμματος για τη διάσωση της οικονομίας. Δεν υπάρχει, λέει, διάσωση. Ασφαλώς επιβλήθηκαν θυσίες. Επιβλήθηκαν θυσίες και μάλιστα επί δικαίους και αδίκους σε μια κρίση για να αποφύγουμε τη χρεοκοπία. Όμως, κανένας δεν λέει ότι με τις θυσίες αυτές απετράπησαν ανθρωποθυσίες, στις οποίες θα μας οδηγούσε η χρεοκοπία της χώρας. Εκεί θα βλέπαμε τι γίνεται και τι πραγματικά θα πλήρωναν τα αδύνατα οικονομικά στρώματα. 
Η σύμβαση αυτή, η οποία εγκρίθηκε με πράξη νομοθετικού περιεχομένου, την οποία κυρώνουμε σήμερα, καθώς και η μείωση του χρέους με την ανταλλαγή ομολόγων με το PSI, ολοκληρώνουν και κλείνουν έναν κύκλο προσπαθειών, ενεργειών, δράσεων και αποφάσεων, για να μπορέσει να σταθεί η Ελλάδα όρθια στα πόδια της. Και να προσπαθήσουμε κωπηλατώντας να περάσουμε απέναντι, να ξεφύγουμε από τη δύνη αυτής της κρίσης. Αυτό γίνεται. Οι προσπάθειες αυτές πήραν σάρκα και οστά με την απόφαση της Συνόδου Κορυφής της 26ης Οκτωβρίου και αυτήν υλοποιούμε τώρα.
Για τη σύμβαση έγινε πάλι επαναφορά ενστάσεων που έχουν ακουστεί σε σχέση με τους όρους, σε σχέση ιδιαίτερα με το δίκαιο που διέπει τη σύμβαση, τα των αναγκαστικών εκτελέσεων κ.λπ.. Νομίζω ότι αυτά τα ζητήματα έχουν απαντηθεί επαρκώς κι έχουν απαντηθεί όχι μόνο κατά τη διάρκεια των διαπραγματεύσεων, αλλά έχουν απαντηθεί και σε συζητήσεις στις προηγούμενες συμβάσεις τις οποίες κυρώσαμε. 
Η σύμβαση αυτή, όπως είπα, καλύπτει τις χρηματοδοτικές ανάγκες, τις δανειακές ανάγκες του δημοσίου για την επόμενη τριετία. Και αν δεν έχουμε κάτι άλλο στη θέση της –που δεν έχουμε- τότε είναι μια αδήριτη αναγκαιότητα την οποία πρέπει να στηρίξουμε. 
Άκουσα προηγουμένως, για λόγους εντυπωσιασμού, να επανέρχονται τα ίδια έωλα επιχειρήματα περί δικαίου που ισχύει, περί εγγυήσεων -όπως προ είπα έχουν απαντηθεί- όπως επίσης άκουσα και τον εισηγητή της Νέας Δημοκρατίας σε μια μάχη οπισθοφυλακών. Λυπάμαι -βλέπω εδώ τον Γραμματέα της Κοινοβουλευτικής Ομάδας της Νέας Δημοκρατίας- γι’ αυτά που άκουσα από τον εισηγητή της Νέας Δημοκρατίας.
Άκουσα πάλι το τροπάριο κατά της εγκληματικής διετίας του ΠΑΣΟΚ. Μα αν πρέπει να ψέλνει ένα τροπάριο η Νέα Δημοκρατία, θα πρέπει να ψάλει το τροπάριο της μετανοούσας Κασσιανής διότι η πολιτική της είναι που μας έφερε εκεί που μας έφερε το 2009 και αναγκαστήκαμε να πάρουμε αυτά τα μέτρα.
 Ας σταματήσει, λοιπόν, αυτό και ας κοιτάξουμε λίγο μπροστά. Και το μπροστά είναι να δούμε από δω και πέρα τι γίνεται. Τι είναι όλα αυτά που κάναμε PSI, σύμβαση κ.λπ.; Μια σωσίβια λέμβος. Είμαστε όμως στη μέση της διαδρομής. Πρέπει να πάμε απέναντι. Πώς θα πάμε απέναντι; Με αυτόματο πιλότο; Όχι, πρέπει να κωπηλατήσουμε. Εκεί είναι που χρειάζεται η συλλογική προσπάθεια. Ο ένας κύκλος κλείνει, αλλά ανοίγει ένας άλλος κύκλος για μένα πιο απαιτητικός σε σχέση και με την τήρηση των δεσμεύσεων αλλά και με την αποτελεσματικότητα που πρέπει να δείξουμε, για να εφαρμοστεί αυτό το πρόγραμμα. Γιατί αν δεν εφαρμοστεί, δεν πάει πουθενά η χώρα. 
Το μεγάλο στοίχημα είναι η ανάκαμψη της οικονομίας για να σπάσουμε το φαύλο κύκλο της ύφεσης, για να δημιουργήσουμε προϋποθέσεις, για να αναπτυχθεί παραγωγική δραστηριότητα γιατί σήμερα υπάρχει ηττοπάθεια, μια ακινησία. Είναι κοινός τόπος ότι η έμφαση πρέπει να δοθεί στην επανεκκίνηση της αναπτυξιακής μηχανής. 
Εκείνο, όμως, που θέλω να πω εγώ στους συναδέλφους μου και με μια εμπειρία είναι ότι η ανάπτυξη δεν γίνεται με φετφάδες, με αποφάσεις, με διαταγές. Προϋποθέτει σχέδιο, διαρθρωτικές αλλαγές για ανάκτηση της ανταγωνιστικότητας και απαιτεί παραγωγικές επενδύσεις σε τομείς που έχουμε συγκριτικά πλεονεκτήματα. Αυτό το σχέδιο το οποίο μπορεί να διασταυρωθεί με το μνημόνιο το οποίο αρνούνται κάποιοι, σε ένα εθνικό σχέδιο δράσης με αιχμή στην ανάκτηση της ανταγωνιστικότητας, την παραγωγική αναδιάρθρωση της χώρας, θα πρέπει να παλέψουμε και να προσπαθήσουμε να προωθήσουμε όλοι μαζί. Αυτό είναι το χρέος μας.
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ ) 
Και ευτυχώς τώρα τελευταία που η ηγεσία της Ευρώπης κατάλαβε, και για την Ευρωζώνη η οποία είχε κι αυτή υφεσιακό σπιράλ, ότι πρέπει να πνεύσει σε αυτήν άνεμος ανάπτυξης. Αλλά κυρίως κατάλαβε για την Ελλάδα ότι χρειάζεται να προχωρήσουν τα της δημοσιονομικής προσαρμογής αλλά κυρίως να ενισχυθεί η αναπτυξιακή διάσταση, να αναπτυχθούν οι δράσεις και να αξιοποιήσουμε όλα τα δυνατά χρηματοδοτικά εργαλεία για να μπορέσουμε να προχωρήσουμε σε θετικούς ρυθμούς ανάπτυξης. 
Λέω, λοιπόν, ανακεφαλαιώνοντας ότι δύο είναι τα μεγάλα ζητήματα στην οικονομία. Το ένα είναι το θέμα της αποκατάστασης της δημοσιονομικής τάξης και της μείωσης του χρέους, της διαχειρισιμότητας του χρέους. Σε αυτό κάναμε αρκετά βήματα. Το δεύτερο είναι εκείνο της παραγωγικής αναδιάρθρωσης και της ενίσχυσης της ανταγωνιστικότητας που είναι ένα ανοιχτό ζήτημα. Σε αυτό θα δοκιμαστούμε όλοι στη χώρα, εργαζόμενοι και εργοδότες, πολιτικοί και πολίτες, λαός και κοινωνία. Σε αυτό θα δοκιμαστούμε. Αν δεν ξαναγίνουμε χώρα παραγωγής, δεν κάνουμε τίποτα ουσιαστικά. Θα τρώμε τις σάρκες μας. Από την επιτυχή έκβαση αυτής της δοκιμασίας θα εξαρτηθεί και το μέλλον μας, η διατήρηση της ευημερίας μας, η αποκατάσταση της κοινωνικής δικαιοσύνης που θέλουμε όλοι –και η Αριστερά τη θέλει και παλεύει- και κυρίως η εξασφάλιση απασχόλησης για τη νέα γενιά. 
Η κύρωση αυτής της σύμβασης είναι μια αφορμή να ξανασκεφτούμε όλοι, να ξανακοιτάξουμε τον εαυτό μας, να ξαναγνωριστούμε ο ένας με τον άλλον γιατί οι καιροί ου μενετοί. Η χώρα πρέπει να προχωρήσει και για να προχωρήσει, χρειάζεται όλοι να συμβάλουμε. Με συλλογική προσπάθεια θα μπορέσουμε να τα βγάλουμε πέρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Βουλευτής της Νέας Δημοκρατίας στο Νομό Ιωαννίνων κ. Κωνσταντίνος Τασούλας.
Για να γίνει αυτό που θέλετε όλοι, για να γίνει ονομαστική ψηφοφορία στους χρόνους που είπαμε, πρέπει να τηρείτε τους χρόνους.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΑΣΟΥΛΑΣ</Parlmember>: Κύριε Πρόεδρε, ομολογουμένως η χώρα διανύει μία ανεπανάληπτη περίοδο δοκιμασίας, αβεβαιότητας, αγωνίας και συγχύσεως. Εάν συνεχίσουμε με μία γραμμική προέκταση τη συμπεριφορά που είχαμε μέχρι πριν δύο χρόνια, είναι βέβαιο πως αυτήν την περίοδο της δοκιμασίας και της συγχύσεως θα τη διαδεχθεί κατά τρόπο ακλόνητο και βέβαιο μία περίοδος χάους, μία περίοδος καταρρεύσεως, μία περίοδος τέτοιας αναστατώσεως, από την οποία δύσκολα θα σηκώσουμε κεφάλι, ενδεχομένως ακόμη και μέσα στην επόμενη δεκαετία. 
Ζήσαμε ίσαμε τώρα αιχμάλωτοι κάποιων παραδοχών και αιχμάλωτοι κάποιων αποκρύψεων. Οι παραδοχές και οι αποκρύψεις τις οποίες είχαμε επιφυλάξει στον εαυτό μας ήταν συμπαθητικές, αλλά ήταν και ναρκοθετήσεις στην ουσία της ίδιας μας της ζωής. Και εξηγούμαι. Εάν για κάποιο μυστήριο λόγο πριν δύο χρόνια η χώρα δεν είχε οδηγηθεί σε κρίση και αδυναμία δανεισμού, αλλά συνέχιζε να δανείζεται, αν όπως δανείστηκε το 2009, το 2008, το 2007, έτσι δανειζόταν και το 2010 και το 2011, αν είχαμε δηλαδή άλλα δύο χρόνια παρατάσεως αυτής της περιόδου, τότε να είστε όλες και όλοι βέβαιοι ότι η κυβέρνηση, η οποία θα ήταν στην εξουσία θα είχε αναγκαστεί να κάνει περικοπές ή παγώματα μισθών, οι οποίες βέβαια μπροστά στην κόλαση και στην περιπέτεια στην οποία μπήκαμε, φαντάζουν σήμερα ως παράδεισος, αλλά θα είχε αναγκαστεί να περικόψει μισθούς, να κάνει παγώματα μισθών για δύο-τρία χρόνια. Εμείς το είχαμε εξαγγείλει και είδατε εκλογικά τι απήχηση είχε αυτό. Τότε, λέω, οι διαδηλώσεις έξω από τη Βουλή θα ήταν εντονότατες και θα κατηγορείτο η Κυβέρνηση για αναλγησία, γιατί δεν δίνει αυξήσεις. Τα μέσα ενημερώσεως, που σήμερα κατηγορούν το πολιτικό σύστημα για τη δυσάρεστη αυτή εξέλιξη της χώρας, θα κατηγορούσαν το πολιτικό σύστημα για αναλγησία και απονιά που δεν δίνει αυξήσεις και εμείς, το λεγόμενο πολιτικό σύστημα ή μάλλον όχι εμείς, γιατί είναι ευχάριστο κρησφύγετο το «εμείς», εγώ, ο ομιλών, ο Κωνσταντίνος Τασούλας, θα είχα τρομοκρατηθεί από την κριτική που θα υφιστάμην ότι στηρίζω μία κυβέρνηση περικοπών ή δεν φωνάζω ως αντιπολίτευση σε μία κυβέρνηση που φέρεται ανάλγητα στο λαό και δεν του δίνει αυξήσεις. 
Μην ξαφνιάζεστε. Έτσι πορευτήκαμε μέχρι το 2009. Έτσι πορευτήκαμε όλες και όλοι και ιδίως έτσι πορεύτηκαν αυτοί οι οποίοι σήμερα, εν ονόματι της κρίσεως, κατηγορούν κάποιους οι οποίοι βάζουν πλάτη στη χώρα ότι προδίδουν τη χώρα, ότι την οδηγούν σε αιχμαλωσία, ότι την οδηγούν σε μία υπονόμευση της εθνικής κυριαρχίας, ενώ οι ίδιοι που κατηγορούν αυτούς που βάζουν πλάτη στη χώρα -και ομιλώ για τη Νέα Δημοκρατία- ήταν Υπουργοί, Υφυπουργοί των κυβερνήσεων οι οποίες συνήψαν τα δάνεια της πραγματικής περιόδου της κρίσεως. Γιατί, αν είμαστε ειλικρινείς, τώρα ζούμε την εποχή της αποκαλύψεως. Η εποχή της κρίσεως ήταν η εποχή που ζούσαμε πάνω από τις δυνάμεις μας. Αυτή είναι η αλήθεια.
Και κατηγορούν όλοι αυτοί εμάς ότι εκχωρούμε εθνική κυριαρχία, ότι στηρίζουμε μία Κυβέρνηση, ενώ δεν στηρίζουμε το ΠΑΣΟΚ, αλλά στηρίζουμε τη χώρα. Την περίοδο, όμως, που παίρναμε τα δάνεια, κανείς από όλους αυτούς τους διακεκριμένους οικονομολόγους, τους διακεκριμένους επαναστάτες, τους διακεκριμένους «απομιμητές» των Κολοκοτρωναίων και των Καραϊσκάκηδων δεν είχε πει «παραιτούμαι γιατί παίρνετε δάνεια, καλώ το λαό εναντίον αυτών των δανείων, καταγγέλλω τις κυβερνήσεις που παίρνουν δάνεια». Δεν προλάβαιναν να καταγγείλουν τα δάνεια γιατί ήταν στη σειρά να καρπωθούν τα θέλγητρα αυτών των δανείων. 
Αυτή είναι η κατάσταση της χώρας σήμερα. Εκείνοι, δηλαδή, οι οποίοι στήριζαν με τη στάση τους και τον τρόπο τους εκείνη την περίοδο, για την οποία υπάρχουν ευθύνες σε όλους και πρώτα σε εμένα, σήμερα έχουν μετατραπεί σε τιμητές και αξιοποιούν την κατήφεια, την οργή, την αγανάκτηση, τη σύγχυση κυρίως του ελληνικού λαού για να του πουν «ιδού οι προδότες, εμείς είμαστε οι πατριώτες που θα σε σώσουμε». Πώς; Με καταγγελίες, με στομφώδεις εκφράσεις, με αλλαγές θέσεως και όλα αυτά.
Αν πάντοτε είχαμε ανάγκη από σοβαρότητα, τώρα δεν έχουμε απλώς ανάγκη από σοβαρότητα, ειλικρίνεια και καθόλου υποκρισία, τώρα «καιγόμαστε» για σοβαρότητα και έλλειψη υποκρισίας. Συνεπώς ας τα αφήσουμε αυτά. Υπάρχουν συγκεκριμένες ευθύνες. 
Εμείς, ως Νέα Δημοκρατία, αυτές τις ευθύνες του ΠΑΣΟΚ της τελευταίας διετίας τις έχουμε περιγράψει, ο λαός τις κατανοεί, αλλά δεν μπορεί εν ονόματι των ευθυνών του ΠΑΣΟΚ της τελευταίας διετίας να επιχαίρουμε και να καραδοκούμε να γκρεμιστεί η χώρα για να βγούμε πάνω στα ρημάδια της χώρας και να πούμε «Να, σας τα λέγαμε. Η χώρα θα καταστραφεί». 
Η Νέα Δημοκρατία και ο Πρόεδρός της, ο κ. Σαμαράς, βάλαμε πλάτη για τη χώρα, ξέροντας τους τόνους της λάσπης και του λαϊκισμού που θα εκτοξευθεί εις βάρος μας για αυτή την υποστήριξη της χώρας. Έχουμε, όμως, εμπιστοσύνη στο κριτήριο, ακόμη και στο βαθύ ένστικτο του ελληνικού λαού. Θα αναδειχθεί αυτόν τον καιρό -αυτές τις σαράντα, σαράντα πέντε ημέρες, που έχουμε μέχρι τις εκλογές- και η ευθύνη και η ευθύτητα και η δικιά μας και των άλλων, αλλά και η έλλειψη ευθύνης. 
Εμείς βάλαμε πλάτη για τη χώρα και μόνο γι’ αυτήν. Θέλουμε να εξηγήσουμε στον ελληνικό λαό ότι αναλάβαμε και τις ευθύνες μας για την εποχή της κρίσης, για την εποχή που δεν τολμήσαμε να νικήσουμε το λαϊκισμό, δεν τολμήσαμε να νικήσουμε τη δημαγωγία και δεν τολμήσαμε να πούμε «όχι» στο λαϊκισμό και τη δημαγωγία, που επί χρόνια, ιδίως μετά το 1981, σάρωσε τη χώρα κυριολεκτικά και τη μετέτρεψε σε μια χώρα που ζούσε επίπλαστα και που κάποιοι ταγοί –κι εμείς ασφαλώς- δεν τόλμησαν να καταγγείλουν και να ανατρέψουν αυτή την επίπλαστη ευημερία. 
Σήμερα, δεν φτάνει που η χώρα υπέστη όλα αυτά, δεν φτάνει που η χώρα περνάει αυτή τη δοκιμασία, κάποιοι θέλουν αυτή τη δοκιμασία να τη χρησιμοποιήσουν ως πυρίτιδα, ως μπουρλότο για να χειροτερέψει η κατάσταση στη χώρα. Ε, λοιπόν, δεν θα χειροτερέψει η κατάσταση στη χώρα.
Βρισκόμαστε μπροστά σ’ ένα μεταίχμιο, μπροστά σ’ ένα σταυροδρόμι και αυτό το σταυροδρόμι είναι να αλλάξουμε πορεία, να σταθούμε στα πόδια μας, να αναλάβουμε τις ευθύνες μας μέσα στην Ευρώπη, μέσα στο ευρώ, όχι στο χάος, όχι στη σύρραξη, όχι στο μίσος, όχι στις κραυγές και να εξηγήσουμε στους Έλληνες ότι αυτή η εποχή της αποκάλυψης και της κρίσης δεν είναι μία εποχή συνομωσίας, είναι μία εποχή που έσκασαν λάθη δεκαετιών. Είναι μία εποχή που έσκασαν παραλείψεις δεκαετιών. Είναι μία εποχή που μία πορεία που βασίστηκε σε ξύλινα και πήλινα πόδια κατέρρευσε.
Γιατί αν δεχθούμε τις συνομωσίες και τις θεωρίες, όλες αυτές του μίσους, τότε θα είναι μια βολική αποφυγή της δικής μας ευθύνης. Και τέτοια βολική αποφυγή κανείς δεν την θέλει σοβαρά, ο οποίος θέλει τη χώρα να σταθεί και πάλι στα πόδια της.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Η δανειακή σύμβαση είναι μια από εκείνα τα πράγματα, για τα οποία η Νέα Δημοκρατία βάζει πλάτη. Από όταν το χρέος, με ευθύνες τεράστιες του ΠΑΣΟΚ, έγινε μη διαχειρίσιμο, εμείς βάλαμε πλάτη με κόστος. Γιατί ό,τι γίνεται πια στην πολιτική από εδώ και πέρα δεν θα είναι συμπαθητικό, θα πρέπει όμως, να είναι αποτελεσματικό. Με αποτελεσματικότητα στηρίξαμε αυτές τις εξελίξεις. Βγάλαμε τη χώρα, όχι απλώς από τη θέση της αβύσσου, αλλά από την ίδια την άβυσσο. 
Και καταφεύγουμε στον ελληνικό λαό, το αγανακτισμένο, τον πικραμένο, τον τελούντα σε σύγχυση, αυτόν που πονάει, αυτόν που έχει ελάχιστες ή καθόλου ελπίδες και του λέμε με ευθύνη: «Και πάλι σήμερα κάποιοι σου λένε με άλλα λόγια, λεφτά υπάρχουν». Το λέει η Αριστερά. Το λέει το ΛΑΟΣ. Το λένε όσοι θεωρούν ότι είναι ευκαιρία να κεφαλαιοποιήσουν από τον πόνο του ελληνικού λαού.  Εμείς λέμε ότι υπάρχουν λύσεις, χωρίς να είναι συμπαθητικές, χωρίς να είναι λύσεις σαν το παρελθόν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και αυτές τις λύσεις τις περιγράφουμε με δύο, τρείς, τέσσερεις λέξεις, τις περιγράφουμε με την «ελπίδα», με την «ανάκαμψη» και την «ανάπτυξη». Αλλά για να υπάρχει «ελπίδα», «ανάκαμψη» και «ανάπτυξη», έπρεπε να γίνουν αυτά τα επώδυνα βήματα που είναι τα επίχειρα της αποτυχίας του ΠΑΣΟΚ μεν, αλλά είναι και το τίμημα της εξόδου από την κρίση.
Στηρίζουμε τη δανειακή σύμβαση. Στηρίζουμε την παραμονή της χώρας στην Ευρώπη, στο ευρώ. Στηρίζουμε την αποφυγή του χάους. Λέμε «όχι» στον λαϊκισμό, στο μίσος. Λέμε «όχι» στη δημαγωγία. Λέμε «όχι» στο θέατρο το πολιτικό. Και λέμε στον ελληνικό λαό ότι έχουμε εμπιστοσύνη, πως μέσα σε αυτή την ώρα της μεγάλης κρίσης και της απόγνωσης και της σύγχυσης, θα δει το σωστό, όπως δεν έγινε πολλές φορές στο παρελθόν, δεν θα επαναληφθούν λάθη του παρελθόντος και η χώρα θα ξανασμίξει με την ελπίδα, την ανάκαμψη και την ανάπτυξη.
Η Νέα Δημοκρατία το προτείνει, ζητά αυτή την στήριξη από τον ελληνικό λαό και λέει ότι είναι καιρός να βάλουμε τέρμα στην κρίση. Το κάνουμε με προσωρινό κόστος αλλά και εμπιστοσύνη στην κρίση του ελληνικού λαού.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει, ο Βουλευτής του Κομμουνιστικού Κόμματος Ελλάδας στην Β΄ Περιφέρεια Αθηνών, ο κ. Γεώργιος Μαυρίκος.
Ορίστε, κύριε Μαυρίκο, έχετε το λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΙΚΟΣ</Parlmember>: Ευχαριστώ, κύριε Πρόεδρε.
Σήμερα το απόγευμα, ο Πρόεδρος των Ελλήνων Βιομηχάνων, ο κ. Δασκαλόπουλος ένιωσε την ανάγκη, για μια φορά ακόμα, να ευθυγραμμιστεί στις συκοφαντίες και στις επιθέσεις ενάντια στο Κομμουνιστικό Κόμμα Ελλάδας. Και θέλουμε και από αυτό το Βήμα να τον διαβεβαιώσουμε ότι με τον εφιάλτη του ΚΚΕ, με τον εφιάλτη του ΠΑΜΕ, με τον εφιάλτη των απεργιών και των αγώνων των εργαζομένων, με τον εφιάλτη της εργατικής ανυπακοής θα ξυπνά και θα κοιμάται για πολύ καιρό.
Κύριοι Βουλευτές, θέλουμε από αυτό το Βήμα να χαιρετίσουμε τις δεκάδες χιλιάδες των εργαζομένων, των ανέργων, των νέων, των φτωχών αγροτών, των αυτοαπασχολούμενων, που σήμερα έδωσαν το αγωνιστικό τους παρών στα σημαντικά, στα μεγάλα συλλαλητήρια, που οργάνωσε το Κομμουνιστικό Κόμμα Ελλάδος.
Θέλουμε από αυτό το Βήμα να χαιρετίσουμε τους ηρωικούς ναυτεργάτες, που έδωσαν αγωνιστικό παρών στην απεργία, κόντρα στους εφοπλιστές, κόντρα στην Κυβέρνηση, κόντρα στην πουλημένη πλειοψηφία της ΠΝΟ.  
Θέλουμε να χαιρετίσουμε από αυτό το Βήμα τους εργαζόμενους της «Ελληνικής Χαλυβουργίας», που παρά τις αντιξοότητες, μένουν εδώ και πολλούς μήνες όρθιοι, περήφανοι και αγωνιστικοί.
Για εμάς, για το Κομμουνιστικό Κόμμα Ελλάδας, αυτοί οι αγώνες έρχονται ακριβώς για να υπογραμμίσουν ότι σημαντικά τμήματα των λαϊκών στρωμάτων γυρίζουν την πλάτη στην προπαγάνδα της συγκυβέρνησης που προσπαθεί να εξαπατήσει με ψεύτικους πανηγυρισμούς, που προσπαθεί να διαμορφώσει μια εικονική πραγματικότητα. 
Όλα αυτά τα στοιχεία δείχνουν ότι σημαντικά τμήματα των εργαζομένων δεν «τσιμπάνε» στο μονομπλόκ της ενημέρωσης, δεν εγκλωβίζονται στο μονόλογο των μεγάλων Μέσων Μαζικής Ενημέρωσης που με μια φωνή έχουν συστρατευθεί με την Κυβέρνηση, με την τρόικα, με το Διεθνές Νομισματικό Ταμείο. 
Καλούμε το σύνολο των εργαζομένων που αγωνιούν και είναι αντίθετοι με το να φθάσει ο μισθός στα 300 ευρώ, που είναι αντίθετοι στις εκατόν πενήντα χιλιάδες απολύσεις, καλούμε όλους τους εργαζομένους που είναι αντίθετοι στη λεηλασία των αποθεματικών να συστρατευθούν με τους πρωτοπόρους εργάτες που αγωνίζονται μαζί με το Κομμουνιστικό Κόμμα Ελλάδας. 
Καλούμε το σύνολο της φτωχομεσαίας αγροτιάς και τους κτηνοτρόφους, που βλέπουν τη σοδειά τους απούλητη, που βλέπουν το κόστος στις ζωοτροφές να τριπλασιάζεται μέσα σε ενάμιση χρόνο, τα εφόδια, τα καύσιμα, τα λιπάσματα να ανεβαίνουν σε δυσθεώρητα ύψη και ταυτόχρονα να πουλάνε τη σοδειά τους σε τιμές κάτω από το κόστος και αυτοί να συστρατευθούν με την εργατική τάξη και τα λαϊκά στρώματα, μαζί με το Κομμουνιστικό Κόμμα Ελλάδας, μαζί με το ΠΑΜΕ.
Καλούμε το σύνολο των ανέργων νέων, το σύνολο της εργατικής και σπουδάζουσας νεολαίας, για τους οποίους η συγκυβέρνηση έχει διαμορφώσει ένα μέλλον αβέβαιο, ανασφαλές, ανασφάλιστο και μαύρο, να συστρατευθούν, να αγωνιστούν, να αγωνιστούμε όλοι μαζί, με το Κομμουνιστικό Κόμμα Ελλάδας, ενάντια στη Νέα Δημοκρατία και το ΠΑΣΟΚ, ενάντια στη συγκυβέρνηση, ενάντια στα κόμματα του ευρωμονόδρομου. 
Καλούμε όλα αυτά τα τμήματα του πληθυσμού να δουν κατάματα την αλήθεια, να δουν ότι το ΠΑΣΟΚ και η Νέα Δημοκρατία είναι σιαμαίοι αδελφοί, είναι ίδιες οι πολιτικές τους θέσεις, είναι ίδια η πρακτική τους, συναγωνίζονται στον αντικομμουνισμό, στις επιθέσεις ενάντια στο ΚΚΕ. 
Γιατί; Διότι έχουν μίσος για τους μισθούς των εργαζομένων, διότι έχουν μίσος για τις συντάξεις των συνταξιούχων, διότι έχουν μίσος για τη δημόσια κοινωνική ασφάλιση, διότι έχουν μίσος στους εργαζόμενους που απεργούν, που αντιστέκονται, που διεκδικούν. Γι’ αυτό επιστρατεύουν τον αντικομμουνισμό, την τρομοκρατία, την κρατική βία και τον αυταρχισμό. 
Αυτό δείχνει η επίθεση του κ. Σαμαρά και του καινούργιου Αρχηγού του ΠΑΣΟΚ ενάντια στο Κομμουνιστικό Κόμμα Ελλάδας. Και τώρα με τη βοήθεια των Μέσων Μαζικής Ενημέρωσης, όλων των μεγάλων εργολάβων προσπαθούν ξανά να εγκλωβίσουν τους εργαζόμενους ότι τάχα η Νέα Δημοκρατία είναι καινούργια, αλλά όλοι ξέρουν ότι είναι με παλιά προβιά, ότι τάχα το ΠΑΣΟΚ αλλάζει και αρχίζει πάλι από την αρχή. 
Λέμε καθαρά στους εργαζόμενους ότι όποιος πιστεύει τέτοια παραμύθια και όποιος εγκλωβιστεί σε αυτές τις καταστάσεις που προεπιχειρούν να διαμορφώσουν οι μεγαλοεργολάβοι της ενημέρωσης, θα είναι άξιος της μοίρας του. 
Και εμείς πιστεύουμε ότι ο καθένας καταλαβαίνει ποια είναι η ευθύνη σήμερα αυτής της συγκυβέρνησης, η ευθύνη και ο ρόλος της Ευρωπαϊκής Ένωσης, του Διεθνούς Νομισματικού Ταμείου και της τρόικας. Και δεν μπορεί με τίποτα να κρυφτεί η ηγεσία της Νέας Δημοκρατίας ούτε με την υποκρισία ούτε με την κοροϊδία ούτε με τον αντικομμουνισμό, ούτε με τις επιθέσεις στο ΚΚΕ.
Ας μας πει κάποιος σήμερα εδώ πώς εξηγείται. Ψηφίσατε ή δεν ψηφίσατε μαζί με το ΠΑΣΟΚ να καταργηθεί η πριμοδότηση, για τα επιλέξιμα στους κτηνοτρόφους στις ορεινές και μειονεκτικές περιοχές, των 60 εκατομμυρίων; Τα αφαιρέσατε αυτά από τους κτηνοτρόφους ναι ή όχι; Για εξηγήστε μας πώς δυο μέρες μετά από αυτήν την απόφαση που ψηφίσατε σε αυτήν την Αίθουσα, ο Πρόεδρος της Νέας Δημοκρατίας υποσχόταν ότι θα επιστρέψει –λέει- τις εξισωτικές επιδοτήσεις στους κτηνοτρόφους; 
Να γιατί λέμε ότι κανένας εργάτης, κανένας αγρότης, κανένας κτηνοτρόφος, κανένας νέος άνθρωπος δεν πρέπει να εμπιστευθεί όλη αυτήν την εικονική πραγματικότητα που επιχειρούν να διαμορφώσουν. Ακόμη, θέλουμε να υπογραμμίσουμε ότι την τελευταία χρονιά έχουν ιδρυθεί πολλά –δήθεν- νέα κόμματα που υπόσχονται –δήθεν- καινούργιες λύσεις υπέρ των εργαζομένων κ.λπ.. 
Οι εργαζόμενοι πρέπει να δουν ποια είναι η πραγματικότητα. Και πιστεύουμε ότι σήμερα ο καθένας από την πείρα του πρέπει να κρίνει και να βγάλει συμπεράσματα. Είμαστε χώρα μικρή, γνωριζόμαστε όλοι και κανένας δεν μπορεί να εξαπατά τη μεγάλη πλειοψηφία των εργαζομένων και του λαού μας.
Στην πραγματικότητα, όλοι αυτοί οι σχηματισμοί με γνωστά στελέχη του πολιτικού προσωπικού του αστικού συστήματος, εξυπηρετούν πολύ συγκεκριμένους στόχους. Πρώτα απ’ όλα να αναχαιτίσουν την οργή των λαϊκών στρωμάτων και να εμποδίσουν τη συστράτευσή τους με το Κομμουνιστικό Κόμμα Ελλάδας. Αυτός είναι ο βασικός στόχος. Να γίνουν τραυματιοφορείς του αστικού συστήματος, νοσοκόμες του καπιταλιστικού συστήματος, να ελέγξουν ή να υποβοηθήσουν στον έλεγχο των μετεκλογικών εξελίξεων, γιατί βλέπουν ότι τα πράγματα δυσκολεύουν για το αστικό σύστημα. Και τελικά να μακιγιάρουν το καπιταλιστικό σύστημα. 
Να γιατί, οι εργαζόμενοι και ο λαός είναι ανάγκη στην επερχόμενη εκλογική αναμέτρηση να αξιοποιήσουν τις εκλογές προκειμένου να διαμορφώσουν ρήγματα και από καλύτερες θέσεις να παλέψουν ενάντια στο σύστημα των μονοπωλίων και του κεφαλαίου. Πρέπει οι εργαζόμενοι και ο λαός μας να αξιοποιήσουν αυτές τις εκλογές για να ισχυροποιηθεί το Κομμουνιστικό Κόμμα Ελλάδας. 
Χθες η Διευθύντρια του Διεθνούς Νομισματικού Ταμείου, ο κ. Προβόπουλος, την Τράπεζα της Ελλάδος, ο κ. Μορς, ο εγχώριος εκπρόσωπος της τρόικας και της Ευρωπαϊκής Κεντρικής Τράπεζας δήλωσαν ότι στο θέμα των μισθών είμαστε ακόμα στη μέση, ότι στο θέμα των συντάξεων και των αποθεματικών υπάρχουν ακόμα περιθώρια. 
Τι σημαίνουν όλα αυτά; Σημαίνουν κόλαση για τους εργαζόμενους και το λαό μας. Σημαίνει βαρέλι δίχως πάτο για την επίθεση στα εργατικά δικαιώματα, για τους μισθούς, για τις συντάξεις, για τις ιδιωτικοποιήσεις, για το σύνολο των εργατικών δικαιωμάτων, για τις απολύσεις.
Να γιατί χρειάζεται ισχυροποίηση του Κομμουνιστικού Κόμματος Ελλάδας, για να παρεμποδίσουμε την εφαρμογή αυτής της πολιτικής, για να παρεμποδίσουμε τα νέα μέτρα, για να παρεμποδίσουμε την κατάργηση των κλαδικών συλλογικών συμβάσεων, για να παρεμποδίσουμε τις εκατόν πενήντα χιλιάδες απολύσεις, για να παρεμποδίσουμε την κατεδάφιση των συντάξεων και της κοινωνικής ασφάλισης, για να παρεμποδίσουμε την εφαρμογή του χαρατσιού, για να παρεμποδίσουμε τη βαριά φορολογία για το λαό και τις φοροαπαλλαγές για το μεγάλο κεφάλαιο, για να αγωνιστούμε οργανωμένα, πειθαρχημένα, με αποτελεσματικότητα χωρίς φιγούρες και χωρίς γιουρούσια, για να έχει αποτέλεσμα ο ταξικός αγώνας και η ταξική πάλη. Να γιατί χρειάζεται ισχυρό ΚΚΕ.
Πιστεύουμε ότι κάτω από αυτές τις προϋποθέσεις και με αυτά τα χαρακτηριστικά, είναι παραπάνω από βέβαιο ότι ένα τέτοιο ισχυρό ΚΚΕ θα είναι ο κυματοθραύστης που πάνω σε αυτόν θα εμποδίζονται, θα δυσκολεύονται οι αντεργατικές πολιτικές της συγκυβέρνησης όποιου και αν είναι αύριο στην κυβέρνηση. Ταυτόχρονα μπορεί να ανοίξει λαϊκός δρόμος για λαϊκή εξουσία προκειμένου να επιβάλουμε, να απαιτήσουμε με αγώνα την αποδέσμευση της χώρας από τη λυκοσυμμαχία της Ευρωπαϊκής Ένωσης για να γίνει μονομερής διαγραφή του χρέους, για να μπορεί να ελπίζει η νέα γενιά σε ένα καλύτερο αύριο και να είναι σε θέση να απολαύσει τους καρπούς του ιδρώτα της.
Σας ευχαριστώ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>):  Το λόγο έχει ο Βουλευτής του Λαϊκού Ορθόδοξου Συναγερμού στην Β΄ Περιφέρεια της Θεσσαλονίκης, κ. Κυριάκος Βελόπουλος.</ChairmanSpeech>
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Εάν δεν ήξερα ότι ο κ. Τασούλας συνηθίζει να κάνει αστεϊσμούς και από του Βήματος, θα έλεγα ότι μάλλον μαύρη κωμωδία ή μαύρο χιούμορ επικαλέστηκε. Και το λέω αυτό, γιατί τον άκουσα να λέει ότι ο Λαϊκός Ορθόδοξος Συναγερμός εκμεταλλεύεται τον πόνο του ελληνικού λαού. 
Ξέρετε, είναι υποκριτικό, θα έλεγα ότι είναι περίσσιο θράσος, να λες εσύ που προκαλείς τον πόνο σε ένα λαό, εσύ που του προκάλεσες και ως ηθικός αυτουργός και ως φυσικός αυτουργός τεράστιο πόνο να λες ότι οι άλλοι εκμεταλλεύονται τον πόνο είτε είναι ο ΣΥΡΙΖΑ είτε εμείς.
Ξεκινώ έτσι, γιατί αυτό το πινγκ πονγκ με ενοχλεί. Φταίει η Νέα Δημοκρατία φταίει το ΠΑΣΟΚ, φταίει το ΠΑΣΟΚ φταίει η Νέα Δημοκρατία, φταίει ο ένας, φταίει ο άλλος και τελικά φταίει ο Χατζηπετρής. Δεν υπάρχει άλλη λύση.
Εμένα, κύριε Υπουργέ, κύριε Σαχινίδη, με έχετε μπερδέψει. Και λέω ότι με έχετε μπερδέψει, γιατί; Όροι του νεοφιλελευθερισμού είναι οι δομικές αλλαγές και οι διαρθρωτικές αλλαγές. Έχω μία δυσκολία στην αντίληψη των όρων αυτών. Τι σημαίνει, δηλαδή, διαρθρωτική αλλαγή και δομική αλλαγή; Να γκρεμίσουμε ό,τι φτιάξαμε στο κράτος; Να ισοπεδώσουμε τους μισθούς των υπαλλήλων;
Έχω και μία άλλη απορία, γιατί αυτό το γενικευμένο, το αφηρημένο, το με ομίχλη λεχθέν μπορεί εύκολα να διασταυρωθεί.
Κατά τη δική μου άποψη, αυτό είναι το ευφυές τίποτα, κύριε  Σαχινίδη. Λέτε τίποτα και όταν λέω «λέτε τίποτα», αναφέρομαι σε όσα κάνατε, όσα πράττετε και όσα λέτε.
Μέτρα: Παίρνετε φορολογικά μέτρα. Μειώνετε μισθούς, μειώνετε συντάξεις, κάνετε περικοπές, κόβετε το εφάπαξ. Πείτε μου σε ποια κοσμοθεωρία-κοσμοαντίληψη ισχύουν αυτά: Στον κομμουνισμό; Στο σοσιαλισμό; Στον καπιταλισμό; Στον κεϋνσιανισμό; Τι είδους οικονομικό πρόγραμμα είναι αυτό; Πείτε μου εσείς. Τι κράμα, τι μόρφωμα είναι αυτό; Γιατί εγώ, με τα λίγα οικονομικά με τα οποία άρχισα να ασχολούμαι από τότε που μπήκα στη Βουλή, βλέπω ότι δεν υπάρχει ιδεολογία με εφαρμογή τέτοιων μέτρων πουθενά.
Πάμε και στην ουσία: Το μείζον θέμα αυτού του Κοινοβουλίου, κύριε Υπουργέ, κύριε Σαχινίδη, είναι η έλλειψη αντιληπτικότητος των γεωστρατηγικών, γεωοικονομικών, γεωπολιτισμικών, γενικά των ανακατατάξεων που γίνονται στη χώρα. Όλοι κοιτάμε τη χώρα μας με βάση την εξωστρέφειά μας ή τις επιταγές των άλλων.
Αν δούμε τη Μεσόγειο, κύριοι συνάδελφοι -και η Αριστερά το ξέρει πολύ καλά αυτό- έχουν αλλάξει το χάρτη. Τον έχουν αλλάξει τελείως. Έχουν αλλάξει όλες οι κυβερνήσεις που ήταν στη Βόρεια Αφρική, έχει αλλάξει η ιταλική κυβέρνηση με Μπερλουσκόνι, αλλάζει η γαλλική, απ’ ό,τι φαίνεται, με το Σαρκοζί, έφυγε ο Έλληνας Πρωθυπουργός, αλλάζει η Συρία, αλλάζει όλος ο χάρτης. Αυτό λέγεται γεωοικονομία.
Κάτι συμβαίνει στη Μεσόγειο. Κάτι τεράστιο είναι υπό διαπραγμάτευση στη Μεσόγειο. Αυτή είναι η ουσία των εξελίξεων.
Εγώ ακόμη και τώρα, κύριε Σαχινίδη, δεν μπορώ να καταλάβω γιατί να πτωχεύσει η Ελλάδα, πέρα από τα οικονομίστικα που μου λέτε εσείς. Και άλλοι χρωστούν περισσότερα. Κάτι συμβαίνει στην περιοχή μας και το λέω από του Βήματος της Βουλής και ειδικά η Αριστερά, που είναι ευαισθητοποιημένη στα θέματα αυτά, ξέρει τι σημαίνει αυτό. Στη Συρία, αν δεν υπήρχε ο ρωσικός στόλος, θα είχαμε τώρα ήδη εισβολή των Αμερικανών. Αυτό είναι το πρόβλημα, ότι είμαστε στη μέση του κυκλώνα και δεν το έχουμε καταλάβει.
Θα το πω πολύ απλά, γιατί κάποια στιγμή πρέπει να τα λέμε όλα, κύριε Υπουργέ. Τολμώ να πω ότι η Νέα Δημοκρατία τώρα τελευταία θυμήθηκε την ΑΟΖ. Εμείς, ο Πρόεδρος του ΛΑΟΣ, το φωνάζουμε εδώ και πάρα πολλά χρόνια και επί Καραμανλή ακόμα: Γιατί δε λέτε «πετρέλαια»; Μιλάτε για ΑΟΖ. Γιατί δεν λέτε ότι το πρόβλημα στη Μεσόγειο είναι οι πλουτοπαραγωγικές πηγές, είναι το πετρέλαιο, είναι το φυσικό αέριο; Διάβαζα και σήμερα ότι βρέθηκε στην Κύπρο. Ο κ. Κασίνης το ανακοίνωσε. Μιλάμε για δισεκατομμύρια κυβικά.
Κύριε Σαχινίδη, ενθυμείστε πριν ένα χρόνο περίπου, που έξω με τον κ. Παπακωνσταντίνου είχατε έναν αστεϊσμό στο πρόσωπό μου. Και ο κ. Παπακωνσταντίνου και εσείς έξω. Δηλαδή, κάνατε αστεία με μένα, λέγοντάς μου «ο Τεξανός με τα πετρέλαια», γιατί δεν πιστεύατε ότι υπάρχουν πετρέλαια. Και όμως, υπάρχει και φυσικό αέριο και πετρέλαιο. Και μάλιστα, ο πλέον αποτυχημένος Υπουργός Εθνικής Οικονομίας, ο προκάτοχός σας κ. Παπακωνσταντίνου, είναι προϊστάμενος σε ποιες εταιρείες θα δώσουμε άδειες για εξόρυξη.
Αυτά, κύριοι συνάδελφοι, γίνονται μόνο στην Ελλάδα. Κάτι δεν πάει καλά. Ποιος; Ο κ. Παπακωνσταντίνου. Το προσπερνώ και αυτό.
Κύριε Σαχινίδη, πρέπει να ακολουθήσουμε σοβαρή πολιτική στο θέμα των πλουτοπαραγωγικών πηγών. Το λέω με πολλή συμπάθεια για ένα και μόνο λόγο.
Η Γερμανία, κύριοι συνάδελφοι, εξαρτάται ενεργειακά από τη Ρωσία. Δεν ήρθα να μιλήσω για την οικονομία, γιατί οι άνθρωποι τα έχουν κάνει εδώ μέσα μπάχαλο με την οικονομία. Η Γερμανία, λοιπόν, εξαρτάται από τη Ρωσία γεωστρατηγικά, ενεργειακά. Παίρνει φυσικό αέριο.
Η Γερμανία κλείνει τα πυρηνικά της εργοστάσια, κάτι που σημαίνει ότι χρειάζεται ενέργεια, κύριοι συνάδελφοι.
Χρειάζεται, κύριε Λαφαζάνη, τον ήλιο μας, χρειάζεται τον αέρα μας, χρειάζεται και το φυσικό αέριο. Γιατί το λέω αυτό;
Ξαφνικά, πριν ένα χρόνο, κύριε Σαχινίδη, για πρώτη φορά καγκελάριος της Γερμανίας πήγε στην Κύπρο μόλις βρέθηκε φυσικό αέριο. Ξαφνικά, η Γερμανία τα τελευταία τρία χρόνια φτιάχνει μία εταιρεία -από τις μεγαλύτερες στον κόσμο- έρευνας και εξόρυξης. Είναι μία από τις οκτώ που έκαναν πρόταση και στην Ελλάδα τώρα, γερμανική εταιρεία. Άρα, λοιπόν, η Γερμανία χρειάζεται ενέργεια.
Άρα, λοιπόν, κύριε Σαχινίδη, μας πηγαίνετε με μαθηματική ακρίβεια στον γκρεμό και θα μας κάνετε το εξής. Θα μας πάρουν το φυσικό αέριο, θα πετάξουν το λάσο, αφού μας ρίξουν στο γκρεμό, θα μας πιάσουν από το λαιμό και θα μας τραβήξουν επάνω να μας πνίξουν. Αυτό θα κάνετε στο τέλος. Και το λέω με πολλή συμπάθεια.
Εάν θέλετε παραδείγματα, μπορώ να σας πω ότι υπάρχει η «NOBLE ENERGY». Υπάρχει εταιρεία. Αν θέλετε να σας βοηθήσω, λομπίστας είναι ο Μπιλ Κλίντον. Εξυπηρετεί τη Χίλαρι Κλίντον, την οποία συμπαθείτε οι περισσότεροι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κλείνοντας θέλω να πω το εξής, γιατί θέλω να το πω και αυτό: 
Κύριε Σαχινίδη, εγώ θέλω από εσάς και από το ΠΑΣΟΚ και από τη Νέα Δημοκρατία κάτι πολύ απλό. Όχι 110 δισεκατομμύρια, να πάρουμε 25 δισεκατομμύρια μέτρα. Θα πάρουμε 14 δισεκατομμύρια. Γι’ αυτό βιάζεστε να πάμε σε εκλογές γιατί φοβάστε να αντιμετωπίσετε την πορεία. Να πάρουμε 30 δισεκατομμύρια μέτρα. Θα βγούμε το 2020; Δεσμευθείτε εδώ. Πείτε μας, θα βγουν τα νούμερα; Το 2020 θα χρωστάμε τα ίδια, ναι ή όχι; Θα είναι περισσότερα ή λιγότερα; Και ξέρετε γιατί το λέω αυτό; Θα σας απαντήσω επί της ουσίας.
Ακούω για ανταγωνιστικότητα, κύριοι συνάδελφοι. Λένε να μειώσουνε το κόστος, οι βιομήχανοι, οι μεγαλοτραπεζίτες, οι μεγαλοτουρίστες, αυτοί με τις μεγάλες μονάδες. Ας το μειώσουμε. 
Ακούω για ανταγωνιστικότητα και το λέω χαριτολογώντας, κύριε Αϊβαλιώτη. 
Λέω το εξής: Τι να ανταγωνιστώ εγώ, κύριε Σαχινίδη; Τι παράγω; Ο Ιταλός παράγει, ο Ισπανός παράγει, ο Πορτογάλος παράγει, ο Γάλλος παράγει. Εγώ τι να ανταγωνιστώ; Τις οδοντογλυφίδες που κάνουμε εισαγωγή από τα Σκόπια; Τι να ανταγωνιστώ; Δηλαδή, μειώνουμε το κόστος, αλλά δεν παράγουμε. Άρα το πρόβλημά μας είναι η παραγωγική διαδικασία. Το πρόβλημά μας είναι ότι δεν παράγουμε τίποτα. 
Ακούω, κύριε Ροντούλη -για να δείτε τη συγκυβέρνηση και τη διαπλοκή- Υπουργούς κορυφαίους, Υφυπουργός ΠΑΣΟΚ, εκ μεταγγραφής ο άλλος Υπουργός –από εμάς πήγε στους άλλους- να λένε ότι ανάπτυξη είναι τα τσιμέντα, να κάνουμε δρόμους και τσιμέντα. 
Ανάπτυξη, κύριοι συνάδελφοι, είναι να επενδύει ένα κράτος στην παραγωγική διαδικασία, στην κτηνοτροφία, στη γεωργία. Πρέπει να επενδύσουμε στη μικρομεσαία επιχείρηση, να κάνουμε brandname, να κάνουμε εξαγωγές, όχι να επενδύουμε στα τσιμέντα. Κάναμε Ολυμπιακούς Αγώνες, γεμίσαμε την Αθήνα με τσιμέντα και είναι «χάρχαλα» τα περισσότερα –έτσι τα λένε στο χωριό μου-  έρημα, γκρεμίζονται. Μιλάμε για εκατομμύρια λεφτά. 
Για να εξυπηρετήσουμε, λοιπόν, τους δικούς μας είτε διαπλεκόμενους είτε όχι, λέμε τσιμέντα. «Τσιμέντο να γίνει». Κάντε γεωργική μονάδα, κάντε κτηνοτροφική μονάδα, κάντε παραγωγική διαδικασία. Έλεος πια!
Με τον υπερπληθυσμό θα αντιμετωπίσουμε και πρόβλημα πείνας. Το φάρμακο της πείνας είναι κοντά. 
Θέλω και κάτι άλλο να μου απαντήσετε, κύριε Σαχινίδη, και θα κλείσω εδώ. Χρωστάει η «HOCHTIEF» ΦΠΑ; Οι Γερμανοί χρωστούν ΦΠΑ από το αεροδρόμιο επί δέκα έτη; 
Ας μας το πείτε, κύριε Οικονόμου, γιατί οι άνθρωποι πολεμούν τη διαφθορά και οι διάφανοι Γερμανοί έχουν Υπουργό Οικονομικών το Σόιμπλε, ο οποίος τα πήρε από το Ράινμπαχ, ο οποίος ήταν έμπορος όπλων. Πήρε 100.000 μάρκα κι έτσι έχασε την εξουσία στη Γερμανία από τη Μέρκελ ο κ. Σόιμπλε, κύριε Σαχινίδη. Αυτοί μας κάνουν μαθήματα διαφθοράς ή διαφάνειας, σας κάνουν μαθήματα εσάς και εσείς κάθεστε και τους ανέχεστε, γιατί πιστεύετε ότι αυτή είναι η λύση. 
Πρέπει να ορθώσετε ανάστημα, κύριε Σαχινίδη. Πρέπει να φωνάξουμε. Υπάρχει Ελλάδα. Υπάρχει πατρίδα. Υπάρχουν πλουτοπαραγωγικές πηγές. Μην ξεπουλάτε τη ΔΕΗ στη δυτική Μακεδονία. 
Επιτρέψτε μου, κύριε Πρόεδρε, να πω για τη ΔΕΗ γιατί είναι μείζον θέμα. 
Ακούστε, κύριε Σαχινίδη. Κάποια στιγμή τη ΔΕΗ στη δυτική Μακεδονία, που είναι πυλώνας, πρέπει να την προσέξετε πάρα πολύ καλά. Δεν μπορεί το εργοστάσιο στη Μελίτη να είναι κλειστό γιατί δεν λειτουργεί το ορυχείο. Δεν μπορεί εκ σχεδίου να έχουν κλείσει τα ορυχεία, να μην έχουμε λιγνίτη για να μην μπορούμε να παράγουμε ρεύμα. Κάτι δεν πάει καλά στην περιοχή. 
Περιμένω –δεν θα προλάβετε φαντάζομαι, γιατί θα γίνουν εκλογές- από την επόμενη κυβέρνηση, στην οποία δεν θα είναι ο Παπακωνσταντίνου Υπουργός -γιατί αν είναι αυτός, τα πράγματα δεν θα πάνε καθόλου καλά, καθώς το «φιλέτο» που λέγεται ΔΕΗ θα το ξεπουλήσετε έτσι κι αλλιώς- να σταματήσει αυτή η ιστορία. Μιλάμε για το ορυχείο Αμυνταίου, το ορυχείο Βεύης, το ορυχείο Αχλάδας, το ορυχείο Λόφων και για το ορυχείο Κλειδίου. 
Τα ξεπουλάνε, κύριε Σαχινίδη. Το ξέρετε; 
Κλείνω λέγοντας το εξής: Με ενοχλεί και κάτι άλλο, η λάσπη εναντίον των δημοσίων υπαλλήλων, κύριε Σαχινίδη.
Κύριε συνάδελφε, εμένα μου φαίνεται πολύ περίεργο που ξαφνικά θυμήθηκαν όλοι τους κλέφτες δημοσίους υπαλλήλους. 
Με ενοχλεί, κύριε Σαχινίδη. Δεν είναι κλέφτες όλοι οι δημόσιοι υπάλληλοι. Δεν είναι «λαμόγια» όλοι οι δημόσιοι υπάλληλοι. Αν οι διευθυντές που βάλατε εσείς και οι προηγούμενοι στο ΙΚΑ είναι απατεώνες, εσείς τους βάλατε. Δεν είναι όλοι οι δημόσιοι υπάλληλοι των 1.000 ευρώ απατεώνες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Άρα, υπάρχει συγχορδία μεταξύ των Μέσων Μαζικής Ενημέρωσης και κυβερνητικών στελεχών, μόνο και μόνο για να ενοχοποιήσουν όλους τους δημοσίους υπαλλήλους. Και δεν είμαι υπέρ των δημοσίων υπαλλήλων, είμαι από αυτούς που είναι πολύ προσεκτικοί στις διατυπώσεις τους, γιατί όντως υπάρχουν και κακοί δημόσιοι υπάλληλοι. Όχι όμως τα στελέχη μας στο ΙΚΑ αλλά οι διευθυντές, γιατί στελέχη των κομμάτων είναι αυτοί, δεν είναι απλά δημόσιοι υπάλληλοι, οι οποίοι έκαναν λοβιτούρες και κομπίνες. Έδιναν επιδόματα Υπουργοί σας προνοιακά, αναπηρικά. Υπήρχαν τυφλοί που οδηγούσαν ταξί. Πώς τα έπαιρναν αυτά; Ποιος έδινε τα χαρτιά;</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, σας παρακαλώ.</ChairmanSpeech>
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Τελειώνω εδώ, κύριε Πρόεδρε. 
Ακούστε, λοιπόν. Εγώ με το μόνο πράγμα που είμαι ιδιαίτερα επιεικής είναι με το σύνθημά σας. 
Κύριε Υπουργέ, το σύνθημα του Βενιζέλου μού αρέσει. Λέει «αρχίζουμε». Όντως, αρχίζετε. Αρχίζετε να φεύγετε γρήγορα. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Ανεξάρτητος Βουλευτής του Νομού Αττικής κ. Θανάσης Λεβέντης.</ChairmanSpeech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, επανειλημμένα έχουμε πει και εμείς και πολλοί άλλοι σε αυτήν την Αίθουσα για τη διαδικασία του κατεπείγοντος, όπως τηρείται και εφαρμόζεται σε αυτό το Κοινοβούλιο. Είναι μία διαδικασία που έχει υπερχρησιμοποιηθεί και έχει γίνει πια κοινός τόπος. Σχεδόν τα περισσότερα νομοσχέδια περνάνε με αυτήν τη διαδικασία. 
Η πράξη νομοθετικού περιεχομένου που ερχόμαστε σήμερα να συζητήσουμε έρχεται να ολοκληρώσει νομοθετικά το δεύτερο μνημόνιο, ένα μνημόνιο που εμείς ως Δημοκρατική Αριστερά το καταψηφίσαμε, υποστηρίζοντας ότι οδηγεί σε αδιέξοδο, όπως και το πρώτο μνημόνιο οδήγησε σε αδιέξοδο. Βλέπουμε και ξέρουμε όλοι πολύ καλά ότι και με το δεύτερο μνημόνιο η προσπάθεια που θα κάνουμε –αν επιτύχει- θα έχει ως αποτέλεσμα το 2020 να είμαστε στο 120% του ΑΕΠ όσον αφορά το δημόσιο χρέος, δηλαδή εκεί όπου ξεκινήσαμε το 2009. 
Με όλα αυτά τα μνημόνια, γίνεται αγώνας ύστερα από δέκα χρόνια δεινής λιτότητας για τον ελληνικό λαό να ξαναγυρίσουμε εκεί που βρισκόμασταν, εάν τα καταφέρουμε. Βέβαια, αυτό δεν το λέμε μόνο εμείς. Μια σειρά οργανισμών υποστηρίζουν το ίδιο, ενώ πληθαίνουν και οι συζητήσεις για το ότι θα χρειαστούμε νέα χρηματοδότηση το 2015, δηλαδή ένα νέο μνημόνιο. Γιατί, όμως, μόνο το 2015; Η εμπειρία των δύο τελευταίων χρόνων έχει δείξει ότι θα έχουμε και πολλά ενδιάμεσα και ενδεχομένως και καινούργια κουρέματα, όπως και σήμερα ακόμα έχουν αναφερθεί εδώ από πολλές πηγές τέτοια ενδεχόμενα. 
Με την πράξη νομοθετικού περιεχομένου ερχόμαστε να επικυρώσουμε μία σύμβαση, με την οποία στην πραγματικότητα δεν καλύπτουμε τις χρηματοδοτικές μας ανάγκες, αλλά τις ανάγκες των δανειστών. Την ώρα που μειώνουμε το χρέος του ελληνικού δημοσίου έναντι των ιδιωτών περίπου κατά 100 δισεκατομμύρια ευρώ, την ίδια στιγμή δανειζόμαστε μέσω του Ευρωπαϊκού Ταμείου 109 δισεκατομμύρια ευρώ. Και τι θα πάει στην πραγματική οικονομία κανένας δεν μπορεί να προσδιορίσει, μάλλον ψίχουλα. 
Υπογραμμίζουμε ότι πλέον δεν θα μπορεί να αλλάξει τίποτα στους όρους της δανειακής σύμβασης και ότι πρώτη προτεραιότητα είναι η εξυπηρέτηση του χρέους. 
Με την κύρωση της σύμβασης δίνεται η δυνατότητα για κατασχέσεις περιουσιακών στοιχείων, κύριε Υπουργέ, υπέρ των δανειστών. Φυσικά, μπορεί να μην κινδυνεύει η δημόσια περιουσία, όπως λέει και ο Υπουργός Οικονομικών, αλλά η ιδιωτική περιουσία του δημοσίου. 
Και γνωρίζουμε στην Ελλάδα, πώς μπορεί να αλλάξει η έννοια της δημόσιας περιουσίας. Ναι μεν δεν μεταβιβάζεται, παραδείγματος χάριν, η παραλία, κύριε Υπουργέ, αλλά μπορεί πολύ εύκολα να δοθεί για εκμετάλλευση. Για πόσα χρόνια; Απροσδιόριστο. Εκατό χρόνια, παραδείγματος χάριν. Ναι μεν δεν μεταβιβάζεται ένα βουνό που έχει καεί και πρέπει να αναδασωθεί αλλά μπορεί πολύ εύκολα να δοθεί για εκμετάλλευση είτε με τα φωτοβολταϊκά –και αύριο έχουμε μία τέτοια τροπολογία, να δοθεί η καμένη Πεντέλη, η κηρυγμένη αναδασωτέα Πεντέλη στα φωτοβολταϊκά- είτε με ανεμογεννήτριες είτε για καζίνο είτε για πάρκα αναψυχής. 
Και πρέπει να επαναλάβω εδώ, κάτι που έχω πει και άλλες φορές, ότι οι δυο κορυφογραμμές της Πάρνηθας που κάηκε πριν από τέσσερα χρόνια και του Κιθαιρώνα που κάηκε πριν από δύο χρόνια, αυτές οι κορυφογραμμές που καίγονταν επί μέρες χωρίς να παρεμβαίνει κανείς και με μηδέν μποφόρ αέρα, αυτές οι κορυφογραμμές, γέμισαν ήδη ανεμογεννήτριες. Αυτό πρέπει όλους να μας προβληματίσει. Όταν ψάχνουμε να δούμε ποιοι βάζουν τις φωτιές, ας ψάξουμε λίγο περισσότερο. Μπορεί να βρούμε πολύ ενδιαφέροντα πράγματα. 
Φαίνεται, κύριοι της συγκυβέρνησης, ότι δεν διαπραγματευθήκατε όσο και αν καυχάται και κομπορρημονεί η Νέα Δημοκρατία ότι επιτέλους, με τη βοήθειά της, έγινε διαπραγμάτευση. Γι’ αυτό -και αντίθετα με τις αντιμνημονιακές της κορώνες- ήρθε στο ίδιο καράβι, σε ένα καράβι που μπάζει. 
Η αλήθεια είναι ότι δεν διαπραγματευτήκατε ποτέ και αυτό φαίνεται και από τη διάταξη που λέει ότι το Ευρωπαϊκό Ταμείο δεν θα διαθέτει χρηματοδοτικές ενισχύσεις, αν το ίδιο το ταμείο δεν δύναται να αντλήσει χρηματοδότηση από τις αγορές. Κι αυτό φαίνεται και στο ότι δεν έγινε καμμία πρόβλεψη για το μηχανισμό αναπλήρωσης των απωλειών των ιδιωτών ομολογιούχων από το κούρεμα, όπως δεν έγινε και για τα ταμεία, που μετά την κατακραυγή, υπόσχονταν τα κυβερνητικά στελέχη. Απορρίφθηκε διά του Eurogroup. Κανένα μέτρο για την ανακεφαλαίωση των ασφαλιστικών ταμείων και τη διασφάλιση των ιδιωτών ομολογιούχων αποταμιευτών. Η Ελλάδα θα πρέπει απαρέγκλιτα να τηρεί όλες τις δεσμεύσεις της, ενώ οι δανειστές της ανάλογα με τις οικονομικές συγκυρίες. 
Ένα επιπλέον στοιχείο που δείχνει και την προχειρότητα της σύμβασης είναι και το άρθρο 2 παράγραφος 1, όπου παρέχεται εξουσιοδότηση στον Υπουργό Οικονομικών να εκπροσωπήσει την ελληνική δημοκρατία και να υπογράψει τη σύμβαση που αναφέρεται στο άρθρο 1 μαζί με τα παραρτήματά της, με τις τυχόν αναγκαίες τροποποιήσεις για την αποκατάσταση λαθών ή τη διευκρίνιση ασαφειών του σχεδίου, που εγκρίνεται με το προηγούμενο άρθρο. Δίνουμε, δηλαδή, τελικά τη δυνατότητα στον Υπουργό Οικονομικών να διαχειριστεί ένα τόσο σοβαρό θέμα εν λευκώ. 
Ασφαλώς συμφωνείτε, κύριε Υπουργέ.</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Απάντησα χθες, δεν ήσασταν στην επιτροπή. Τοποθετήθηκα, γιατί έθεσε το θέμα αυτό και ο κ. Καραθανασόπουλος.</Speech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ναι, δυστυχώς εμείς δεν έχουμε τη δυνατότητα να συμμετέχουμε στην Επιτροπή Οικονομικών, κύριε Υπουργέ.</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Απλώς σας ενημερώνω ότι απάντησα.</Speech> 
<Speech><Parlmember>ΑΘΑΝΑΣΙΟΣ ΛΕΒΕΝΤΗΣ</Parlmember>: Ναι, απαντήσατε αλλά εδώ δεν έφτασε. 
Τελικά όμως αυτό συμβαίνει. Τελικά η σύμβαση θα είναι αυτή που θα ψηφιστεί σήμερα στη Βουλή ή θα γίνουν τροποποιήσεις; Και ποιος θα ερμηνεύσει τις ασάφειες και τα λάθη του σχεδίου; Εμείς ή οι δανειστές μας; Γι’ αυτό εμείς εν κατακλείδι ως Δημοκρατική Αριστερά καταψηφίζουμε τη σύμβαση του δεύτερου μνημονίου που έφερε η συγκυβέρνηση του ΠΑΣΟΚ και της Νέας Δημοκρατίας και οδηγεί τη χώρα σε αδιέξοδο. 
Κλείνοντας, λοιπόν, θα ήθελα να σχολιάσω μία φράση που είπε ο αξιότιμος Γραμματέας της Κοινοβουλευτικής Ομάδας της Νέας Δημοκρατίας, κ. Τασούλας, ότι λέμε –άκουσον: «Όχι στο λαϊκισμό, όχι στο μίσος, όχι στη δημαγωγία». 
Ποιος έχει καλλιεργήσει το λαϊκισμό όλα αυτά τα χρόνια; Τα δύο κόμματα εξουσίας. Ποιος έχει φτάσει στη διαπασών τη δημαγωγία και ποιος ξεκίνησε και πάλι με αυτές τις αντιπαραθέσεις και κοκορομαχίες ανάμεσα στα δύο κόμματα, τη δημαγωγία και το λαϊκισμό; Ποιος κοροϊδεύει τον ελληνικό λαό; Ποιος τον κορόιδεψε όλα αυτά τα χρόνια; Ποιος τον κορόιδεψε το 2009 όταν έλεγε ότι «λεφτά υπάρχουν»; Ποιος τον κορόιδεψε όταν έλεγε ότι το μνημόνιο θα είναι η σωτηρία; Ποιος τον κορόιδεψε όταν έλεγε ότι θα ψηφίσουμε το μνημόνιο γιατί αλλιώς θα χάσετε τις συντάξεις κ.λπ.; 
Τώρα γυρνάμε και λέμε τα ίδια, αυτά τα ίδια δημαγωγικά, αυτά τα ίδια λαϊκίστικα. Τουλάχιστον ας μην είμαστε τόσο μεγαλόστομοι σε τέτοιες εκφράσεις, γιατί είναι το εντελώς αντίθετο από αυτό που συμβαίνει στην πραγματικότητα. Δεν είναι η αντιπολίτευση, δεν είναι η Αριστερά, δεν είναι η Δημοκρατική Αριστερά που κάνει δημαγωγία και λαϊκισμό, αλλά τα δύο κόμματα εξουσίας, τα δύο μεγάλα κόμματα, που και πάλι προσπαθούν με τη δημαγωγία και το λαϊκισμό να υποκλέψουν την ψήφο του ελληνικού λαού. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Αναπληρωτής Υπουργός Οικονομικών, κ. Φίλιππος Σαχινίδης, έχει το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Σας ευχαριστώ, κύριε Πρόεδρε. 
Κυρίες και κύριοι συνάδελφοι, συζητούμε την κύρωση της πράξης νομοθετικού περιεχομένου για την έγκριση του σχεδίου σύμβασης. Αν κανείς συνοψίσει τα επιχειρήματα που ακούστηκαν στην Αίθουσα, θα καταλήξει ότι δύο απόψεις κυριάρχησαν σε όλη τη διάρκεια της συζήτησης και σήμερα στην Αίθουσα και χθες στην Επιτροπή Οικονομικών Υποθέσεων. 
Η πρώτη άποψη, είναι αυτή που υποστηρίζει ότι κακώς η χώρα υπέγραψε την πρώτη συμφωνία και τη δεύτερη συμφωνία. Κατά την άποψη αυτή, η χώρα έπρεπε να προχωρήσει άμεσα το Μάιο του 2010 σε στάση πληρωμών. Σε μία προωθημένη, διαφοροποιημένη εκδοχή της η άποψη αυτή συμπληρώνεται από το επιχείρημα ότι η χώρα όχι μόνο έπρεπε να προχωρήσει σε στάση πληρωμών, αλλά έπρεπε ταυτοχρόνως να προχωρήσει και σε έξοδο από το ευρώ. 
Την άποψη αυτή την υποστηρίζουν, κυρίως, εκπρόσωποι της Αριστεράς όχι πάντα με την ίδια ένταση και όχι πάντα με τα ίδια επιχειρήματα. Να δεχθώ ότι αυτό συνιστά μια πρόταση. Δεν μας εξήγησαν, όμως, οι συνάδελφοι που την επικαλούνται ή την προωθούν, τι σηματοδοτεί αυτή η πρόταση για τον πολίτη, για τον εργαζόμενο, για το συνταξιούχο ή ακόμα και για τον άνεργο που πληρώνεται αυτό το χαμηλό, το μειωμένο επίδομα ανεργίας. Δεν μας εξήγησαν, πώς μια χώρα η οποία το 2009 είχε πρωτογενές έλλειμμα της τάξης των 24 δισεκατομμυρίων, θα μπορούσε να χρηματοδοτήσει αυτήν τη διαφορά ανάμεσα στις δαπάνες και στα έσοδα. Διότι ο μόνος τρόπος για να συνεχίσει το κράτος τη λειτουργία του, χωρίς να έχει αυτά τα επιπλέον χρήματα, αυτές δηλαδή τις δαπάνες που είναι πάνω από τα έσοδα τα οποία έχει, θα έπρεπε να προχωρήσει σε αυτόματη και βίαιη περικοπή όχι μόνο των μισθών, των συντάξεων και των κοινωνικών μεταβιβάσεων αλλά όλων των δαπανών μέσα σε ένα πολύ μικρό χρονικό διάστημα από τις αρχές του 2010.
Όμως, ακόμα και αν αυτό το πετύχαινε, αν δηλαδή υιοθετούσαμε αυτήν την πρόταση και το πετυχαίναμε αυτό, το κόστος θα ήταν τεράστιο, γιατί η οικονομία θα βυθιζόταν στο απόλυτο χάος, καθώς σε πολύ μικρό χρονικό διάστημα θα αφαιρούνταν ένα τεράστιο ποσό από την ελληνική οικονομία.
Κάλεσα, κυρίες και κύριοι συνάδελφοι, εσάς που υποστηρίξατε αυτήν την άποψη πολλές φορές να προσφέρετε μια εκτίμηση της πρότασής σας, όπως τι θα σήμαινε για το εθνικό εισόδημα της χώρας, τι θα σήμαινε για την απασχόληση, τι θα σήμαινε για τους μισθούς, τι θα σήμαινε για τις συντάξεις, τι θα σήμαινε ακόμα και γι’ αυτόν ο οποίος είναι άνεργος και παίρνει αυτό το ελάχιστο επίδομα ανεργίας. Δεν το κάνατε ποτέ. Και δεν το αποφύγατε τυχαία αλλά σκόπιμα και συστηματικά, γιατί δεν έχετε το θάρρος να αναλάβετε τις ευθύνες να τεκμηριώσετε τι σημαίνει η πρότασή σας για τον κάθε Έλληνα πολίτη. 
Το μόνο που κάνετε, είναι να επικαλείστε τι σημαίνει για τον κάθε Έλληνα πολίτη η υπογραφή της πρώτης και δεύτερης συμφωνίας και βεβαίως το κόστος και τις θυσίες που επωμίζεται ο καθένας στο πλαίσιο της υλοποίησης του προγράμματος οικονομικής πολιτικής. Και όχι μόνο αυτό. Το ίδιο θα έπρεπε να τεκμηριώσετε και πώς ακριβώς θα λειτουργούσε το τραπεζικό σύστημα και τι θα συνέβαινε με τις καταθέσεις των πολιτών. 
Είναι σίγουρο ότι η υιοθέτηση αυτής της πρότασης, θα οδηγούσε τη χώρα σε μια πρωτοφανή περιπέτεια. Και στο τέλος, όταν η συνειδητοποίηση του αδιεξόδου αυτής της επιλογής θα γινόταν κτήμα κοινό, τότε η χώρα θα σύρονταν ξανά σε διαπραγματεύσεις με τους πιστωτές για να αποπληρώσει τα χρέη της. 
Και αυτό δεν το λέω εγώ αλλά μας το διδάσκει και η πρόσφατη σύγχρονη ιστορία αλλά και η ιστορία χωρών, όπου με επαναστάσεις οδηγήθηκαν σε αλλαγή του πολιτικού συστήματος και οι νέες κυβερνήσεις κήρυξαν στάση πληρωμών, αλλά μετά από κάποια χρόνια κάθισαν στο ίδιο τραπέζι με τους δανειστές τους και διαπραγματεύτηκαν τα δάνεια των κυβερνήσεων που υπήρχαν πριν από την επανάσταση. 
Ακόμα και με τη δεύτερη συμφωνία την οποία τώρα συζητάμε, αυτή η πρόταση θα δημιουργούσε τα ίδια αδιέξοδα, στο βαθμό που η χώρα εξακολουθεί να έχει πρωτογενή ελλείμματα. Και βέβαια, όλοι ξέρουν πόσο ολέθριες θα ήταν οι συνέπειες όχι μόνο για την Ευρωζώνη, αλλά και για την ίδια τη χώρα από μια έξοδο από την Ευρωζώνη.
Ο υπερπληθωρισμός της Δημοκρατίας της Βαϊμάρης, τότε που η τιμή της μπύρας στις γερμανικές μπυραρίες τριπλασιάζονταν στη διάρκεια της ίδιας βραδιάς, θα ωχριούσε μπροστά σ’ αυτό το οποίο θα συνέβαινε στη χώρα, σε περίπτωση που οι Έλληνες πολίτες επέλεγαν να υιοθετήσουν την πρόταση για έξοδο από την Ευρωζώνη. Γι’ αυτό οι προτάσεις σας δεν βρήκαν απήχηση μεταξύ των πολιτών. Έμειναν μειοψηφικές προτάσεις χωρίς ακροατήριο. Και αυτό θα έπρεπε να προβληματίσει τις πολιτικές δυνάμεις, που στέκονται κριτικά απέναντι στο καπιταλιστικό σύστημα. 
Πώς είναι δυνατόν, στη μεγαλύτερη κρίση που γνώρισε η παγκόσμια καπιταλιστική οικονομία μετά το 1929, στη μεγαλύτερη κρίση που γνώρισε η Ευρωζώνη από τη συγκρότησή της, λόγω του ανεπαρκούς και αδύναμου θεσμικού πλαισίου που διέπει τη λειτουργία της, στη μεγαλύτερη μεταπολεμική κρίση της ελληνικής οικονομίας, οι προτάσεις σας να μη βρουν ανταπόκριση από τους πολίτες; 
Κυρίες και κύριοι συνάδελφοι, η Αριστερά αντί να περιγράφει τον εφιάλτη, θα πρέπει να βοηθήσει στο όνειρο. Αυτή είναι η δική μου η άποψη. 
Έρχομαι, λοιπόν, στην άλλη προσέγγιση, αυτή που λέει: «Καλή η συμφωνία για την απομείωση του χρέους, αλλά έγινε πολύ αργά. Έπρεπε να έχει γίνει νωρίτερα, έπρεπε να έχει οδηγήσει σε ακόμα μεγαλύτερη απομείωση του χρέους». Αυτή είναι μια λογική άποψη, που όμως δεν πατάει στην πραγματικότητα. 
Γιατί αν κάτι ξεχωρίζει τη συμφωνία που δρομολογήθηκε τον Οκτώβριο του 2011, ήταν ότι αυτή ουσιαστικά ενέπλεξε όλα τα εμπλεκόμενα μέρη, τα όργανα και τους θεσμούς της Ευρωπαϊκής Ένωσης και διασφάλισε τη διεξαγωγή αυτής της ανταλλαγής των ομολόγων, χωρίς να δημιουργηθεί κανένα πρόβλημα. 
Όλα αυτά, κυρίες και κύριοι συνάδελφοι, δεν θα μπορούσαν να είχαν γίνει το 2010 σε εθελοντική βάση, δεν θα μπορούσαν να είχαν γίνει με τη συνεργασία των διεθνών και ιδιαίτερα των ευρωπαϊκών θεσμών, γιατί δεν ήταν ώριμες οι συνθήκες, δεν είχε ωριμάσει το ζήτημα, δεν είχε ακόμη η χώρα διασφαλίσει την απαιτούμενη δημοσιονομική προσαρμογή που θα παρείχε τα εχέγγυα ότι πλησιάζουμε στη δημιουργία δημοσιονομικών πλεονασμάτων. Τώρα είναι αυτή η ώρα. Γι’ αυτό και τώρα καταφέραμε να πετύχουμε αυτήν τη συμφωνία, γι’ αυτό και σημειώθηκε πρόοδος σε όλα αυτά τα ζητήματα.
Και να σας πω κάτι, κυρίες και κύριοι συνάδελφοι; Κανείς από την Κυβέρνηση δεν θριαμβολόγησε για την επιτυχή ανταλλαγή που οδήγησε σε απομείωση του χρέους και κανείς δεν υποστήριξε ότι λύθηκαν ως διά μαγείας τα προβλήματα της χώρας. Αλλά πρέπει εξ αντικειμένου να αναγνωρίσει ότι για πρώτη φορά το χρέος της χώρας μειώθηκε και κατά 100 δισεκατομμύρια περίπου. Αυτή εκ των πραγμάτων, είναι μία εξέλιξη που βοηθάει τη δημοσιονομική προσπάθεια που κάνει η χώρα, γιατί θα οδηγήσει και οδηγεί σε χαμηλότερες πληρωμές για τόκους, γιατί αφαιρεί αβεβαιότητα γύρω από τη δυνατότητα της χώρας να εξυπηρετήσει το χρέος. Διαμορφώνονται για πρώτη φορά θετικές προσδοκίες.
Υπάρχει κάποια άλλη πρόταση για τη μείωση του χρέους, που να κατατέθηκε σε αυτήν εδώ την Αίθουσα και να μην συζητήθηκε; Δεν την άκουσα. Έστω και τώρα έχουμε χρόνο, σήμερα ας έρθει κάποιος απ’ αυτούς που λένε ότι «Ξέρετε κάτι, εμείς έχουμε μία εναλλακτική πρόταση», για να τη συζητήσουμε.
Η σύμβαση αυτή, κυρίες και κύριοι συνάδελφοι, δεν χρηματοδοτεί μόνο τα τοκοχρεολύσια, όπως πολλές φορές έχω ακούσει σε αυτήν εδώ την Αίθουσα.
 Κατ’ αρχάς, εξακολουθούμε να έχουμε πρωτογενή ελλείμματα. Αυτό σημαίνει ότι ένα μέρος από τα χρήματα της δανειακής σύμβασης θα μας επιτρέψουν να χρηματοδοτήσουμε τη διαφορά ανάμεσα σε έσοδα και έξοδα, πέρα απ’ αυτά που διαμορφώνονται από τους τόκους. 
Επιπρόσθετα, θα δώσει τη δυνατότητα να πληρωθούν οι ληξιπρόθεσμες οφειλές του δημοσίου, που όπως ξέρετε είναι περίπου 6 δισεκατομμύρια. Με αυτόν τον τρόπο θα μπει ρευστότητα στην οικονομία, θα στηριχθούν κάποιες επιχειρήσεις.
Επίσης, με τα χρήματα αυτά ή ένα μέρος από τα χρήματα αυτά, θα δοθούν κάτω από συγκεκριμένες προϋποθέσεις κεφάλαια προς το τραπεζικό σύστημα, έτσι ώστε να θωρακιστεί κεφαλαιακά για να μπορεί να επιτελέσει τον αναπτυξιακό του ρόλο, για να μπορεί να χορηγήσει ρευστότητα στην οικονομία. Γιατί όλοι ξέρουμε ότι η πιστωτική συρρίκνωση που σήμερα καταγράφεται, είναι αυτή η οποία υπονομεύει τις προοπτικές ανάπτυξης της χώρας. Και βεβαίως, ξέρουμε, ότι εάν δεν γίνουν επενδύσεις και εάν δεν υπάρχει ένα υγιές τραπεζικό σύστημα το οποίο θα χρηματοδοτήσει, δεν πρόκειται να αποκτήσουμε εκείνη την υγιή παραγωγική βάση, η οποία θα μας επιτρέψει να ξεπεράσουμε τα αδιέξοδα στα οποία μας έχει οδηγήσει η ύφεση.
Αυτή, λοιπόν, είναι η κακή συμφωνία, όπως πολλοί από εσάς ισχυρίζεστε, αυτά τα πράγματα έχει διασφαλίσει για τη χώρα. Η άλλη πρόταση, η όποια άλλη πρόταση, γιατί κανείς δεν μας λέει τι ακριβώς θα διασφάλιζε για τους Έλληνες; 
Και υπάρχει και μία άλλη παραλλαγή, που δεν τη συζητήσαμε εδώ πέρα; Αλλά υπάρχει εδώ πέρα και μία άλλη άποψη που έχει κατατεθεί. Είναι αυτή που λέει ότι: «Ξέρετε κάτι; Αυτή εδώ η συμφωνία είναι μία συμφωνία κακή, λόγω των όρων των οποίων περιέχει». Και άκουσα συναδέλφους να επικαλούνται διάφορα επιχειρήματα. Άκουσα, λοιπόν, κάποιους να κάνουν μία αναφορά στις προμήθειες οι οποίες υπάρχουν στη συγκεκριμένη συμφωνία. 
Οι προμήθειες, κυρίες και κύριοι συνάδελφοι, που παρακρατούνται από το EFSF –που είναι προμήθεια διαχείρισης επί του ποσού κάθε δόσης και προμήθεια ετήσιας διαχείρισης του δανείου- έχουν προσδιοριστεί σύμφωνα με το κόστος χρηματοδότησης που προσδιορίζεται, όπως αναλυτικά ορίζεται στους ορισμούς της σύμβασης. Οι προμήθειες, είναι ίδιες με εκείνες που προβλέπονται στο σχέδιο τις επικείμενες να εγκριθεί από το επόμενο Eurogroup συμβάσεις του EFSF με την Ιρλανδία. 
Πρόκειται, συνεπώς, για όρους συμβάσεως που ισχύουν για όλα τα μέλη και όχι από αποικιοκρατικούς όρους, όπως τους αποκαλούν κάποιοι ειδικά για την Ελλάδα. 
Γι’ αυτό, λοιπόν, καταθέτω τη σύμβαση που κυρώνουμε σήμερα, όπως υπογράφηκε από τα συμβαλλόμενα μέρη, καθώς επίσης και το σχέδιο συμβάσεως με την Ιρλανδία, για να γίνουν οι αναγκαίες συγκρίσεις.
(Στο σημείο αυτό ο Αναπληρωτής Υπουργός Οικονομικών κ. Φίλιππος Σαχινίδης καταθέτει για τα Πρακτικά τις προαναφερθείσες συμβάσεις, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
Τονίζω, επειδή κάποιοι είπαν –και απευθύνομαι στο συνάδελφο του ΚΚΕ που χθες έθεσε το ερώτημα- ότι οι όροι με τους οποίους δανείζεται η Ελλάδα είναι όροι αποικιοκρατικοί και αφορούν μόνο την Ελλάδα, πως κατέθεσα για τα Πρακτικά τη σύμβαση που υπέγραψε η Ελλάδα. Και σήμερα ο συνάδελφος, κ. Λεβέντης, ανέφερε γιατί δόθηκε η δυνατότητα στον Υπουργό να κάνει τις όποιες μικρές, λεκτικές διορθώσεις. 
Να συγκρίνετε, λοιπόν, τι εγκρίθηκε και τι κατέθεσα αυτή τη στιγμή. 
Επίσης, επειδή κάποιοι νομίζουν ότι η Ελλάδα ζημιώθηκε από την υπογραφή αυτής της σύμβασης, γιατί κάποια άλλη χώρα όπως η Ιρλανδία επωφελήθηκε, γι’ αυτό σας κατέθεσα και το σχέδιο σύμβασης που αφορά την Ιρλανδία. Είναι το σχέδιο σύμβασης της Ιρλανδίας, το οποίο δεν έχει εγκριθεί ακόμα. 
Κατέθεσα την υπογραφείσα από το ελληνικό δημόσιο σύμβαση, το τελικό κείμενο όπως και το σχέδιο που αφορά την Ιρλανδία για να γίνουν οι συγκρίσεις, για να μάθουμε να είμαστε ειλικρινείς σε αυτή την Αίθουσα και να μη βγαίνουμε ελαφρά τη καρδία  και να χρησιμοποιούμε όρους όπως «αποικιοκρατικοί». 
Έχει δημιουργηθεί, λέει, ένα μείζον ζήτημα, γιατί μπορεί ξαφνικά να γίνει κατάσχεση του χρυσού, των υδρογονανθράκων και γενικότερα της περιουσίας του δημοσίου. Πρέπει να κάνουμε μια διάκριση μεταξύ της ιδιωτικής και της δημόσιας περιουσίας. 
Η περιουσία του δημοσίου στην οποία αυτό ενεργεί ως ιδιώτης, αποτελεί την ιδιωτική περιουσία του δημοσίου. Τι είναι εδώ; Τα διαμερίσματα, τα μισθώματα, τα μερίσματα από μετοχές κ.λπ.. Τα περιουσιακά στοιχεία που αυτό κατέχει και τα διαχειρίζεται ασκώντας δημόσια εξουσία, είναι τα εκτός συναλλαγής και τα προοριζόμενα στην άμεση εξυπηρέτηση δημόσιου σκοπού. Εδώ είναι οι απαιτήσεις του δημοσίου όπως είναι οι φόροι και οι δασμοί. 
Η ιδιωτική περιουσία του δημοσίου, υπόκειται σύμφωνα με το Ελληνικό Δίκαιο και το Σύνταγμα σε κατάσχεση, όχι όμως η δημόσια περιουσία. Οι δανειακές συμβάσεις, η νομική γνωμάτευση που τις συνοδεύει και το Αγγλικό Δίκαιο που είναι εφαρμοστέο σε αυτές, δεν προβλέπουν κάτι λιγότερο ούτε κάτι περισσότερο. 
Ίδιες προβλέψεις υπήρχαν και στη δανειακή σύμβαση και στο μνημόνιο του 2010 που ψήφισε και ο ΛΑΟΣ και ο κ. Ροντούλης, ο οποίος μας εγκαλεί για τους όρους που περιέχει αυτή η σύμβαση. 
Να υπενθυμίσω στον κ. Ροντούλη ότι εκείνη η σύμβαση που ψήφισε το κόμμα του, είναι που όρισε τα επιτόκια και τους τόκους που πληρώνει η χώρα αυτήν τη στιγμή προς τις χώρες από τις οποίες δανείστηκε και στις οποίες αναφέρθηκε στην ομιλία του. Το ξέχασε αυτό; Γιατί δεν ανησύχησε ούτε για τους υδρογονάνθρακες ούτε για το χρυσό της Τράπεζας της Ελλάδος; Τώρα του «έμασε το γάλα», όπως λέμε εμείς στη Θεσσαλία; Καλές οι κυβιστήσεις, αρκεί να ξαναστεκόμαστε στα πόδια μας. 
Θα αναφερθώ τώρα στο θέμα της παραγράφου 8 του προοιμίου της συμβάσεως στην οποία πάρα πολλοί συνάδελφοι αναφέρθηκαν. 
Η Τράπεζα της Ελλάδος, είναι συμβαλλόμενο μέρος για το σκοπό της λήψης εκταμιεύσεων για λογαριασμό του δικαιούχου κράτους-μέλους, δηλαδή συμβάλλεται στη σύμβαση επειδή είναι ο ταμίας του ελληνικού δημοσίου. Συνεπώς, εκτέλεση σε βάρος της Τράπεζας της Ελλάδος, αν το δημόσιο δεν εξυπηρετεί τις υποχρεώσεις του από τη σύμβαση, δεν προβλέπεται. Τέτοια εκτέλεση δεν μπορεί να προχωρήσει σε βάρος του δημοσίου. 
Σε ό,τι αφορά τις παρατηρήσεις για κατασχέσεις, εφαρμοστέο δίκαιο και εθνική ανεξαρτησία σε πολιτικό επίπεδο, εδώ στη Βουλή των Ελλήνων, πρέπει να διεξάγεται πολιτική συζήτηση. Πρέπει να διεξάγεται μια συζήτηση, η οποία να περιλαμβάνει αν οι πολιτικές τις οποίες καλείται να εφαρμόσει η χώρα μας στο πλαίσιο αυτών των δανειακών συμβάσεων, είναι πολιτικές που πραγματικά μας επιτρέπουν να αντιμετωπίσουμε τα προβλήματα και να βγούμε από αυτό το αδιέξοδο. 
Ήδη αυτή η σύμβαση έχει υπογραφεί και σήμερα εισέρευσαν στα ταμεία του κράτους, στο Γενικό Λογιστήριο του Κράτους, τα χρήματα στα οποία αναφέρθηκα και στη χθεσινή μου εισήγηση, δηλαδή το υπόλοιπο 1,6 δισεκατομμύριο ευρώ. Χθες σας είπα ότι εισέρευσαν τα 5,9 δισεκατομμύρια ευρώ από την Ευρωπαϊκή Ένωση και σήμερα εισέρευσε και το υπόλοιπο 1,6 δισεκατομμύριο ευρώ από το Διεθνές Νομισματικό Ταμείο. Και από αυτό το 1,6 δισεκατομμύριο ευρώ, θα μπορέσει να χρησιμοποιήσει το Γενικό Λογιστήριο του Κράτους προκειμένου να συνεχίσει να πληρώνει τους μειωμένους μισθούς που αναφέρετε εσείς, τις μειωμένες συντάξεις, το μειωμένο επίδομα ανεργίας. 
Αυτές τουλάχιστον οι συμβάσεις, μας δίνουν τη δυνατότητα να συνεχίσουμε να λειτουργούμε. Οι δικιές σας οι προτάσεις, δεν ξέρω τι δυνατότητες θα παρείχαν σε αυτήν τη χώρα. 
Κυρίες και κύριοι συνάδελφοι, η σύμβαση αυτή δεν έχει δυσμενέστερους όρους από καμμία άλλη προγενέστερη σύμβαση δανεισμού του δημοσίου. Θα ήθελα, όμως, να θέσω και το ερώτημα: Πότε ακριβώς η ελληνική Βουλή γνώριζε τις συμβάσεις δανεισμού του Υπουργείου Οικονομικών; Πότε κατατέθηκε σύμβαση δανεισμού στο Κοινοβούλιο πριν την παρούσα κρίση; Πού βρίσκονταν τότε οι εκπρόσωποι των Ελλήνων πολιτών, που σήμερα διαμαρτύρονται και ξιφουλκούν εναντίον των όρων της σύμβασης; Πού ήταν τότε και τι έλεγαν, όταν χτιζόταν εκατομμύριο, εκατομμύριο το υπέρογκο δημόσιο χρέος; Ασχολήθηκαν με τις συμβάσεις και με τους όρους δανεισμού; Έλεγαν κάτι για όλα αυτά τα χρήματα, τα οποία δανείζονταν η χώρα, χρήματα τα οποία φαινόταν ότι οδηγούσαν τη χώρα σε μια ανεξέλεγκτη πορεία; 
(Στο σημείο αυτό την Προεδρική Έδρα καταλαμβάνει ο  Δ΄ Αντιπρόεδρος της Βουλής κ.  ΒΥΡΩΝ ΠΟΛΥΔΩΡΑΣ )
Ενώ, λοιπόν, θα έπρεπε να γίνεται κουβέντα στα πολιτικά χαρακτηριστικά αυτής της σύμβασης, πολύ φοβάμαι ότι σήμερα έχουμε ξεφύγει πολύ από αυτό. Τελικά, τι μας λένε; Μας λένε «τι σύμβαση δανεισμού είναι αυτή που έχετε υπογράψει;», ότι αν δεν πληρώσουμε τα δανεικά θα μας πάρουν το χρυσό της Τράπεζας της Ελλάδος, ότι αν δεν πληρώσουμε, θα μας πάρουν τα κέρδη από την εκμετάλλευση των υδρογονανθράκων στο Αιγαίο, ότι αν δεν πληρώσουμε, θα πάνε στο Δικαστήριο του Λουξεμβούργου, όπου θα βγάλουν μια απόφαση εναντίον μας και ότι μετά θα έρθουν στην Ελλάδα και θα κατάσχουν, τι; Τα έσοδα από τα τουριστικά καταφύγια στα δάση. Αυτό είπε χθες ο κ. Λαφαζάνης, αν δεν απατώμαι. 
Δυστυχώς, δεν είχα το χρόνο, κύριε Λαφαζάνη, να ψάξω γραμμή-γραμμή τα έσοδα του προϋπολογισμού για να δω ποιο ακριβώς είναι το ποσό αυτό, το οποίο θα κατάσχουν όλοι αυτοί από τα έσοδα που έχει το ελληνικό κράτος, από την εκμετάλλευση των χώρων αναψυχής που υπάρχουν μέσα στα δάση. Το σημαντικότερο είναι ότι με βάση την προσέγγιση αυτή, τα ελληνικά δικαστήρια δεν θα μπορέσουν να κάνουν τίποτε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Κύριε Πρόεδρε, θα χρειαστώ μισό λεπτό, σας παρακαλώ. 
Πίσω από αυτήν τη θέση, κρύβεται η εικόνα για τη χώρα και για τον εαυτό μας. Διότι σύμφωνα με όλους αυτούς που την υποστηρίζουν, θα έπρεπε να διαπραγματευτούμε μια σύμβαση, η οποία απ’ ό,τι καταλαβαίνω από τις προτάσεις που καταθέτουν οι συνάδελφοι, θα έπρεπε να έχει τα εξής χαρακτηριστικά. Θα έπρεπε η σύμβαση αυτή, να έχει ακόμη χαμηλότερο και εν δυνατόν μηδενικό επιτόκιο. Αν δεν πληρώναμε το δάνειο, ο δανειστής να μην μπορεί να κάνει καμμία εκτέλεση σε βάρος του δημοσίου και να έστελνε απλώς απανωτές διαμαρτυρίες και εξώδικα. Και, βεβαίως, να ήταν κάτω από το Ελληνικό Δίκαιο, που κατά τη δική τους την άποψη είναι πιο δίκαιο σε σχέση με τα υπόλοιπα. 
Ακόμη και αν πήγαινε ο δανειστής μας στα ελληνικά δικαστήρια για να πάρει αυτά που θα του χρωστούσαμε, τα ελληνικά δικαστήρια που κατά τη δική τους εκτίμηση είναι τα πιο καλά δικαστήρια του κόσμου, δεν θα του επέτρεπαν να πάρει τα χρωστούμενα, ανεξάρτητα αν τα χρωστούσαμε, γιατί είναι ελληνικά. Δηλαδή, μας λένε ότι τα ελληνικά δικαστήρια δεν επιδικάζουν χρέη Ελλήνων προς ξένους αλλά μόνο χρέη ξένων προς Έλληνες και άντε, το πολύ-πολύ Ελλήνων προς Έλληνες. 
Πίσω από αυτήν την πολιτική θέση κρύβεται η άποψη ότι λόγω εθνικής ανεξαρτησίας και άλλων τινών, η Ελλάδα επιτρέπεται να δανείζεται ως ανεξάρτητο κράτος αλλά η Ελλάδα ως ανεξάρτητο κράτος είναι η ίδια που θα αποφασίσει αν και πότε θα πρέπει να πληρώσει τα δανεικά. Πίσω από αυτήν την πολιτική θέση κρύβεται η άποψη ότι η Ελλάδα ως ανεξάρτητο κράτος, αν δεν πληρώσει τα δανεικά, δεν επιτρέπεται  να υφίσταται κυρώσεις. Η Ελλάδα πληρώνει άμα θέλει. 
Κυρίες και κύριοι συνάδελφοι, αυτή η νοοτροπία, αυτή η αντίληψη, είναι αυτή που μας έφερε σε αυτήν τη θέση και δεν μας επιτρέπει -όσο την υπερασπίζονται, όσοι την υπερασπίζονται- να μπορέσουμε να πάμε μπροστά. Αυτή η νοοτροπία, είναι που μας οδήγησε στο υπέρογκο χρέος, στην ύφεση και στην ανυποληψία. 
Ήμουν και είμαι αντίθετος σε αυτήν την εξαμβλωματική αντίληψη για την Ελλάδα και τους Έλληνες και την πολέμησα ως φοιτητής στο εξωτερικό, την πολέμησα ως εργαζόμενος, πριν ασχοληθώ με την πολιτική. Και ως νέος πολιτικός την πολεμώ και θα συνεχίσω να την πολεμώ, όσο έχω την εντολή των Ελλήνων πολιτών εδώ στη Βουλή αλλά και στο Υπουργείο Οικονομικών για όσο διάστημα διατηρώ τη θέση μου. 
Είμαι στη διάθεση καθενός από εσάς να συζητήσω, γιατί αναγκαζόμαστε να δανειστούμε, τι πρέπει να κάνουμε για να διορθώσουμε την κατάσταση και ποια μέτρα πολιτικά πρέπει να εφαρμόσουμε. Δεν είμαι, όμως, διαθέσιμος να συμμετάσχω στο πεντάλεπτο σόου που μερικοί συνάδελφοι μεθοδεύουν συστηματικά κάθε φορά προκειμένου να ψαρέψουν ψηφαλάκια στα καφενεία της εκλογικής τους περιφέρειας. Είμαι εδώ για να κάνω το καθήκον μου, όπως το αντιλαμβάνομαι. Και δέχομαι κάθε κριτική, ακόμη και την πιο αυστηρή σε σχέση με το βαθμό ανταπόκρισής μου. Δεν είμαι εδώ για να παίζω κανένα ρόλο ούτε πρωταγωνιστή ούτε κομπάρσου. 
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον Υπουργό τον κ. Φίλιππο Σαχινίδη.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Κύριε Πρόεδρε, θα ήθελα το λόγο για ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Κύριε Ροντούλη, έχει ζητήσει το λόγο ο Κοινοβουλευτικός Εκπρόσωπος της Νέας Δημοκρατίας προ υμών.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Μα θα ήθελα το λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Δεν υπάρχει προσωπικό.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Θα σας εξηγήσω σε τι συνίσταται το προσωπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Δυσκολεύομαι να το διακρίνω.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Όχι, ακούσατε τι ειπώθηκε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Κύριε Μουσουρούλη, θα προηγηθεί ο κ. Ροντούλης.
Κύριε Ροντούλη, έχετε το λόγο για ένα λεπτό, για να εξηγήσετε σε τι συνίσταται το προσωπικό, με την υποψία από πλευράς Προεδρείου ότι κάνετε κατάχρηση.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Τότε θα προσπαθήσω να είμαι συντομότατος και να το εξηγήσω μέσα σε τριάντα δευτερόλεπτα.
Κύριε Πρόεδρε, δεν ξέρω τι εννοούσε με γάλατα, με τυριά και με αυτά που είπε ο κ. Σαχινίδης, θα του πω όμως ότι έχουμε και μια άλλη θεσσαλική παροιμία. Τον πήρε το νερό από τα μπατζάκια τον κ. Σαχινίδη και μπερδεύεται τώρα. Έχει χάσει το βηματισμό του και δεν ξέρει τι κάνει, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Αυτό είναι το προσωπικό;</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Βεβαίως. 
Να σας θυμίσω, λοιπόν, αξιότιμε κύριε Υπουργέ του ΠΑΣΟΚ, ότι την πρώτη δανειακή σύμβαση, δεν την ψήφισε κανένα κοινοβουλευτικό κόμμα ούτε και ο Λαϊκός Ορθόδοξος Συναγερμός, λοιπόν, γιατί απλούστατα εσείς φροντίσατε την επομένη του μνημονίου 1 να φέρετε μια τροπολογία, βάσει της οποίας την ευθύνη της υπογραφής της πρώτης δανειακής συμβάσεως, ανέλαβε μόνο και αποκλειστικά ο κ. Παπακωνσταντίνου. Άρα, λοιπόν, δεν συμμετείχε ο Λαϊκός Ορθόδοξος Συναγερμός στην πρώτη δανειακή σύμβαση, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Εντάξει, κύριε Ροντούλη. Όπως καταλαβαίνετε, εκτιμώ ότι είναι πολιτική παρατήρηση και σε καμμία περίπτωση προσωπικό ζήτημα. 
Παρακαλείται ο κ. Μουσουρούλης Κωνσταντίνος, Κοινοβουλευτικός Εκπρόσωπος της Νέας Δημοκρατίας από την εκλογική Περιφέρεια Χίου, να λάβει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε, και για την εισαγωγή.
Κατ’ αρχάς, θέλω να εκφράσω την ικανοποίησή μου για τη λήξη της απεργίας της ΠΝΟ έστω και κάτω από αυτές τις προϋποθέσεις και να κρατήσω τη δήλωση του κ. Κουτρουμάνη ότι το ΝΑΤ και ο «Οίκος Ναύτου» διατηρούν την αυτοτέλειά τους. Έχω εδώ τη δήλωση και νομίζω ότι καλό θα ήταν όλοι να συμφωνήσουμε σε αυτό. 
Κύριε Σαχινίδη, η οικονομία δεν διαλύθηκε από μόνη της ούτε η κοινωνία γονάτισε οικειοθελώς. Όλοι γνωρίζουμε πώς συνέβησαν αυτά τα δυο χρόνια. Τώρα, για το πώς και το τι θα αποφανθεί άλλος. Και ο λαός και άλλοι. Σίγουρο, όμως, είναι ότι ο δημοσιονομικός στόχος δεν επετεύχθη. Αντίθετα, υπήρξε ανυπολόγιστη ζημία, ταμπλάς, όπως είπε και ο Πρόεδρος του ΟΔΔΗΧ, ο κ. Χριστοδούλου, πάτος στο βαρέλι δεν μπήκε και οι συνθήκες διαπραγμάτευσης και οι οικονομικές συνθήκες έγιναν όλο και πιο αντίξοες. Η πτώση του ΑΕΠ έφερε επιδείνωση του οικονομικού κλίματος και διόγκωση της παραοικονομίας. Δηλαδή, έγιναν ακριβώς τα αντίθετα από αυτά που θα έπρεπε να είχαμε αντιμετωπίσει.
Το ψέμα στο μνημόνιο 1, δυστυχώς για τη χώρα, έγινε αλήθεια στο μνημόνιο 2. Χρεοκοπία, απομόνωση και όλα τα συμπαρομαρτούντα. Για όλα αυτά, συνυπεύθυνος και συμμέτοχος για αυτά τα δυο σκοτεινά χρόνια που έζησε η χώρα αλλά και επιταχυντής των εξελίξεων, είναι ο από χθες και τυπικά Αρχηγός του ΠΑΣΟΚ, ο κ. Βενιζέλος, ο οποίος επικράτησε πανηγυρικά επί των λευκών ψηφοδελτίων, σε αριθμό ψήφων μικρότερο απ’ αυτόν που είχε κερδίσει το 2007, όταν είχε έρθει δεύτερος στην αναμέτρηση με τον κ. Παπανδρέου. Πάντως, όποιος θέλει να σκιαγραφήσει την υποψηφιότητα του καινούργιου Αρχηγού του ΠΑΣΟΚ, τον παραπέμπω σε μια αξιολόγηση που είχε κάνει για την προσωπικότητά του ο κ. Αδαμάντιος Πεπελάσης. Είναι πολύ απλό, υπάρχει στο διαδίκτυο, δεν χρειάζεται να το επαναλάβω.
Κυρίες και κύριοι συνάδελφοι, η κρίση και τα άδεια ταμεία, έφεραν στο προσκήνιο πολλά, έφεραν όμως και τη διαφθορά. Δεν συνέβη αυτό επειδή ξαφνικά δούλεψαν οι ελεγκτικοί μηχανισμοί. Η κρίση έφερε τη διαφθορά στο προσκήνιο, μια διαφθορά, που εξέθρεψαν οι καθηγητές του εκμαυλισμού της κοινωνίας και οι δεξιοτέχνες –υπάρχει ταυτοπροσωπία- της κατεδάφισής της. 
Θα συμφωνήσουμε όλοι –νομίζω, σίγουρα η Αριστερά- ότι η κακοδιοίκηση, το πελατειακό, υπερτροφικό και αντιπαραγωγικό δημόσιο το εξέθρεψε το ΠΑΣΟΚ, το υποστήριξε η Αριστερά και το επέβαλαν οι συνδικαλιστές τους. Αυτή είναι η αλήθεια.</Speech>
<Speech><Parlmember>ΣΟΦΙΑ ΓΙΑΝΝΑΚΑ</Parlmember>: Η Νέα Δημοκρατία τι έκανε;</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Εγώ εύχομαι, ελπίζω και πιστεύω –αυτός είναι και ο βασικός μας στόχος- ότι το όλο στοίχημα που πρέπει να κερδίσουμε -και θα το κερδίσουμε- είναι να μην υπάρξει αντιδικία στο πλαίσιο της δανειακής σύμβασης. 
Και για να μην υπάρξει αντιδικία, πέρα από το κέρδος που είχαμε σε χρόνο και σε κόστος, σε ό,τι αφορά το κούρεμα του χρέους, χρειάζεται ανάκαμψη και ανάπτυξη. Πολλά πρέπει να γίνουν, κύριοι συνάδελφοι, αλλά χωρίς τη δανειακή σύμβαση δεν υπάρχουν οι ελπίδες για να γίνουν. 
Τώρα θέλω να απευθυνθώ λίγο στο Κομμουνιστικό Κόμμα Ελλάδος. Συμφωνώ και το πιστεύω ακράδαντα ότι ο άνθρωπος πρέπει να είναι στο κέντρο. Όμως, σημασία έχει πώς τοποθετείται ο άνθρωπος στο κέντρο. Άλλοι νομίζουν ότι πρέπει να έρθει από την πλευρά του δανεισμού και άλλοι από την πλευρά της ανάπτυξης. Εγώ είμαι υπέρ της δεύτερης λύσης και νομίζω οι περισσότεροι από εμάς. 
Τώρα στον κ. Λαφαζάνη δύο λόγια, αν μου επιτρέπει, γιατί ακούστηκαν πάρα πολλά σήμερα. Διάβασα προσεκτικά την εναλλακτική πρόταση εξουσίας που κατατέθηκε στις 18 και 19 Φεβρουαρίου στην πανελλαδική συντονιστική επιτροπή του ΣΥΡΙΖΑ. Πέρα από τα τσιτάτα για όλα τα γούστα –με συγχωρείτε, αλά προέλευσης ΚΝΕ- και με πολιτικούς και ιδεολογικούς όρους της δεκαετίας του ’50, αυτό το κείμενο δεν πιστεύω ότι έχει γοητεύσει τους υγιώς σκεπτόμενους Αριστερούς.
Διαβάζω: Αυξήσεις, κρατικοποιήσεις, κρατικός, κοινωνικός και εργατικός έλεγχος τραπεζών και επιχειρήσεων. Συνδικαλισμός, κινήματα, μετανάστες, οικολογία, κορμοράνοι και άλλα πτηνά. Πόσες ελάχιστες -γιατί υπάρχουν κύριε Λαφαζάνη- καλές προτάσεις χάνονται σε ξεπερασμένες αερολογίες. Δηλαδή για μένα το δίλημμα που βάζει αυτό το κείμενο, είναι μνημόνιο ή ανοησία; Και αυτό είναι ένα θέμα που  πρέπει κάποια στιγμή να σας ταράξει, να ξαναδείτε δηλαδή αυτήν την πρόταση που κάνετε στο λαό. Οι εκλογές φτάνουν και υπάρχουν και υγιώς σκεπτόμενοι Αριστεροί. 
Τώρα, μιλήσατε εχθές στην επιτροπή για συνεταιράκια.  Συνεταιράκια δεν υπήρχαν. Ξέρετε πολύ καλά ποιος διαφώνησε στο μνημόνιο 1. Ξέρετε πολύ καλά και ποιος συμφώνησε. Συνεταιράκια υπήρχαν μόνο στον σοσιαλισμό με δανεικά. Και τώρα που αποδείχθηκε ότι σοσιαλισμός ίσον βαρβαρότητα, επενδύετε στον πληγωμένο Ελληνα, για να του αποσπάσετε την ψήφο. Τι είναι αυτό; Πώς μπορεί να το χαρακτηρίσει  κανείς αυτό; 
Και κάτι ακόμα. Δεν καταλαβαίνετε ότι όταν είσαι εκτός αγοράς χρήματος σε λεηλατούν οι κερδοσκόποι. Έχουν τη δυνατότητα να σε λεηλατήσουν. Δεν χρειάζεται δηλαδή να πεις «σταματάω να πληρώνω».
Λέτε επίσης ότι τα δάνεια δεν πηγαίνουν σε μισθούς και συντάξεις αλλά πηγαίνουν στο χρέος. Αυτό το επιχείρημα είναι κυκλικό, αφού και τα δύο, και το χρέος και οι μισθοί και οι συντάξεις, στο ίδιο πράγμα καταλήγουν. Για μένα έγκλημα σε βάρος του λαού είναι η πρότασή σας. Δεν μπορώ να σκεφτώ. Θα ήθελα να κλείσουμε τα μάτια για τριάντα δευτερόλεπτα -αλλά να μην το ζήσουμε- και να φανταστούμε την Ελλάδα να καταψήφιζε αυτήν τη δανειακή σύμβαση, να υπήρχαν όλες αυτές οι συνέπειες που οι περισσότεροι εξ ημών τις ξέρουν, τις φαντάζονται, τις πιστεύουν, έχουν πληροφορηθεί γι’ αυτές, μόνο για λίγο. Να τις ζήσουμε αυτές τις στιγμές και μετά να ξανασυζητήσουμε σε αυτήν την Αίθουσα. Να ξαναγνωριστούμε, δηλαδή, όπως έλεγε και ο κ. Βενιζέλος.
Υπάρχουν και κάποιοι συνάδελφοι και φίλοι, οι οποίοι πολιτεύονται πλέον υπό νέα πολιτική σκέπη, λες και ήταν αμέτοχοι, λες και δεν έλαβαν ποτέ μέρος σε αυτό το πολιτικό σύστημα που σήμερα είναι στο εδώλιο. Εμείς οι Έλληνες θα ζήσουμε λένε, υπάρχει λύση λένε και περνάνε καμαρωτοί από τις ιστοσελίδες και από τα κανάλια.
Εγώ θα τους πω ένα πράγμα. Την ώρα που η παράταξή μας, η Νέα Δημοκρατία, δίνει την πιο κρίσιμη  μάχη, αυτή δεν είναι στάση. Δεν είναι υπεύθυνη στάση και η ρήξη που επιδιώκουν με τη βάση, θα αποδειχθεί στις κάλπες. 
Το ίδιο θα ήθελα να πω και για την κ. Κατσέλη. Διάβασα προσεκτικά τι είπε χθες στην επιτροπή η κ. Κατσέλη. Πιστέψτε με, εάν η κ. Κατσέλη είχε να αποδώσει θετικό έργο στο Υπουργείο Οικονομίας, εάν είχε κάνει τα οχυρωματικά εκείνα έργα αλλά και είχε δημιουργήσει μια πολιτική ανάκαμψης και ανάσχεσης της ύφεσης, με γεια της με χαρά της, να μας τα πει όλα αυτά. 
Έρχεται τώρα και λέει ότι διάβασε βιαστικά το μνημόνιο 1 και ποτέ δεν συμφωνούσε. Η ουσία είναι μία. Καταψήφισε για να κάνει κόμμα και να διασωθεί πολιτικά. Είχε, δηλαδή, διορατικότητα για το πολιτικό της μέλλον, για τον εαυτό της, όχι για τη χώρα. 
Νομίζω ότι κοντά είναι και η συμπεριφορά του Λαϊκού Ορθόδοξου Συναγερμού και λυπάμαι ειλικρινά για τον πολιτικό του πρωτογονισμό καμμιά φορά. Τέλος πάντων. Για εμένα, κυρίες και κύριοι συνάδελφοι, τα νέα κόμματα δεν απαντούν στο πολιτικό πρόβλημα της χώρας. Δεν εξελίσσουν το πολιτικό σκηνικό, δεν αντανακλούν το νέο, δεν έχουν ούτε πολιτικό πρόταγμα, ούτε οικονομική πρόταση. Μόνο αντίθεση. Μία αντίθεση στη συγκυρία και πουθενά αλλού. Σε τελευταία ανάλυση, φίλες και φίλοι, αγαπητοί συνάδελφοι, αυτό το κάνει μια χαρά το ΚΚΕ. Το Κομμουνιστικό Κόμμα το κάνει διαχρονικά, με συνέπεια και το κάνει καλά. Δεν χρειάζονται άλλοι.
Όσο για το ΠΑΣΟΚ, αυτό είναι μία κατηγορία από μόνο του. Όπου και να κοιτάξουμε τα τελευταία χρόνια θα βρούμε κύριε Υπουργέ, τα αποτυπώματά σας και αυτά τα αποτυπώματα δεν είναι θετικά και στην ψυχή και στην τσέπη του Έλληνα. 
Επίσης, θεωρώ πολύ περίεργο που η συζήτηση για τη συγκυβέρνηση ξεκινά από διαρροές που κάνει το Υπουργείο Οικονομικών, που κάνει το ΠΑΣΟΚ, αν θέλετε. Από εκεί είναι η πηγή αυτής της συζήτησης. Αυτές οι διαρροές κάνουν την ίδια ζημιά που κάνατε και εσείς τα προηγούμενα χρόνια. Ποια είναι η ζημιά; Προσθέτουν αβεβαιότητα και ανασφάλεια. Δηλαδή, συμβάλουν στην ύφεση, υπονομεύουν την προοπτική εξόδου της χώρας από αυτή την κατάσταση. 
Για εμάς, κυρίες και κύριοι συνάδελφοι, μία ισχυρή κυβέρνηση αποτελεί συστατικό στοιχείο της προσπάθειας ανάκαμψης. Μία ισχυρή κυβέρνηση και μόνο αυτή, μπορεί να υλοποιήσει το τιτάνιο έργο της ανάπτυξης. Μία ισχυρή κυβέρνηση αποτελεί εγγύηση για τους πολίτες και για την κοινωνική συνοχή, πάνω απ’ όλα. Και όλα αυτά για να δημιουργήσουμε μία χώρα νέα και αξιόπιστη και για να τροφοδοτήσουμε με εμπιστοσύνη εντός και εκτός και πάνω απ’ όλα στους νέους μας.
Εμείς, ως Νέα Δημοκρατία, λέμε πικρές αλήθειες και όχι γλυκά ψέματα, κύριε Πρωτόπαπα. Σας θυμίζω το «λεφτά υπάρχουν» του 2009. Πιστεύουμε ότι στις επόμενες εκλογές ο λαός θα πει «ΟΧΙ» στους προφήτες της συμφοράς, «ΟΧΙ» στους κήρυκες του μίσους, «ΟΧΙ» στους υποστηρικτές των αιτίων που έφεραν τα δεινά στη χώρα, «ΟΧΙ» σε εκείνους που δαφνοστεφάνωναν τις συντεχνίες, «ΟΧΙ» στους υπνωτιστές του απλουστευτισμού και «ΟΧΙ» σε όλους αυτούς που καιροσκοπούν, δηλαδή, «ΟΧΙ» στους πολιτικούς τυχοδιώκτες. Εγώ αναγνωρίζω πάντως ότι τους βολέψαμε. Είμαι βέβαιος όμως ότι ο λαός θα τους ξεβολέψει. Θα σπάσει το απόστημα της παραπλάνησης. 
Κυρίες και κύριοι Βουλευτές, εμείς οι Έλληνες έχουμε δοκιμαστεί σε δύσκολες καταστάσεις και έχουμε αποδείξει ότι μπορούμε να τις ξεπερνάμε. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>): Ευχαριστούμε τον κ. Κωνσταντίνο Μουσουρούλη, Κοινοβουλευτικό Εκπρόσωπο της Νέας Δημοκρατίας.
Ο Πρόεδρος του Λαϊκού Ορθόδοξου Συναγερμού κ. Γεώργιος Καρατζαφέρης, έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Ευχαριστώ, κύριε Πρόεδρε.
Έχω μπροστά μου τον κατάλογο των ομιλητών. Είναι είκοσι, εκ των οποίων οι μισοί είναι από τον Λαϊκό Ορθόδοξο Συναγερμό. Προφανώς, εμάς μας ενδιαφέρει λίγο παραπάνω η δανειακή σύμβαση. Υπάρχουν από το ΚΚΕ, υπάρχουν από το ΣΥΡΙΖΑ, δεν υπάρχει κανένας από το ΠΑΣΟΚ και τη Νέα Δημοκρατία.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κάνετε λάθος.</Speech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Μόνο ο κ. Γείτονας, από ομιλητές, που μίλησε πρώτος. Από εκεί και πέρα ουδείς άλλος και φαίνεται και από την Αίθουσα. Δεν ενδιαφέρονται προφανώς ή δεν έχουν επιχειρήματα, για να επιχειρηματολογήσουν. Εγώ θεωρώ πολύ σοβαρή υπόθεση αυτή τη δανειακή σύμβαση, για να περνάει κάπως transit από τη Βουλή. 
Ενδεχομένως να είμαι λίγο παλαιομοδίτης εγώ που πιστεύω ότι σε καίριες κοινοβουλευτικές ημέρες οι αρχηγοί τουλάχιστον πρέπει να είναι μέσα στην Αίθουσα. Νέα ήθη, νέες εποχές και νέες αντιλήψεις. 
Εγώ θα ήθελα να δούμε ποια είναι η διαφορά μεταξύ ΠΑΣΟΚ και Νέας Δημοκρατίας. Υπάρχει; Το αύριο πώς προσδιορίζεται; Μπορεί να ασκηθεί μια πολιτική, πέρα από αυτή του μνημονίου; Οικονομική πολιτική μπορεί να ασκηθεί; Κοινωνική πολιτική μπορεί να ασκηθεί πέρα από το μνημόνιο; Το μνημόνιο έχει βάλει «τα δυο πόδια σ’ ένα παπούτσι». Είναι συγκεκριμένα τα θέματα αυτά. Δεν αλλάζουν. Όσο και να θέλει να τα αλλάξει ο ένας ή ο άλλος, δεν μπορεί.
Επομένως, η πορεία της επόμενης ημέρας είτε είναι ΠΑΣΟΚ είτε Νέα Δημοκρατία, θα είναι η ίδια. Είναι το δέσμιον της υπογραφής που έχουν βάλει οι δύο πολιτικοί αρχηγοί, της υπογραφή προς την κ. Λαγκάρντ ότι όσο πολιτευόμαστε δεν θα ασκήσουμε πολιτική, πέρα από αυτά που επιτάσσει το μνημόνιο. Και μάλιστα, η δέσμευση αυτή είναι στα αγγλικά. Στα ελληνικά δεν υπήρχε για να μην τρομάξει ο κόσμος. 
Άρα, λοιπόν, τι αλλάζει; Τι μπορεί να αλλάξει; Τι μπορεί να κάνει ο ένας που δεν θα μπορεί να κάνει ο άλλος; Ή τι δεν θα μπορεί να κάνει ο ένας που δεν θα μπορεί να το κάνει ο άλλος; Είναι δέσμιοι στις ίδιες ράγες. Επομένως, λοιπόν, ο ελληνικός λαός πρέπει να γνωρίζει. Είτε ψηφίζει ΠΑΣΟΚ είτε ψηφίζει Νέα Δημοκρατία, ακριβώς τα ίδια αποτελέσματα θα έχει. 
Τώρα, εάν ψηφίζει για άλλα θέματα, πέρα από τα οικονομικά, να θυμίσω την ταύτιση στα εθνικά ζητήματα. Σε σύνθετη ονομασία με το παράγωγο «Μακεδονία» πιστεύει το ΠΑΣΟΚ, σε σύνθετη ονομασία με το παράγωγο «Μακεδονία» πιστεύει και η Νέα Δημοκρατία. Για την Τουρκία και ο ένας και ο άλλος πιστεύουν ότι έχει χώρο μέσα στην Ευρώπη, για ένταξη στην Ευρώπη. Εμείς λέμε να υπάρξει ειδικό καθεστώς. Και μάλιστα, θυμάμαι ότι, στην ψηφοφορία που είχε γίνει τότε, εγώ προσωπικά είχα ψηφίσει για ειδικό καθεστώς και όχι ένταξη και ο κ. Αντώνης Σαμαράς ως Βουλευτής της Νέας Δημοκρατίας είχε ψηφίσει για πλήρη ένταξη. Αυτά δεν αλλάζουν.
Επομένως, εφόσον έχετε ταύτιση στην εξωτερική πολιτική, έχετε ταύτιση στην οικονομική πολιτική, έχετε ταύτιση στην κοινωνική πολιτική -προχθές από κοινού ψηφίσατε το νομοσχέδιο του κ. Λοβέρδου που νομιμοποιεί εμμέσως λαθρομετανάστες- ποια διαφορά υπάρχει μεταξύ του ενός και του άλλου; Άρα, λοιπόν, αν κάποιος πρέπει να λυπάται, μάλλον εμείς είμαστε που πρέπει να λυπούμαστε τους παλαιούς ομοϊδεάτες για εκεί που έχουν φτάσει τα πράγματα.
Κύριε Υπουργέ, άκουσα τώρα στο ραδιόφωνο, στις ειδήσεις, ότι σπάει το φράγμα των δύο ευρώ στη βενζίνη. Πέρασε και τα δύο ευρώ. Φανταστείτε, λοιπόν, τον άνθρωπο που είχε πειστεί στις οδηγίες που είχε δώσει τότε η κυβέρνηση -δεν ήσασταν εσείς, ήταν ο κ. Παπαθανασίου-, που έλεγε πάρτε αυτοκίνητα μεγάλου κυβισμού το καλοκαίρι του 2009 και πείστηκε ο κόσμος και πήγε και πήρε μεγάλα αυτοκίνητα και σήμερα έχει το μισθό μείον 50% από ότι είχε και τη βενζίνη 100% επάνω.
Πείτε μου, λοιπόν, εσείς που καμαρώνετε για τη δανειακή σύμβαση, για τα αποτελέσματα αυτής της δανειακής σύμβασης, γιατί για να υπάρχει αυτή η δανειακή σύμβαση υπάρχει μια σειρά δυσβάσταχτων όρων, πώς θα επιβιώσει κάποιος με δύο ευρώ το λίτρο τη βενζίνη και το μισθό κομμένο στη μέση; 
Και θα ήθελα να ρωτήσω κάτι τον κ. Σαχινίδη, τον οποίο θεωρώ σοβαρό άνθρωπο. Κύριε Υπουργέ, παρακαλώ ομολογείστε τι προβλέπει το μνημόνιο για το μήνα Ιούνιο. Κάνω λάθος ότι υπήρχε πρόβλεψη για 11,5 δισεκατομμύρια που θα πάνε στα 14 δισεκατομμύρια σε μέτρα; Καταλάβατε καλά το νούμερο; Όταν η όλη φασαρία της τελευταίας βραδιάς που ήμουν κι εγώ εκεί στις διαπραγματεύσεις, ήταν κατά πόσο πρέπει να συμπεριληφθούν 325 εκατομμύρια για να μην κοπούν οι επικουρικές συντάξεις, οι κύριες συντάξεις και οι συντάξεις του ΝΑΤ.
Μπορείτε να διανοηθείτε τι δεινά θα συσσωρεύσουν αυτά τα 14 δισεκατομμύρια που είπε η κ. Λαγκάρντ; Ξέρετε τι σημαίνει 14 δισεκατομμύρια; Σημαίνει ότι θα οδηγηθούμε εκεί που προβλέπει το μνημόνιο στη σελίδα 427, ότι οι μισθοί και οι συντάξεις θα εναρμονισθούν με τις χώρες της Νοτιανατολικής Ευρώπης. Το λέει, κύριε Υπουργέ;</Speech> 
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Ναι.</Speech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Χαίρομαι που ομολογείτε ότι το λέει. Το λέει στη σελίδα 427. Διαβάζω από μέσα το μνημόνιο. 
Δηλαδή, ομολογούμε στον ελληνικό λαό ότι οι μισθοί και οι συντάξεις τώρα, σε μερικές εβδομάδες θα κατρακυλήσουν για να φθάσουν τους μισθούς της Νοτιανατολικής Ευρώπης, δηλαδή της Αλβανίας, Ρουμανίας, Βουλγαρίας. Περιγράφεται μέσα στο μνημόνιο που έχετε υπογράψει. Γιατί δεν λέμε την αλήθεια στον ελληνικό λαό; 
Επιτέλους, από αυτήν τη δανειακή σύμβαση στην αγορά, στα ασφαλιστικά ταμεία τι λεφτά μπαίνουν; Πείτε ότι μπαίνουν τόσα λεφτά. Ακούστε, Ελληνίδες και Έλληνες, σας στριμώχνουμε άγρια, αλλά μπαίνουν αυτά τα λεφτά. Πού πάνε τα λεφτά; Σε προτεραιότητα στα δάνεια, στους δυνάστες δανειστές και εν συνεχεία, στους τραπεζίτες. 
Και ποια είναι η τύχη του τραπεζικού συστήματος; Τρεις τράπεζες πτώχευσαν. Έτσι απλά. Σαν να έκλεισε το ψιλικατζίδικο του Κώστα στη γωνία. Αυτό είναι όλο. Έκλεισαν τρεις συνεταιριστικές τράπεζες, της Λαμίας, της Αχαΐας και της Μυτιλήνης με πενήντα χιλιάδες πελάτες. Έκλεισαν τρεις τράπεζες. Απλώς έκλεισαν. Ούτε επίτροπος ούτε τίποτα. Έκλεισαν. Κλείνει η Αγροτική Τράπεζα. Αυτές τις συνέπειες τις έχει σκεφτεί κανείς; 
Έχει σκεφτεί κανείς να είχε τα λεφτά του στη συνεταιριστική τράπεζα της Μυτιλήνης ή της Λαμίας; Έτσι απλώς έκλεισαν τρεις τράπεζες. Και δεν έγινε καμμία αναφορά. Δεν χτύπησε συναγερμός για το τι συμβαίνει και το τι ακολουθεί και πού πηγαίνουμε. 
Δεν άκουσα το σχέδιο ξεκάθαρα για την Αγροτική Τράπεζα. Το 70% της αγροτικής περιουσίας ανήκει στην Αγροτική Τράπεζα. Τι θα γίνει εκεί; Να υπενθυμίσω το ενδιαφέρον της τούρκικης τράπεζας, που κάνει το απόλυτο κουμάντο στη Θράκη; 
Πρέπει, λοιπόν, κάποια πράγματα να λεχθούν και φοβούμαι ότι δεν λέγονται. Και το λέω για άλλη μία φορά στην Αίθουσα. Πιστεύω ότι είναι φρόνιμο, είναι σώφρον, είναι σωστό για τη δημοκρατία να έλθουν οι δύο πολιτικοί αρχηγοί του ΠΑΣΟΚ και της Νέας Δημοκρατίας να πάμε σε μία τηλεοπτική μονομαχία, debate όπως λέγεται, να ακουστούν κάποιες αλήθειες από αυτές που προσπαθούν να κρύψουν από το τι έγινε στο Μέγαρο Μαξίμου εκείνες τις ημέρες ή μάλλον εκείνες της νύχτες. 
Να πούμε για τη μάχη για το αγγλικό δίκαιο, την επιχειρηματολογία γιατί δεν πήγαμε στο Γερμανικό Δίκαιο. Με πολύ εύκολη επιχειρηματολογία: Κυρία Μέρκελ, εσείς είστε ο κύριος τροφοδότης, τιμάμε το δίκαιο της Γερμανίας, πάμε με το δικό σας δίκαιο. Γιατί να πάμε στο Αγγλικό; Το Αγγλικό είναι το σκληρότερο Δίκαιο για κατασχέσεις. 
Και λυπάμαι για πολλά κτήρια που θα χάσουμε. Περισσότερο, όμως, λυπάμαι γι’ αυτό το υπέροχο αρχοντικό της οικογένειας Βενιζέλου που δόθηκε στην Ελλάδα χάρισμα από την Έλενα στη Grosvenor square, όπου είναι και το σπίτι του Έλληνα πρέσβη. Είναι ένα εκπληκτικό οικοδόμημα. Πάει αυτό. Τέλειωσε. Θα είναι το πρώτο. 
Πιστεύετε εσείς, έχει κανείς ανάμεσά μας τη διαβεβαίωση κάποιου οικονομολόγου, έχει τη διαβεβαίωση της κ. Μέρκελ, της κ. Λαγκάρντ, του κ. Ντράγκι, ότι αυτή η δανειακή σύμβαση μας βγάζει πάνω 100%; Κανείς δεν το έχει διαβεβαιώσει, μα κανείς.
Ίσα- ίσα, η κ. Λανγκάρντ μας είπε: «Από τα είκοσι οκτώ πάρτε το ενάμισι δισεκατομμύριο τώρα και κάθε φορά που θα καθίσετε σκληρότερα μέτρα». Κυνική δική της δήλωση μόλις προχθές. Και σε ποιο περιβάλλον; Στο περιβάλλον που περιέγραψε ο Διοικητής της Τράπεζας της Ελλάδος ότι θα έχουμε ύφεση 4,5%, που σημαίνει «κάτω τα έσοδά σας και επιστροφή στο βιοτικό επίπεδο του 2001». Δηλαδή χάσαμε τη δωδεκαετία που ήμασταν μέσα στο ευρώ. Δεν τα λέω εγώ. Ο Διοικητής της Τράπεζας της Ελλάδος τα λέει. 
Εάν, δε, έρθουμε στο επίπεδο του Ιουνίου, τότε φοβούμαι ότι επιστρέφουμε σε ημερομηνίες πολύ πριν από το ’80. Δεν το διαψεύδει κανείς. Να πει ένας: Είναι λάθος αυτό. Τι είναι αυτά που μας λέτε, κύριε Καρατζαφέρη; Δεν θα μειωθούν οι μισθοί και οι συντάξεις τον Ιούνιο. Περιμένω μία δήλωση ευθεία από τον Αναπληρωτή Υπουργό Οικονομικών ότι δεν υπάρχει πρόνοια για τον Ιούνιο. Να το ακούσουμε, για να πούμε: ας ξεχάσουμε αυτά που διαβάζουμε μέσα στο μνημόνιο. 
Τι είναι αυτό που μας λέει; Ότι θα βγούμε πάνω. Ποιο στοιχείο συνηγορεί; Ποιος διεθνής οικονομολόγος μας είπε ότι, ναι αυτός ο τάδε νομπελίστας είπε ότι είναι σίγουρο και ότι συμφωνήσαμε; Ενθυμείστε, κύριε Υπουργέ, όταν πιεστικά προσπαθούσαν να μου υποκλέψουν την υπογραφή. Και για να απαντήσω σε έναν συμπαθέστατο κύριο που μίλησε πριν από μένα, ζήτησα και είπα ότι για να πω «ναι» σε ένα τόσο σκληρό πράγμα, θέλω τρεις ρητές διαβεβαιώσεις:
 Πρώτον, από το Ελεγκτικό Συνέδριο ότι αυτή η σύμβαση των 130 δισεκατομμυρίων είναι ΟΚ. Εμείς δεν νομοθετήσαμε ότι κάθε σύμβαση πάνω από 1 εκατομμύριο πρέπει να έχει την έγκριση του Ελεγκτικού Συνεδρίου; Μου είπαν: «Όχι, δεν γίνεται». Ωραία!
Δεύτερον, θέλω το Νομικό Συμβούλιο του Κράτους να με διαβεβαιώσει ότι είναι σύννομη με το Σύνταγμα. «Όχι!» 
Τρίτον, να με διαβεβαιώσει η Τράπεζα της Ελλάδος και το Γενικό Λογιστήριο ότι με αυτήν τη σύμβαση θα βγούμε πάνω. «Όχι», μου λένε. 
Μου είπαν τρία όχι από τους θεσμικούς φορείς και ήθελαν να πω εγώ το «ναι» μόνος μου, δηλαδή να πάω στην «κρεμάλα της συνείδησης» του ελληνικού λαού. 
Εγώ δεν ήμουν υποχρεωμένος και δέσμιος της κ. Μέρκελ. Δεν εξαρτάται η παρουσία μου στην Ευρώπη από την κ. Μέρκελ και μπόρεσα να αρνηθώ και είπα: «Όχι, δεν μπορώ».
Εξάλλου, την ημέρα που συμφώνησα, έκανα μια δήλωση δημόσια και είπα: «Θα βοηθήσω αυτήν την Κυβέρνηση με τέσσερις προϋποθέσεις»: 
Πρώτον, όχι μείωση μισθών και συντάξεων. Τους το είπα και μέσα και μου είπαν: «Έτσι, Γιώργο, δεν θα πάμε σε μειώσεις». 
Δεύτερον, όχι απώλεια της εθνικής κυριαρχίας. Και μου είπαν: «Όχι, Γιώργο, δεν υπάρχει περίπτωση»! Δεν έχουμε απώλεια εθνικής κυριαρχίας από τότε μέχρι τώρα; 
Τρίτον, δεν θα ξεπουλήσουμε τη δημόσια περιουσία. Δεν είναι ξεπούλημα αυτό το οποίο μεθοδεύεται με τον ΟΠΑΠ; 
Τέταρτον, να λύσουμε επιτέλους το θέμα των μεταναστών, γιατί ο αριθμός κορυφώνεται και δεν μπορούμε να σταθούμε στα πόδια μας. 
Τίποτε από αυτά δεν έγινε. Όταν, λοιπόν, άρχισαν να μην γίνονται όλα αυτά, εγώ άρχισα να στέλνω επιστολές, για να έχω την έγγραφη δέσμευση των πραγμάτων. Δεν ήταν κεραυνός εν αιθρία, η αποχώρησή μας δεν είπαμε μία μέρα «γεια χαρά». Εγώ από τη δεύτερη εβδομάδα του Δεκεμβρίου έστειλα επιστολές που έλεγα: «Κύριοι, δεν πάμε σωστά». Και τελικά τι ήρθε; Αυτό το οποίο ακούσατε, να πάμε να πάρουμε το κουλούρι από το γέροντα. Θα σωθεί η οικονομία, αν πάρουμε από την επικουρική σύνταξη είκοσι ευρώ; Αυτό θα έσωζε την οικονομία της χώρας;
Εν πάση περιπτώσει, δεν πρέπει να διερωτηθούμε όλοι ποιος φταίει που η κατάσταση είναι εδώ, που μιλάμε για μνημόνια, που μιλάμε για δανειακές συμβάσεις, που μιλάμε για όλα αυτά; Ποιος κατέστρεψε τη χώρα; Ποιος; Μόνη της η χώρα καταστράφηκε; Δηλαδή, ξαφνικά μία μέρα οι Έλληνες είπαν: Θα γίνουμε τεμπέληδες; Μία μέρα έπαψε η χώρα μας να είναι εύφορη; Ποιος κατέστρεψε; Αυτοί που κυβέρνησαν. Και κυβερνήσατε εσείς κι εκείνοι. Ποιος 55%, ποιος 45%, δεν έχει καμμία σημασία. Καταστρέψατε τη χώρα! 
(Χειροκροτήματα από την πτέρυγα του ΛΑΟΣ)
Και αφού καταστρέψατε τη χώρα, τώρα ξαναζητάτε την ψήφο του ελληνικού λαού. Γιατί; Για να ολοκληρώσετε το θεάρεστο έργο της καταστροφής; Τι έχετε να προσφέρετε στη χώρα; Εσείς την καταστρέψατε. Πήρατε μία χώρα υγιή, πήρατε μία χώρα υγιή που το νόμισμά της ήταν το ισχυρότερο στην Ευρώπη! Η λίρα είχε 300 δραχμές. Σήμερα έχει 300 ευρώ. 
Είναι δυνατόν, λοιπόν, εσείς, οι καταστροφείς της χώρας να ξαναζητάτε την ψήφο του ελληνικού λαού; Με ποιο ηθικό δικαίωμα; Να απολογηθείτε γιατί την καταστρέψατε!
Κλείνω, κύριε Πρόεδρε, μ’ αυτά που γίνονται στην εξεταστική επιτροπή. Ακούω ότι διά υπομνημάτων θέλουν κάποιοι να απολογηθούν. Γιατί δεν παρουσιάζονται οι Υπουργοί της Νέας Δημοκρατίας; Τουλάχιστον ένας εκ των δύο ξέρω ασφαλώς ότι θέλει να πάει. Γιατί δεν αφήνετε να πάει να μαρτυρήσει; Τι έχετε να κρύψετε; Να πάνε ευθέως και να πουν, έτσι κι έτσι κι έτσι, φταίει το ΠΑΣΟΚ. Διά υπομνήματος; Για να μην μπούνε στη βάσανο των ερωτήσεων; Πώς θα φτάσουμε στο δίκαιο; Πώς θα αποδώσουμε δικαιοσύνη;
 Πολύ φοβούμαι ότι έχετε διαφορετική έννοια και της δικαιοσύνης και της δημοκρατίας. Επειδή εμείς, όμως, θέλουμε να υπηρετούμε και τη δικαιοσύνη και τη δημοκρατία, θα τα λέμε στον ελληνικό λαό. Μέχρι τις εκλογές θα ακουστούν πολλά. Πολύ φοβούμαι ότι την Κυριακή το βράδυ δεν θα έχετε πού να κρυφτείτε, γιατί ο ελληνικός λαός θα πληροφορηθεί την αλήθεια, παρά την ομάδα επικοινωνίας της τρόικα με χρήματα που ακουμπάνε σε γραφίδες και μικρόφωνα και εταιρείες δημοσκοπήσεων, για να παίξουν το παιχνίδι των δικών τους ανθρώπων. 
Η αλήθεια θα αποκαλυφθεί και στο τέλος δεν θα μπορείτε και οι δύο μαζί –σημειώστε το αυτό- να έχετε αυτοδυναμία. Αυτή θα είναι η τιμωρία σας και τότε ο ελληνικός λαός θα σας δείξει το δρόμο της εξόδου από την πολιτική! 
(Όρθιοι οι Βουλευτές του ΛΑΟΣ χειροκροτούν ζωηρά και παρατεταμένα)
ΠΡΟΕΔΡEΥΩΝ (Βύρων Πολύδωρας): Ευχαριστούμε τον κ. Καρατζαφέρη.
Το λόγο έχει ο Αναπληρωτής Υπουργός Οικονομικών κ. Σαχινίδης για μια σύντομη παρέμβαση.</Speech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Κύριε Πρόεδρε, έχω πει πολλές φορές στην Αίθουσα αυτή ότι η χώρα μας βρίσκεται αντιμέτωπη με τη μεγαλύτερη κρίση μεταπολεμικά. Έχω πει επίσης ότι σ’ αυτήν την προσπάθεια που καταβάλλεται αυτή τη στιγμή για να προστατέψουμε ό,τι μπορούμε, ώστε να επιτρέψουμε στη χώρα να συνεχίσει να περπατά, χρειάζεται σύνεση και συνεννόηση.
Κάποια στιγμή ο Πρόεδρος της Κοινοβουλευτικής Ομάδας του ΛΑΟΣ, αποδέχθηκε αυτή την άποψη. Αποδέχθηκε ότι πραγματικά η χώρα χρειάζεται σύνεση και συνεννόηση, προκειμένου να μπορέσει να προχωρήσει στην αντιμετώπιση των προβλημάτων. Ήταν από αυτούς που αναγνώρισαν ότι η απόφαση της 26ης Οκτωβρίου ήταν μία από τις πιο σημαντικές αποφάσεις που έδιναν στην Ελλάδα μια προοπτική. 
Τώρα, καταθέτει άλλες απόψεις. Και τον ερωτώ: Πότε είχε δίκιο; Τότε που αναγνώριζε ότι οι αποφάσεις της 26ης Οκτωβρίου ήταν σωστές ή σήμερα που τις καταρρίπτει;
Σας ευχαριστώ.</Speech>
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Πρόεδρε, μπορώ να απαντήσω στην πρόκληση του κυρίου Υπουργού;
ΠΡΟΕΔΡEΥΩΝ (Βύρων Πολύδωρας): Ορίστε, κύριε Πρόεδρε.</Speech> 
<Speech><Parlmember>ΓΕΩΡΓΙΟΣ ΚΑΡΑΤΖΑΦΕΡΗΣ</Parlmember> (Πρόεδρος του Λαϊκού Ορθόδοξου Συναγερμού): Κύριε Υπουργέ, ξέρετε πολύ καλά ότι τη σύνεση και τη συνεννόηση τις επέβαλα εγώ. Δύο χρόνια φώναζα και κάποιοι με έλεγαν «λαγό», που έλεγα να υπάρξει αυτή η Κυβέρνηση συνευθύνης. 
Και πήγαμε στην κυβέρνηση συνευθύνης και τι είδαμε εκεί μέσα; Τη μεν Νέα Δημοκρατία να αμφιταλαντεύεται μπρος–πίσω, εσάς δε να ροκανίζετε το χρόνο για να φτιάξετε τα εσωτερικά του κόμματος. Το παιχνίδι το δικό σας δεν μπορούσα να το παίξω. Γι’ αυτό, κύριε Υπουργέ, έφυγα από εκεί μέσα γιατί είδα, έμαθα, τρόμαξα και αποφάσισα να αντισταθώ. 
(Χειροκροτήματα από την πτέρυγα του ΛΑΟΣ)
ΠΡΟΕΔΡEΥΩΝ (Βύρων Πολύδωρας): Ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας έχει το λόγο.</Speech>
 <Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Ευχαριστώ, κύριε Πρόεδρε.
Δεν θα σχολιάσω την τοποθέτηση του συναδέλφου Κοινοβουλευτικού Εκπροσώπου της Νέας Δημοκρατίας. Είναι καθαρό ότι η Νέα Δημοκρατία και ο κ. Μουσουρούλης δεν είδαν με ιδιαίτερη χαρά και ευχαρίστηση την εντυπωσιακή πράγματι, για τα σημερινά δεδομένα, συσπείρωση που φάνηκε στην εκλογή του Ευάγγελου Βενιζέλου την Κυριακή και τη μαζική συμμετοχή των πολιτών που πιστεύουν και στηρίζουν το ΠΑΣΟΚ στην κάλπη. 
Δεν πειράζει. Θα το συνηθίσετε, κύριε Μουσουρούλη, από εδώ και πέρα, μια και είναι σαφές ότι μπαίνουμε σε μία νέα σελίδα, σε νέα πολιτικά δεδομένα και πολλά πράγματα που πιστεύατε ως δεδομένα και κατοχυρωμένα για τη Νέα Δημοκρατία, ένα εκ των οποίων ήταν η πρώτη θέση στις επόμενες εκλογές, θα τα δείτε καθημερινά να αλλάζουν.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Μπορείτε να ονειρεύεστε όσο θέλετε.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εκείνο, όμως, που πραγματικά ενδιαφέρει τη σημερινή συζήτηση, είναι η δανειακή σύμβαση. Είναι η τελευταία πράξη και αντικειμενικά είναι η εύκολη πράξη, σε μία μακρά και δύσκολη πορεία, η οποία ξεκίνησε από τις 26 Οκτωβρίου με τη συμφωνία που έγινε στη Σύνοδο Κορυφής της Ευρωπαϊκής Ένωσης, συνεχίστηκε με την ψήφιση του μνημονίου, με το  PSI και τώρα υπογράφουμε την τελευταία πράξη αυτής της φάσης, μίας δύσκολης και επώδυνης φάσης, αλλά απαραίτητης, για να μπορεί η χώρα να ελπίζει και να προχωρήσει μπροστά. Η σημερινή ψηφοφορία η οποία θα προκληθεί είναι συνέχεια των προηγουμένων, δεν είναι κάτι το διαφορετικό. 
Εξάλλου, δεν θα φτάναμε στη δανειακή σύμβαση εάν κάποιοι δεν είχαν πάρει στις πλάτες τους την πορεία της χώρας τα τελευταία δυόμισι χρόνια, εάν κάποιοι δεν είχαν αγωνιστεί λοιδορούμενοι και υβριζόμενοι από πάρα πολλούς και σε αυτή την Αίθουσα και έξω από αυτήν, για να μπορέσει να ορθοποδήσει η Ελλάδα, να σταθεροποιηθεί και να μπορεί να ελπίζει και αν βεβαίως, το τελευταίο διάστημα εδώ, με κάποιους οι οποίοι εν πάση περιπτώσει, το τελευταίο εξάμηνο «είδαν το φως το αληθινό» –και ελπίζουμε να συνεχίσουν να το βλέπουν- μπόρεσαν να δώσουν αυτήν την ψήφο πρώτα στην ψήφιση του μνημονίου, εν συνεχεία του  PSI και τώρα στη δανειακή σύμβαση.
Τι πετύχαμε με όλα αυτά; Πετύχαμε η χώρα να μπορεί να ελπίζει, η χώρα να μπορεί να κοιτάει μπροστά, η χώρα να μπορεί να εκτιμά ότι υπάρχουν περιθώρια να φτάσει στην ανάπτυξη, να δημιουργήσει θέσεις εργασίας, να δημιουργήσει ελπίδα ζωής για όλους τους πολίτες της.
Δεν θα μείνω στην απολογία του Προέδρου του Λαϊκού Ορθόδοξου Συναγερμού, ουσιαστικά δημιουργούμενη από τη δημοσκοπική πίεση, την οποία τόσο ο ίδιος ο κ. Καρατζαφέρης, όσο και το κόμμα του αισθάνονται. Αυτό θα έλεγα ότι δεν με απασχολεί ιδιαίτερα. 
Εκείνο, όμως,  το οποίο με απασχολεί ιδιαίτερα, είναι το αν τελικά όλες αυτές οι δυνάμεις, που πήραν πάνω τους, το τελευταίο έστω διάστημα, την πορεία της χώρας, έχουν καταλάβει ότι η πορεία αυτή πρέπει να συνεχιστεί, η πορεία αυτή εξίσου συνεχίζει να είναι ανηφορική και δύσκολη και θα κριθεί και από τη δυνατότητα του πολιτικού μας συστήματος, από τη δυνατότητα όλων μας, όχι μόνο να ψηφίζουμε τις αλλαγές, όχι μόνο να ψηφίζουμε τις διαρθρωτικές αλλαγές τις δύσκολες, αλλά και να τις κάνουμε πράξη.
Ο Ιούνιος είναι κοντά. Και ο Ιούνιος θα είναι θετικός είτε αρνητικός, ανάλογα με το αν έχουμε εκτελέσει θετικά το κομμάτι εκείνο του μνημονίου, το κομμάτι εκείνο των αλλαγών, το οποίο περιλαμβάνει αυτό το διάστημα. 
Είναι «εύκολο» -εύκολο εντός εισαγωγικών- θα έλεγα ιδιαίτερα δυσάρεστο  να κόβεις μισθούς και συντάξεις. Είναι ιδιαίτερα δύσκολο. Αλλά αυτό είναι το απαραίτητο, να αλλάζεις το φορολογικό, να δημιουργείς ισχυρούς φοροεισπρακτικούς μηχανισμούς, να μπορείς να ελέγχεις θέματα των τιμών και των μονοπωλίων, που δρουν εκεί και διαμορφώνουν τις υψηλές τιμές, να μπορείς να αλλάζεις το κράτος και το κακό στη δημόσια διοίκηση, να αντιμετωπίζεις τη διαφθορά και να δημιουργείς τόνωση της επιχειρηματικότητας και του ανταγωνισμού, να ανοίγεις τις αγορές, που τελικά είναι οι εγγυήσεις, για να μπορέσεις να φτάσεις στην ανάπτυξη και να δημιουργήσεις θέσεις εργασίας.
Εμείς είμαστε αποφασισμένοι να κάνουμε αυτές τις αλλαγές και τις προωθούμε καθημερινά στην πράξη. Είμαστε αποφασισμένοι όλοι μας; Γιατί βαρέθηκα πια να ακούω το τι θα γίνει τον Ιούνιο και να μην ακούω το τι θα κάνουμε μέχρι τον Ιούνιο, σήμερα που μιλάμε, αύριο που ακόμα δεν θα έχει διαλυθεί η Βουλή και δεν θα έχουμε εκλογές, μέσα στις εκλογές. Η Κυβέρνηση πρέπει να συνεχίσει να λειτουργεί, ώστε να μπορούμε να ξέρουμε ότι αυτές οι αλλαγές θα γίνουν πράξη, ότι δεν θα καθυστερήσουμε, ότι δεν θα βρεθούμε με γράμματα κενά περιεχομένου, με δεσμεύσεις που δεν έχουν εκτελεστεί και να συζητάμε για άλλα μέτρα και  άλλες παρεμβάσεις.
Κρινόμαστε όλοι σε αυτό. Και κρινόμαστε ο καθένας από τη δυνατότητά του να κατανοεί τι είναι απαραίτητο και θετικό για τη χώρα και τι όχι.
Όπως και να το κάνουμε -και το λέω για τη Νέα Δημοκρατία αυτό- κατανοώ ότι είναι δύσκολο να είσαι και υπέρ και κατά, την ίδια ώρα. Αυτό δεν είναι δικό μου, το πήρα από κάποιον άλλο συνάδελφο, αλλά πιστεύω ότι είναι ιδιαίτερα εύστοχο. Και θα πρέπει και η Νέα Δημοκρατία να αποφασίσει τελικά με τι είναι και τι πρεσβεύει. 
Όσο μας αφορά, το έχουμε πολύ καθαρό. Και ξέρουμε ότι και σ’ αυτές τις εκλογές, αλλά και μετά στην πολιτική ζωή που θα υπάρξει, σε ένα κομμάτι θα πρέπει φυσικά να συμφωνήσουμε και να το εκτελέσουμε μαζί. Είναι αυτό που θα τιμήσει την ψήφο που δώσαμε. Είναι αυτό που θα κάνει πράξη τις δεσμεύσεις που αναλάβαμε, όπως τις περιγράψαμε στη δανειακή σύμβαση και στο πρόγραμμα που συνδέεται με αυτήν.
Όμως, η πολιτική δεν εξαντλείται εκεί. Όμως, δεν είμαστε μαζί σε μια σειρά άλλα ζητήματα. Όμως, υπάρχουν σαφείς και ορατές ιδεολογικές και πολιτικές διαφορές σε μια σειρά άλλα ζητήματα, οι οποίες τώρα θα τεθούν στην κρίση του λαού. 
Όσο μας αφορά, πέραν της σταθεροποίησης που είναι απαραίτητη, πέραν της εκτέλεσης του προγράμματος που είναι απαραίτητο, που είναι υποχρέωσή μας, είναι σαφές ότι θα παρουσιάσουμε –το εξήγγειλε σήμερα και ο Ευάγγελος Βενιζέλος στην παρθενική του ομιλία ως Πρόεδρος του ΠΑΣΟΚ στη συνεδρίαση της Κοινοβουλευτικής Ομάδας πριν από μερικές ώρες- ένα ολοκληρωμένο πρόγραμμα για την ανάπτυξη της χώρας, ένα ολοκληρωμένο πρόγραμμα για το πού θα πάει η χώρα στην πορεία προς το 2020, ένα ολοκληρωμένο πρόγραμμα για τομές, παρεμβάσεις, δράσεις που έχουν να κάνουν με την αξιοποίηση των συγκριτικών πλεονεκτημάτων, τη δημιουργία καινούργιων, τη δημιουργία θέσεων εργασίας και ελπίδας ζωής για τους ανέργους μας. 
Αυτό σημαίνει, αλλαγές παντού. Αυτό σημαίνει, αλλαγές στο κράτος. Αυτό σημαίνει, άνοιγμα των αγορών. Αυτό σημαίνει, αλλαγές στο φορολογικό. Αυτό σημαίνει, αλλαγές στα θέματα της επιχειρηματικότητας και του ανταγωνισμού. 
Φυσικά, μας ενδιαφέρει η κοινωνική συνοχή. Δεν ξεχνάμε ούτε τις ρίζες μας, ούτε την προέλευσή μας ούτε –σε τελική ανάλυση- το μεγάλο ρεύμα της κεντροαριστεράς που επαγγελλόμαστε. Έχουμε όμως ένα εκατομμύριο ανέργους –αυτό είναι ένα τεράστιο ζήτημα- και αυτοί περιμένουν απαντήσεις. Και αυτοί περιμένουν απαντήσεις μέσα από συγκεκριμένες δράσεις στο θέμα της ανάπτυξης. 
Όμως, μετά από δύο μέρες από σήμερα, ψηφίζουμε ένα νόμο που έχει δύο πολύ μεγάλες παρεμβάσεις. Το ένα είναι το πρόγραμμα «Ήλιος» για τα φωτοβολταϊκά και τις ανανεώσιμες πηγές ενέργειας και το άλλο είναι ένα έργο πνοής με την αξιοποίηση του χώρου –είτε αυτό ήταν το αεροδρόμιο είτε η παλιά αμερικανική βάση- του Ελληνικού. 
Είναι δύο πολύ μεγάλες επενδυτικές παρεμβάσεις, που θα αλλάξουν τα δεδομένα –όχι ότι θα είναι μόνο αυτές- αλλά θα σηματοδοτήσουν σε όλο τον κόσμο ότι στην Ελλάδα μπορείς να βάλεις τα λεφτά σου, ότι η Ελλάδα προσφέρεται για επενδύσεις, ότι υπάρχουν ελπίδες και προοπτικές, αρκεί να έχουμε σχέδιο, αρκεί να έχουμε παρέμβαση, αρκεί να έχουμε αποφασιστικότητα και να το αποδεικνύουμε καθημερινά. 
Έτσι δημιουργούμε ελπίδα ζωής για τους ανέργους μας, ενώ ταυτόχρονα μπορούμε να επαγγελλόμαστε και συγκεκριμένες παρεμβάσεις. Μία από αυτές έγινε πριν από μερικές μέρες στο χώρο αυτό που αφορούσε τα δάνεια στο δημόσιο τομέα. Και βεβαίως, μας ενδιαφέρει, ανάλογες παρεμβάσεις ανακούφισης να γίνουν και για τον ιδιωτικό τομέα. 
Τέλος, υπάρχει το θέμα των αλλαγών στην Ευρώπη. Πιστεύει κανείς ότι μπορούμε να προχωρήσουμε μόνο με τη σημερινή Ευρώπη; Γνωρίζουμε όλοι πολύ καλά ότι στο πρόγραμμα που επιβλήθηκε σε μια χώρα, η οποία ήταν με τον ενάμισι πόδι στη χρεοκοπία, υπήρξε ένα μείγμα πολιτικής που δεν ευνοεί την ανάπτυξη, που δημιούργησε μια πολύ μεγάλη ύφεση, που πρέπει να αντιμετωπίσουμε και από την οποία πρέπει να βγούμε. 
Φυσικά, δεν βάζει κανείς λεφτά σε μια χώρα που κινδυνεύει να χρεοκοπήσει. Τώρα ξεπερνάμε το στάδιο αυτό. Όμως και αυτό το μείγμα πολιτικής πρέπει να αλλάξει. Και για να αλλάξει ριζικά, πρέπει να αλλάξει και η Ευρώπη, οι συσχετισμοί στην Ευρώπη. 
Οι εκλογές που θα γίνουν στη Γαλλία, του χρόνου οι εκλογές στη Γερμανία σηματοδοτούν αυτή τη δυνατότητα, για να έχουμε ευρωομόλογο, για να μπορούμε να μιλάμε και για ευρωπαϊκές αναπτυξιακές πολιτικές, για να μπορούμε να μιλάμε για πολιτικές πραγματικής ανάπτυξης και όχι στραγγαλισμού και τιμωρίας των χωρών του Νότου, για να μπορούμε να μιλάμε για έλεγχο των οίκων αξιολόγησης, που κινδυνέψαμε να μας στείλουν στη χρεοκοπία, για να μπορούμε να μιλάμε για μια Ευρώπη, που σε τελική ανάλυση έχει στο κέντρο της πολιτικής τους πολίτες της.
Κυρίες και κύριοι Βουλευτές, ψηφίζουμε τη δανειακή σύμβαση και ολοκληρώνουμε τον κύκλο, αυτόν τον κύκλο που –ξαναλέω- ξεκίνησε στις 26 και 27 Οκτωβρίου, που συνεχίστηκε με τη δύσκολη μέρα της ψήφισης του προγράμματος και των προαπαιτούμενων ενεργειών, που συνεχίστηκε με το PSI και ολοκληρώνεται σήμερα. Προχωράμε στα νέα δεδομένα που δημιουργούνται και αντίπαλός μας δεν είναι καμμία πολιτική δύναμη αφ’ εαυτής. Αντίπαλός μας όμως είναι ο λαϊκισμός από όπου και αν αυτός εκδηλώνεται είτε είναι αριστερός είτε είναι δεξιός. 
Είναι αυτή η πολιτική που κινδύνεψε να οδηγήσει σε αδιέξοδο τη χώρα. Είναι η πολιτική του «να χαϊδεύεις αυτιά». Είναι η πολιτική του να μη λες τα πράγματα με το όνομά τους. Είναι η πολιτική να παρουσιάζεις τα δύσκολα και την προσπάθεια που απαιτείται για όλα αυτά ως πράγματα εύκολα και δήθεν αυτονόητα ότι θα γίνουν από μόνα τους. Είναι η πολιτική των πελατειακών σχέσεων. Είναι η πολιτική του ρουσφετιού. Είναι η πολιτική του ταξίματος και αυτή από εμάς δεν θα γίνει σε αυτές τις εκλογές.
Σε αυτές τις εκλογές, που θα έχουμε μπροστά, μετά από αυτές τις επιτυχίες που σημείωσε η προσπάθειά μας, καλούμαστε να αποφασίσουμε και για νέα κυβέρνηση, όχι για το πώς θα διαμαρτυρηθούμε, όχι μόνο για το ποιος θα τιμωρήσει ποιον, αλλά για το πώς θα κυβερνηθεί η χώρα, εάν η χώρα θα παραμείνει μέσα στην Ευρώπη ή όχι, αν θα συνεχιστεί η Ευρωπαϊκή πορεία ή όχι, αν θα συνεχιστούν και θα υπάρξουν ανοιχτές οι ελπίδες και οι προοπτικές για ανάπτυξη και δημιουργία θέσεων εργασίας ή όχι, αν θα πάμε στο περιθώριο ή θα είμαστε στο κέντρο των εξελίξεων. Αυτά κρίνονται, αυτά κοιτάμε μπροστά, σε αυτά δημιουργούμε το μέλλον.
Και να είστε βέβαιοι ότι αυτό το μέλλον θα ανήκει σε αυτούς που θα το παλέψουν, που θα το οραματιστούν, που θα το παρουσιάσουν και με επιμονή, υπομονή και σταθερότητα και καθαρές κουβέντες θα το κάνουν κτήμα του ελληνικού λαού. 
Πιο έτοιμοι από πριν, έχοντας τη νέα σελίδα που ανοίξαμε με τον Ευάγγελο Βενιζέλο, έχοντας την εμπιστοσύνη των πολιτών που προσήλθαν στις διαδικασίες μας, είμαστε αποφασισμένοι και –ναι!- να διεκδικήσουμε τη νίκη στις επόμενες εκλογές, όχι μόνο προς όφελος της δημοκρατικής παράταξης, αλλά πάνω απ’ όλα, γιατί αυτό μας ενδιαφέρει, σε όφελος της πατρίδας, σε όφελος των ελλήνων πολιτών.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ευχαριστούμε τον κ. Πρωτόπαπα.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών):  Κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember> (Αναπληρωτής Υπουργός Οικονομικών): Καταθέτω μία συμπλήρωση στο άρθρο δεύτερο. Πρόκειται για την παράταση για το 2012 τριών συμβάσεων ορισμένου χρόνου ειδικού επιστημονικού προσωπικού του ΟΔΔΗΧ, το οποίο κρίνεται απαραίτητο, προκειμένου να ολοκληρωθούν οι τεχνικές διαδικασίες, οι οποίες σχετίζονται με την ολοκλήρωση του PSI και επίσης την έγκριση της δαπάνης για την αμοιβή όσων συνεργάστηκαν για την ολοκλήρωση του PSI. Καταθέτω αυτή τη νομοτεχνική βελτίωση.
(Στο σημείο αυτό ο Αναπληρωτής Υπουργός Οικονομικών κ. Φίλιππος Σαχινίδης καταθέτει για τα Πρακτικά το προαναφερθέν έγγραφο, το οποίο έχει ως εξής:
(Να φωτογραφηθεί η σελ. 171)</Speech>
ΠΡΟΕΔΡΕΥΩΝ (<ChairmanSpeech><Parlmember>Βύρων Πολύδωρας</Parlmember>):  Παρακαλώ, λοιπόν, να κατατεθεί στα Πρακτικά και να διανεμηθεί.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Αθανάσιος Παφίλης.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Μετά την προεκλογική ομιλία του κ. Πρωτόπαπα είναι να αναρωτιέται κανένας: Καλά, που ζείτε; Έχετε την εντύπωση ότι αυτά που λέγατε όλα τα προηγούμενα χρόνια και παγιδεύατε τον κόσμο, μπορεί να περνάνε τόσο εύκολα; Έχετε την εντύπωση ότι ο εργαζόμενος, ο κόσμος, δεν βγάζει κανένα συμπέρασμα από την εμπειρία του; Άραγε τι του λέτε; Που απευθύνεστε; Σε αφελείς; 
Ετοιμάζετε νέα πακέτα μέτρων. Δεν τόλμησε καν ο Υπουργός Οικονομικών να πει ότι δεν ισχύει ότι θα πάμε σε μισθούς και συντάξεις Βουλγαρίας, Ρουμανίας, δηλαδή με 200 και 300 ευρώ. Έρχεστε εδώ, προεκλογικά, και του ζητάτε μάλιστα να σας στηρίξει για να κάνετε τη νέα Ελλάδα. 
Ποια Ελλάδα; Αλήθεια, τι είναι η Ελλάδα; Από τι αποτελείται αυτή η χώρα; Από τους βιομήχανους, τους εφοπλιστές, τους τραπεζίτες ή από τα εκατομμύρια των εργαζομένων, των φτωχομεσαίων αγροτών, των αυτοαπασχολούμενων, των άνεργων νεολαίων, οι οποίοι παράγουν αυτό τον πλούτο;
 Ποια Ελλάδα, λοιπόν, εξαγγέλλετε; Με την εργατική τάξη και τους εργαζόμενους στα βάραθρα και μιλάτε και για ανάπτυξη; Ποια ανάπτυξη; Να απομυθοποιήσουμε και ορισμένα πράγματα με την ανάπτυξη που τάζετε. 
Χρυσός στη Χαλκιδική: Τριακόσιες θέσεις εργασίας στην κατασκευή, διακόσιες σε μόνιμη βάση. Δώδεκα φωτοβολταϊκά πάρκα στη Στερεά: Τριακόσιες εξήντα θέσεις εργασίας στην κατασκευή, εκατόν εξήντα όταν θα λειτουργούν. Αιτωλοακαρνανία: Οκτακόσιες σαράντα δύο θέσεις όταν θα κατασκευαστούν, πενήντα όταν θα λειτουργούν.  Συνολικά στην Κρήτη για τα αιολικά πάρκα: Χίλιες πεντακόσιες θέσεις, πενήντα μόνιμες. Κάντε ένα λογαριασμό για τη «μεγάλη ανάπτυξη» και την πράσινη ανάπτυξη. Ούτε χίλιοι δεν βγαίνουν.
Ο κ. Σαχινίδης ζήτησε σοβαρή συζήτηση. Βέβαια, έχει φύγει τώρα. Και μάλιστα ενώ γνωρίζει πολύ καλά και τις θέσεις του Κομμουνιστικού Κόμματος Ελλάδας και το πρόγραμμά του, τη συνολική του πρόταση, καταφεύγει σε ένα φθηνό, πάμφθηνο συνδικαλισμό.
Βάζει το ερώτημα ότι τάχα η πρόταση του Κομμουνιστικού Κόμματος Ελλάδας λέει στάση πληρωμών, έξοδο από την Ευρωπαϊκή Ένωση και το ευρώ, άρα βύθιση της οικονομίας και χάος.
Θέλουμε να ξεκαθαρίσουμε ορισμένα πράγματα. Πρώτον, το Κομμουνιστικό Κόμμα Ελλάδας δεν είχε ποτέ καμμία αυταπάτη ότι το ΠΑΣΟΚ, η Νέα Δημοκρατία και τα άλλα κόμματα που συνωστίζονται γύρω από το καπιταλιστικό σύστημα, θα μπορούσαν να εφαρμόσουν μια διαφορετική πολιτική. Το αντίθετο.
Εμείς περιγράψαμε με σαφήνεια και με ακρίβεια τι θα έκανε το ΠΑΣΟΚ, όταν θα ερχόταν στην κυβέρνηση ή τι θα έκανε η Νέα Δημοκρατία. Ακριβώς όλα αυτά τα μέτρα, τα οποία ζούμε σήμερα, φυσικά τα ζούμε με μεγαλύτερη ένταση, -γιατί και εμείς δεν τα περιμέναμε τόσο γρήγορα- εξαιτίας συνολικά της καπιταλιστικής κρίσης.
Ποτέ εμείς δεν είπαμε ούτε καλλιεργήσαμε αυταπάτες στο λαό ότι μπορεί να υπάρξει μία φιλολαϊκή πολιτική, χωρίς ο λαός να έχει την εξουσία στα χέρια του, χωρίς να έχει, δηλαδή, τα μέσα παραγωγής ούτε ποτέ καλλιεργήσαμε αυταπάτες ότι τα αστικά κόμματα μπορούσαν να δώσουν μία φιλολαϊκή διέξοδο από την κρίση.
Δεν τα ξέρει αυτά ο κ. Σαχινίδης και η Κυβέρνηση; Προς τι, λοιπόν, ο φθηνός συνδικαλισμός;
Έπειτα, γνωρίζει πάρα πολύ καλά και γνωρίζουν όλοι ότι η δική μας θέση είναι διαφορετική από τις θέσεις που υποστηρίζουν τα άλλα αστικά κόμματα και ορισμένα παλιότερα, που ήθελαν να ονομάζονται Αριστερά. Εμείς λέμε ότι η κρίση δεν είναι κρίση χρέους. Είναι κρίση του ίδιου του καπιταλιστικού συστήματος, που «έχει φάει τα ψωμιά του», έχει σαπίσει, δεν μπορεί να δώσει προοπτική σε όφελος των εργαζομένων και της κοινωνίας. Οποιαδήποτε προοδευτικά στοιχεία είχε στην αρχή, έχουν χαθεί. Είναι αντιδραστικό και πρέπει να ανατραπεί. Αυτή είναι η δική μας άποψη. Λέμε και επαναλαμβάνουμε πάρα πολλές φορές ότι δεν μπορεί να υπάρξει σε καμμία περίπτωση φιλολαϊκή διέξοδος από την καπιταλιστική κρίση και μέσα στην Ευρωπαϊκή Ένωση ταυτόχρονα. Δεν τα γνωρίζουν όλα αυτά;
Επιτέλους, επειδή μας προκαλούν -να κρίνουν τη δική μας πρόταση αν είναι σωστή ή όχι- ξαναβάζουμε το μεγάλο ερώτημα της εποχής: Υπάρχουν σήμερα οι αντικειμενικές συνθήκες για να ζήσει ο κόσμος καλύτερα, ναι ή όχι; Αυτό είναι το κρίσιμο ερώτημα. Η επιστήμη, η τεχνολογία, η παραγωγικότητα της εργασίας, ο κοινωνικός πλούτος που παράγεται, είναι τεράστιος, σήμερα ναι ή όχι; Άρα, αυτό εξ αντικειμένου δίνει τη δυνατότητα για καλύτερη ζωή, ναι ή όχι;
Εμείς λέμε: ναι. Εσείς τι λέτε; Όχι, στην πραγματικότητα και καλείτε τον κόσμο να ζήσει, όπως είπε η κ. Γιαννακά, στο ’50. Εσείς τον καλείτε να ζήσει πενήντα και εκατό χρόνια πίσω. Γιατί; Αυτή είναι η μεγάλη απάντηση. Εμείς λέμε: γιατί ο καπιταλισμός τέλειωσε, γιατί πρέπει να ανατραπεί, πρέπει στη θέση του να μπει λαϊκή οικονομία, λαϊκή εξουσία, να μπει ο σοσιαλισμός, που μπορεί να εξασφαλίσει καλή ζωή για όλους τους ανθρώπους, γιατί θα κινείται η οικονομία με γνώμονα τις ανθρώπινες ανάγκες και όχι το καπιταλιστικό κέρδος, γιατί ο πλούτος που παράγεται θα είναι κοινωνική ιδιοκτησία, γιατί θα υπάρχει εθνικός σχεδιασμός και προγραμματισμός, γιατί θα υπάρχει λαϊκός έλεγχος. Σ’ αυτό ακριβώς έχουμε μεγάλη πείρα και από το σοσιαλισμό που γνωρίσαμε, από τα θετικά, από το άλμα που έκανε στην ιστορία της ανθρωπότητας, αλλά και από τα λάθη που έκανε, δανειζόμενος τον καπιταλισμό.
Δεν τη γνωρίζουν, άραγε, αυτήν την πρόταση ο κ. Μουσουρούλης, ο κ. Σαχινίδης και οι εκπρόσωποι του ΠΑΣΟΚ και της Νέας Δημοκρατίας; Τη γνωρίζουν. Αποφεύγουν να την απαντήσουν και κάνουν -ξαναλέω- ένα φθηνό συνδικαλισμό. Όμως, όσο και εάν αποφεύγουν, θα είναι προ των πυλών. Και είναι προ των πυλών.
(Στο σημείο αυτό την Προεδρική Έδρα καταλαμβάνει ο Ζ’ Αντιπρόεδρος της Βουλής κ. ΑΝΑΣΤΑΣΙΟΣ ΚΟΥΡΑΚΗΣ )
Ως προς το συγκεκριμένο, τη δανειακή σύμβαση, κατ’ αρχάς, αυτό που συνέβη και που συμβαίνει αυτό τον καιρό και με το PSI -όπως και με τη δανειακή σύμβαση- είναι ότι είχαμε πανηγυρισμούς και μία απίστευτη πλύση εγκεφάλου από τα κόμματα που στηρίζουν το ίδιο το καπιταλιστικό σύστημα και την Κυβέρνηση, αλλά και από Μαζικά Μέσα Ενημέρωσης, που βρίσκονται σε διατεταγμένη υπηρεσία. Είναι εκπληκτικό αυτό που συμβαίνει. Κυριολεκτικά, είναι εκπληκτικό.
Προσπαθούν είτε με το φόβο είτε με την τρομοκρατία για τα χειρότερα, για το χάος είτε με λογοκοπία, να αντιστρέψουν και να διαστρέψουν την πραγματικότητα σε βαθμό, μάλιστα, που να δημιουργήσουν παραισθήσεις στους εργαζόμενους ότι πρέπει να είναι χαρούμενοι οι εργαζόμενοι, πρέπει να είναι χαρούμενοι ενάμισι εκατομμύριο άνεργοι -διότι δεν είναι ένα εκατομμύριο- πρέπει να είναι χαρούμενοι οι νέοι που το 50% δεν βρίσκει δουλειά, πρέπει να είναι χαρούμενοι οι συνταξιούχοι με τα 300 και τα 400 ευρώ, πρέπει να είναι χαρούμενοι αυτοί που έχουν να πληρωθούν -και δεν είναι τετρακόσιες χιλιάδες, είναι πολύ παραπάνω- έξι και επτά μήνες, για το PSI και για τη δανειακή σύμβαση.
Η πραγματικότητα είναι βάρβαρη και προσπαθούμε να δημιουργήσουμε κυριολεκτικά παραισθήσεις σ’ αυτόν τον κόσμο ότι η δανειακή σύμβαση λύνει τα προβλήματα, όπως και το PSI και δρομολογεί, μάλιστα, μία νέα ευκαιρία και νέες δυνατότητες για τη χώρα.
Συμφωνούμε. Σε ποιον δημιουργεί καινούριες δυνατότητες; Για να δούμε, λοιπόν. Η δανειακή σύμβαση, τα 109,1 δισεκατομμύρια, είναι έτσι όπως λέτε στον ελληνικό λαό; Εδώ πρέπει να απαντήσει και η Νέα Δημοκρατία. 
Η δανειακή σύμβαση έχει και παρελκόμενα και αυτό είναι γνωστό. Περιέχει και το μνημόνιο Ι και το μνημόνιο ΙΙ και όλα τα μνημόνια που θα έλθουν στην πορεία και που θα είναι σε χειρότερη κατεύθυνση, δηλαδή θα «τσεκουρώνουν» ακόμα περισσότερο τους εργαζόμενους. Άρα, για να δοθούν τα χρήματα, θα υπάρξει ένας συνεχής εκβιασμός και για να εφαρμοστούν τα βάρβαρα και αντιλαϊκά μέτρα, αλλά και για να παρθούν και καινούρια.
Το ερώτημα είναι τι κερδίζει ο λαός από τα 109,1 δισεκατομμύρια. Πού θα πάνε, αλήθεια; Γιατί λέμε ότι είναι σκληρά ταξική και αυτή η δανειακή σύμβαση. Που θα πάνε; Θα πάνε σε μισθούς; Θα πάνε σε συντάξεις; Θα πάνε σε υγεία, σε παιδεία, κάπου να ανακουφιστεί ο κόσμος; Όχι. Θα εξυπηρετήσουν το δημόσιο χρέος, δηλαδή τόκους, χρεολύσια και χρηματοδότηση μεγάλων, από την άλλη μεριά, επιχειρηματικών ομίλων. 
Οι πανηγυρισμοί είναι τραγικό πράγμα. Εισέρευσαν στα ταμεία –δεν άκουσα πόσα- 2 δισεκατομμύρια σήμερα. Σε ποια ταμεία εισέρευσαν; Σε ποια ταμεία; Του εργάτη, του αγρότη, του αυτοαπασχολούμενου; Ποιου κράτους; Τι δώσατε στον απλό κόσμο; Θα του πάρετε και άλλα. Τον Ιούνιο του λέτε: 14 δισεκατομμύρια. Και πανηγυρίζουμε και χαιρετίζουμε και με ύφος καρδινάλιου ο αρχηγός του ΠΑΣΟΚ είχε την τιμή να ανακοινώσει το PSI και τη νέα δανειακή σύμβαση. Εκεί θα πάνε. Δηλαδή, «Γιάννης κερνάει, Γιάννης πίνει». Τα δίνουν και τα παίρνουν οι ίδιοι και τα παίρνει και το μεγάλο κεφάλαιο εδώ.
Μάλιστα, πολύ περισσότερο -και δεν απαντήσατε σ’ αυτό- ότι δεσμεύονται  τα έσοδα με προτεραιότητα αποπληρωμής των υποχρεώσεων που απορρέουν από το ελληνικό κράτος για την εξυπηρέτηση της δανειακής σύμβασης. Και τα έσοδα του προϋπολογισμού πρώτα θα πηγαίνουν εκεί και μετά αλλού.
Για ποιον, λοιπόν, γίνεται αυτή η δανειακή σύμβαση; Γιατί θα πρέπει, αλήθεια, ο ελληνικός λαός να πανηγυρίζει; Για ποιο πράγμα; Για το 2042; Ξέρετε πόσων χρόνων θα είναι το 2042 ένας άνθρωπος δέκα οκτώ ετών σήμερα -κάντε ένα λογαριασμό- ή το 2020 που του λέτε; Αν και δεν θα υπάρχει τέτοια ανάκαμψη.
Άρα, αυτό που κάνει η δανειακή σύμβαση είναι να διασφαλίζει τους δανειστές και να εξοικονομεί ένα κομμάτι που θα δοθεί σε αυτούς που έφεραν την κρίση, στους μεγαλοκαπιταλιστές, στους επιχειρηματικούς ομίλους, σ’ αυτούς που με τα υπερκέρδη και την υπερεκμετάλλευση οδήγησαν την οικονομία και τη χώρα σε αυτήν την κατάσταση.
Βγαίνει, μάλιστα, η κ. Γιαννακά και μας προκαλεί. Ο ελάχιστος πατριωτισμός –λέει– είναι να ψηφίσουμε την δανειακή σύμβαση. Ας ξεκαθαρίσουμε τι εννοεί ο καθένας με τη λέξη «πατριωτισμός». Φυσικά, η κ. Γιαννακά πατριωτισμό εννοεί εκεί που θα πάνε τα λεφτά, στους δανειστές, στις τράπεζες, στο μεγάλο κεφάλαιο. Ας μην μας προκαλεί μέσα στην Αίθουσα. Στον ελληνικό λαό δεν θα πάει τίποτα. Απεναντίας, θα υπάρχει ένας συνεχής εκβιασμός για να δώσει και άλλα.
Δεν φτάνει αυτό. Ακούστε τι σύμβαση είναι αυτή. Έχει δικαίωμα η Ελλάδα να την αλλάξει; Όχι. Έχει δικαίωμα η Βουλή, η δική σας, το αστικό Κοινοβούλιο; Όχι. Έχει δικαίωμα με απόφαση του δικαστηρίου είτε ελληνικού, είτε οτιδήποτε άλλου; Όχι. Ποιος έχει δικαίωμα να την αλλάξει; Η τρόικα και το EFSF. Αυτή είναι η σύμβαση. Είναι λεόντειος κυριολεκτικά.
Εμείς λέμε ότι ο λαός θα την ανατρέψει και θα την αλλάξει και θα πειθαρχήσει και θα αλλάξει τους πολιτικούς συσχετισμούς. Όμως, μιλάμε με τα δικά σας τα κριτήρια. Εδώ αποδεικνύεται και η ανισομέρεια και η ανισομετρία στην ίδια την Ευρωπαϊκή Ένωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κύριε Πρόεδρε.
Εμείς θέλουμε να ξεκαθαρίσουμε κάτι. Εμείς δεν πιστεύουμε ότι η αστική τάξη της Ελλάδας είναι υπόδουλη και γονυπετής παρακαλάει ούτε η αστική τάξη της Γερμανίας και άλλων χωρών. Ο καθένας, ανάλογα με τη δύναμη που έχει, μέσα σε μία Ευρωπαϊκή Ένωση ιμπεριαλιστική, καπιταλιστική, διαπραγματεύεται τους όρους. Αν η Ελλάδα ήταν πιο ισχυρή και η Γερμανία ήταν λιγότερο, θα συνέβαινε το ανάποδο. 
Είναι επιλογή και μάλιστα επιλογή εκούσια του κεφαλαίου της Ελλάδας, των κεφαλαιοκρατών με απαύγασμα τη σημερινή δήλωση του κ. Δασκαλόπουλου -που δεν έχει και καμμία επιχείρηση στην Ελλάδα, από ότι λένε- που έλεγε ότι το δίλημμα είναι ποιος είναι με την Ευρωπαϊκή Ένωση και ποιος δεν είναι. Γιατί το λέει ο κ. Δασκαλόπουλος αυτό; Επειδή κόπτεται για τον εργάτη; Αφού του λέει να πάρει 200 ευρώ και 300 ευρώ. Το λέει, γιατί τα συμφέροντά του εξυπηρετούνται καλύτερα μέσα από την ίδια την Ευρωπαϊκή Ένωση. 
Επίσης, εγγυητής είναι το σύνολο των περιουσιακών στοιχείων της χώρας. Ό,τι και να λέτε και όσους νόμους και γραφές και να διαβάσετε, έτσι είναι η πραγματικότητα. Οι πλουτοπαραγωγικές πηγές, τα πάντα, υποθηκεύονται για αυτήν τη δανειακή σύμβαση. Επομένως, οδηγεί και αυτή, που πάει πακέτο με τις άλλες και ενσωματώνει –και αυτό δεν θα το αποφύγει ούτε η Νέα Δημοκρατία ούτε ο Λαϊκός Ορθόδοξος Συναγερμός ούτε άλλοι που τάσσονται με την Ευρωπαϊκή Ένωση- και το μνημόνιο I και το μνημόνιο 2. Είναι όρος, μάλιστα, για να εφαρμοστεί η δανειακή σύμβαση, ότι θα τηρηθούν οι αποφάσεις του πρώτου και του δευτέρου μνημονίου. 
Και αυτό το λέω, για να γνωρίζει ο ελληνικός λαός τι τον περιμένει στις εκλογές. Είτε Νέα Δημοκρατία είτε ΠΑΣΟΚ είτε μαζί είτε με άλλα συμπληρώματα θα υπάρξει η ίδια ακριβώς πολιτική. Και αυτά που λέει η Νέα Δημοκρατία, ότι θα ξαναδώσει συντάξεις, είναι κοροϊδίες. Ας μας πει σε ποιο σημείο των μνημονίων και της δανειακής σύμβασης προβλέπεται να γίνει αυτό. 
Τέλος, υπάρχουν και άλλοι που λένε ότι μπορούμε, όπως παραδείγματος χάριν ο ΣΥΡΙΖΑ ή ο κ. Κουβέλης –τον άκουγα σήμερα- στην Ευρωπαϊκή Ένωση με μια διαφορετική πολιτική να διαπραγματευτούμε καλύτερα και να έχουμε «και την πίτα ολόκληρη και το σκύλο χορτάτο». Δεν είναι έτσι, όμως. Η Ευρωπαϊκή Ένωση έχει συγκεκριμένο χαρακτήρα. Είναι ιμπεριαλιστική ένωση, ένωση του μεγάλου κεφαλαίου. Οι αποφάσεις της είναι δεδομένες. 
Επειδή ο κ. Πρωτόπαπας προανήγγειλε αλλαγές στη Γαλλία ή οπουδήποτε αλλού, πρέπει να πούμε ότι σε όλη την Ευρωπαϊκή Ένωση είτε σοσιαλιστής είναι στην κυβέρνηση είτε συντηρητικός -με την έννοια που το λέμε- την ίδια πολιτική έχουν όλοι. Στην Πορτογαλία, στην Ισπανία, παντού, σε όλη την Ευρωπαϊκή Ένωση είτε ο ένας είτε ο άλλος είτε κεντροαριστερός είτε κεντροδεξιός είτε δεξιοδεξιός εφαρμόζουν ακριβώς την ίδια πολιτική, γιατί αυτοί επιβάλλουν τα συμφέροντα του ευρωπαϊκού κεφαλαίου, για να γίνει πιο ανταγωνιστικό. Και για να γίνει πιο ανταγωνιστικό, πρέπει πρώτα από όλα να φτηνύνει την εργατική δύναμη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα τελειώσω. Δεν θα δευτερολογήσω, κύριε Πρόεδρε. 
Άρα, όσοι καλλιεργούν την εντύπωση ότι αύριο, παραδείγματος χάριν, θα υπάρξει μία –όπως τη λένε- προοδευτική κυβέρνηση, η οποία θα πάει να διαπραγματευτεί μέσα στην Ευρωπαϊκή Ένωση, για να μην πω ότι κοροϊδεύουν τον κόσμο, λέω ότι δημιουργούν αυταπάτες. 
Άλλωστε, η καλύτερη απάντηση είναι η συνθήκη για τη σταθερότητα, το συντονισμό και τη διακυβέρνηση στην ΟΝΕ, η οποία είναι πρόσφατη. Είναι η ίδια η δημιουργία του Ταμείου Χρηματοδοτικής Στήριξης της Ευρωπαϊκής Ένωσης που βάζει όλους αυτούς τους όρους, που είναι δεδομένοι. 
Επομένως, δεν υπάρχουν μεσαίες λύσεις. Ή είσαι στην Ευρωπαϊκή Ένωση και εφαρμόζεις αυτήν την πολιτική ή συγκρούεσαι, αποδεσμεύεσαι, διαγράφεις μονομερώς το χρέος με λαϊκή εξουσία, που είναι η πρόταση του Κομμουνιστικού Κόμματος Ελλάδας. Αυτά έχω να πω για τη δανειακή σύμβαση. 
Επειδή βρισκόμαστε σε προεκλογική περίοδο και επειδή έχουν αρχίσει και δημιουργούνται ορισμένα νέα κόμματα, αξίζει καμμιά φορά να χαμογελάει κανείς. Λέει η κ. Μπακογιάννη, η οποία μάλιστα τώρα ανέλαβε την υπεράσπιση των εφοπλιστών, ότι είναι νέο κόμμα. Καλά, σοβαρολογούμε; Από τριάντα χρονών –τριάντα δύο, τριάντα πέντε, πόσο ήταν;- είναι Υπουργός. Τι νέο κόμμα δηλαδή; Τόσα χρόνια μέσα στη Νέα Δημοκρατία δεν ήταν; Ή άλλα κόμματα που δημιουργούνται ένθεν κακείθεν από το ΠΑΣΟΚ και τη Νέα Δημοκρατία, καινούργια κόμματα είναι; Ίδιοι πολιτικοί είναι και ίδιες πολιτικές εφαρμόζουν, με διάφορες παραλλαγές. 
Άρα, λοιπόν, στις εκλογές μπροστά αυτό που πάει να στηθεί σαν ανάχωμα έχει υποχρέωση ο ίδιος ο λαός από την πείρα του να το προσπεράσει, να ενισχύσει αποφασιστικά το Κομμουνιστικό Κόμμα Ελλάδας, γιατί είναι αυτό που μπορεί να κάνει τη διαφορά, να γίνει ο κυματοθραύστης στα μέτρα που έρχονται, για την επόμενη μέρα, τα οποία θα είναι πιο βάρβαρα ακόμα και κυρίως να οργανώσει τη λαϊκή αντεπίθεση, για να πάρει ο ίδιος ο λαός την εξουσία.</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον κ. Παφίλη, Κοινοβουλευτικό Εκπρόσωπο του ΚΚΕ. 
Το λόγο έχει ο κ. Αλέξανδρος Χρυσανθακόπουλος, Κοινοβουλευτικός Εκπρόσωπος του Λαϊκού Ορθόδοξου Συναγερμού. 
Ορίστε, κύριε Χρυσανθακόπουλε, έχετε το λόγο για έξι λεπτά.</ChairmanSpeech> 
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Θα ξεκινήσω από το έγκλημα που συνετελέστη χθες από την Τράπεζα της Ελλάδος. Έκλεισε τρεις συνεταιριστικές τράπεζες και τις έκλεισε δίχως προειδοποίηση με εκθέσεις, τουλάχιστον για την Αχαϊκή Τράπεζα, στην Αχαΐα, θετικές τον Ιανουάριο. Σαφώς και είχαν προβλήματα ρευστότητας και σαφώς έλαβαν μέτρα. Η Αχαϊκή δεν έδωσε μερίσματα, γιατί είναι συνεταιριστική τράπεζα, 2,5 εκατομμυρίων ευρώ στο τέλος του έτους. Έγινε μία επίθεση, η οποία στο διήμερο αυτό έχει συνταράξει την κοινωνία, γιατί πενήντα χιλιάδες οικογένειες ανησυχούν για τις καταθέσεις τους, ανησυχούν για τις συναλλαγές τους. Αδυνατούν να πραγματοποιήσουν τις καθημερινές τους συναλλαγές. 
Στην Ελλάδα των ιδεών των παραφθαρμένων και διεφθαρμένων, δεν υπάρχει συνεταιριστικό δίκαιο για τις τράπεζες. Υπάρχει στην Κύπρο και στην Ελλάδα δεν υπάρχει. Και ξέρετε ότι αυτό είναι οδυνηρό και δεν ξεπερνιέται τόσο  εύκολα, διότι ονοματίζονται οι ευθύνες. 
Είναι σίγουρο ότι η απόφαση αυτή δεν είναι τεχνικού χαρακτήρα. Είναι μία επίθεση στους μικρούς κρίκους του συστήματος που έχουν αδυναμίες, οι οποίοι δεν μπαίνουν στα προγράμματα στήριξης. Το άνοιγμα της Τράπεζας ήταν 8 εκατομμύρια ευρώ, τη στιγμή που έχει εξυπηρετούμενα δάνεια πάνω από 100 εκατομμύρια, που σημαίνει ότι με μία συνέλευση συνεταίρων -γιατί δεν έχει μετόχους- θα μπορούσε να αυξηθεί άμεσα, όπως μας έλεγαν οι πρόεδροι τοπικών επιμελητηρίων και του ΣΕΒ. Τα πρώτα 2 εκατομμύρια αμέσως με την πώληση ενός ακινήτου και στο άμεσο προσεχές διάστημα και η συνέλευση να αποφάσιζε μέσα στο τρίμηνο την πραγματοποίηση της αύξησης του μετοχικού της κεφαλαίου, του συνεταιριστικού της κεφαλαίου. Δεν δόθηκαν αυτές οι διευκολύνσεις. Δεν υπήρξε κάποια άλλου είδους κακοδιαχείριση, κλοπή, έλεγχος μέσων ενημέρωσης, όπως στην PROTON BANK του κ. Λαυρεντιάδη, που μπορεί να κυκλοφορεί παντού άνετος και ωραίος, γιατί το θέμα έχει να κάνει με τις συναλλαγές στη διαφθορά και τη διαπλοκή. Μία συνεταιριστική τράπεζα, λοιπόν, που δεν έχει αυτά τα χαρακτηριστικά αμέσως ξηλώνεται, δίχως να της δοθεί η συγκεκριμένη περίοδος χάριτος κάποιων ημερών, για να γίνουν οι συνελεύσεις. 
Είναι εγκληματική η συμπεριφορά αυτής της Κυβέρνησης. Είναι η ίδια συμπεριφορά με ψέματα και του κ. Βενιζέλου σε αυτήν την Αίθουσα. Όλοι ακούγαμε την μέριμνα για τους μικρούς ομολογιούχους, που εμπιστεύθηκαν το ελληνικό κράτος. Υπάρχει και θέμα για το οποίο εμείς έχουμε καταθέσει τροπολογία και περιμένουμε την απάντηση του κυρίου Υπουργού σήμερα, ότι το ελληνικό δημόσιο θα αναλάβει την υποχρέωση αποζημίωσης των ιδιωτών που αγόρασαν ομόλογα του ελληνικού δημοσίου πρωτογενώς, το τονίζω, αξίας έως και 100.000 ευρώ. Έχει κατατεθεί έγκαιρα η τροπολογία και περιμένουμε την απάντηση. Αν η απάντηση θα είναι περιφρονητική απέναντι στον ελληνικό λαό, όπως μέχρι αυτή τη στιγμή διαφαίνεται από την έλλειψη ενδιαφέροντος από την Κυβέρνηση, ο Λαϊκός Ορθόδοξος Συναγερμός είναι υποχρεωμένος να σας πει, δικαιολογημένα, ότι «το ψέμα έχει κοντά ποδάρια» και η εξαπάτηση τιμωρείται. Θα σας τιμωρήσει ο ελληνικός λαός για τα ψέματα που έχετε πει. 
Θα αναφέρω ένα άλλο μεγάλο ψέμα, που λέει αυτή η Κυβέρνηση, η Κυβέρνηση των δύο, γιατί αν η Νέα Δημοκρατία αρνείται τη συμμετοχή της και παριστάνει την αξιωματική αντιπολίτευση, τότε τίθεται ένα μεγάλο ερώτημα: Έχετε ξαναδεί το πρωτότυπο σε αυτήν τη χώρα, ο αρχηγός της Αξιωματικής Αντιπολίτευσης να εγκαινιάζει έργα της Κυβέρνησης, όπως έκανε ο κ. Σαμαράς στη Μεσσηνία την προηγούμενη εβδομάδα; Ουδέποτε. Άρα, λοιπόν, πρόκειται περί τραγέλαφου. 
Σύμφωνα, λοιπόν, με τα δεδομένα για τη δανειακή σύμβαση -για την οποία εμείς καταγγείλαμε ότι μπαίνοντας στο Αγγλικό Δίκαιο θα κλέψουν την περιουσία του ελληνικού δημοσίου- έρχονται διαρκώς να επεξηγήσουν ότι δεν είναι ακριβώς έτσι, δεν θα θιγεί η δημόσια περιουσία, δεν θα σας πάρουν την Ακρόπολη, τα εισιτήρια εισόδου στην Ακρόπολη. Δεν θα σας πάρουν τα πετρέλαια, δεν θα τα κατάσχουν. Θα κατάσχουν τα δικαιώματα της Ελλάδας, όσον αφορά την άντληση του πετρελαίου και του φυσικού αερίου. Δεν θα σας πάρουν, λοιπόν, παρά μόνο την ιδιωτική περιουσία του δημοσίου. 
Και έχω εδώ μπροστά μου τη Διαχειριστική Εταιρεία Υδρογονανθράκων, που συστάθηκε και είναι ανώνυμος εταιρεία ιδιωτικού δικαίου, ιδιοκτησία του ελληνικού δημοσίου, η οποία θα κάνει αυτή τη διαχείριση και οι δανειστές μας έχουν το δικαίωμα να παρέμβουν, για να πάρουν αυτοί όλα όσα θα δικαιούνταν ο ελληνικός λαός. 
Και έχω επίσης μπροστά μου -είναι γνωστό αυτό- το Ταμείο Αξιοποίησης Ιδιωτικής Περιουσίας του δημοσίου, του οποίου τα έσοδα θα δίνονταν για την εκπλήρωση του χρέους με όλες τις τροπολογίες του. Μάλιστα, στο ν. 4038 έχουμε και ειδική διατύπωση ότι θα υπεισέρχονται σε κοινές διαδικασίες πώλησης με άλλους πωλητές και θα αποκτούν δικαιώματα ή άλλα περιουσιακά στοιχεία, με σκοπό την επαύξηση της αξίας των προς αξιοποίηση περιουσιακών στοιχείων ή όσων αντισυμβάλλονται με το ελληνικό δημόσιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αυτό σημαίνει ότι «βάζουν χέρι» ταυτόχρονα στα ΕΛΠΕ, στη ΔΕΗ, στον ΟΠΑΠ, στα ελληνικά λιμάνια, στη ΔΕΥΑ και σε όσες επιχειρήσεις υπάγονται σ’ αυτό το Ταμείο, το οποίο είναι ιδιωτικού χαρακτήρα, με δημόσιο, βεβαίως, έλεγχο. Όμως, ως ανώνυμη εταιρεία ιδιωτικού χαρακτήρα είναι στα χέρια των δανειστών μας. 
Είναι ή δεν είναι εξαπάτηση του ελληνικού λαού η διαβεβαίωση ότι δεν κινδυνεύει η περιουσία του; Είναι και παρά είναι. Και βεβαίως, όσες φορές καλούμε τον Υπουργό να απαντήσει, μας λέει στερεότυπα, ότι αυτό δεν είναι και κάτι καινούργιο, αλλά ότι δεν κινδυνεύει η περιουσία των Ελλήνων που έχει δημόσιο χαρακτήρα, παρά μόνο όταν έχει περάσει σε ιδιωτικής μορφής αξιοποίηση ή εκμετάλλευση. 
Τεκμηριώσαμε, λοιπόν, σήμερα προς όλες τις κατευθύνσεις ότι ο κίνδυνος δεν είναι μεγάλος, αλλά είναι η ίδια η στρατηγική των δανειστών μας. Αυτό επιδιώκουν. Επιδιώκουν να μας κλέψουν την ελληνική περιουσία και τον ορυκτό πλούτο. Ό,τι έχει αξία στην Ελλάδα, το επιβουλεύονται. 
Και τελειώνω με το εξής. Αυτή η δανειακή σύμβαση είναι σε λάθος κατεύθυνση. Οδηγεί σε ύφεση. Η έκθεση που πήραμε μόλις σήμερα από την Τράπεζα της Ελλάδας δεν λέει πουθενά για βιωσιμότητα του χρέους, αλλά μόνο για ευχές. Το μόνο που λέει είναι ότι μειώθηκε το πρωτογενές έλλειμμα, γιατί σταμάτησαν τα δημόσια έργα, γιατί υπάρχει πλήρης ακινησία και άρα, δεν έχει συμμετοχή το δημόσιο στα δημόσια έργα. Άρα, σαφώς και θα μειώνονταν, αφού δεν γίνεται τίποτα και όλα σταμάτησαν. 
Δεύτερον, λέει ότι μειώθηκαν οι εισροές συλλογής από το ΦΠΑ, διότι ακριβώς το 23% κατέστρεψε την αγορά, αφού δεν επιτρέπει τις συναλλαγές και γιατί μειώθηκε και η αγοραστική δύναμη. 
Και τρίτον, λέει ότι τα «δάνεια σε κόκκινο» θα φτάσουν το 20%. Αυτό σημαίνει ότι έχουμε πλήρη έλλειψη ρευστότητας στην αγορά και το μόνο για το οποίο νοιάζονται δεν είναι να σωθεί πια ο ελληνικός λαός, αλλά αν θα σωθούν οι τράπεζες. Μάλιστα, στην περίπτωση της Αχαϊκής και των συνεταιριστικών, εντός τριημέρου θα δείτε να γίνεται πλειστηριασμός, για να αρπάξουν τα «φιλέτα», δηλαδή όλα τα εξυπηρετούμενα δάνεια και τις καταθέσεις. Ποιοι; Θα δούμε ποιοι θα είναι οι νικητές του πλειστηριασμού. Θα δούμε αν θα είναι στημένος και από καρτέλ, για να οδηγήσουν τους καταθέτες και τους συναλλασσόμενους στην παγίδα των μεγαλύτερων συμφερόντων που εξυπηρετούνται στη χώρα μας και εποφθαλμιούν στο επόμενο δίμηνο για μετά τις εκλογές να αρπάξουν πολύ μεγάλες τράπεζες στην Ελλάδα. 
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτή)
Και το ξέρατε πολύ καλά αυτό –και κλείνω, κύριε Πρόεδρε- όταν δεν εισακούατε τις προτάσεις Καρατζαφέρη, για να οδηγήσετε σε ενοποίηση και συγχώνευση τράπεζες για να αντέξουν τους κραδασμούς. Είστε σε όλα υπόλογοι. Σιγά-σιγά, ξεδιπλώνεται η ενοχή σας. 
Σας ευχαριστώ. 
(Χειροκροτήματα από την πτέρυγα του ΛΑΟΣ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ευχαριστούμε τον Κοινοβουλευτικό Εκπρόσωπο του Λαϊκού Ορθόδοξου Συναγερμού κ. Αλέξανδρο Χρυσανθακόπουλο. 
Το λόγο έχει για δώδεκα λεπτά ο Κοινοβουλευτικός Εκπρόσωπος του Συνασπισμού Ριζοσπαστικής Αριστεράς κ. Παναγιώτης Λαφαζάνης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.  
Βλέπω ότι απουσιάζει από την Αίθουσα εκπρόσωπος του Υπουργείου Οικονομικών.
Το λέω αυτό διότι θέλουμε απαντήσεις σε κάποια θέματα. Θέλουμε κάποιες απαντήσεις, οι οποίες καταλαβαίνω ότι δεν είναι αρμοδιότητας των άλλων Υπουργών, που αλίμονο θα ήθελαν να απαντήσουν…</Speech>
<Speech><Parlmember>ΓΕΩΡΓΙΟΣ ΝΙΚΙΤΙΑΔΗΣ</Parlmember> (Υφυπουργός Πολιτισμού και Τουρισμού): Τα κατέχουμε εξίσου καλά.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, ναι, ευχαριστώ πολύ. Όλοι κατέχουν όλα. Δεν τα κατέχουμε όλα. Όπως εγώ δεν τα κατέχω όλα, έτσι κι εσείς δεν τα κατέχετε όλα και είναι φυσικό. Δεν το λέω ως μομφή, αλίμονο.
Εγώ ελπίζω στη διάρκεια της ομιλίας να έρθει ο κ. Σαχινίδης, ο οποίος υποτίθεται εκπροσωπεί εδώ την Κυβέρνηση σε μία κρίσιμη σύμβαση. Διότι έχουμε μία ιστορική σύμβαση που συζητάμε και την πάμε με διαδικασίες εξπρές «ψεκάστε, σκουπίστε, τελειώσατε», τη μία μέρα στην επιτροπή, την άλλη στην Ολομέλεια και τελειώσαμε. Έτσι συζητιούνται αυτές οι στρατηγικού τύπου συμφωνίες, δανειακές συμβάσεις, οι οποίες θα δέσουν χειροπόδαρα την Ελλάδα για δεκαετίες;
Και ένας περιορισμένος αριθμός ομιλητών στην Αίθουσα, μια Αίθουσα μάλλον αδειανή κι αν δεν ήταν η ονομαστική ψηφοφορία φοβάμαι ότι η εικόνα θα ήταν ακόμα πιο τραγική. Δεν λέω, έχετε την άνεση τα «συνεταιράκια» εδώ μαζί να έχετε μία μεγάλη πλειοψηφία να ψηφίσετε τη σύμβαση, αλλά δεν αρκεί αυτό. Νομίζω ότι μία τέτοια σύμβαση θα έπρεπε να τύχει της κριτικής, των παρατηρήσεων, των προτάσεων, των ερωτηματικών όλης της Αίθουσας. Δεν γίνεται, όμως!
Και να σημειώσω και κάτι άλλο, το οποίο θα το τονίσω ιδιαίτερα στο τέλος. Ξέρετε ότι είμαστε ήδη σε προεκλογική ήδη περίοδο. Τι πάτε να κάνετε; Να βάλετε τη θηλιά στο λαιμό της χώρας σε προεκλογική περίοδο; Γιατί δεν περιμένατε αυτή η δανειακή σύμβαση να συζητηθεί στην επόμενη Βουλή και εσείς που λέτε ότι θα είσαστε και πρώτο κόμμα και μάλιστα αυτοδύναμο; Χαιρετίσματα, δηλαδή, γιατί αυτά τα πράγματα είναι όνειρα θερινής νυκτός και το ξέρετε. Εν πάση περιπτώσει θέλετε να κάνετε φτηνή προπαγάνδα, ευτελή προπαγάνδα, κάντε την. 
Αλλά εφόσον θα έχετε και μία άνεση τέτοια, γιατί δεν δεχόσασταν να συζητήσετε στην μετεκλογική Βουλή να περάσει στην κρίση του ελληνικού λαού αυτή η σύμβαση, να μιλήσει ο ελληνικός λαός και να το συζητήσουμε στην Αίθουσα αυτή με το νέο συσχετισμό που θα διαμορφωθεί και να δούμε τι θα γίνει με τη δανειακή αυτή σύμβαση; Διότι τώρα αυτό που κάνετε στερείται οποιασδήποτε νομιμότητας, ουσιαστικής νομιμότητας. Μην μου μιλάτε για τυπική νομιμότητα, μιλάω για την ουσιαστική νομιμότητα. 
Και παρακαλώ εδώ, τι είναι αυτά που μας καταθέτετε την τελευταία στιγμή; Τι είναι αυτά; Γιατί δεν μιλάτε, κύριοι συνάδελφοι; Εντάξει, θα ψηφίσετε μία σύμβαση απαράδεκτη, την οποία εμείς χαρακτηρίζουμε όχι νεοαποικιακή, αλλά χειρότερη από τις αποικιακές συμβάσεις. Και αντί να μας φέρει εδώ ο κ. Σαχινίδης κάτι το οποίο να είναι συγκρίσιμο, μας καταθέτει ένα σχέδιο της σύμβασης που υπέγραψε η Ιρλανδία. Σχέδιο! Μα, υπεγράφη στην Ιρλανδία δανειακή σύμβαση για το μνημόνιο, γιατί δεν μας την καταθέτει; Ποιο σχέδιο μας καταθέτει; Εδώ υπάρχει σύμβαση να δούμε και να συγκρίνουμε ορισμένα πράγματα. 
Μας καταθέτετε, λοιπόν, εδώ την τελευταία στιγμή -και παρακαλώ το Προεδρείο να το λάβει σοβαρά υπ’ όψιν του- κάτι που δεν είναι νομοτεχνική βελτίωση, αλλά είναι προσθήκη, είναι τροπολογία, είναι ουσιώδης διάταξη. Και τι λέει αυτή η διάταξη, παρακαλώ; Εγκρίνεται, λέει, η καταβολή πρόσθετης αμοιβής στους αντιπροσώπους ολοκλήρωσης συναλλαγής -closing agents, έτσι το λέει- ποσού μέχρι του ύψους των 4 εκατομμύρια ευρώ ως αμοιβή στη συμβολή τους στην επιτυχία του προγράμματος ανταλλαγής ομολόγων του ελληνικού δημοσίου…
(Χειροκροτήματα από την πτέρυγα του ΣΥΡΙΖΑ)
…με τη συμμετοχή του ιδιωτικού τομέα, κατά τη διενέργεια του οποίου το ποσοστό συμμετοχής υπερέβη το 95% των πιστωτών. Ποιοι είναι αυτοί κύριοι; Τους ξέρει κανείς αυτούς; Ποιος τους ξέρει; Τι δουλειά έκαναν; Πώς εξυπηρέτησαν, υποτίθεται, τη δανειακή σύμβαση; Είχαν αναληφθεί τέτοιου είδους υποχρεώσεις πριν;</Speech>
<Speech><Parlmember>ΣΠΥΡΙΔΩΝ ΓΑΛΗΝΟΣ</Parlmember>: Σε αλυσίδες.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως.
Και το καταθέτετε αυτό χωρίς αιτιολογική έκθεση ώστε να μας εξηγήσετε ποιοι είναι αυτοί οι άνθρωποι. 
Εγώ αυτούς τους όρους πρώτη φορά τους ακούω. Δεν ξέρω αν είμαστε όλοι ειδήμονες εδώ, αλλά τον όρο «αντιπρόσωποι ολοκλήρωσης της συναλλαγής», δεν τον έχω ακούσει. Δεν θα έπρεπε να έχετε μια αιτιολογική έκθεση; Δεν θα έπρεπε να έχετε μια έκθεση εμπειρογνωμόνων; Δεν θα έπρεπε ο κύριος Υπουργός τουλάχιστον προφορικά να μας δώσει κάποιες εξηγήσεις; Μας διάβασε ένα χαρτάκι και μας το πέταξε έτσι απλά. 
Διαβάζω παρακάτω: «Εγκρίνεται ομοίως η καταβολή προς το Διεθνές Χρηματοπιστωτικό Ινστιτούτο IIF ποσού μέχρι το ύψος των 3,4 εκατομμυρίων ευρώ ως έξοδα νομικής υποστήριξης του Οργανισμού και της οργανωτικής επιτροπής των πιστωτών για τη διενέργεια του προγράμματος ανταλλαγής ομολόγων του ελληνικού δημοσίου και τη συμμετοχή του ιδιωτικού τομέα». Δηλαδή τον κ. Νταλάρα, που εκπροσωπεί τις τράπεζες, τους πιστωτές, τον πληρώνουμε και από πάνω για τη νομική συμβολή και υποστήριξή του. Μπορείτε να μας εξηγήσετε γιατί τον πληρώνουμε; 
Και τα δυο ποσά μαζί, τα οποία τα φέρατε την τελευταία στιγμή –ούτε στην επιτροπή δεν τα καταθέσατε- ανέρχονται στο ύψος των 7,4 εκατομμυρίων ευρώ. Πού είναι ο κύριος Υπουργός Οικονομικών να μας δώσει μερικές εξηγήσεις; 
Το PSI είναι ο θρίαμβος των πιστωτών και θα έλεγα ο επαγγελματικός θρίαμβος του κ. Λι Μπουχάιτ, ειδικού επί των αναδιαρθρώσεων και της εταιρείας νομικών «ΚΛΙΡΙ ΓΚΟΤΛΙΜΠ». Μπορείτε να με πληροφορήσετε γι’ αυτό; Θα ήθελα να ήταν εδώ εκπρόσωπος του Υπουργείου Οικονομικών. 
Ποια ήταν η αμοιβή αυτών των κυρίων; Ποια ήταν η αμοιβή του νομικού επί των ειδικών αναδιαρθρώσεων, που έκανε επαγγελματική, τρομακτική, όπως αναφέρεται στο διεθνή Τύπο, επαγγελματική επιτυχία και της αντίστοιχης εταιρείας νομικών συμβούλων; Απ’ ό,τι βλέπω πληρώνετε για νομικές συμβουλές και ο IIF. 
Θα ήθελα μια απάντηση από τους αρμόδιους, διότι τα ποσά που έχουμε ακούσει είναι εξωφρενικά. Αυτός ο κύριος εξυπηρέτησε τις τράπεζες. Ο θρίαμβος των τραπεζών είναι το PSI.
Τι λέει η UBS; Και δεν έχει κανένα λόγο να λέει πράγματα τα οποία είναι σε βάρος των τραπεζών. Λέει δυο πράγματα στην έκθεσή της που δημοσιεύτηκε και στον ελληνικό Τύπο: Το όφελος από την καθαρή μείωση του χρέους της Ελλάδας για το 2012 θα είναι 27 δισεκατομμύρια ευρώ και όχι 105 δισεκατομμύρια ευρώ. Και εμείς το έχουμε πει εδώ στη Βουλή επανειλημμένα και με στοιχεία. Τώρα, όμως, το λέει η UBS. Παρακαλώ διαψεύστε την. Επίσης λέει ότι οι πιστωτές δεν ζημιώθηκαν κατά 105 δισεκατομμύρια ευρώ ή 70% σε ποσοστό, αλλά κατά 8%. 
Θα σας παρακαλέσω επίσης να μας πείτε και για τις προμήθειες. Εδώ οι προμήθειες είναι υπερβολικές. Μιλάτε για προμήθειες 0,5% και για πρόσθετη προμήθεια 0,5%. Δηλαδή οι προμήθειες θα φτάσουν το 1 δισεκατομμύριο ευρώ; Αυτό δεν είναι υπερβολικό; Πώς εξηγείτε αυτήν την προμήθεια; Πώς τη δικαιολογείτε; Δεν πρέπει να μας δώσετε μια μικρή εξήγηση;
Όσον αφορά τη Φινλανδία, όλοι γνωρίζουν ότι δεν καταβάλλει δάνειο, δεν συμμετέχει στην ουσία στο δανειακό πρόγραμμα.
Κι έχει γραφτεί ότι δεν συμμετέχει δίνοντας ένα ποσό, το οποίο εξασφάλισε με εμπράγματες εγγυήσεις. Αυτό λέγεται. Δεν είμαι εγώ αυτός που θα βάλει την υπογραφή για να το βεβαιώσω αυτό 100%. Έχει γραφτεί, όμως, αυτό. Και έχει γραφτεί, όχι από τυχαίους.
Σας ρωτάμε εδώ και σας ρώτησα και εγώ, αλλά σας ρώτησαν και από την πλευρά του ΛΑΟΣ: Γιατί δεν μας λέτε, τι συμβαίνει με τη Φινλανδία; Υπάρχουν εμπράγματες εγγυήσεις και ποιες; Υπάρχει συμφωνία; Και τι είναι η συμφωνία αυτή; Δεν μας απαντάτε, δυστυχώς.
Δεν συμφωνώ με το ύφος του κ. Ροντούλη, διότι με τους χαρακτηρισμούς απαντάει και ο άλλος με χαρακτηρισμούς και έτσι φεύγει η ουσία. Εγώ, όμως, θέλω να μιλήσω επί της ουσίας για το θέμα αυτό και λέω να μας δώσετε εξηγήσεις, να μας πείτε, ποιος έκανε αυτή τη συμφωνία και τι περιέχει αυτή η συμφωνία. Απλό πράγμα. 
Το πρωί, επίσης, όπως γνωρίζετε, έγινε μια επιτροπή για το θέμα των γερμανικών επανορθώσεων και για το θέμα του αναγκαστικού γερμανικού κατοχικού δανείου. Εμείς πληρώνουμε μέχρι τελευταίας δεκάρας τους πιστωτές. Και τους πληρώνουμε με σκληρά μνημόνια ως αντίτιμο και με λεηλασία του ελληνικού λαού. Δεν μου λέτε: Όταν μας χρωστάνε, εμείς είμαστε τόσο περήφανοι και γαλαντόμοι που δεν τα ζητάμε πίσω; Είναι ιστορική αυτή η συνεδρίαση που έγινε το πρωί. Παρευρίσκετο ο κ. Περράκης, ο κ. Μπρεδήμας και ο κ. Ρούκουνας, διαπρεπείς καθηγητές, ειδικοί επί του θέματος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Πρόεδρε, δώστε μου σας παρακαλώ, ένα λεπτό. 
Παρίσταντο, επίσης, ο κ. Μανώλης Γλέζος και ο κ. Στέφανος Ληναίος. Έγιναν εισηγήσεις καταπέλτης για το Δίκαιο της Ελλάδας, για το ότι μπορούν και πρέπει να διεκδικηθούν και επανορθώσεις και το αναγκαστικό δάνειο, ύψους –παρακαλώ- και τα δυο μαζί πάνω από 170 δισεκατομμύρια ευρώ, πράγμα που σημαίνει, πάνω από το 50% του δημοσίου χρέους. Εγώ δεν το βάζω σε αυτήν τη βάση, το θέτω, όμως, ως πολιτικό θέμα, ως ηθικό θέμα, ως θέμα ιστορικής μνήμης. Και λένε ότι είναι δίκαιη και βάσιμη η διεκδίκηση και ότι δεν υπάρχει διαχρονική δέσμευση ότι δεν πρέπει να διεκδικηθούν, όταν έχουν αποζημιωθεί οι πάντες από τους Γερμανούς, πλην της Ελλάδας. Όλοι έχουν πάρει αποζημιώσεις. Και έχουμε πάρει αποζημιώσεις μικρές έστω από τη Βουλγαρία και την Ιταλία, ενώ από τη Γερμανία δεν έχουμε πάρει τίποτα. Τίποτα απολύτως δεν έχουμε πάρει. 
Και τι έγινε; Απουσίαζε από την πρωινή συνεδρίαση η Κυβέρνηση. Η συνεδρίαση αυτή έγινα απουσιάζουσας της Κυβέρνησης. Δεν υπήρχε ούτε ένας στα κυβερνητικά έδρανα. Διαμαρτυρηθήκαμε. Είπαμε: «Τι εικόνα είναι αυτή! Έρχονται εδώ διαπρεπείς καθηγητές, οι οποίοι καταθέτουν απόψεις που πρέπει να τις ακούσει η Κυβέρνηση». Ούτε ένας Υφυπουργός δεν ήρθε στην επιτροπή. Γιατί; Είναι αυτονόητο νομίζω το συμπέρασμα και η απάντηση. Ποια είναι η απάντηση; Ότι δεν θέλουν τα συνεταιράκια, ΠΑΣΟΚ και Νέα Δημοκρατία, δυστυχώς, να δεσμευθούν προεκλογικά ακούγοντας τέτοιου είδους εισηγήσεις, ότι έστω μετεκλογικά, έστω εν έτει 2012 θα κινήσουν διαδικασίες και θα αναλάβουν πρωτοβουλίες ώστε να διεκδικηθούν αυτά, τα οποία μας οφείλουν, αυτά τα οποία δικαιούμεθα με βάση το απαράγραπτο Διεθνές Δίκαιο. Γι’ αυτό απουσίαζαν.
Και έρχεστε και φέρνετε -ενώ κάνετε αυτά- μια δανειακή σύμβαση, η οποία είναι αποικιακή. Και δεν παίρνουμε και απαντήσεις επί της δανειακής συμβάσεως. Διότι σας ρωτήσαμε –ρώτησα και τον κ. Σαχινίδη στην επιτροπή, ρωτάω και εσάς κ. Οικονόμου- γι’ αυτό που γράφεται στη σελίδα 107: «Τα μέρη συμφωνούν ότι τα δικαιώματα και οι υποχρεώσεις του Ευρωπαϊκού Ταμείου Χρηματοπιστωτικής Σταθερότητας, FSF…» -αυτό που θα μας δανείσει- «…από την παρούσα σύμβαση μπορούν να μεταβιβαστούν ελεύθερα σε ανεξάρτητη προστατευμένη από την πτώχευση εταιρεία ειδικού σκοπού».
Το ακούσατε; Μπορούν να μεταφερθούν τα δικαιώματα, οι υποχρεώσεις δηλαδή της Ελλάδας απέναντι στους δανειστές, σε προστατευμένη από την πτώχευση εταιρεία ειδικού σκοπού. Υπάρχουν τέτοιες εταιρείες ειδικού σκοπού που προστατεύονται από την πτώχευση. Σας ερωτώ: Τι είναι αυτά που κάνετε; Αυτό ούτε αποικία, ούτε μπανανία, ούτε κατεχόμενη χώρα δεν το κάνει, να χρωστάς σε ένα ευρωπαϊκό ταμείο και αυτό να μεταφέρει τα χρέη σε εταιρείες ειδικού σκοπού. Ποιες είναι αυτές οι εταιρείες; Ποιο ρόλο θα παίζουν; 
Διαβάζω παρακάτω: Το Ευρωπαϊκό Ταμείο Χρηματοπιστωτικής Σταθερότητας ή η οντότητα προς την οποία θα γίνει μεταβίβαση –ακούστε, οντότητα, τώρα θα χρωστάμε σε οντότητα- έχουν το δικαιώμα να ενημερώσουν τα μέρη της παρούσας Σύμβασης για οποιαδήποτε τέτοια εκχώρηση ή μεταβίβαση. Δηλαδή, τι λέει; Ότι αυτή η οντότητα θα μας κάνει τη χάρη να μας ενημερώσει ότι έγινε μεταβίβαση των χρεών, ότι δεν χρωστάμε πλέον στο EFSF ή στα κράτη, αλλά σε εταιρείες ειδικού σκοπού προστατευμένες από την πτώχευση ή άλλη οντότητα. Δεν πρέπει να δώσετε κάποια εξήγηση γι’ αυτού του είδους τις διατάξεις και τις ρυθμίσεις; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μιλώ για το Αγγλικό Δίκαιο. Δεν θα αναφερθώ, γιατί ελέχθησαν πολλά. Όμως, τι κάνει το Αγγλικό Δίκαιο; Μας λέτε, τι Αγγλικό, τι Ελληνικό Δίκαιο. Δεν είναι καθόλου έτσι και το ξέρετε πολύ καλά. Ξέρετε τι μάχη έδωσαν οι πιστωτές για το Αγγλικό Δίκαιο, διότι το Αγγλικό Δίκαιο σχεδόν «απαγορεύει» το κούρεμα. Το Αγγλικό Δίκαιο, όταν αλλάξουμε νόμισμα, που το βλέπετε ως μεγάλη κατάρα και καταστροφή, αλλά εάν κάποτε η χώρα αλλάξει νόμισμα, δεν αλλάζει νόμισμα και το χρέος. Το Αγγλικό Δίκαιο επιτρέπει και υπαγορεύει τις εμπράγματες εγγυήσεις και την υποθήκευση. 
Αυτά είναι με το Αγγλικό Δίκαιο. Διαφωνείτε; Να μας τα εξηγήσετε; Να μας πείτε τι σημαίνει Αγγλικό Δίκαιο. Δεν είναι έτσι; Εγώ δεν λέω ότι αυτό θα δεσμεύσει αύριο ένα κυρίαρχο κράτος ή μια άλλη κυβέρνηση στο να ακολουθήσει αυτές τις υπαγορεύσεις; Όχι, ένα κυρίαρχο κράτος πάντοτε έχει τη δυνατότητα να αμφισβητήσει τέτοιες δουλοπρεπείς συμφωνίες, αλλά εν πάση περιπτώσει, αυτά εσείς υπογράφετε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ολοκληρώστε, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Καταλήγω με αυτό, γιατί είναι σοβαρό το θέμα. Το δικαιούχο κράτος-μέλος, το Ταμείο Χρηματοπιστωτικής Σταθερότητας –μιλώ για το εγχώριο δημόσιο ταμείο- και η Τράπεζα της Ελλάδας παραιτούνται με την παρούσα αμετάκλητα και ανεπιφύλακτα από κάθε δικαίωμα ασυλίας, που ήδη έχουν ή μπορεί να δικαιούνται σε σχέση με τα ίδια και τα περιουσιακά τους στοιχεία, συμπεριλαμβανομένων ενδεικτικά της ασυλίας έναντι άσκησης αγωγής, έκδοσης δικαστικής απόφασης ή άλλης διαταγής κατάσχεσης, εκτέλεσης ή ασφαλιστικού μέτρου σε βάρος των περιουσιακών τους στοιχείων στο μέτρο που αυτό δεν απαγορεύεται από αναγκαστικό νόμο. 
Παρακάτω, βεβαίως, αφού παραπέμπονται τα πάντα στο μεγάλο δουκάτο και τις αποφάσεις των δικαστηρίων, οι οποίες είναι αμετάκλητες, λέτε ότι το δικαιούχο κράτος-μέλος, ούτε η Τράπεζα της Ελλάδας –πάλι η Τράπεζα της Ελλάδας- ούτε κανένα από τα αντίστοιχα περιουσιακά του στοιχεία εξαιρείται λόγω εθνικής κυριαρχίας ή για άλλο λόγο. Λέτε ότι ο αναγκαστικός νόμος δεν επιτρέπει την κατάσχεση της δημόσιας περιουσίας. Μα, η δημόσια περιουσία είναι ακατάσχετη και ουδείς ποτέ θα διεκδικήσει τη λεγόμενη δημόσια περιουσία με βάση το νόμο. Δεν διεκδικεί κανείς την παραλία ή τον πυθμένα της παραλίας. Δεν διεκδικεί να πάρει την Ακρόπολη. Να την κάνει τι; Άλλωστε, η αξία αυτών είναι ανεκτίμητη. Άλλο διεκδικεί. Διεκδικεί τη νομή, την εκμετάλλευση της Ακρόπολης, η οποία είναι υπό κατάσχεση -μπορεί να κατασχεθεί, είναι ιδιωτική πια περιουσία- διεκδικεί τη νομή, την κατάσχεση της διαχείρισης μίσθωσης ή της διαχείρισης της παραλίας, γιατί όλα αυτά είναι κερδοσκοπικά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>): Ολοκληρώστε, σας παρακαλώ. Έχετε υπερβεί κατά πολύ το χρόνο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άρα, λοιπόν, εδώ εκποιείτε τη χώρα. Υποθηκεύετε τη χώρα. Και αν λάβουμε υπ’ όψιν μας ότι τον κίνδυνο να πάει η Ελλάδα σε μια ανεξέλεγκτη πτώχευση με αυτά τα οποία ακολουθείτε, καταλαβαίνετε τι θα προκύψει. Δεν μου απαντήσατε ποτέ -γιατί υπονοώ ορισμένα πράγματα- γιατί λέτε σ’ αυτήν εδώ τη διάταξη ότι δεν μπορούν να εξαιρεθούν για λόγους εθνικής κυριαρχίας ή για άλλο λόγο. Ποιοι είναι αυτοί οι λόγοι εθνικής κυριαρχίας που δεν μπορούν να εξαιρεθούν; Γιατί δεν μας το λέτε αυτό; Δεν πρέπει να πάρετε μία θέση και να μας το διευκρινίσετε; 
Εγώ υπονοώ ορισμένα πράγματα, αλλά δεν θέλω να κινδυνολογήσω αυθαίρετα. Θέλω μια δική σας ερμηνεία, γιατί βάζετε αυτή τη διάταξη. 
Νομίζω ότι αβίαστα προκύπτουν συμπεράσματα από αυτή τη δανειακή σύμβαση ότι εδώ η Ελλάδα δένεται χειροπόδαρα, μετατρέπεται σε αποικία και μπανανία, γίνεται μια χώρα η οποία δεν έχει ίχνος αυτοτέλειας και κυριαρχίας, είναι παραδομένη και αυτή η παράδοση μόνο σε ήττα στρατιωτική γίνεται, μόνο αν έχει ηττηθεί η χώρα στρατιωτικά. Σε ειρηνική περίοδο να προχωρήσει μια Κυβέρνηση εθελοντικά σε τέτοια εκχώρηση, ξεπούλημα κυριολεκτικά εθνικής κυριαρχίας και εθνικού μέλλοντος δεν έχει ξανασυμβεί. Εγώ τουλάχιστον δεν ξέρω τέτοιο ιστορικό προηγούμενο. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αναστάσιος Κουράκης</Parlmember>):  Ευχαριστούμε τον Κοινοβουλευτικό Εκπρόσωπο του Συνασπισμού Ριζοσπαστικής Αριστεράς κ. Παναγιώτη Λαφαζάνη.
Προχωρούμε με τον κατάλογο των ομιλητών.
Το λόγο έχει ο Βουλευτής Νομού Αττικής κ. Γεώργιος Βλάχος για επτά λεπτά.</ChairmanSpeech>
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Κυρίες και κύριοι συνάδελφοι, ακούσαμε νωρίτερα από το Βήμα αυτόν τον Κοινοβουλευτικό Εκπρόσωπο του ΠΑΣΟΚ να κουνάει την κομματική σημαία και να μας μιλά για την κομματική συσπείρωση που επήλθε, λες και πραγματικά δεν έχει αίσθηση της πραγματικότητας και των δυσκολιών τις οποίες ζούμε. 
Μας τρόμαξε η συσπείρωση την ώρα που η ψήφιση της δανειακής σύμβασης και σχολιάζοντας έτσι την άποψη του Αναπληρωτή Υπουργού κ. Σαχινίδη- δεν επιβραβεύει, κάθε άλλο -θα έλεγα- την πολιτική σας. Και αν κάνετε τέτοια ερμηνεία και πάλι, πρέπει να σας πω ότι είστε σε λάθος κατεύθυνση. Κινδυνολογείτε από αυτό το Βήμα, αλλά δεν νιώθετε την ανάγκη να εξηγήσετε πώς φτάσαμε ως εδώ. Σήμερα παρουσιάζετε χίλιους κινδύνους, άλλους πραγματικούς και άλλους φανταστικούς, οι οποίοι όμως, προήλθαν σε μεγάλο βαθμό από τη διαχείριση της δικής σας διακυβέρνησης. Κάθε άλλη πολιτική μας είπε ο Υπουργός ότι θα οδηγούσε σε περιπέτεια, λες και σήμερα είμαστε σε ηρεμία, λες και σήμερα δεν ζει η χώρα και ο κόσμος μια μεγάλη περιπέτεια.
Μιλάτε για το Μάιο του 2010, λες και όλα ξεκινούν από εκεί και δε νιώθετε την ανάγκη να μας πείτε τι κάνατε από τον Οκτώβριο του 2009 μέχρι το Μάιο του 2010 ή αν θέλετε να το πω λίγο καλύτερα, τι κακώς κάνατε μέχρι το Μάιο του 2010, τότε που καταστήσατε πλήρως αναξιόπιστη τη χώρα και την οδηγήσατε στο πρώτο μνημόνιο.
Μας είπατε επίσης ότι δεν υπήρξαν θριαμβολογίες από την ανταλλαγή ομολόγων. Αυτό έλειπε να υπάρξουν και θριαμβολογίες. Το είπε και ο κ. Βενιζέλος ότι δεν θριαμβολογεί, αλλά αφήνει έτσι και κάποιο υπονοούμενο ότι η δόξα του ανήκει. Μα, μήπως, κυρίες και κύριοι συνάδελφοι, δεν είστε εσείς που μιλούσατε εντελώς διαφορετικά για την ανταλλαγή, ένα χρόνο πριν; Και αν η ανταλλαγή ήταν τελικά η λύση, γιατί δεν την κάνατε νωρίτερα; Γιατί έπρεπε να φτάσουμε μέχρι εδώ; Γιατί έπρεπε να χαθεί τόσος χρόνος; 
Πρέπει να σας θυμίσω αυτό το έγγραφο του κ. Νταλάρα που απεκαλύφθη λίγες ημέρες μετά, που μιλούσε για το όλο κόστος της πτώχευσης της Ελλάδας, θέλοντας να πιέσει τους ομολογιούχους για να συμμετέχουν. Άρα, λοιπόν, κάθε άλλο παρά θριαμβολογίες πρέπει να υπάρχουν, γιατί πρέπει επιτέλους, κυρίες και κύριοι συνάδελφοι της Κυβέρνησης, να αποφασίσετε πότε κάνατε το λάθος. Δεν μπορεί να είχατε λάθος και το 2009, και το 2010 και το 2011 και το 2012. Η πολιτική σας είναι αλλοπρόσαλλη, η πολιτική σας δεν έχει συνέπεια, άρα, κάποια στιγμή πρέπει να ήταν λάθος. Διαλέξτε, ποια ήταν η στιγμή που κάνατε το μεγάλο, το μοιραίο λάθος.
(Στο σημείο αυτό την Προεδρική Έδρα  καταλαμβάνει ο  Α΄ Αντιπρόεδρος της Βουλής κ.  ΓΡΗΓΟΡΙΟΣ ΝΙΩΤΗΣ )
Κυρίες και κύριοι συνάδελφοι, με τη συζήτηση και την ψήφιση της δανειακής σύμβασης σήμερα κλείνει ο κύκλος των υποχρεώσεων που αναλάβαμε πριν από μερικούς μήνες τόσο η Νέα Δημοκρατία, με τη σημαία της οποίας και εγώ έχω εκλεγεί, όσο και ο καθένας από εμάς τους Βουλευτές που δώσαμε ψήφο εμπιστοσύνης στην Κυβέρνηση Παπαδήμου, προκειμένου να οδηγηθεί η χώρα σε εκλογές. 
Θυμίζω ότι η Νέα Δημοκρατία δέχθηκε να στηρίξει μία κυβέρνηση στην οποία δεν θα ηγείτο ο κ. Παπανδρέου, ο οποίος με την πολιτική που ακολούθησε τα δύο χρόνια και με αποκορύφωμα την απόφασή του για το περίφημο δημοψήφισμα έθεσε σε κίνδυνο την παραμονή της χώρας στο ευρώ. Η κυβέρνηση αυτή θα ήταν συγκεκριμένου στόχου και χρόνου. Στόχος θυμίζω, ήταν η εκταμίευση της έκτης δόσης, το PSI, το κούρεμα, η υπογραφή της νέας δανειακής σύμβασης και στη συνέχεια να οδηγηθεί η χώρα σε εκλογές για μία Βουλή με νέα σύνθεση και μία κυβέρνηση απαλλαγμένη από τα λάθη της προηγούμενης. Το διάστημα αυτό τίποτα δεν ήταν εύκολο ασφαλώς. «Αναγκαστήκαμε να ψηφίσουμε πράγματα που δεν πιστεύαμε», είπε πρόσφατα ο Πρόεδρος της Νέας Δημοκρατίας κ. Αντώνης Σαμαράς. Η φράση αυτή περιλαμβάνει όλες τις δυσκολίες αυτής της περιόδου, αλλά και την αγωνία όλων όσων τη συμμερίζονται για το μέλλον της χώρας.
Οι δυσκολίες όμως, κυρίες και κύριοι συνάδελφοι, δεν τελείωσαν. Η πορεία της χώρας χρειάζεται υπεύθυνη διακυβέρνηση, γιατί οι εκλογές που θα γίνουν έχουν ξεχωριστή σημασία. Η χώρα χρειάζεται πολιτικά ισχυρή και κοινοβουλευτικά αυτοδύναμη κυβέρνηση. Μία τέτοια κυβέρνηση μπορεί να δώσει μόνο η Νέα Δημοκρατία, αφού όπως δείχνουν όλες οι δημοσκοπήσεις είναι το πρώτο κόμμα και είναι το μόνο κόμμα που δικαιούται να μιλάει για αυτοδυναμία και να την παλεύει. Η αυτοδύναμη κυβέρνηση ασφαλώς, κυρίες και κύριοι συνάδελφοι, δεν είναι ένας φιλόδοξος στόχος. Μπορεί να αποδειχθεί ίσως η μοναδική εγγύηση για την ομαλή πορεία της χώρας και γι’ αυτό είναι υπόθεση όλων όσων υπηρετούν τον κοινωνικό φιλελευθερισμό και στηρίζουν την ευρωπαϊκή προοπτική και πορεία της χώρας μας.
Άκουσα τους εισηγητές των κομμάτων, καθώς και όλους τους συναδέλφους που μίλησαν μέχρι τώρα. Ιδιαίτερα η τοποθέτηση του εισηγητού της Νέας Δημοκρατίας του κ. Θεόδωρου Καράογλου ήταν αναλυτική και άκρως διευκρινιστική, σχετικά με την ισχύ του Βρετανικού ή Ελληνικού Δικαίου. Γιατί ξέρετε είναι εύκολο ο καθένας να λέει μία άποψη, την οποία δεν μπορεί να τεκμηριώσει και την παρουσιάζει απλά σαν μία κινδυνολογία.
Σχετικά με την εξουσιοδότηση που δίνεται στον Υπουργό Οικονομικών να υπογράψει τη δανειακή σύμβαση, ξεκαθαρίστηκε, νομίζω, και στην επιτροπή και εδώ ότι αυτή αφορά τον έλεγχο τυχόν συντακτικών και γραμματικών λαθών και όχι ουσιαστικών αλλαγών επί της συμβάσεως. Και σαν τέτοια αυτή η διευκρίνιση γίνεται δεκτή για να μην υπάρχουν παρερμηνείες και να ξέρουμε ακριβώς τι λέμε. Οι όποιες επιφυλάξεις υπάρχουν για τον ειδικό λογαριασμό, για το ειδικό ταμείο, κατά τη γνώμη μου δεν μπορούν να αλλάξουν τη θετική ψήφο κατά τη συζητούμενη σύμβαση. Θετική ψήφος ή κύρωση –καλύτερα- που έχουν δώσει άλλες δεκαέξι χώρες και μάλιστα με μεγάλες πλειοψηφίες, όπου έφθασε στα Κοινοβούλια. Χώρες αυστηρής δημοσιονομικής πειθαρχίας. 
Η άρνηση στο δάνειο πρέπει να συνοδεύεται και με μία πρόταση μίας άλλης πηγής χρηματοδότησης, διαφορετικά, είναι λόγος κενός και σαν τέτοιος δεν έχει αξία. 
Θα ρωτήσει κάποιος: Μπορούσε η χώρα να πετύχει κάτι καλύτερο; Ίσως να μπορούσε. Για να επιτευχθεί, όμως, αυτό, πρέπει το καλύτερο να το πιστεύουν αυτοί που το διαπραγματεύονται. Όμως, η ηγεσία του Υπουργείου Οικονομικών, ο κ. Βενιζέλος και οι συνεργάτες του, αντί να διεκδικήσει κάτι καλύτερο, κάτι περισσότερο, έθετε συνεχώς εκβιαστικά διλήμματα στους Έλληνες. Θυμάστε πόσες φορές ο κ. Παπανδρέου και στη συνέχεια ο κ. Βενιζέλος που πήρε ουσιαστικά την σκυτάλη και μη μπορώντας να πείσουν για την πολιτική τους, την οποία παρουσίαζαν ως μονόδρομο, κατέφευγαν πάντα στο προσφιλές τους δίλημμα, την πτώχευση. 
Η περίοδος, κυρίες και κύριοι συνάδελφοι, φθάνει στο τέλος. Μία νέα σελίδα ανοίγει και παρά τις μεγάλες δυσκολίες που θα αντιμετωπίσουμε ως χώρα μπορούμε με ενότητα, τεκμηριωμένες προτάσεις, σοβαρότητα και υπευθυνότητα να δούμε πιο αισιόδοξα το μέλλον της πατρίδας μας. Ασφαλώς η χώρα μας δεν μπορεί να συνεχίσει να ζει με δανεικά. Για να φθάσουμε, όμως, σε ισοσκελισμένους προϋπολογισμούς χρειάζεται πολιτική με δικαιοσύνη, πολιτική με ανάπτυξη και αυτός, κατά τη γνώμη μου, πρέπει να είναι ο στόχος της επόμενης ημέρας.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Ο κ. Ηλίας Πολατίδης, Βουλευτής Σερρών του ΛΑΟΣ έχει το λόγο.</ChairmanSpeech>
<Speech><Parlmember>ΗΛΙΑΣ ΠΟΛΑΤΙΔΗΣ</Parlmember>: Ευχαριστώ, κύριε Πρόεδρε.
Η κρίση στην οποία βρίσκεται η χώρα μας αποδεικνύεται μια καλή ευκαιρία για κάποιους να προωθήσουν τις πολιτικές τους και σήμερα είδαμε την Κυβέρνηση να προχωρά το παλιό σχέδιο, το οποίο ούτως ή άλλως είχε εξαγγείλει λίγο πριν πέσει η κυβέρνηση της Νέας Δημοκρατίας, αυτό για τη μεταφορά και τη δημιουργία στρατοπέδων λαθρομεταναστών ανά την ελληνική επικράτεια στην επαρχία. Για το πρόβλημα, δηλαδή, των Αθηνών το οποίο δημιουργήσανε οι κυβερνήσεις του ΠΑΣΟΚ και της Νέας Δημοκρατίας, έχουν βρει την ευφυή λύση, να πετάξουν τους μετανάστες στην επαρχία και έτσι να λυθεί. 
Αυτό το πράγμα δεν θα γίνει, κυρίες και κύριοι Βουλευτές. Κάποιοι θα αντιδράσουν και ο ομιλών και το κόμμα μας στο να μην κάνετε «σκουπιδότοπο» την ελληνική επαρχία.
Έρχομαι στην παρούσα σύμβαση. Λέγεται ότι δεν είναι αποικιοκρατική. Και μόνο το ότι συμπεριλαμβάνεται ότι το αγγλικό κείμενο είναι το επίσημο και το ελληνικό παρατίθεται σε μετάφραση άνευ ουσίας, αυτό δείχνει ότι είναι αποικιοκρατική. 
 Δεύτερον, μας είπε εδώ ο Αναπληρωτής Υπουργός ότι δεν σημαίνει και τίποτα το Αγγλικό Δίκαιο. Ούτως ή άλλως θα μπορεί να γίνει κατάσχεση της ιδιωτικής περιουσίας μόνο του δημοσίου και έπρεπε να υπάρχει μια στοιχειώδης εξασφάλιση των πιστωτών. Και γιατί όλα αυτά δεν γίνονται σε κανένα άλλο δίκαιο και γίνονται μόνο στο Αγγλικό; Το Αγγλικό Δίκαιο, ακριβώς επειδή ήταν η μεγαλύτερη αποικιοκρατική δύναμη, έλαβε όλα αυτά υπ’ όψιν, γι’ αυτό έγινε το Αγγλικό Δίκαιο, αυτές οι συγκεκριμένες διατάξεις οι οποίες θα εφαρμοστούν. Άρα, είναι ένα το κρατούμενο ότι πράγματι πρόκειται περί αποικιοκρατικής συμβάσεως.
Αν διαβάσει κάποιος τους όρους, θα δει ότι οι όροι με τους οποίους οι ελληνικές τράπεζες δίνουν πιστωτικές κάρτες ωχριούν μπροστά τους. Είναι τέτοιοι οι όροι με τους οποίους εξασφαλίζεται πλήρως ο δανειστής, με εξωφρενικές προβλέψεις, με παράδοξες απαιτήσεις και όλα αυτά έχουν υπογραφεί και μάλιστα είναι προς το καλό μας. 
Υπάρχει ακόμη και η ποινή για την πρόωρη αποπληρωμή. Για ποιο λόγο υπάρχει; Υποτίθεται ότι παρακάλεσε η συγκυβέρνηση σας τους καλούς ξένους να μας δανείσουν και αυτοί με πόνο ψυχής και με τεράστια ζημία μπήκαν στη διαδικασία να δανείσουν στο ελληνικό κράτος. Άρα, μόλις τα ζητήσουν, το ελληνικό κράτος με τον άλφα ή βήτα τρόπο θα κατορθώσει να βρει τα χρήματα και θα τα επιστρέψει και θα πρέπει να είναι μέσα στη χαρά αυτά τα κράτη. Γιατί μας βάζουν εδώ πέρα και ποινή για την πρόωρη αποπληρωμή; Πιστωτικές κάρτες είναι ή στεγαστικό δάνειο που έχει δώσει η χ’ ή η ψ’ τράπεζα σε ένα φουκαρά; Θα μου απαντήσετε ποτέ στα συγκεκριμένα ερωτήματα που τίθενται;
Δεύτερο θέμα: Γιατί ακριβώς χρειάζεται να αυξάνεται το επιτόκιο κατά 0,5% σε τεράστια ποσά; Τα ποσά αυτά, τα έξοδα, θα είναι περίπου στα 500.000.000 ευρώ το χρόνο. Εξηγήστε μου εσείς, αν αυτό δεν είναι τοκογλυφία, αν αυτό δεν είναι παράνομη κερδοσκοπία, πώς ακριβώς με έξοδα 500.000.000 ευρώ δικαιολογούνται αυτά τα οποία θα πληρώσει ο ελληνικός λαός από το υστέρημά του, από το αίμα του στην ουσία;
Και τέλος είναι η πρόβλεψη, η οποία υπάρχει για εκχώρηση των υποχρεώσεων από το Ευρωπαϊκό Ταμείο Χρηματοδοτικής Σταθερότητας σε τρίτο μέρος. Γιατί να μπορεί να τα εκχωρήσει σε τρίτο μέρος; Ποιος είναι ο λόγος αυτός; Το Ευρωπαϊκό Ταμείο Χρηματοδοτικής Σταθερότητας είναι ένα εργαλείο το οποίο έγινε από τις ευρωπαϊκές κυβερνήσεις, από τα κράτη, με σκοπό να εξυπηρετήσουν την Ελλάδα και άλλες χώρες, οι οποίες είχαν αυτό το πρόβλημα.
Για ποιον λόγο να μπορεί να τα εκχωρεί και σε ποιον; Τι ακριβώς εξυπηρετεί; Υπάρχει εδώ καμμιά αιτιολογία να μπορέσετε να μας δώσετε και μας  να κατανοήσουμε, τέλος πάντων, πού είναι το πρόβλημα, πού ακριβώς θα μπορέσει να τα εκχωρήσει; 
Και εγώ σας λέω: Αν το τρίτο μέρος στο οποίο θα τα εκχωρήσει είναι το τουρκικό κράτος, θα φτάσουμε δηλαδή εμείς να έχουμε να κάνουμε στα δικαστήρια του Λουξεμβούργου με το τουρκικό κράτος; Γιατί δεν κάνετε πλήρη απαγόρευση; Γιατί δεν διαγράφετε αυτούς τους απαράδεκτους όρους; Άρα μιλάμε για μια απαράδεκτη αποικιοκρατική σύμβαση και αμφιβάλλω αν υπήρξαν αποικίες που να υπέγραψαν τέτοιες συμβάσεις όπως αυτή που κάνετε.
Αναφέρθηκε επίσης, γιατί ψηφίσαμε τη δανειακή σύμβαση του 2010 και δεν ψηφίζουμε την παρούσα. Να πω ότι είναι χειρότερη; Να σας πω όμως, όπως είπε και ο κ. Ροντούλης, ότι δυστυχώς, έχετε επιστρέψει και εσείς και η Νέα Δημοκρατία από διακοπές από τη χώρα των λωτοφάγων, απ’ ό,τι φαίνεται. Ξεχνάτε πάρα πολύ. Την Πέμπτη που ψηφιζόταν το μνημόνιο εκχωρούσε η Βουλή στον Υπουργό Οικονομικών τη δυνατότητα αυτή, για να φέρει προς κύρωση τη δανειακή σύμβαση. Κατόπιν, την Παρασκευή δήθεν για τεχνικούς λόγους -γιατί υπήρξε μεγάλη αντίδραση εδώ στην Αίθουσα- ήρθε τροπολογία, η οποία έλεγε ότι εξουσιοδοτεί η Βουλή τον Υπουργό Οικονομικών και αυτός θα φέρει προς ενημέρωση στη Βουλή τη δανειακή σύμβαση. Ουδέποτε ήρθε και θα πρέπει προτού να είναι τόσο θρασύς, όσο ήταν πριν ο Υπουργός Οικονομικών, τουλάχιστον να είναι ενημερωμένος. Αυτή είναι η πραγματικότητα, όσο και αν δεν θέλετε να την παραδεχθείτε. 
Και έρχομαι στη Νέα Δημοκρατία. Αν ενθυμούμαι καλά –έναν συνάδελφο της Νέας Δημοκρατίας βλέπω ο οποίος είναι αυτήν τη στιγμή στην Αίθουσα- ο Αρχηγός σας κ. Σαμαράς έκανε κάτι φιέστες στο Ζάππειο -τα ονόμαζε 1, 2, 3, 27, 30- όπου έπαιρνε τις ομιλίες του Προέδρου του ΛΑΟΣ, έπαιρνε τα μέτρα, τα κατέγραφε και πήγαινε και τα έλεγε ξανά στους δημοσιογράφους ως δικά του. Δεν μπορούν να εφαρμοστούν αυτά τα οποία είπε τότε στο Ζάππειο 1 και Ζάππειο 2 ο Πρόεδρος της Νέας Δημοκρατίας; Πότε έλεγε ψέματα; Τότε που έλεγε ότι αυτά είναι ο τρόπος για να βγει η Ελλάδα από την κρίση ή τώρα που λέει ότι δεν υπάρχει τίποτα αντιγράφοντας επιχειρήματα του κ. Παπανδρέου που τότε κατηγορούσε; Ας αποφασίσει ο κ. Σαμαράς και η Νέα Δημοκρατία.
(Χειροκροτήματα από την πτέρυγα του ΛΑΟΣ)
Ένα βασικό ερώτημα που τίθεται, είναι να βγει η χώρα από την κρίση με την παρούσα δανειακή σύμβαση; Θα μπορέσουμε να γλυτώσουμε αυτή την κατάσχεση των υδρογονανθράκων; Προσοχή: των δικαιωμάτων των υδρογονανθράκων, όχι των ποσών που θα προκύψουν γιατί αυτό είναι κάτι διαφορετικό. Αναφέρομαι στα δικαιώματα των υδρογονανθράκων που θα τα κοστολογήσουν οι πιστωτές.
Λέει ο κ. Σόιμπλε ότι το 2015 θα απαιτηθεί νέο δάνειο. Άρα, λέει εκ των προτέρων ο κ. Σόιμπλε, λέει το Διεθνές Νομισματικό Ταμείο ότι δεν θα μας βγάλει η παρούσα δανειακή σύμβαση από την κρίση, δεν θα μας βγάλει από την ύφεση και το αδιέξοδο. Τι ισχύει τελικά; Για ποιον λόγο δεχόμαστε να δέσουμε χειροπόδαρα τον ελληνικό λαό, να έχουμε αυτές τις κατάπτυστες συμφωνίες την ώρα που δεν είναι δεδομένο και το λέει ξεκάθαρα ο κ. Σόιμπλε; 
Και κλείνω αναφερόμενος στα κροκοδείλια δάκρυα τα οποία χύνετε περί της ευρωπαϊκής πορείας και των λοιπών φληναφημάτων και του κινδύνου που υπάρχει για τη θέση μας στο ευρώ. Όταν μπήκαμε στο ευρώ, μιλούσατε για σύγκλιση. Λέγατε πως ό,τι είχε μέχρι τότε η ελληνική κοινωνία είναι κατοχυρωμένο και θα πάμε μόνο προς τα μπροστά, θα πάμε να συγκλίνουμε σε επίπεδο μισθών και επίπεδο ζωής με τη Γερμανία και το μέσο κοινοτικό όρο. Έχετε εξαπατήσει τον ελληνικό λαό. Διότι αν σας έλεγε κάποιος ότι αυτή θα ήταν η πραγματικότητα σήμερα μετά από δέκα χρόνια από την είσοδο στο ευρώ, θα τον λέγατε κινδυνολόγο και ψεύτη και απατεώνα. Σας επιστρέφω αυτόν τον χαρακτηρισμό, αυτά που λέγατε τότε εσείς και αυτά που κατηγορείτε όποιον σας κατηγορεί γι’ αυτά τα πράγματα γιατί πραγματικά αυτό έχετε κάνει, αυτή είναι η πραγματικότητα και ψήφο σ’ αυτό το πράγμα από τον Λαϊκό Ορθόδοξο Συναγερμό δεν πρόκειται να έχετε. 
Καταθέτουμε φυσικά και την πρόταση για ονομαστική ψηφοφορία για να μπει κάθε κατεργάρης στον πάγκο του.
Ευχαριστώ. 
(Χειροκροτήματα από την πτέρυγα του ΛΑΟΣ)</Speech>
  ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, υπολογίζουμε ότι κατά τις 12.30’ θα διεξαχθεί η ονομαστική ψηφοφορία. Όμως, θα πρέπει να συμφωνήσουμε ότι θα τηρείται ο χρόνος. Εάν συναινείτε, θα μπορούσαμε να πάμε στο πεντάλεπτο τις αγορεύσεις των συνάδελφων, υπό την έννοια ότι κανείς δεν τηρεί και το πεντάλεπτο. Θα παρακαλούσα να συναινέσουμε σε αυτό, ώστε στα έξι λεπτά να κλείνουν οι αγορεύσεις, γιατί δεν ξέρω αν θα χρειαστούν και ορισμένες δευτερολογίες κ.λπ., οπότε να είμαστε κάπως κοντά στην ώρα που έχουμε καλέσει όλους τους συναδέλφους για την ονομαστική ψηφοφορία. Άρα, εάν έχω τη συναίνεση σας, θα πάμε με μια μικρή ανοχή ενός λεπτού στο πεντάλεπτο.
Το Σώμα συμφωνεί;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το Σώμα συνεφώνησε.
Το λόγο έχει η κ. Ουρανία Παπανδρέου-Παπαδάκη Βουλευτής Ευβοίας του Λαϊκού Ορθόδοξου Συναγερμού για πέντε λεπτά, ειδικά για την κ. Παπαδάκη με ανοχή ενός λεπτού, επειδή είναι η πρώτη.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Κύριε Πρόεδρε, σας ευχαριστώ. Γιατί ήταν άτυχο δηλαδή να φτάσω εγώ στον περιορισμένο χρόνο.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Επικαλούμαι την κατανόηση και την ευγένεια σας.</ChairmanSpeech>
<Speech><Parlmember>ΟΥΡΑΝΙΑ ΠΑΠΑΝΔΡΕΟΥ-ΠΑΠΑΔΑΚΗ</Parlmember>: Προκαταβολικά σας ευχαριστώ.
Κυρίες και κύριοι συνάδελφοι, η σημερινή συζήτηση μας δίνει την ευκαιρία να επαναλάβουμε μερικές αλήθειες μέσα σε αυτήν την Αίθουσα, μα κυρίως να απαιτήσουμε από κάποιους επιτέλους να βγάλουν τις μάσκες, επιτέλους να πέσουν οι μάσκες.
Σήμερα μπορεί, κυρίες και κύριοι συνάδελφοι, όντως να έχουμε κατακερματισμό των πολιτικών δυνάμεων που κατά τη γνώμη μου εξυπηρετούν και πάλι μόνο το γνωστό καταστροφικό δικομματικό δίδυμο του ΠΑΣΟΚ και της Νέας Δημοκρατίας, γι’ αυτό νομίζω εξάλλου ότι το επεδίωξαν. Για εμάς όμως, το Λαϊκό Ορθόδοξο Συναγερμό, το μεγάλο ζητούμενο είναι τα προβλήματα που βιώνει καθημερινά ο λαός μας, που έχει χάσει το χαμόγελο του, οι στρεσογόνοι δείκτες του είναι σε παγκόσμια πρωτιά. Οι άνθρωποι βρίσκονται σε απόγνωση και ανασφάλεια, όχι για το μέλλον, αλλά για το σήμερα. Για το αύριο δεν μπορούν πλέον να ονειρεύονται και δεν ξέρουν τι τους ξημερώνει αύριο το πρωί σε επίπεδο κοινωνικό, οικονομικό και επαγγελματικό.
(Στο σημείο αυτό την Προεδρική Έδρα καταλαμβάνει ο ΣΤ΄ Αντιπρόεδρος της Βουλής κ. ΒΑΪΤΣΗΣ ΑΠΟΣΤΟΛΑΤΟΣ ) 
Τον Ιούνιο, κύριοι της συγκυβέρνησης, και αφού υφαρπάξετε πάλι τη ψήφο του ελληνικού λαού -το πιστεύετε, δεν θα συμβεί- με φρούδες ελπίδες και πολλά ψέματα, έρχονται νέα μέτρα -αν είναι δυνατόν- 14 δισεκατομμυρίων ευρώ. Έρχονται νέες περικοπές, νέα χαράτσια. Θα μου επιτρέψετε να πω ότι πλέον δεν πιέζετε, αλλά βιάζετε την ψυχή του Έλληνα και της Ελληνίδας του νέου και της νέας της πατρίδος μας. ΠΑΣΟΚ και Νέα Δημοκρατία, ανώνυμη εταιρεία με αποκλειστικότητα στις εισαγωγές λαθρομεταναστών και εγκληματιών και στις εξαγωγές νέων Ελλήνων και νέων επιστημόνων.
Κύριοι του ΠΑΣΟΚ, έχω μία ερώτηση: Γιατί την πρώτη δανειακή σύμβαση δεν την φέρατε ποτέ στην Ολομέλεια; Τι φοβόσασταν τότε; Προφανώς φοβόσασταν την έλλειψη της πλειοψηφίας την οποία τώρα έχετε εξασφαλίσει από τη Νέα Δημοκρατία και τον ασταθή κ. Σαμαρά και συνυπογράφετε δανειακή σύμβαση και εφαρμοστικούς νόμους που δένουν τη χώρα μας νομικά χειροπόδαρα με βαριές αλυσίδες και υποθηκεύουν το μέλλον των παιδιών μας και των εγγονιών μας.
Και αυτά που λέω δεν τα λέμε μόνο εμείς, τα επιβεβαιώνουν έγκριτοι συνταγματολόγοι και οικονομολόγοι, Έλληνες και ξένοι, εκτός του γνωστού συνταγματολόγου και Προέδρου του ΠΑΣΟΚ του κ. Βενιζέλου και του οικονομολόγου της Βοστόνης και Αρχηγού της Νέας Δημοκρατίας κ. Σαμαρά. 
Αλήθεια, τι γίνεται με τα οικονομικά των κομμάτων σας; Γιατί είναι ντροπή να προσπαθούμε να τακτοποιήσουμε τα οικονομικά της χώρας μας, όταν δεν μπορούμε να ελέγξουμε τα του οίκου μας!
Τελειώνοντας, θέλω να πω, αγαπητοί συνάδελφοι, μερικές αλήθειες. Είμαι σίγουρη ότι ο ελληνικός λαός θα τις ακούσει. Ο Λαϊκός Ορθόδοξος Συναγερμός ψήφισε μόνο -και αυτό επιτέλους ας το βάλει ο καθένας στο μυαλό του- το άρθρο 1 του ν. 3845/2010 και αυτό για να γίνει άμεσα η εκταμίευση –δέκα μέρες ήταν το χρονικό διάστημα- για να μπορεί να πάρουν σύνταξη οι συνταξιούχοι. 
Τότε, κυρίες και κύριοι συνάδελφοι -θέλω να το τονίσω- η σύνταξη δεν ήταν ούτε κομμένη ούτε κουρεμένη, γιατί οι περικοπές των συντάξεων επιβλήθηκαν με τους εφαρμοστικούς νόμους, που εμείς όλους τους καταψηφίσαμε. Τους ψήφισε η Νέα Δημοκρατία και το ΠΑΣΟΚ. 
Ήταν δε τραγική η λογική του κ. Σαμαρά για το πρώτο μνημόνιο. Συμφωνούσε, λέει, με τη λογική του, αλλά διαφωνούσε με τα μέτρα της πολιτικής. Εδώ πλέον μου θυμίζει το γνωστό «ολίγον έγκυος». 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Ο Λαϊκός Ορθόδοξος Συναγερμός είπε και λέει όχι στην περικοπή μισθών και συντάξεων και επιδομάτων πολυτεκνίας και αναπηρίας. Είπε όχι στο μεσοπρόθεσμο και το καταψήφισε. Είπε «όχι» στο νόμο -χάρισμα των 100 εκατομμυρίων ευρώ στο Μέγαρο Μουσικής, γιατί στην Κάρυστο τα παιδιά κάνουν σχολειό στο πεζοδρόμιο. Είπε όχι στην κατασκευή τζαμιού στο κέντρο της Αθήνας με τον ιδρώτα του χριστιανού φορολογούμενου. 
Είπε όχι στους νόμους που νομιμοποιούν τους λαθρομετανάστες. Είπε όχι στις υδροκέφαλες πλειοψηφίες της αλαζονείας, της μίζας, των μεσαζόντων, της ατιμωρησίας των επίορκων καταχρηστών του δημοσίου χρήματος, στην ασυλία Υπουργών και Βουλευτών που καλύπτουν το ΠΑΣΟΚ και η Νέα Δημοκρατία και που οδήγησαν τη χώρα μας στην υποτέλεια και το διασυρμό.
Εγώ, σαν Ελληνίδα και πολιτικός, νιώθω και ευτυχής και υπερήφανη που ανήκω και υπηρετώ αυτήν την καθαρή πολιτική δύναμη, μ’ ένα γνήσιο πατριώτη Αρχηγό, το Γιώργο Καρατζαφέρη, με τα ξεκάθαρα όχι, τα αστραφτερά ναι, γιατί για μας, για μένα φιλτάτη είναι μόνον η πατρίς και όχι το φίλτατον κόμμα που υπηρετείτε εσείς. Όπως αντιλαμβάνεστε, καταψηφίζω αυτή τη δανειακή σύμβαση.
Ευχαριστώ, κύριε Πρόεδρε. 
(Χειροκροτήματα από την πτέρυγα του ΛΑΟΣ)
 ΠΡΟΕΔΡEΥΩΝ (Βαΐτσης Αποστολάτος): Ευχαριστούμε την κ. Ουρανία Παπανδρέου-Παπαδάκη, Βουλευτή του ΛΑΟΣ Νομού Ευβοίας.
 Παρακαλείστε, κύριοι συνάδελφοι, να τηρήσετε το πεντάλεπτο που συμφωνήσατε.
Το λόγο έχει ο κ. Κιλτίδης Βουλευτής ΛΑΟΣ από το Νομό Κιλκίς.</Speech>
<Speech><Parlmember>ΚΩΝΣΤΑΝΤΙΝΟΣ ΚΙΛΤΙΔΗΣ</Parlmember>: Ευχαριστώ, κύριε Πρόεδρε.
Αγαπητοί συνάδελφοι, και χθες είχαμε την τύχη, την ευκαιρία να συζητήσουμε ένα παρεμφερές θέμα που είχε να κάνει με τα μέτρα που λαμβάνονται κατόπιν όλων αυτών των πράξεων, που βλέπουμε αλληλοδιαδόχως να έρχονται, όπως σήμερα έρχεται μία άλλη σωτηρία, μία άλλη πράξη συμβιβασμού εθνικής υποταγής και φοβούμαι κοινωνικής εξαθλίωσης.
Βρίσκεται εδώ ο Αναπληρωτής Υπουργός Οικονομικών. Επειδή χθες του υπενθύμισα να μεταφέρει κάποια πράγματα στην Κυβέρνηση και στον Αρχηγό του κόμματός του, όπως και η Νέα Δημοκρατία στο δικό της Αρχηγό, σήμερα θα δώσω ένα άλλο επιχείρημα γι’ αυτό που διαπράττεται αν οι εκλογές γίνουν στις 29 Απριλίου. Μία εκ των τριών εβδομάδων θα είναι των Παθών του Αγίου Πάσχα.
Και ναι μεν, επικαλέστηκα εχθές τη θρησκευτικότητα, η οποία είναι σεβαστή για όλους τους ανθρώπους. Σήμερα σας τονίζω, χωρίς να θέλω να παριστάνω τον προφήτη ότι θα είναι το τελευταίο σκαλί απαξίωσης της πολιτικής και του πολιτικού συστήματος αυτής της χώρας. Και να το λάβετε σοβαρώς υπ’ όψιν και να το μεταφέρετε.
Το 1997 εξεδόθη ένα «Λεξικό των οικονομιών και των κοινωνιών» και εκεί μέσα, κύριε Υπουργέ και κύριοι Υπουργοί, υπάρχει ο όρος του «απάνθρωπου νόμου». Και μάλιστα καταβάλλεται προσπάθεια ερμηνείας. Και αναφέρεται η ερμηνεία κατά τον Λασάλ του 19ου αιώνος, Γερμανού φιλόσοφου κατά σύμπτωση, ο οποίος προσέξτε τι τονίζει: «Εάν αυτά τα οποία προβλέπονται και διακηρύττονται ότι οι μισθοί θα οδηγηθούν» κατά τη γνωστή σελίδα, που ο Πρόεδρος μας ο Γιώργος ο Καρατζαφέρης σας ανέφερε, την 427 του μνημονίου, «προς τους μισθούς της Νοτιοανατολικής Ευρώπης, τότε οδηγείται τους Έλληνες πολίτες με νόμο απάνθρωπο εκεί που σταματά η επιβίωση του ανθρώπου  και αγγίζει –ξέρετε- τα όρια της ανόδου της θνησιμότητος» λέει «των πολιτών. Εάν μέχρι αυτό το σκαλί οδηγήσουμε τους Έλληνες πολίτες, προφανώς τότε δεν χρειάζεται η πολιτική να είναι παρούσα».
Και μια απάντηση, τολμώ να πω εξ ονόματος του Λαϊκού Ορθόδοξου Συναγερμού και ιδίως του Προέδρου μας του κ. Καρατζαφέρη. Επικαλείστε λόγους κινδύνου, λόγους πολέμου, εν καιρώ ειρήνης έστω. Θέλω να σας θυμίσω –και αυτό να το μεταφέρετε στους δύο ηγέτες των δύο μεγάλων κομμάτων- ότι οι Έλληνες ηγέτες πήγαιναν σε πολέμους, πήγαιναν σε μάχες, μόνο για να νικήσουν, αγαπητοί συνάδελφοι. Και ακόμα τα ψευδεπίγραφα ιστορικά αυτά φληναφήματα περί του μεγάλου ανδρός του Λεωνίδου ότι πήγε εκεί τάχα για να αυτοκτονήσει είναι ψευδέστατο. Και ο Λεωνίδας ακόμη με τους τριακόσιους και τους επτακόσιους Θεσπιείς, νικούσε μέχρι που βρέθηκε ο Εφιάλτης. Και αν κάποιος αυτοκτόνησε όταν είδε ότι ήταν μάταιη η μάχη, θυμάστε την αυτοκτονία του σύγχρονου πολιτικού ανδρός του Κορυζή, μετά την καταστροφή και την είσοδο των Γερμανών.
Αυτά, για μια ιστορική αποκατάσταση των πράξεων που είχε κατά τη συνέχεια και κατά τη συνέπεια του ο Λαϊκός Ορθόδοξος Συναγερμός και ο Πρόεδρος μας ο Γιώργος ο Καρατζαφέρης. Ναι να αγωνιστούμε για νίκη, αλλά για τετελεσμένη αυτοκτονία δεν είμαστε αποφασισμένοι να οδηγήσουμε ούτε τους εαυτούς μας, ούτε την πατρίδα μας, ούτε προφανώς τους Έλληνες πολίτες.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Η Τράπεζα της Ελλάδος προβλέπει αρνητικά, ο κ. Γιούνκερ το ίδιο. Το δάνειο γεννά δάνειο και το έγκλημα γεννά έγκλημα. Εκεί δυστυχώς οδηγούμαστε, αγαπητοί συνάδελφοι.
Και εχθές σας τόνισα με όποια σύνεση με διακατέχει και εμφορούμαι προφανώς και δεν είναι μνημόνιο και αντιμνημόνιο. Προφανώς θα πρέπει να αποφευχθεί ένας νέος εθνικός διχασμός και πρέπει να προβλεφθεί. Αλλά δεν μπορούν να βγαίνουν και άνδρες που εκπροσωπούν Έλληνες πολίτες, από όποια τάξη και αν προέρχονται, όπως έπραξε το ατόπημα ο κ. Δασκαλόπουλος και να μας επισείει το χέρι του και να μας λέει: «Ή Ευρώπη ή χάος». 
Σε ποιον απευθύνεται, σε νιάνιαρα παιδιά; Ποια Ελλάδα θα φύγει από την Ευρώπη, την Ευρωπαϊκή Ένωση; Είναι όλες οι χώρες στην Ευρωζώνη, αν ήθελε να πει αυτό; Τι είναι αυτά που λέει; 
Και επιτέλους, να συνέλθει και αυτή η τάξη γιατί εμείς θέλουμε δημιουργούς και όχι πλουτοκράτες για να έχουμε πατρίδα και κοινωνία.
Σας ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Κωνσταντίνο Κιλτίδη Βουλευτή Κιλκίς του Λαϊκού Ορθόδοξου Συναγερμού.
Ακολουθεί ο συνάδελφος Βουλευτής  του Νομού Μαγνησίας του Λαϊκού Ορθόδοξου Συναγερμού κ. Παύλος Μαρκάκης.
Ορίστε, κύριε Μαρκάκη, έχετε το λόγο για πέντε λεπτά.</ChairmanSpeech>
<Speech><Parlmember>ΠΑΥΛΟΣ ΜΑΡΚΑΚΗΣ</Parlmember>: Ευχαριστώ πολύ, κύριε Πρόεδρε. 
Το προηγούμενο Προεδρείο ρώτησε την Κυβέρνηση αν δέχεται να σταματήσει η συνεδρίαση στην Ολομέλεια στις 12.30’. Μα και για τις 06.30’ να τους ρωτούσατε, πανευτυχείς θα ήταν! Αυτά που τράβηξαν σήμερα στην Αίθουσα δεν τα έχουν ξανατραβήξει. Στον δε κ. Σαχινίδη πρέπει να δώσετε επίδομα ανθυγιεινής εργασίας! Εγώ πρώτη φορά είδα τον Αναπληρωτή Υπουργό Οικονομικών σε τέτοια θέση.  
(Χειροκροτήματα από την πτέρυγα του ΛΑΟΣ)
Και να σκεφτείτε ότι τώρα η χώρα, σε αυτή τη δύσκολη οικονομική κρίση που υπάρχει, δεν έχει Υπουργό Οικονομικών! Ο κ. Βενιζέλος έγινε Αρχηγός του ΠΑΣΟΚ και ο κ. Παπαδήμος δεν μπορεί να βρει αντικαταστάτη. Δεν υπάρχει άνθρωπος που να θέλει να πιάσει αυτήν την καρέκλα. Όμως, τι να σας κάνω; 
Έχουμε και τον κ. Τασούλα, ο οποίος –μπορώ να πω- έχει ένα ιδιότυπο χιούμορ. Όμως το γύρισε και αυτός στην πλάκα. Ξαφνικά άρχισε να κατηγορεί τους Έλληνες αναρωτηθείς γιατί, εφόσον η Νέα Δημοκρατία και το ΠΑΣΟΚ είχαν πάρει δάνεια και χρέωσαν τη χώρα, οι Έλληνες δεν αντιδρούσαν σε αυτό και γιατί δεν διαμαρτύρονταν! Είπαμε ότι έχει χιούμορ, αλλά όχι και έτσι. Ντροπή!
Αγαπητοί συνάδελφοι –και ιδίως εσείς του ΠΑΣΟΚ και της Νέας Δημοκρατίας- ήλθατε εδώ για να υπερψηφίσετε μια δανειακή σύμβαση. Αναρωτιέται, λοιπόν, κανείς: Υπάρχει άνθρωπος που θα διάβαζε, θα μάθαινε τους όρους αυτής της δανειακής σύμβασης και θα έλθει να προσυπογράψει; Ακόμη και στα απλά τραπεζικά δάνεια όπου η περιουσία που βάζει ο δανειζόμενος είναι ατομική –και ξέρετε τι σκληρούς όρους βάζουν οι τράπεζες και έχουν και ψιλά γράμματα, στα οποία συνήθως δεν δίνουμε σημασία- αυτοί οι όροι μάς κάνουν και αγανακτούμε. 
Όμως, εδώ, αγαπητοί συνάδελφοι, δεν πρόκειται να βάλετε υποθήκη το σπίτι σας. Εδώ πρόκειται να βάλετε υποθήκη την πατρίδα μας. Και εδώ ο αντισυμβαλλόμενος δεν είναι μια απλή τράπεζα που κάποια στιγμή που μπορεί να βάλει και όρους που μπορεί να ανακουφίσουν το δανειστή. Εδώ έχουμε να κάνουμε με δανειστές που είναι σκληροί, αμείλικτοι και το έχουν αποδείξει. Αυτό φαίνεται και από τις πρώτες σειρές της δανειακής σύμβασης που φέρατε. 
Κατ’ αρχάς, λέει ότι έχουμε εξουσιοδοτήσει εν λευκώ τον Υπουργό Οικονομικών για κάθε τροποποίηση της σύμβασης. Και ξέρετε πολύ τι φασαρία έγινε στο πρώτο μνημόνιο για την παγαποντιά που έκανε ο κ. Παπακωνσταντίνου τη δεύτερη μέρα για να πάρει αυτήν την εξουσιοδότηση. 
Λέτε ότι θα πάρουμε 109 δισεκατομμύρια. Παραμύθια της Χαλιμάς! Θα πάρουμε 61 δισεκατομμύρια και από αυτά θα εισρεύσουν λιγότερα στο κράτος, αφού πρώτα παρακρατηθούν διάφορα έξοδα, δαπάνες, τόκοι και ό,τι άλλο έξοδο προκύψει. Αυτός ο φάκελος του δανείου πόσο στην ευχή κοστίζει δηλαδή; Πόσο κοστίζει αυτός ο φάκελος του δανείου; 
Και έχουμε εδώ και τις προμήθειες, κάτι που είπαν και άλλοι συνάδελφοι. Έχουμε δύο ειδών προμήθειες: την προμήθεια διαχείρισης που είναι 0,5% σε κάθε δόση και –όπως είπε και ο κ. Ροντούλης στην ομιλία του- έχουμε και την ετήσια προμήθεια διαχείρισης άλλο 0,5%. Από το πρώτο 0,5% -αν το πάρουμε όλο το δάνειο και είμαστε ζωντανοί μέχρι τότε- ο ελληνικός λαός θα πληρώσει 545 εκατομμύρια. Έτσι, για διαχείριση του δανείου! 
Δεν μας έβαζαν εμάς διαχειριστές του δανείου, να πάρουμε τα 540 εκατομμύρια που κάθε λίγο και λιγάκι μας φέρνετε και μια τροπολογία στο τέλος «4 εκατομμύρια για ολοκλήρωση συναλλαγής, 3,5 εκατομμύρια για κάτι άλλο» κ.ο.κ.; Κόβετε 30 και 50 ευρώ από κάθε σύνταξη και πετάτε τα εκατομμύρια έτσι στους ξένους και τις εταιρείες; Αυτό πραγματικά είναι ντροπή. 
Η δεύτερη ντροπή είναι η εξής: Εδώ θα φτάσει –και αν μπορέσουμε να αποπληρώσουμε εγκαίρως το δάνειο- να πληρώσουμε ρήτρα πανωτόκια. Δηλαδή πες, βρε αδελφέ, ότι η Ελλάδα βρήκε λεφτά και θέλει να προπληρώσει το δάνειο. Θα μας βάλουν να πληρώσουμε επιπλέον 2% γιατί τους αποπληρώνουμε το δάνειο; Δηλαδή και μονά χάνουμε και ζυγά χάνουμε! Εμείς πότε θα κερδίσουμε; Άμα σταθεί το νόμισμα όρθιο;
Αυτό στις απλές δανειακές συμβάσεις το έχουμε καταγγείλει σαν καταχρηστικό όρο και απαιτούσαμε τότε να απαλειφθεί και τιμωρούσαμε τις τράπεζες και τώρα έρχονται οι ξένοι και μας το επιβάλλουν! 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, με μία παρατήρηση. 
Και βέβαια όλα αυτά τα λεφτά που δανειζόμαστε, το κάνουμε για να στηρίξουμε τις τράπεζες και να ανακεφαλαιοποιηθεί το κεφάλαιο που χάσανε. 
Πείτε μου όμως τώρα. Από τη μία πλευρά ο κ. Βενιζέλος παρακαλάει τους Έλληνες να γυρίσουν τα λεφτά τους στις τράπεζες και από την άλλη μεριά λέει ότι άμα δεν έχεις να πληρώσεις το φόρο, θα πηγαίνει από μόνο του το ελληνικό κράτος και θα σου παίρνει από την αποταμίευσή σου για να πληρώσεις το φόρο.
Πιστεύετε ότι θα μείνει κανείς Έλληνας που θα αφήσει έστω και ένα χιλιάρικο μέσα στις τράπεζες; Τι φαεινές ιδέες είναι αυτές που έχετε και τάχα στηρίζετε τις τράπεζες, δεν μπορώ να καταλάβω.
Πάντως αυτό που δεν πρόκειται να γλιτώσετε είναι η ετυμηγορία του ελληνικού λαού. Είτε πείτε ότι θα πάτε μαζί είτε θα πάτε μόνοι σας, το μαύρο που θα φάτε είναι άλλο πράγμα.
Σας ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε, τον Βουλευτή του ΛΑΟΣ από το Νομό Μαγνησίας κ. Μαρκάκη.
Το λόγο έχει ο Αναπληρωτής Υπουργός Οικονομικών κ. Παντελής Οικονόμου για τρία λεπτά.</ChairmanSpeech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Ευχαριστώ, κύριε Πρόεδρε.
Ως γνωστόν οι Λατίνοι έλεγαν ότι το αμαρτάνειν ανθρώπινον εστί. Από εκεί και πέρα, όμως, το δις εξαμαρτείν, το πολλάκις αμαρτάνειν, είναι άλλο . 
Άκουσα κατ’ επανάληψη τον ίδιο ισχυρισμό ότι υπάρχουν προμήθειες οι οποίες δεν υπάρχουν και έχει εξηγηθεί ότι δεν υπάρχουν. Οι πενήντα μονάδες βάσης είναι 0,5%. Η ετήσια προμήθεια είναι 0,5 μονάδες, δηλαδή είναι 0,0005%.</Speech> 
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Πόσα λεφτά είναι;</Speech>
 <Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Είναι χίλιες φορές λιγότερο από αυτό που λέτε.</Speech> 
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Πόσα χρήματα είναι;</Speech>
 <Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Διαιρέστε, λοιπόν, το πεντακόσια…</Speech>
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Εσείς πείτε μας. Υπουργός είστε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, απαγορεύεται ο διάλογος, κύριε συνάδελφε.</ChairmanSpeech>
 <Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Κύριε συνάδελφε, με προκαλείτε να σας κάνω μαθήματα διαίρεσης. Διαιρέστε, λοιπόν, το 500 εκατομμύρια δια του 1000.</Speech>
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Πόσο είναι;</Speech>
 <Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Εσείς θα μου πείτε.</Speech>
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Είναι λίγα λεφτά;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Είναι διπλή η προμήθεια ή δεν είναι;</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Όχι, καμμία προμήθεια δεν είναι διπλή.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Τώρα μόνος σας το είπατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ, κύριε Ροντούλη!</ChairmanSpeech> 
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Πολλαπλή είναι μόνο η διακοπή σας και δεν έχει και νόημα. Προσπαθώ να εξηγήσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Υπουργέ, μην απαντάτε. 
Συνεχίστε.</ChairmanSpeech> 
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Ναι, αλλά για να μην απαντώ δεν πρέπει να διακόπτομαι, κύριε Πρόεδρε. Έχετε δίκιο.
Είναι μία τυπική αμοιβή για σύμβαση. Υπάρχει η αμοιβή για τη σύμβαση, υπάρχει το ένα χιλιοστό της αμοιβής αυτής κατ’ έτος και υπάρχει και κάτι το οποίο συμβαίνει σε όσους έχουν σχέση με τη νομική, με αστικές διαφορές, ποσοστό, αυτά τα 4 εκατομμύρια, τα οποία σας έκαναν τόσο εντύπωση, που έχει σχέση με το ότι ξεπεράστηκε το ποσοστό το οποίο είχαμε ζητήσει και έφτασε 95%. Αυτή είναι η απλή ερμηνεία.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι υποχρεωτική…</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Τώρα έρχομαι σε εσάς. Γιατί επισπεύδετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Μη διακόπτετε, παρακαλώ πάρα πολύ! Κανείς.</ChairmanSpeech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Είχατε την ελπίδα ότι θα γλιτώσετε; Ήρθε η ώρα. Μη βιάζεστε. Εδώ πρόκειται περί λάθους. Σε εσάς δεν πρόκειται περί λάθους. Σε εσάς πρόκειται περί παρερμηνείας και παρεξήγησης ταυτοχρόνως. 
Σε ό,τι αφορά, λοιπόν, το θέμα της περίφημης κατάσχεσης στην οποία αναφερθήκατε, πρώτα-πρώτα υποθέτω ότι προεξοφλείτε ότι θα αποτύχουμε και γι’ αυτό θα τεθεί θέμα κατάσχεσης.
Δεύτερον, έχετε εσείς καμία σύμβαση υπ’ όψιν σας που να μην έχει μέτρα ο δανειστής για να διασφαλίσει τα συμφέροντά του; Φαντάζεστε συνεχώς μία σύμβαση η οποία δεν έχει γίνει ποτέ και πουθενά από κανένα δανειστή προς κανέναν. Δηλαδή, ενώ είσαι ήδη υπότροπος, έχεις αστοχήσει, δηλαδή, στις υποχρεώσεις απέναντι σε αυτούς που σε δανείζουν, να έρθει κάποιος άλλος να σου πει ότι σου κόβω το 53% από αυτά που χρωστάς, σε ξαναδανείζω και δεν θέλω καμμία εξασφάλιση. Κοιτάξτε, εάν τον ξέρετε αυτόν, βαρύνεστε με βαρύτατη ευθύνη που δεν μας τον υποδείξατε για να πάμε και να δανειστούμε από εκεί. 
Επίσης, είπαμε ότι είναι άλλο η δημόσια περιουσία και άλλο η ιδιωτική δημόσια περιουσία. Έχει εξηγηθεί κατ’ επανάληψη. Περίπτωση κατάσχεσης παγίων στοιχείων, τα οποία αφορούν εθνικό χώρο, δεν υπάρχει. Αυτά, λοιπόν, σε σχέση με τη σύμβαση. 
Υπάρχει κι ένα θέμα. Μας καταγγείλατε, κύριοι άλλων πτερύγων, ότι μοιάζουμε με τη Νέα Δημοκρατία. Γιατί μοιάζουμε με τη Νέα Δημοκρατία; Για τον πολύ απλό λόγο..
(Θόρυβος στην Αίθουσα)
Θορυβείστε όσο είναι να θορυβήσετε, διότι ούτε η Μεγάλη Εβδομάδα που επικαλέστηκε ο κ. Κιλτίδης θα σας σώσει από αυτό που θα ακολουθήσει, που θα είναι οι εκλογές.
Ερχόμαστε, λοιπόν…</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember>: Εσείς να δούμε πώς θα σωθείτε.</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Μη βιάζεστε.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ άπαντες τους συναδέλφους.</ChairmanSpeech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Ακούστε, λοιπόν. Η Νέα Δημοκρατία από ένα σημείο και μετά, υπό το βάρος της διαφαινόμενης ευθύνης γι’ αυτό που θα γινόταν, αν δεν προσχωρούσε, προσχώρησε σε μία γραμμή, την οποία ακολουθήσαμε με βαρύ κόστος από την αρχή που αναλάβαμε την Κυβέρνηση, ενώ, αν κάναμε αυτό που κάνατε οι περισσότεροι από εσάς, έπρεπε να τα έχουμε φορτώσει από προηγουμένως, να αφήσουμε τη χώρα να χρεοκοπήσει και να φύγουμε. Όμως, δεν το κάναμε.
Δεν κάναμε αυτό, όμως. Κάναμε αυτό που έπρεπε να κάνουμε. Η ομοιότητά μας με τη Νέα Δημοκρατία, λοιπόν, είναι μηδενική.</Speech>
<Speech><Parlmember>ΚΥΡΙΑΚΟΣ ΒΕΛΟΠΟΥΛΟΣ</Parlmember>: Στην ιστοσελίδα σας τι γράφετε;</Speech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Η Νέα Δημοκρατία προσχώρησε στην προσπάθεια που κάνουμε με καθυστέρηση, στην προσπάθεια που εσείς εγκαταλείψατε, επειδή τρομάξατε. Αφού θέλετε να τα ακούσετε, θα τα ακούσετε.
Εμείς λοιπόν έχουμε να σας πούμε το εξής: Οι ομοιότητες και οι διαφορές ανάμεσα στα κόμματα…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριοι συνάδελφοι, είναι απαράδεκτο αυτό που γίνεται! Σας παρακαλώ πολύ!
Κύριε Υπουργέ, σας παρακαλώ, επί του θέματός μας.</ChairmanSpeech>
<Speech><Parlmember>ΠΑΝΤΕΛΗΣ ΟΙΚΟΝΟΜΟΥ</Parlmember> (Αναπληρωτής Υπουργός Οικονομικών): Οι ομοιότητες και οι διαφορές ανάμεσα στα κόμματα διαπιστώνονται, όταν υπάρχει ελευθερία χάραξης πολιτικής με δυνατότητες επιλογών. Όταν γίνεται μια εθνική προσπάθεια, που εμείς τη θεωρήσαμε ως χρέος μας και την ακολουθήσαμε με βαρύ κόστος και ακολούθησαν και άλλοι σε διάφορες φάσεις -έμπαιναν, έβγαιναν, έρχονταν, έφευγαν- αυτό δεν λέγεται ομοιότητα κομμάτων.
Έχω να πω ότι δεν μοιάζουμε με κανένα κόμμα, γιατί είμαστε οι μόνοι που αυτήν την εθνική γραμμή, αυτή δηλαδή που ελάφρυνε το χρέος κατά 107 δισεκατομμύρια, την υποστηρίξαμε από την αρχή, πληρώσαμε το τίμημα αγόγγυστα και τη φέραμε σε πέρας. Άρα ομοιότητες ψάξτε αλλού.
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον Αναπληρωτή Υπουργό Οικονομικών κ. Οικονόμου.
Ο κατάλογος των αγορητών επί της αρχής και των άρθρων συνεχίζεται με τον Βουλευτή του Λαϊκού Ορθόδοξου Συναγερμού της Α΄ Θεσσαλονίκης, κ. Άγγελο Κολοκοτρώνη.</ChairmanSpeech>
<Speech><Parlmember>ΑΓΓΕΛΟΣ ΚΟΛΟΚΟΤΡΩΝΗΣ</Parlmember>: Ευχαριστώ, κύριε Πρόεδρε.
Βεβαίως είχα σχεδιάσει διαφορετικά να ξεκινήσω την ομιλία μου, αλλά θα πρέπει να θυμίσω στον μόλις κατελθόντα εκ του Βήματος αξιότιμο κύριο Υπουργό, αυτό που είχε πει κάποτε ο Γεώργιος Παπανδρέου: «Εδώ μέσα, κύριε Υπουργέ, οι αριθμοί ευημερούν, αλλά έξω οι άνθρωποι υποφέρουν».
(Χειροκροτήματα από την πτέρυγα του ΛΑΟΣ)
Μου δώσατε την εντύπωση ότι τους ζητάτε και τα ρέστα από πάνω! Λίγη ποιότητα λοιπόν τουλάχιστον στην εκφορά του λόγου σας θα ήταν καλύτερο για εσάς.
Εμείς δικαίως έχουμε μια ψυχική εξέγερση και τη διατυπώνουμε εδώ με αυτόν τον τρόπο, ακριβώς γιατί είμαστε τα θύματα της δικής σας πολιτικής. Μοιάζετε πολύ με τη Νέα Δημοκρατία, γιατί πρεσβεύετε τα ίδια. Σας θυμίζω ότι αυτήν τη στιγμή συγκυβερνάτε με τη Νέα Δημοκρατία και άντε να μου πείτε ποια είναι η διαφορά σας με τη Νέα Δημοκρατία, σε ό,τι αφορά το θέμα των Σκοπίων. Χαρίσατε ή όχι το όνομα «Μακεδονία» στα Σκόπια;
Ο Λαϊκός Ορθόδοξος Συναγερμός είναι το μόνο κόμμα στο Κοινοβούλιο που δεν χαρίζει το όνομα «Μακεδονία» στα Σκόπια.
Κατά τα άλλα, κύριε Πρόεδρε, καλώς συντμήσατε το χρόνο της ομιλίας των Βουλευτών. Θα είχε πραγματικά νόημα να συζητήσουμε σοβαρά και εν εκτάσει για μια σύμβαση, πριν από την οποία είχε προηγηθεί έντονη διαπραγμάτευση μεταξύ των δύο μερών. Όμως δεν συνέβη ποτέ αυτό.
Η ελληνική πλευρά πήγαινε πάντοτε στις Βρυξέλλες, έπαιρνε τις εντολές και τις κατέθετε εδώ, στο ελληνικό Κοινοβούλιο, το οποίο υπό καθεστώς χρονικών πιέσεων και άλλων διλημμάτων, εξαναγκαζόταν κάθε φορά να λάβει μια απόφαση με ένα «ναι» ή με ένα «όχι». Αυτό είναι απαράδεκτο για την κοινοβουλευτική μας δημοκρατία.
Μιλούσαμε με την Ευρωπαϊκή Ένωση. Να δούμε όμως: Ποια Ευρωπαϊκή Ένωση; Εκείνη που δεν μπόρεσε να συγκροτήσει ποτέ κοινή εξωτερική πολιτική, κοινή οικονομική πολιτική και κοινή πολιτική άμυνας;
Καταλήξαμε, κατά συνέπεια, να μιλάμε με τα υποκατάστατά της, δηλαδή, άλλοτε με τον κ. Σόιμπλε, την κ. Μέρκελ, τον κ. Γιούνκερ. Άκουσα και την κ. Λανγκάρντ σήμερα στα Μέσα Μαζικής Ενημέρωσης, να μας δίνει εντολές περί του πώς πρέπει να συμπεριφερθούμε, αλλά δεν άκουσα ούτε είδα σ’ αυτήν την Αίθουσα σήμερα, σε ένα τόσο σημαντικό ζήτημα, τον Έλληνα Πρωθυπουργό να εξηγήσει στον ελληνικό λαό πού πάμε, γιατί πάμε και τι προοπτικές υπάρχουν, αν υπάρχουν, για τον τόπο αυτό.
Επίσης θα πρέπει να συμφωνήσουμε σε έναν κοινό τόπο, ότι δηλαδή από τη Μεταπολίτευση και μετά η Νέα Δημοκρατία και το ΠΑΣΟΚ εναλλάχθηκαν στην εξουσία. Και τι έκαναν; Δημιούργησαν –και αυτό είναι αδιαμφισβήτητο- τον κομματικό τους στρατό στο δημόσιο. Δημιούργησαν ένα σπάταλο, ανάλγητο κράτος, ουσιαστικά ανύπαρκτο όμως για τον πολίτη. Σε λίγο δεν θα έχουν ποιον να φορολογήσουν. Οι νέοι, όπως γνωρίζετε, ξενιτεύονται, πάνε να βρουν αλλού την τύχη τους. 
Θα πρέπει να συμφωνήσουμε επίσης και σε κάτι άλλο, στο ότι δηλαδή κάθε φορά που περικόπτονται μισθοί και συντάξεις, αυτό φανερώνει ότι οι κυβερνήσεις που υπήρξαν μέχρι τώρα, δεν κατάφεραν να πετύχουν τους στόχους τους. Και η ίδια η Κυβέρνηση δεσμεύθηκε να πετύχει και να προχωρήσει τις αναγκαίες μεταρρυθμίσεις και δεν το έκανε.
Μπορείτε τώρα να πείτε στον Έλληνα πολίτη με τον ίδιο τρόπο που μιλούσατε νωρίτερα, ότι του κόψατε πέντε έως έξι φορές το μισθό και τη σύνταξή του και να του πείτε γιατί δεν μπορέσατε ούτε στο ελάχιστο να αγγίξετε τη φοροδιαφυγή; Μπορείτε να του πείτε ότι αφήσατε δισεκατομμύρια ανείσπρακτων φόρων να παραγραφούν ή να θεωρηθούν ανεπίδεκτα εισπράξεως; Μπορείτε να του πείτε ότι δεκατέσσερις χιλιάδες μεγαλοοφειλέτες χρωστούν 37 δισεκατομμύρια ευρώ και αν το 20% μόνο από αυτά είχατε καταφέρει να εισπράξετε, δεν θα χρειάζονταν τα νέα μέτρα ύψους 7 δισεκατομμυρίων, που θα αποδεκατίσουν όποια παραγωγική δραστηριότητα έχει μείνει όρθια;
Αναρωτιέμαι πράγματι, αν έχετε το θάρρος να του πείτε την αλήθεια και την αλήθεια που τον αναμένει τον Ιούνιο, οπότε και αναμένονται νέες περικοπές μισθών και συντάξεων.
Κατά συνέπεια οι ευθύνες είναι τεράστιες και της Νέας Δημοκρατίας και του ΠΑΣΟΚ. Και τα «συγγνώμη» τα οποία δίδονται, τώρα για να απαλύνουν κάπως τις πολιτικές που ασκήθηκαν μέχρι τώρα, είναι τόσο υποκριτικά που θα σας ζήλευε και ο καλύτερος θίασος του Λονδίνου.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ το Βουλευτή Α΄ Θεσσαλονίκης του Λαϊκού Ορθόδοξου Συναγερμού, κ. Άγγελο Κολοκοτρώνη.
Ο κ. Κωνσταντίνος Αϊβαλιώτης, Βουλευτής της Β΄ Αθήνας του Λαϊκού Ορθόδοξου Συναγερμού, έχει το λόγο από τη θέση του.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΪΒΑΛΙΩΤΗΣ</Parlmember>: Κυρίες και κύριοι Βουλευτές, έχει πραγματικά μεγάλη πλάκα ο τίτλος «σχέδιο χρηματοδοτικής διευκόλυνσης». Το ορθό θα ήταν «σχέδιο οικονομικής υποδούλωσης». Και είναι δίκαιο ότι φέρει την υπογραφή των δύο πρωταίτιων της οικονομικής καταστροφής, του ΠΑΣΟΚ και της Νέας Δημοκρατίας.
Η εισηγήτρια του ΠΑΣΟΚ άκουσα ότι είπε, ότι όσοι καταψηφίζουμε αυτήν την ξενόδουλη σύμβαση πάσχουμε από ιδεοληψίες. Όμως το ξενοκίνητο αυτό κατασκεύασμα είναι προϊόν υποχωρητικότητας και επικύψεων στους ξένους και όσοι το υπερψηφίσουν, θα το φέρουν ως κηλίδα στην πολιτική τους ζωή. 
Εμείς λέμε όχι στο μνημόνιο, όχι στην αποικιακή σύμβαση, όχι στους απολογητές της τρόικας, όχι στις πιέσεις από πρεσβείες. 
Κάνατε ΠΑΣΟΚ και Νέα Δημοκρατία την Ελλάδα, μια χώρα με άφθονο πετρέλαιο και αέριο, μια χώρα σε ένα καταπληκτικό γεωστρατηγικό σημείο, έρμαιο του κάθε ξένου αποικιοκράτη, δανειστή, που λιμπίζεται τον ορυκτό μας πλούτο και μας καταξεφτιλίσατε διεθνώς εσείς οι δύο υπαίτιοι της οικονομικής καταστροφής, το ΠΑΣΟΚ και η Νέα Δημοκρατία. 
Μας εξομοιώσατε με τους διεθνείς «μπαταχτσήδες». Μας οδηγήσατε στην παρακμή και στο να έχουμε το ένα χέρι τεντωμένο για δανεικά και κουρεύετε δήθεν 100 δισεκατομμύρια, ενώ την ίδια ώρα μας φορτώνετε 130 δισεκατομμύρια. Και όλα αυτά έγιναν για να εξυπηρετηθούν, για να βολευτούν οι τράπεζες και τα μεγαλοσυμφέροντα. 
Μας φλομώσατε με «μπαρούφες» τύπου Τιτανικού, με την ετέρα «μπαρούφα» ότι υπάρχει το «πιστόλι γεμάτο πάνω στο τραπέζι», το οποίο ήταν τελικά ένα νεροπίστολο. 
Ήρθατε στην εξουσία και αρχίσατε να δίνετε επιδόματα κοινωνικής αλληλεγγύης στους λαθρομετανάστες. Κάνατε τους ευαίσθητους για την παιδεία και ανακοινώσατε αύξηση –λέει- της χρηματοδότησης προς την παιδεία κατά 1 δισεκατομμύριο, λες και ήμασταν τα Ηνωμένα Αραβικά Εμιράτα ή –ξέρω εγώ- η Ελβετία. Κάνατε τους σεΐχηδες και μοιράζατε χρήματα, ενώ τα spreads ανέβαιναν.
«Μαϊμουδέψατε» στατιστικά στοιχεία. Φουσκώσατε το έλλειμμα. Αφήνατε τη φωτιά να επεκτείνεται, κατηγορούσατε τους Έλληνες στους ξένους ως διεφθαρμένους και από πάνω πηγαίνατε να το φορτώσετε στον Καραμανλή, ότι το έλεγε εκείνος. Αυτό το θυμούνται όλοι. 
Δανειζόμασταν, αλλά αφήσατε τη «SIEMENS» ατιμώρητη. Δανειζόμασταν, αλλά δεν σύρατε στα διεθνή δικαστήρια αυτήν την παράξενη εταιρεία, ώστε να μας πληρώσει επιτέλους ένα δυνατό πρόστιμο. Λουφάξατε για τις γερμανικές πολεμικές αποζημιώσεις. Δεν κάνατε τίποτα για την ΑΟΖ, τίποτα για τα πετρέλαια. Ξέρετε ότι οι Γερμανοί μάς χρωστάνε 575 δισεκατομμύρια δολάρια και δεν βγάλατε κουβέντα ούτε καν, για να συμψηφίσετε αυτά που μας χρωστάνε, με αυτά που τους χρωστάμε. Μάλλιασε η γλώσσα μας να σας μιλά για την ΑΟΖ τόσα χρόνια και εσείς και η Νέα Δημοκρατία ροχαλίζατε. Έπεσε ο Μουμπάρακ, έφυγε από τη μέση ο Καντάφι, δεν κηρύξατε ούτε καν την ΑΟΖ με την Κύπρο. 
Δανείζεστε λοιπόν αφειδώς. Δεν είπατε κουβέντα για τους λαθρομετανάστες που έχουν γονατίσει την ελληνική οικονομία. Πάνω από 20 δισεκατομμύρια χάνονται κάθε χρόνο λόγω των εμβασμάτων που κάνουν όλοι αυτοί οι παράξενοι τύποι, που έχουν «μπουκάρει» στην Ελλάδα. Επειδή έτσι θέλουν, κάνουν εμβάσματα προς τις χώρες τους. Χάνουμε κρατικά έσοδα εκατομμυρίων -10 δισεκατομμύρια το χρόνο- λόγω του παραεμπορίου. 
Εδώ μέσα στη Βουλή ο κ. Λοβέρδος ανέκραξε «τέρμα η τζάμπα καλοσύνη στα νοσοκομεία». Η τζάμπα καλοσύνη, η δωρεάν περίθαλψη στους λαθρομετανάστες μάς στοιχίζει 400 εκατομμύρια το χρόνο. 
Πνίγονται οι Έλληνες από την ανεργία. Έχει κλατάρει η ελληνική κρατική μηχανή, αφού ούτε τα σχολειά, τα νοσοκομεία, οι δημόσιες υπηρεσίες αντέχουν να δουλεύουν για εντεκάμισι εκατομμύρια Έλληνες συν δύο εκατομμύρια ξένους που δεν πληρώνουν δεκάρα.  Η εγκληματικότητα μάς πνίγει. Εκατομμύρια ευρώ ξοδεύουμε για διατροφή και διαμονή των λαθρομεταναστών σε κέντρα υποδοχής και εμείς τρέχουμε να πάρουμε δανεικά. 
Συνεχίζουμε να δανειζόμαστε, ενώ μας κάνατε διεθνείς επαίτες. Δεν προλαβαίνουμε να ζητούμε δάνεια και βάλατε αλυσίδες στα πόδια της Ελλάδας. Από πάνω κουρεύετε και τους μικροομολογιούχους που είχαν την αφέλεια να εμπιστευθούν το ελληνικό δημόσιο και να αγοράσουν ομόλογα του ελληνικού κράτους. Καταθέσαμε την τροπολογία με την οποία ζητάμε τουλάχιστον να μην την πληρώσουν οι μικροομολογιούχοι. 
Είστε λοιπόν εσείς, το ΠΑΣΟΚ και η Νέα Δημοκρατία, οι πρωταίτιοι της οικονομικής καταστροφής που ζούμε. 
Καταθέσαμε αίτηση ονομαστικής ψηφοφορίας, ώστε να δει ο ελληνικός λαός ποιοι είναι οι πραγματικοί μνημονιολάγνοι, ποιοι είναι οι υποστηρικτές του ξενόδουλου μνημονίου και ποιος λέει όχι στην κατάλυση της εθνικής κυριαρχίας και στην υποδούλωση ενός περήφανου λαού. Σήμερα λοιπόν θα δούμε ποιος λέει όχι στους ξένους και ποιος λέει ναι στο ξεπούλημα και στη νέα κατοχή. Γι’ αυτό, «Achtung, Achtung» για το τι θα ψηφίσετε!
Ευχαριστώ. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Κωνσταντίνο Αϊβαλιώτη. 
Ο κ. Παναγιώτης Κουρουμπλής, Ανεξάρτητος Βουλευτής του Νομού Αιτωλοακαρνανίας, έχει το λόγο. 
Ορίστε, κύριε Κουρουμπλή, έχετε το λόγο για πέντε λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, σήμερα έγινε μία περίφημη δήλωση από τον Πρόεδρο του ΣΕΒ, τον κ. Δασκαλόπουλο, ο οποίος είναι ένας επιχειρηματίας χωρίς επιχείρηση, δηλαδή ουσιαστικά είναι ανεπάγγελτος και είναι Πρόεδρος του Συνδέσμου Ελλήνων Βιομηχάνων. Καταφέρεται σε όσους διαφωνούν με αυτά που πιστεύει ο ίδιος. Του φταίει τώρα η Αριστερά και όσοι διαφωνούν με όσα πιστεύει ο ίδιος. 
Δεν μας είπαν όμως οι Έλληνες βιομήχανοι στην πλειοψηφία τους πόσες επενδύσεις έχουν κάνει σε αυτήν την κρίσιμη περίοδο, για να βοηθήσουν τη χώρα. Περιμένουν μόνο τις κρατικές προμήθειες. Αυτό γινόταν πάντα, αυτό περιμένουν και τώρα, πώς θα πέσουν τα συγκεκριμένα χρήματα μέσα από τις τράπεζες, για να μπορούν πάλι οι ίδιοι και οι ίδιοι να χρηματοδοτούνται, χωρίς να δημιουργούν θέσεις εργασίας και χωρίς να δημιουργούν νέες επιχειρήσεις. 
Κύριε Πρόεδρε, ο ελληνικός λαός ζει μαρτυρικές στιγμές. Κανείς δεν μπορεί να το αμφισβητήσει. Είναι μία δεινή και οδυνηρή πραγματικότητα. Οι αντοχές του πλέον είναι οριακές. Όλοι συζητούν για το ότι είμαστε προ εξελίξεων και ενδεχόμενων κοινωνικών εκρήξεων, όχι γιατί δεν κατανοεί, κύριε Πρόεδρε, ο ελληνικός λαός αυτό που συμβαίνει, αλλά γιατί τον προκαλεί η ενδημούσα κοινωνική αδικία. Βλέπει μονομερώς να φορτώνονται οι ίδιοι και οι ίδιοι τα βάρη. Βλέπει ένα πολιτικό σύστημα που δεν μπόρεσε να συγκρουστεί με τη διαπλοκή και κατά συνέπεια δεν τόλμησε να συγκρουστεί με το κόστος ζωής, με αυτούς δηλαδή που συντηρούν το κόστος ζωής και δημιουργούν μία αφόρητη κατάσταση μέσα στην κοινωνία με τη φοροδιαφυγή, τη φοροκλοπή και όλα αυτά που συνθέτουν αυτήν την ομιχλώδη πραγματικότητα. 
Πώς θα ήταν δηλαδή οι επιπτώσεις -θα ήθελα να ρωτήσω τους αγαπητούς συναδέλφους που υποστηρίζουν τις απόψεις ψήφισης και αυτής της σύμβασης- εάν οι άμεσοι φόροι από το 6% επί του ΑΕΠ θα είχαν φτάσει με προσπάθειες επίμονες και γόνιμες τα τελευταία δύο χρόνια στο 10%; Θα ήταν ίδιες οι επιπτώσεις; 
Βλέπουμε λοιπόν σε όλους τους τομείς που πρέπει να υπάρξει ρήξη, κύριε Πρόεδρε, να μην υπάρχει. Εδώ μιλούσαμε για το Βατοπέδι, κύριε Πρόεδρε και η περιουσία ακόμα μένει στα χέρια του Βατοπεδίου και δεν έχουμε τολμήσει να τη διεκδικήσουμε και να την πάρουμε πίσω. Τι άλλο πρέπει να πει κανείς σε αυτήν την Αίθουσα, για να κεντρίσει το ενδιαφέρον αυτής της περίεργης εξουσίας; Σε τι άλλο να αναφερθεί, κύριε Πρόεδρε; 
Το 2004 ψηφίστηκε ο νόμος για το παράνομο στοίχημα. Όλοι ομολογούν ότι παίζονται πάνω από 4,5 δισεκατομμύρια ευρώ παράνομο στοίχημα και δεν ενοχλούνε συγκεκριμένα συμφέροντα και συγκεκριμένες εταιρείες, που λειτουργούν το παράνομο στοίχημα, όταν ξέρουμε ότι για να παίξει ένας πολίτης παράνομο στοίχημα, πρέπει να έχει κάρτα στην τράπεζα. Άρα μπορεί να διασταυρωθεί και η φοροδιαφυγή του συγκεκριμένου ανθρώπου, πόσα δηλώνει και πώς τα βρίσκει για να παίζει. 
Και υπάρχει μία σειρά από άλλους τομείς όπου ακόμα εξακολουθεί η σπατάλη, όπως είναι οι φαρμακοβιομηχανίες, όπως είναι η περίφημη διεύθυνση ενδοομιλικών συναλλαγών του Υπουργείου Ανάπτυξης, η οποία παραμένει, κύριε Πρόεδρε, επί τέσσερα χρόνια με έναν υπάλληλο. Στην Αμερική η υπηρεσία αυτή που ασχολείται με τις ενδοομιλικές συναλλαγές είναι η πλέον εξειδικευμένη και η πλέον στηριγμένη με βάση δεδομένων υψηλής τεχνογνωσίας. 
Κύριε Πρόεδρε, εισάγεται ένα σχέδιο νόμου για τη σύμβαση που συζητούμε σήμερα. Κατ’ αρχάς αυτό είναι ένα σχέδιο σύμβασης, δεν είναι η πραγματική σύμβαση και δημιουργείται μία φάμπρικα στο Κοινοβούλιο, το οποίο καλείται κάθε φορά να νομιμοποιεί ορισμένες επιλογές κυβερνητικού χαρακτήρα, που παραβιάζουν, κατά την άποψή μου, και το ίδιο το Σύνταγμα. 
Μας λέει λοιπόν η συγκυβέρνηση της Νέας Δημοκρατίας και του ΠΑΣΟΚ ότι, ξέρετε, διασκεδάζει τις ανησυχίες ότι δεν αναφέρεται στη δημόσια περιουσία αλλά στην ιδιωτική περιουσία του δημοσίου. Ε, λοιπόν αυτός είναι ένας εμπαιγμός, διότι οφείλουν να γνωρίζουν και να γνωρίζει ο ελληνικός λαός ότι μπορεί να μην αφορά τις παραλίες, μπορεί να μην αφορά την Ακρόπολη, γιατί δεν είναι κανείς αφελής να πει ότι θα έρθουν να πάρουν την Ακρόπολη, αλλά τα έσοδα από την Ακρόπολη μπορεί να μας πει ο κύριος Υπουργός, αν μπορούν να τα διεκδικήσουν, από τη στιγμή που παραχωρήσαμε ένα πανίσχυρο όπλο που μας έδινε συγκριτικά πλεονεκτήματα, που είναι το Αγγλικό Δίκαιο; Και με το Αγγλικό Δίκαιο θα δούμε στο μέλλον, κύριε Πρόεδρε πώς θα αντιμετωπίσουμε τέτοιου είδους παρεμβάσεις, σε ό,τι αφορά το παραγόμενο προϊόν και όχι την πηγή την ίδια, γιατί βεβαίως μπορεί να μη μας πάρει τον ορυκτό πλούτο, αλλά το παραγόμενο προϊόν του ορυκτού πλούτου μπορεί να το πάρει.
Επίσης, κύριε Πρόεδρε, δεν μας είπε ποτέ η Κυβέρνηση διαπραγματευόμενη για τη ρύθμιση αυτή, για να καταστήσει το χρέος βιώσιμο, τι έκανε, ώστε να συνδεθεί το χρέος με την ανάπτυξη, όπως συνέβη και στην περίπτωση της Γερμανίας το 1953. Κι έτσι στηρίχθηκε η ανάπτυξη της Γερμανίας για να αποπληρωθεί το χρέος. Δεν μας είπε από αυτά τα 48 δισεκατομμύρια πού θα πάει στο τραπεζικό σύστημα, ενώ ψηφίσαμε νόμο τον Οκτώβριο που έλεγε και διεκήρυττε τότε ο κ. Παπανδρέου, ότι δεν θα κάνει ποτέ πίσω, οι μετοχές θα είναι κοινές με ψήφο, τελικά είναι κοινές χωρίς ψήφο, με συνέπεια, κύριε Πρόεδρε, ούτε το τραπεζικό σύστημα να το ελέγχει το κράτος σ’ αυτήν την κρίσιμη στιγμή, αλλά και να απαλλάσσονται οι τράπεζες από 3 δισεκατομμύρια τουλάχιστον τόκους, που θα πλήρωναν, στην περίπτωση που τα λεφτά θα ήταν σε προνομιούχες μετοχές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτά τα 3 δισεκατομμύρια που θα κερδίσουν από αυτήν τη ρύθμιση οι τράπεζες, δεν μπορούμε, κύριε Πρόεδρε, να απαιτήσουμε να χρησιμοποιηθούν για τη διευκόλυνση φτωχών δανειοληπτών; 
Είναι ένα θέμα στο οποίο νομίζω ότι πρέπει να απαντήσουμε. 
Και κλείνω, κύριε Πρόεδρε, σε ό,τι αφορά τα ασφαλιστικά ταμεία. 
Κύριε Πρόεδρε, τα ασφαλιστικά ταμεία μπήκαν σ’ αυτήν τη διαδικασία, αλλά διερωτώμαι το εξής: Δεν θα μπορούσε να υπάρχει και μία μορφή ανακεφαλαιοποίησης με 5 δισεκατομμύρια ευρώ για τα ασφαλιστικά ταμεία; 
Και βέβαια δεν θα αναφερθώ στο ζήτημα που θα προκύψει και αφορά την Τράπεζα της Ελλάδος, για την οποία υπάρχει ένα έντονο ερωτηματικό που έγκειται στο αν αυτή η αγορά των ομολόγων έγινε στην πρωτογενή ή τη δευτερογενή αγορά, αν έγινε από τη δευτερογενή αγορά, ποιους «ξεφόρτωσε», δηλαδή ποιες τράπεζες και αν πάρθηκαν, κύριε Πρόεδρε, στην ονομαστική ή στην τρέχουσα αξία.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Κουρουμπλή, σας παρακαλώ, ολοκληρώστε. Έχετε μιλήσει οκτώ λεπτά!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να μας πει η Κυβέρνηση από ποιο νόμο προκύπτει, από ποιες διατάξεις προκύπτει η υποχρέωση, το κούρεμα να βαρύνει τα ταμεία, από τη στιγμή που η τράπεζα δεν ρώτησε, δεν συνεννοήθηκε και δεν ενημέρωσε τα ταμεία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ολοκληρώστε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Επίσης, κύριε Πρόεδρε, και κλείνω σε μισό λεπτό …</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Κουρουμπλή, είμαστε στα εννέα λεπτά! Σας παρακαλώ να ολοκληρώσετε τώρα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Επίσης, όσον αφορά τους ομολογιούχους, το ελληνικό κράτος έδωσε ομόλογα σε υπαλλήλους έναντι υποχρεώσεών του σε εφάπαξ. Υπάρχουν υπάλληλοι που πήραν το εφάπαξ τους σε ομόλογα. Είναι δυνατόν αυτοί οι άνθρωποι να μην τύχουν κάποιας ιδιαίτερης φροντίδας; 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Σας ευχαριστούμε πάρα πολύ, κύριε Κουρουμπλή. 
Το λόγο έχει τώρα ο Βουλευτής Β΄ Αθήνας κ. Παναγιώτης Καμμένος για πέντε λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember>: Ευχαριστώ, κύριε Πρόεδρε. 
Κύριε Πρόεδρε, κυρίες και κύριοι συνάδελφοι, βρισκόμαστε σε μια Αίθουσα που από τους πενήντα δύο παρόντες Βουλευτές, οι τριάντα οκτώ έχουν δηλώσει ότι δεν θα ψηφίσουν το σημερινό σχέδιο νόμου. Οι υπόλοιποι απουσιάζουν. Η Κυβέρνηση δεν βρίσκεται εδώ. Ο κύριος Πρωθυπουργός βεβαίως και αγνοεί το Κοινοβούλιο. 
Ο κύριος Πρωθυπουργός αγνοεί το Κοινοβούλιο και επειδή γνωρίζαμε τη στάση της Κυβέρνησης, χθες οι Ανεξάρτητοι Έλληνες αποστείλαμε μια επιστολή με τριάντα ερωτήματα που αφορούν τη σύμβαση που σήμερα συζητούμε. 
Αυτά τα ερωτήματα τα υποβάλαμε προς τον κύριο Πρωθυπουργό, προς τον Υπουργό Οικονομικών κ. Βενιζέλο, πριν παραιτηθεί και ο οποίος δεν παρίσταται εδώ, στο Νομικό Συμβούλιο του Κράτους και προς τον εισαγγελέα του Αρείου Πάγου. Και αυτό το κάναμε, γιατί πιστεύουμε ότι η σημερινή σύμβαση είναι παράνομη, είναι αντισυνταγματική και αποτελεί και την «ταφόπλακα» των δύο μνημονίων, την «ταφόπλακα» της εθνικής ανεξαρτησίας της χώρας και την παράδοση της πολιτικής διαχείρισης της χώρας, κατ’ ουσίαν, σε μια ανώνυμη εταιρεία, μια ανώνυμη εταιρεία που είναι ένα άδειο κουφάρι που κανείς δεν γνωρίζει τι εκπροσωπεί. Είναι ένα άδειο κουφάρι που λέγεται EFSF, το οποίο τυπικώς έχει συσταθεί, το οποίο λειτουργεί, ενώ δεν έχει χρήματα και χρησιμοποιείται από τις χώρες του ευρώ για ένα και μόνο λόγο: Για να αποφύγουν τον παράνομο δανεισμό με τα παράνομα τοκογλυφικά επιτόκια που χρέωσαν την πατρίδα μας με το πρώτο και το δεύτερο μνημόνιο. 
Ουσιαστικά, δηλαδή, επειδή γνωρίζουν ότι αυτά τα παράνομα επιτόκια, πολλαπλάσια της συμφωνίας εισόδου της χώρας στην Ευρωπαϊκή Ένωση, θα τα αμφισβητήσουμε –και εμείς αυτό θα το κάνουμε- ουσιαστικά προσπαθούν να διαφυλάξουν τους δανειστές, δηλαδή τις τράπεζες τις οποίες έβαλαν μεσολαβητές μεταξύ των κρατών. 
Όμως θα πρέπει να ξέρουν ότι αυτή η αναγνώριση του χρέους σε μια ανώνυμη εταιρεία, σε ένα «κουφάρι», αποτελεί ουσιαστικά την αρχή του τέλους του σχεδιασμού που η συγκυβέρνηση του ΠΑΣΟΚ και της Νέας Δημοκρατίας, του κ. Βενιζέλου και του κ. Σαμαρά, έχουν χτίσει να πάνε μέχρι το τέλος. 
Θα πρέπει να ξέρουν ότι το τελικό σχέδιο είναι, να στρέψουν τους πολίτες κατά του κράτους. Όταν θα φτάσουμε στο σημείο που δεν θα μπορούν να πληρωθούν μισθοί και συντάξεις με το συγκεκριμένο σχεδιασμό –και εμείς λέμε ξεκάθαρα ότι αυτή η ημερομηνία είναι ο Οκτώβριος του 2012- τότε θα έχουμε πλέον τη δεύτερη φάση στην οποία προχωρά συνήθως το Διεθνές Νομισματικό Ταμείο στις χώρες στις οποίες εισέβαλε, δηλαδή στη σύγκρουση μεταξύ των πολιτών και κράτους, έχοντας τους τοκογλύφους έξω απ’ αυτήν την ιστορία και εκείνους που έστησαν αυτήν την ιστορία, να έχουν φύγει με κάποια ελικόπτερα σε κάποιες χώρες της αλλοδαπής. 
Είναι σημαντικό να ξεκαθαρίσουμε ότι αυτή η συγκεκριμένη σύμβαση που σήμερα υπογράφουμε, προσπαθώντας να απενοχοποιήσει εκείνους που έστησαν το πρώτο μνημόνιο και υπέγραψαν το δεύτερο μνημόνιο, δεν νοιάζεται με κανέναν τρόπο για την πατρίδα μας, για την Ελλάδα. 
Και υποβάλλω ένα μόνο ερώτημα. Κυρίες και κύριοι συνάδελφοι, λέτε στον ελληνικό λαό ότι θα πετύχει αυτή η σύμβαση και σας ερωτώ: Πέστε μου έστω και μία ρήτρα της σύμβασης που σήμερα καλούμαστε να ψηφίσουμε, η οποία εξασφαλίζει ότι θα πετύχει αυτό το σχέδιο. Δεν υπάρχει ούτε μία.
Τι λέτε, δηλαδή; Λέτε, δηλαδή, ότι σου κόβουμε, ελληνικέ λαέ, τους μισθούς και τις συντάξεις, τα οποία δε, προβλέπονται με χρονοδιάγραμμα συγκεκριμένο, λέτε ότι θα γίνουν οι μεταρρυθμίσεις, ενώ αυτό δεν υπάρχει πουθενά μέσα σε αυτήν τη σύμβαση, είναι μετέωρα, προκειμένου να αποτύχει και εν συνεχεία, δεν υπάρχει καμμία εγγύηση σχετικά με την επιτυχία του προγράμματος αυτού με ευθύνη εκείνων που το σχεδίασαν.
Θα σας πω δε, κυρίες και κύριοι συνάδελφοι, αν έχετε διαβάσει τη σύμβαση και στα ελληνικά και στα αγγλικά, ότι περιέχει μία λέξη μαγική, τη λέξη «άβατον». Τι σημαίνει άβατον; Σημαίνει ότι κανένας ελεγκτικός μηχανισμός, καμμία κυβέρνηση, ούτε ο κ. Γιούνκερ ούτε ο Πρόεδρος της Ευρωπαϊκής Ένωσης ούτε η Τράπεζα της Ελλάδος μπορεί σε οποιαδήποτε στιγμή το επιθυμήσει να ελέγξει αυτόν τον οργανισμό, ο οποίος σχεδιάστηκε προκειμένου να αποφύγουν ποινικές ευθύνες, όπως νομίζουν κάποιοι που υπέγραψαν τα μνημόνια 1 και 2 και έκαναν την Ελλάδα ένα μεγάλο πειραματόζωο. 
Περνάνε δε, την ευθύνη αυτή στη Βουλή των Ελλήνων κι εδώ πια, κυρίες και κύριοι συνάδελφοι, προσωποποιούνται οι ευθύνες. Δεν δικαιολογείται κανείς να πει ότι δεν γνώριζε. Το ακούσαμε από χείλη Υπουργού. Κανείς δεν δικαιούται να πει ότι δεν διάβασε. Γι’ αυτόν το λόγο σάς αποστείλαμε την επιστολή. Κανείς δεν δικαιούται να πει ότι έκανε λάθος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Η ευθύνη πλέον είναι ευθύνη προσωπική της καθεμιάς και του καθενός εκπροσώπου του ελληνικού λαού που καλείται σήμερα να ψηφίσει τη σύμβαση. Αυτή η ευθύνη έχει να κάνει με τον τελικό σχεδιασμό, την επίθεση δηλαδή στην οποία θα στρέψουν τους πολίτες κατά του κράτους. Κι αυτό αφορά την ασφάλεια της χώρας, αφορά το μέλλον των παιδιών μας και αφορά και την προοπτική του αύριο. 
Εμείς σας προειδοποιήσαμε. Στην Κυβέρνηση εγχειρήσαμε τα ερωτήματα. Δεν πήραμε καμμία απάντηση. Προΐσταται της κυβερνητικής αποστολής σήμερα ο Υπουργός Τουρισμού, ο οποίος είναι και ιδιαίτερα συμπαθής στο έργο που κάνει, αλλά βλέπουμε ότι και ο Υπουργός Οικονομικών το αποφεύγει και ο Πρωθυπουργός το αποφεύγει και ο Αρχηγός της συγκυβέρνησης, της Νέας Δημοκρατίας, το αποφεύγει και ο Αρχηγός του ΠΑΣΟΚ, ο έτερος συνεταίρος στην Κυβέρνηση, το αποφεύγει, αλλά και η πλειοψηφία των Βουλευτών που σήμερα καλούνται να ψηφίσουν στη Βουλή δεν βρίσκονται σε αυτήν την Αίθουσα. Ο καθένας ας αναλάβει τις ευθύνες του.
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Παναγιώτη Καμμένο.
Η κ. Έλενα Κουντουρά, Ανεξάρτητη Βουλευτής Α΄ Αθήνας, έχει το λόγο για πέντε λεπτά, επίσης.</ChairmanSpeech> 
<Speech><Parlmember>ΕΛΕΝΑ ΚΟΥΝΤΟΥΡΑ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, είπα «όχι» στο μνημόνιο, γιατί δεν διαπραγματεύομαι την εθνική μας ανεξαρτησία. Είπα όχιστους εφαρμοστικούς νόμους, γιατί τα οικονομικά μέτρα τα οποία μας επιβάλλουν, είναι μέτρα πτώχειας, πείνας, εξαθλίωσης. 
Τα τελευταία δυστυχώς δύο χρόνια η διακυβέρνηση του ΠΑΣΟΚ, όπως ακούστηκε και από χείλη του κυβερνώντος κόμματος, διέλυσε τη χώρα μας. Δεν διαπραγματεύτηκαν τίποτα με τους εταίρους μας. Η συγκυβέρνηση της Νέας Δημοκρατίας και του ΠΑΣΟΚ με Πρωθυπουργό τον κ. Παπαδήμο υπέγραψε ό,τι τους επέβαλε η τρόικα, δημιουργώντας φόβο και ενοχή στον ελληνικό λαό. Επίσης δεν λέει την αλήθεια στους πολίτες αυτής της χώρας, όπως παραδείγματος χάριν, τα μέτρα τα οποία πρόκειται να έρθουν τον Ιούνιο, μέτρα σκληρά, τα οποία θα μειώσουν κι άλλο τους μισθούς και τις συντάξεις και απλά κρύβονται, για να υφαρπάξουν στις εκλογές που έρχονται την ψήφο του. 
Το Αγγλικό Δίκαιο σκληρό, αποικιακό, που ευνοεί μόνο τους δανειστές.
Το Διεθνές Νομισματικό Ταμείο, η Ευρωπαϊκή Κεντρική Τράπεζα και το Γενικό Λογιστήριο του Κράτους ομολογούν ότι το δάνειο δεν είναι βιώσιμο. 
Ο κ. Σόιμπλε προχθές είπε ότι θα χρειαστεί και άλλο δάνειο, τρίτο δάνειο, χωρίς φυσικά να μας δίνουν τη δυνατότητα να αναπτυχθούμε ή να χρησιμοποιήσουμε αυτά τα χρήματα για τις εσωτερικές μας υποχρεώσεις, πάρα μόνο για να πληρώσουμε τους τόκους των δανείων. 
Ξέρετε, κυρίαρχος στόχος της Ευρωπαϊκής Ένωσης είναι η ισόρροπη και σταθερή οικονομική και κοινωνική πρόοδος όλων των κρατών-μελών. Σήμερα δυστυχώς αυτός ο στόχος καταστρατηγείται από τους εταίρους μας, οι οποίοι μας εκβιάζουν, μας απειλούν και μας κουνάνε το δάχτυλο. Μας επιβάλλουν μέτρα που οι ίδιοι ξέρουν ότι είναι μέτρα εξαθλίωσης, σκληρά και ότι φυσικά δεν θα καταφέρουμε με αυτόν τον τρόπο να βγούμε από την ύφεση. 
(Στο σημείο αυτό την Προεδρική Έδρα καταλαμβάνει η Β΄ Αντιπρόεδρος της Βουλής κ.  ΡΟΔΟΥΛΑ ΖΗΣΗ )
Και ερχόμαστε εμείς σήμερα εδώ στο Κοινοβούλιο να αναγνωρίσουμε και να δεσμευτούμε για το σύνολο του χρέους, το οποίο έχει παράνομο και τοκογλυφικό επιτόκιο και έτσι να το νομιμοποιήσουμε. 
Θα σας θυμίσω ότι μέσα σε αυτήν τη σύμβαση υπάρχουν όροι οι οποίοι είναι πραγματικά –δεν ξέρω πώς να τους χαρακτηρίσω- απίστευτοι. Δεν μπορούμε να δανειστούμε από τρίτους εκτός Ευρωπαϊκής Ένωσης. Δεν μπορούμε να συμψηφίσουμε μέρος του χρέους με πιθανό χρέος, το οποίο διεκδικούμε, παραδείγματος χάριν από τη Γερμανία, ενώ εκείνοι έχουν το δικαίωμα να εκχωρήσουν σε τρίτους μέρος του χρέους μας, χωρίς να μας ρωτήσουν. Επίσης μονομερώς μπορούν να αλλάξουν και τους όρους της σύμβασης. 
Κυρίες και κύριοι συνάδελφοι, οι ευθύνες για τους κυβερνώντες είναι πολύ μεγάλες. Έφεραν τη χώρα μας σε αδιέξοδο. Εμείς όμως, οι Βουλευτές, που εκπροσωπούμε τον ελληνικό λαό στο Κοινοβούλιο, έχουμε επίσης πολύ μεγάλη ευθύνη. Πρέπει λοιπόν να αναλάβουμε και εμείς τις ευθύνες μας και να πούμε σήμερα ένα μεγάλο όχι σε αυτήν τη δανειακή σύμβαση που δεσμεύει την πατρίδα μας και υποθηκεύει το μέλλον των παιδιών μας. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε την Ανεξάρτητη Βουλευτή Α΄ Αθηνών κ. Έλενα Κουντουρά. 
Το λόγο έχει ο ΣΤ΄ Αντιπρόεδρος της Βουλής και Βουλευτής Α΄ Πειραιώς του Λαϊκού Ορθόδοξου Συναγερμού, κ. Βαϊτσης Αποστολάτος.</ChairmanSpeech> 
<Speech><Parlmember>ΒΑΪΤΣΗΣ ΑΠΟΣΤΟΛΑΤΟΣ</Parlmember> (ΣΤ΄ Αντιπρόεδρος της Βουλής): Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, η παρούσα δανειακή σύμβαση είναι και για μένα το πιο εξαναγκαστικό, απεχθές και ανάρμοστο μέσο υποτιθέμενης και καλούμενης σωτηρίας του ελληνικού μορφώματος πια. Είναι άλλη μια πρακτική υποβολής της Ελλάδας μας σε περαιτέρω παρακμή από αυτή που βιώνουμε. Μιας Ελλάδας, χώρας βαλκανικής που μάθαμε, ξέρουμε, που ξεκίνησε πριν από πολύ λίγα χρόνια την ευρωπαϊκή της διαδρομή με τόσες όσες θυσίες, μόνο και μόνο, όπως φαίνεται τελικά, για να επιστρέψει κάποια στιγμή πάλι στα Βαλκάνια. 
Τα μνημόνια προκαλούν μια εσωτερική κοινωνική υποτίμηση. Αποτελειώνουν ως γνωστόν δεσμούς μιας κοινωνίας που ασθενεί και δημιουργούν δημοκρατικά παράδοξα. Έτσι έχουμε καταλήξει σήμερα να ζούμε σε μια κοινωνία που επιβεβαιώνει καθημερινά ότι «Οι Άθλιοι» του Ουγκώ υπάρχουν, είναι αληθινοί και σήμερα, σε μια Αθήνα που έχει όψη αθλίων πρωτόγνωρη και ότι ο ήρωας τους ο Γιάννης Αγιάννης μπορεί να είναι ο άνθρωπος της διπλανής πόρτας, ο άνεργος, ο άστεγος, ο φτωχός, ο ανήμπορος. 
Η ευρωπαϊκή ηγεσία υποστηρίζει πως με την οικονομική πολιτική που ακολουθεί, βοηθά τα κράτη-μέλη της να έχουν πλεόνασμα. Αυτή η πολιτική οφείλει να λαμβάνει υπ’ όψιν της όμως τα διαφορετικά χαρακτηριστικά και την ιδιαιτερότητα κάθε κράτους-μέλους, ότι δηλαδή η μεγάλη Γερμανία μπορεί να γίνει πλεονασματική με τη μείωση μισθών, δεν σημαίνει ότι και όλες οι υπόλοιπες χώρες μπορούν και προπαντός οι μεσογειακές. 
Αντί λοιπόν εμείς με τη σειρά μας να επιδιώκουμε τη μείωση της εξάρτησής μας από το χρέος, ώστε να μην είμαστε δέσμιοι των δανειστών μας, αντί να συμφωνήσουμε με όρους ανθρώπινους, σαφείς, γνωστούς και να εφαρμόσουμε μια βιοτεχνική, βιομηχανική πολιτική με στόχο τη δημιουργία ελληνικών τιτάνων στην πορεία, εγχώριων κολοσσών ακόμη, παραμένουμε δέσμιοι των δανειστών. 
Έχουμε ήδη λησμονήσει τις δυνάμεις μας τη στιγμή που οφείλουμε να επενδύσουμε σε αυτές, στις δυνάμεις μας τις ίδιες, στον πολιτισμό μας, σε αυτήν τη γη, στην ενέργειά του, στη γεωργία μας, στα προϊόντα μας, στη ναυτιλία μας. Είναι πάρα πολύ σημαντικό να τονίζουμε πάντοτε τον τουρισμό και τον ήλιο ως ενέργεια πλέον. 
Θέλω να πω ότι καμμία δανειακή σύμβαση -πόσω μάλλον η συγκεκριμένη- δεν μπορεί να αποτελέσει επιλογή λύσης, γιατί δεν έχει καθόλου λύσεις ούτε μπορεί να υπερβεί τη θέληση των περισσοτέρων Ελλήνων να σταθούν στα πόδια τους γερά, να σώσουν τα κεκτημένα τους αξιοπρεπώς, λακωνικά, με πίστη, με αυτοπεποίθηση και προπαντός με την ανάγκη να παλέψουμε σκληρά με τη συνείδηση που έχουμε και θέλουμε να κρατάμε, ότι η Ελλάδα θα μπορεί να έχει την εθνική της κυριαρχία. Και αυτό θα είναι αποτέλεσμα και διακύβευμα των Ελλήνων και όχι άλλων. Όχι άλλες φεουδαρχικές αντιμετωπίσεις και συμπεριφορές, γιατί πιστεύουμε πραγματικά ότι υπάρχει ακόμη μια Ευρώπη στην οποία ανήκουμε και μάλιστα είμαστε γεννήτορες της. Υπάρχει ένας κόσμος λοιπόν ολόκληρος, που δεν μπορεί και δεν θέλει να υπάρξει χωρίς το φως που τον φώτισε, το φως του Παρθενώνα εδώ απέναντι. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Ροδούλα Ζήση</Parlmember>): Ευχαριστούμε τον κ. Βαϊτση Αποστολάτο τον Αντιπρόεδρο της Βουλής.
Το λόγο έχει ο Βουλευτής Α΄ Πειραιώς του ΣΥΡΙΖΑ, κ. Θεόδωρος Δρίτσας.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε.
Φτάνει στο τέλος αυτή η συνεδρίαση και νομίζω ότι διεκδικεί τα πρωτεία μιας από τις συνεδριάσεις, της οποίας αναδεικνύεται με τον πιο χαρακτηριστικό τρόπο ο πολιτικός αμοραλισμός της «συνεταιριστικής» Κυβέρνησης και των δυο κομμάτων που τη στηρίζουν. 
Είναι πάρα πολύ χαρακτηριστικό ότι –να μη μιλήσω για τη διαδικασία- μια δανειακή σύμβαση ιστορική κατά τους εμπνευστές της, σωτήρια επίσης κατά τους ίδιους έρχεται να ψηφιστεί με μια συζήτηση ενός απογεύματος στη Βουλή και λίγων ωρών στην επιτροπή, πολύ περισσότερο όμως, σε μια συνεδρίαση σε απολύτως άδεια Αίθουσα –τώρα γεμίζει σιγά-σιγά εν όψει της ονομαστικής ψηφοφορίας- στην οποία πήραν το λόγο πέραν των εισηγητών και των Κοινοβουλευτικών Εκπροσώπων, είκοσι δυο Βουλευτές εκ των οποίων, κυρία Πρόεδρε, δύο μόνο Βουλευτές των κομμάτων που θα ψηφίσουν τη δανειακή σύμβαση. Ένθεν και ένθεν μίλησαν από ένας! Ντρέπονται; Φοβούνται; Δεν έχουν τι να πουν; Δεν τολμούν να υποστηρίξουν αυτήν την «ταφόπλακα» σε βάρος της ελληνικής κοινωνίας; Ή θεωρούν ότι είναι ρουτίνα; Τόσος αμοραλισμός πια υπάρχει; Μίλησαν μόνο ένας από το ΠΑΣΟΚ και ένας από τη Νέα Δημοκρατία, κυρία Πρόεδρε, από τους είκοσι δύο Βουλευτές που πήραν το λόγο σήμερα στη σημερινή συνεδρίαση. Απευθύνομαι και στο Προεδρείο, το οποίο έχει ευθύνες τεράστιες.
Δεν είναι δυνατόν να αποδέχεται κυβερνητικά τερτίπια τέτοιου αυταρχισμού και τέτοιου αμοραλισμού το Προεδρείο της Βουλής. Ας κρατήσει τουλάχιστον τα προσχήματα. Φυσικά δεν αναφέρομαι προσωπικά σε εσάς.
Έχουμε δανειακή σύμβαση ρύθμισης των συμφερόντων και εξασφάλισης των δανειστών και των τραπεζών. 
Ας μας το πει το οικονομικό επιτελείο, που έχει φύγει απ’ αυτήν την Αίθουσα, κυρία Πρόεδρε, εδώ και δύο ώρες. Ο εκπρόσωπος του οικονομικού επιτελείου της Κυβέρνησης, o υπεύθυνος για την εισήγηση αυτής της δανειακής σύμβασης, αυτού του σχεδίου νόμου, δεν είναι εδώ. Δεν χρειάζεται, θα περάσει, θα ψηφιστεί. Για ποιο λόγο να είναι εδώ; 
Και ξέρετε πότε αποχώρησε; Όταν κατέθεσε ως τροπολογία αυτό το περιβόητο πρόσθετο ποσό των 4 εκατομμυρίων ευρώ για την «πρόσθετη αμοιβή στους αντιπροσώπους ολοκλήρωσης της συναλλαγής». Το κατέθεσε και -από ντροπή;- αποχώρησε. Εν συνεχεία, ήταν άλλα 3.400 ως έξοδα νομικής υποστήριξης και βάλε και βάλε και βάλε. Και όλα αυτά είναι πρόσθετα. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΦΙΛΙΠΠΟΣ ΠΕΤΣΑΛΝΙΚΟΣ )
Κύριε Πρόεδρε, στο ενάμισι λεπτό που έχω προτιμώ αντί, για να μιλήσω για τη δανειακή σύμβαση ακόμη περισσότερο –οι σύντροφοί μου, ο Δημήτρης Παπαδημούλης και ο Παναγιώτης Λαφαζάνης την «ξετίναξαν»- να πω σύντομα μία ιστορία. 
Άκουγα προχθές σ’ ένα μεγάλης εμβέλειας ραδιοσταθμό, συνεντευξιαζόμενο τον Δήμαρχο της Ζακύνθου για τους τυφλούς-μαϊμού. Ο καλός δημοσιογράφος τον ρωτούσε: «Τι έγινε, πώς τους αποκαλύψατε;». Έλεγε ο Δήμαρχος: «Δεν αποκαλύψαμε μόνο αυτό, κάναμε και άλλα πράγματα, ένα γενικότερο έλεγχο στα πράγματα του νησιού. Το πρώτο που βρήκαμε είναι ότι όλα τα μεγάλα ξενοδοχεία, όλες οι επιχειρήσεις, δεν δήλωναν τα τετραγωνικά μέτρα και δεν πλήρωναν δημοτικά τέλη. Πλήρωναν μηδενικά ή ελάχιστα τέλη. Και τι κάναμε; Αφού τα αποτυπώσαμε όλα αυτά και βρήκαμε τεράστια σκάνδαλα και διαφυγόντα έσοδα του δήμου, από εκεί που είχαμε 4,25 ευρώ ανά τετραγωνικό μέτρο το μειώσαμε στο 1,95». Και ο καλός δημοσιογράφος του είπε: «Καλά, για τους τυφλούς να μας πείτε». 
Λέω εγώ για όσους ζητούν θρασύτατα αντιπροτάσεις για όλα αυτά τα θέματα το εξής: Απ’ όλα αυτά που σωστά κάνετε -και τους γιατρούς που έδωσαν πλαστά πιστοποιητικά και όλους να τους κλείσετε φυλακή, να χτυπήσετε τη διαφθορά- τα οφέλη από το χτύπημα της διαφθοράς θα τα δώσετε στους πράγματι αναξιοπαθόντες, που έχουν ανάγκη από τα κοινωνικά επιδόματα; Όχι, τα μειώνετε ακόμη περισσότερο. Δεν τα κρατάτε καν στο επίπεδο που είναι τώρα, που είναι έτσι και αλλιώς πολύ χαμηλά. 
Θέλετε προτάσεις για τη βάρβαρη πολιτική σας, για την οποία λέτε δήθεν ότι δεν υπάρχει άλλη; Δεν χρειάζεται να μπούμε σε συνολικές προγραμματικές προτάσεις. Αυτό και μόνο το παράδειγμα του Δημάρχου της Ζακύνθου τα λέει όλα. Χτυπήστε τη διαφθορά και το όφελος απ’ αυτό, κάντε το κοινωνικό όφελος, όχι όμως για τις τράπεζες και τους δανειστές. 
Κύριε Πρόεδρε, επαναλαμβάνω ότι και οι ευθύνες του Προεδρείου είναι πολύ μεγάλες γι’ αυτήν την αθλιότητα της κυβερνητικής πλειοψηφίας των δύο κομμάτων που τη στηρίζουν. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί του σχεδίου νόμου του Υπουργείου Οικονομικών: «Κύρωση της Πράξης Νομοθετικού Περιεχομένου «Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος και παροχή εξουσιοδοτήσεων για την υπογραφή της Κύριας Σύμβασης»».
Κύριοι συνάδελφοι, έχει υποβληθεί αίτηση ονομαστικής ψηφοφορίας Βουλευτών του Κομμουνιστικού Κόμματος Ελλάδας επί της αρχής και επί του άρθρου 1 του νομοσχεδίου, της οποίας το κείμενο έχει ως εξής:
(Να φωτογραφηθεί η σελ. 271α)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας, των Βουλευτών του Κομμουνιστικού Κόμματος Ελλάδος, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Γκιόκας Ιωάννης. Παρών.
Ο κ. Ζιώγας Ιώαννης. Παρών.
Ο κ. Ιγνατιάδης Θεόδωρος. Παρών.
Ο κ. Καζάκος Κωνσταντίνος. Παρών.
Η κ. Καλαντίδου Σοφία. Παρούσα.
Η κ. Κανέλλη Λιάνα. Παρούσα.
Ο κ. Καραθανασόπουλος Νικόλαος. Παρών.
Η κ. Μανωλάκου Διαμάντω. Παρούσα.
Ο κ. Μαρίνος Γεώργιος. Παρών.
Ο κ. Μαυρίκος Γιώργος. Παρών.
Ο κ. Μωραΐτης Νικόλαος. Παρών.
Ο κ. Νάνος Απόστολος. Παρών.
Η κ. Νικολαίδου Βέρα. Παρούσα.
Ο κ. Παπακωνσταντίνου Νικόλαος. Παρών.
Ο κ. Παφίλης Αθανάσιος. Παρών.
Ο κ. Πρωτούλης Ιωάννης. Παρών.
Ο κ. Σκοπελίτης Σταύρος. Παρών.
Ο κ. Σκυλλάκος Αντώνιος. Παρών.
Ο κ. Χαλβατζής Σπυρίδων. Παρών.
Ο κ. Χαραλάμπους Χαράλαμπος. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών. 
Έχει, επίσης, υποβληθεί αίτηση ονομαστικής ψηφοφορίας Βουλευτών του Λαϊκού Ορθόδοξου Συναγερμού επί της αρχής και επί των άρθρων 1 και 2 του νομοσχεδίου, της οποίας το κείμενο έχει ως εξής:
(Να φωτογραφηθεί η σε λ. 272 α)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Θα αναγνώσω και τον κατάλογο των υπογραφόντων την αίτηση της ονομαστικής ψηφοφορίας Βουλευτών του Λαϊκού Ορθόδοξου Συναγερμού, για να διαπιστωθεί αν υπάρχει ο απαιτούμενος από τον Κανονισμό αριθμός για την υποβολή της.
Ο κ. Καρατζαφέρης Γεώργιος. Παρών.
Ο κ. Αϊβαλιώτης Κωνσταντίνος. Παρών.
Ο κ. Ανατολάκης Γεώργιος. Παρών.
Ο κ. Αποστολάτος Βαΐτσης. Παρών.
Ο κ. Βελόπουλος Κυριάκος. Παρών.
Ο κ. Καλαποθαράκος Χρήστος. Παρών.
Ο κ. Κιλτίδης Κωνσταντίνος. Παρών.
Ο κ. Κολοκοτρώνης Άγγελος. Παρών.
Ο κ. Κοραντής Ιωάννης. Παρών.
Ο κ. Μαρκάκης Παύλος. Παρών.
Ο κ. Ντουκάκης Μανούσος. Παρών.
Η κ. Παπανδρέου-Παπαδάκη Ουρανία. Παρούσα.
Ο κ. Πλεύρης Αθανάσιος. Παρών.
Ο κ. Πολατίδης Ηλίας. Παρών.
Ο κ. Ροντούλης Αστέριος. Παρών.
Ο κ. Χρυσανθακόπουλος Αλέξανδρος. Παρών.
Κύριοι συνάδελφοι, υπάρχει ο απαιτούμενος από τον Κανονισμό αριθμός υπογραφόντων την αίτηση ονομαστικής ψηφοφορίας Βουλευτών του Λαϊκού Ορθόδοξου Συναγερμού. 
Συνεπώς διακόπτουμε τη συνεδρίαση για δέκα (10) λεπτά, σύμφωνα με τον Κανονισμό. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Κυρίες και κύριοι συνάδελφοι, συμφωνείτε να συμπτύξουμε τις προβλεπόμενες ονομαστικές ψηφοφορίες σε μία;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΟΣ (<ChairmanSpeech><Parlmember>Φίλιππος Πετσάλνικος</Parlmember>): Το Σώμα συνεφώνησε ομοφώνως. 
Οι δεχόμενοι την αρχή και τα άρθρα λέγουν «ΝΑΙ».
Οι μη δεχόμενοι την αρχή και τα άρθρα λέγουν «ΟΧΙ».
Οι αρνούμενοι ψήφο λέγουν «ΠΑΡΩΝ».
Καλούνται επί του καταλόγου ο Βουλευτής κ. Αθανάσιος Παπαγεωργίου από το ΠΑΣΟΚ και ο Βουλευτής κ. Δημήτριος Τσουμάνης από τη Νέα Δημοκρατία. 
Σας ενημερώνω επίσης ότι στο Προεδρείο έχουν έρθει τηλεομοιοτυπίες (φαξ) συναδέλφων, σύμφωνα με το άρθρο 70Α΄ του Κανονισμού της Βουλής, με τις οποίες γνωστοποιούν την ψήφο τους επί της αρχής και επί των άρθρων του νομοσχεδίου. Οι ψήφοι αυτές θα συνυπολογιστούν στην καταμέτρηση που θα ακολουθήσει.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(Κατά τη διάρκεια της ψηφοφορίας την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΓΡΗΓΟΡΙΟΣ ΝΙΩΤΗΣ )
(ΜΕΤΑ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Υπάρχει συνάδελφος ο οποίος δεν άκουσε το όνομά του; Κανείς.
Η επιστολή, η οποία απεστάλη στο Προεδρείο από τη συνάδελφο κ. Ελένη Τσιαούση, σύμφωνα με το άρθρο 70Α΄ του Κανονισμού της Βουλής, καταχωρίζεται στα Πρακτικά και έχει ως εξής:
(Να φωτογραφηθεί η σελ. 276)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, έχουν έρθει στο Προεδρείο επιστολές από τους συναδέλφους κ.κ. Εμμανουήλ Μπεντενιώτη και Χαρά Κεφαλίδου, οι οποίοι δεν μπορούν να παρευρεθούν στην ψηφοφορία και δηλώνουν ότι εάν παρευρίσκονταν στη συνεδρίαση θα ψήφιζαν «ΝΑΙ».
Επίσης έχουν έρθει στο Προεδρείο επιστολές από τους συναδέλφους κυρίους Αλέξιο Τσίπρα και Φώτη Κουβέλη, οι οποίοι δεν μπορούν να παρευρεθούν στην ψηφοφορία και δηλώνουν ότι εάν παρευρίσκονταν στη συνεδρίαση θα ψήφιζαν «ΟΧΙ».
Οι ψήφοι αυτές εκφράζουν πρόθεση ψήφου, δεν προσμετρώνται στο αποτέλεσμα της ονομαστικής ψηφοφορίας και θα καταχωριστούν στα Πρακτικά της σημερινής συνεδρίασης.
Οι προαναφερθείσες επιστολές έχουν ως εξής:
(Να φωτογραφηθούν οι σελ. 278-281)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>):  Κυρίες και κύριοι συνάδελφοι, έχω την τιμή να σας ανακοινώσω το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά  292 Βουλευτές.
Υπέρ της αρχής του νομοσχεδίου, δηλαδή «ΝΑΙ», εψήφισαν 213  Βουλευτές.
Κατά της αρχής του νομοσχεδίου, δηλαδή «ΟΧΙ», εψήφισαν 79 Βουλευτές, σύμφωνα με το παρακάτω πρωτόκολλο ονομαστικής ψηφοφορίας:
(Να φωτογραφηθεί η σελ. 283α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Συνεπώς το νομοσχέδιο του Υπουργείου Οικονομικών: «Κύρωση της Πράξης Νομοθετικού Περιεχομένου «Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος και παροχή εξουσιοδοτήσεων για την υπογραφή της Κύριας Σύμβασης»»  έγινε δεκτό επί της αρχής κατά πλειοψηφία.
Επί του άρθρου 1.
Υπέρ του άρθρου 1, δηλαδή «ΝΑΙ» ψήφισαν 213 Βουλευτές.
Κατά του άρθρου 1, δηλαδή «ΟΧΙ» ψήφισαν 79 Βουλευτές.
Συνεπώς το άρθρο 1 έγινε δεκτό κατά πλειοψηφία. 
Επί του άρθρου 2.
Υπέρ του άρθρου 2, δηλαδή «ΝΑΙ» ψήφισαν 213 Βουλευτές.
Κατά του άρθρου 2, δηλαδή «ΟΧΙ» ψήφισαν 79 Βουλευτές.
Συνεπώς το άρθρο 2 έγινε δεκτό κατά πλειοψηφία, όπως τροποποιήθηκε από τον κύριο Υπουργό, σύμφωνα με το προηγούμενο πρωτόκολλο ονομαστικής ψηφοφορίας.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών «Κύρωση της Πράξης Νομοθετικού Περιεχομένου «Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος και παροχή εξουσιοδοτήσεων για την υπογραφή της Κύριας Σύμβασης»»  έγινε δεκτό κατά πλειοψηφία επί της αρχής και επί των άρθρων.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Οικονομικών «Κύρωση της Πράξης Νομοθετικού Περιεχομένου «Έγκριση Σχεδίου Κύριας Σύμβασης Χρηματοδοτικής Διευκόλυνσης μεταξύ του Ευρωπαϊκού Ταμείου Χρηματοπιστωτικής Σταθερότητας (Ε.Τ.Χ.Σ.), της Ελληνικής Δημοκρατίας, του Ελληνικού Ταμείου Χρηματοπιστωτικής Σταθερότητας (Τ.Χ.Σ.) και της Τράπεζας της Ελλάδος και παροχή εξουσιοδοτήσεων για την υπογραφή της Κύριας Σύμβασης»»  έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής: 
(Να μπει το νομοσχέδιο σελ. 285α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Κύριοι συνάδελφοι παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γρηγόριος Νιώτης</Parlmember>): Το Σώμα παρέσχε τη ζητηθείσα εξουσιοδότηση. 
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 1.00΄ λύεται η συνεδρίαση για αύριο ημέρα Τετάρτη 21 Μαρτίου 2012 και ώρα 10.00΄ με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ                                                         ΟΙ ΓΡΑΜΜΑΤΕΙΣ
Τελευταία Αποθήκευση:	23/3/2012 11:49:00 πμ	Από:  SERIFIOU
Εκτυπώθηκε:	23/3/2012 11:12:00 πμ</body>
</html>