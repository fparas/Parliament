<html><head><meta name="cp:revision" content="2"><meta name="date" content="2013-11-13T10:19:00Z"><meta name="Company" content="OTS"><meta name="Keywords" content=""><meta name="meta:word-count" content="50109"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="50109"><meta name="dcterms:created" content="2013-11-13T10:19:00Z"><meta name="dcterms:modified" content="2013-11-13T10:19:00Z"><meta name="Last-Modified" content="2013-11-13T10:19:00Z"><meta name="Last-Save-Date" content="2013-11-13T10:19:00Z"><meta name="meta:character-count" content="270593"><meta name="Template" content="Normal.dot"><meta name="meta:save-date" content="2013-11-13T10:19:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-11-13T10:19:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-11-13T10:19:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-11-13T10:19:00Z"><meta name="xmpTPg:NPages" content="1"><meta name="resourceName" content="6-11-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="270593"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 06-11-2013		ΣΕΛ.6
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΑ΄
Τετάρτη 6 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας των Βουλευτών κ.κ. Μ. Γιαννακάκη και Γ. Παπανδρέου, σελ. 
3. Ανακοινώνεται ότι τη συνεδρίαση παρακολουθούν μαθητές από το 2ο Δημοτικό Σχολείο Καματερού, το Α&apos; Αρσάκειο Δημοτικό Σχολείο Ψυχικού, το Ζάννειο Πρότυπο Πειραματικό Γενικό Λύκειο Πειραιά, 18 ελληνομαθείς μεταφραστές του Ευρωπαϊκού Κοινοβουλίου και αντιπροσωπεία του Σερβικού Κοινοβουλίου στο πλαίσιο της διδυμοποίησης των δύο Κοινοβουλίων, σελ. 
4. Επί διαδικαστικού θέματος, σελ. 
5. Ειδική Ημερήσια Διάταξη: Αιτήσεις άρσης ασυλίας Βουλευτών.
Συζήτηση και λήψη απόφασης για τις αιτήσεις άρσης ασυλίας των Βουλευτών κ.κ. Μ. Διακάκη, Β. Καπερνάρου, Ε. Ζαρούλια, Ε. Μπούκουρα, Η. Παναγιώταρου και Η. Κασιδιάρη, σελ. 
6. Επιστολικές ψήφοι επί της Ειδικής Ημερήσιας Διάταξης, σελ. 
7. Αποχώρηση των Βουλευτών του Λαϊκού Συνδέσμου-Χρυσή Αυγή, σελ. 
8. Αναφορά στη δολοφονική επίθεση εναντίον μελών της Χρυσής Αυγής στο Ν. Ηράκλειο που οδήγησε στο θάνατο των Μ. Καπελώνη και Γ. Φουντούλη, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
Ανακοίνωση του δελτίου επικαίρων ερωτήσεων της Πέμπτης 7 Νοεμβρίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: &quot;Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης&quot;, σελ. 
ΠΡΟΕΔΡΕΥΟΝΤΕΣ
ΚΟΛΛΙΑ-ΤΣΑΡΟΥΧΑ Μ., σελ.
ΜΑΡΚΟΓΙΑΝΝΑΚΗΣ Χ., σελ.
ΔΡΑΓΑΣΑΚΗΣ Ι., σελ.
ΔΡΙΒΕΛΕΓΚΑΣ Ι., σελ.


ΟΜΙΛΗΤΕΣ

Α. Επί διαδικαστικού θέματος:
ΔΡΑΓΑΣΑΚΗΣ Ι. , σελ.
ΔΡΙΒΕΛΕΓΚΑΣ Ι. , σελ.
ΖΑΡΟΥΛΙΑ Ε. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΣΙΔΙΑΡΗΣ Η. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΤΘΑΙΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.

Β. Επί της Ειδικής Ημερήσιας Διάταξης:
ΖΑΡΟΥΛΙΑ Ε. , σελ.
ΚΑΠΕΡΝΑΡΟΣ Β. , σελ.
ΚΑΣΙΔΙΑΡΗΣ Η. , σελ.
ΜΠΟΥΚΟΥΡΑΣ Ε. , σελ.

Γ. Επί της αναφοράς στη δολοφονική επίθεση:
ΔΡΙΒΕΛΕΓΚΑΣ Ι. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΑΤΘΑΙΟΠΟΥΛΟΣ Α. , σελ.
ΜΗΤΡΟΠΟΥΛΟΣ Α. , σελ.
ΤΣΟΥΚΑΛΗΣ Ν. , σελ.

Δ. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΒΑΛΑΒΑΝΗ Ό. , σελ.
ΒΑΜΒΑΚΑ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΓΕΩΡΓΑΝΤΑΣ Γ. , σελ.
ΔΗΜΑΣ Χ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΤΣΩΤΗΣ Χ. , σελ.
ΚΟΥΚΟΥΤΣΗΣ Δ. , σελ.
ΚΟΥΤΣΟΥΜΠΑΣ Α. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΜΟΥΣΟΥΡΟΥΛΗΣ Κ. , σελ.
ΜΟΥΤΣΙΝΑΣ Π. , σελ.
ΝΤΟΛΙΟΣ Γ. , σελ.
ΠΑΝΟΥΣΗΣ Ι. , σελ.
ΠΑΥΛΟΠΟΥΛΟΣ Π. , σελ.
ΣΚΡΕΚΑΣ Κ. , σελ.
ΤΑΜΗΛΟΣ Μ. , σελ.
ΤΡΙΑΝΤΑΦΥΛΛΟΣ Κ. , σελ.
ΤΣΟΥΚΑΛΗΣ Ν. , σελ.
ΧΡΥΣΟΒΕΛΩΝΗ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΑ΄
Τετάρτη 6 Νοεμβρίου 2013
Αθήνα, σήμερα στις 6 Νοεμβρίου 2013 ημέρα Τετάρτη και ώρα 10.12΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 5 Νοεμβρίου 2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της Κ΄ συνεδριάσεώς του, της Τρίτης 5 Νοεμβρίου 2013, σε ό,τι αφορά την ψήφιση στο σύνολο του σχεδίου νόμου: «Ρυθμίσεις Υπουργείου Υγείας και άλλες διατάξεις»)
Έχω την τιμή να ανακοινώσω στο Σώμα το δελτίο επίκαιρων ερωτήσεων της Πέμπτης 7 Νοεμβρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 185/4-11-2013 επίκαιρη ερώτηση του Βουλευτή Ηρακλείου της Νέας Δημοκρατίας κ. Εμμανουήλ Κεφαλογιάννη προς τoυς Υπουργούς Ανάπτυξης και Ανταγωνιστικότητας και Υποδομών, Μεταφορών και Δικτύων, σχετικά με την ενημέρωση για τη διαγραφή των έργων υποδομών της Κρήτης από το Επιχειρησιακό Πρόγραμμα 2007-2013.
2. Η με αριθμό 191/4-11-2013 επίκαιρη ερώτηση του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αναστασίου Κουράκη προς τον Υπουργό Παιδείας και Θρησκευμάτων, σχετικά με την υπουργική απόφαση σύμφωνα με την οποία τίθεται σε διαθεσιμότητα ο καθηγητής του Πανεπιστημίου Θεσσαλίας Κωνσταντίνος Κάππας.
3. Η με αριθμό 183/4-11-2013 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Υγείας, σχετικά με τα προβλήματα στο Νοσοκομείο Βέροιας – Ημαθίας.
4. Η με αριθμό 193/4-11-2013 επίκαιρη ερώτηση του Βουλευτή Α΄ Πειραιώς του Λαϊκού Συνδέσμου – Χρυσή Αυγή κ. Νικολάου Κούζηλου προς τον Υπουργό Ναυτιλίας και Αιγαίου, σχετικά με τον ρόλο του Λιμενικού Σώματος στην υπεράσπιση της Ελληνικής ΑΟΖ.
5. Η με αριθμό 186/4-11-2013 επίκαιρη ερώτηση της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη- Αικατερινάρη προς τον Υπουργό Υποδομών, Μεταφορών και Δικτύων, σχετικά με την αύξηση του αριθμού των πτήσεων στη σύνδεση Θεσσαλονίκης - Κωνσταντινούπολης.
6. Η με αριθμό 189/4-11-2013 επίκαιρη ερώτηση του Βουλευτή Λαρίσης του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Παιδείας και Θρησκευμάτων, σχετικά με την ανάγκη κάλυψης των κενών στη Δευτεροβάθμια και Πρωτοβάθμια εκπαίδευση με διορισμούς μόνιμων εκπαιδευτικών.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 184/4-11-2013 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Παιδείας και Θρησκευμάτων, σχετικά με την παροχή κινήτρων για τους εκπαιδευτικούς που τοποθετούνται ή υπηρετούν σε νησιά κάτω των τριών χιλιάδων κατοίκων.
2. Η με αριθμό 192/4-11-2013 επίκαιρη ερώτηση του Βουλευτή Λαρίσης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Γελαλή προς τον Υπουργό Αγροτικής Ανάπτυξης και Τροφίμων, σχετικά με τη μείωση της τάξης του 50% των επιλέξιμων εκτάσεων των βοσκοτόπων.
3. Η με αριθμό 188/4-11-2013 επίκαιρη ερώτηση της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας-Μαρίας Γιαταγάνα προς τον Υπουργό Υγείας, σχετικά με το καθεστώς διαθεσιμότητας στο οποίο τέθηκαν δεκαπέντε υγειονομικοί υπάλληλοι.
4. Η με αριθμό 194/4-11-2013 επίκαιρη ερώτηση του Βουλευτή Αχαΐας του Λαϊκού Συνδέσμου – Χρυσή Αυγή κ. Μιχαήλ Αρβανίτη-Αβράμη προς τον Υπουργό Υγείας,σχετικά με την κατάργηση του νοσοκομείου Καλαβρύτων.
5. Η με αριθμό 187/4-11-2013 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα, προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εφαρμογή του νόμου περί αυθαίρετης δόμησης και της καταγραφής των υπό κατεδάφιση κτηρίων. 
6. Η με αριθμό 190/4-11-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων απόσυρσης του Σχεδίου Δράσης για τα βοσκοτόπια.
Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Η Διάσκεψη των Προέδρων αποφάσισε στη συνεδρίασή της, στις 30-10-2013, τη συζήτηση του νομοσχεδίου σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή επί των άρθρων και των τροπολογιών. 
Πριν δώσω το λόγο στον εισηγητή της Νέας Δημοκρατίας, θα ήθελα να ανακοινώσω τα εξής: Από την Κοινοβουλευτική Ομάδα του ΠΑΣΟΚ ειδικός αγορητής ορίζεται ο Βουλευτής κ. Κωνσταντίνος Τριαντάφυλλος και Κοινοβουλευτικός Εκπρόσωπος ο κ. Γεώργιος Ντόλιος, από τον ΣΥΡΙΖΑ-ΕΚΜ Κοινοβουλευτικός Εκπρόσωπος ορίζεται ο Βουλευτής κ. Νικόλαος Βούτσης, από τους Ανεξάρτητους Έλληνες ειδική αγορήτρια ορίζεται η Βουλευτής κ. Μαρίνα Χρυσοβελώνη και Κοινοβουλευτικός Εκπρόσωπος ο Βουλευτής κ. Βασίλειος Καπερνάρος, από τη Χρυσή Αυγή ειδικός αγορητής ορίζεται ο Βουλευτής Μεσσηνίας κ. Δημήτριος Κουκούτσης και Κοινοβουλευτικός Εκπρόσωπος ο Βουλευτής κ. Αρτέμιος Ματθαιόπουλος, από τη Δημοκρατική Αριστερά ειδικός αγορητής ορίζεται ο Βουλευτής Α΄ Αθηνών κ. Ιωάννης Πανούσης και τέλος από το Κομμουνιστικό Κόμμα Ελλάδος ειδικός αγορητής ορίζεται ο κ. Χρήστος Κατσώτης.
Το λόγο έχει τώρα ο εισηγητής της Νέας Δημοκρατίας κ. Γεώργιος Γεωργαντάς για δεκαπέντε λεπτά.</Speech> 
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Ευχαριστώ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, το νομοσχέδιο αυτό αποτελεί ένα ακόμη βήμα εκσυγχρονισμού και αναβάθμισης του δημοσίου. Μπαίνει τέλος σε αναχρονιστικές πρακτικές που κρατούσαν δέσμιο τον δημόσιο τομέα και δημιουργούσαν προβλήματα στη σχέση του με τον πολίτη και ταυτόχρονα αποκαθίστανται αδικίες ετών απέναντι σε συμπολίτες μας. 
Αυτό το αναγνώρισαν πολλοί συνάδελφοι από όλα τα κόμματα και βρήκαν θετικές πολλές από τις ρυθμίσεις του, παραδείγματος χάριν για τις γονικές άδειες, το δικαίωμα υπαλλήλου που έχει τεθεί σε αυτοδίκαιη αργία να υποβάλει αίτηση αναστολής, η ρύθμιση για τους επιτυχόντες της προκήρυξης 8Κ, 9Κ. 
Με αυτό το νομοσχέδιο υλοποιείται η δέσμευση της Κυβέρνησης για συνεχή προώθηση μεταρρυθμίσεων για τη δημιουργία ενός νέου δημοσίου, το οποίο θα χτίσουμε με τους άξιους και ικανούς δημοσίους υπαλλήλους αλλά κυρίως μαζί με τους πολίτες. Ο πολίτης πρέπει να νιώσει και πάλι εμπιστοσύνη στο κράτος και τις δομές του, να νιώθει ότι ζει σε ένα κράτος δικαίου όπου ακολουθείται το γράμμα του νόμου και το κράτος αυτό διαθέτει το νομικό οπλοστάσιο και τη βούληση να επιβάλλει άμεσα τις συνέπειες σε αυτούς που δεν σέβονται το νόμο. 
Πιστεύω ότι η Κυβέρνηση έκανε και εξακολουθεί να κάνει μέσα σε μικρό χρονικό διάστημα σε θέματα Δημόσιας Διοίκησης όσα δεν είχαν γίνει για πάρα πολλά χρόνια. 
Σε σχέση με τις επιμέρους ενότητες του νομοσχεδίου αυτού, θα αναφερθώ αρχικώς στις διατάξεις, οι οποίες έχουν να κάνουν με την πειθαρχική διαδικασία των δημοσίων υπαλλήλων. 
Με το παρόν νομοσχέδιο γίνεται μια παρέμβαση στην πειθαρχική διαδικασία, προκειμένου αυτή να γίνει συντομότερη και δικαιότερη. Γνωρίζουμε όλοι τις στρεβλώσεις που είχαν παρατηρηθεί στο παρελθόν λόγω της καθυστέρησης ολοκλήρωσης της πειθαρχικής διαδικασίας. Υπήρχε ένα κενό στη νομοθεσία μας, το οποίο και φυσικά ευτυχώς με το παρόν νομοσχέδιο εξαλείφεται, ανοίγοντας το δρόμο για την αποκατάσταση του νόμου το συντομότερο δυνατό.
Από την άλλη, βάζουμε τις βάσεις για να αυξηθεί η αποτελεσματικότητα και να επιταχυνθεί περαιτέρω η απονομή της πειθαρχικής δικαιοσύνης σε ένα περιβάλλον εργασιακής ασφάλειας για τις εκατοντάδες χιλιάδες των συνεπών και άξιων δημοσίων υπαλλήλων. Δίδεται η δυνατότητα για ακόμη μεγαλύτερη δικονομική προστασία του υπαλλήλου αλλά και της ίδιας της διοίκησης. Επίσης, σε πολλά αδικήματα έχουμε τροποποίηση της αυτοδίκαιης αργίας σε δυνητική αργία.
 Οι ρυθμίσεις αυτές έχουν ως στόχο να προφυλαχτεί το κύρος και το συμφέρον της υπηρεσίας αλλά και η αξιοπρέπεια των υπαλλήλων. Πιο συγκεκριμένα, αποσαφηνίζεται η δικονομική προστασία υπαλλήλων καθώς γίνεται πλέον ξεκάθαρη η δυνατότητα των υπαλλήλων και της διοίκησης να ζητήσουν αναστολή της αργίας με αίτησή τους. Τροποποιείται ο θεσμός της αυτοδίκαιης αργίας, καθώς ορισμένα αδικήματα-παραπτώματα χωρίς ιδιαίτερα ηθική απαξία υπάγονται πλέον στο καθεστώς της δυνητικής αργίας. Επιταχύνεται και διασφαλίζεται η εξέλιξη της πειθαρχικής διαδικασίας ενώπιον των αρμοδίων πειθαρχικών οργάνων καθώς προσδιορίζεται ο τρόπος της ασκήσεως-καταθέσεως των ενστάσεων και η απόδειξη του εμπροθέσμου αυτών ώστε να αποφεύγονται οι οποιεσδήποτε αμφισβητήσεις και ενδεχόμενες ακυρότητες των αποφάσεων. 
Εισάγεται η υποχρέωση της διοίκησης να αποφασίσει αιτιολογημένα εντός συντόμου χρόνου, είκοσι ημερών από την κοινοποίηση της ποινικής δίωξης σε βάρος υπαλλήλου αν θα ασκήσει παράλληλα και πειθαρχική δίωξη. Μειώνεται η διάρκεια της πειθαρχικής διαδικασίας καθώς και η έκδοση αποφάσεων του δευτεροβαθμίου πειθαρχικού συμβουλίου, αφού πλέον προβλέπεται η πλήρης και αποκλειστική απασχόληση των τακτικών μελών και του Γ΄ Τμήματός του, το οποίο εξετάζει περιπτώσεις υπαλλήλων των ΟΤΑ.
Σε σχέση με τις ρυθμίσεις για τη «Διαύγεια», κυρία Πρόεδρε, το προτεινόμενο νομοσχέδιο περιλαμβάνει διατάξεις, οι οποίες αναβαθμίζουν πλήρως το ρόλο της. Θα ήθελα να σταθώ εδώ, γιατί το παρόν νομοσχέδιο προωθεί αλλαγές οι οποίες προήλθαν μετά από ουσιαστική διαβούλευση και ενδυναμώνεται ο θεσμός αυτός. 
Πρακτικά αυτό σημαίνει ότι η ανάρτηση των πράξεων της διοίκησης καθίσταται όρος ισχύος των πράξεων αυτών, αποκτώντας κανονιστική σημασία, ενδυναμώνοντας με αυτόν τον τρόπο το θεσμό και συμβάλλοντας στην αποτροπή κάθε είδους καταστρατήγησής του. Επιπλέον, αντιστρέφεται η λογική του ισχύοντος νόμου και ορίζεται πλέον ότι σε περίπτωση διαφοράς ανάμεσα στο αναρτημένο κείμενο και στο κείμενο της πράξης ισχύει το αναρτημένο. Αυτό είναι απολύτως ξεκάθαρο πια. 
Γίνεται απολύτως κατανοητό λοιπόν ότι οι πράξεις ισχύουν μόνο μετά την ανάρτησή τους στο πρόγραμμα «Διαύγεια», κάτι που δεν ήταν σαφές στον προηγούμενο νόμο. Οι αναρτημένες πράξεις μπορούν να χρησιμοποιηθούν χωρίς επικύρωση και αυτό αποτελεί ένα βήμα κατά της γραφειοκρατίας και της ταλαιπωρίας του πολίτη. 
Κι όμως αυτή τη ρύθμιση που ενισχύει τη διαφάνεια και τη λειτουργία των θεσμών, υπήρξαν συνάδελφοι στην επιτροπή που δεν την στήριξαν. Ελπίζουμε στην Ολομέλεια να έχουν μια άλλη άποψη.
Mπαίνω στο κεφάλαιο που έχει να κάνει με την πολυσυζητούμενη μηχανογραφική άδεια έξι ημερών το χρόνο των δημοσίων υπαλλήλων. Κύριοι συνάδελφοι, από τη συζήτηση στις αρμόδιες επιτροπές υπήρξε ένας γόνιμος και αποκαλυπτικός διάλογος σε σχέση με αυτό που εννοούμε «στρεβλώσεις της λειτουργίας του δημοσίου», αυτό που εννοούμε ως κακώς εννοούμενο «συνδικαλιστικό κεκτημένο». 
Αποκαλύφθηκε –και νομίζω ότι δεν επιτρέπεται επί αυτού αντίρρηση από κανέναν- ότι η συγκεκριμένη άδεια έτσι όπως καθιερώθηκε, θεσμοθετήθηκε και λειτουργούσε μέχρι σήμερα στο δημόσιο ήταν αποτέλεσμα μιας εσφαλμένης πρακτικής, η οποία ήταν τότε η συνηθισμένη -τα προηγούμενα χρόνια- η οποία οδήγησε τους συνδικαλιστές στο να ζητήσουν –και τελικά να επιτύχουν- να επιβληθεί η άδεια αυτή, ενώ το πνεύμα και ο σκοπός αρχικά της διατάξεως της συγκεκριμένης ήταν τελείως διάφορος. 
Έγινε πολύς λόγος για την ευρωπαϊκή οδηγία του 1989, η οποία υποχρέωσε και την Ελλάδα να λάβει μέτρα προφύλαξης της υγείας των υπαλλήλων, οι οποίοι δουλεύουν πάνω σε οθόνη οπτικής επαφής, δηλαδή, σε υπολογιστή, πέραν του πενταώρου. 
Πράγματι, υπήρχε μια τέτοια διάταξη από την Ευρωπαϊκή Ένωση, η οποία υποχρέωνε τον εργοδότη –το δημόσιο εν προκειμένω- να φροντίζει έτσι ώστε ανά δίωρο ο εργαζόμενος επί οθόνης να μπορεί να έχει ένα δεκαπεντάλεπτο διάλειμμα -διακοπή δηλαδή της εργασίας του- ή μια δεκαπεντάλεπτη απασχόληση σε έτερη δραστηριότητα. Αυτό το δεκαπεντάλεπτο ανά δίωρο για όσους υπαλλήλους εργάζονταν από το 1989 με τις οθόνες τις παλιές όπως τις ξέραμε, χωρίς τα φίλτρα που υπάρχουν σήμερα στους περισσότερους υπολογιστές και δούλευε επί πεντάωρο με μια πρωτοφανή στρέβλωση έγινε εξαήμερη άδεια ετήσια. 
Το ερώτημα, το οποίο έθεσα στην επιτροπή και για το οποίο απάντηση δεν πήρα –και το οποίο θέτω και σήμερα στην Ολομέλεια- είναι το εξής: Η ενδεχόμενη επίπτωση στην υγεία των εργαζομένων από τη συνεχή δραστηριότητά τους επί οθόνης αντισταθμίζεται με μια εξαήμερη μηχανογραφική άδεια το χρόνο; Αυτό είναι το πρώτο ερώτημα, το οποίο έθεσα. 
Το δεύτερο ερώτημα, το οποίο θέτω σήμερα πάλι ενώπιον της Ολομέλειας είναι το εξής: Υπάρχει κανένας Έλληνας πολίτης ή κανένας συνάδελφος που να πιστεύει ότι δεν επιτρέπεται στο δημόσιο υπάλληλο, ο οποίος εργάζεται επί δίωρο επάνω σε έναν ηλεκτρονικό υπολογιστή να διακόψει για δεκαπεντάλεπτο την εργασία του ή να ασχοληθεί με κάποια άλλη δραστηριότητα; Εάν πιστεύουμε ότι υπάρχει τέτοιος δημόσιος υπάλληλος στην Ελλάδα, νομίζω ότι εξακολουθούμε να ζούμε στην εικονική πραγματικότητα, στην οποία ζούσαμε τα προηγούμενα χρόνια. 
Θέλω να αναφέρω ότι είναι προς τιμή του Κομμουνιστικού Κόμματος Ελλάδας που διά του εισηγητή του δήλωσε, πράγματι, ότι η άδεια αυτή όπως δόθηκε αποτελεί στρέβλωση της καλώς εννοούμενης προστασίας της υγείας και της ασφάλειας των εργαζομένων και ότι αυτό στο οποίο θα έπρεπε να επιμείνουν οι συνδικαλιστές θα ήταν να εφαρμοστούν οι διατάξεις εκείνες και οι όροι που προβλέπονται, πράγματι, για την προστασία της υγείας και της ασφάλειας των εργαζομένων, για την οποία πιστεύω κανείς σε αυτήν την Αίθουσα δεν έχει αντίρρηση. Αυτός ήταν ο σκοπός της διάταξης αυτής. Αυτή είναι η στρέβλωση, την οποία βλέπουμε σήμερα όλοι μας. 
Νομίζω, λοιπόν, μέσα από τον αποκαλυπτικό και γόνιμο διάλογο που έγινε στις επιτροπές, σε σχέση με τη σκοπιμότητα της νομοθεσίας τότε και τη σκοπιμότητα του κράτους και των συνδικαλιστών όταν τελικά μπόρεσε και κατοχυρώθηκε αυτή η άδεια –λόγοι οι οποίοι εκλείπουν σήμερα και που εξέλειπαν από τότε απλά ως στρέβλωση οδηγηθήκαμε σήμερα σε αυτό το φαινόμενο- πρέπει σήμερα με ωριμότητα στην Ολομέλεια της Βουλής όλες οι πολικές δυνάμεις να συνηγορήσουν ότι αυτό το οποίο είναι το ζητούμενο είναι τα μέτρα προστασίας και ασφάλειας των εργαζομένων που δουλεύουν, πράγματι, επί πεντάωρο πάνω από έναν ηλεκτρονικό υπολογιστή και όχι μια εξαήμερη άδεια μηχανογραφική, η οποία κανένα σκοπό από τους επιδιωκόμενους δεν κατορθώνει. 
Υπήρξε ένα έτερο ζήτημα επί του θέματος αυτού, το οποίο ετέθη από την κ. Κωνσταντοπούλου. 
Υπήρχε ένα συνεχές ερώτημα από την κ. Κωνσταντοπούλου για το αν υπάρχει κάποια μελέτη ή κάποια έρευνα για το πόσοι ακριβώς δημόσιοι υπάλληλοι είναι αυτοί οι οποίοι απολαμβάνουν αυτού του προνομίου σήμερα. 
Το ερώτημα το οποίο θέτω εγώ είναι το εξής: Τελικά καταλήγουμε στο ότι η συγκεκριμένη αυτή άδεια έπρεπε να δίδεται ή δεν έπρεπε να δίδεται ή έχει σημασία αν την παίρνουν χίλιοι υπάλληλοι ή διακόσιες με τριακόσιες χιλιάδες υπάλληλοι, όπως υπολογίζουμε; Νομίζω ότι ο αριθμός των υπαλλήλων, ο οποίος είναι ιδιαίτερα αυξημένος, είναι ενισχυτικός ακριβώς του επιχειρήματος ότι έγινε πραγματική στρέβλωση σ’ αυτήν την πρόβλεψη του νομοθέτη. 
Δεν έχει, λοιπόν, σημασία αν την παίρνουν πενήντα χιλιάδες ή εκατό ή τριακόσιες χιλιάδες υπάλληλοι. Σημασία έχει ότι κακώς αυτή η άδεια διαμορφώθηκε με την πορεία των ετών με τον τρόπο με τον οποίον την ξέρουμε σήμερα. Βεβαίως, η κατάργηση της άδειας αυτής σημαίνει αυτόματα ένα εκατομμύριο οκτακόσιες χιλιάδες εργατοώρες για το δημόσιο τομέα, οι οποίες μεταφράζονται σαν νέα πρόσληψη τεσσάρων χιλιάδων τετρακοσίων νέων εργαζομένων.
Επειδή νομίζω ότι παρ’ όλο που το θέμα δεν είναι μεγάλης σημασίας, ωστόσο δείχνει την ωριμότητα -θα μου επιτραπεί να πω- των πολιτικών δυνάμεων απέναντι σε στρεβλώσεις που υπήρχαν στο δημόσιο τομέα, περιμένω πράγματι με αγωνία τις εκ νέου τοποθετήσεις των πολιτικών κομμάτων επί του ζητήματος αυτού. Νομίζω ότι είναι κρίσιμο για την ελληνική κοινωνία να δει και να κατανοήσει με ποιες σκέψεις, με ποιες πρακτικές το δημόσιο έχει οδηγηθεί στην κατάσταση στην οποία βρίσκεται σήμερα και για την οποία –το λέω επειδή ίσως ειπωθεί από κάποιους- η Νέα Δημοκρατία αναλαμβάνει την ευθύνη που της αναλογεί. Όμως αυτό δεν σημαίνει ότι δεν πρέπει κάποια στιγμή να σταματήσουμε να συνεχίζουμε μια κατάσταση η οποία δεν οδηγεί πουθενά και να κάνουμε τις ενέργειες εκείνες οι οποίες είναι αναγκαίες για να βγούμε απ’ αυτό το τέλμα.
Σε σχέση, κυρία Πρόεδρε, με τις βραχυχρόνιες αναρρωτικές άδειες, αυτές μειώνονται από δέκα ημέρες το χρόνο σε οκτώ, με ιατρική γνωμάτευση, ενώ εξ αυτών των οκτώ ημερών οι ημέρες αναρρωτικής άδειας που χορηγούνται με απλή υπεύθυνη δήλωση του υπαλλήλου μειώνονται από τέσσερις σε δύο και μάλιστα όχι συνεχόμενες.
 Όσον αφορά τις άδειες εξετάσεων που χορηγούνται σε φοιτητές δημοσίους υπαλλήλους αυτές μειώνονται από είκοσι ημέρες σε δέκα ανά εκπαιδευτικό έτος, ενώ για κάθε ημέρα εξετάσεων χορηγείται πλέον μια ημέρα αντί για δύο που ισχύει σήμερα. Αυτός είναι ένας εξορθολογισμός ο οποίος ήταν αναγκαίος και ο οποίος δεν στερεί τη δυνατότητα στο δημόσιο υπάλληλο να δώσει τις εξετάσεις του. 
Όσον αφορά τις γονικές άδειες, παρέχονται πρόσθετες διευκολύνσεις στους γονείς δημοσίους υπαλλήλους και βεβαίως στο σημείο αυτό αναβαθμίζονται οι κοινωνικές παροχές, με σεβασμό στην ισότητα και στα ίσα δικαιώματα μεταξύ των δυο φύλων. Θεωρώ πολύ μεγάλη τομή τη χορήγηση επιπλέον άδειας ανατροφής χρονικής διάρκειας έξι μηνών, με αποδοχές, για κάθε τέκνο πέραν του ενός και επίσης δίνεται η δυνατότητα στον πατέρα δημόσιο υπάλληλο να κάνει χρήση του μειωμένου ωραρίου ή της εννεάμηνης άδειας ανατροφής τέκνου σε περίπτωση που η σύζυγός του δεν εργάζεται. 
Επίσης, με τις προτεινόμενες διατάξεις προστίθενται τρεις περιπτώσεις εξαιρέσεων από τη διαδικασία της κινητικότητας. Συγκεκριμένα, εξαιρούνται οι υπάλληλοι που έχουν ήδη μετακινηθεί με το καθεστώς της προηγούμενης διαθεσιμότητας του ν. 4093/2012, οι διορισθέντες βάσει ειδικών διατάξεων, παραδείγματος χάριν τέκνα θανόντων στην υπηρεσία κ.λπ., καθώς και οι υπάλληλοι των οποίων η μισθοδοσία καλύπτεται από διεθνείς οργανισμούς.
Το εν λόγω σχέδιο νόμου εισάγει και ρυθμίσεις για ευπαθείς κοινωνικές ομάδες. Με την προτεινόμενη διάταξη δίνεται η δυνατότητα στους πολύτεκνους υπαλλήλους οι οποίοι δεν πληρούσαν τις προϋποθέσεις του ν. 4172/2013, δηλαδή αν για παράδειγμα είχαν τέσσερα παιδιά εκ των οποίων τα εξαρτημένα τέκνα ήταν τρία, να μετατάσσονται, όπως και οι τρίτεκνοι, κατά προτεραιότητα, εφόσον έχουν τρία τέκνα τα οποία συνοικούν με αυτούς και ανήκουν στην κατηγορία των εξαρτημένων μελών. 
Κρατάω για το τέλος, κύριοι συνάδελφοι, την πρόβλεψη του παρόντος νομοσχεδίου σε σχέση με την αδικία που υπήρχε με τους επιτυχόντες των διαγωνισμών 8Κ και 9Κ του 2008. Δίνεται η δυνατότητα στους επιτυχόντες αυτών των διαγωνισμών επιτέλους να βγουν από το καθεστώς ομηρίας στο οποίο είχαν περιέλθει και να ικανοποιηθεί πραγματικά η απολύτως νόμιμη προσδοκία που είχαν για διορισμό στο φορέα για τον οποίον διαγωνίστηκαν. Έτσι θα ενισχυθεί το ΙΚΑ-ΕΤΑΜ με το απαραίτητο προσωπικό, μέσω της πρόσληψής τους, ενώ αποκαθίστανται σε φορέα του Υπουργείου Εργασίας, Κοινωνικής Ασφάλισης και Πρόνοιας οι απολυθέντες επιτυχόντες της προκήρυξης του ΑΣΕΠ 9Κ/2008. 
Κυρίως, όμως, η ρύθμιση αυτή αποτελεί ένα ουσιαστικό βήμα της πολιτείας για την αποκατάσταση αδικιών που θα συντείνουν στο να ενισχυθεί περαιτέρω η ανάκτηση της εμπιστοσύνης μέρους των πολιτών προς τη Δημόσια Διοίκηση και αυτό δεν είναι αμελητέο. Όταν ο πολίτης εμπιστεύεται το κράτος, στέκεται δίπλα του, απολαμβάνει ένα κράτος δικαίου με τις απαραίτητες κοινωνικές δομές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, επιτρέψτε μου να μιλήσω για ένα λεπτό ακόμα.
Κλείνοντας, θα ήθελα να πω ότι το συγκεκριμένο νομοσχέδιο είναι λιτό, ουσιαστικό και απαιτεί μόλις δύο υπουργικές αποφάσεις για την εφαρμογή του. 
Όλοι γνωρίζουμε τα αποτελέσματα και την εκτελεστότητα των δαιδαλωδών νομοσχεδίων. 
Το παρόν νομοσχέδιο προωθεί και προάγει αλλαγές στη Δημόσια Διοίκηση, εξαλείφει αδικίες, καλύπτει κενά του νόμου και ουσιαστικά ενδυναμώνει το κράτος δικαίου και τους δημοκρατικούς θεσμούς. Με την αναβάθμιση αυτή επιτυγχάνεται η ανάκτηση της εμπιστοσύνης του πολίτη προς το κράτος. 
Θεωρώ πολύ σημαντικές τις θεσμικές και νομοθετικές πρωτοβουλίες. Άλλωστε, ως νομικός δεν θα μπορούσα να έχω αντίθετη άποψη. Όμως, θα πρέπει να γίνει κατανοητό από όλους ότι οι θεσμικές και νομοθετικές πρωτοβουλίες δεν αρκούν από μόνες τους για να θεραπεύσουμε –και μάλιστα από τη μία μέρα στην άλλη- χρόνιες και ριζωμένες παθογένειες της Δημόσιας Διοίκησης. 
Ας είμαστε ειλικρινείς. Η Δημόσια Διοίκηση απαιτούσε αλλαγές και τομές, οι οποίες δεν είναι πάντα εύκολες. Δεν προκύπτουν αβίαστα, χωρίς αντιδράσεις, αφού θα διαταράξουν σειρά κατεστημένων συμφερόντων και καλούνται να αντιμετωπίσουν βαθύτατα ριζωμένες συνήθειες. Θα χρειαστούν δεξιότητες διαχείρισης τεράστιας οργανωτικής αλλαγής, όμως, είναι απαραίτητες για ένα κράτος που σέβεται τα δικαιώματα του πολίτη, για μια κοινωνία δίκαιη, απαλλαγμένη από παθογένειες ετών που την κρατούσαν πίσω σε όλα τα επίπεδα. 
Θα πρέπει να συμβάλουμε όλοι προς αυτήν την κατεύθυνση και να τη συνδυάσουμε και με άλλες ενέργειες που θα δρουν συμπληρωματικά. 
Ευχαριστώ, κυρία Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα τέσσερις μαθητές και μαθήτριες και δύο εκπαιδευτικοί-συνοδοί από το 2ο Δημοτικό Σχολείο Καματερού. 
Η Βουλή σάς καλωσορίζει, παιδιά. 
(Χειροκροτήματα απ’ όλες τις πτέρυγες της Βουλής)
Το λόγο τώρα έχει ο εισηγητής του ΣΥΡΙΖΑ-Ενωτικού Κοινωνικού Μετώπου κ. Αλέξιος Μητρόπουλος.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κυρία Πρόεδρε. 
Κυρία Πρόεδρε, κυρίες και κύριοι Βουλευτές, εν πρώτοις καταδικάζουμε απερίφραστα και ανεπιφύλαχτα τη δολοφονία των δύο νεαρών μελών της Χρυσής Αυγής και το σοβαρό τραυματισμό του τρίτου. Εκφράζουμε την ανησυχία μας για τη δράση των παρακρατικών μηχανισμών που πλην των δολοφονιών συμπολιτών μας υπονομεύουν το δημοκρατικό πολίτευμα και την ομαλή εξέλιξη της πολιτικής ζωής σε αυτές τις έκτακτες και ετερόνομες συνθήκες των μνημονίων. 
Κυρίως, όμως, ανησυχούμε γιατί με την πολιτική της έντασης και τη στρατηγική του μίσους που καλλιεργείται –δυστυχώς και από επίσημα χείλη- δεν αφήνεται ήσυχος κάθε πολίτης μέσα στη δυστυχία του να σχηματίσει τον πλήρη συλλογισμό, δηλαδή να αποδώσει την επιδείνωση της θέσης του στις αντικοινωνικές και αντεθνικές νεοφιλελεύθερες πολιτικές που επιβάλλει η τριαρχία των δανειστών και δυστυχώς υλοποιούν Έλληνες πολιτικοί. 
Ας ελπίσουμε ότι ο κύκλος του αίματος θα σταματήσει εδώ και ότι η κοινωνία θα μπορέσει με ηρεμία και ρεαλισμό να πάρει τις κρίσιμες αποφάσεις που διανοίγονται μπροστά της. 
Καλωσορίζουμε πάντως την πρόταση της ΔΗΜΑΡ για την κατάργηση του μπόνους των πενήντα εδρών στο πρώτο κόμμα. Είναι θετικό που έστω και τώρα θυμήθηκε μια θεμελιώδη προγραμματική της δέσμευση, της οποίας, όμως, την επιβολή δεν προέβαλε με σοβαρές αξιώσεις τότε που ήταν ισχυρή, όταν δηλαδή σχηματιζόταν η τρικομματική Κυβέρνηση τον Ιούνιο του 2012 και όλο το μνημονιακό σύστημα στην Ευρώπη και την Ελλάδα εξαρτούσε το πέρασμα του νέου σκληρότερου μνημονίου από τη συμμετοχή της Κυβέρνησης της αυτοαποκαλούμενης «υπεύθυνης Αριστεράς», η οποία συναίνεσε πάντως -στο πλαίσιο της τρικομματικής Κυβέρνησης- στο να παραδοθούν στους δανειστές πιστοποιητικό συμμόρφωσης και γνωμοδοτήσεις του ΝΣΚ με τις οποίες έχουμε παραιτηθεί αμετάκλητα από την άσκηση κυρίαρχων δικαιωμάτων. 
Τις καταθέτω, μήπως τουλάχιστον κάποιοι από εσάς συνειδητοποιήσετε το κακό που διαπράξατε κατά της πατρίδας και ηγηθείτε άμεσα μιας πρωτοβουλίας για να ακυρώσετε αυτά τα αποικιοκρατικά και απαράδεκτα νομικά κείμενα. 
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Κυρίες και κύριοι συνάδελφοι, η Ιστορία πάντως έχει δείξει ότι όταν στις στιγμές της ισχύος σου δεν παραιτείσαι από τις πρωτεύουσες αρχές σου, αλλά τις προβάλλεις χάριν άλλων συστημικών σκοπών, είναι αδύνατο να τις επιβάλεις όταν το σύστημα σε έχει βγάλει εκτός. Επομένως, η υστεροβουλία της πρότασης για την κατάργηση του μπόνους έγκειται στο ότι στρέφεται προς το ΣΥΡΙΖΑ, ο οποίος προκαλεί με τη δημοσκοπική του άνοδο και την προγραμματική του καθαρότητα, αφού θα είναι υποχρεωμένος να απεμπολήσει την προοπτική της αυτοδυναμίας που κατά πάσα πιθανότητα θα προκύψει τις επόμενες εκλογές χάριν της προγραμματικής του δέσμευσης και της ιδεολογικής του συνέπειας. 
Εμείς, πάντως, κυρίες και κύριοι, είμαστε υπέρ της πλήρους και ανόθευτης απλής αναλογικής που δεν δέχεται όρια εισόδου στη Βουλή ούτε εφαρμόζεται σε μεγάλες εκλογικές περιφέρειες, όπου διάφοροι λόγοι σχετικοποιούν την έκφραση της λαϊκής κυριαρχίας. Και ασφαλώς υποσχόμαστε ότι θα συνηγορήσουμε στο μέλλον σε κάθε τέτοια ολοκληρωμένη πρόταση, αφού απόλυτη προτεραιότητά μας είναι η ανασύνταξη της πολιτείας με μία ριζική αναθεώρηση του Συντάγματος και αναρρύθμιση των συντεταγμένων οργάνων του δρώντος λαού με αμεσοδημοκρατικούς θεσμούς.
Κυρίες και κύριοι, όπως είπαμε επανειλημμένως και στην επιτροπή, μία σειρά μνημονιακών νόμων συρρικνώνει, μέχρις άκριτου ακρωτηριασμού, το ελληνικό δημόσιο, σύμφωνα με τις ρητές προβλέψεις του μνημονίου, τα οικεία ΦΕΚ, περί των οποίων κατέθεσα και στα Πρακτικά. 
Η έκθεση του ΟΟΣΑ των απεσταλμένων του κ. Άνχελ Γκουρία -για χρόνια Υπουργού στο Μεξικό που κατέστρεψε το κοινωνικό κράτος- είναι γεμάτη από αντιφάσεις, ασυγχρονίες και αναχρονισμούς, όπως είχαμε την ευκαιρία να σημειώσουμε με λεπτομέρειες σε σχετικές επιστημονικές ημερίδες και συνέδρια. 
Από τη μια συστήνει την εφαρμογή των ξεχωριστών και ευέλικτων προϋπολογισμών σε κάθε τομέα κρατικής δραστηριότητας και από την άλλη συστήνει την Ενιαία Αρχή Πληρωμών, έναν φεουδαρχικό θεσμό του 18ου και 19ου αιώνα. Οι ρυθμίσεις που πρότεινε συνδέονται με αυτές του ν. 4046, του δεύτερου δηλαδή μνημονίου. 
Στόχος όλων των νόμων και του παρόντος νομοσχεδίου είναι να περιοριστούν οι δαπάνες του κράτους στο 9% επί του ΑΕΠ, όπως αναφέρει, όταν ο μέσος όρος παρόμοιων κρατών στην Ευρωζώνη είναι πάνω από το 17% και στις χώρες της Βόρειας Ευρώπης είναι μεταξύ 20% και 30%. 
Αποτελεί, δηλαδή, παγκόσμια πρωτοτυπία ο δραστικός αυτός ακρωτηριασμός των κρατικών λειτουργιών σε μία χώρα που έχει διάσπαρτο τον εθνικό κορμό, αποκομμένο μεγάλο κομμάτι του νησιωτικού χώρου και των προβληματικών ορεινών περιοχών, αλλά και πολλές κοινότητες του απόδημου ελληνισμού. Και εκεί, κύριοι Βουλευτές, πρέπει να διεξάγεται αδιατάρακτα και αποτελεσματικά η συνολική λειτουργία των δημοσίων υπηρεσιών, αν θέλουμε να διατηρήσουμε την ελληνική κοινωνία και τον ελληνισμό.
Τα νομοσχέδια για τη Δημόσια Διοίκηση –και αυτό που συζητείται σήμερα - δεν αποτελούν απόρροια ενός κυρίαρχου δικού μας σχεδίου εξορθολογισμού και ποιοτικής αναβάθμισης της Δημόσιας Διοίκησης.
 Η νεοφιλελεύθερη αίρεση, εξάλλου, δεν αναγνωρίζει την προτεραιότητα του κράτους, των κοινωνικών λειτουργιών, των ανθρώπινων αναγκών και των προτεραιοτήτων του έθνους.
 Η χώρα, κυρίες και κύριοι, με τα μνημόνια παραιτήθηκε από τη φιλοδοξία των Ελλήνων να πάψει η τιμαριωτική Δημόσια Διοίκηση, που είναι έρμαιο του κομματικού κράτους και των ιδιωτικών συμφερόντων και να οργανωθεί επιτέλους με τις βέλτιστες μεθόδους και τους αρίστους λειτουργούς, με διαφάνεια, αξιοκρατία, συμμετοχικότητα, σύγχρονες μεθόδους και ομαδικό πνεύμα. 
Ο νεοφιλελεύθερος αυτός δογματισμός φαίνεται και από πολλές επιμέρους ρυθμίσεις, όπου κυριαρχεί το συντηρητικό πνεύμα, η δυσπιστία και η καχυποψία προς τους δημοσίους υπαλλήλους και τις προοπτικές τους. Κυρίως στρέφεται εναντίον των μορφωτικών δυνατοτήτων των δημοσίων υπαλλήλων και της επιθυμίας τους να αποτελούν μία δυναμική δημόσια λειτουργία, που προσαρμόζεται στις ανάγκες των καιρών και των Ελλήνων πολιτών. 
Κυρίες και κύριοι Βουλευτές, προτού εισέλθουμε σε ορισμένες κατ’ άρθρον παρατηρήσεις, που κάναμε άλλωστε και κατά τις εργασίες της επιτροπής, θέλουμε να τονίσουμε το εξής απλό: Στις διακόσιες και πλέον χώρες-μέλη του ΟΗΕ, αλλά και στις χώρες-μέλη της Ευρωπαϊκής Ένωσης υπάρχουν χώρες που προβάλλονται από τους διεθνείς οργανισμούς ως πρότυπα προηγμένης Δημόσιας Διοίκησης, βάσει των εξής κριτηρίων: της δημοκρατικότητας και της συμμετοχής των πολιτών, της κοινωνικής γαλήνης και δικαιοσύνης, της ανθρώπινης ανάπτυξης σύμφωνα με τους δείκτες του ΟΗΕ, της περιβαλλοντικής προστασίας, της βιώσιμης αυτοτροφοδοτούμενης αειφορικής ανάπτυξης και βεβαίως πάντα του δείκτη της ανεργίας.
Η παρωχημένη και εκδικητική νεοφιλελεύθερη αίρεση, κυρίως οι αναχρονιστικές φεουδαρχικές νεοαποικιακές ρυθμίσεις του μνημονίου δεν υπακούουν σε κανένα από τα παραπάνω κριτήρια. Ακρωτηριάζουν στα τυφλά το κρατικό μόρφωμα και το κοινωνικό κράτος προς επίτευξη των έωλων, ποσοτικών μόνο, μνημονιακών στόχων. 
Το απλούστερο για όλους αυτούς που κόπτονται για την ποιότητα και το μέγεθος του κράτους είναι να πάρουν το μέσο όρο των δαπανών του αριθμού των υπαλλήλων, των κοινωνικών και οικονομικών δραστηριοτήτων της Δημόσιας Διοίκησης των πέντε, έξι καλύτερων από αυτές τις χώρες και να τις προσαρμόσουν στην ελληνική πραγματικότητα, λαμβάνοντας βέβαια υπ&apos; όψιν τις ιδιαιτερότητες του εγκατεσπαρμένου ελληνισμού και τις αυξημένες εθνικές ανάγκες. 
Γιατί δεν χρησιμοποιούν ως πιλότο την εφαρμοσμένη και επιτυχημένη αυτή πολιτική της Δημόσιας Διοίκησης, αλλά υπακούουν στο παρωχημένο, αναχρονιστικό και καταστροφικό μνημόνιο, που με ευφημιστικές αιτιολογίες, αλλά πάντως αρκετά εύγλωττα, επιχειρεί να μεταβάλει το ελληνικό κράτος σε ένα υποτυπώδες μόρφωμα, ένα κράτος παρία, μια μόνιμη και υπάκουη αποικία χρέους που αδυνατεί να ανταποκριθεί στις στοιχειώδεις ανάγκες, αλλά και τις φιλοδοξίες των πολιτών; 
Κυρίες και κύριοι Βουλευτές, μεταξύ των ρυθμίσεων, κάποιες έχουν θετικό πρόσημο. Παραδείγματος χάριν, η αύξηση των γονικών αδειών, το δικαίωμα του υπαλλήλου που έχει τεθεί σε αυτοδίκαιη αργία να υποβάλει αίτηση αναστολής αργίας, η άρση της απαγόρευσης διορισμού των προστατευομένων ατόμων που ανήκουν στις ευπαθείς ομάδες, η αποκατάσταση της αδικίας σε βάρος των επιτυχόντων-επιτυχουσών των διαγωνισμών 8Κ και 9Κ του 2008, η απελευθέρωση των μετατάξεων στα ΚΕΠ και άλλες.
Όμως, αυτές είναι ελάχιστες και ουδόλως αντισταθμίζουν το συντηρητικό, αντιϋπαλληλικό, καχύποπτο και αντικοινωνικό πνεύμα των υπόλοιπων ρυθμίσεων. Ειδικότερα, πρώτον, η κατάργηση των μηχανογραφικών αδειών προφανώς και δεν αποτελεί μεγάλη τομή στο πλαίσιο της διοικητικής μεταρρύθμισης. Η άδεια αφορούσε μόνο το προσωπικό που εργαζόταν για πάνω από πέντε ώρες ημερήσια μπροστά σε ηλεκτρονικό υπολογιστή και είχε δοθεί μεταξύ άλλων για να ενθαρρύνει τη χρήση τους, αλλά για λόγους υγιεινής και ασφάλειας. Αποτελεί άλλωστε υποχρέωση συμμόρφωσης στο ευρωενωσιακό δίκαιο. Ο ισχυρισμός ότι υπάρχει ωφέλεια 1.800.000 δεν προκύπτει ούτε από την έκθεση του Γενικού Λογιστηρίου του Κράτους που έχετε στα χέρια σας.
Δεύτερον, ο συντηρητισμός, η καχυποψία, η έλλειψη εμπιστοσύνης και το αντιϋπαλληλικό πνεύμα εκδηλώνονται με σαφήνεια με τις ρυθμίσεις για τη μείωση στο μισό των ημερών αδείας για τις εξετάσεις στο πλαίσιο των σπουδών, για την πλήρη απαγόρευση των εκπαιδευτικών αδειών ως το τέλος του 2014, για τη μείωση των βραχυχρόνιων αναρρωτικών αδειών από δέκα μέρες σε οκτώ, εκ των οποίων μόνο δυο πλέον –αντί τεσσάρων- μπορεί να δικαιολογήσει ο υπάλληλος με υπεύθυνη δήλωση. 
Η αναφορά στην αιτιολογική έκθεση ότι με τις προτεινόμενες ρυθμίσεις καθιερώνεται ο έλεγχος κατ’ οίκον των ασθενούντων υπαλλήλων δεν είναι ακριβής. Η επίσκεψη ελεγκτή γιατρού στο σπίτι των ασθενούντων δημοσίων υπαλλήλων προβλεπόταν, κυρίες και κύριοι συνάδελφοι, στον Υπαλληλικό Κώδικα, όπως και η υποχρέωση των υπαλλήλων να δεχτούν την επίσκεψη. 
Τρίτον, συνιστά πλέον πειθαρχικό παράπτωμα του αρμόδιου προϊσταμένου της Διεύθυνσης Διοικητικού να μην αποστείλει ιατρό για έλεγχο υπαλλήλου που κάνει χρήση βραχυχρόνιων αδειών κατ’ επανάληψη. Αυτό αναφέρεται στο άρθρο 2 του σχεδίου νόμου. Τι θα πει όμως «κατ’ επανάληψη» στα όρια του νόμου; Η διάταξη είναι απαράδεκτη στην αοριστία της.
Τέταρτον, ως προς τα θέματα του Πειθαρχικού Δικαίου, άρθρα 14 έως 19, είναι θετική η επιδιωκόμενη επίσπευση της ολοκλήρωσης των πειθαρχικών διαδικασιών και η εξαίρεση ορισμένων από τα πειθαρχικά παραπτώματα, από την αυτοδίκαιη αργία και η ένταξή τους στη δυνητική. 
Όμως, η βελτίωση αυτή είναι ασήμαντη σε σχέση με τις πολλές ρυθμίσεις που στοχεύουν στην περαιτέρω αυστηροποίηση των πειθαρχικών διαδικασιών, λες και οι υπάλληλοι είναι οι πλέον επικίνδυνοι εγκληματίες και πρέπει να υιοθετηθούν δρακόντειες ρυθμίσεις εναντίον τους, όπως παραδείγματος χάριν οι ρυθμίσεις του άρθρου 19 για τις υποχρεώσεις των πειθαρχικών προϊσταμένων τους. 
Εξάλλου, δεν μπορεί δικαιοκρατικά να τίθεται αυτοδικαίως σε αργία υπάλληλος με μόνη την άσκηση της ποινικής δίωξης.
 Η προτεινόμενη ρύθμιση του άρθρου 19, σύμφωνα με την οποία τα αρμόδια πειθαρχικά Όργανα οφείλουν εντός είκοσι ημερών –ήταν δέκα ημέρες- μετά την ενημέρωσή τους για την άσκηση ποινικής δίωξης κατά του υπαλλήλου, να αποφαίνονται αιτιολογημένα για την άσκηση ή μη πειθαρχικής δίωξης σε βάρος του, κινδυνεύει να μείνει ανεφάρμοστη, δεδομένου ότι σε πλείστες όσες περιπτώσεις η ποινική δίωξη δεν αφορά σε γεγονότα γνωστά στον προϊστάμενο, ο οποίος δεν έχει καν πρόσβαση στην ποινική δικογραφία. Πώς, λοιπόν, θα αποφανθεί; Στην πράξη θα αναγκάζεται να ασκήσει πειθαρχική δίωξη, οπότε ο υπάλληλος θα τεθεί σε αυτοδίκαιη αργία. 
Πέμπτον, η επιχειρούμενη με το άρθρο 20 τακτοποίηση των επιτυχόντων του ΑΣΕΠ με τις προκηρύξεις 8Κ και 9Κ, είναι σε θετική κατεύθυνση. Το πρόβλημα, όμως, δημιουργήθηκε από τη βιασύνη με την οποία νομοθετούν οι μνημονιακές κυβερνήσεις και από τον εξοβελισμό των δημοσίων υπαλλήλων από τη διαδικασία προετοιμασίας των νομοσχεδίων και την ανάθεση σχετικής ευθύνης σε συμβούλους. 
Στην πρότασή σας πάντως, κύριε Υπουργέ, ελλοχεύει η δυσμενής μεταχείριση των επιτυχόντων της 9Κ. Γι’ αυτό πρέπει να υπάρξει ταυτόχρονη διαδικασία απορρόφησής τους, που πρέπει να είναι σύντομη και πλήρης και για τους δύο διαγωνισμούς. 
Έκτον, ως προς το πρόγραμμα «Διαύγεια»: Ο θεσμός, κατ’αρχάς, είναι προς τη σωστή κατεύθυνση και μέχρι σήμερα τον αποτιμάμε θετικά. Η συμβολή της ρύθμισης, που ορίζει ότι τα αναρτώμενα έγγραφα στο πρόγραμμα «Διαύγεια» θα απλουστεύσουν τις διαδικασίες και θα βελτιώσουν την εξυπηρέτηση του πολίτη, είναι αμφίβολη, διότι τα αναρτώμενα έγγραφα είναι κυρίως πράξεις που δεν αφορούν άμεσα δικαιολογητικά που απαιτούνται σε συναλλαγές των πολιτών με τη διοίκηση. Δεν αναρτώνται πιστοποιητικά γέννησης, στρατολογικής κατάστασης, αντίγραφα ποινικού και τίτλοι σπουδών. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Δύο λεπτά ακόμη θα χρειαστώ, κυρία Πρόεδρε.
Με βάση την εμπειρία μου, έχω την αίσθηση ότι περιορίζεται αρκετά η ύλη που αναρτάται στο πρόγραμμα «Διαύγεια». 
Εδώ πρέπει να επισημανθεί και η ασυνέπεια λόγων και πράξεων. Ενώ, δηλαδή, στην αιτιολογική έκθεση γίνεται ευρύτατα λόγος για τη διαφάνεια της διοικητικής δράσης, το σχέδιο νόμου που συζητούμε σήμερα, αναρτήθηκε στην OpenGov για διαβούλευση μόνο εικοσιτέσσερις ώρες. 
Σε κάθε περίπτωση, πρόβλημα θα δημιουργηθεί στην πράξη από την παράγραφο 4, σύμφωνα με την οποία με ευθύνη του προσώπου ή Οργάνου που έχει εκδώσει την πράξη, γίνονται αμελλητί οι αναγκαίες διορθώσεις στο κείμενο που έχει αναρτηθεί στο διαδικτυακό τόπο, κύριε Υπουργέ. 
Στην ουσία, η διατύπωση αυτή καταργεί την αξία και τη νομική δεσμευτικότητα της αναρτημένης πράξης στην οποία δίνεται προτεραιότητα, αφού ο εκδότης της πράξης είναι αυτός που αμελλητί θα προχωρήσει στη διόρθωση της δικής τους πράξης. Έτσι, δημιουργείται η αντίφαση -σκόπιμη ή τυχαία- και πρέπει άμεσα να τη δείτε.
Έβδομον, η προτεινόμενη ρύθμιση του άρθρου 13 που αφορά στην αποδεικτική ισχύ του φαξ, δεν έχει και τόσο μεγάλη χρησιμότητα στην εποχή μας, δεδομένου ότι με το ν.3979 έχει καθιερωθεί η ηλεκτρονική διακίνηση των διοικητικών εγγράφων τουλάχιστον μεταξύ των υπηρεσιών του δημοσίου.
Η επιδιωκόμενη πλήρης κατάργηση, όμως, κύριε Υπουργέ, κυρίες και κύριοι συνάδελφοι, των Ειδικών Επιτροπών Ελέγχου Εφαρμογής Νομοθεσίας -άρθρο 25- είναι σε ακραία αρνητική εξέλιξη. Έργο των επιτροπών ήταν κατ’αρχάς ο προσδιορισμός, σε σύντομο χρόνο, αποζημίωσης στην περίπτωση μη τήρησης των προθεσμιών από τη διοίκηση για τη διεκπεραίωση των αιτήσεων των πολιτών. Η κατάργησή τους συνεπάγεται σαφή μείωση της προστασίας των πολιτών που πρέπει να καταφύγουν στα δικαστήρια. 
Η αιτιολογική έκθεση στο σημείο αυτό εμφανώς είναι αμήχανη. Ο ισχυρισμός ότι η έλλειψη απάντησης στα αιτήματα των πολιτών αποτελεί και πειθαρχικό αδίκημα, είναι άσχετο με το ζήτημα της αποζημίωσης και του χρόνου καταβολής της. 
Η αλήθεια είναι για άλλη μία φορά -όπως συνομολογείται- η εξοικονόμηση πόρων που επιβάλλει η τρόικα. Ο θεσμός έχρηζε ενδεχομένως ενίσχυσης, αναμόρφωσης κι όχι κατάργησης. Θα μπορούσαν οι αρμοδιότητες παραδείγματος χάριν των επιτροπών να αυξηθούν και να αφορούν την τήρηση όλων των κανόνων του Κώδικα Διοικητικής Διαδικασίας, ως προς τις σχέσεις των πολιτών με τις δημόσιες υπηρεσίες και όχι με τις προθεσμίες απάντησης.
Θα μπορούσε, επίσης, να θεσμοθετηθεί η συμμετοχή των εκπροσώπων των εργαζομένων και των πολιτών στις επιτροπές, σε συνεργασία με το Συνήγορο του Πολίτη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, σας παρακαλώ, κύριε συνάδελφε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τελειώνω, κυρία Πρόεδρε και σας ευχαριστώ για την ανοχή σας.
Με την προτεινόμενη ρύθμιση του άρθρου 8, παράγραφος 4 -το οποίο τροποποιεί το 18 του ’90- δύναται να απαιτούνται ειδικές δεξιότητες και γνώσεις από την κατηγορία ΥΕ. Διορθώστε το με το «ειδικές γνώσεις από την ΥΕ».
Βέβαια, θα θέλαμε να αναφέρουμε ότι διαφωνούμε πλήρως επί της αρχής με το άρθρο 11 για τα θέματα διαθεσιμότητας που ανοίγει την πόρτα της ανεργίας σε πολλούς δημοσίους υπαλλήλους. Αυτό το έχουμε επαναλάβει πολλάκις. Είναι, βέβαια, διαφορετικό το ότι οι περισσότερες από τις εξαιρέσεις που εισηγείστε, είναι δικαιολογημένες και κοινωνικά επιβαλλόμενες.
Κυρίες και κύριοι συνάδελφοι, αντιλαμβάνεστε πλέον όλοι ότι η οργάνωση του μεταχρεωκοπημένου ελληνικού κράτους και μίας σύγχρονης και αποτελεσματικής Δημόσιας Διοίκησης στην υπηρεσία του λαού μπορεί να υπάρξει μόνο ως τμήμα ενός συνολικού σχεδίου κοινωνικής και οικονομικής ανασυγκρότησης, βάσει των πραγματικών αναγκών των πολιτών της κοινωνίας και του έθνους. Αυτό απαιτεί ριζική αλλαγή πορείας. Απαιτεί μία πορεία χωρίς μνημόνια. 
Για όλους αυτούς τους λόγους, κυρίες και κύριοι συνάδελφοι, καταψηφίζουμε επί της αρχής το παρόν νομοσχέδιο.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κύριε Μητρόπουλε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα οκτώ μαθητές και μαθήτριες και δύο εκπαιδευτικοί συνοδοί τους από το Α΄ Αρσάκειο Δημοτικό Σχολείο Ψυχικού. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο ειδικός αγορητής του ΠΑΣΟΚ κ. Κωνσταντίνος Τριαντάφυλλος.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κυρία Πρόεδρε.
Πρώτα απ’ όλα θα ήθελα να καλωσορίσω εσάς, παιδιά και να σας επισημάνω αυτό που έχετε ήδη ακούσει κατά την επίσκεψη την οποία πραγματοποιείτε, ότι δηλαδή εδώ μέσα δεν αποφασίζουν άλλοι για σας, αλλά αποφασίζεται και το παρόν και το μέλλον αυτής της χώρας. Γι’ αυτό το λόγο πρέπει να είστε περήφανες και περήφανοι που επισκέπτεστε το ναό της δημοκρατίας.
Κυρίες και κύριοι Βουλευτές, ξεκινώ με το αποτροπιαστικό γεγονός, το ομόφωνα καταδικασθέν, της διπλής δολοφονίας δύο νέων μελών της Χρυσής Αυγής. Όπως έχω πει ξανά, πιστεύω ότι για πρώτη φορά τον τελευταίο καιρό υπάρχει μία ώριμη, ενωτική, καθαρή και αποφασιστική απάντηση από τον πολιτικό κόσμο της χώρας. Νομίζω ότι είναι απόλυτη η καταδίκη. Είναι, επίσης, καθαρή και η απάντηση προς κάθε κατεύθυνση ότι αυτός ο κύκλος του αίματος δεν μπορεί να συνεχιστεί και πως αυτές οι πράξεις μας βρίσκουν απέναντι κάθε στιγμή, απ’ όπου κι αν προέρχονται, όποιος κι αν είναι ο στόχος.
Όμως, νομίζω ότι είναι κρίσιμο και πάρα πολύ χρήσιμο για τη δημοκρατία μας να μην υπάρξει σεναριολογία ούτε συνωμοσιολογία, γιατί αυτό αυτομάτως εξυπηρετεί όλους τους στόχους εκείνων που τράβηξαν τη σκανδάλη και που οργάνωσαν τη συγκεκριμένη τρομοκρατική ενέργεια. Νομίζω ότι η δημοκρατία μας πρέπει να δείξει ότι αντιμετωπίζει αυτήν την πράξη σύμφωνα με την αρχή του κράτους δικαίου, αλλά κυρίως ότι έχει τις δυνατότητες να απαντήσει δυναμικά και να επιβάλει το κράτος δικαίου σ’ αυτούς οι οποίοι εκτέλεσαν αυτά τα δύο νέα παιδιά.
Πριν ξεκινήσω την εισήγησή μου για το σημερινό νομοσχέδιο, θα ήθελα να πω δυο κουβέντες –έφυγε ο κ. Μητρόπουλος- για την απλή αναλογική και την τοποθέτηση του ΣΥΡΙΖΑ. Γνωρίζουμε όλοι ότι πριν από ενάμιση χρόνο, τον Ιούνιο του 2012, δηλαδή πριν από τις δεύτερες εθνικές εκλογές, ο Πρόεδρος του ΣΥΡΙΖΑ κ. Αλέξης Τσίπρας μετέβη στον Άρειο Πάγο και δήλωσε ότι ο ΣΥΡΙΖΑ δεν είναι συνασπισμός, αλλά ένα ενιαίο κόμμα, κάτι που επίσης γνωρίζουμε ότι συνέβη στην πραγματικότητα το καλοκαίρι του 2013.
Γιατί τότε ο Πρόεδρος του ΣΥΡΙΖΑ μετέβη στον Άρειο Πάγο και έκανε αυτήν τη δήλωση; Την έκανε για ένα λόγο: Διότι οι προβλέψεις, δηλαδή οι δημοσκοπήσεις, δηλαδή αυτό για το οποίο κατηγόρησε τη ΔΗΜΑΡ ο κ. Μητρόπουλος, «η πρόβλεψη ότι εγώ ισχυροποιούμαι», ήταν ότι ο ΣΥΡΙΖΑ υπήρχε πιθανότητα αντί για δεύτερος να είναι πρώτος και στην περίπτωση που ήταν από τον Άρειο Πάγο καταχωρημένος ως συνασπισμός, θα έχανε τη δυνατότητα των πενήντα εδρών μπόνους που προέβλεπε ο εκλογικός νόμος. Επομένως, θα πηγαίναμε σε μία καθαρή και ανόθευτη απλή αναλογική σε όλα τα κόμματα. 
Δηλαδή, ο κ. Τσίπρας όταν είδε πως υπήρχε η δυνατότητα για εκλογική νίκη του ΣΥΡΙΖΑ με τον υπάρχοντα, με τον ισχύοντα εκλογικό νόμο -που ίσχυε και τότε, ισχύει και τώρα- και ενώ ήταν στην πραγματικότητα Συνασπισμός της Ριζοσπαστικής Αριστεράς - Ενωτικό Κοινωνικό Μέτωπο, μετέβη στον Άρειο Πάγο και έκανε μια δήλωση που πολιτικά δεν ίσχυε. Δηλαδή, είπε ότι ο ΣΥΡΙΖΑ που ήταν συνασπισμός, στην πραγματικότητα ήταν ένα ενιαίο κόμμα. Και ο στόχος του ήταν να κερδίσει ο ΣΥΡΙΖΑ -εάν επιτύγχανε να ήταν πρώτο κόμμα- τις πενήντα έδρες και επομένως -για πρώτη φορά στην ιστορία εκλογική νίκη της Αριστεράς- να υπήρχε εφαρμογή της απλής αναλογικής. Τι πιο συμβολικό από αυτό;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Εσείς τι λέτε τώρα;</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Τι πιο πολιτικό από αυτό;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Για την πρόταση της ΔΗΜΑΡ εσείς τι λέτε;</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Λέω, λοιπόν, το εξής, το οποίο είναι καθαρό:…</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πείτε το.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Όταν κάποιος έρχεται στο Βήμα και κατηγορεί ότι, «Μία πρόταση έρχεται επειδή βγήκες εσύ από την Κυβέρνηση», θα πρέπει να έχει αποδείξει στην πορεία του χρόνου -και μάλιστα στο πρόσφατο παρελθόν- την αξιοπιστία του. 
Εμείς έχουμε καταθέσει την πρότασή μας, είναι καθαρή και έχει ειπωθεί σε όλους τους τόνους. Και είναι αυτή η οποία αποτυπώνεται στην πραγματικότητα. Και τι λέει; Λέει ότι το μπόνους των εδρών -δηλαδή οι πενήντα έδρες- είχαν ως στόχο πολιτικό, πολιτειακό, κομματικό να κατοχυρώνονται οι μονοκομματικές κυβερνήσεις. Απευθυνόταν σε ένα πολιτικό σύστημα της Μεταπολίτευσης που τα δύο μεγάλα κόμματα είχαν 80% και 85%. 
Υπάρχει κανείς σ’ αυτήν την Αίθουσα ή εκτός της Αίθουσας αυτής, που να πιστεύει ότι ο σημερινός διπολισμός με δύο κόμματα μπορεί να ξεπεράσει το 50% ή το 60%; Υπάρχει κανείς που να πιστεύει ότι ένα κόμμα –γιατί το είδαμε αυτό να συμβαίνει το Μάιο του 2012- το οποίο παίρνει 18,5% ή 19%, πρέπει να δικαιούται το μπόνους των πενήντα εδρών; Μήπως υπάρχει κάποιος που να πιστεύει ότι σήμερα κάποιο κόμμα, με τα ποσοστά τα οποία εγώ αναγνωρίζω ότι έχουν στις δημοσκοπήσεις, το 25% ή το 24%, μπορεί να κατοχυρώσει με το μπόνους των πενήντα εδρών μονοκομματική κυβέρνηση; Μήπως πρέπει να μεταβούμε σε ένα πολιτικό εκλογικό σύστημα το οποίο να εκφράζει τη σημερινή κατάσταση; 
Με αυτήν την έννοια, λοιπόν, είναι προφανές ότι τόσο οι εκλογικοί νόμοι όσο τα Συντάγματα όσο και τα πολιτικά συστήματα, πρέπει να εκφράζουν αυτό το οποίο υπάρχει στην κοινωνία όχι με τη μορφή της συγκυρίας ούτε με τη μορφή της βούλησης -δηλαδή του τι θέλω να γίνει- αλλά με τη μορφή του πώς, πού βρισκόμαστε, πού πάει η χώρα, πού βρίσκεται η κοινωνία, πού είναι το πολιτικό σύστημα.
Με αυτήν την έννοια, λοιπόν, είναι προφανές ότι το μπόνους έρχεται από μία άλλη εποχή. Είναι, επίσης, προφανές ότι το μπόνους δεν μπορεί να εκφράσει τα κόμματα του 20% ή 25% και σε καμμία περίπτωση δεν μπορεί να εκφράσει τη συνταγματική επιταγή για αναλογικό εκλογικό σύστημα. 
Έρχομαι, κύριε Υπουργέ, να αναφερθώ στα του νομοσχέδιου. Νομίζω ότι το νομοσχέδιο αυτό -νομίζω πως και εσείς το παραδέχεστε- διευθετεί διάφορα ζητήματα -άλλα έχουν συμβολική και άλλα ουσιαστική αξία, αλλά σε κάθε περίπτωση είναι κάποιες επιμέρους ρυθμίσεις- τα οποία, όμως, έχουν ως μία κοινή στόχευση: Τη διοικητική μεταρρύθμιση, όπως είναι και ο τίτλος του Υπουργείου σας. 
Πρόκειται για μία διοικητική μεταρρύθμιση η οποία έχει στόχο να αντιμετωπίσει τις κακοδαιμονίες. Είναι δεδομένο ότι υπάρχουν κακοδαιμονίες, υπάρχει μία ατέρμονη γραφειοκρατία που πολλές φορές λειτουργεί ανάποδα στο δημόσιο συμφέρον. Είναι δεδομένο ότι υπήρξαν και υπάρχουν συντεχνιακές λογικές και δυστυχώς συνδικαλιστικές λογικές οι οποίες δεν εξυπηρετούν το δημόσιο συμφέρον και πολλές φορές δεν εξυπηρετούν ούτε το συμφέρον των δημοσίων υπαλλήλων, που ενδεχομένως θέλουν να εκφράζουν.
Είναι, επίσης, δεδομένο ότι η χώρα δεν μπορεί να βγει από την κρίση αν δεν έχει σύγχρονο και αποτελεσματικό κράτος, αν η Δημόσια Διοίκησή της δεν είναι ανάλογη των περιστάσεων. Γιατί αν κάποτε είχαμε μάθει η οικονομία και η κοινωνία να περιστρέφονται γύρω από το κράτος, σήμερα είναι αναγκαιότητα η οικονομία και η κοινωνία να περιστρέφονται γύρω από τον ιδιωτικό τομέα, να παραχθεί ο πλούτος που είναι αναγκαίος και να μπορέσουμε να τον ξαναμοιράσουμε. Δεν υπάρχει η δυνατότητα σε κανένα μοντέλο, πουθενά στον κόσμο, να μοιράζεις πλούτο ο οποίος δεν παράγεται. 
Αυτό ήταν «μοναδική επιτυχία» που οδήγησε στην κοινωνική, οικονομική κρίση, την οποία βιώνει το κάθε ελληνικό νοικοκυριό, η κάθε ελληνική επιχείρηση. 
Νομίζω, λοιπόν, ότι είναι ανάγκη να πετύχουμε το στόχο ο οποίος είναι καθαρός: Να αντιμετωπίσουμε τις κακοδαιμονίες του ελληνικού δημοσίου, της ελληνικής Δημόσιας Διοίκησης. 
Από την άλλη μεριά, όμως, πρέπει να είναι σύμμαχοι οι εργαζόμενοι στο δημόσιο τομέα. Δεν επιτρέπεται ούτε η διαπόμπευση ούτε και το κυνήγι μαγισσών. Γιατί η συντριπτική πλειοψηφία των υπαλλήλων του δημοσίου τομέα είναι άνθρωποι οι οποίοι σηκώνονται κάθε πρωί για να πάνε στη δουλειά τους, κοπιάζουν πολύ περισσότερο τώρα, αντιμετωπίζουν οικονομικά προβλήματα και έρχονται από μία συσσωρευμένη δανειοδότηση. Και αυτήν τη στιγμή η πολιτική ηγεσία είναι δεδομένο ότι όχι μόνο δεν πρέπει να τους διαπομπεύει, αλλά πρέπει να τους δημιουργεί εκείνο το ηθικό ανάστημα, εκείνη την ηθική ανταμοιβή, ότι εξυπηρετούν, δηλαδή, το δημόσιο συμφέρον και επιτελούν ένα έργο το οποίο είναι πάρα πολύ κρίσιμο για την ανάκαμψη της χώρας, για την έξοδο της χώρας από την κρίση και ταυτόχρονα να γίνουν συμμέτοχοι στη μεγάλη εθνική προσπάθεια. 
Πρέπει οι ίδιοι οι εργαζόμενοι –και όσοι μας ακούν, πρέπει να το υιοθετήσουν αυτό- να απομονώσουν φαινόμενα που υπάρχουν μέσα στη Δημόσια Διοίκηση. Πρέπει να στιγματίσουν φαινόμενα τα οποία δεν εξυπηρετούν τον πολίτη, φαινόμενα όπου άνθρωποι, στελέχη ουσιαστικά χρησιμοποιούν ως άλλοθι την περικοπή στους μισθούς τους, το οικονομικό τους πρόβλημα, προκειμένου τελικά να μεταφέρουν το πρόβλημα στον ίδιο τον πολίτη και να τον κάνουν να αγανακτεί στη σχέση του, στη συναλλαγή του με τη Δημόσια Διοίκηση. 
Με αυτήν την έννοια, λοιπόν, θεωρώ ότι ένας αναχρονιστικός θεσμός, η μηχανογραφική άδεια, η οποία έρχεται από το πολύ παλαιό παρελθόν και η οποία προφανώς δεν εξυπηρετεί κανένα ζήτημα υγείας και ασφάλειας των εργαζομένων, σωστά καταργείται. 
Όμως, πρέπει να είναι σαφές ότι το διάλειμμα για τον άνθρωπο ο οποίος περνάει δεδομένα ή χρησιμοποιεί εντατικά τον ηλεκτρονικό υπολογιστή -το πεντάλεπτο διάλειμμα που προβλέπεται από τις διεθνείς συμβάσεις, τις διεθνείς υποχρεώσεις, το Διεθνές Δίκαιο- πρέπει να περάσει και να είναι υποχρεωτικό προκειμένου ο εργαζόμενος να ξεκουράζεται κατά τη χρήση του ηλεκτρονικού υπολογιστή. 
Αυτό καθιστά σαφή και την αναγκαιότητα να μην υπάρχει αυτή η άδεια. Διότι, αν ο εργαζόμενος είναι όλη μέρα πάνω από έναν υπολογιστή και δεν κάνει κανένα διάλειμμα, ποια είναι η χρησιμότητα του να πάρει μία μέρα άδεια το δίμηνο; Βελτιώνει την υγεία του; Βελτιώνει την ασφάλειά του στην εργασία; Κανένα αποτέλεσμα δεν έχει. Ήταν μια λαϊκιστική -αν θέλετε- διεκδίκηση, μια λαϊκιστική αποδοχή και υιοθέτηση. 
Πρέπει στην πράξη να διασφαλίζεται η υγεία και η ασφάλεια του εργαζομένου και προφανώς να εφαρμοστούν αυτά τα οποία ισχύουν διεθνώς. Ουσιαστικά, δηλαδή, να ξεκουράζεται και το μάτι και ο εργαζόμενος κάθε ώρα ανάλογα με το χρόνο που προβλέπεται. 
Σε αυτά δεν θα πρωτοστατήσει ούτε θα πρωτοτυπήσει η χώρα. Υπάρχουν διεθνείς κανόνες οι οποίοι εφαρμόζονται παντού και μάλιστα πολύ πιο αποτελεσματικά. 
Και επιτέλους, αυτά που εφαρμόζουμε στο δημόσιο τομέα, να τα εφαρμόζουμε και στον ιδιωτικό τομέα. Να κατοχυρωθεί η ισότητα των εργαζομένων παντού. 
Είναι προφανές, λοιπόν, ότι πρέπει όχι μόνο να πάμε σε κατάργηση της μηχανογραφικής άδειας, αλλά να εφαρμοστεί και το υποχρεωτικό διάλειμμα το οποίο προβλέπεται για την υγεία των εργαζομένων. 
Όσον αφορά τις αναρρωτικές άδειες, σωστά πάτε σε έναν εξορθολογισμό. Όμως, το σημαντικό είναι, κύριε Υπουργέ, όχι τις είκοσι μέρες να τις κάνουμε δύο κ.λπ., αλλά να υπάρχει ο ελεγκτικός μηχανισμός από την πλευρά της Δημόσιας Διοίκησης στο ποιος κάνει κατάχρηση, ποιος παραβαίνει το νόμο, ποιος τελικά δικαιούται και έχει ανάγκη τις μέρες της αναρρωτικής άδειας. 
Δεν είναι «μειώνω το χρόνο άδειας, προκειμένου να μειώσω την κατάχρηση», αλλά πρέπει να εστιάσουμε στην κατάχρηση και πρέπει εκεί να υπάρχει ελεγκτικός μηχανισμός, ούτως ώστε να μην υπάρχει κανένα περιθώριο σε κανέναν εργαζόμενο να φορτώνει την εργασία που ο ίδιος θα έπρεπε να εκτελεί στο συνάδελφό του χρησιμοποιώντας δικαιώματα τα οποία προφανώς δεν τα κάνει χρήση όπως προβλέπει ο νόμος. 
Όσον αφορά τις εκπαιδευτικές άδειες, τις περιορίζετε προκειμένου να βρεθούν οι ανθρώπινοι πόροι, διότι και εκεί υπήρχαν καταχρήσεις και εκεί ισχύει αυτό που είπα για τους ελεγκτικούς μηχανισμούς. Όμως, είναι δυνατόν να δεχόμαστε εμείς ως πολιτικοί ή ως Έλληνας νομοθέτης να δικαιούται την ίδια μέρα άδεια ο εργαζόμενος ο οποίος δίνει εξετάσεις σε μία σχολή των Αθηνών και η έδρα της υπηρεσίας του είναι στην Αθήνα και την ίδια να δικαιούται αυτός ο οποίος πρέπει να μεταβεί στην Κομοτηνή και να δώσει εξετάσεις σε σχολή της Κομοτηνής και να επιστρέψει; Εκτιμώ ότι εκεί πρέπει να υπάρξει μία διαφοροποίηση και αυτή η διαφοροποίηση πρέπει να υπάρξει στην κατεύθυνση της ρεαλιστικής αντιμετώπισης του προβλήματος. Είναι προφανές ότι όταν σπουδάζεις εκτός της περιοχής όπου έχεις τα εργασιακά σου καθήκοντα, πρέπει να έχεις και διαφορετική αντιμετώπιση από τη Δημόσια Διοίκηση.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Με τις γονικές άδειες επιλύεται ένα ζήτημα, το οποίο είναι σημαντικό όχι μόνο για την αντιμετώπιση θεμάτων που έχουν να κάνουν με τα δίδυμα ή τρίδυμα παιδιά που είναι σε πολύ θετική κατεύθυνση και δείχνει ότι όταν μπορούμε να έχουμε εξορθολογισμό των θεσμών, εξοικονόμηση των πόρων, μπορούμε να κατευθύνουμε στη σωστή κατεύθυνση τους πόρους και να δώσουμε περισσότερη άδεια εκεί που πραγματικά υπάρχει ανάγκη, αλλά θα έλεγα ότι επιτυγχάνουμε και σε συμβολικό και σε ουσιαστικό επίπεδο κάτι συγκεκριμένο: Πετυχαίνουμε την ισότητα των φύλων. Και αυτό είναι πολύ σημαντικό και για την πατρική σχέση με τα παιδιά και προκειμένου τα δύο φύλα επιτέλους να αποκτήσουν ισότητα ενώπιον της ελληνικής Δημόσιας Διοίκησης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ως προς τα ζητήματα που έχετε θέσει, κύριε Υπουργέ, με το ΑΣΕΠ είναι ζητήματα τα οποία νομίζω ότι είναι σε θετική κατεύθυνση, διότι δεν υπάρχει η δυνατότητα, ο χρόνος, η υπομονή -και αν θέλετε- και η αντοχή σήμερα να περιμένουμε αυτές τις μακροχρόνιες διαδικασίες για τις νέες προκηρύξεις και τις νέες προσλήψεις. Είναι, λοιπόν, σωστό να χρησιμοποιούνται επιτυχόντες από παρελθούσες προκηρύξεις, προκειμένου να μπορέσουν να αξιοποιηθούν σε αντίστοιχες θέσεις με αυτές τις οποίες έχουν επιτύχει οι άνθρωποι αυτοί. Και εάν θέλετε, είναι και ο σεβασμός στον άνθρωπο ο οποίος πέτυχε σε μία κρατική διαδικασία και επομένως, πρέπει να τύχει και της αντίστοιχης αντιμετώπισης.
Εδώ, κύριε Υπουργέ, υπάρχει το εξής θέμα και νομίζω ότι πρέπει να το εξηγήσετε: Γιατί αυτό αφορά το τελευταίο εννεάμηνο και δεν αφορά το δωδεκάμηνο ή το εξάμηνο; Εκεί, λοιπόν, πρέπει να υπάρξει ανάλογη εξήγηση, στο γιατί υπάρχει αυτός ο περιορισμός.
Επίσης, υπάρχει ένα σοβαρό ζήτημα σε επίπεδο αναδιοργάνωσης των δημοσίων υπηρεσιών. Επειδή ξέρετε ότι αυτές οι έννοιες «διοικητική μεταρρύθμιση», «αναδιοργάνωση των δημοσίων υπηρεσιών» έχουν χρησιμοποιηθεί κατ’ επανάληψη στο παρελθόν -και είμαι σίγουρος ότι εσείς μαζί με την Αναπληρωτή Υπουργό σας τα εννοείτε αυτά που λέτε- θεωρώ ότι πάντοτε πρέπει να υπάρχει ένα χρονοδιάγραμμα. Γιατί –ξέρετε- εάν το πολιτικό σύστημα δέχεται μία δίκαιη κριτική για κάτι, είναι για το ζήτημα της αποτελεσματικότητας και της αντιστοίχισης των λόγων και των έργων. Επομένως, να υπάρχει χρονοδιάγραμμα, αλλά να υπάρχει αρχή, μέση και τέλος στο ζήτημα της αναδιοργάνωσης και να μην πηγαίνουμε σε διατάξεις, οι οποίες είναι αόριστες και επομένως πολλές φορές δεν τυχαίνουν εφαρμογής. 
Είναι θετική η ρύθμιση για τον 8Κ και την 9Κ -νομίζω όλες οι πτέρυγες της Βουλής το δέχονται αυτό- αλλά επίσης πρέπει να υπάρχει και χρονοδιάγραμμα για να μην είναι μία διάταξη κενή περιεχομένου. 
Τέλος, είναι προφανές ότι οι εξαιρετικές προσλήψεις, δηλαδή οι προσλήψεις που έγιναν για λόγους χρέους ή τιμής προς τους ανθρώπους αυτούς -χρέος από την πλευρά της πολιτείας προς τις οικογένειες ή τα ίδια τα πρόσωπα, αλλά και τιμής όπως είναι οι Ολυμπιονίκες και οι πρωταθλητές- πρέπει προφανώς να έχουν μία συνολική ρύθμιση και να μην πηγαίνουμε σε αποσπασματικές ρυθμίσεις. Με αυτήν την έννοια, λοιπόν, πρέπει να το δούμε συνολικά, να δούμε ποιες είναι όλες οι περιπτώσεις που τα τελευταία χρόνια εμπίπτουν σε αυτές τις διατάξεις και να τις αντιμετωπίσουμε με έναν τρόπο δίκαιο και συνεκτικό.
Τέλος –και κλείνω μ&apos; αυτό- πραγματικά και από τη σημερινή εισήγηση του εισηγητή του ΣΥΡΙΖΑ δεν κατάλαβα γιατί έχει καταψηφιστεί η διάταξη για το πρόγραμμα «Διαύγια».</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Το είπα.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Πραγματικά, κύριε Μητρόπουλε, νομίζω ότι η διάταξη όπως έρχεται σήμερα, σε αυτή τη μορφή, ενισχύει το θεσμό της «Διαύγειας». Αντιλαμβάνομαι ότι ο ΣΥΡΙΖΑ, παρ’ ότι καταψήφισε το θεσμό της «Διαύγειας» εν τη γενέσει του, κατά τη διάρκεια των χρόνων που ακολούθησαν ή των μηνών μετέβαλε τη στάση του και είπε ότι είναι σωστός θεσμός γιατί εξασφαλίζει τη διαφάνεια στη Δημόσια Διοίκηση. Αυτό είναι κάτι το οποίο το έχει καταλάβει το σύνολο της ελληνικής κοινωνίας.
Σήμερα, λοιπόν, έρχεται μία διάταξη η οποία λέει, όχι μόνο αυτό που έχετε μέχρι τώρα, που κατοχυρώνει στην πράξη τη διαφάνεια κυρίως στα οικονομικά, αλλά λέει ακόμα μεγαλύτερη ενίσχυση του θεσμού, ακόμα περισσότερη διαφάνεια, ακόμα περισσότερη κατοχύρωση της διαύγειας στη δημόσια δράση, στη διοίκηση, στη δράση της δημόσιας διοίκησης. Και ακούω ότι ο ΣΥΡΙΖΑ στην Επιτροπή το καταψήφισε. Ευελπιστώ ότι μέχρι το τέλος της σημερινής συζητήσεως αυτή η διάταξη θα υπερψηφιστεί με πλατιά συναίνεση από τις περισσότερες πτέρυγες μέσα στην Αίθουσα.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Τριαντάφυλλε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην αίθουσα της Γερουσίας και ενημερώθηκαν για τον τρόπο οργάνωσης και λειτουργίας της Βουλής, δεκαοκτώ ελληνομαθείς μεταφραστές του Ευρωπαϊκού Κοινοβουλίου, οι οποίοι πραγματοποιούν επίσκεψη στη Βουλή.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η ειδική αγορήτρια των Ανεξάρτητων Ελλήνων κ. Μαρίνα Χρυσοβελώνη.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κυρία Πρόεδρε, κυρίες και κύριοι συνάδελφοι, ξεκινώ με τη δήλωση εκ μέρους των Ανεξάρτητων Ελλήνων ότι για λόγους αρχής καταψηφίζουμε αυτό το νομοσχέδιο, καθώς ουσιαστικά δεν είναι παρά μία κακοραμμένη συρραφή διατάξεων. Επομένως, δεν έχει κανένα νόημα να μιλήσουμε επί της αρχής του νομοσχεδίου. Και αυτό γιατί δεν υπάρχει κάποιο ενιαίο σκεπτικό, κάποια συγκεκριμένη φιλοσοφία που να διέπει αυτό το παζλ των ετερόκλητων διατάξεων. 
Το μόνο που μπορούμε να πούμε είναι ότι πρόκειται για μία απογοητευτική νομοθετική πρωτοβουλία του κ. Μητσοτάκη, ο οποίος, όταν ξεκίνησε στο Υπουργείο, έδινε την εντύπωση πραγματικά ότι θα τα αλλάξει όλα. Δυστυχώς, όμως, η δραστηριότητά του είναι πολύ πιο κάτω από τον πήχη που ο ίδιος είχε θέσει πηγαίνοντας στο Υπουργείο Διοικητικής Μεταρρύθμισης. Χαρακτηριστικό παράδειγμα είναι η μη ανταπόκριση του κυρίου Υπουργού στις δεκάδες τεκμηριωμένες παρατηρήσεις συναδέλφων στην επιτροπή που του επισήμαναν προβλήματα σε πλήθος άρθρων του παρόντος νομοσχεδίου. Αντί να χρησιμοποιήσει την εποικοδομητική κριτική που του ασκήθηκε για να διορθώσει κάπως τα πράγματα, το μόνο που έπραξε είναι να καταθέσει μερικές εν πολλοίς ανούσιες νομοτεχνικές βελτιώσεις. Ας πάρουμε, για παράδειγμα, τις άδειες των δημοσίων υπαλλήλων.
Δεν χρειάζεται, κύριε Υπουργέ, κάποια ιδιαίτερη γνώση της Δημόσιας Διοίκησης ή του δημόσιου μάνατζμεντ για να καταλάβει κανείς ότι όσα παρουσιάζετε σαν τομές στη λειτουργία του δημοσίου είναι από μόνα τους αλυσιτελή μέτρα.
Ξεκινώ με τη μείωση των αδειών που προβλέπονται στα άρθρα 1 έως 5 του νομοσχεδίου, στην οποία επιμένετε τόσο πολύ. Εκτός, λοιπόν, της άδειας ανατροφής παιδιών, θεωρείτε ότι όλες οι άλλες ειδικές άδειες των υπαλλήλων είναι βλαπτικές για το δημόσιο συμφέρον. Έτσι, μειώνετε ή ακόμα και καταργείτε άδειες των δημοσίων υπαλλήλων, όπως είναι η μηχανογραφική, η αναρρωτική, η εκπαιδευτική ή εξετάσεων. Αυτές οι μειώσεις παρουσιάστηκαν από τον κύριο Υπουργό σαν τη μεγάλη επιτυχία του νομοσχεδίου, την οποία ο ίδιος υπερπροέβαλε στα Μέσα Μαζικής Ενημέρωσης ελλείψει άλλης ουσιαστικής πρωτοβουλίας του.
Το επιχείρημα πίσω από το κούρεμα των αδειών αυτών ήταν καθαρά παλαιοδιοικητικό: «Τόσες χιλιάδες κερδισμένες εργατοώρες θα βελτιώσουν την παραγωγικότητα του δημοσίου». Στέκει, όμως, αυτός ο ισχυρισμός; Είναι άραγε επιστημονικά σωστός ή μήπως προέρχεται από την αποστεωμένη νοοτροπία ενός ξεπερασμένου δημόσιου τομέα που αποτιμά τη λειτουργία των υπηρεσιών του ανάλογα με το χρόνο που κάθονται οι υπάλληλοι στις καρέκλες τους; 
Φοβάμαι ότι πρόκειται για ένα μέτρο αλυσιτελές και λογικά πρωθύστερο. Σίγουρα δεν πρόκειται για πρόταση που διορθώνει τα πράγματα με έναν συστηματικό τρόπο και αυτό γιατί όντως υπάρχουν κακώς κείμενα στη λειτουργία του δημοσίου, όντως υπάρχουν περιπτώσεις αδικαιολόγητης απουσίας υπαλλήλων από τις θέσεις τους.
Θεωρείτε, όμως, κύριε Υπουργέ, ότι γυρνώντας στη δεκαετία του ’50, θα φτιάξετε ένα καλύτερο και σύγχρονο δημόσιο;
Η θέση των Ανεξάρτητων Ελλήνων είναι αρνητική και θα εξηγήσω αμέσως το γιατί. Το πρόβλημα της παραγωγικότητος του δημοσίου, όπως μας λέει το σύγχρονο δημόσιο μάνατζμεντ, δεν είναι συνάρτηση μόνο του ονομαστικού χρόνου εργασίας των υπαλλήλων. Αντίθετα, καθορίζεται πρωτίστως από δύο άλλα μεγέθη: Πρώτον, την αποδοτικότητα, τη βέλτιστη χρήση των διαθέσιμων δεξιοτήτων του προσωπικού και δεύτερον, από την αποτελεσματικότητα, τον έλεγχο επίτευξης προκαθορισμένων στόχων για κάθε υπηρεσία.
Με απλά λόγια, πριν αρχίσετε να επικαλείσθε τέτοιους απλοϊκούς αριθμητικούς δείκτες για να ισχυριστείτε πως έτσι θα αυξήσετε την παραγωγικότητα, θα έπρεπε να είχατε σκεφθεί πρώτα απ’ όλα εάν έχετε τοποθετήσει τους κατάλληλους ανθρώπους στις κατάλληλες θέσεις στο δημόσιο και αμέσως μετά θα έπρεπε να αναρωτηθείτε εάν έχετε ορίσει συγκεκριμένα αποτελέσματα που αυτοί οι υπάλληλοι θα κληθούν να επιτύχουν μέσα σε μία δοσμένη χρονική περίοδο.
Αυτές είναι οι δύο βασικές συνθήκες λειτουργίας κάθε δημόσιας υπηρεσίας. Είναι, δηλαδή, σαν μια μηχανή που πρέπει κανείς να έχει συναρμολογήσει σωστά και να έχει τοποθετήσει σωστά, προκειμένου αυτή να μπορεί να παράξει έργο. Μόνο εάν τα έχει κάνει αυτά πρώτα, μπορεί μετά κάποιος να ασχοληθεί με τις στροφές στις οποίες θα δουλεύει η μηχανή του. Τότε ναι, θα είχε νόημα να πατήσει κανείς γκάζι για να αυξήσει την παραγωγικότητα της μηχανής. Εάν, όμως, δεν τα είχε κάνει όλα αυτά ή δεν γνωρίζει καν πώς να τα πράξει, τότε όσο γκάζι και να πατήσει, το αποτέλεσμα θα είναι το ίδιο. Η μηχανή του θα δουλεύει θεωρητικά στο φουλ, αλλά πάντοτε στο κενό. Δεν θα παράγει, δηλαδή, κανένα ωφέλιμο έργο, γιατί ο χειριστής της δεν θα έχει καταφέρει να την κατευθύνει σωστά.
Αυτή η αναλογία νομίζω πως τα λέει όλα σε ό,τι αφορά τις ώρες εργασίας στο δημόσιο. Θυμίζω εδώ απλώς ότι και ο κ. Ραγκούσης, όταν ήταν Υπουργός, αύξησε το ωράριο των Δημοσίων Υπαλλήλων κατά μισή ώρα, με σκεπτικό όμοιο με το δικό σας. Το πόσο παραγωγική έγινε η δημόσια διοίκηση εξαιτίας αυτής της αλλαγής, νομίζω πως όλοι μας πλέον το γνωρίζουμε πολύ καλά.
Δυστυχώς, όμως, κύριοι συνάδελφοι, ο Υπουργός δεν έμεινε μόνο στα ημίμετρα. Κατέθεσε την Παρασκευή μία τροπολογία-προσθήκη που αποτελεί μνημείο νομοθετικής επιτηδειότητας. Σε αυτό το σημείο ομολογώ ότι ο κύριος Υπουργός μού θύμισε την επιτηδειότητα των νομικών παρεμβάσεων του κ. Βενιζέλου στη Βουλή.
Θα επικεντρώσω το υπόλοιπο της σημερινής μου τοποθέτησης σε ένα θέμα που θίγει το νομοσχέδιο και το οποίο συμβαίνει να είναι το αγαπημένο του κ. Μητσοτάκη. Θυμίζω ότι ο κύριος Υπουργός διεκδικεί τον τίτλο του Υπουργού της αξιολόγησης, καθώς θεωρεί την αξιολόγηση του δημοσίου ως πρώτη προτεραιότητά του. Για να θυμηθώ εδώ και τα λόγια της αδελφής του αρμοδίου Υπουργού, της κ. Μπακογιάννη, θα επαναλάβω το ερώτημά της: Ποια αξιολόγηση;
Την απάντηση δεν την πήρα ποτέ από το Υπουργείο σας, κύριε Υπουργέ, προφανώς γιατί δεν υπάρχει απάντηση. Σας έχω ζητήσει με πληθώρα ερωτήσεών μου και αιτήσεων κατάθεσης εγγράφων να στείλετε στη Βουλή τις εκθέσεις αξιολόγησης που υποτίθεται ότι έγιναν σε νοσοκομεία και ασφαλιστικά ταμεία.
Ουδέποτε τις καταθέσατε, κύριε Υπουργέ. Όταν, μάλιστα, το ανέφερα στην Υφυπουργό κ. Χριστοφιλοπούλου στην επιτροπή, εκείνη μου είπε ότι όλες οι εκθέσεις αποτελούν προσαρτήματα των αντιστοίχων αποφάσεων του Κυβερνητικού Συμβουλίου Μεταρρύθμισης. Σίγουρα ο κ. Μητσοτάκης, που αρνείται να απαντήσει στη Βουλή, το γνωρίζει αυτό, όπως και η κυρία Υφυπουργός. Γι’ αυτό, άλλωστε, είχα ζητήσει σε ανύποπτο χρόνο και αποσπάσματα πρακτικών Κυβερνητικού Συμβουλίου με τις σχετικές αποφάσεις κατάργησης νοσοκομείων, αναδιάρθρωσης ασφαλιστικών ταμείων κ.ά. Ούτε, όμως, εκεί ευτύχησα να λάβω κάποια απάντηση. Ο λόγος είναι ότι δυστυχώς η επιτηδειότητα στο Υπουργείο σας έχει συναντήσει τον απόλυτο φαρισαϊσμό.
Αυτό που λέω δεν αφορά, βέβαια, την κ. Χριστοφιλοπούλου, η οποία είμαι σίγουρη ότι ενήργησε καλόπιστα στην επιτροπή. Θυμίζω ότι η αρμόδια Υφυπουργός με διαβεβαίωσε στην επιτροπή πως, αν έχω ζητήσει τα πρακτικά του Συμβουλίου, το αίτημά μου θα ικανοποιηθεί, καθώς όλες οι αποφάσεις αναδιοργάνωσης φορέων υπάρχουν καταγεγραμμένες ηλεκτρονικά μαζί με όλο το υποστηρικτικό τους υλικό.
Έρχομαι τώρα να εξηγήσω τι ακριβώς έγινε, όταν συνάντησε η επιτηδειότητα το φαρισαϊσμό στο Υπουργείο σας. Καταθέσατε, όπως προείπα, τροπολογία, η οποία πράττει ακριβώς αυτό: εμποδίζει τη δημοσίευση αποφάσεων του Κυβερνητικού Συμβουλίου Μεταρρύθμισης με ένα απίστευτο νομικό σκεπτικό.
Μέσα από μια επιτήδεια διατυπωμένη διάταξη προσπαθείτε να πείσετε ότι οι αποφάσεις του Συμβουλίου Μεταρρύθμισης της Δημόσιας Διοίκησης δεν πρέπει να δημοσιεύονται πουθενά, επειδή -όπως λέτε- είναι πολιτικές. Πρόκειται για μια αδιαφανή μεθόδευση της τελευταίας στιγμής, που κατέθεσε ο κύριος Υπουργός την Παρασκευή, προφανώς υπό το βάρος των δικαστικών εξελίξεων. 
Για τους ίδιους λόγους, με το άρθρο 10 του νομοσχεδίου, ζητάτε από τη Βουλή να παρατείνει έως τα τέλη του 2014 την προθεσμία ολοκλήρωσης της υποτιθέμενης αξιολόγησης των δημοσίων φορέων που λήγει στις 31/12/2013. Όπως είπα προηγουμένως, για να διαθέσετε χιλιάδες υπαλλήλους στη διαθεσιμότητα, επικαλεστήκατε εκθέσεις αξιολόγησης, τις οποίες αρνηθήκατε να καταθέσετε στη Βουλή. Αυτό το γεγονός, μαζί με κάποιες άλλες παρανομίες του Υπουργείου σας, είχε ως αποτέλεσμα να μηνυθεί πρόσφατα ο κύριος Υπουργός από τους ενδιαφερομένους. 
Εδώ, απλά θα σας θυμίσω ότι με επιστολή μου πριν από δύο μήνες σας είχα ενημερώσει, κύριε Υπουργέ, για τη νομικά διάτρητη βάση των διαθεσιμοτήτων με αφορμή όσα έγιναν τον Αύγουστο στα νοσοκομεία. Στην επιστολή μου αυτή δεν απάντησε ποτέ ο κ. Μητσοτάκης, ο οποίος σήμερα απλώς εισπράττει τα επίχειρα των δήθεν αξιολογήσεων. Η άποψη των Ανεξάρτητων Ελλήνων, που έχω καταθέσει εγγράφως στον κ. Μητσοτάκη, είναι ότι η λεγόμενη «αξιολόγηση» αποτελεί μία απόλυτη κοροϊδία, όπως γίνεται σήμερα. 
Σε μια τέτοια παρωδία διοικητικής διαδικασίας, όπου το αρμόδιο συμβούλιο ενέκρινε -για παράδειγμα- εκθέσεις αξιολόγησης νοσοκομείων οι οποίες δεν είχαν καν κατατεθεί, εμείς δεν θα προσφέρουμε καμμία νομιμοποίηση, ιδιαίτερα τη στιγμή που τέτοιες ψεύτικες αξιολογήσεις οδηγούν σε χιλιάδες διαθεσιμότητες υπαλλήλων στο δημόσιο. Δυστυχώς, όμως, διαπιστώνουμε σήμερα ότι, αντί τα παθήματα να γίνουν μαθήματα, ο κ. Μητσοτάκης προσπαθεί να νομιμοποιήσει εκ των υστέρων όσα απολύτως τραγικά έπραξε ο κ. Γεωργιάδης με τα νοσοκομεία. 
Επανέρχομαι στην επιτήδεια διατυπωμένη τροπολογία που προανέφερα, η οποία περιέχει ειδική διάταξη για τους οργανισμούς των νοσοκομείων. Εκεί επιχειρείτε να δώσετε προσωρινή νομική κάλυψη στον Υπουργό Υγείας μέχρι τον επόμενο Απρίλιο, προκειμένου να μπορέσει να τελειώσει με τις ήδη δρομολογημένες διαθεσιμότητες προσωπικού νοσοκομείων. Για να το καταφέρετε δε αυτό, επιχειρείτε με την εν λόγω τροπολογία να στηρίξετε προσωρινά τους οργανισμούς «μαϊμού» των συγχωνευομένων καταργούμενων νοσοκομείων, οι οποίοι κατασκευάστηκαν με αυτοσχέδιες υπουργικές αποφάσεις. Είναι ακριβώς εκείνες οι αποφάσεις που στηρίχτηκαν πάνω στις ανύπαρκτες εκθέσεις αξιολόγησης που λέγαμε πριν. 
Σας έχω ζητήσει μέχρι τώρα πολλές φορές, κύριε Υπουργέ, να καταθέσετε στη Βουλή τις αξιολογήσεις για φορείς όπως νοσοκομεία, ασφαλιστικά ταμεία και δεν το έχετε κάνει, όπως το ίδιο έπραξα και προς τον Υπουργό Υγείας, τον κ. Γεωργιάδη. Ίσως δεν θέλετε να επιβαρύνετε τη θέση σας, λόγω των δικαστικών περιπετειών στις οποίες έχετε εμπλακεί μετά από μηνύσεις σωματείων των εργαζομένων. Ως δικηγόρος θα μπορούσα ενδεχομένως να το κατανοήσω. Ως Βουλευτής, όμως, δεν μπορώ να δεχτώ τη διαρκή υποτίμηση της Βουλής και το συνεχές κυνηγητό που παίζετε με τον Υπουργό Υγείας κ. Γεωργιάδη. Εμείς εδώ πρέπει να ξεκαθαρίσουμε πως σε ό,τι αφορά τους Ανεξάρτητους Έλληνες θα είμαστε αμείλικτοι. Καμμία νομική επιτηδειότητα δεν θα συσκοτίσει το μείζον αυτό ζήτημα για τη Δημόσια Διοίκηση. Καμμιά τροπολογία δεν μπορεί να εμποδίσει τη δικαιοσύνη να αναζητήσει και να λάβει τελικά τα πρακτικά του Κυβερνητικού Συμβουλίου Μεταρρύθμισης. Θα υπάρξει και λογοδοσία και καταλογισμός ευθυνών για τις «μαϊμού» εκθέσεις αξιολόγησης των νοσοκομείων. 
Τα πράγματα γίνονται πλέον πολύ σοβαρά, γιατί κανείς δεν έχει το δικαίωμα να επικαλείται άγνοια. Εισηγηθήκατε ως πολιτική ηγεσία στο Κυβερνητικό Συμβούλιο Μεταρρύθμισης καταργήσεις και συγχωνεύσεις φορέων, χωρίς όμως να δημοσιοποιήσετε τα δεδομένα της εισήγησής σας. Ρώτησα τον Υπουργό Υγείας για το ίδιο θέμα και προκλητικότατα αρνήθηκε να μου δώσει τις αξιολογήσεις των νοσοκομείων. Το μόνο που έπραξε ήταν να καταθέσει ένα έγγραφο στη Βουλή -που σίγουρα δεν το διάβασε- με τις ημερομηνίες εγκρίσεων των καταργήσεων νοσοκομείων ανά υγειονομική περιφέρεια. 
Αν ο κ. Γεωργιάδης είχε ασχοληθεί περισσότερο με τα θέματα του Υπουργείου του, θα είχε διαπιστώσει ότι αυτό το υπηρεσιακό έγγραφο εκθέτει ανεπανόρθωτα την Κυβέρνηση. Εκεί εμφανίζεται έκθεση αξιολόγησης νοσοκομείων της Υγειονομικής Περιφέρειας Πειραιά και νήσων Αιγαίου η οποία εξεδόθη στις 22 Αυγούστου να εγκρίνεται από το αρμόδιο συμβούλιο του Υπουργείου Υγείας την προηγούμενη μέρα, δηλαδή στις 21 Αυγούστου του 2013. 
Δυστυχώς αυτό δεν ήταν ένα μεμονωμένο περιστατικό. Σας υπενθυμίζω, κύριε Υπουργέ, πως έχω στείλει στοιχεία για πανομοιότυπη περίπτωση προς εσάς που εμπλέκει το Κυβερνητικό Συμβούλιο Μεταρρύθμισης και την πρώτη Υγειονομική Περιφέρεια Αττικής. Πάλι είχαμε προχρονολογημένη έγκριση εισήγησης του αρμοδίου διοικητή κ. Κοντοζαμάνη από το συμβούλιο στο οποίο εσείς συμμετείχατε. Εάν αυτό δεν αποτελεί διακωμώδηση της Δημόσιας Διοίκησης και παρωδία αξιολόγησης, τότε ειλικρινά δεν ξέρω τι άλλο θα μπορούσε να είναι.
Για να κλείσω το θέμα με τις αξιολογήσεις φορέων, θέλω να ελπίζω ότι από δω και πέρα θα σταματήσουν οι μεθοδεύσεις. Θυμίζω ότι την προηγούμενη εβδομάδα η κυρία Υφυπουργός δεσμεύτηκε στην επιτροπή ότι μέχρι να συζητηθεί το νομοσχέδιο στην Ολομέλεια, θα υπάρξει συγκεκριμένο χρονοδιάγραμμα αξιολόγησης των φορέων. Έστω και σήμερα, λοιπόν, καλό θα ήταν να το ακούγαμε αυτό. Και αυτό γιατί στις 10-10-2013 ματαιώσατε το διαγωνισμό επιλογής αναδόχου για τη στόχευση των αξιολογήσεων, όπως εσείς λέγατε χαρακτηριστικά. Ευτυχώς που τον ματαιώσατε, γιατί η λεγόμενη «στόχευση» αφορούσε εποπτευόμενους φορείς Υπουργείων των οποίων το προσωπικό θα μπορούσε να τεθεί αυθαίρετα σε διαθεσιμότητα ή να απολυθεί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Θα ήθελα λίγο χρόνο ακόμα, κυρία Πρόεδρε. Δεν θα δευτερολογήσω.
Πρόκειται, ειρήσθω εν παρόδω, για τον ίδιο διαγωνισμό για τον οποίο στις 3-9-2013 με διαβεβαιώνατε, κύριε Υπουργέ, ότι είναι απολύτως αναγκαίος, πέρα από αφορισμούς ή «δαιμονοποιήσεις» του ιδιωτικού τομέα, όπως λέγατε, και ότι η ολοκλήρωση του έργου επείγει. Ένα μήνα μετά, η Γενική Διεύθυνση Κατάστασης Προσωπικού του Υπουργείου σας σάς πληροφόρησε πως δεν απαιτείται πλέον η οργάνωση μίας τέτοιας ιδιωτικής συμβουλευτικής δομής. Έτσι, στις 10-10-2013 ματαιώσατε το έργο προϋπολογισμού 123.000 ευρώ απλά για να δημοσιεύσετε πρόσκληση υποβολής προτάσεων για την αξιολόγηση των εποπτευομένων φορέων μία εβδομάδα αργότερα, συνολικού προϋπολογισμού 750.000 ευρώ. Μάλιστα θέτετε ως προθεσμία για την ολοκλήρωση των αξιολογήσεων την 30η Απριλίου του 2014, αν και εκτιμάται ότι αυτές θα αφορούν περίπου οκτακόσιους οργανισμούς με τριάντα χιλιάδες υπαλλήλους. Είναι εκείνοι που θα αποτελέσουν τη νέα «δεξαμενή» εργαζομένων απ’ όπου θα προέλθουν οι υποψήφιοι για διαθεσιμότητα και απόλυση.
Εμείς λέμε ξεκάθαρα ότι και αυτή η fast track διαδικασία διάρκειας τεσσάρων μηνών παραπέμπει και πάλι στο κακό προηγούμενο των γνωστών πλέον «μαϊμού» αξιολογήσεων στο δημόσιο. Αναρωτιέμαι προσωπικά, γιατί άραγε οι λεγόμενοι φορείς-στόχοι δεν αξιολογήθηκαν σε εύθετο χρόνο από επιτροπές δημοσίων υπαλλήλων, αλλά επιλέγετε την τελευταία στιγμή εταιρείες συμβούλων που θα στοιχίσουν 750.000 ευρώ; Φοβάμαι, λοιπόν, ότι η προσπάθειά σας να αλλάξετε προφίλ με τέτοιες πρωτοβουλίες δεν θα είναι αρκετή. 
Γι’ αυτόν το λόγο και για όσους άλλους επιφυλάσσομαι να αναλύσω στην αυριανή συνεδρίαση, δηλώνω ότι οι Ανεξάρτητοι Έλληνες καταψηφίζουμε επί της αρχής το παρόν νομοσχέδιο.
Σας ευχαριστώ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κ. Χρυσοβελώνη.
Το λόγο έχει ο κ. Δημήτριος Κουκούτσης από τη Χρυσή Αυγή.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κυρία Πρόεδρε.
Ζούμε σε μία εποχή όπου η γνώση και η τεχνολογία έχουν δώσει νέες ευκαιρίες και νέες δυνατότητες στην ανθρώπινη δύναμη για εργασία και δημιουργία, όμως αυτή η ανθρώπινη δημιουργικότητα πολλές φορές με την κακή χρήση ή με τη σκόπιμη στρέβλωση που επιβάλλει το πολιτικό και οικονομικό σύστημα, ανατρέπει την ανθρώπινη δημιουργικότητα, ανατρέπει το ηθικό, το σωστό, το δίκαιο για να επικρατήσουν η εκμετάλλευση, η κατάχρηση, η αδικία, η σκοπιμότητα που υπηρετεί στόχους πολιτικούς, οικονομικούς, κοινωνικούς που ευνοούν την κερδοσκοπία, την τοκογλυφία, τη δουλικότητα, την παραβίαση ανθρώπινων αξιών, δικαιωμάτων εργασίας και ζωής.
Μπροστά σε όλες αυτές τις εξελίξεις, τις αλλαγές, τις υψηλές απαιτήσεις των πολιτών και την υποχρέωση του κράτους πώς θα ανταποκριθεί στο νέο αυτό τοπίο, η Δημόσια Διοίκηση με τις επιτελικές δομές που έχει σήμερα και τις ρυθμιστικές λειτουργίες της και παρεμβάσεις. Ο τυποποιημένος και γραφειοκρατικός σχεδιασμός που κυριαρχεί σε ολόκληρη τη δράση της ως μόνο αποτέλεσμα έχει την κωλυσιεργία. 
Ποια είναι, λοιπόν, σήμερα η κατάσταση στη Δημόσια Διοίκηση, κυρίως εξαιτίας του καπελώματος και του ελέγχου που ασκεί ασφυκτικά η εκτελεστική εξουσία η οποία θεωρεί τη Δημόσια Διοίκηση ένα λάφυρο; Την επόμενη μέρα των εκλογών θεωρεί η εκάστοτε κυβέρνηση ότι οι υπηρεσίες του δημοσίου είναι ένα φέουδο γι’ αυτούς. Ανατρέπουν το ρόλο τους και ουσιαστικά το σκοπό για τον οποίο υπάρχουν. Αντί, λοιπόν, να υπηρετεί τους πολίτες και την ελληνική κοινωνία υπηρετεί ξεκάθαρα τις πολιτικές των κομμάτων. Μετά έχουμε την ατέλειωτη γραφειοκρατία: δεκάδες, χιλιάδες νομοθετήματα, προεδρικά διατάγματα, εγκύκλιοι. Τα τελευταία χρόνια έχουμε υπουργικές αποφάσεις σε έξαρση, πράξεις νομοθετικού περιεχομένου, οι οποίες ουσιαστικά δημιουργούν ένα αλαλούμ, μια ζούγκλα. 
Έχουμε αλληλοσυγκρουόμενες ρυθμίσεις που η μια ακυρώνει και τροποποιεί την άλλη, χωρίς τελικά κανένας να γνωρίζει τι συμβαίνει στο τέλος και τι ισχύει. Έτσι έχουμε μια ποικιλία διαφορετικών αποφάσεων και ιδίως καθυστερήσεις που αχρηστεύουν την όποια απόφαση αφού όταν εκδοθεί είναι πλέον άνευ αξίας και άνευ ενδιαφέροντος για τον αιτούντα. Αδικαιολόγητη καθυστέρηση της νέας τεχνολογίας, ανύπαρκτη επιμόρφωση των στελεχών, δυσλειτουργία. 
Το χειρότερο απ’ όλα είναι οι υποδομές που βρίσκονται πολλά χρόνια πίσω. Είναι άθλιες υποδομές, όπως είναι τα κτήρια. 
Εδώ και πάρα πολύ καιρό υπάρχει ένα σχέδιο κατασυκοφάντησης των δημοσίων υπηρεσιών, ύβρεις, λασπολογία που στόχευε στο μεγάλο αριθμό των εργαζομένων. Έτσι έλεγαν. Αποδείχθηκε ότι και αυτό είναι ψευδές. 
Έχουμε άνιση κατανομή αποδοχών. Ας μη γελιόμαστε. Υπάρχει ένα αρκετά μεγάλο ποσοστό εργαζομένων το οποίο απολάμβανε μεγάλων αποδοχών. Η μεγάλη πλειοψηφία ήταν μισθοσυντήρητοι με μέτριες απολαβές. 
Για μας η Δημόσια Διοίκηση πρέπει να είναι ανεξάρτητη και να λειτουργεί σύμφωνα με τους νόμους του κράτους και με αποκλειστική ευθύνη για ό,τι αφορά στη διοίκησή της. Μιλάμε για πλήρη εκσυγχρονισμό όλων των υπηρεσιών και έτσι ο πολίτης για οτιδήποτε χρειάζεται θα απευθύνεται σε μια υπηρεσία και απ’ αυτήν θα παίρνει τα απαιτούμενα έγγραφα χωρίς να είναι υποχρεωμένος να γυροφέρνει από όροφο σε όροφο και από κτήριο σε κτήριο. 
Ποιο είναι σήμερα το πρόγραμμα για την επιμόρφωση; Συζητήθηκε στην επιτροπή για μια πρωτοβουλία που υπήρξε γύρω στο 2004. Από εκεί και έπειτα ποιο είναι σήμερα το σύστημα αξιολόγησης; Πού είναι ο αξιοπρεπής μισθός; Τηρείται η προβλεπόμενη νομοθεσία; Τι γίνεται με τη γραφειοκρατία; Ζητούμε πλήρη διαφάνεια σε όλες τις αποφάσεις του δημοσίου, πλήρη γνωστοποίηση σε όλους τους πολίτες. Ζητούμε καταγραφή όλων των δαπανών του δημόσιου ταμείου αναλυτικά και συγκεκριμένα και ανάρτηση σε ιστοσελίδες για γνωστοποίηση σε όλο τον ελληνικό λαό. 
Η Δημόσια Διοίκηση πρέπει να απαλλαγεί από το κακό παρελθόν και κυρίως πρέπει να ξανακερδίσει την εμπιστοσύνη του πολίτη. Εδώ σ’ αυτή τη χώρα έχουμε το εξής: Όλοι υβρίζουν το δημόσιο υπάλληλο, αλλά όλοι θέλουν να βρεθούν στη θέση του. 
Το παρόν σχέδιο νόμου δηλώσαμε και στην επιτροπή εξαρχής ότι έχει αποσπασματικότητα. Γι’ αυτό και εμείς δηλώνουμε ότι, ενώ έχει άρθρα τα οποία πραγματικά έχουν μια θετική χροιά, επί της αρχής θα το καταψηφίσουμε. Ποιας «αρχής», δηλαδή; Θεωρούμε ότι είναι μια συρραφή. 
Μιλούμε σήμερα για κεκτημένα. Μιλούμε για τα κεκτημένα των δημοσίων υπαλλήλων. Από το να κόψουμε, παραδείγματος χάριν, τις έξι ημέρες της ειδικής άδειας για τη χρήση ηλεκτρονικού υπολογιστή, δεν θα ήταν προτιμότερο να κοιτάξουμε να διασφαλίσουμε αυτό που γίνεται σε όλες τις πολιτισμένες χώρες, δηλαδή ανά δύο ώρες ο συγκεκριμένος υπάλληλος να απολαμβάνει ένα τέταρτο ηρεμίας; Απλά πράγματα είναι αυτά. 
Υπάρχει και κάτι άλλο σε κάποια άρθρα. Υπάρχει ένα καθεστώς καχυποψίας απέναντι στο δημόσιο υπάλληλο. Σήμερα, μπορεί να ζούμε σε μια εποχή κατά την οποία λέμε ότι οι δημόσιοι υπάλληλοι είναι αυτοί που υποφέρουν πρώτοι, είναι αυτοί στους οποίους απευθύνεται πρώτα το κράτος για να πάρει κάποια ζητούμενα, όμως, πρέπει να ομολογήσουμε ότι ζούμε σε μια μετασοσιαλιστική εποχή. Μιλάω για τον υπαρκτό σοσιαλισμό. Ξαναγύρισε εκείνο το λεχθέν της εποχής, ότι «εμείς κάνουμε πως δουλεύουμε και εσείς κάνετε πως μας πληρώνετε». Κάπως έτσι έχουν τα πράγματα σήμερα. 
Για τις άδειες των εξετάσεων ειπώθηκαν πάρα πολλά πράγματα. Θα μιλήσουμε και για τα άρθρα εκτενέστατα αύριο. 
Υπάρχει, όμως, μια διαφορά στο άρθρο 9, στο οποίο δηλώνεται ξεκάθαρα ότι αφορά το ΕΣΥ και τις μονάδες κοινωνικής φροντίδας. Εμείς θεωρούμε και το δηλώνουμε για μια ακόμα φορά ότι η επικούρηση είναι σκλαβιά. 
Σε γενικές γραμμές, θα πούμε πάλι για τις διατάξεις που αφορούν το 8Κ και το 9Κ ότι, ναι, είμαστε σύμφωνοι, αλλά θα αναφερθούμε εκτενέστερα αύριο. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κύριε Κουκούτση. 
Ο κ. Ιωάννης Πανούσης, ειδικός αγορητής της Δημοκρατικής Αριστεράς, έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κυρία Πρόεδρε. 
Όπως είπα και στην επιτροπή, η Δημόσια Διοίκηση κατά πολλούς είναι ένα ανησυχητικό είδωλο της πολιτικής ζωής, με την έννοια ότι επηρεάζεται σημαντικά από τον τρόπο που λαμβάνονται οι πολιτικές αποφάσεις. Έτσι, η διάκριση ανάμεσα στη θέσπιση ενός κανόνα ή στη διαμόρφωση μιας δημόσιας πολιτικής από τη μια πλευρά και στην εφαρμογή της από την άλλη ανατίθεται σε διαφορετικά όργανα: Κυβέρνηση, Βουλή, Δημόσια Διοίκηση. Αυτό, όμως, μέχρι στιγμής δεν έχει αποτρέψει τη συγκέντρωση υπέρμετρης εξουσίας στην εκάστοτε κυβέρνηση. 
Η συνεργασία και η εναρμόνιση της δράσης αυτού του δυαδικού συστήματος δεν είναι η καλύτερη δυνατή, στη χώρα μας τουλάχιστον. Αυτή η λεγόμενη «διαπλαστική δυνατότητα» της Δημόσιας Διοίκησης στην κατάρτιση νόμων υποχωρεί μπροστά στην εξουσία αφανών νομοθετών -βλέπε τεχνοκρατών- των διαφόρων Υπουργείων, κάτι που βλέπουμε πιο έντονα στο Υπουργείο Οικονομικών, σε βαθμό που να εκφεύγει ο πολιτικός έλεγχος και από την ίδια τη Βουλή. 
Οι δημόσιοι υπάλληλοι είναι εκτελεστές της θέλησης του κράτους και υπηρετούν το λαό. Πώς, όμως, να ασκηθεί αυτό το λειτούργημα και να επιτευχθεί η συνέχεια της άσκησης της διοίκησης και της παροχής υψηλών δημοσίων υπηρεσιών, όταν αφ’ ενός αλλάζει επανειλημμένως το στάτους των δημοσίων υπαλλήλων και αφ’ ετέρου επηρεάζεται όλη η λειτουργία της Δημόσιας Διοίκησης από τις πολιτικές μεταβολές -βλέπε εναλλαγές της κυβερνητικής ηγεσίας στα αρμόδια Υπουργεία, αλλά και σε οργανισμούς και φορείς- και τις εναλλαγές πολιτικής;
Έτσι, οι αρχές της ουδετερότητας, της αμεροληψίας, της αξιοκρατίας, της αποτελεσματικότητας, που συνέχεια επικαλούμαστε, δεν μπορούν να υπηρετηθούν από ένα ευνοιοκρατικό, πελατειακό πολιτικό σύστημα, που παρεμβαίνει άλλοτε διοικητικά και άλλοτε νομοθετικά. Η ποιότητα της δημοκρατίας χαλαρώνει και η λαϊκή κυριαρχία, αλλά και το δημόσιο συμφέρον δεν μπορούν να υπηρετηθούν. 
Ο καλός υπάλληλος δεν μπορεί να λειτουργεί ως πολιτικός, αλλά ούτε και ο καλός πολιτικός μπορεί να λειτουργεί ως υπάλληλος. Ούτε η διοίκηση κομματικοποιείται ούτε η πολιτική εκφυλίζεται σε μια ιδιόμορφη υπαλληλοκρατία. Πρέπει ο ένας ρόλος να εξισορροπεί την ισχύ του άλλου, για να υπηρετήσουν σωστά και οι δύο το δημόσιο συμφέρον. Κυρίως, έχουμε ανάγκη από την τήρηση και το σεβασμό στις αρχές και όχι σε νέους νόμους και μάλιστα αποσπασματικούς ή συγκυριακού χαρακτήρα. 
Εάν με ρωτούσατε για το ποια θα έπρεπε να ήταν η πρώτη κίνηση του Υπουργού –και νέου Υπουργού και νέου στις ιδέες- θα έλεγα να καταργηθούν όλοι οι νόμοι και να καταρτιστεί ένας εύληπτος, μικρός υπαλληλικός κώδικας και ένας κώδικας δεοντολογίας. Μέχρι τότε –το έχω πει δυο, τρεις φορές- ας γίνει μια κωδικοποίηση, ώστε ο πολίτης και όχι ο μανδαρίνος του Υπουργείου να γνωρίζει τι ισχύει και ποιο όργανο έχει την αρμοδιότητα. 
Επί των αρχών, άραγε υπηρετούνται οι αρχές της Δημόσιας Διοίκησης, του δημόσιου δικαίου από το νομοθέτη; Για παράδειγμα, η αρχή της συνέπειας στο δημόσιο δίκαιο σημαίνει πριν απ’ όλα ορθολογική οργάνωση, αλλά σημαίνει και σταθερότητα νομικών σχέσεων, σημαίνει και ασφάλεια δικαίου, δυνατότητα πρόβλεψης και σχεδιασμού της μελλοντική έκβασης των σημερινών ρυθμίσεων. Αυτό προϋποθέτει ότι δεν θα έχουμε αντιφατικές αποφάσεις, θα έχουμε καλή πίστη, εμπιστοσύνη σε όλα τα μέρη, ισότητα και αμοιβαιότητα. 
Η αρχή της αυτοδέσμευσης σημαίνει σεβασμό από τη διοίκηση των ισχυόντων κανόνων, με βάση την αρχή της νομιμότητας, της σταθερότητας, των δικαιωμάτων, δηλαδή να μην έχουμε διοικητικές πράξεις με αναδρομική ισχύ και να μην έχουμε άρση του μίνιμουμ της ανθρώπινης αξιοπρέπειας των δημοσίων λειτουργών και υπαλλήλων. 
Η αρχή της χρηστής διοίκησης σημαίνει συνέχεια του κράτους δικαίου, που συμπεριλαμβάνει τη διοικητική ηθική, αιτιολογημένες αποφάσεις, επιείκεια, ισότητα, δημόσιο συμφέρον. Εδώ θα έθετα και το ζήτημα των υπό ομηρία ευρισκόμενων ακόμα διοικητικών υπαλλήλων των πανεπιστημίων, οι οποίοι παραμένουν θύματα διαπλοκών και ανευθυνότητας. 
Κύριε Υπουργέ, η γραφειοπαθολογική δυσλειτουργία του δημοσίου δεν διορθώνεται μόνο με ορθολογικό εκσυγχρονισμό των υπηρεσιών, γιατί πρέπει να αλλάξουν οι ρόλοι και κυρίως να αλλάξει η νοοτροπία του κράτους. Είναι ιδεολόγημα ότι για όλα φταίνε οι δημόσιοι υπάλληλοι, η ακαταλληλότητα, η ανικανότητα, η απροθυμία τους. 
Ο οργανοδιοικητικός μηχανισμός της χώρας βρίσκεται στα χέρια των πολιτικών και είναι αναπόσπαστο μέρος του πελατειακού κράτους. Το ίδιο ισχύει και για την κοινωνική λειτουργία της Δημόσιας Διοίκησης. Άρα, ο λεγόμενος γραφειοκρατισμός συνιστά σύστημα κοινωνικοπολιτικού ελέγχου –αυτό που θα ονομάζαμε «αυταρχικός κρατισμός»- και όχι απλή παθογένεια της Δημόσιας Διοίκησης και των δημοσίων υπαλλήλων, ανεξάρτητα –για να είμαστε ειλικρινείς- από τον κακό δημοσιοϋπαλληλικό κορπορατισμό και συντεχνιασμό. 
Με άλλα λόγια, η λύση δεν βρίσκεται σε αυτό που ο Βέμπερ έλεγε «ιδιοτυπικός ορθολογισμός», αλλά στην αρχηγική κομματαρχία και στη διαφθορά της συνενοχής. 
Η μεταρρυθμιστική πολιτική ενός Υπουργείου Διοικητική Μεταρρύθμισης προϋποθέτει: Πρώτον, δομική αναδιάρθρωση και νέο σχεδιασμό υπηρεσιών και διαδικασιών. Δεύτερον, σύνδεση διοίκησης με κοινωνία και οικονομία, αλλά κυρίως αλλαγή κουλτούρας και του κράτους και της Δημόσιας Διοίκησης. Αν οι σχέσεις διοίκησης και πολιτικής είναι συμπληρωματικές και διαδραστικές, τότε η κοινωνική αποτελεσματικότητα και το δημόσιο συμφέρον θα καθοδηγούν και τους μεν και τους δε, πέραν οποιονδήποτε λειτουργικών ανασχεδιασμών που γίνονται με νόμους. 
Αγαπητοί συνάδελφοι, η καλή νομοθέτηση ή αλλιώς ευνομία, περιλαμβάνει πρώτον, τη χρηστή και εύρυθμη διοίκηση και, δεύτερον, την ορθοτομούσα δικαιοσύνη. Κοινός, θα έλεγα, παρονομαστής των δύο αυτών λειτουργιών του καλώς νομοθετείν είναι το «αποδιδόναι εκάστω το προσήκον». Σε κάθε περίπτωση η χρηστή διοίκηση ως έννοια γένους είναι αναπόσπαστο μέρος του κράτους δικαίου με κοινωνικό πρόσωπο, και συνιστά σύνδεση πολλών αρχών, με επίκεντρο την αρχή της νομιμότητας, την αρχή της καλής πίστης, την αρχή δικαιολογημένης εμπιστοσύνης προς το κράτος, την αρχή της συνέχειας των δημοσίων υπηρεσιών και την αρχή της ίσης μεταχείρισης των διοικουμένων. 
Η αρχή της σταθερότητας των διοικητικών υπηρεσιών, χάριν του δημοσίου συμφέροντος, είναι αυτή που νομιμοποιεί ηθικά και λειτουργικά τη διοίκηση. Οι άδικες ή σκληρές αποφάσεις, ακόμα κι αν συμφωνούν με την τυπική νομιμότητα, δεν καλύπτουν πλήρως το ύπατο αγαθό που δεν είναι άλλο απ’ την καλή διακυβέρνηση υπέρ του δημοσίου συμφέροντος. Σε κάθε περίπτωση, οι αστοχίες της αγοράς και η αποτυχίες του κράτους δεν είναι δυνατόν να χρεώνονται στη Δημόσια Διοίκηση και ιδίως στους δημόσιους υπαλλήλους. 
Άρα, ποια είναι τελικά η φιλοσοφία αυτού του νομοσχεδίου; Είμαι, ενδεχομένως, ο πρώτος που θα αναγνωρίσει ότι υπάρχουν πολλά κακώς κείμενα στην ελληνική Δημόσια Διοίκηση, τα οποία πρέπει να διορθωθούν. Κυρίως υπάρχουν πάρα πολλά πράγματα που πρέπει να οριοθετηθούν στη λειτουργία της Δημόσιας Διοίκησης. Το θέμα, όμως, δεν είναι αν κάποιοι δημόσιοι υπάλληλοι έχουν κάποια προνόμια, αλλά το πολιτικό πρόβλημα είναι ότι αυτοί που τα έδωσαν είναι οι ίδιοι που τώρα τα παίρνουν πίσω, χωρίς αυτοί οι συγκεκριμένοι να υφίστανται καμμία κύρωση ή μομφή γι’ αυτό που έκαναν.
Οι δημόσιοι υπάλληλοι δεν αυτοδιορίστηκαν ούτε προσδιόρισαν οι ίδιοι τις υποχρεώσεις και τα δικαιώματά τους. Θα ήταν ενδιαφέρον ο ελληνικός λαός να μάθει ποιοι Υπουργοί και γιατί τα έδιναν αυτά τα προνόμια. Τα υπόλοιπα είναι προφάσεις εν αμαρτίαις.
Είναι πιο σημαντικό να δούμε με βάση ποια φιλοσοφία θα κάνουμε την αλλαγή και ποιο στόχο θέλουμε να πετύχουμε. Θέλουμε να δημιουργήσουμε μια λειτουργική και αποτελεσματική Δημόσια Διοίκηση στην υπηρεσία του πολίτη ή θέλουμε να ανταποκριθούμε σε μια ευρέως διαδεδομένη αρνητική εικόνα που υπάρχει σε ένα μεγάλο τμήμα της κοινής γνώμης σχετικά με το δημόσιο και τους δημόσιους υπαλλήλους; Διότι είναι διαφορετικό πράγμα να θες να διορθώσεις και διαφορετικό πράγμα να θες να τιμωρήσεις. Τι από τα δύο, λοιπόν, επιδιώκουμε να κάνουμε με το παρόν νομοσχέδιο; Δεν είναι σαφές. Διότι σε άλλα σημεία φαίνεται να επικρατεί η πρώτη, διορθωτική αλλαγή και σε άλλα η δεύτερη, τιμωρητική λογική. Φοβάμαι δε ότι λόγω της μόνιμης «έκτακτης ανάγκης», ρύθμισης δηλαδή παθογενειών τριάντα εννέα ετών Μεταπολίτευσης θα συνεχίσουμε να νομοθετούμε με το κομμάτι ή με τη συγκυρία. 
Είναι γνωστή και ευρέως διαδεδομένη η αντίληψη ότι οι δημόσιοι υπάλληλοι είναι βολεμένοι, δεν δουλεύουν όσο θα έπρεπε, έχουν προσληφθεί με αδιαφανείς διαδικασίες, δεν έχουν τα προσόντα της θέσης τους, δυσκολεύουν τη ζωή του πολίτη και προστατεύονται από το πολιτικό σύστημα ή βρίσκονται στο απυρόβλητο τη στιγμή που στον ιδιωτικό τομέα επικρατεί ανεργία και εργασιακή ανασφάλεια. Δεν θα ήθελα να δω το θέμα περιπτωσιολογικά ούτε να αξιολογήσω σε ποιον βαθμό αυτές οι αντιλήψεις ανταποκρίνονται στην πραγματικότητα. Και αυτό διότι θεωρώ ότι κάτι τέτοιο είναι λάθος ως αντίληψη. Είναι λάθος να κυβερνάμε προσπαθώντας να ανταποκριθούμε στα συλλογικά στερεότυπα, βάζοντας τους πάντες στο ίδιο σακί. Είναι λάθος να νομοθετούμε τη στιγμή αυτή αποκλειστικά και μόνο με μια τιμωρητική λογική προς τους δημόσιους υπαλλήλους μόνο και μόνο για να γίνουμε αρεστοί σε όσους αναπαράγουν τα συγκεκριμένα στερεότυπα για τους υπαλλήλους του δημοσίου. Αν μη τι άλλο είναι και άδικο για τους χιλιάδες άξιους, απόλυτα ικανούς και υψηλών προσόντων δημοσίους υπαλλήλους, οι οποίοι επιτελούν το έργο τους με απόλυτη ευσυνειδησία και με αποτελεσματικό τρόπο.
Θα επανέλθω επί των άρθρων. Θέλω, όμως, να θίξω δύο-τρία πράγματα σχετικά με τη δυνατότητα του Υπουργείου να εφαρμόσει αυτά που θεσμοθετεί. Δηλαδή, εμφανίζει στο άρθρο 2 και 3 ιδιώτες γιατρούς που θα επιβλέπουν και θα ελέγχουν τους υπαλλήλους οι οποίοι ζητάνε αναρρωτική άδεια, χωρίς να υπάρχει, αν μη τι άλλο, μια κοινή υπουργική απόφαση των Υπουργείων Υγείας και Διοικητικής Μεταρρύθμισης για μια τέτοια δράση. Φτιάχνουμε, δηλαδή, παραπτώματα χωρίς να φτιάχνουμε μηχανισμό ελέγχου. 
Τις εκπαιδευτικές άδειες τις μειώνουμε, λέει, διότι γινόταν κατάχρηση όταν ήταν είκοσι μέρες. Μα, και με δέκα μέρες μπορείς να κάνεις κατάχρηση. Δεν είναι θέμα, λοιπόν, του αριθμού των ημερών. Είναι θέμα των μηχανισμών ελέγχου. Από την άλλη μεριά είναι εκσυγχρονιστικό να θέλουμε να αναβαθμίσουμε τη Δημόσια Διοίκηση χωρίς να αναβαθμίζουμε τους δημόσιους υπαλλήλους μέσα από μία συνεχή επιμόρφωση; 
Το ίδιο έχει να κάνει και με τη γονική άδεια, που έχουμε πολλές επιφυλάξεις για το κατά πόσον είναι μέσα στο πνεύμα της κοινοτικής οδηγίας, και το ίδιο ισχύει και με τις ιατρικές βεβαιώσεις από ιδιώτες γιατρούς που δεν ελέγχονται.
Στο ζήτημα του ΑΣΕΠ έχουμε πάρα πολλές επιφυλάξεις, διότι δίνουμε στο ΑΣΕΠ ένα διττό ρόλο. Τι έκανε το ΑΣΕΠ μέχρι πρότινος; Αποφάσιζε σύμφωνα με τυπικές διαδικασίες. Σήμερα το βάζουμε να βάζει και ουσιαστικά προσόντα με βάση, δε, και τις απόψεις του οργανισμού που καλεί να γίνει ο διαγωνισμός. Άρα το ΑΣΕΠ αποκτά μια διττή ιδιότητα και ο διαγωνισμός δεν φαίνεται εξαρχής να είναι αναγκαστικά κατοχυρωμένος απέναντι σε διάφορες πιθανές διαρροές.
Στο ζήτημα του Πειθαρχικού Κώδικα δυνητικής αργίας-αναγκαστικής αργίας, νομίζω ότι πρέπει να τα ξαναπούμε από την αρχή όλα αυτά. Ο δημόσιος υπάλληλος υπάγεται στους κανόνες υπακοής και της πολιτικής ουδετερότητας. Μερικοί λένε ότι είναι ειδικός πολίτης σε μια ειδική σχέση εξάρτησης από το κράτος. Όμως ο δημόσιος υπάλληλος είναι ταυτόχρονα και ο διαχειριστής αλλότριων δημοσίων υποθέσεων, δηλαδή του κοινωνικού συνόλου και, κατά το Σύνταγμα, υπηρέτης του λαού. Άρα οι περιορισμοί που μπορείς να τους επιβάλεις δεν μπορούν να φτάσουν ούτε σε κομματική υποταγή ούτε σε διάφορα ιδιώνυμα ειδικά πειθαρχικά παραπτώματα για ηθικά καθήκοντα ειδικών υπαλλήλων, ιδίως δε εάν πρόκειται και για ευθύνες άλλων. 
Άρα, νομίζω, ότι πρέπει να ξαναδούμε, πέρα από δογματισμούς και αφορισμούς, όλη την ιστορία της πειθαρχικής διαδικασίας και παρά την αυτοτέλεια του κολάσιμου του πειθαρχικού παραπτώματος, να μη θυσιάσουμε δικονομικές αρχές και προθεσμίες σε αυτήν την υπηρεσία. Στο Πειθαρχικό δεν θα έβλαπτε να είχαμε ένα όργανο το οποίο να μην ήταν μόνο δικαστικός ή από το Νομικό Συμβούλιο του Κράτους, αλλά να ήταν και ένας πανεπιστημιακός. Άρα δεν είμαι βέβαιος ότι ο όρος «εξορθολογισμός» που χρησιμοποιεί η αιτιολογική έκθεση δεν χρησιμοποιείται ανορθολογικά, διότι πολλά είναι ανορθολογικά μέσα στο νομοσχέδιο.
Ήταν ενδιαφέρουσα η τοποθέτηση του Υπουργού ότι δεν γίνεται αναγκαστικά μια μεγάλη μεταρρύθμιση με μεγάλες κουβέντες και μεγάλους νόμους αλλά ότι μπορεί να γίνεται με μικρά κομμάτια, που κάποια στιγμή θα φτιάξουν ένα τελικό παζλ. Ας το ελπίσουμε αυτό. Και είναι αυτό το κριτήριο με βάση το οποίο η Δημοκρατική Αριστερά δίνει μία προθεσμία στον Υπουργό να μαζέψει τα κομμάτια και να τα φέρει ως τελικό νόμο. Ενδιαμέσως όμως τα θέματα των πολυτέκνων, τα θέματα των ατόμων με αναπηρία, οι επιτυχόντες του ΑΣΕΠ από τις προκηρύξεις 8Κ και 9Κ και οι αθλητές, οι οποίοι δεν πρέπει να έχουν αυτή την κοινή μοίρα, διότι είναι με διαφορετικό στάτους και δεν μπορεί να τους βάλει στον γενικό κορβανά, όλοι αυτοί θα πρέπει να τύχουν μιας άλλης μεταχείρισης. 
Άρα, κύριε Υπουργέ, ψηφίζουμε επί της αρχής μια μετέωρη μεταρρύθμιση, με τις επιφυλάξεις που είπαμε και που θα ξαναπούμε και αύριο, ελπίζοντας ότι το ταχύτερο δυνατό θα δείτε έναν άλλον τρόπο προσέγγισης των δημόσιων λειτουργιών και των δημόσιων λειτουργών. 
Θα μου επιτρέψετε, κύριε Πρόεδρε, κατά παρέκκλιση της δικής μου τακτικής ή πολιτικής πρακτικής, να μιλήσω λίγο γι’ αυτά που είπε ο φίλος και συνάδελφος Αλέξης Μητρόπουλος. Το κρίσιμο ερώτημα δεν είναι αν θέλουμε μια μονοδρομική και αληθινή Αριστερά, τη μοναδική μονοδρομική και αλάθητη Αριστερά. Το κρίσιμο ερώτημα είναι αν θέλουμε μια συνθετική κυβερνώσα Αριστερά. Αν η επιλογή μας είναι η δεύτερη, καλό θα είναι να μη συνεχίσουν τα κόμματα της Αριστεράς να εκδίδουν πιστοποιητικά αριστεροφροσύνης και πολιτικής ορθοφροσύνης ή να κάνουν πόλεμο προθέσεων. Κανείς δεν κατέχει την απόλυτη πολιτική αλήθεια. Κατά τη γνώμη μου ούτε η Ιστορία. Άρα όσο λιγότερο καταγγέλλουμε τους άλλους ομοϊδεάτες μας τόσο ευκολότερος θα γίνει ο δρόμος, αν πράγματι θέλουμε και επιθυμούμε τον δρόμο της κυβερνώσας Αριστεράς.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πανούση.
Ο κ. Χρήστος Κατσώτης, εκ μέρους του Κομμουνιστικού Κόμματος Ελλάδος, κλείνει τον κύκλο των ειδικών αγορητών.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε.
Από χθες τα ξημερώματα είναι σε εξέλιξη η εικοσιτετράωρη πανεργατική απεργία των εργαζομένων στον ιδιωτικό και δημόσιο τομέα. Μέσα σε συνθήκες εργοδοτικής τρομοκρατίας και κρατικής καταστολής δίνεται άνιση μάχη σε όλους τους κλάδους. Χαιρετίζουμε όλους τους εργαζόμενους απεργούς. Καλούμε αυτούς που φοβήθηκαν να συστρατευθούν στον αγώνα για να σταματήσει η επίθεση. Θα κάνετε λάθος να τους μετρήσετε υπέρ σας, κύριε Υπουργέ, αυτούς που δεν απήργησαν. 
Καταγγέλλουμε και από αυτό το Βήμα την αδιάλειπτη παρουσία των δυνάμεων καταστολής σε κάθε χώρο δουλειάς που οι εργαζόμενοι αγωνίζονται. Η Κυβέρνηση με προκλητικό τρόπο διαθέτει στους εργοδότες τις δυνάμεις καταστολής για να χτυπήσουν, να εμποδίσουν τον αγώνα τους, να τους υποτάξουν στις επιλογές της εργοδοσίας, που δεν είναι άλλες από την ισοπέδωση κάθε δικαιώματος των εργαζομένων. 
Αυτό είναι το κράτος που θέλετε, κράτος και δημόσιο δυνάστες των εργαζομένων και του λαού, με υποταγμένους και πειθήνιους εργαζομένους στην ταξική σας πολιτική, στην υπεράσπιση του κεφαλαίου και των αναγκών του σε κάθε περίοδο. Αυτό το κράτος, αυτό το δημόσιο ασκεί ταξική πολιτική και δεν μπορεί παρά να αντιμετωπίζεται από τους εργαζόμενους με μαχητικό τρόπο και να διεκδικούν αυτοί υπηρεσίες σύγχρονες, δημόσιες, δωρεάν, να διεκδικούν δημοκρατικά δικαιώματα και ελευθερίες. Πάνω απ’ όλα, όμως, η πλειοψηφία του λαού μας διεκδικεί άλλη μορφή οργάνωσης της οικονομίας και της εξουσίας, ώστε να γίνουν λαϊκή περιουσία τα συγκεντρωμένα μέσα παραγωγής, η εξουσία να περιέλθει στην εργατική τάξη και στο λαό, να δημιουργηθεί το εργατικό κράτος, που μόνο αυτό θα μπορεί να σταθεί δίπλα, αρωγός στην ικανοποίηση των αναγκών του λαού.
Η Κυβέρνηση, και μ’ αυτό το νομοσχέδιο, υλοποιεί και στον δημόσιο τομέα τις αναδιαρθρώσεις, τις μεταρρυθμίσεις ή όπως αλλιώς τις παρουσιάζει. Ο Υπουργός δηλώνει ότι βρήκε τις δεσμεύσεις για την κινητικότητα, τις διαθεσιμότητες και τις απολύσεις και τις υλοποιεί. Δεν πείθει κανέναν ότι έχει άλλη θέση από την ισοπέδωση των δικαιωμάτων των εργαζομένων, από τη στήριξη του βάρβαρου συστήματος. Εξάλλου, είστε ένας από τους βαστάζους αυτού του συστήματος. 
Η κατάργηση της σταθερής, μόνιμης δουλειάς, η θέσπιση και η γενίκευση των ελαστικών μορφών απασχόλησης, η διεύρυνση της απλήρωτης δουλειάς μέσα από τη μαθητεία, την πρακτική άσκηση, η κατάργηση των ελεύθερων συλλογικών διαπραγματεύσεων, οι ανατροπές στην κοινωνική ασφάλιση, η μείωση του δημόσιου τομέα, η δημιουργία κράτους-επιτελείου αποτελεσματικού για την υλοποίηση της στρατηγικής του κεφαλαίου είναι ζητήματα που προωθούνται σε όλες τις χώρες της Ευρωπαϊκής Ένωσης και υλοποιούνται παντού.
Το παρόν σχέδιο νόμου έρχεται να ενισχύσει αυτή την προοπτική, η οποία είναι σε πλήρη αντίθεση με τις ανάγκες του λαού. Το σχέδιο νόμου είναι σε συνέχεια της νομοθετικής ρύθμισης Μανιτάκη. Συνεχίζει τις ανατροπές. Κινείται σε ακόμη πιο αντιδραστική κατεύθυνση. 
Με την πλειοψηφία των άρθρων επέρχονται δυσμενείς αλλαγές σε βάρος των δημοσίων υπαλλήλων με αύξηση του χρόνου εργασίας μέσα από την κατάργηση διαφόρων ρυθμίσεων που αφορούσαν την ασφάλεια στην εργασία αλλά και άλλων συλλογικών δικαιωμάτων και με τη θεσμοθέτηση δυσμενέστερων όρων. 
Δεν πρόκειται για αλλαγές που αναβαθμίζουν το δημόσιο τομέα, όπως αναφέρεται στην εισηγητική έκθεση. Δεν είναι αναβάθμιση η παραχώρηση υπηρεσιών σε ιδιώτες, το κλείσιμο οργανισμών, νοσοκομείων, οι απολύσεις και οι διαθεσιμότητες. Δεν είναι αναβάθμιση η κατάργηση της υγιεινής και ασφάλειας στην εργασία, η κατάργηση των εκπαιδευτικών αδειών και των αναρρωτικών αδειών.
Δεν είναι αναβάθμιση οι αλλαγές που φέρνει το νομοσχέδιο στο Πειθαρχικό Δίκαιο όπου διώκεται το παράπτωμα της αναξιοπρεπούς, όπως λέει, ή ανάρμοστης ή ανάξιας συμπεριφοράς, όπως μπορεί να χαρακτηριστεί από οποιονδήποτε η πολιτική, η συνδικαλιστική και κοινωνική δράση κάποιου εργαζόμενου. 
Έχει ακουστεί πολλές φορές η φράση «Δεν υπάρχουν κεκτημένα». Μάλιστα ειπώθηκε και στην επιτροπή. Αυτό κάνατε και με το σχέδιο νόμου. Χρησιμοποίησε αποκαλυπτικά στην επιτροπή ο κ. Ρήγας, ο εισηγητής του ΠΑΣΟΚ, τη φράση του αείμνηστου Χαρίλαου Φλωράκη «Απλώσαμε πολύ τραχανά» και εξήγησε ότι απλώθηκαν τα προνόμια. Αυτό εννοούσε δηλαδή. Έρχεστε, λοιπόν, τώρα να τα μαζέψετε, να καταργήσετε ό,τι έχει απομείνει. 
Το σχέδιο νόμου εκτός από τα άρθρα που προβλέπουν κατάργηση στοιχειωδών δικαιωμάτων και όχι προνομίων, όπως ειπώθηκε, έρχεται και κάνει πιο αντιδραστικό το Πειθαρχικό Δίκαιο, παρά τις όποιες ρυθμίσεις που προβλέπει για τη δυνητική αργία και όχι την αυτοδίκαια αργία για μέλη υπηρεσιακών συμβουλίων. 
Επειδή γίνεται συνεχής αναφορά στα μνημόνια και στις δεσμεύσεις που έχουν αναληφθεί, έχουμε να τονίσουμε ότι τα μέτρα που συμπεριλαμβάνονται στα μνημόνια είναι η σάρωση των δικαιωμάτων των εργαζομένων στο δημόσιο και στον ιδιωτικό τομέα, με κύριο στόχο την ανταγωνιστικότητα των επιχειρήσεων. 
Είναι γνωστό ότι η Ευρωπαϊκή Ένωση με όλα αυτά που προβλέπονται στη Συνθήκη του Μάαστριχτ, της Λισαβόνας και αργότερα σε όλες τις συνθήκες μέχρι τώρα, ενισχύει τις πολυεθνικές, τα μονοπώλια και τις ανάγκες που έχουν σήμερα για φθηνή εργατική δύναμη για να μπορέσουν να γίνουν ανταγωνιστικά έναντι των μονοπωλίων άλλων ιμπεριαλιστικών χωρών. 
Τα μέτρα αυτά σήμερα υλοποιούνται. Τα μέτρα των μνημονίων περιλαμβάνουν όλες αυτές τις ρυθμίσεις οι οποίες φορτώνουν το χρέος και την κρίση, που είναι η αγιάτρευτη αρρώστια του συστήματος, στις πλάτες του λαού. 
Αυτό κάνει βέβαια και το ίδιο το σχέδιο νόμου που έχουμε σήμερα προς συζήτηση. Οι αναδιαρθρώσεις, οι μεταρρυθμίσεις δεν έρχονται να βελτιώσουν τη ζωή του λαού, ώστε να παρέχονται υπηρεσίες ποιοτικές και δωρεάν. Οι μεταρρυθμίσεις που προωθείτε έχουν ήδη δημιουργήσει δύο εκατομμύρια ανέργους, ποσοστό 31%, που ζουν κάτω από το όριο της φτώχειας και οδηγούν χιλιάδες νέες και νέους στη μετανάστευση. 
Από την άλλη, όμως, αυτές οι μεταρρυθμίσεις δημιουργούν περισσότερο πλούτο, σε αυτές τις συνθήκες της κρίσης, που συγκεντρώνεται στα πολύ λίγα χέρια των μονοπωλιακών και επιχειρηματικών ομίλων. Αυτό είναι πράγματι δικό σας δημιούργημα. 
Οι απολύσεις δεν αναβαθμίζουν το δημόσιο. Οι διαθεσιμότητες, όπως είπαμε, δεν το εκσυγχρονίζουν. Το να κρέμεται πάνω από το κεφάλι του δημόσιου υπαλλήλου η απειλή των πειθαρχικών διώξεων δεν θα σταματήσει την εξέλιξη της συνείδησης. Με τα όποια πειθαρχικά μέτρα, με όποιους εκβιασμούς, η συνείδηση του ανθρώπου θα εξελίσσεται, ακόμη και κάτω από τέτοιες συνθήκες πλήρους υποταγής που εσείς θέλετε να επιβάλετε. Αυτό επιχειρείτε και με το σχέδιο νόμου. Όμως γνωρίζετε ότι κανείς δεν το έχει καταφέρει. 
Έρχεται μία ρύθμιση που λέτε ότι είναι καλή και ότι μια αδικία που υπήρχε για τους επιτυχόντες της 8Κ και της 9Κ τη ρυθμίζετε. Όμως, κύριε Υπουργέ, όπως είπαμε και στην επιτροπή, εάν δεν φέρετε τροποποίηση, αυτή η ρύθμιση εμπαίζει τους επιτυχόντες του 9Κ και το λέμε ευθαρσώς. Εσείς τους κοροϊδεύετε. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Και γιατί τους κοροϊδεύετε; Γιατί χρονοδιάγραμμα δεν έχετε. Επίσης, δεν τους εξαιρείτε από τη ρύθμιση που λέει «ένας προσλαμβανόμενος προς πέντε αποχωρήσαντες», όπως δηλώσατε και στην επιτροπή. 
Εμείς σας καλούμε να πάρετε πίσω τις απολύσεις που έχετε κάνει, όπως είναι οι καθαρίστριες του Υπουργείου Οικονομικών, οι σχολικοί φύλακες, οι δημοτικοί υπάλληλοι, οι υπάλληλοι των πανεπιστημίων και άλλων φορέων που απολύθηκαν. Σας καλούμε να σταματήσουν οι διαθεσιμότητες. 
Η πολιτική σας, όμως, είναι να απαλλαγεί το δημόσιο από χιλιάδες εργαζόμενους. Δημοσιοποιήσατε ξανά την υλοποίηση της δέσμευσής σας για τέσσερις χιλιάδες απολύσεις μέχρι τέλος του χρόνου και είκοσι πέντε χιλιάδες διαθεσιμότητες για το 2014.
Ζητάμε να αποσύρετε τα άρθρα που αφορούν την κατάργηση των αδειών των εργαζομένων και αυτή, κύριε εισηγητά της Νέας Δημοκρατίας, που αφορά τη χορήγηση άδειας ηλεκτρονικού υπολογιστή. Διότι εσείς δεν έρχεστε να αποκαταστήσετε την υγιεινή και την ασφάλεια στην εργασία, δεν έρχεστε εδώ με αυτό το σχέδιο νόμου να αποκαταστήσετε μια στρέβλωση που υπήρχε. Έρχεστε να συνεχίσετε αυτήν την κατάργηση των μέτρων υγιεινής και ασφάλειας, γιατί κοστίζουν, όπως και στον ιδιωτικό τομέα. Γι’ αυτό εξάλλου έχουμε τόσα εργατικά ατυχήματα και τόσες επαγγελματικές ασθένειες. 
Έρχεστε και καταργείτε τις αναρρωτικές άδειες. Είναι και αυτό πλευρά της βαρβαρότητας, να απαιτείται δηλαδή ο εργαζόμενος που είναι άρρωστος να είναι στην υπηρεσία γιατί αλλιώς θα του κοπεί το ημερομίσθιο. Δεν έχει δηλαδή δικαίωμα στην ασθένεια. 
Γιατί το λέμε αυτό, κύριε Υπουργέ; Ζητάτε από τον προϊστάμενο να στέλνει ελεγκτή γιατρό στο σπίτι του εργαζόμενου. Γιατροί, όμως, δεν υπάρχουν. Του λέτε ότι εάν δεν το κάνει, θα τον διώξετε πειθαρχικά. Ποιος, λοιπόν, προϊστάμενος θα δώσει άδεια σε έναν εργαζόμενο; Όλοι θα τους βάζουν ότι είναι αδικαιολόγητα απόντες, για να κόβεται το ημερομίσθιο του εργαζόμενου. Γι’ αυτό λέμε ότι καταργείτε αυτές τις ημέρες που ο εργαζόμενος μπορούσε με υπεύθυνη δήλωση να είναι σε άδεια ασθενείας επειδή έχει πυρετό, γιατί είναι αδιάθετος μια μέρα. 
Ζητάμε να αποσυρθούν τα άρθρα που διώκουν την κοινωνική και πολιτική δράση των εργαζομένων. Επαναλαμβάνουμε: Τι θα πει «αναξιοπρεπής συμπεριφορά»; Ποιος θα το κρίνει; 
Επίσης, λέμε ότι πρέπει να προβλεφθεί χρονοδιάγραμμα για τους επιτυχόντες του 9Κ. 
Καταψηφίζουμε το σχέδιο νόμου. Στη συζήτηση επί των άρθρων θα πούμε πολύ περισσότερα για τα υπόλοιπα άρθρα που αφορούν άλλες διατάξεις που είναι στην ίδια κατεύθυνση των περικοπών των όποιων δικαιωμάτων έχουν απομείνει, και όχι προνομίων όπως τα χαρακτηρίζετε και στο σχέδιο νόμου αλλά και στη συζήτηση που έγινε πριν και από αυτό το Βήμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, τελείωσε ο κύκλος ομιλιών των εισηγητών και των ειδικών αγορητών. 
Εισερχόμεθα στον κατάλογο των αγορητών επί της αρχής. 
Το λόγο έχει ο Βουλευτής της Νέας Δημοκρατίας κ. Προκόπης Παυλόπουλος.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, υπερψηφίζω επί της αρχής το σχέδιο νόμου. Η αρχή του συνίσταται στον εξορθολογισμό ορισμένων ρυθμίσεων που ισχύουν σήμερα. Ο εξορθολογισμός αυτός πρέπει να εκληφθεί όχι με την έννοια ότι εάν είχαμε ομαλές συνθήκες στη Δημόσια Διοίκηση και στην οικονομική ζωή του τόπου αυτές θα ήταν οι ρυθμίσεις που θα επιβάλλονταν. Όλως αντιθέτως, δυστυχώς, οι έκτακτες συνθήκες, υπό τις οποίες λειτουργεί η Δημόσια Διοίκηση, επιβάλλουν συγκεκριμένες ρυθμίσεις, οι οποίες είναι ανάγκη να ψηφισθούν για να διασφαλιστεί η ομαλότερη λειτουργία και η συνέχεια των δημόσιων υπηρεσιών. 
Με αυτήν την έννοια υπάρχει εξορθολογισμός: Προσαρμογή στην ανάγκη η οποία υφίσταται, όχι με την έννοια διατάξεων που παγίως θα μπορούσαν να ισχύουν υπό κανονικές συνθήκες. Με αυτήν την έννοια το ψηφίζω. 
Θα ήθελα να κάνω ορισμένες παρατηρήσεις, τις οποίες εξέθεσα και στην επιτροπή. Και επειδή οι παρατηρήσεις αυτές αφορούν συγκεκριμένα ζητήματα, τα οποία θα δημιουργήσουν δυσλειτουργίες αν δεν διορθωθούν, ελπίζω να ληφθούν υπ’ όψιν ως την αυριανή συζήτηση επί των άρθρων. 
Η πρώτη αφορά, κύριε Υπουργέ, το άρθρο 4. Εγώ αντιλαμβάνομαι για ποιο λόγο περιορίζετε ή, αν θέλετε, απαγορεύετε τις εκπαιδευτικές άδειες των δημοσίων υπαλλήλων. Καταλαβαίνω την ανάγκη που υπάρχει, αλλά το να το παρατείνουμε μέχρι και το τέλος του 2014, και να μην υπάρχει η δυνατότητα οιουδήποτε δημοσίου υπαλλήλου να μετεκπαιδευθεί, ακόμη και για υπαλλήλους οι οποίοι αποδεδειγμένα μέσα από τις μεταπτυχιακές τους σπουδές μπορούν να αποδώσουν, τα μέγιστα, εγώ αυτό ομολογώ ότι το εκλαμβάνω ως ένα είδος ισοπέδωσης όλων των υπαλλήλων. 
Αντιλαμβάνομαι ότι μπορεί να έχει γίνει κατάχρηση. Γιατί, όμως, να μην υπάρχει ένας μηχανισμός αυστηρός, ο οποίος να ορίζει συγκεκριμένες προϋποθέσεις, για συγκεκριμένους ανθρώπους, με τεράστιες ικανότητες, οι οποίοι θέλουν να προσφέρουν και να έχουν περισσότερα προσόντα μέσα στη δημόσια υπηρεσία; Άραγε, δεν έχει ανάγκη αυτό το δημόσιο από υπαλλήλους οι οποίοι μετεκπαιδεύονται;
Θεωρώ, λοιπόν, ότι αυτό ίσως θα πρέπει να το δείτε μελλοντικά. Αντιλαμβάνομαι ότι τώρα δεν μπορείτε να κάνετε πίσω. Θεωρώ, όμως, ότι με ωριμότερη σκέψη μπορεί να υπάρξει ένας μηχανισμός, αν θέλετε, επίβλεψης όλων αυτών των αδειών που μπορεί να δίνονταν καταχρηστικά, αλλά τώρα μπορούν να δοθούν με τρόπο ο οποίος δεν ισοπεδώνει τους υπαλλήλους.
Θέλω να κάνω δύο παρατηρήσεις σε ό,τι αφορά το άρθρο 8. 
Είχα πει και είχα επισημάνει σε ό,τι αφορά τους επιλαχόντες που παίρνετε για την πλήρωση θέσεων τακτικού προσωπικού, ότι μπορεί να έχετε δύο πίνακες επιλαχόντων, δύο πίνακες διαγωνισμών, οι οποίοι να έχουν τα ίδια προσόντα. Διευκρινίστε από ποιον θα γίνεται αυτή η πρόσληψη. Εγώ σας προτείνω έστω και να το πείτε και να μείνει στα Πρακτικά και πως αυτό θα συμβαίνει μόνο στην περίπτωση κατά την οποία εξαντλείται ο πρώτος χρονικά πίνακας. 
Επίσης, είχα τονίσει πάλι στο άρθρο 8 ότι μιλάτε για το θέμα της δυνατότητας να υπάρχει πρόσθετη εξέταση για τη διακρίβωση δεξιοτήτων και όχι για τη διακρίβωση γνώσεων. Και το τονίζω. Άμα δείτε το ν. 2190 έχει μια διαδικασία που λέει ότι περνάει κάποιος προκαταρτικά μια τέτοια δοκιμασία και ο πίνακας ο οποίος δημιουργείται, ισχύει για τρία χρόνια. Αν κάποιος έχει περάσει μια τέτοια δοκιμασία δεξιοτήτων και ισχύει αυτή η τριετία του ν. 2190, δεν πρέπει να ορισθεί ότι σε αυτήν την περίπτωση αυτή ισχύει; Δηλαδή, θα γίνεται χωριστή μόνο για τη συγκεκριμένη περίπτωση; Δυο φορές, δηλαδή, θα γίνεται αυτό; Δεν είναι αυτό το πράγμα, εν πάση περιπτώσει, μια επιβάρυνση για το ΑΣΕΠ, το οποίο ούτως ή άλλως εκείνο έχει κάνει τη γραπτή δοκιμασία;
Σε ό,τι αφορά το άρθρο 9 για την πρόσληψη του επικουρικού προσωπικού στις μονάδες υγείας: Παρεμβάλλεται το ΑΣΕΠ. Και ορθώς παρεμβάλλεται. Θεωρώ ότι πρέπει να υπάρξουν πρόσθετες εγγυήσεις γιατί είναι πολύ αόριστη η διάταξη που λέει πώς παρεμβάλλεται το ΑΣΕΠ, με μια κριτήρια. Αφού βάζετε που βάζετε -και ορθώς- το ΑΣΕΠ, ας πούμε ποιες είναι οι διαδικασίες. Και όχι να το αφήνουμε περίπου στη διακριτική ευχέρεια, ότι μπορούν να υπάρξουν εφαρμογές που αφορούν τις διατάξεις του ν. 2190. 
Τέλος, θέλω να κάνω τρεις παρατηρήσεις, οι οποίες θεωρώ ότι έχουν ιδιαίτερη σημασία σε ό,τι αφορά την όλη δομή του νομοσχεδίου. 
Πρώτα-πρώτα στο άρθρο 14: Σας είχα πει και πάλι ότι αυτός ο δυϊσμός σε ό,τι αφορά την ποινική μεταχείριση υπαλλήλων οι οποίοι είναι μέλη συλλογικών οργάνων ή υπηρεσιακών συμβουλίων και υπαλλήλων οι οποίοι δρουν ατομικώς, είναι αντισυνταγματικός. Λέτε στην περίπτωση αυτή, παραδείγματος χάριν, για την απιστία ή για την υπεξαίρεση, ότι όταν αυτή συντελείται από ένα πρόσωπο το οποίο μετέχει σε ένα υπηρεσιακό συμβούλιο, τότε σε αυτήν την περίπτωση η αργία η οποία του επιβάλλεται είναι δυνητική, ενώ αν ενεργεί ατομικώς η αργία είναι υποχρεωτική. 
Επαναλαμβάνω -και είδατε και την έκθεση της Επιστημονικής Υπηρεσίας της Βουλής, όπου σας το λέει κάπως κομψά- ότι πρέπει τουλάχιστον να αιτιολογείται γιατί υπάρχει και γιατί κατά περίπτωση γίνεται αυτό. Δεν θέλει να σας το πει ότι είναι αντισυνταγματικό. Σας λέω -και το γνωρίζετε- ότι είναι αντισυνταγματικό. Η ποινική συμπεριφορά του διοικητικού οργάνου είναι μία και ενιαία όταν είναι ποινικώς κολάσιμη η συμπεριφορά αυτή. Δεν διαφοροποιείται αν λειτουργεί ή δρα ατομικώς ή συλλογικώς.
Κύριε Υπουργέ, σε ό,τι αφορά το άρθρο 19, νομίζω πως είχαμε συμφωνήσει στην επιτροπή ότι αυτό πρέπει να διορθωθεί. Δηλαδή, όπου έχουμε καταδικαστική απόφαση, κύριε Υπουργέ, και όπου έχουμε παραπεμπτικό βούλευμα, πρέπει οπωσδήποτε η πειθαρχική διαδικασία να είναι υποχρεωτική και μόνο με ειδική αιτιολογία να μην παραπέμπεται. Δεν είναι δυνατόν, δηλαδή, να είναι δυνητική, να έχεις βούλευμα παραπεμπτικό, να έχεις καταδικαστική απόφαση -έστω κι αν δεν είναι αμετάκλητη, αλλά έχεις καταδικαστική απόφαση- και να μην κινήσεις υποχρεωτικά την πειθαρχική διαδικασία. Πώς είναι νοητό αυτό το πράγμα; Τουλάχιστον η εκκίνησή της πρέπει να υποχρεωτική. 
Σε ό,τι αφορά, δε, το θέμα της ανάρτησης στη «Διαύγεια», εγώ την ψηφίζω τη διάταξη. Είναι πολύ σωστή. Υπενθυμίζω μόνο ότι θα πρέπει στις πράξεις που κατά νόμο δεν είναι αναρτητέες –και αυτές είναι ατομικές διοικητικές πράξεις πάντοτε- να ορίζεται μέσα στην πράξη ότι δεν είναι αναρτητέες και να το ξέρει ο διοικούμενος. 
Επιπλέον, όταν η πράξη είναι αναρτητέα ποιο είναι το κείμενο εκείνο το οποίο ισχύει; Αυτό που υπέγραψε ένας υπάλληλος ή αυτό που αναρτήθηκε; Φυσικά, είναι αυτό που αναρτήθηκε. Όταν, όμως, έχουμε άλλο πρόσωπο το οποίο είναι υπεύθυνο για την ανάρτηση και άλλο πρόσωπο που υπέγραψε και υπάρχει αλλοίωση του περιεχομένου, είναι εξαιρετικά επικίνδυνο. Διότι με μία, αν θέλετε, παρέμβαση αυτό μπορεί να έχει τεράστιες συνέπειες για το διοικούμενο, ο οποίος –καθώς και οι άλλοι διοικούμενοι- θα πιστεύει σε ένα κείμενο το οποίο δεν έχει καμμία σχέση με αυτό που εκδόθηκε. 
Επειδή δεν είναι δυνατόν να αλλάξετε το τεκμήριο ότι το αναρτημένο κείμενο ισχύει, αλλά πρέπει να δράσει προληπτικά ο νομοθέτης, ώστε να μην τολμήσει κάποιος υπάλληλος να κάνει κάτι τέτοιο, είχα πει -και το επαναλαμβάνω- ότι πρέπει να προστεθεί ως ιδιώνυμο κακούργημα η παράβαση καθήκοντος για την περίπτωση υπαλλήλου ο οποίος αλλοιώνει κατά την ανάρτηση το περιεχόμενο διοικητικής πράξης. Διαφορετικά, μπορεί να έχουμε πολλά προβλήματα και η «Διαύγεια» -αν θέλετε- η ανάρτηση, που είναι ένα πολύ σωστό μέτρο για την ενημέρωση των διοικουμένων και γενικά για τη διαφάνεια που πρέπει να υπάρχει στη Δημόσια Διοίκηση, να αποτελέσει αντικίνητρο προς αυτήν την κατεύθυνση, να λειτουργήσει, δηλαδή, εντελώς αντίστροφα. 
Γι’ αυτό σας παρακαλώ να δείτε αυτές τις παρατηρήσεις που είχαμε αναφέρει στην επιτροπή και να μας απαντήσετε αύριο κατά τη διάρκεια της συζήτησης επί των άρθρων. 
Συγγνώμη που μπήκα από σήμερα στα άρθρα, αλλά, όπως σας είπα, η αρχή του νομοσχεδίου εντοπίζεται περίπου στα άρθρα. Με αυτήν την έννοια δεν νομίζω ότι ήμουν εκτός διαδικασίας από πλευράς παρέμβασής μου.
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε. 
Κύριοι συνάδελφοι, διεπιστώθη ότι στα διανεμηθέντα ψηφοδέλτια έχει παρεισφρήσει κάποιο λάθος, συγκεκριμένα για κάποιο συνάδελφο του οποίου προτείνεται η άρση της ασυλίας από την επιτροπή κατά πλειοψηφία. Εκ παραδρομής έχει αναγραφεί ότι είναι ομόφωνη αυτή η πρόταση. Γι’ αυτό και θα αντικατασταθούν τα ψηφοδέλτια με καινούργια. Ως εκ τούτου, θα έχουμε μία μικρή καθυστέρηση, από ό,τι καταλαβαίνετε. 
Το λόγο έχει τώρα η κ. Ευγενία Βαμβακά. 
ΕΥΓΕΝΙΑ (ΤΖΕΝΗ) ΒΑΜΒΑΚΑ: Κύριε Πρόεδρε, κυρίες και κύριοι συνάδελφοι, κύριε Υπουργέ, θα μιλήσω για τα θέματα Παιδείας και Αθλητισμού που αναφέρονται στο νομοσχέδιο με τον τίτλο: «Ρυθμίσεις του Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Όσον αφορά στις άδειες εξετάσεων που χορηγούνται σε φοιτητές, δημοσίους υπαλλήλους, αυτές μειώνονται από είκοσι μέρες σε δέκα ανά εκπαιδευτικό έτος, ενώ για κάθε μέρα εξετάσεων χορηγείται πλέον μία ημέρα αντί δύο που ισχύει μέχρι σήμερα. Δηλαδή, αν κάποιος δουλεύει στην Αθήνα ή στη Θεσσαλονίκη ή στην Κρήτη ή οπουδήποτε αλλού και πρέπει να μεταβεί σε πανεπιστήμιο εκτός του τόπου εργασίας του, του λέτε σε μία μέρα να ταξιδέψει, να δώσει το μάθημα και να γυρίσει. Γίνεται αυτό; Όμως, ξέχασα: μάλλον θεωρείτε ότι δεν υπάρχουν πολλές τέτοιες περιπτώσεις, καθώς έχετε στερήσει από όλους την εργασία. Η ανεργία έχει φθάσει στα ύψη. 
Επομένως δεν αγγίζει πολύ κόσμο η ρύθμιση αυτή. 
Αυτή θα είναι η λογική σας, γιατί δεν βρίσκω κάποια άλλη. Καλό θα ήταν να ήταν εδώ και ο Υπουργός για να τα ακούσει. 
 Η άλλη λογική σας είναι ότι δεν έχουμε πολύ προσωπικό στο δημόσιο που να μπορεί να λείπει. Εάν, δηλαδή, κάποιος αρρωστήσει τι θα γίνει; Θα καταρρεύσει το σύστημα; Μάλλον όχι, διότι θα τον έχετε να εργάζεται και με σαράντα πυρετό. Εργαζόμενοι - δούλοι χωρίς αναρρωτικές και μετεκπαίδευση! Αυτό είναι το δημόσιο που θέλετε;
 Μάλλον ξέρουμε τι θέλετε. Να το εξαφανίσετε και στη θέση του να μπουν οι ιδιώτες, ακόμη και τις υπηρεσίες στρατηγικής σημασίας της χώρας. 
Επίσης, καταργούνται οι άδειες μετεκπαίδευσης. Τις είχατε ήδη καταργήσει πέρσι. Τώρα τις καταργείτε και μέχρι και του χρόνου. Μας λέτε, δηλαδή, ότι οι δημόσιοι υπάλληλοι δεν πρέπει να βελτιώνουν τα τυπικά τους προσόντα. Αυτόν το δημόσιο τομέα θέλετε, στον οποίο να μην υπάρχει βελτίωση; 
Από την άλλη, όμως, διενεργείτε ελληνογερμανική συνεργασία των δήμων μεταξύ των Οργανισμών Τοπικής Αυτοδιοίκησης της Ελλάδας και Γερμανίας. Αυτό μου φαίνεται λίγο ύποπτο. Μήπως αντί για ελληνογερμανική συνεργασία προωθείτε το ελληνικό ξεπούλημα στη Γερμανία μέσω των ΟΤΑ; 
Πάμε τώρα στις τροπολογίες. 
Παράγραφος 1: Η συγκεκριμένη τροπολογία έχει αναδρομική ισχύ και απαγορεύεται από το Σύνταγμα, γιατί αντίκειται στην αρχή της ίσης μεταχείρισης του άρθρου 4 του Συντάγματος. Το Σύνταγμα απαγορεύει την αναδρομικότητα μόνο σε πέντε περιπτώσεις. Εδώ έχουμε την πρώτη, καθώς, όπως είπα, η διάταξη της παραγράφου 1 αντίκειται στο άρθρο 4 του Συντάγματος.
Με την παρούσα τροπολογία, βέβαια, αίρεται η διάκριση από το 2008 μέχρι και πέρσι. Επομένως από φέτος θα συνεχιστεί αυτή η διάκριση. Με ποιο σκεπτικό; 
Δεν μπορούμε να καταλάβουμε με ποιο σκεπτικό νομοθετείτε. Πάτε να κάνετε ένα καλό –όπως το εννοείτε- αυτό το ένα το κάνετε μισό και μετά το κάνετε παράνομο. Αποτελεί διάκριση μεταξύ ομογενών και αλλοδαπών αθλητών. Αν αφαιρέσετε την καταληκτική ημερομηνία της διάταξης, ήτοι την αγωνιστική περίοδο 2012-2013, εμείς ως ΣΥΡΙΖΑ θα ψηφίσουμε «ΝΑΙ». Αλλιώς, την καταψηφίζουμε ως έχει, χαρακτηρίζοντάς την παράλογη, αντισυνταγματική και φωτογραφική.
Παράγραφος 2: Το θέμα αφορά πάρα πολλά παιδιά που πέτυχαν αθλητικές διακρίσεις σε σχολικά και πανελλήνια πρωταθλήματα και εγγράφηκαν στον πίνακα των διακεκριμένων αθλητών της Γενικής Γραμματείας Αθλητισμού πριν από το 2013, για να πάρουν το μπόνους το οποίο δικαιούνταν στις φετινές πανελλήνιες πριν από την ψήφιση του ν. 4115/2013, που έγινε στις 30-1-2013. 
Η Γενική Γραμματεία Αθλητισμού επιβάλλει αναδρομικά το κώλυμα και σε όσους είχαν σταματήσει να είναι ενεργοί αθλητές πριν τη θέση σε ισχύ του ν. 4115/2013, όπως προείπα. 
Όλη η αθλητική κοινωνία, οι γονείς, οι μαθητές και οι μαθήτριες είναι ανάστατη και το θέμα δεν προβάλλεται πουθενά. Η Γενική Γραμματεία Αθλητισμού μέχρι σήμερα δεν έχει εκδώσει τις βεβαιώσεις που χρειάζονται οι διακεκριμένοι αθλητές, με αποτέλεσμα οι τελευταίοι να υποβάλουν στο Υπουργείο Παιδείας αιτήσεις-δικαιολογητικά πρόσκτησης των μορίων που δικαιούνται χωρίς τη βεβαίωση της Γενικής Γραμματείας Αθλητισμού, την οποία με υπεύθυνη δήλωσή τους δηλώνουν ότι θα την καταθέσουν αφού δοθεί από τη Γενική Γραμματεία. Η Γενική Γραμματεία, όμως, έχει πελαγώσει, αφού οι υπάλληλοί της έχουν μπει σε μία δοκιμασία ατέρμονη, μαζεύοντας, δηλαδή, συνεχώς αιτήσεις επανέκδοσης βεβαίωσης διακεκριμένου αθλητή, χωρίς όλος ο αθλητικός κόσμος να είναι ενημερωμένος πάνω σε αυτό.
 Ο χρόνος τρέχει. Από τις 23/9 έχει τελειώσει η διαδικασία υποβολής αιτήσεων για τους διακεκριμένους αθλητές. Ποιος ξέρει, όμως, πότε θα ανακοινωθούν τα αποτελέσματα! Από το Υπουργείο εκτιμούν μετά το Νοέμβριο.
Από την ψήφιση του πρώτου αθλητικού νόμου μέχρι τις 30-1-2013 ίσχυε ότι αν κάποιος αθλητής είχε επιτύχει κάποια διάκριση από αυτές που ορίζει ο νόμος και γραφόταν στον ειδικό πίνακα διακεκριμένων αθλητών της Γενικής Γραμματείας Αθλητισμού, μετά από τις σχετικές βεβαιώσεις της εκάστοτε ομοσπονδίας, έπαιρνε το μπόνους που όριζε ο εν ισχύι αθλητικός νόμος. 
Με την ψήφιση στο τέλος Γενάρη του 2013 του ν. 4115 δεν αρκεί πλέον να έχει εγγραφεί ο αθλητής ή η αθλήτρια στους ειδικούς πίνακες διακεκριμένων αθλητών της Γενικής Γραμματείας, όπως ίσχυε μέχρι τότε, για να πάρει το μπόνους διάκρισης, αλλά να είναι και ενεργός αθλητής, δηλαδή να μην έχει σταματήσει καθόλου την πρωταθλητική του δραστηριότητα και να συμμετέχει σε τουλάχιστον έναν επίσημο αγώνα κάθε χρόνο. 
Με ποιο σκεπτικό στην παρούσα τροπολογία γίνεται αυτό; Εξαιρείτε μόνο όσους εισάγονται στο τρέχον ακαδημαϊκό έτος; Τι θα γίνει με όσους διακρίθηκαν το 2010, 2011 και 2012; Δεν αποτελεί διάκριση αυτό; Θα είμαι σαφής:. Οι αθλητές που σταμάτησαν το 2010, 2011 και 2012, έχοντας διακριθεί και έχοντας μπει στη λίστα των διακεκριμένων αθλητών της Γενικής Γραμματείας Αθλητισμού, για να διαβάσουν εν όψει των Πανελλαδικών είτε επειδή τραυματίστηκαν, γιατί πρέπει να τιμωρηθούν τώρα επειδή δεν είναι συνεχώς ενεργοί αθλητές; Αυτό άλλωστε δεν το γνώριζαν και δεν προβλεπόταν πουθενά μέχρι τις 30-1-2013. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Επιπρόσθετα παραβιάζεται και η αρχή της προστατευόμενης εμπιστοσύνης του διοικούμενου. Τα παιδιά που είχαν κανονίσει τη ζωή και τη μελέτη τους με βάση όσα ίσχυαν όταν βρίσκονταν στη Β΄ και Γ΄ λυκείου, ξαφνικά έχουν μπροστά τους μια νέα και εντελώς διαφορετική πραγματικότητα. 
Ως φορολογούμενοι πολίτες αυτής της χώρας έχουμε δικαίωμα και υποχρέωση να ενημερωνόμαστε για ό,τι συμβαίνει στην πολιτική ζωή του τόπου που αφορά εμάς και τα παιδιά μας και τον αθλητισμό. Στη σημερινή εποχή των μνημονίων αυτή η υποχρέωσή μας αποτελεί εθνική μας ευθύνη.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Το λόγο έχει ο Βουλευτής της Νέας Δημοκρατίας κ. Χρίστος Δήμας.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, αν έπρεπε με μια λέξη να χαρακτηρίσω το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης, αυτή η λέξη θα ήταν «νοικοκύρεμα». 
Πιο συγκεκριμένα, έχουμε νοικοκύρεμα στις άδειες των δημοσίων υπαλλήλων. Καταργούνται άδειες που δεν ανταποκρίνονται πλέον στις σύγχρονες ανάγκες της Δημόσιας Διοίκησης, ενώ γίνονται πιο αυστηροί οι όροι χορήγησης αναρρωτικών και άλλων αδειών.
Για παράδειγμα, δεν υπάρχει πλέον λόγος να υφίσταται η μηχανογραφική άδεια για χρήση ηλεκτρονικού υπολογιστή, τη στιγμή που η χρήση των ηλεκτρονικών υπολογιστών είναι πλέον απαραίτητη για τη διεκπεραίωση των καθημερινών καθηκόντων των δημοσίων υπαλλήλων. Βέβαια, είναι απαραίτητο να καθιερωθεί ένα δεκαπεντάλεπτο διάλειμμα, πιθανότατα ανά δίωρο, ώστε να προστατεύεται η υγεία του υπαλλήλου. 
Στη χορήγηση των αναρρωτικών αδειών απαιτείται πια ιατρική γνωμάτευση, ενώ μειώνεται και ο συνολικός αριθμός των ημερών που δικαιούται ο υπάλληλος. Παράλληλα, προβλέπεται κατ’ οίκον έλεγχος των ασθενών από ιατρό της υπηρεσίας, ενώ η μη διενέργεια του ελέγχου αυτού συνεπάγεται πειθαρχικό παράπτωμα. 
Να υπογραμμίσω πως αυτό είναι κάτι που ο συνεπής εργαζόμενος όχι μόνο το επιθυμεί αλλά το απαιτεί. Πολύ απλά, δεν μπορούμε να βάζουμε στην ίδια μοίρα κάποιον που είναι συνεπής στις υποχρεώσεις του με κάποιον που είναι ασυνεπής, για να μην πω πως είναι επιρρεπής στην κοπάνα.
Επίσης, μειώνονται οι μέρες άδειας ακαδημαϊκών εξετάσεων. Πλέον εξασφαλίζεται μια ισορροπία ανάμεσα στην επιστημονική επιμόρφωση του υπαλλήλου, αλλά και την απρόσκοπτη συνέχιση των καθηκόντων του.
Την ίδια στιγμή, όμως, δεν περιορίζονται μόνο οι άδειες. Εκεί που πρέπει, επεκτείνονται.
Ως νέος πατέρας, με μεγάλη ικανοποίηση βλέπω πως το νομοσχέδιο αποκαθιστά το αίσθημα της ισότητας και ισονομίας των φύλων και παράλληλα εναρμονίζει το Εθνικό Δίκαιο με τις κοινοτικές υποχρεώσεις, μιας και δίνεται η δυνατότητα στον πατέρα δημόσιο υπάλληλο να κάνει χρήση, είτε του μειωμένου ωραρίου ή της εννεάμηνης άδειας ανατροφής τέκνου. Έτσι, επιδιώκεται ένας καλύτερος συντονισμός μεταξύ της επαγγελματικής και της οικογενειακής ζωής. Επίσης, προβλέπονται ευνοϊκοί όροι χορήγησης γονικών αδειών για γονείς διδύμων.
Δεύτερον, νοικοκύρεμα στα πειθαρχικά ζητήματα. Τα πειθαρχικά συμβούλια πρέπει να συνεδριάζουν σε εύλογο χρονικό διάστημα, ώστε να προστατεύουν τόσο την υπηρεσία όσο και τον εργαζόμενο. Συνεπώς επιταχύνεται η πειθαρχική διαδικασία και η έκδοση αποφάσεων από το δευτεροβάθμιο πειθαρχικό συμβούλιο, ενώ προβλέπεται η πλήρης και αποκλειστική απασχόληση τακτικών μελών. 
Να σημειώσω πως από πρόσφατο έλεγχο-έρευνα του Σώματος Επιθεωρητών Ελέγχου Δημόσιας Διοίκησης, σχετικά με την πειθαρχική πορεία ποινικών υποθέσεων υπαλλήλων, προέκυψε ότι σε αρκετές περιπτώσεις οι υπηρεσίες όλων σχεδόν των φορέων δεν προβαίνουν σε ενέργειες για την κίνηση της πειθαρχικής διαδικασίας για υπαλλήλους για τους οποίους είχαν ενημερωθεί αρμοδίως για την ποινική τους δίωξη, επικαλούμενες μη γνώση της δικογραφίας, αναμονή της ολοκλήρωσης της ποινικής διαδικασίας ή μη ενημέρωση των διοικητικών υπηρεσιών από τους επικεφαλής των υπηρεσιών στους οποίους είχε σταλεί η σχετική ενημέρωση.
Επιπλέον, στον Υπαλληλικό Κώδικα δεν προβλέπονται ρητά συγκεκριμένες ενέργειες στις οποίες πρέπει να προβαίνουν υποχρεωτικά οι πειθαρχικοί προϊστάμενοι σε περίπτωση ενημέρωσής τους για την άσκηση ποινικής δίωξης σε βάρος των υπαλλήλων.
Επομένως, ήταν απολύτως απαραίτητο να προβλεφθεί η ρύθμιση στον Υπαλληλικό Κώδικα που να υπογραμμίζει πως οι πειθαρχικοί προϊστάμενοι οφείλουν εντός συγκεκριμένης προθεσμίας να αποφαίνονται αιτιολογημένα για την κίνηση ή μη πειθαρχικής διαδικασίας σε βάρος υπαλλήλων για τους οποίους έχουν ασκηθεί ποινικές διώξεις, έχουν υπάρξει παραπεμπτικά βουλεύματα ή καταδικαστικές αποφάσεις. 
Πάλι επισημαίνω πως ο έντιμος δημόσιος υπάλληλος απαιτεί να βγαίνουν δίκαιες και γρήγορες αποφάσεις, ώστε να διαχωρίζονται εκεί που πρέπει τα «χλωρά» από τα «ξερά».
Τρίτον, νοικοκύρεμα στις αδικίες που υπέστησαν οι επιτυχόντες των διαγωνισμών 8Κ και 9Κ του ΑΣΕΠ, ένα πολύ σημαντικό ζήτημα που εκκρεμούσε εδώ και χρόνια, ο διορισμός των επιτυχόντων των διαγωνισμών του ΑΣΕΠ και των προκηρύξεων 8Κ και 9Κ του 2008. Ενώ πέρασαν επιτυχώς το διαγωνισμό του ΑΣΕΠ για θέσεις μόνιμου προσωπικού στο ΙΚΑ και την ΑΤΕ αντίστοιχα, αναμένουν εδώ και χρόνια το διορισμό τους. 
Πιο συγκεκριμένα, οι επιτυχόντες του διαγωνισμού 9Κ του 2008 επαναπροσλαμβάνονται κατά προτεραιότητα σε φορείς του Υπουργείου Εργασίας και η πρόσληψη γίνεται κατά τη σειρά του πίνακα κατάταξης μετά την ολοκλήρωση του διορισμού όλων των επιτυχόντων του διαγωνισμού 8Κ. Μία μεγάλη αδικία αποκαθίσταται, έστω και μετά από αρκετά χρόνια ταλαιπωρίας.
Τέταρτον, νοικοκύρεμα και στο «Διαύγεια». Είμαι βέβαιος πως όλα τα πολιτικά κόμματα μηδενός εξαιρουμένου επιθυμούν την επέκταση και ισχυροποίηση του προγράμματος «Διαύγεια». Θέλω να πιστεύω πως αυτό δεν θα το εκφράσουν μόνο στη θεωρία, αλλά θα το αποδείξουν και στην πράξη διά της θετικής τους ψήφου στο υπό συζήτηση νομοσχέδιο. Εάν δεν ψηφίσουν την επέκταση και ισχυροποίηση του προγράμματος «Διαύγεια», τότε σίγουρα εγείρει πολλά ερωτηματικά η πράξη τους. 
Για το πρόγραμμα «Διαύγεια» προβλέπονται διατάξεις για την όσο το δυνατόν μεγαλύτερη διαφάνεια και δημοσιότητα της κυβερνητικής πολιτικής και της Δημόσιας Διοίκησης. Καθώς η διαφάνεια αποτελεί έννοια σύμφυτη με το κράτος δικαίου, τη δημοκρατία και τη χρηστή διοίκηση, διευρύνεται το πεδίο εφαρμογής των διατάξεων και σε πράξεις ή αποφάσεις που εκδίδουν οι κρατικοί φορείς. Κατά συνέπεια, ο κάθε πολίτης θα μπορεί να τις επικαλεστεί δικαστικά και να έχει πλήρη εικόνα των οικονομικών δαπανών. 
Συμπερασματικά θα μπορούσαμε να πούμε πως οι διατάξεις του παρόντος νομοσχεδίου προσπαθούν να διορθώσουν λάθη και να αντιμετωπίσουν παθογένειες του δημοσίου τομέα όπως η κατάχρηση των δικαιωμάτων, η παράλειψη επιβολής ποινών και άσκησης πειθαρχικής διαδικασίας, η έλλειψη αξιοκρατικών διαδικασιών διορισμών, η ελλιπής διαφάνεια και η αίσθηση απουσίας του κράτους από τον πολίτη.
Στις μέρες μας, όπου ο πολίτης έχει χάσει την εμπιστοσύνη του στο κράτος και στους θεσμούς, οφείλουμε να πραγματοποιήσουμε τις αναγκαίες αλλαγές που έπρεπε να είχαν γίνει εδώ και χρόνια, τη δημιουργία ενός δημοσίου τομέα που θα χαρακτηρίζεται από εγγύτητα στον πολίτη, διαφάνεια, ικανό προσωπικό, αξιοκρατικές διαδικασίες προσλήψεων, τη διευρυμένη χρήση των νέων τεχνολογιών και του διαδικτύου, καθώς και την άμεση καταδίκη των ανάρμοστων συμπεριφορών των δημοσίων υπαλλήλων. Μόνο έτσι θα μπορεί να γεφυρωθεί το χάσμα κράτους-πολίτη στο πλαίσιο μιας ευνομούμενης κοινωνίας.
Με άλλα λόγια, το νομοσχέδιο αυτό κάνει ένα σημαντικό νοικοκύρεμα στη Δημόσια Διοίκηση και επειδή είναι πέρα και πάνω από μικροκομματικές λογικές, σας καλώ να το υπερψηφίσετε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο Βουλευτής της Νέας Δημοκρατίας κ. Ηλίας Βλαχογιάννης.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, ένα πολύ σημαντικό νομοσχέδιο εισάγει σήμερα το Υπουργείο Διοικητικής Μεταρρύθμισης και Ηλεκτρονικής Διακυβέρνησης, που έχει σχέση με τη Δημόσια Διοίκηση. Πολλοί θα πουν: Μα, είναι το καλύτερο που μπορούσε να έρθει; Προφανώς όχι. Όμως, είναι πολύ χρήσιμο για την ώρα που έρχεται και για τα προβλήματα και τις παθογένειες που αντιμετωπίζει η ελληνική Δημόσια Διοίκηση.
Ποιο είναι το ζητούμενο, κυρίες και κύριοι συνάδελφοι; Να μπορούμε να έχουμε μια Δημόσια Διοίκηση που να λειτουργεί κατά τρόπο ο οποίος να ικανοποιεί τις απαιτήσεις του πολίτη, να εξυπηρετεί τον πολίτη, να είναι κοντά στον πολίτη. Αυτό γιατί δεν το έχουμε μέχρι σήμερα; Διότι, αφ’ ενός οι παρεμβάσεις του πολιτικού συστήματος, της πολιτικής διοίκησης, των κομμάτων που άσκησαν την εξουσία δεν επέτρεπαν την εύρυθμη λειτουργία της διοίκησης και αφ’ ετέρου οι ίδιοι οι δημόσιοι υπάλληλοι βολεύονταν με αυτό το σύστημα, έτσι ώστε η Δημόσια Διοίκηση να μην είναι αυτή την οποία θα θέλαμε όλοι και θα ήθελε και ο πολίτης.
Θα πρέπει να μας παραδειγματίσει αυτό που συμβαίνει σε χώρες του εξωτερικού. Είδαμε χώρες που έχουν ακυβερνησία, που επί ένα χρόνο δεν μπορούσαν να σχηματίσουν κυβέρνηση ή που άλλαζαν κυβερνήσεις κάθε τρίμηνο. Παρ’ όλα αυτά, στέκονταν όρθιες.
Γιατί, κυρίες και κύριοι συνάδελφοι; Διότι η Δημόσια Διοίκηση στεκόταν στο ύψος της, επιτελούσε στο ακέραιο το καθήκον του ο δημόσιος λειτουργός, ήξερε τα δικαιώματά του, ήξερε τις υποχρεώσεις του έναντι των πολιτών.
Θα μου πείτε: Είσαι πολύ ονειροπόλος ή αιθεροβάμων να πιστεύεις ότι μπορεί να λειτουργήσει ξαφνικά η Δημόσια Διοίκηση όπως λειτουργεί στις προηγμένες χώρες της Δύσης;
Γιατί όχι, κυρίες και κύριοι συνάδελφοι; Προφανώς, πολλά μπορούμε να πετύχουμε, αν όλοι το θελήσουμε. Βλέπετε ότι αυτό το σχέδιο νόμου κάνει βήματα, τολμά να θίξει παθογένειες της ελληνικής Δημόσιας Διοίκησης. Θα πρέπει να το στηρίξουμε. Αν χρειαστεί να φέρουμε και άλλες διατάξεις στο μέλλον, να το κάνουμε. Πραγματικά, όμως, η Δημόσια Διοίκηση πάσχει και πάσχει όχι γιατί δεν έχουμε καλούς δημοσίους λειτουργούς. Έχουμε πανάξιους δημοσίους λειτουργούς, αλλά, όπως είναι δομημένη η Δημόσια Διοίκηση, ο καλός «πληρώνει» τον τεμπέλη, τον ακαμάτη, τον κοπανατζή δημόσιο υπάλληλο.
Ένα απλό ρητορικό, αλλά και ουσιαστικό ερώτημα, κυρίες και κύριοι συνάδελφοι, θα ήθελα να σας θέσω: Πώς επιβραβεύουμε τον αποδοτικό υπάλληλο έναντι του κοπανατζή;
Μπορεί να απαντηθεί αυτό το ερώτημα, κύριε Υπουργέ; Κανείς δεν τιμωρείται στην ελληνική Δημόσια Διοίκηση και κανείς δεν επιβραβεύεται. Σχεδόν, τους θεωρούμε όλους ίδιους. Εφόσον έχουν τα ίδια τυπικά «προσόντα», θεωρούνται όλοι ότι είναι εξίσου ικανοί. Είναι λογική αυτό; Μπορούμε να πάμε έτσι;
Εμείς ξέρουμε, όταν έχουμε πέντε υπαλλήλους, τι δουλειά μπορεί να βγάλει ο ένας και τι δουλειά μπορεί να βγάλει ο άλλος. Η Δημόσια Διοίκηση, σαν συνολική διοικητική λειτουργία του κράτους, αυτό που αξιολογεί ο καθένας από μας, που παίρνει τον άριστο συνεργάτη δίπλα του, που παίρνει τον καλύτερο, τον εντιμότερο, δεν μπόρεσε ποτέ να το αξιολογήσει.
Θα σας πω μερικά παραδείγματα, επειδή έτυχε να υπηρετήσω τη Δημόσια Διοίκηση από πολλά μετερίζια. Στη νομαρχία που ήμουν νομάρχης υπήρχαν κάποιοι υπάλληλοι οι οποίοι, κατά κοινή ομολογία, είχαν προβλήματα υγείας και συγκεκριμένα ψυχικής διαταραχής. Ουδείς τόλμησε ποτέ να τους παραπέμψει σε κάποια επιτροπή για εξέταση. Ουδείς! Ουδείς τόλμησε να εφαρμόσει αυτό το οποίο προβλέπει ο κανονισμός. Αυτό μόνο στη δική μου νομαρχία συνέβαινε; Στην ελληνική Δημόσια Διοίκηση δεν ξέρουμε το «ας το βρει από άλλον»; Τι θα πει η φράση «ας το βρει από άλλον»; Ή είναι ικανός ή δεν είναι ικανός. Καταντήσαμε να είναι χώρος άσκησης φιλανθρωπικής πολιτικής η Δημόσια Διοίκηση; Πώς επιβραβεύονται οι άξιοι μέσα στους πολλούς μέτριους; 
Τον άξιο πρέπει να αναδείξουμε, κυρίες και κύριοι συνάδελφοι. Τα συμφέροντα αυτού πρέπει να προασπίσουμε. Αυτόν πρέπει να προαγάγουμε, ώστε να πάρει την κατάλληλη θέση. 
Υπάρχει αξιολόγηση, κύριε Υπουργέ; Εγώ δεν τη βρήκα τόσα χρόνια στην ελληνική Δημόσια Διοίκηση. Στην Ελληνική Αστυνομία και στις Ένοπλες Δυνάμεις υπάρχει ένα σύστημα. Κάθε χρόνο γίνεται η ετήσια έκθεση αξιολόγησης του διοικουμένου. Η έκθεση αξιολόγησης βαθμολογείται από τρεις αξιολογητές. Αυτή η έκθεση τον συνοδεύει για όλη του τη ζωή. Αν μετατεθεί διαρκούσης της ετήσιας θητείας από το ένα διάστημα μέχρι το άλλο σύνταξης της έκθεσης, συντάσσεται πρόχειρη έκθεση, πρόχειρο φύλλο αξιολόγησης, που πάει στη νέα του υπηρεσία. Τι επιτυγχάνεται, λοιπόν, μ’ αυτό; Αν κάποιος για ένα προσόν πάρει βαθμό κάτω από ένα συγκεκριμένο όριο, αυτό θεωρείται δυσμενής κρίση και θα πρέπει να προσπαθήσει πολύ να αποκαταστήσει αυτήν τη βαθμολόγηση που του έτυχε σε συγκεκριμένη χρονική στιγμή.
Εγώ δεν λέω ότι αυτό είναι το καλύτερο σύστημα. Όμως, αποδίδει, έτσι ώστε ιεραρχικά να προάγονται οι κατά τεκμήριο ικανότεροι. Θα πρέπει να το κάνουμε κι εδώ. Δεν το έχουμε κάνει μέχρι τώρα.
Όσον αφορά τις αναρρωτικές, υπάρχει ένα πρόβλημα, κύριε Υπουργέ. Λέτε ότι θα ελέγχονται από τους γιατρούς. Κανένας δεν θα ανοίξει το σπίτι του να μπει ο γιατρός. Τι θα κάνετε; Θα πάρετε εισαγγελικό λειτουργό να πάτε στο σπίτι του να τον ελέγξετε; Είναι ατελέσφορη η διάταξη και άνευ ουσιαστικής σημασίας. Δεν λέω ότι κακώς εισάγεται, αλλά δεν θα έχει πρακτική αξία, γιατί ο υπάλληλος δεν ανοίγει την πόρτα του σπιτιού του, δεν σηκώνει το τηλέφωνο και δεν μπορείς να στείλεις το γιατρό στο σπίτι, διότι θα πρέπει να βρεις εισαγγελικό λειτουργό διαθέσιμο, τον οποίο θα τον έχεις μετά από τρεις ημέρες που θα τελειώσει το διάστημα της αναρρωτικής άδειας.
Κύριε Υπουργέ, θέλω να δείτε το θέμα της επιπλέον χορήγησης αδείας για τις γυναίκες που κάνουν δίδυμα και τρίδυμα. Η χώρα μας αντιμετωπίζει τεράστιο δημογραφικό πρόβλημα και πρέπει να ενθαρρύνουμε τη μητρότητα. Πρέπει να ενθαρρύνουμε την τεκνοποίηση, δίνοντας επιπλέον κίνητρα γι’ αυτό. Είναι δύσκολο να έχει ο άλλος δίδυμα, να κάνει ακόμα ένα παιδί και να τα μεγαλώσει και εμείς να του δίνουμε τρεις μήνες επιπλέον. Είναι πολύ θετική η διάταξη, αλλά προσθέστε λίγο παραπάνω χρόνο. Δεν χάλασε ο κόσμος. Προκειμένου να αυξηθεί ο πληθυσμός, πρέπει να δώσουμε κίνητρα. Κι αυτό είναι ένα κίνητρο. 
Πιστεύω πραγματικά ότι το νομοσχέδιο εισάγει πολύ θετικές διατάξεις. Δυστυχώς, ο χρόνος που έχουμε στη διάθεσή μας δεν αρκεί να τις αναπτύξουμε. Θα τις αναπτύξουμε αύριο, που θα συζητήσουμε το σχέδιο νόμου κατ’ άρθρον. 
Κύριε Υπουργέ, υπερψηφίζουμε το σχέδιο νόμου, γιατί πραγματικά τολμά βαθιές τομές. Θα θέλαμε να προέβαινε σε πιο βαθιές τομές, αλλά είμαστε βέβαιοι ότι επί θητείας σας θα έρθει άλλο νομοσχέδιο, το οποίο θα είναι πραγματικά προϊόν συναίνεσης και συναπόφασης όλων των πτερύγων της Βουλής, έτσι ώστε να το υπερψηφίσουν όλες οι πτέρυγες της Βουλής και να αντέξει στο χρόνο, για να μην αλλάζει κάθε φορά που αλλάζει είτε Κυβέρνηση είτε Υπουργός στο Υπουργείο σας.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η Βουλευτής κ. Όλγα-Νάντια Βαλαβάνη.
Βλέπω ότι η κυρία συνάδελφος δεν είναι εδώ.
Το λόγο έχει ο κ. Κουτσούμπας. Μετά το πέρας της αγόρευσης του κ. Κουτσούμπα θα αρχίσει η ονομαστική ψηφοφορία.
Ορίστε, κύριε συνάδελφε.</ChairmanSpeech>
<Speech><Parlmember>ΑΝΔΡΕΑΣ ΚΟΥΤΣΟΥΜΠΑΣ</Parlmember>: Κυρίες και κύριοι συνάδελφοι, θα ξεκινήσω με μία παρατήρηση προς τον κ. Πανούση. Ήθελα να του πω ότι δεν μπορεί κανείς να διαφωνήσει σ’ αυτήν την Αίθουσα -από τη θεωρητική αντιμετώπιση- με τον τρόπο με τον οποίο παρουσίασε τα κακώς κείμενα της Δημόσιας Διοίκησης. 
Ασφαλώς δεν μπορεί να διαφωνήσει κανείς μαζί σας, κύριε καθηγητά. Αλλά από εκεί να πέρα, πρέπει να δούμε στην πράξη τι πρέπει να κάνουμε για να τα διορθώσουμε. 
Μου προκαλεί εντύπωση –και μάλλον, κύριε Υπουργέ, κινείστε στη σωστή κατεύθυνση- όταν βλέπω πέντε ομιλητές εγγεγραμμένους από τη Νέα Δημοκρατία με τελευταίο εμένα, τέσσερις ομιλητές από τον ΣΥΡΙΖΑ και έναν ομιλητή από τους Ανεξάρτητους Έλληνες. Δεν μπορώ να καταλάβω τη διαφωνία σας και την αρνητική αντιμετώπιση του νομοσχεδίου σ’ αυτό που παρουσιάζεται από τον κύριο Υπουργό. Διότι, αν υπήρχαν διαφωνίες και άλλες προτάσεις, θα έπρεπε μέσα σ’ αυτόν το χώρο να τις καταθέσετε, να τις συζητήσουμε και να δούμε αν μπορούμε να φτάσουμε σε έναν άλλο κοινό τόπο. 
Διότι όταν όλοι, κυρίες και κύριοι συνάδελφοι, συμφωνούμε εντός ή εκτός της Βουλής σε έναν κοινό τόπο, ότι υπάρχουν παθογένειες στο πολιτικό σύστημα, ότι υπάρχουν κακώς κείμενα στη Δημόσια Διοίκηση, ότι πρέπει να κάνουμε μία λειτουργική και αποτελεσματική Δημόσια Διοίκηση και στο τέλος για λόγους αντιπολιτευτικούς και ψηφοθηρικούς ψηφίζουμε αρνητικά, χωρίς να έχουμε να παρουσιάσουμε πρόταση εναλλακτική ή -αν θέλετε- τροποποιήσεις πάνω στο προτεινόμενο νομοσχέδιο, νομίζω ότι η άρνησή μας είναι στείρα και μόνο αντιπολιτευτική.
Όμως εγώ, κύριε Υπουργέ, δεν πήρα το λόγο για να σας κάνω τον καλό. Θα ψηφίσω το νομοσχέδιο, κατ’ αρχάς γιατί θεωρώ ότι είναι αναγκαίο και πρέπει να γίνουν αυτές οι μεταρρυθμίσεις, οι οποίες είναι επιβεβλημένες από τις περιστάσεις και οι οποίες ίσως έπρεπε να είχαν γίνει από καιρό. 
Πήρα το λόγο, κύριε Υπουργέ, για να σας πω ότι σε μία δύσκολη εποχή που ζούμε και δεν έχουμε να προσφέρουμε πολλά στην κοινωνία, θα έπρεπε -και σας το προτείνω, σας το προτείναμε και κατ’ ιδίαν- στο άρθρο 21, που μιλάει για τις μετατάξεις των υπαλλήλων που υπηρετούν, να δείτε τους τρίτεκνους και τους πολύτεκνους. 
Μου είπε ο σύμβουλός σας -και πρέπει να τον ευχαριστήσω δημόσια- για σαράντα πέντε περιπτώσεις σ’ όλη την Ελλάδα. Πρέπει να δείτε τις τρίτεκνες και τις πολύτεκνες μητέρες που έχουν ανήλικα παιδιά και έχουν περάσει και τα δύο υπηρεσιακά συμβούλια και έχει εγκριθεί η μετάταξή τους. Δεν νομίζω να είναι πάνω από πέντε, έξι ή δέκα περιπτώσεις. 
Για παράδειγμα, από τη στιγμή που τα ΚΕΠ λειτουργούν όλη μέρα, δεν μπορεί να βάλεις μια μητέρα με τρία ανήλικα παιδιά –οκτώ, δέκα και δώδεκα ετών- να δουλεύει όλη τη μέρα. Για να βάλουμε και μια ασφαλιστική δικλίδα, αναφέρομαι σε όσους μέχρι σήμερα έχουν περάσει απο τη διαδικασία της έγκρισης από τα δύο υπηρεσιακά συμβούλια και βρίσκονται προ των πυλών πρωτοκολλήσεων και υπογραφής. Νομίζω πως, αν θέλετε νομοθετική βελτίωση στο άρθρο 21, θα μπορούσατε να πείτε ότι εξαιρούνται όσοι έχουν περάσει από τα υπηρεσιακά συμβούλια, τρίτεκνοι και πολύτεκνοι. Είναι ένα ισοδύναμο μέτρο προς αυτές τις οικογένειες.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επειδή ο συνάδελφος τελείωσε νωρίτερα και δεν είμαστε έτοιμοι, θα δώσω το λόγο στον κ. Μουσουρούλη και τελειώνουμε.
 (Θόρυβος στην Αίθουσα)</ChairmanSpeech>
<Speech><Parlmember>ΛΑΖΑΡΟΣ ΤΣΑΒΔΑΡΙΔΗΣ</Parlmember>: Κύριε Πρόεδρε, ας ξεκινήσει η ψηφοφορία!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, ας ξεκινήσουμε.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Κύριε Πρόεδρε...</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, θα σας δώσω το λόγο μετά.
Στο σημείο αυτό θα διακόψουμε τη συζήτηση του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εισερχόμαστε στην 
ΕΙΔΙΚΗ ΗΜΕΡΗΣΙΑ ΔΙΑΤΑΞΗ
Συζήτηση και λήψη απόφασης, σύμφωνα με τα άρθρα 62 του Συντάγματος και 83 του Κανονισμού της Βουλής, για τις αιτήσεις άρσης της ασυλίας των Βουλευτών κ.κ. Μαρίας Διακάκη (τέσσερις δικογραφίες), Βασιλείου Καπερνάρου, Ελένης Ζαρούλια, Ευσταθίου Μπούκουρα, Ηλία Παναγιώταρου και Ηλία Κασιδιάρη.
Θυμίζω ότι η συζήτηση διεξάγεται σύμφωνα με τη διαδικασία του άρθρου 108 παράγραφος 1 εδάφιο 2. Επομένως το λόγο δικαιούται να πάρει ο Βουλευτής που έχει αντίρρηση στην αίτηση του εισαγγελέα για άρση της ασυλίας του.
Ο λόγος δίνεται πάντα, εφόσον ζητηθεί, στον Βουλευτή στον οποίο αφορά η αίτηση και στους Κοινοβουλευτικούς Εκπροσώπους, οι οποίοι ομιλούν μετά τους τυχόν ομιλητές της κάθε υπόθεσης.
Σύμφωνα με το άρθρο 83 του Κανονισμού, η Βουλή δεν εισέρχεται στην ουσία των υποθέσεων, αλλά ερευνάται μόνον αν η πράξη για την οποία ζητείται η άρση της ασυλίας συνδέεται με την πολιτική ή κοινοβουλευτική δραστηριότητα του Βουλευτή ή η δίωξη ή η μήνυση ή η έγκληση υποκρύπτει πολιτική σκοπιμότητα. 
Τέλος, υπενθυμίζω ότι έχουμε δεχθεί επί των αιτήσεων άρσης ασυλίας η Βουλή να αποφασίζει με ονομαστική ψηφοφορία, για να αποφεύγεται η οποιαδήποτε σύγχυση στην καταμέτρηση των ψήφων και στην εξαγωγή του αποτελέσματος, η οποία θα μπορούσε να οδηγήσει σε αμφισβητήσεις των αποτελεσμάτων και για τη διευκόλυνση και μόνο της ονομαστικής ψηφοφορίας να καταρτίζεται ψηφοδέλτιο. 
Το ψηφοδέλτιο, στο οποίο κάθε συνάδελφος θα αναγράφει το όνομά του, την εκλογική του περιφέρεια και την Κοινοβουλευτική του Ομάδα, θα καταχωρίζεται στα αντίστοιχα Πρακτικά. Ανταποκρινόμεθα έτσι στις διατάξεις του άρθρου 83, που απαιτεί φανερή ψηφοφορία. Αφού, λοιπόν, ολοκληρωθεί η συζήτηση επί των περιπτώσεων της σημερινής ειδικής ημερήσιας διάταξης, θα προχωρήσουμε σε ονομαστική ψηφοφορία, όπως σας περιέγραψα. 
Οι πρώτες τέσσερις υποθέσεις αφορούν τη συνάδελφο κ. Μαρία Διακάκη. Η πέμπτη υπόθεση αφορά τον συνάδελφο κ. Βασίλειο Καπερνάρο. Η έκτη υπόθεση αφορά τη συνάδελφο κ. Ελένη Ζαρούλια. Η έβδομη υπόθεση αφορά τον συνάδελφο κ. Ευστάθιο Μπούκουρα και η όγδοη υπόθεση αφορά τους συναδέλφους κυρίους Ηλία Παναγιώταρο και Ηλία Κασιδιάρη.
Οι λεπτομέρειες και των οκτώ υποθέσεων αναφέρονται στο σχετικό ενημερωτικό σημείωμα που διενεμήθη μαζί με την ειδική ημερήσια διάταξη.
Επί των αιτήσεων που αφορούν στις τέσσερις υποθέσεις της κ. Μαρίας Διακάκη, υπάρχει συνάδελφος που ζητά το λόγο κατά το άρθρο 108 του Κανονισμού; 
Δεν υπάρχει κανείς συνάδελφος.
Επί της αιτήσεως που αφορά στην υπόθεση του κ. Βασιλείου Καπερνάρου υπάρχει συνάδελφος που ζητά το λόγο κατά το άρθρο 108 του Κανονισμού; 
Δεν υπάρχει κανείς συνάδελφος.
Επί της αιτήσεως που αφορά στην υπόθεση κ. Ελένης Ζαρούλια υπάρχει συνάδελφος που ζητά το λόγο κατά το άρθρο 108 του Κανονισμού;</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Εγώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία Ζαρούλια, έχετε το λόγο για πέντε λεπτά.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Επιθυμώ την άρση της ασυλίας μου, για να μάθω κι εγώ ποιος ο λόγος να μεταφέρω μια σφαίρα «στο στόμα του λύκου», να πάρω μια απάντηση, γιατί, σύμφωνα με τους ισχυρισμούς αυτών που ωφελούνται από την πράξη μου αυτή, όταν πέρασα από ηλεκτρονικό έλεγχο στο ισόγειο της ΓΑΔΑ δεν χτύπησε ο συναγερμός. Τα δικαστήριά σας δεν με αφορούν, όμως υπολογίζω τη θεία δίκη και γι’ αυτόν το λόγο έχω τη συνείδησή μου ήσυχη καθαρή. 
Αυτήν τη στιγμή βρίσκονται έγκλειστοι εντελώς παράνομα και αντισυνταγματικά τρεις Βουλευτές, χωρίς να τους έχει γίνει καν η άρση της ασυλίας τους, εκ των οποίων ο ένας είναι Αρχηγός νομίμου, εκλεγμένου κόμματος και εσείς εδώ μέσα, εντελώς αυθαίρετα, τους έχετε καταργήσει και αρνείσθε επίμονα να διαβάσετε ακόμα και τα ονόματά τους στις ονομαστικές ψηφοφορίες, όπως οφείλετε και ορίζεται από το Σύνταγμα. 
Εσείς, οι υποτιθέμενοι θεματοφύλακες της δημοκρατίας, όταν δεν έχετε κομμένους και ραμμένους τους νόμους στα μέτρα σας, τους καταστρατηγείτε, ώστε να μην μπορεί να σας ελέγξει κανείς και την ίδια ώρα, ενώ έγκριτοι συνταγματολόγοι δηλώνουν ότι οι Βουλευτές που κρατούνται παράνομα έχουν δικαίωμα και υποχρέωση να ασκούν τα καθήκοντά τους, βρίσκεται μια εισαγγελεύς, η οποία κάνει κατάχρηση της εξουσίας της και απαγορεύει σε Αρχηγό κόμματος, που έχει ψηφιστεί από εκατοντάδες χιλιάδες Ελλήνων, να έρθει στη Βουλή και να εξασκήσει τα καθήκοντά του, που η λαϊκή βούληση τον έστειλε στο αξίωμα αυτό. 
Είστε οι χειρότεροι τύραννοι που έχει γνωρίσει η ιστορία του τόπου. Έχετε υπερβεί τη δημοκρατία εξευτελίζοντας την!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, να έλθετε στο αντικείμενο. Έχετε αντίρρηση για την άρση της ασυλίας σας. Παρακαλώ να ομιλείτε επ’ αυτού.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ακούστε να δείτε. Με σταματάνε μεγάλοι άνθρωποι στο δρόμο και μου λένε ότι με τις δολοπλοκίες σας τους έρχεται εμετός. Για το λόγο αυτό σάς καταγγέλλω ότι χρησιμοποιείτε μαφιόζικες πρακτικές, για να περάσετε τα ανθελληνικά σχέδιά σας.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα ήθελα το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Καπερνάρο, έχετε το λόγο επί της αιτήσεως άρσης της ασυλίας σας.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, απευθυνόμενος στο Σώμα και στους συναδέλφους μου θέλω να τονίσω το εξής, σε περίπτωση που δεν το έχουν –ή ακόμα και αν το έχουν- πληροφορηθεί: Στην Επιτροπή λέει: «Βασιλείου Καπερνάρου στην επιτροπή ομόφωνα άρση», αλλά, εντός παρενθέσεως, «με απαίτηση του ιδίου». Δηλαδή πρώτα απαίτησα και στη συνέχεια επήλθε ομόφωνη άρση.
Κύριε Πρόεδρε, το ίδιο απαιτώ και τώρα. Απαιτώ να αρθεί η ασυλία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πάρα πολύ, κύριε συνάδελφε.
Παρακαλώ, επί της αιτήσεως που αφορά την υπόθεση του κ. Ευσταθίου Μπούκουρα, υπάρχει συνάδελφος που ζητάει το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΕΥΣΤΑΘΙΟΣ ΜΠΟΥΚΟΥΡΑΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Μπούκουρα, έχετε το λόγο. Μόνο θα παρακαλέσω να μιλήσετε εντός του θέματος.</ChairmanSpeech>
<Speech><Parlmember>ΕΥΣΤΑΘΙΟΣ ΜΠΟΥΚΟΥΡΑΣ</Parlmember>: Ναι, κύριε Πρόεδρε, ευχαριστώ πολύ.
Κατ’ αρχάς, επιθυμώ την άρση της βουλευτικής μου ασυλίας. Άλλωστε, πρόκειται για μία υπόθεση, για την οποία έχω υποβάλει εγώ πρώτα μήνυση στον εν λόγω δήμαρχο εδώ και ενάμιση χρόνο. Έκανε κι αυτός προσφάτως μήνυση, για να αρθεί η ασυλία μου, για τους ίδιους ακριβώς λόγους που κι εγώ έκανα μήνυση σε αυτόν.
Όσον αφορά το θέμα του κυρίου δημάρχου, του έχω αποστείλει εξώδικες διαμαρτυρίες και τον καταγγέλλω για τις πρακτικές που χρησιμοποιεί απέναντι στο πρόσωπο το δικό μου ως Βουλευτής Κορινθίας. Θα ήθελα να καταθέσω τα σχετικά έγγραφα για τα Πρακτικά.
(Στο σημείο αυτό ο Βουλευτής κ. Ευστάθιος Μπούκουρας καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Το ποιόν και ο χαρακτήρας του κυρίου δημάρχου φαίνονται, εάν κάνετε μία έρευνα στα μέσα κοινωνικής δικτύωσης που υπάρχουν. Είναι πάμπολλα τα βίντεο που υπάρχουν και εξυβρίζει και απαξιώνει Βουλευτές, στοχοποιεί κάθε χρόνο από έναν Βουλευτή και αρχίζει μία διαμάχη μαζί του –το έχει κάνει πάμπολλες φορές και στο παρελθόν- αμφισβητεί τη δικαιοσύνη, τραμπουκίζει πολίτες, μάλιστα με κραυγαλέο παράδειγμα τον Αύγουστο που μας πέρασε, όπου ο εν λόγω δήμαρχος χειροδίκησε εναντίον νεαρής γυναίκας που κρατούσε το μωρό στα χέρια.
Όμως, θα ήθελα, κύριε Πρόεδρε, να το πάω λίγο παραπέρα και με αφορμή τη σημερινή διαδικασία της άρσης της ασυλίας μου και στο πλαίσιο της ανάγκης για πλήρη διαφάνεια στην πολιτική ζωή του τόπου, ζητάω εις ό,τι αφορά την περιφέρεια στην οποία εκλέγομαι να γίνει έρευνα και στα οικονομικά του Δήμου Κορίνθου αλλά και του ίδιου του δημάρχου και των στενών συγγενικών του προσώπων, ώστε να αποδειχθεί εάν υπάρχουν οικονομικά αδικήματα ή αιφνίδιος πλουτισμός. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Επί της αιτήσεως που αφορά στην υπόθεση των κυρίων Ηλία Παναγιώταρου και Ηλία Κασιδιάρη υπάρχει συνάδελφος που ζητάει το λόγο κατά το άρθρο 108 του Κανονισμού;</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα ήθελα το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κατ’ αρχάς, θέλω να θέσω το ζήτημα της νομιμότητας της παρούσης διαδικασίας, της παρούσης ψηφοφορίας. Θεωρώ πως η παρούσα ψηφοφορία είναι παράνομη, όπως ήταν και η χθεσινή, διότι κάποιοι επίορκοι αποφάσισαν να διαγράψουν από τη λίστα των Βουλευτών τρεις εκλεγμένους Βουλευτές, τρεις Βουλευτές που εξελέγησαν από τον ελληνικό λαό. Τον Νικόλαο Μιχαλολιάκο, τον Χρήστο Παππά και τον Ιωάννη Λαγό τούς έβαλαν μέσα σε αυτήν την Αίθουσα πεντακόσιες χιλιάδες Έλληνες πολίτες.
Όποιος, λοιπόν έλαβε την απόφαση να τους διαγράψει από τη λίστα των Βουλευτών στην ουσία είναι ένοχος για κατάλυση του πολιτεύματος, για ένα βαρύτατο αδίκημα, το οποίο επισείει την ποινή της ισόβιας κάθειρξης. Θα απόσχουμε, λοιπόν, από την παρούσα ψηφοφορία, διότι είναι παράνομη.
Από εκεί και πέρα, είναι χαρακτηριστικό της υποκρισίας σας –θα μιλήσω για τη δική μου περίπτωση- που, όταν ένας δικηγόρος ήρθε να αναλάβει την υπεράσπισή μου –έχω το δικαίωμα, γιατί κάθε εβδομάδα φέρνετε εδώ πέρα νέα αιτήματα για άρση της ασυλίας μου-, ένας δικηγόρος που είχε σχέση οργανική με το κόμμα της Νέας Δημοκρατίας, διεγράφη αυτομάτως από το κόμμα της Νέας Δημοκρατίας. Είναι ντροπή να συμβαίνουν τα γεγονότα αυτά.
Υπενθυμίζω, κύριε Πρόεδρε –επειδή τυχαίνει να προεδρεύετε εσείς αυτήν τη στιγμή και επειδή εισηγείστε, λέει, αντιρατσιστικά νομοσχέδια- ότι κάποια στιγμή υπερασπιστήκατε κι εσείς αστυνομικό, ο οποίος είχε ληστέψει Πακιστανούς. Εσάς όμως δεν σας διέγραψαν. Αυτή είναι η υποκρισία του κόμματός σας, της Κυβερνήσεως.
Να μιλήσω με δύο λόγια για την υπόθεση, για την οποία κατηγορούμαι. Βρέθηκε κάποιος επίορκος δικαστικός και με κατηγόρησε για το αδίκημα της βίας, ότι άσκησα δηλαδή βία, παρ’ όλο που χιλιάδες μάρτυρες οι οποίοι ήταν παρόντες, μάρτυρες οι οποίοι καταθέτουν ενόρκως για την υπόθεση αυτή, αλλά κυρίως δεκάδες τηλεοπτικοί φακοί που κατέγραφαν, αποδεικνύουν ξεκάθαρα ότι ουδέποτε άσκησα καμμία απολύτως βία. 
Ήλθε, όμως, το Αθηναϊκό Πρακτορείο Ειδήσεων με το τηλεγράφημά του να πει, σχετικά με την υπόθεση, για ποιο λόγο κατηγορούμαι, ότι δηλαδή όταν έλαβα το λόγο στον Μελιγαλά –εκεί, υπενθυμίζω, το λόγο τον έλαβα προσκεκλημένος από συγγενείς θυμάτων και συλλόγους, για να μιλήσω ως εκπρόσωπος του Κοινοβουλίου-, επιτέθηκα με σφοδρότητα και με οξείς χαρακτηρισμούς στον Βενιζέλο, τον Αντιπρόεδρο της Κυβέρνησης. 
Κατηγορούμαι, λοιπόν, εδώ –και με βάση τη δικογραφία, όπου ουδεμία αναφορά γίνεται στο πρόσωπό μου-, επειδή άσκησα πολιτική κριτική στον Βενιζέλο. Αυτό είναι θλιβερό. Το διακύβευμα αυτής της ψηφοφορίας, λοιπόν, είναι το αν έχει δικαίωμα λόγου σε αυτήν τη χώρα, όχι ένας Βουλευτής, αλλά ένας απλός πολίτης να κρίνει την πολιτική εξουσία. 
Εάν, πράγματι, πάω σε δικαστήριο επειδή άσκησα κριτική στον Αντιπρόεδρο της Κυβέρνησης –στο συγκεκριμένο πρόσωπο που εμπλέκεται σε σκάνδαλα, που εμπλέκεται στα υποβρύχια, στη λίστα Λαγκάρντ, σε τόσες υποθέσεις που επισείουν βαρύτατες ποινές κάθειρξης-, θα πρέπει, δυστυχώς, να πάνε κατηγορούμενοι –αν εξαιρέσω το 2,7% που υποστηρίζει το ΠΑΣΟΚ και που ακόμα και αυτοί τον βρίζουν- το 97,3%, δηλαδή όλοι οι υπόλοιποι Έλληνες, που στην καθημερινότητά τους ασκούν όχι οξύτατη κριτική, αλλά υβρίζουν στην κυριολεξία με βαρύτατους χαρακτηρισμούς αυτόν τον άνθρωπο.
 Αυτό έχω απλά να πω και εις ένδειξιν διαμαρτυρίας αποχωρούμε, διότι κάποιος έλαβε την απόφαση, εντελώς παράνομα, να αφαιρέσει από τη λίστα των Βουλευτών τα ονόματα του Νικολάου Μιχαλολιάκου, του Χρήστου Παππά και του Ιωάννη Λαγού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κοιτάξτε, η εκφώνηση των ονομάτων γίνεται κανονικά, κύριε συνάδελφε. Όσες φορές έχω προεδρεύσει εγώ εκφωνούνται πάντα και τώρα με πληροφορούν ότι εκφωνούνται και στις άλλες περιπτώσεις.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Πάρτε τα Πρακτικά!</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ενδεχομένως να είστε κακώς πληροφορημένος. Από τη στιγμή που προφυλακίστηκαν, που έγιναν πολιτικοί κρατούμενοι οι συγκεκριμένοι Βουλευτές, ουδέποτε εκφωνήθηκαν τα ονόματά τους. Καλώ να διορθώσετε αυτήν την αδικία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κύριε συνάδελφε, δεν είναι έτσι.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Πάρτε τα Πρακτικά!</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Έως τώρα, επαναλαμβάνω, οι συγκεκριμένες ψηφοφορίες είναι παράνομες.
(Στο σημείο αυτό αποχωρούν από την Αίθουσα οι Βουλευτές του Λαϊκού Συνδέσμου-Χρυσή Αυγή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με πληροφορούν τώρα ότι στη χθεσινή ονομαστική ψηφοφορία, τα ονόματα των κυρίων Μιχαλολιάκου, Παππά και Λαγού, οι οποίοι είναι προσωρινά κρατούμενοι, όπως και των υπολοίπων Βουλευτών της Χρυσής Αυγής, εκφωνήθηκαν στη δεύτερη ανάγνωση.
Κυρίες και κύριοι συνάδελφοι, στο σημείο αυτό θα διεξαχθεί ονομαστική ψηφοφορία. Έχει καταρτιστεί ψηφοδέλτιο με τα ονόματα των συναδέλφων, για τους οποίους ζητείται ή άρση της ασυλίας και στο οποίο έχει καταγραφεί και η σχετική πρόταση της Επιτροπής Κοινοβουλευτικής Δεοντολογίας.
Κάθε συνάδελφος θα σημειώνει την ψήφο του δίπλα στο όνομα του συναδέλφου για τον οποίο ζητείται η άρση της ασυλίας. 
Εκείνος που ψηφίζει υπέρ της άρσης της ασυλίας σημειώνει την προτίμησή του δίπλα στο όνομα του Βουλευτή και στη στήλη «ΝΑΙ», δηλαδή, λέει «ΝΑΙ» στην αίτηση του εισαγγελέως που ζητει την άρση της ασυλίας. 
Εκείνος που ψηφίζει κατά της άρσης της ασυλίας σημειώνει δίπλα στο όνομα του Βουλευτή και στη στήλη «ΟΧΙ» αντιστοίχως «ΟΧΙ». 
Εκείνος που ψηφίζει «ΠΑΡΩΝ», θα το σημειώσει στην αντίστοιχη στήλη του ψηφοδελτίου. 
Στο ψηφοδέλτιο θα αναγράφει κάθε συνάδελφος το όνομα του, την εκλογική του περιφέρεια και την Κοινοβουλευτική Ομάδα στην οποία ανήκει και θα το υπογράφει, διότι η ψηφοφορία είναι ονομαστική. Στη συνέχεια και με την εκφώνηση του ονόματός του από τους επί του καταλόγου συναδέλφους, θα παραδίδει το ψηφοδέλτιο στους συναδέλφους κ.κ. Ιωάννη Πασχαλίδη από τη Νέα Δημοκρατία και Ηρώ Διώτη από τον ΣΥΡΙΖΑ-Ενωτικό Κοινωνικό Μέτωπο, οι οποίοι θα το μονογράφουν και θα ανακοινώνουν ότι ο Βουλευτής ψήφισε. 
Μετά το τέλος της ψηφοφορίας θα γίνει καταμέτρηση των ψήφων από τους συναδέλφους που προανέφερα, όπως θα προκύψουν από τα ψηφοδέλτια, τα οποία θα καταχωριστούν μαζί με το πρωτόκολλο ψηφοφορίας στα Πρακτικά της σημερινής συνεδρίασης.
Συμφωνεί το Σώμα;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το Σώμα συμφώνησε ομοφώνως.
Σας ενημερώνω ότι έχουν έλθει στο Προεδρείο τηλεομοιοτυπίες-φαξ συναδέλφων, σύμφωνα με το άρθρο 70Α του Κανονισμού της Βουλής, με τις οποίες γνωστοποιούν την ψήφο τους. Οι ψήφοι αυτές θα ανακοινωθούν και θα συνυπολογιστούν στην καταμέτρηση, η οποία θα ακολουθήσει.
Καλούνται επί του καταλόγου οι Βουλευτές κύριοι Γεώργιος Γεωργαντάς από τη Νέα Δημοκρατία και Απόστολος Αλεξόπουλος από τον ΣΥΡΙΖΑ-Ενωτικό Κοινωνικό Μέτωπο.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ ΚΑΙ ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Υπάρχει συνάδελφος ο οποίος δεν άκουσε το όνομά του; Κανείς.
Κυρίες και κύριοι συνάδελφοι, γίνεται γνωστό στο Σώμα ότι από τις θέσεις των επισήμων της Βουλής παρακολουθεί τη συνεδρίασή μας αντιπροσωπεία του Σέρβικου Κοινοβουλίου αποτελούμενη από τρεις Βουλευτές, τη Γενική Γραμματέα και υπηρεσιακούς παράγοντες, οι οποίοι επισκέπτονται τη χώρα μας στο πλαίσιο της διδυμοποίησης των δύο Κοινοβουλίων.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επίσης, γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της Αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και αφού ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα εννιά μαθητές και μαθήτριες και τρεις εκπαιδευτικοί από το Ζάννειο Πρότυπο Πειραματικό Γενικό Λύκειο Πειραιά.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, σας ενημερώνω ότι οι σφραγισμένες επιστολές οι οποίες απεστάλησαν στο Προεδρείο για συμμετοχή στην ονομαστική ψηφοφορία σχετικά με άρσεις ασυλίας Βουλευτών, σύμφωνα με το άρθρο 70 Α΄ του Κανονισμού της Βουλής, καταχωρίζονται στα Πρακτικά και έχουν ως εξής:
(Να μπουν οι σελ. 140-157)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, σας ενημερώνω ότι έχουν έλθει στο Προεδρείο επιστολές Βουλευτών, οι οποίες εκφράζουν πρόθεση ψήφου. Αυτές οι επιστολές δεν συνυπολογίζονται στην καταμέτρηση των ψήφων και έχουν ως εξής:
(Να μπουν οι σελ. 159-168)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος. 
(ΚΑΤΑΜΕΤΡΗΣΗ)
Κυρίες και κύριοι συνάδελφοι, μέχρι να ολοκληρωθεί η καταμέτρηση των ψήφων, επανερχόμαστε στη συζήτηση του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Το λόγο έχει η κ. Βαλαβάνη. 
ΟΛΓΑ -</ChairmanSpeech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Αγαπητές κυρίες και κύριοι Βουλευτές, το παρόν νομοσχέδιο στην αιτιολογική του έκφραση δηλώνει ότι αποσκοπεί σε μέτρα εκσυγχρονισμού και εξορθολογισμού του ελληνικού κράτους, το οποίο χρειάζεται όντως ριζική ανασυγκρότηση και αναπροσανατολισμό, μόνο που τα χρειάζεται στην αντίθετη κατεύθυνση από αυτήν που επιχειρεί το νομοσχέδιο που έρχεται να συμπληρώσει ένα ολόκληρο νομοθετικό πλαίσιο το οποίο έχει παρθεί υπό το κνούτο της τρόικας, τους νόμους 4046/2012, 4093/2012 και 4172/2013. 
Πρέπει να ομολογήσουμε ότι σε σχέση με το ήδη ρυθμισμένο πλαίσιο είναι πιο light, από την άποψη του ότι ένα μέρος του –και εμείς θα τις ψηφίσουμε αυτές τις ρυθμίσεις, έχει τοποθετηθεί ήδη ο εισηγητής μας- επιχειρεί να διορθώσει παραλείψεις, κενά και ασάφειες των προηγούμενων νομοθετημάτων οι οποίες υπάρχουν και υπό το κράτος του γεγονότος ότι η νομοθέτηση, μπροστά στην τεράστια πίεση των μνημονιακών, πολιτικών εκβιασμών για τα «προαπαιτούμενα», για τις δόσεις κ.λπ., γίνεται κυριολεκτικά στο πόδι. Και, ακόμα χειρότερα, γίνεται από δικηγορικές εταιρείες, από συμβούλους και δεν γίνεται από τους ανθρώπους που ξέρουν την πραγματική κατάσταση και τα πράγματα. 
Θα επιχειρήσω γι’ αυτόν το λόγο -αναφερόμενη ταυτόχρονα στο σημερινό νομοσχέδιο- να σας παρουσιάσω κάποια πρακτικά παραδείγματα του ήδη υπάρχοντος πλαισίου, στην κατεύθυνση του οποίου κινείται και αυτό που συζητάμε τώρα. 
Αν πάτε αυτήν τη στιγμή έξω από την είσοδο του Υπουργείου Οικονομικών στην Καραγιώργη Σερβίας, θα βρείτε καμμιά εκατοσταριά γυναίκες που βρίσκονται εκεί από χθες το βράδυ, κάτω από τη στοά, για να προστατεύονται από τη βροχή. Είναι καθαρίστριες αορίστου χρόνου του Υπουργείου Οικονομικών –εκατό, περίπου, από τις πεντακόσιες ενενήντα έξι πανελλαδικά- που οδεύουν προς κινητικότητα και απόλυση. 
Πώς ξέρουμε ότι οδεύουν και προς απόλυση; Διότι το έργο με την καθαριότητα έχει παιχθεί ήδη προ μνημονίων, στα νοσοκομεία, στα πανεπιστήμια, στα μαζικά μέσα μεταφοράς, καθώς ο τομέας αυτός ήταν από τους πρώτους που έγινε κερδοφόρος για τα ιδιωτικά συμφέροντα από τη δεκαετία του ’90, χάρις στη μεγάλη μετανάστευση των λαών, που πρόσφερε άφθονο και φθηνό εργατικό δυναμικό, αμόλυντο από συνδικάτα και άρα ανυπεράσπιστο, βορά στους πιο αρπακτικούς ανάμεσα στους εργοδότες. 
Η υπόθεση Κούνεβα -για να σας θυμίσω μόνο αυτό- στιγμάτισε ανεπανάληπτα τους εργατικούς αγώνες προ μνημονίων και ταυτόχρονα φώτισε ως εκπληκτικό παράδειγμα θάρρους και ηρωισμού, μια συνδικαλίστρια και τη στάση της, σύμφωνα με τις καλύτερες παραδόσεις του ελληνικού συνδικαλιστικού κινήματος. 
Έτσι, το ελληνικό κράτος με αυτόν τον τρόπο «εξορθολογίζεται» και «εκσυγχρονίζεται», απολύοντας, πρώτον, τις καθαρίστριες αορίστου χρόνου του Υπουργείου Οικονομικών, που δουλεύουν τέσσερις ώρες τη μέρα με μισθό 500 ευρώ μεικτά το μήνα. 
Δεύτερον, προφανώς τις συμβασιούχους καθαρίστριες των ΔΟΥ, που και αυτές δουλεύουν τετράωρο τη μέρα με 400 ευρώ στο χέρι. Τα ίδια, δηλαδή, αλλά χωρίς ασφάλιση. Είναι αυτές που έλιωσαν κυριολεκτικά τα παπούτσια τους έξω από την Αίθουσα της Ολομέλειας, μέχρι να καταφέρουν να ανανεωθούν τον Φεβρουάριο ή Μάρτιο φέτος οι συμβάσεις τους αναδρομικά, για να τις καλύψουν μέχρι τις 31-12-2013, μετά από επανειλημμένες τροπολογίες που καταθέταμε και τις οποίες απέρριπτε ο Υπουργός Οικονομικών. 
Θα σας θυμίσω ότι τους πρότεινε σαν προσφορότερη λύση -και υποθέτω αυτό θα έχει να προτείνει στις καθαρίστριες που βρίσκονται αυτήν τη στιγμή έξω από την Καραγιώργη Σερβίας- να συγκροτήσουν μεταξύ τους εταιρείες και να μπουν «ισότιμα» στις διαγωνιστικές διαδικασίες μαζί με τις μεγάλες ιδιωτικές εταιρείες καθαριότητας, για να «χτυπήσουν» τις θέσεις στις οποίες δούλευαν μέχρι τώρα. Πού τα βρίσκει αυτά ο κύριος Στουρνάρας; Πραγματικά μερικές φορές και εγώ μένω με το στόμα ανοιχτό. 
Υποθέτουμε ότι αυτές δεν χρειάζεται να τεθούν σε διαθεσιμότητα, καθώς με το που φτάνουμε στο τέλος του Δεκέμβρη δεν θα ανανεωθούν οι συμβάσεις τους. Πέντε ή έξι φορές είχαμε φέρει την τροπολογία και είχε απορριφθεί, μέχρι να την υιοθετήσει ο Υπουργός, σε πληθώρα οικονομικών νομοσχεδίων μέχρι τις αρχές αυτής της χρονιάς.
Μέχρι εδώ αυτά τα ξέρουμε όλοι. Τι δεν ήξερα εγώ, και πιθανόν να μην ξέρετε και εσείς; Μου το είπε μια κυρία, που ακόμα τώρα κρατάει τη μια άκρη του πανό εκεί. Μου είπε ότι η οργανική της θέση είναι στη ΔΟΥ Ναυπλίου, αλλά φέτος τρεις από τις πέντε μέρες της εβδομάδας που δουλεύει πηγαίνει στη ΔΟΥ Άργους, όπου συνταξιοδοτήθηκε η μοναδική κυρία που καθάριζε εκεί. Εννοείται ότι τα μεταφορικά τα πληρώνει από τα 400 ευρώ, που παίρνει καθαρά. Τι κάνει εκεί; Καθαρίζει, βεβαίως, γιατί είναι καθαρίστρια. Όμως κάνει, όπως μου είπε, και χρέη κλητήρα στην είσοδο. Πηγαίνει, επίσης, την αλληλογραφία στο ταχυδρομείο και αρχειοθετεί. Όπως μου είπε ξεκάθαρα, «μόνο σφραγίδες δεν έχω βάλει μέχρι τώρα». 
Γιατί το κάνει αυτό; Γιατί το «εξορθολογιζόμενο» και «εκσυγχρονιζόμενο» ελληνικό κράτος υπό το πλαίσιο αυτών των νομοσχεδίων δεν μπορεί να ανταποκριθεί πια, έτσι όπως έχει καταντήσει -και η κατάντια του ήταν πολύ παλιότερη, φανταστείτε πού έχει φτάσει τώρα-, σε έναν ορθολογικό καταμερισμό αρμοδιοτήτων ανάμεσα στους ανθρώπους που δουλεύουν στις διάφορες υπηρεσίες. Μετά το πογκρόμ, δηλαδή, ενάντια στους δημόσιους υπαλλήλους, δουλεύει ουσιαστικά σε «κατάσταση έκτακτης ανάγκης» και παράδειγμα είναι το ότι η καθαρίστρια, που θα τη διώξουν τώρα -και δεν ξέρω αν αύριο και τα ιδιωτικά συνεργεία θα κάνουν την ίδια δουλειά-, παίζει ρόλο πολύ διαφορετικό από τη δουλειά του καθαρισμού, για να μπορεί να ανταποκριθεί μια επαρχιακή ΔΟΥ. 
Δεν ξέρω, βέβαια, ποιον ενδιαφέρει το ότι έχει δυο παιδιά. Το ένα σπουδάζει στην Κρήτη και το άλλο μόλις γράφτηκε στην Καλαμάτα, γιατί δεν είχε το θάρρος να του πει ότι δεν έχει νόημα να πάει να εγγραφεί στην τριτοβάθμια εκπαίδευση, τώρα που εκείνη θα χάσει και τα 400 ευρώ. 
Θα μου πείτε ότι ένας από τους λόγους, απ’ ό,τι διαβάζουμε στα μνημόνια και στις εκθέσεις αξιολογήσεών τους, είναι ότι θέλουν να φύγουν οι χαμηλών προσόντων εργαζόμενοι από το δημόσιο και να έρθουν άλλοι, υψηλών προσόντων.
Θα σας πω ότι χθες συναντηθήκαμε με τα σωματεία των πιλότων και των μηχανικών της πρώην Ολυμπιακής Αεροπορίας, οι οποίοι μόλις τέθηκαν –δεν πρόκειται να τεθούν, τέθηκαν- σε διαθεσιμότητα από την υπηρεσία στην οποία δούλευαν κυρίως ως επιθεωρητές εναέριας κυκλοφορίας, την Υπηρεσία Πολιτικής Αεροπορίας. Πρόκειται για περίπου διακόσια άτομα. Στο εξωτερικό τους ψάχνουν με το ντουφέκι, γιατί όλοι προτιμούν να πετούν αεροπλάνα, που είναι πολύ πιο επικερδές, παρά να κάνουν τους επιθεωρητές. Εδώ, που από ένα καπρίτσιο της ελληνικής ιστορίας βρέθηκαν να παίζουν έναν τέτοιο ρόλο για την πτητική ασφάλεια, μας περισσεύουν! Είναι «πλεονάζον προσωπικό» και θα φύγουν και αυτοί, θα απολυθούν, γιατί τους θέλουν να καταλάβουν θέσεις ως «διαθέσιμοι» μόνο στις ανάλογες ειδικότητες. Και επειδή δεν έχουμε τόσες πολλές πτητικές ανάγκες σε ολόκληρη την Ελλάδα, είναι προφανές ότι φεύγουν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Επειδή δεν έχω χρόνο, θα ήθελα να σας πω ότι ο εισηγητής μας ανέφερε πως ο μνημονιακός στόχος για τις δημόσιες δαπάνες είναι να πάνε στο 9%. Εγώ θα σας πω ότι στην έκθεση αξιολόγησης του Ιουλίου της Ευρωπαϊκής Ένωσης δίνονται τρία σενάρια στην Κυβέρνηση: ένα για δημόσιο τετρακοσίων πενήντα χιλιάδων, ένα για δημόσιο τετρακοσίων χιλιάδων και ένα για δημόσιο τριακοσίων πενήντα χιλιάδων. 
Ο συνδυασμός αυτών των δύο στοιχείων είναι εκρηκτικός. Μόνο σε τριτοκοσμικές χώρες, με το εκεί επίπεδο εξυπηρέτησης των κοινωνικών αναγκών, θα μπορούσε να κρατήσει στοιχειωδώς τα πράγματα ένα τέτοιο δημόσιο. 
Δεν έχω χρόνο να σας πω τα άλλα που ήθελα. Θα σας πω μόνο, αν μου επιτρέψετε, κάτι για τους αθλητές. Η συνάδελφος από τον ΣΥΡΙΖΑ κ. Βαμβακά αναφέρθηκε προηγουμένως στα θέματα εισαγωγής των αθλητών στα ΑΕΙ.
Εγώ θέλω να θυμίσω κλείνοντας ότι, αντίθετα με τον πρώτο τύπο μνημονιακής διαθεσιμότητας του 2012, ο τρέχων δεν εξαιρεί τους διακριθέντες αθλητές, που υποτίθεται ότι προσλήφθηκαν σαν επιβεβαίωση κόπων μιας ζωής, η οποία στέφθηκε με διεθνείς νίκες και επιτυχίες του αθλητισμού και της χώρας μας. 
Υπάρχει και μια άλλη πλευρά ακόμα. Πέρα από αυτούς που επίσης ωθούνται προς τη διαθεσιμότητα, τι γίνεται με αυτούς που περιμένουν από τις παραμονές του πρώτου μνημονίου να διοριστούν, σύμφωνα με το νόμο που εξακολουθεί να ισχύει;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, σας παρακαλώ, κυρία συνάδελφε. Τα υπόλοιπα μπορείτε να τα πείτε στη συζήτηση επί των άρθρων.</ChairmanSpeech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Θα σας ενημερώσω -και δεν θέλω να πω κάτι άλλο, δεν έχω τα περιθώρια- ότι πριν από λίγο κατέθεσα μαζί με την κ. Σοφία Σακοράφα δύο αναφορές τέτοιων περιπτώσεων, του κ. Βολικάκη, ποδηλατιστή με διεθνείς νίκες, που περιμένει από το 2010, και μια ομαδική επτά αθλητών με διεθνείς διακρίσεις, των κκ. Πάτσιου, Κάραλη, Νικολαΐδου, Ελληνικάκη, Κοσμόγλου, Κολλάρου και Πετροπούλου, που έχουν διατεθεί προς διορισμό με απόφαση του Υπουργού Εσωτερικών από τις 11 Μαρτίου 2009 και ακόμα τώρα περιμένουν διορισμό.
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Μουσουρούλης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ Διοικητικής Μεταρρύθμισης και Ηλεκτρονικής Διακυβέρνησης, η λέξη «Υπουργός» έχει δύο συνθετικά: «υπό» και «έργο». Έργο στη Φυσική είναι το γινόμενο μάζα επί απόσταση και έργο παράγεται όταν αυτή η μάζα μετακινείται κάτω από οποιαδήποτε συνθήκη, ευνοϊκή ή μη. 
Ας ορίσουμε, λοιπόν, ποιο είναι το έργο του Υπουργού και πόσο δύσκολο είναι να το πετύχει. Έργο του Υπουργού είναι να συμβάλει στο να αποκτήσουμε ένα κράτος αποτελεσματικότερο, αποδοτικότερο, οικονομικότερο, διαφανέστερο και δικαιότερο. Αυτή είναι η περιγραφή του καθήκοντός του. 
Για να το κάνουμε αυτό, όμως, χρειάζεται για κάθε ένα από αυτά τα συνθετικά που ανέφερα να τίθενται αντικειμενικοί στόχοι. Μπορούμε να συμφωνήσουμε τους αντικειμενικούς στόχους ενός πιο οικονομικού, πιο δίκαιου κράτους; 
Χρειάζεται, όμως, και κάτι ακόμα. Χρειάζονται συστήματα υποστήριξης, για να μπορέσει να υλοποιήσει τους αντικειμενικούς στόχους, καθώς και διαδικασίες και μεθόδους αποτίμησης του αποτελέσματος. Εκεί είναι και ο βαθμός δυσκολίας του Υπουργού. 
Δεν τα έχουμε όλα αυτά. Για να τα αποκτήσουμε, χρειαζόμαστε μεταρρυθμίσεις. Είναι αδύνατον χωρίς αυτές. Δείτε άλλες μνημονιακές χώρες που δεν γνώρισαν έκρηξη ανεργίας, γιατί είχαν προλάβει και τις είχαν κάνει. Έχω προσωπικά παραδείγματα από την Πορτογαλία και την Ιρλανδία. 
Κύριε Υπουργέ, νομίζω ότι το πιο σημαντικό, το «κλειδί» σε αυτή την υπόθεση είναι το να λάβει μέρος στις μεταρρυθμίσεις ο λαός. Να πειστεί για το συμφέρον του. Τώρα είναι ευκαιρία. Ξέρετε γιατί; Διότι τώρα συνειδητοποιεί ο ελληνικός λαός ότι τελικά αυτός πληρώνει για όσα δεν έγιναν όταν και όποτε έπρεπε. 
Το δημόσιο συμφέρον είναι το συμφέρον των πολλών και αυτό υπηρετείται μόνο όταν ο δημόσιος τομέας λειτουργεί για όλους και όχι για λίγους. 
Έρχομαι τώρα στο θέμα των μεταρρυθμίσεων. Πότε ήρθαν στο επίκεντρο; Με την κρίση. Αν δεν είχε έρθει η κρίση, δεν θα είχαμε κανένα θέμα, δεν θα ανοίγαμε κανένα θέμα. 
Εδώ έχουμε μια κοινή πορεία, πολιτικού συστήματος, πολιτών, και συνδικαλιστών. Και οι τρεις αυτοί κρίκοι της αλυσίδας είχαν τη βεβαιότητα ότι το πελατειακό σύστημα, η πελατειακή σχέση, θα διαιωνιζόταν. 
Έδιναν τη σιωπηλή τους συγκατάθεση. Ειδικά οι συνδικαλιστές, που ήταν και οι πιο ευνοημένοι από το μονοπώλιο του κρατισμού, «έλυναν και έδεναν». Θα σας πω ένα χαρακτηριστικό παράδειγμα. Όταν ήμουν Γενικός Γραμματέας Επενδύσεων και Ανάπτυξης και έκανα μια συνολική αναδιάταξη των υπηρεσιών, εμφανίστηκε συνδικαλιστής ο οποίος απαίτησε να μην εκκενώσω έναν όροφο για να εγκατασταθεί μια άλλη υπηρεσία, επειδή η σύζυγός του θα έχανε τη θέα που της προσέφερε το γραφείο της στην Πλατεία Συντάγματος, κύριε Υπουργέ! Και το πέτυχε!</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Πώς το πέτυχε αυτό; Πείτε μας, για να το ξέρουμε.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Τίνος «κολλητός» ήταν; Να μας πείτε πώς τον λένε.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Εσείς θέλετε να σας πω σε ποιο κόμμα ανήκε; Αυτό είναι το πρόβλημά σας;</Speech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Το όνομα πείτε μας και τα άλλα θα τα βρούμε.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Ακούστε. Ίδιο πρόσωπο έχουν όλοι. «Πράσινοι», «γαλάζιοι», «ροζ», «κόκκινοι». Το ίδιο πρόσωπο έχουν.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Θα το θέλατε, αλλά δεν είναι έτσι.</Speech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Συνεχίζω. Με διακόψατε. 
Χρειάζεται, κυρίες και κύριοι συνάδελφοι, να πείσουμε εμείς που πιστεύουμε στις μεταρρυθμίσεις αλλά και να αποκαλύψουμε ποια είναι τα κίνητρα εκείνων που τις αρνούνται. Εσείς του ΣΥΡΙΖΑ που τις αρνείστε, παρουσιάζετε ως σωτηρία της χώρας όλα όσα δημιούργησαν τα προβλήματα που έχουμε σήμερα ακριβώς επειδή δεν κατορθώσαμε να τα λύσουμε.
Το δεύτερο θέμα είναι ότι υπονομεύετε τις μεταρρυθμίσεις. Να εξηγήσω γιατί. Υπονομεύετε τους στόχους τους. Μπορεί, οι περισσότεροι από εσάς, να τους πιστεύουν. Δεν θεωρώ, δηλαδή, πως υπάρχουν άνθρωποι στον ΣΥΡΙΖΑ που δεν πιστεύουν στην αναγκαιότητα μεταρρυθμίσεων. Υπονομεύετε όμως τους στόχους, γιατί γνωρίζετε ότι με όλα αυτά που έχετε πει ως Αντιπολίτευση θα είναι αδύνατον να τους πετύχετε. Γι’ αυτό υπονομεύετε. Ιδιοτελές είναι και αυτό. 
Προϋπόθεση για να πάμε μπροστά, κύριε Υπουργέ, είναι μια νέα πολιτική αγωγή από όλους. Μαζί θα εκπέμψουμε το μήνυμα και πάνω απ’ όλα οι ίδιοι οι εργαζόμενοι. Οι εργαζόμενοι, κύριοι συνάδελφοι, έχουν ευθύνη για τους εκπροσώπους τους, στους συνδικαλιστικούς φορείς. Οι εκλογές που γίνονται πρέπει να είναι νόμιμες -και αμφισβητώ τη νομιμότητα της διαδικασίας σε αρκετούς συνδικαλιστικούς φορείς-. Τέλος, θα πρέπει να υπάρχει κι ένας έλεγχος για το ποιοι είναι αυτοί που ορίζονται στα διοικητικά συμβούλια ως εκπρόσωποι των εργαζομένων. 
Έχουμε το παράδειγμα του Οίκου Ναύτου. Δεν εξετάζω πού ανήκει. Δεν έχει καμμία σημασία σε ποιο κόμμα είναι ή σε ποια συνδικαλιστική παράταξη. Ειλικρινά το πιστεύω και μην ανοίξετε θέμα. Νομίζω ότι το καταλαβαίνετε όλοι. Ας ψάξουμε το ποιόν όλων εκείνων που έχουν οριστεί στα διοικητικά συμβούλια. 
Έτσι, κυρίες και κύριοι συνάδελφοι, το κράτος μεγάλωσε, έγινε αντιπαραγωγικό, έγινε φαύλο, πολλαπλασίασε τα σημεία επαφής του με τον ιδιωτικό τομέα. Είναι σημαντικό αυτό, για να καταλάβουμε πού οφείλεται η διαφθορά. Ο κρατισμός, που ο ΣΥΡΙΖΑ αγαπά, φθείρει και φθείρεται, δημιουργεί χρέη για τους πολλούς και μοιράζει χρήματα σε λίγους. Αυτό το φαύλο σύστημα που περιγράφω επιτρέπει το μεγαλύτερο προσωπικό κέρδος με το μικρότερο κόστος. Οι Έλληνες, όμως, δεν χρειάζονται ένα φαύλο σύστημα. Απόδειξη είναι ότι στο εξωτερικό, σε χώρες όπου υπάρχει ελεύθερη οικονομία και κράτος δικαίου, προοδεύουν, επιτυγχάνουν, πρωτοπορούν. 
Κύριε Υπουργέ, καταλαβαίνω ότι έχετε πρόβλημα προτεραιοτήτων. Από πού να αρχίσεις και πού να τελειώσεις; Το καταλαβαίνω. Πρέπει, όμως, να ελέγχουμε το πολλαπλασιαστικό αποτέλεσμα κάθε μεταρρύθμισης που αποφασίζουμε. Να μην αναλώνουμε ενέργεια σε περιπτώσεις όπου δεν υπάρχει σημαντικό αποτέλεσμα. Επίσης προτεραιότητα δική σας μπορεί να είναι υποπροτεραιότητα ενός άλλου Υπουργείου. Χρειάζεται, λοιπόν, και συντονισμός.  
Έρχομαι τώρα στο θέμα της αξιολόγησης. Τρία τα επίπεδα: δομές, οργάνωση και λειτουργία και προσωπικό. Ξεκινώ με μία βασική αρχή. Το κράτος δεν πρέπει να επιβαρύνεται με το κόστος εργασιών που δεν χρειάζεται. Αυτό είναι αυτονόητο. Όμως, δεν πρόκειται για μια εφάπαξ διαδικασία, κάναμε δηλαδή μια φορά αξιολόγηση και μετά σχολάσαμε. Είναι συνεχιζόμενη η διαδικασία, κύριε Υπουργέ. Είναι διαρκής η ανάγκη να εισάγουμε στο δημόσιο νέα συστήματα και νέες τεχνολογίες, έτσι ώστε να πολλαπλασιαστεί και ο όγκος των εργασιών που δεν χρειαζόμαστε. Διότι αν γίνει άπαξ, έτσι όπως εξελίσσονται τα πράγματα, σε ένα, δύο, τρία χρόνια, θα αρχίσουμε ξανά από την αρχή! 
Αυτά, λοιπόν, χρειάζονται. Όπως χρειάζονται και δομικές, σημαντικές αλλαγές. Για παράδειγμα, όσον αφορά στο πρόγραμμα «Καλλικράτης», προτείνω από αυτό το Βήμα...  
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Επτά λεπτά έχω, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μετά τον έκτο ομιλητή τα λεπτά είναι επτά. Οπότε, σας παρακαλώ, συντομεύετε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Κύριε Πρόεδρε, ζητώ μια ανοχή δύο λεπτών περίπου. 
Όσον αφορά στο πρόγραμμα «Καλλικράτης», προτείνω από αυτό το Βήμα και μετά λόγου γνώσεως, την κατάργηση της αποκεντρωμένης διοίκησης. Είναι λίγες οι αρμοδιότητες. Ας επιστρέψουν στο κράτος. Αν πετύχουν οι μεταρρυθμίσεις, το κράτος θα γίνει πιο αποδοτικό. Έτσι θα αφαιρεθεί ένα επίπεδο διοίκησης τεχνητό. Είχαμε τρία και έγιναν τέσσερα τα επίπεδα. 
Επίσης, απαιτείται οργάνωση της λειτουργίας του δημόσιου τομέα και δημιουργία εθνικού προτύπου. Από το έγγραφο ξεκινάμε. Το έγγραφο πρέπει να ακολουθεί το ίδιο πρότυπο για όλα τα Υπουργεία. Να περάσουν επίσης οι διαδικασίες αυτές και στους ΟΤΑ. Μην τους αφήνουμε τους ΟΤΑ έξω.
 Όσον αφορά στην αξιολόγηση προσωπικού, συμφωνούμε ότι το βάρος ακατάλληλων και λαθραίων ανθρώπων δεν πρέπει να το επωμίζονται όλοι; Συμφωνούμε πιστεύω. Αξιολόγηση, λοιπόν. Και κάτι ακόμη. Εκπαίδευση. Η εκπαίδευση είναι το πιο σημαντικό θέμα. Έχω όμως μια ένσταση, κύριε Υπουργέ. Πιστεύω ότι πρέπει να είμαστε πιο ευέλικτοι. Λέτε στη ρύθμιση «χορηγείται από τον Υπουργό η εκπαιδευτική άδεια». Γιατί από τον Υπουργό; Επειδή δεν έχει εμπιστοσύνη στους από κάτω, προφανώς. Σε άλλες χώρες η άδεια δίνεται από την ίδια τη διοίκηση, με τη σύμφωνη γνώμη του υπηρεσιακού συμβουλίου το οποίο συνεκτιμά –όπως λέτε- τη συνάφεια της εκπαίδευσης με το αντικείμενο της υπηρεσίας. Ρωτώ. Κινητικότητα δεν θέλουμε; 
Μία εκπαιδευτική άδεια μπορεί να μην είναι συναφής με το αντικείμενο της υπηρεσίας όπου κάποιος υπηρετεί, όμως στο πλαίσιο της κινητικότητας, αν εκπαιδευθεί σε κάτι άλλο θα είναι πιο ανταγωνιστικός. Επίσης, η εκπαίδευση πρέπει να συνδεθεί με την προαγωγή. Προαγωγή θα παίρνεις, όταν έχεις συνολική, πλήρη, εκπαίδευση.
 Όσον αφορά στις αμοιβές. Πώς θα προσελκύσουμε ικανούς ανθρώπους στο δημόσιο με τέτοιου ύψους αμοιβές; Έχουμε αναρωτηθεί καμμιά φορά πού οδηγούμεθα; Στο εντελώς αντίθετο άκρο.  
Τελειώνω, κύριε Πρόεδρε. 
Όσον αφορά στη «Διαύγεια»: Κύριε Υπουργέ, λέτε ότι οι πράξεις ισχύουν μόνο όταν αναρτώνται στη «Διαύγεια». Το έχουμε εξετάσει το θέμα της εμπιστευτικότητας;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech> 
 <Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember>: Δεν μιλάω για κονδύλια. 
Είχα προχθές ένα παράδειγμα, όπου μία απόφαση για το θέμα του Οίκου Ναύτου δεν αναρτήθηκε στη «Διαύγεια», γιατί είχε εμπιστευτικό χαρακτήρα. Έπρεπε πρώτα να λειτουργήσει ο διοικητικός μηχανισμός και μετά να δημοσιοποιηθεί η απόφαση.
Τέλος –και κατεβαίνω από το Βήμα- ο νόμος του Υπουργείου Ναυτιλίας και Αιγαίου 4150/2013 επιβάλλει σε όλους τους Υπουργούς που εισηγούνται νομοσχέδια να εξετάζουν τις επιπτώσεις που έχουν οι ρυθμίσεις τους στη νησιωτικότητα. Δεν το έχουμε κάνει. Θα συνεχίσω να αγωνίζομαι έτσι ώστε να γίνει κουλτούρα, κτήμα κάθε Υπουργείου και κάθε πολιτικής παράταξης. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Κυριάκος Μητσοτάκης.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ πολύ, κύριε Πρόεδρε. 
Επιτρέψτε μου να ξεκινήσω την ομιλία μου με μία αναφορά την οποία άκουσα από τον εισηγητή του ΣΥΡΙΖΑ κ. Μητρόπουλο, ότι «το νομοσχέδιο το οποίο συζητούμε σήμερα είναι προϊόν μνημονιακού, νεοφιλελεύθερου δογματισμού».
Κυρίες και κύριοι συνάδελφοι, το νομοσχέδιο που συζητάμε σήμερα δεν φέρνει κοσμογονικές αλλαγές στο δημόσιο, κάνει όμως μικρά, ουσιαστικά βήματα προς τη σωστή κατεύθυνση. Πρόκειται για αλλαγές, κύριε συνάδελφε –σας το είπα και στην επιτροπή και το επαναλάβατε και σήμερα στην Ολομέλεια-, που είναι αποκλειστική πρωτοβουλία και αρμοδιότητα του Υπουργείου. Δεν υπάρχει σε αυτό το νομοσχέδιο ούτε μία διάταξη η οποία να αναφέρεται στο μνημόνιο. Δεν είναι μνημονιακό νομοσχέδιο. Είναι ένα νομοσχέδιο το οποίο διορθώνει αρρυθμίες, θεραπεύει παθογένειες του παρελθόντος και εξορθολογίζει προβληματικές, παγιωμένες καταστάσεις.
Πραγματικά λυπάμαι, διότι σε αυτήν την Αίθουσα θα περίμενα ότι θα μπορούσαμε να συμφωνήσουμε τουλάχιστον σε κάποια αυτονόητα πράγματα. Φοβάμαι ότι κάποιοι στην επιθυμία τους να βρεθούν απέναντι στην Κυβέρνηση έχουν πάρει διαζύγιο και με την κοινή λογική. Αναφέρομαι σε δύο πολύ συγκεκριμένα παραδείγματα, θα επανέλθω και στη συνέχεια να τα αναλύσω σε μεγαλύτερο βάθος. 
Πρώτον, θα μιλήσω για τη στάση της Αξιωματικής Αντιπολίτευσης στο ζήτημα του άρθρου 1, που αφορά αυτήν τη μοναδική ελληνική πατέντα της άδειας χρήσης ηλεκτρονικού υπολογιστή. Χορηγείται μία μέρα κάθε δίμηνο, δηλαδή έξι μέρες το χρόνο. Την καταψηφίζετε, κύριε συνάδελφε. Πραγματικά όμως πιστεύω ότι κάνετε μεγάλο σφάλμα.
Επίσης, κάνετε μεγάλο σφάλμα που καταψηφίζετε, χωρίς να το αιτιολογήσετε, και το άρθρο 23, το οποίο ενισχύει τη «Διαύγεια». Αυτή είναι μία διαπίστωση η οποία είναι πανθομολογούμενη και δεν υπήρξε ούτε ένας που να συμμετείχε στη διαβούλευση, κύριε συνάδελφε, ο οποίος να μην υποστήριξε ότι με την τελική διατύπωση του άρθρου η «Διαύγεια» πραγματικά εκσυγχρονίζεται. 
Θα σας παρακαλούσα, όταν έρθει η ώρα να το συζητήσουμε κατ’ άρθρον, να επαναξιολογήσετε τη στάση σας -είναι συνολική, αν θέλετε, έκκληση- διότι η «Διαύγεια» είναι μια κατάκτηση η οποία θα πρέπει να υποστηριχτεί συνολικά από αυτήν την Αίθουσα.
Νομίζω, όμως, ότι ορισμένα πράγματα είναι ξεκάθαρα. Μπορεί, κύριοι της Αξιωματικής Αντιπολίτευσης, να θέλετε να αλλάξετε την Κυβέρνηση -κι αυτό είναι προφανώς νόμιμο δικαίωμά σας- αλλά δεν νομίζω ότι έχετε καμμία πραγματική επιθυμία να αλλάξετε το κράτος. Η αντίληψή σας σχετικά με τη λειτουργία του κράτους είναι δεδομένη. Σας αρέσει το μεγάλο κράτος, με ένα ευρύ πλέγμα αρμοδιοτήτων, το οποίο απομυζά σημαντικούς πόρους της εθνικής οικονομίας και το οποίο είναι και το κράτος το οποίο, στο κάτω-κάτω της γραφής, οδήγησε τη χώρα τελικά στη χρεοκοπία. 
Κάνετε, βέβαια, και μια συστηματική προσπάθεια να είστε αρεστοί σε όλους τους δημόσιους υπαλλήλους, υπερασπιζόμενοι όλων των ειδών τα προνόμια, πολλά εκ των οποίων σήμερα είναι προφανώς αναχρονιστικά. 
Νομίζω, όμως, πως σας διαφεύγει μία λεπτομέρεια, ότι, δηλαδή, η σιωπηλή πλειοψηφία της ελληνικής κοινωνίας απαιτεί πραγματικές μεταρρυθμιστικές δράσεις στο δημόσιο τομέα, δράσεις με ουσία και δράσεις με διάρκεια. Απαιτεί δράσεις οι οποίες θα έχουν σαν αποτέλεσμα ένα δημόσιο το οποίο θα είναι πιο φιλικό προς τον πολίτη, πιο φιλικό προς τον επιχειρηματία, θα προσφέρει υψηλού επιπέδου ποιότητας υπηρεσίες, αλλά θα ικανοποιεί και τους ίδιους τους δημόσιους υπαλλήλους, οι οποίοι στη μεγάλη, στη συντριπτική τους πλειοψηφία είναι υπάλληλοι άξιοι και ικανοί. 
Άρα η ίδια η κοινωνία απαιτεί μια δημιουργική υπέρβαση των κατεστημένων αντιλήψεων ως προς τη λειτουργία του κράτους. Μια υπέρβαση η οποία -επιτρέψτε μου να το πω- είναι και υπέρβαση των ιδίων των μνημονιακών δεσμεύσεων που έχει αναλάβει η Κυβέρνηση. 
Για να μπορέσουμε, όμως, να κάνουμε αυτήν την υπέρβαση, κυρίες και κύριοι συνάδελφοι, θα πρέπει πρώτα απ’ όλα να είμαστε συνεπείς στις μνημονιακές μας δεσμεύσεις. Αυτό αποτέλεσε, αυτούς τους τρεις μήνες, την πρώτη πολιτική προτεραιότητα του Υπουργείου Διοικητικής Μεταρρύθμισης. 
Σας θυμίζω ότι η χώρα από τον Μάρτιο του 2013 είχε αναλάβει μια ρητή δέσμευση: δωδεκάμισι χιλιάδες υπαλλήλους σε καθεστώς κινητικότητας μέχρι τον Ιούνιο του 2013. Αυτή η δέσμευση πήρε μια τρίμηνη παράταση και τώρα ολοκληρώνεται η διαδικασία της πρώτης κινητικότητας. Γνωρίζω τις ιδεολογικές σας διαφορές με αυτήν την προσέγγιση. Η διαδικασία, όμως, ολοκληρώνεται, ακολουθώντας μια πολύ συγκεκριμένη διαδικασία. Ξεκινάει από την αξιολόγηση των δομών, παίρνει έγκριση από το Κυβερνητικό Συμβούλιο Μεταρρύθμισης, το οποίο συνεδρίασε πέντε φορές προκειμένου να καταλήξει στις τελικές αποφάσεις, τις οποίες ενέκρινε και εκδόθηκαν πάνω από τριάντα κοινές υπουργικές αποφάσεις και δύο υπουργικές αποφάσεις που καθόρισαν τα κριτήρια με τα οποία γίνεται η μοριοδότηση των υπαλλήλων που μπαίνουν σε καθεστώς κινητικότητας και η οποία προέταξε μια σειρά από αξίες, οι οποίες ουσιαστικά δεν αμφισβητήθηκαν από κανέναν. 
Η τελική κατάληξη αυτής της διαδικασίας πράγματι είναι να μπορούμε να πούμε σήμερα ότι έχουμε ολοκληρώσει το μνημονιακό στόχο τού να έχουμε δωδεκάμισι χιλιάδες υπαλλήλους σε κινητικότητα, όπως είχαμε αναλάβει τη δέσμευση και όπως αυτή εδώ η Βουλή είχε ψηφίσει.
 Αυτό μάς δίνει, όμως, δυνατότητα μεγαλύτερης ευελιξίας, κυρίες και κύριοι συνάδελφοι, ώστε να μπορέσουμε να επανατοποθετήσουμε τον πυρήνα της συζήτησης από ποσοτικούς στόχους σε ποιοτικούς στόχους. Αυτό μπορούμε πια να το κάνουμε. Είμαστε σε θέση σήμερα να το κάνουμε. Δεν ήμασταν σε θέση να το κάνουμε όσο ήμασταν σε θέση αδυναμίας ως προς την υλοποίηση των υποχρεώσεών μας. Πράγματι το νομοσχέδιο αυτό υπηρετεί ακριβώς αυτήν τη φιλοσοφία της ποιοτικής αναβάθμισης του δημοσίου. 
Επαναλαμβάνω για άλλη μια φορά ότι δεν υπάρχει ούτε μία διάταξη στο νομοσχέδιο η οποία να είναι απόρροια μνημονιακών υποχρεώσεων.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Άκουσα κριτική, καλοπροαίρετη κριτική, από πολλούς συναδέλφους, ότι το νομοσχέδιο είναι αποσπασματικό. Απαντώ με δύο επιχειρήματα:
Πρώτον, η Κυβέρνηση έχει ένα συνολικό σχέδιο παρεμβάσεων στη Δημόσια Διοίκηση, για το οποίο θα σας μιλήσω περιληπτικά στη συνέχεια.
Δεύτερον -το είπα και στην επιτροπή, κυρίες και κύριοι συνάδελφοι-, δεν υπάρχει μία μαγική λύση στα προβλήματα του δημοσίου, τα οποία με πολύ γλαφυρότητα, έχοντας και την προσωπική εμπειρία, ως Υπουργός, ανέπτυξε ο κ. Μουσουρούλης. 
Πολλές φορές η μεταρρύθμιση είναι ένα άθροισμα παρεμβάσεων σε διάφορα επίπεδα. Μικρών, μεσαίων παρεμβάσεων. Παρεμβάσεων, όμως, οι οποίες όλες πρέπει να εντάσσονται σε ένα συνολικό σχέδιο και να υπηρετούν συγκεκριμένες αξίες. Προτάσσω τρεις: αξιοκρατία, διαφάνεια και αποτελεσματικότητα.
Εγώ το είπα στην επιτροπή, το επαναλαμβάνω και σήμερα. Όποτε το Υπουργείο έχει ικανό νομοθετικό έργο εξορθολογισμού της Δημόσιας Διοίκησης, θα φέρνει νομοθετικές παρεμβάσεις στη Βουλή.
Ξέρετε πολύ καλά πόσα τεράστια νομοσχέδια, με πολύ φιλόδοξους στόχους, έχουν ψηφιστεί σε αυτήν τη Βουλή, τα οποία παρέπεμπαν σε δεκάδες, σε εκατοντάδες κανονιστικών πράξεων και ουδέποτε εφαρμόστηκαν!
Θέλω να πω και από αυτό το Βήμα, ότι έχει ένα σημαντικό πλεονέκτημα αυτό το νομοσχέδιο: Είναι άμεσα εκτελεστό. Δεν παραπέμπει σε κανένα προεδρικό διάταγμα, παρά μόνο σε δύο υπουργικές αποφάσεις και εφαρμόζει στην πράξη τις αρχές της καλής νομοθέτησης, για την οποία πολλές φορές κάνουμε λόγο σε αυτήν την Αίθουσα, πλην, όμως, σπάνια την υπηρετούμε μέσα από τα νομοθετήματα τα οποία φέρνουμε. 
Έρχομαι τώρα στις πιο ουσιαστικές, κατά την άποψή μου, διατάξεις του νομοσχεδίου. 
Πρώτον, το ζήτημα της μηχανογραφικής άδειας. Έγινε πολλή συζήτηση στην επιτροπή για το ζήτημα της μηχανογραφικής άδειας. Νομίζω ότι επισημάνθηκε και εξηγήθηκε το σκεπτικό με το οποίο είχε θεσπιστεί αυτή η άδεια το 1989 και γιατί σήμερα επί της ουσίας δεν υπηρετεί πια αυτό το σκεπτικό. Δεν υπάρχει μηχανογραφική άδεια, εξ όσων γνωρίζω, σε καμμία άλλη ευρωπαϊκή χώρα και πάντως δεν υπάρχει μηχανογραφική άδεια στον ιδιωτικό τομέα. Υπάρχει πράγματι -κύριε Μητρόπουλε, έχετε δίκιο σ’ αυτό- η υποχρέωση του εργοδότη για υπαλλήλους οι οποίοι βρίσκονται μπροστά σε οθόνη ηλεκτρονικού υπολογιστή να δίνουν δεκαπεντάλεπτα διαλείμματα κάθε δύο ώρες. 
Η σχετική οδηγία 90/270 της Ευρωπαϊκής Ένωσης, όμως, με απόλυτη σαφήνεια, λέει: «Σε καμμία περίπτωση τα διαλείμματα αυτά δεν πρέπει να συσσωρεύονται». Γιατί τα συσσωρεύσαμε, λοιπόν; Γιατί κρίναμε ότι υπηρετείται η υγεία του υπαλλήλου, ο οποίος περνάει πολλές ώρες σε ένα μηχανογραφικό κέντρο, με το να του δίνουμε μία μέρα άδεια κάθε δύο μήνες; Αυτή είναι η εξυπηρέτηση του σκεπτικού της οδηγίας;</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Στην επιτροπή εγώ το έθεσα αυτό.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εάν, λοιπόν, δεν είναι αυτή η εξυπηρέτηση, τότε ελάτε να συμφωνήσουμε να καταργήσουμε τη μηχανογραφική άδεια, αντί να κλείνετε το μάτι στους δημοσίους υπαλλήλους, για ένα προνόμιο που δεν έχει πια νόημα να υπάρχει και να συζητήσουμε τον καλύτερο τρόπο εφαρμογής της οδηγίας, ώστε πράγματι οι υπάλληλοι εκείνοι οι οποίοι περνούν πολλές ώρες μπροστά στον ηλεκτρονικό υπολογιστή να απολαμβάνουν της κοινοτικής προστασίας, των μικρών αυτών διαλειμμάτων, που είναι πραγματικά απαραίτητα. Αυτό πρέπει να κάνετε και όχι να αγωνίζεστε και να διαφωνείτε με την υπερψήφιση του συγκεκριμένου άρθρου.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Εσείς γιατί δεν το κάνετε αυτό;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Το κάνουμε τώρα.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Όχι, δεν το κάνετε.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Το κάνουμε τώρα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Βάλτε τροπολογία.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα έχετε χρόνο να μιλήσετε μετά, κυρία Κωνσταντοπούλου.
Έρχομαι τώρα στο ζήτημα των αναρρωτικών και των εκπαιδευτικών αδειών των δημοσίων υπαλλήλων. 
Για τις εκπαιδευτικές άδειες έγινε ουσιαστική συζήτηση στην επιτροπή. Άκουσα την επιχειρηματολογία των συναδέλφων. Δεν πείστηκα -πρέπει να σας πω- ότι πρέπει να συντηρήσουμε το ίδιο προβληματικό καθεστώς χορήγησης εκπαιδευτικών αδειών, χωρίς ουσιαστικά κριτήρια, σε υπαλλήλους οι οποίοι πάρα πολλές φορές χρησιμοποιούσαν την εκπαιδευτική άδεια όχι πραγματικά για να εκπαιδεύονται, αλλά για να απουσιάζουν από την υπηρεσία τους. 
Πιστεύω ότι ο υπάλληλος έχει κάθε δυνατότητα -όπως έχει κι ο εργαζόμενος στον ιδιωτικό τομέα- να μπορεί να κάνει χρήση του ελεύθερου χρόνου του ή της τακτικής του άδειας, αν επιδιώκει κι αν θέλει να επιμορφωθεί. Το είπα, υπάρχουν πολλά μεταπτυχιακά προγράμματα τα οποία είναι απογευματινά, βραδινά. Δεν εμποδίζεται κανείς να μετεκπαιδευθεί. Γιατί θα πρέπει, όμως, η μετεκπαίδευση να είναι εις βάρος του κρατικού προϋπολογισμού και εν τέλει εις βάρος του Έλληνα φορολογούμενου; 
Σε αυτό εγώ προσωπικά δεν έχω πάρει πειστική απάντηση. Εξακολουθούμε να κρατάμε τις δέκα μέρες άδεια των εξετάσεων, προκειμένου να δίνεται η δυνατότητα σε υπαλλήλους να εξετάζονται. Καταργούμε, όμως, τις δύο μέρες και την κάνουμε μία. 
Ως προς τις γονικές άδειες, παρέχουμε -σε αυτό τουλάχιστον μπορέσαμε να συμφωνήσουμε- πρόσθετες διευκολύνσεις στους γονείς δημοσίους υπαλλήλους. Εναρμονιζόμαστε με την ευρωπαϊκή νομοθεσία, δίνοντας άδεια ανατροφής και στον πατέρα δημόσιο υπάλληλο του οποίου η σύζυγος δεν εργάζεται. Ήταν μία εκκρεμότητα την οποία είχαμε εδώ και καιρό. Μάλιστα, έκανα δεκτό εν μέρει και το σκεπτικό του προέδρου των πολυτέκνων, σε περίπτωση δίδυμης ή τρίδυμης κύησης να δίδεται αντί για τρεις μήνες, έξι μήνες επιπρόσθετη αναρρωτική άδεια στη μητέρα η οποία εμπίπτει σε αυτήν την κατηγορία.
Υπάρχει μια κατηγορία αδειών, στην οποία δεν αναφερθήκαμε στην επιτροπή και η οποία δεν θίγεται από αυτό τον νόμο. Την αναφέρω, όμως, επειδή με ρώτησε κάποιος πολίτης στο δρόμο. Με ρώτησε: Με τις συνδικαλιστικές άδειες θα κάνετε τίποτα;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα κάνετε;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δεν ρυθμίζονται οι συνδικαλιστικές άδειες του ν. 1264/1982 με το παρόν νομοσχέδιο. 
Ρωτώ, όμως, το εξής: Μήπως ήρθε η ώρα να ανοίξουμε και τη δημόσια συζήτηση γύρω από τις συνδικαλιστικές άδειες; Η συνδικαλιστική δράση δεν είναι ασύμβατη με την εργασία. Το επαναλαμβάνω, δεν είναι ασύμβατη με την εργασία. 
Προσωπικά πιστεύω ότι οι συνθήκες έχουν ωριμάσει, ώστε να ανοίξει ένας δημόσιος διάλογος συνολικά για την αναμόρφωση του ν. 1264/1982 και μέσα από αυτήν τη συζήτηση, σε συνεννόηση με το Υπουργείο Εργασίας, το οποίο είναι συναρμόδιο, να δούμε και το ζήτημα των συνδικαλιστικών αδειών, που κατά την άποψή μου απηχούν αντιλήψεις μιας άλλης εποχής και αντιλήψεις άλλων πρακτικών, τις οποίες νομίζω ότι πάρα πολύ γλαφυρά περιέγραψε ο κ. Μουσουρούλης στη δική του τοποθέτηση. Αυτά, ως προς το κεφάλαιο «Άδειες». 
Ο νόμος, τώρα, κάνει παρεμβάσεις και σε πειθαρχικά ζητήματα. Ελπίζω πραγματικά να αναγνωρίζεται από αυτήν την Αίθουσα ότι συνολικά το τελευταίο διάστημα έχει υπάρξει μία ουσιαστική επιτάχυνση της απονομής πειθαρχικής δικαιοσύνης στο δημόσιο. Υπάρχει η εντύπωση ότι αυτή η σιωπηλή ομερτά, η οποία υπήρχε και η οποία παρείχε στο δημόσιο υπάλληλο ένα καθεστώς ατιμωρησίας, πραγματικά αλλάζει. Έχω εδώ τα στοιχεία -και θα ήθελα να τα καταθέσω, διότι είναι πάρα πολύ σημαντικό να μιλάμε με στοιχεία όταν μιλάμε για πειθαρχικές υποθέσεις- για το ρυθμό επιτάχυνσης της εκδίκασης της πειθαρχικής δικαιοσύνης σε επίπεδο πρωτοβάθμιων και δευτεροβάθμιων πειθαρχικών συμβουλίων. 
Τονίζω τα στοιχεία, διότι στο παρελθόν έχουν υποπέσει συνάδελφοι στο σφάλμα να αναφέρονται σε πολύ μεγάλα νούμερα ενδεχομένως πειθαρχικά ελεγχόμενων δημοσίων υπαλλήλων, τα οποία και δεν ανταποκρίνονται στην πραγματικότητα και δημιουργούσαν μία εσφαλμένη εντύπωση συνολικά για τους δημοσίους υπαλλήλους. 
Καταθέτω, λοιπόν, το σχετικό μονοσέλιδο σημείωμα για τα Πρακτικά για όποιον ενδιαφέρεται -δεν θα το διατρέξω σε λεπτομέρεια- για το πού βρίσκεται η απονομή της πειθαρχικής δικαιοσύνης τον τελευταίο χρόνο.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Υπάρχει μία ουσιαστική επιτάχυνση της διαδικασίας. Το ΣΕΕΔΔ πια έχει στη διάθεσή του ένα μόνιμο μηχανισμό παρακολούθησης των πειθαρχικών διαδικασιών και διενεργεί στοχευμένους ελέγχους σε κατηγορίες για τις οποίες έχει γίνει μεγάλη συζήτηση και οι οποίες έχουν αντιμετωπιστεί με μεγάλη καχυποψία και προβληματισμό και από την κοινή γνώμη. Αναφέρθηκα στην επιτροπή, αναφέρομαι και τώρα στην Ολομέλεια στις περιπτώσεις του ελέγχου ενδεχομένως πλαστών δικαιολογητικών από τους δημοτικούς αστυνομικούς. Η διαδικασία αυτή προχωράει. 
Καταθέτω και στην Ολομέλεια τα σχετικά στοιχεία από το ΣΕΕΔΔ, τα οποία μέχρι στιγμής έχουν εντοπίσει τριάντα περιπτώσεις πλαστών δικαιολογητικών που συνιστούν λόγο ανάκλησης του διορισμού. Τα καταθέτω, για να καταδείξω ότι με την εποπτεία του Υπουργείου στον τομέα της απονομής της πειθαρχικής δικαιοσύνης γίνεται μια συστηματική, οργανωμένη δουλειά χωρίς τυμπανοκρουσίες, η οποία αποδίδει αποτελέσματα και σε επίπεδο αριθμών αλλά κυρίως σε επίπεδο σημειολογίας. 
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Έχουμε κάνει παρεμβάσεις στο νομοσχέδιο και σε συνεννόηση με την ΑΔΕΔΥ ειδικά ως προς την τροποποίηση της αυτοδίκαιης αργίας για τις περιπτώσεις εκείνες όπου έχουμε συλλογικά όργανα, δηλαδή την αλλαγή της αυτόματης θέσης σε καθεστώς αυτοδίκαιης αργίας και της θέσης, τώρα, σε καθεστώς δυνητικής αργίας. 
Είμαστε πάντα ανοιχτοί σε έναν ουσιαστικό διάλογο για το πώς μπορούμε να επιταχύνουμε την απονομή της πειθαρχικής δικαιοσύνης. Θα πρέπει, όμως, να συμφωνήσουμε όλοι σε αυτήν την Αίθουσα πως η κατεύθυνση η οποία ακολουθείται είναι η σωστή και να μη χρησιμοποιούμε επιχειρηματολογίες περί δήθεν δαιμονοποίησης δημοσίων υπαλλήλων ή κυνηγήματος δημοσίων υπαλλήλων, όταν όλοι ξέρουμε πραγματικά τι συνέβαινε με την απονομή της πειθαρχικής δικαιοσύνης στο δημόσιο.
Δεν θα μακρηγορήσω πολύ για το ζήτημα της 8Κ, 9Κ. Είναι μία εκκρεμότητα από το παρελθόν, η οποία επιλύεται με τη σχετική νομοθετική ρύθμιση. 
Θα πάω κατευθείαν στις διατάξεις που αφορούν το θεσμό της «Διαύγειας». Αναμένω με ενδιαφέρον και τις δικές σας τοποθετήσεις γύρω από το θέμα αυτό. 
Η «Διαύγεια» ήταν μια θεσμική κατάκτηση για την Ελληνική Δημοκρατία.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Θα χρειαστώ κύριε Πρόεδρε, τέσσερα-πέντε λεπτά ακόμη. Θα κάνω χρήση του χρόνου της δευτερολογίας μου. 
Η «Διαύγεια», λοιπόν, ήταν πραγματικά μια θεσμική κατάκτηση για τη χώρα μας. Απαιτείτο ενίσχυση του νομικού πλαισίου που διέπει τη «Διαύγεια» και αυτό ακριβώς κάνουμε με τις συγκεκριμένες βελτιώσεις τις οποίες εισηγούμαστε. 
Ήταν προϊόν εκτενούς διαβούλευσης αυτές οι νομοθετικές ρυθμίσεις. Λάβαμε υπ’ όψιν πολύ σοβαρά τις παρατηρήσεις ευαισθητοποιημένων πολιτών για το ζήτημα της «Διαύγειας» και τροποποιήσαμε τις αρχικές μας διατάξεις, γιατί αυτός πραγματικά είναι και ο λόγος, η κεντρική λογική πίσω από το θεσμό της διαβούλευσης. Αν είναι να κάνουμε διαβουλεύσεις και να μη λαμβάνουμε τίποτα υπ’ όψιν από αυτά τα οποία μάς εισηγούνται οι πολίτες, τότε γιατί κάνουμε διαβούλευση; 
Η «Διαύγεια» βγαίνει πιο ενισχυμένη μέσα από αυτήν τη διαδικασία. Όταν ολοκληρωθεί και το έργο της αναμόρφωσης της «Διαύγειας» σε επίπεδο υποστήριξης, θα μπορεί ο πολίτης να έχει τη δυνατότητα -και αυτό εκτιμώ ότι θα μπορεί να γίνει από τον Μάρτιο και μετά- να κάνει σύνθετες αναζητήσεις και να αξιοποιεί τον τεράστιο πλούτο πληροφορίας στη «Διαύγεια» με πολύ μεγαλύτερη αποτελεσματικότητα. 
Η «Διαύγεια», όμως, δεν πρέπει να αφορά μόνο, κυρίες και κύριοι συνάδελφοι, στο δημόσιο. Πρέπει να αφορά και στο ίδιο το πολιτικό σύστημα.
Είχα στείλει πριν από εννιά μήνες, όταν ήμουν ακόμη απλώς Βουλευτής, μια επιστολή στον Πρόεδρο της Βουλής κ. Μεϊμαράκη, με την οποία τού ζητούσα η «Διαύγεια» να εφαρμόζεται και στην ίδια τη Βουλή. 
Πράγματι, υπήρξε μια ανταπόκριση από τη Βουλή. Η ίδια η Βουλή, λοιπόν, με απόφαση την οποία πήρε, προβλέπει στην ουσία ότι οι πράξεις οι οποίες θα αναρτούνταν στη «Διαύγεια», τώρα θα αναρτώνται στο site της Βουλής. Αυτή είναι μια σημαντική πρόοδος. Εγώ εξακολουθώ να επιμένω ότι και η Βουλή –και αυτή είναι απόφαση, την οποία πρέπει εμείς να πάρουμε συλλογικά- θα πρέπει να χρησιμοποιεί το εργαλείο της «Διαύγειας», το οποίο είναι θεσμικά κατοχυρωμένο και αποδεκτό από την ίδια την κοινωνία. 
Τα ζητήματα της διαφάνειας, όμως, στη διαχείριση των οικονομικών του πολιτικού συστήματος δεν θα έπρεπε να περιορίζονται κανονικά εκεί. Στο πλαίσιο ενός καινούργιου νόμου για τη λειτουργία των κομμάτων, θα έπρεπε ενδεχομένως να προβληματιστούμε κατά πόσο τα κόμματα, τα οποία λαμβάνουν επιχορήγηση από το ελληνικό δημόσιο, θα πρέπει κι αυτά να δεσμεύονται από τις ρυθμίσεις περί διαύγειας, έτσι ώστε ο πολίτης να γνωρίζει πως αξιοποιούνται τα χρήματα του Έλληνα φορολογούμενου. 
Κύριε Πρόεδρε, κλείνω με μια τελική παρατήρηση και επιφυλάσσομαι να επανέλθω στη δευτερολογία μου, αλλά και στη συζήτηση επί των άρθρων, με περισσότερες λεπτομέρειες. 
Το ζήτημα της διοικητικής μεταρρύθμισης και της αναμόρφωσης του δημόσιου τομέα είναι πραγματικά μια εξαιρετικά σύνθετη άσκηση. Σωστά επισήμανε ο κ. Μουσουρούλης ότι μερικές φορές πραγματικά ένας άνθρωπος ο οποίος έχει τον επιτελικό ρόλο να ασχολείται με τα ζητήματα αυτά, δυσκολεύεται από που να ξεκινήσει, επειδή είναι τόσα πολλά τα ανοιχτά μέτωπα. Αυτό, όμως, είναι απαραίτητο. Βρισκόμαστε στο τελικό στάδιο της ολοκλήρωσης, ώστε να υπάρχει ένα ξεκάθαρο σχέδιο μεταρρύθμισης του δημοσίου, το οποίο θα δίνει προτεραιότητα σε τρεις βασικούς τομείς. Στις δομές, στις διαδικασίες και στους ανθρώπους, στη διαχείριση του ανθρώπινου δυναμικού. 
Τα αναφέρατε κι εσείς, κύριε συνάδελφε και τα προσυπογράφω. 
Δεν έχω χρόνο σήμερα να αναπτύξω με περισσότερη λεπτομέρεια τις προθέσεις και τις πρωτοβουλίες τις οποίες πρόκειται να αναλάβει η Κυβέρνηση προς αυτήν την κατεύθυνση. 
Προεξοφλώ μόνο κάτι, το οποίο είπα και στην επιτροπή. Η επόμενη νομοθετική παρέμβαση, η οποία θα έρθει από το Υπουργείο Διοικητικής Μεταρρύθμισης, θα αφορά ζητήματα διαχείρισης ανθρωπίνου δυναμικού και δη τον τρόπο επιλογής των προϊσταμένων σε θέσεις ευθύνης και των γενικών διευθυντών. 
Πρέπει κάποια στιγμή να ξεφύγουμε με θάρρος και με τόλμη από τη σκληρή μοριολογική…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Όπως στο ΝΑΤ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μη διακόπτετε, κύριε Καπερνάρο.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα έχετε καιρό, κύριε συνάδελφε, να τοποθετηθείτε επ’ αυτού. 
Οι άνθρωποι που αναλαμβάνουν θέσεις ευθύνης, θα πρέπει να τις αναλαμβάνουν σε συνδυασμό με τις προδιαγραφές εκείνες που πρέπει να υπηρετούν. Το υφιστάμενο πλαίσιο, το οποίο ουσιαστικά ουδέποτε εφαρμόστηκε στην πράξη, διότι οι τελευταίοι νόμοι δεν εφαρμόστηκαν για τις επιλογές των γενικών διευθυντών, κατά την άποψη μου δεν συνδέει επαρκώς τα προσόντα τα οποία απαιτούνται να έχουν οι άνθρωποι οι οποίοι καταλαμβάνουν τις θέσεις κορυφής στο δημόσιο με τις προδιαγραφές των θέσεων αυτών. 
Θα έχουμε την ευκαιρία να θέσουμε τις σκέψεις μας και σε δημόσια διαβούλευση, να τις συζητήσουμε και με τους κοινοτικούς φορείς, με τα κόμματα και με την ΑΔΕΔΥ. Πιστεύω, όμως, ότι αυτό θα συνιστά μία πραγματική τομή στον τρόπο επιλογής των θέσεων ευθύνης για το δημόσιο. 
Κύριε Πρόεδρε, δεν θα πω κάτι παραπάνω για το νομοσχέδιο. Θα επιφυλαχθώ να ακούσω τις τοποθετήσεις των Κοινοβουλευτικών Εκπροσώπων. Το Υπουργείο θα καταθέσει αύριο και κάποιες νομοτεχνικές βελτιώσεις και προτίθεται να κάνει αποδεκτές και κάποιες από τις τροπολογίες συναδέλφων, οι οποίες κατατέθηκαν και οι οποίες, κατά την εκτίμησή μας, κινούνται στη σωστή κατεύθυνση. 
Σας ευχαριστώ πολύ και για την ανοχή σας.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Μητσοτάκη.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ-Ενωτικού Κοινωνικού Μετώπου κ. Νικόλαος Βούτσης για δώδεκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρίες και κύριοι συνάδελφοι, κύριε Πρόεδρε, κύριε Υπουργέ, ένα σχόλιο θα κάνω για τα ζητήματα του εκλογικού νόμου που απασχόλησαν σήμερα το πρωί την σχετική συζήτηση. Είμαστε πάρα πολύ σαφείς. Για εμάς το σύστημα της απλής και άδολης αναλογικής είναι θέμα αξιακό, αρχικό και είμαστε διατεθειμένοι να κάνουμε ό,τι πρέπει, έτσι ώστε να γίνει και μόνιμο, πάγιο εκλογικό σύστημα της χώρας με τη συμπερίληψή του στο Σύνταγμα. 
Το θέτουμε ευθέως το ζήτημα και προς τη ΔΗΜΑΡ, της οποίας η πρόταση ως προς το γράμμα της ανταποκρίνεται και είναι θετική, αλλά και προς οποιαδήποτε άλλη πολιτική δύναμη του κοινοβουλίου θα ήθελε να συντρέξει, να συμπαραταχθεί σε μία τέτοια συζήτηση. Αλλά χωρίς κόλπα, διότι πριν από είκοσι πέντε χρόνια αν θυμάστε, νομίζω τότε ήταν, είχε γίνει για ένα φεγγάρι ένα είδος απλής αναλογικής με σαφέστατο πολιτικό στόχο, δηλαδή να μην μπορεί κανένα κόμμα, παρά αν έφτανε στο 49%, να βγάλει το 51%. Το θυμάστε. Λέω για το νόμο Κουτσόγιωργα. Μάλλον δεν το θυμάστε.
Όχι κόλπα δηλαδή, όχι ad hoc, όχι επειδή τώρα η Αριστερά είναι σε αυτή τη φάση ή μεθαύριο σε κάποια άλλη, κάθε φορά να βάζουμε ένα κουστουμάκι και να μιλάμε για τα μπόνους, για τα μη μπόνους κ.λπ.. Όποιος θέλει, όσοι θέλουν -εμείς θέλουμε οπωσδήποτε, σίγουρα και άλλες δυνάμεις της Αριστεράς έχουν πάγιες τέτοιες θέσεις- πάγια ρύθμιση εντός του Συντάγματος, άρα και με πολιτική δέσμευση ότι θα συμπεριληφθεί στην αναθεωρητέα ύλη, όταν πρόκειται να γίνει αυτή η δέσμευση, από τώρα να μπούμε σε μία τέτοια συζήτηση για την καθιέρωση του συστήματος. Μέχρι εκεί. Τελεία. Όλες τις άλλες συσκέψεις, τα μπόνους να διαμοιράζονται και να διαχωρίζονται με τις δυνάμεις που από πριν θα έχουν πει ότι θα συγκυβερνήσουμε ή δεν, επιτρέψτε μου να πω πως δεν έχουν καμμία σχέση με απλή αναλογική και αυτό δεν αφορά τη ΔΗΜΑΡ. Επαναλαμβάνω ότι η πρόταση της ΔΗΜΑΡ ως προς το γράμμα της είναι σωστή.
Δεύτερον, κύριε Υπουργέ, με συγχωρείτε, αλλά αρκετά από αυτά που είπατε, ενώ στέκονται ως ρητορική, στην πράξη καταρρίπτονται επί της ουσίας και της ηθικοπολιτικής τους διάστασης. Δηλαδή, χθες είχα πάει περιοδεία εν όψει και της σημερινής απεργίας στο ΙΚΑ, στην ΕΥΔΑΠ, σε μία ΔΟΥ το πρωί και η κατάσταση που αντιμετωπίσαμε από πλευράς της υπαλληλίας, των ανθρώπων που είναι εκεί για να εξυπηρετήσουν και από πλευράς και των άλλων που ήταν έξω από το γκισέ για να εξυπηρετηθούν είναι αφόρητη, δεν βγαίνει η δουλειά. Είναι πάρα πολύ απλό. Υπάρχουν πάρα πολλοί επιθεωρητές του ΙΚΑ που έχουν από την οδό Ελληνορώσων μέχρι την Αλεξάνδρας γύρω στους τετρακόσιους ή χίλιους ανθρώπους να εξυπηρετήσουν. Ένας-ένας μας έπιανε και μας έλεγε: «Πού τα βρήκαν αυτά ότι ξεχειλίζουν οι δημόσιοι υπάλληλοι και είναι και ένοχοι ότι δεν παρέχουν υπηρεσίες, κ.λπ.»;
Μάλωναν μεταξύ τους οι άνθρωποι ατελείωτα, κύριε Υπουργέ, αυτοί που ήταν μπροστά στον γκισέ με τους πριν, διότι οι μεν είχαν το στρίμωγμα το βιοτικό, οι δε είχαν το στρίμωγμα ότι δεν μπορούσαν να βγάλουν τη δουλειά και μας έδειχναν τους φακέλους. Πού θα οδεύσει αυτή η κατάσταση;
Ταυτόχρονα –γι’ αυτό μίλησα πριν περί ηθικοπολιτικού, μετράω τα λόγια μου και το ξέρετε- δεν είναι δυνατόν στις αρχές, στις οποίες αναφερθήκατε -αξιοκρατία, διαφάνεια κ.λπ.- να συμπεριλαμβάνετε κατηγορίες, που πρώτες βάλατε στον «Μολώχ» –σχολικούς φύλακες, καθαρίστριες, άλλους υπαλλήλους-δηλαδή κατηγορίες οι οποίες δεν έχουν πού την κεφαλήν κλίναι, και που δεν είναι δυνατόν ούτε να απορροφηθούν από αλλού ούτε με οποιονδήποτε τρόπο να τεθούν –ας πούμε- σε μία διαδικασία επανέναρξης της δουλειάς τους κ.λπ.. 
Αυτό σε ποια αρχή από αυτές που αναφερθήκατε έρχεται να «κολλήσει», να «κουμπώσει»; Πουθενά. Είπατε ότι δεν είναι θέμα μνημονιακής δέσμευσης. Σαφέστατα είναι θέματα μνημονιακής δέσμευσης. 
Μερικά δε πράγματα από αυτά που είπατε, κύριε Υπουργέ, θα ήταν καλύτερα να ήταν μνημονιακές δεσμεύσεις, έτσι ώστε η Βουλή να έχει και μία αίσθηση απενοχοποίησης γι’ αυτό που πάει να κάνει, παρά να είναι αποκλειστικά δική σας απόφαση. 
Θα αναφερθώ στα ζητήματα των μεταπτυχιακών, της επιμόρφωσης κ.λπ.. Είναι δυνατόν να ισχυρίζεστε ότι σ’ ένα σύγχρονο δημόσιο, που θέλει να είναι σύμφωνο με τις νέες ανάγκες, να ανταποκρίνεται, να μπορεί η δημοσιοϋπαλληλία πραγματικά να έχει την αντίληψη του τι γίνεται στον κόσμο και να εξυπηρετεί, θα κόβουμε τον δρόμο στα μεταπτυχιακά και στην επιμόρφωση; Πού στηρίζεται αυτό το πράγμα; Φέρνετε το περίφημο επιχείρημα «να γίνει όπως στον ιδιωτικό τομέα». Και βέβαια, αυτή είναι και η διαφορά του ιδιωτικού τομέα από το δημόσιο. Και βέβαια, αυτό σημαίνει επιτελικό κράτος, έστω, κατά τη δικιά σας αντίληψη, κράτος-στρατηγείο κ.λπ.. Εσύ δεν θα έχεις όπλα; Τι θα είσαι; Ο ιδιωτικός τομέας έχει τις ισορροπίες του, τις συγκρούσεις του, τα συμφέροντά του και τελικά το κέρδος είναι υπέρ ορισμένων, οι οποίοι έχουν τον πρώτο λόγο στον ιδιωτικό τομέα. 
Αυτή είναι η υφή του δημοσίου; Δηλαδή, τους δεκάδες, τους χιλιάδες νέους υπαλλήλους, που μπήκαν με το ΑΣΕΠ οι περισσότεροι, με διπλώματα, με γλώσσες, που θέλουν να πάρουν και άλλη μόρφωση κ.λπ., γιατί να τους κόβουμε τον δρόμο; Γιατί;
Καλύτερα –σας επαναλαμβάνω- να σάς είχε μπει από την τρόικα και να μην μας το φέρνατε σαν δικιά σας άποψη, διότι κάτι έπιασα και τώρα τελευταία περί γενικών διευθυντών που είπατε, που πράγματι θα είχε ενδιαφέρον. Αν πηγαίνατε, δηλαδή, για να πάρετε γενικούς διευθυντές -οι γενικοί γραμματείς θα είναι οι κολλητοί, οι πελατειακοί, οι κομματικοί- σαν να πρέπει να είναι, ενδεχομένως, από τον ιδιωτικό τομέα κ.λπ., τότε μιλάμε πλέον για το κρεσέντο, όχι απλά να δοθεί ο δημόσιος τομέας στη βορά κάποιων ιδιωτών με τα «φιλέτα» του, είναι μία εντελώς λαθεμένη αντίληψη.
Επειδή είπατε, επειδή αποτολμήσατε να πείτε ότι εμείς είμαστε υπέρ του κρατισμού, έχετε διαβάσει τις θέσεις μας. Γιατί δεν κάνετε μία κριτική επί των θέσεων, τις οποίες είχαμε δώσει από την «Αθηναΐδα» το 2012; Δεν τις έχετε κριτικάρει και σ’ αυτές λέμε σαφέστατα ότι θα στηριχθούμε στην υπάρχουσα δομή και δημοσιοϋπαλληλία. Ούτε κάθε Υπουργός και Υφυπουργός που πηγαίνει εκεί να έχει από δέκα μέχρι τριάντα συμβούλους μετακλητούς. Εμείς έχουμε δεσμευθεί σ’ αυτό. Εσείς όχι μόνο δεν έχετε δεσμευθεί, αλλά έχετε πράξει το αντίθετο. 
Δεν εννοώ προσωπικά εσείς, κύριε Μητσοτάκη.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ έχω λιγότερους απ’ όσους ορίζει ο νόμος.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Είμαι πολύ προσεκτικός και σαφής στο τι λέω. Πριν το διευκρινίσετε εσείς, το λέω εγώ. 
Προσθέστε, όμως, από τη «Διαύγεια» πόσοι είναι οι σύμβουλοι και οι παρατρεχάμενοι σήμερα στα Υπουργεία, πέραν της δημοσιοϋπαλληλίας, που την καθυποτάσσουν και τη σπρώχνουν προς τα κάτω. Δηλαδή, μένουν χωρίς αρμοδιότητες επί της ουσίας οι άνθρωποι, οι υπάρχοντες -εννοώ τα στελέχη της δημοσιοϋπαλληλίας- διότι καθένας πηγαίνει το δικό του στρατό. 
Αυτό θέλετε να το καταργήσουμε από κοινού; Ελάτε να το συζητήσουμε, αντί να ρίχνετε τις βολές σας για την κρατικίστικη –ας πούμε- αντίληψη της Αριστεράς κ.λπ.. Ελάτε στα πραγματικά προβλήματα να συζητήσουμε. Βεβαίως, δεν θα συζητήσουμε μαζί σας το «δωδεκάμισι χιλιάδες» φέτος μέχρι τον Δεκέμβριο και το «άλλες δωδεκάμισι» για τον άλλο χρόνο, διότι δεν προκύπτει από πουθενά.
Σας προκαλέσαμε επανειλημμένα –και σας έχουν προκαλέσει και οι υπεύθυνοι που γνωρίζουν καλύτερα τα ζητήματα- να φέρετε αυτές τις εκθέσεις αξιολόγησης των δομών ή έστω τις προεκθέσεις, τις προεκτιμήσεις και μία συνολική αξιολόγηση προς συζήτηση, να δούμε αν βγαίνει η δουλειά –για να το πω έτσι χοντρά- ή δεν βγαίνει. Αν δεν βγαίνει στις ΔΟΥ ή στους εποπτευόμενους οργανισμούς, στις κεντρικές διοικήσεις, πού πηγαίνετε και δεσμεύεστε; 
Κάποια ψήγματα του οράματός σας για το δημόσιο τα κατάλαβα, τα κριτίκαρα επ’ ολίγον στην αρχή. Όμως, ποια είναι η διαπραγμάτευσή σας με τους εταίρους; Έτσι τους λέγατε, τώρα είναι δανειστές, επειδή το πράγμα είναι λίγο σε οριακή και ελεγχόμενη σύγκρουση ή είναι κάπως αλλιώς. Ποια είναι η διαπραγμάτευσή σας για αυτό το θέμα, δωδεκάμισι χιλιάδες εδώ, δωδεκάμισι χιλιάδες εκεί και ταυτόχρονα να φεύγουν αβέρτα με συνταξιοδοτήσεις και να κάνουν ουρές για συνταξιοδοτήσεις πριν της ώρας τους άνθρωποι; Το όραμά σας για τη δημόσια διοίκηση πώς κολλάει σε αυτήν την συζήτηση; 
Λέτε για λαϊκισμό σε σχέση με τις άδειες. Προηγουμένως σας φωνάξαμε σε σχέση με τη μηχανογραφική άδεια. 
Ποιες είναι οι εξασφαλίσεις για την υγιεινή και την ασφάλεια των εργαζομένων; Θέλετε να σας στείλω σε ένα ΙΚΑ –θα σας πω και ποιο είναι- του Ταύρου -ήταν από περυσινή περιοδεία- όπου οι άνθρωποι το Γενάρη, το Δεκέμβρη έφερναν από το σπίτι τους αερόθερμα; Θέλετε να σας στείλω σε άλλη υπηρεσία η οποία είναι σε ανήλιαγη κατάσταση; Θέλετε να πάτε σε άλλη υπηρεσία στην οποία είναι ο ένας πάνω στον άλλο; Δηλαδή έχετε γνώση, έχετε καταγράψει αυτήν την κατάσταση; Αυτό που σας ενδιαφέρει είναι να δώσετε ότι υπήρξε αυτό το status με τις μηχανογραφικές άδειες, το οποίο πρέπει να καταργηθεί και να η μεγάλη μεταρρύθμιση και τομή! Είναι μεγάλο λάθος. 
Για τη «Διαύγεια», κύριε Υπουργέ, το καμπανάκι έπαιξε το ρόλο του και το δημόσιο στη συζήτηση και στις συζητήσεις στην επιτροπή. Υπάρχουν κενά και παραθυράκια με τα οποία πράγματι μέσω της αμελλητί διαδικασίας και της απόλυτης ευθύνης του ατόμου στην ανάρτηση και τα λοιπά, μπορεί ενδεχομένως να προκύψουν προβλήματα. Το καμπανάκι αυτό από την πλευρά μας κρατήστε το, ισχύει για όλους από εδώ και πέρα για μία κατάσταση η οποία υπηρετεί το δημόσιο συμφέρον και μπορεί να το υπηρετήσει και πολύ καλύτερα από εδώ και πέρα. 
Στο δίλημμα «μεγάλο ή μικρό κράτος» απαντάτε «μικρό κράτος». Με βάση τι; Για τις ανάγκες της χώρας μετά το μνημόνιο; Ελάτε να το συζητήσουμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου μισό λεπτό ακόμη, κύριε Πρόεδρε. 
Όσον αφορά τις δημόσιες επενδύσεις, πώς θα γίνουν; Σε ποιες υπηρεσίες; 
Λέτε, λοιπόν, ότι οδήγησε στη χρεοκοπία το μεγάλο κράτος; Ναι; Φέρτε τον απολογισμό σας. Ελάτε να κάνουμε την εξεταστική που είπαμε για το πώς φθάσαμε στο μνημόνιο, για να δούμε τις συγκεκριμένες πολιτικές την τελευταία δεκαπενταετία, τις πολιτικές πρωτοβουλίες, τις πολιτικές που άσκησαν οι κυβερνήσεις, τα έργα που έκαναν, τη νομισματική και τη δημοσιονομική τους πολιτική και τα λοιπά, που οδήγησαν στη σημερινή κατάσταση. Το κράτος αφηρημένα, ένα μεγάλο κράτος οδήγησε στη σημερινή κατάσταση; Δεν προκύπτει από πουθενά. 
Άρα, ως ΣΥΡΙΖΑ σας έχουμε καταθέσει και δημοσίως τις προτάσεις μας για έναν πραγματικά δημόσιο τομέα, ο οποίος μπορεί να είναι πυλώνας της παραγωγικής ανασυγκρότησης της χώρας. Δεν χρειάζονται διαθεσιμότητες, κινητικότητες και κυρίως απολύσεις, διότι αίμα μυρίζουν όλα αυτά στα οποία έχετε δεσμευτεί. 
Το κουράγιο των δημοσίων υπαλλήλων πραγματικά είναι πεσμένο. Δεν πρόκειται για καμμία λευκή απεργία. Επιτρέψτε μου να σας πω, όμως, πως όταν είσαι υπάλληλος δεκαπέντε χρόνια, έχεις δίπλωμα, έχεις μεταπτυχιακό, έχεις γλώσσες και παίρνεις 950 ευρώ και έχεις να πληρώσεις τους καφέδες και τη μετακίνηση, το να απαιτείς από αυτόν τον κόσμο επειδή δεν είναι άνεργος και δεν είναι στο ένα εκατομμύριο τετρακόσιες χιλιάδες ανέργους του ιδιωτικού τομέα, αυτό δεν είναι το δίλημμα, είναι ο εκβιασμός της πολιτικής σας. 
Δεν είναι πραγματικό δίλημμα, που το βάζει η ζωή. Δεν το έχει βάλει η ζωή. Πριν από τέσσερα χρόνια δεν το έβαζε η ζωή. Διότι ένα εκατομμύριο άνεργοι του ιδιωτικού τομέα ήρθαν τώρα, μέσα στην κρίση, και ήρθαν από τις δικές σας πολιτικές.
Επιτρέψτε μου, λοιπόν, να σας πω ότι το να δείχνετε τους δημοσίους υπαλλήλους και να τους λέτε «μεγάλε, κάτσε εκεί που είσαι με τα 950 ευρώ, διότι έξω είναι η βαρβαρότητα», δεν είναι σωστό ως επιχείρημα και σας εκθέτει ως παράταξη. Είστε, εν πάση περιπτώσει, μία λαϊκή παράταξη, μέσα από τον κόσμο, έχετε σχέση με αυτόν τον κόσμο και έχετε πάει πια σε επιχειρήματα τα οποία είναι ανεκδιήγητα από πλευράς της συγκρότησης σήμερα της χώρας.
Ευχαριστώ για την ανοχή, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε και εμείς.
Το λόγο έχει ο Κοινοβουλευτικός Εκπρόσωπος της Νέας Δημοκρατίας, ο κ. Μάκης Βορίδης, επίσης για δώδεκα λεπτά, με τη γνωστή ανοχή, εάν τη χρειάζεται.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Όταν ήμουν νεότερος και ησχολούμουν περισσότερο με την πολιτική θεωρία, διάβασα για την καταγωγή του κράτους.
 Τότε πίστευα ότι η Αριστερά έχει θεωρία για το κράτος, σε αντίθεση με τη Δεξιά, που δεν έχει θεωρία για το κράτος. Τότε τα βασικά κείμενα της Δεξιάς ήταν εστιασμένα στην οικονομία και λιγότερο ησχολούντο με την καταγωγή, τα πολιτειολογικά προβλήματα και τα ζητήματα του κράτους. 
Μεγαλώνοντας, αντιλήφθηκα το εξής: Η Αριστερά, κατά τη γνώμη μου, είναι εγκλωβισμένη σε μία θεμελιακή της αντίφαση για το κράτος. Ονειρεύεται μία κοινωνία απαλλαγμένη από τα δεσμά του ταξικού κράτους, αλλά μέχρι τότε πρέπει πρωτίστως –μάλιστα με ένα ενδιάμεσο στάδιο το οποίο έχει ένα ολοκληρωτικό κράτος για να φτάσουμε στην άρνηση του κράτους και στην απελευθέρωση της κοινωνίας- να περάσουμε και να συμφιλιωθούμε από τις εσωτερικές αντιφάσεις του ταξικού αστικού κράτους.
 Και επειδή τελικώς αυτό με τα χρόνια κατέληξε να μου φαίνεται ότι δεν στηρίζεται πουθενά, νομίζω ότι αδίκησα τις αρχικές μου σκέψεις για τη Δεξιά, γιατί η Δεξιά έχει μία πολύ συνεπή θεωρία για το κράτος. Βλέπει -τουλάχιστον σε ό,τι αφορά τις αντιλήψεις για το κράτος έτσι όπως αυτές αναπτύχθηκαν μετά το 1789- στο κράτος έναν δυνητικό εχθρό της ελευθερίας και μάλιστα ως τέτοιον τον αναγνώρισε, ως τέτοιον τον έδειξε, ως τέτοιον τον είδε. 
Ένα από τα πιο ενδιαφέροντα κείμενα που έχουν υπάρξει εις απολογίαν του κράτους είναι αυτά του Χέγκελ βεβαίως, ο οποίος προσπαθούσε να υπερασπιστεί το πρωσικό κράτος. Γιατί; Γιατί στην πραγματικότητα με έναν ορισμένο τρόπο διασωζόταν τότε η μοναρχική εξουσία. 
Από αυτό το κράτος περάσαμε με πολλούς κόπους και βάσανα σε αυτό που είναι το κοινωνικό κράτος. Περάσαμε δηλαδή σε μία αξίωση πια του πολίτη να αποδέχεται την κρατική εξουσία, αλλά μόνον όταν αυτή συνοδεύεται από ένα συμβόλαιο, από μία σχέση –ας το πω έτσι- που εξισορροπεί τα προνόμια αυτά.
Η φιλελεύθερη κριτική είναι πάρα πολύ απλή και τη λέω γιατί απορώ πώς σε τελευταία ανάλυση σε μία ορισμένη προοπτική μπορεί κανείς να διαφωνεί με αυτό. Όσο λιγότερο κράτος τόσο καλύτερα. Όσο λιγότερο κράτος τόσο περισσότερη ελευθερία. Οι σταθμίσεις, οι οποίες πρέπει να γίνονται, γίνονται ακριβώς έτσι, ώστε να διαφυλάσσονται δημόσια αγαθά ή να παρέχονται υπηρεσίες στους πολίτες, υπηρεσίες όμως που δεν είναι δυνατόν να παρασχεθούν με διαφορετικό, οικονομικότερο και αποτελεσματικότερο τρόπο. Αυτή, λοιπόν, είναι μία γενική κατεύθυνση. 
Τι σχέση έχουν αυτά με αυτά που ζούμε σήμερα στην Ελλάδα; Και έχουν, αλλά θα μπορούσα να σας πω και ότι δεν έχουν. Υπό ποίαν έννοια δεν έχουν;
Εδώ τα ερωτήματα είναι απλά με το κράτος που ζούμε σήμερα. Σας αρέσει; Είστε ευχαριστημένοι ή αισθάνεστε ότι υπάρχει κάποιο πρόβλημα; Έχουμε πιάσει τις αποδόσεις μας; Είναι εκείνο που χρειαζόμαστε; Διότι αυτό φεύγει από μία δογματική διαφορά –πού να πάμε, ποιο είναι το στρατήγημά μας για το κράτος- και μας κατεβάζει στο επίπεδο του ρεαλισμού, που ενδεχομένως υπάρχει ένας κοινός στόχος. 
Διότι έρχεστε και εντοπίζετε δυσλειτουργίες, λέγοντας παραδείγματος χάριν «έχει ουρά στο ΙΚΑ, παιδεύονται οι υπάλληλοι» και μόλις σας πούμε «ωραία, μήπως να μετακινήσουμε υπαλλήλους από τη μία υπηρεσία στην άλλη για να διευκολύνουμε;», λέτε εσείς: «κινητικότητα; Θεός να φυλάξει! Προς θεού!». Μην κουνηθεί κανείς να πάει από εδώ εκεί, διότι όλοι είναι άψογα τοποθετημένοι στη θέση τους. Κανείς δεν περισσεύει από πουθενά, ο αριθμός είναι ο απολύτως ακριβής, κανένας δεν πρέπει να χαλάσει τη ζαχαρένια του για να μετακινηθεί. Προς θεού! 
Ερχόμαστε και σας λέμε κάτι, κατά τη γνώμη μου, επίσης ταπεινό και αυτονόητο. Θέλετε να ανοίξουμε μία συζήτηση όχι στρατηγική, πρακτική, ρεαλιστική, περιορισμένη, μία συζήτηση για το αν χρειαζόμαστε την άλφα δομή και αν αυτή χρειάζεται δέκα ή δεκαπέντε ή πέντε υπαλλήλους; Να κάνουμε και κάτι ακόμα; Να βάλουμε και ένα μηχανισμό να λέμε αυτός ο υπάλληλος δουλεύει, αυτός δουλεύει λιγότερο, εκείνος έχει πολλές ικανότητες, ετούτος έχει λίγες, να δούμε πού θα τους αξιοποιήσουμε, δηλαδή να κάνουμε αξιολόγηση. 
Όταν πρωτοακούστηκε στην Αίθουσα η λέξη «αξιολόγηση», μόνο που δεν την γκρεμίσατε. Ήταν συγκλονιστικό. Τολμήσαμε να πούμε κάτι ακόμα. Μπορεί να μας περισσεύει και κανένας. Πού το ξέρετε ότι δεν περισσεύει κανένας από πουθενά; Μήπως να μην πληρώνει τσάμπα ο φορολογούμενος αυτόν που μας περισσεύει; Μήπως να διακόπταμε την εργασιακή σχέση μαζί του; Αμάν, τι ακούστηκε! Απόλυση στο δημόσιο τομέα! Θεός να φυλάξει! Τα ιερά των ιερών, τα όσια των οσίων, αυτό που είναι η εργασιακή πραγματικότητα όλων μας, όλων των Ελλήνων, για αυτούς; Α, πα πα, Χριστός και Παναγιά!
Δεν είπατε, πράγμα που θα ήταν θεμιτό, «εγώ γι’ αυτό θέλω ελέγχους, θέλω ασφαλιστικές δικλίδες, δεν θέλω να κάνει κατάχρηση ο Υπουργός και επειδή δεν του αρέσει κάποιος, να μπορεί να διακόπτει τη σχέση εργασίας». Όχι, δεν είπατε αυτό. Είπατε «Προς θεού!». Μιλήσατε για το Σύνταγμα, για τα πάντα ώστε να μη γίνει. 
Κατά τα άλλα είστε σε τελευταία ανάλυση υπέρ της μεγάλης αλλαγής και μεταρρύθμισης στο κράτος, έτσι ώστε να πάψει να εκφράζει ταξικά συμφέροντα ή τα συμφέροντα της εργατικής τάξης κ.λπ.. Γίνεται αυτό τώρα; Έχουμε και μία συζήτηση, αν μπορεί τούτο το κράτος να εκφράσει και τα συμφέροντα της εργατικής τάξης. Εγώ δεν το νομίζω. Δεν ξέρω αν διαφωνούμε. Μάλλον όχι.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Σε αυτό δεν διαφωνούμε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μάλλον όχι. 
Γι’ αυτό που θα ήταν το ζητούμενο για τον πολίτη, δηλαδή για ένα κράτος που θα παρέχει καλύτερες υπηρεσίες, θα είναι πιο φιλικό, θα διευκολύνει τη δράση του, την επιχειρηματικότητα, τη δραστηριότητα, τις παροχές υπηρεσιών, γι’ αυτό το κράτος εσείς δεν θέλετε να συζητήσετε. 
Πράγματι, είπα άλλη μία κακή λέξη. Πιπέρι στο στόμα! Είπα τη λέξη «επιχειρηματικότητα». Πολύ κακή λέξη για την Αριστερά. Επ’ αυτού βέβαια, επειδή σας βλέπω ότι νεύετε ασμένως, δεν ξέρω αν θα πρέπει να υπάρξει αναπροσαρμογή της γραμμής σας, γιατί τελευταία κάτι ακούω για τις μικρές επιχειρήσεις κ.λπ.. Βλέπω ήδη μία πρώτη ρεφορμιστική στροφή και μάλιστα χοντρορεφορμιστική. Εν πάση περιπτώσει, αυτό σας αφήνω να το συζητήσετε μεταξύ σας. Δεν μας αφορά πολύ, εμείς είμαστε αλλού.
Έχω μία ερώτηση. Χρειαζόμαστε άραγε, για να κάνουμε αυτή τη βασική συζήτηση, μερικές προσλήψεις; Αυτό λέτε;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πολλές.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πολλές; Χρειαζόμαστε πολλές προσλήψεις.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ενδεχομένως πολλές.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ενδεχομένως πολλές.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Πόσες πολλές;</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Όχι πάρα πολλές. Θα δούμε. Ελάτε να συζητήσουμε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα δούμε. Θα κάνουν αξιολόγηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Βούτση. Εσείς τουλάχιστον είστε συνεπής.
Κύριε Βορίδη, συνεχίστε την ομιλία σας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μας κάνετε κριτική γιατί λέτε; Μα, καλά τώρα ο μεγάλος εκσυγχρονισμός τι είναι, να διώξουμε τους σχολικούς φύλακες, να διώξουμε τις καθαρίστριες; Αυτό τι είναι τώρα, εκσυγχρονισμός; Σύμφωνοι. Δεν είναι. Δεν σας αρέσει. Ποιους να διώξουμε; Κανέναν!
Άρα, ο καημός δεν είναι οι σχολικοί φύλακες και οι καθαρίστριες. Ο καημός είναι ότι δεν θέλουμε να διώξουμε κανέναν, είτε χρειάζεται είτε δεν χρειάζεται, είτε περισσεύει είτε δεν περισσεύει, είτε δουλεύει είτε δεν δουλεύει, είτε τον πληρώνει τζάμπα ο φορολογούμενος είτε δεν τον πληρώνει τζάμπα ο φορολογούμενος. Κανέναν! Έχουμε συνεννοηθεί απολύτως.
Επειδή αντιλαμβάνεστε ότι τα επιχειρήματα αυτά δεν έχουν ορθολογική βάση, αλλά ταυτόχρονα επειδή δεν είστε –κοτζάμ Αξιωματική Αντιπολίτευση σας έταξε ο ελληνικός λαός- και για να λέτε ό,τι να ’ναι, ποια είναι η εξήγηση αυτής της μη ορθολογικής τοποθετήσεως;</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Το Σύνταγμα.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είναι μία και πάρα πολύ απλή. Η παλιά αγαπημένη κλασική ψηφοθηρία. Έχουμε, λοιπόν, εκεί εκλογική πελατεία. Ας λέμε ό,τι να ’ναι. Δεν έχει σημασία αν στηρίζεται κάπου, γιατί έχουμε βρει ένα κοινό το οποίο θέλουμε να εκπροσωπήσουμε. 
Να διευκρινίσουμε τι θέλουμε να εκπροσωπήσουμε εμείς. Εμείς θέλουμε να εκπροσωπήσουμε τον Έλληνα φορολογούμενο. Θέλουμε να εκπροσωπήσουμε τον Έλληνα πολίτη. Θέλουμε να εκπροσωπήσουμε αυτόν που πληρώνει για τη λειτουργία του δημοσίου και στον οποίο πρέπει να εξηγήσουμε γιατί πρέπει κάποιος να παίρνει άδεια για ηλεκτρονικό υπολογιστή. Πρέπει να του το εξηγήσουμε αυτό. Τι καλό θα του κάνει στη υγεία του αυτό; Πρέπει να του το εξηγήσουμε γιατί αυτήν την άδεια χορηγούσαμε. 
Πρέπει να εξηγήσουμε στον Έλληνα φορολογούμενο γιατί τα πειθαρχικά συμβούλια μέχρι εχθές δεν λειτουργούσαν, γιατί κανείς δεν παραπεμπόταν και δεν του επιβάλλετο καμμία πειθαρχική ποινή ό,τι και να έκανε, γιατί οι άνθρωποι οι οποίοι είχαν τελέσει υπεξαιρέσεις παρέμεναν στην υπηρεσία τους και τους έβλεπε ο πολίτης και την επόμενη ημέρα εκεί!
Εγώ θα ήθελα να του εξηγήσουμε και κάτι άλλο, κύριε Υπουργέ. Γιατί υπάρχουν διαφορετικές συνθήκες μεταχείρισης των ιδιωτικών υπαλλήλων από τους δημοσίους; Γιατί εγώ δεν μπορώ να το εξηγήσω. Κουράζονται πιο πολύ από τους ιδιωτικούς υπαλλήλους οι δημόσιοι; Κάνουν πιο σκληρή δουλειά; Σε πιο ανασφαλές περιβάλλον εργασιακά; Αμείβονται μήπως χειρότερα από τους ιδιωτικούς υπαλλήλους; Γιατί, λοιπόν, υπάρχουν τέτοιες προνομιακές μεταχειρίσεις; Γιατί πρέπει να έχουν προνόμια οι συγκεκριμένοι; Για ποιο λόγο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό ακόμη μπορώ να έχω, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ έχω την εξής εντύπωση και νομίζω ότι αυτό θα ήταν μία μεγάλη μεταρρύθμιση: Τι ισχύει στην εργατική νομοθεσία για τους ιδιωτικούς υπαλλήλους; Αυτό ακριβώς. Τίποτα περισσότερο, τίποτα λιγότερο. Τι άδειες παίρνουν οι ιδιωτικοί υπάλληλοι; Αυτές. Αυτές και οι δημόσιοι. Τι άδεια έχουν για την ανατροφή των τέκνων τους; Αυτήν. Αυτήν την άδεια. Τι έχουν για τις επιμορφώσεις; Αυτήν. Αυτές τις άδειες. Δεν το κατάλαβα γιατί όχι.</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Το ανάποδο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το ανάποδο, ε; 
Κι εγώ θέλω το εξής: Να ανοίξει εδώ και να αρχίσουν να πέφτουν λεφτά, αλλά δεν πέφτουν. Μπορούμε μαζί να προσευχηθούμε αλλά δεν γίνεται. Δεν πέφτουν. Κάντε όσες προσευχές θέλετε. 
Άρα, η απάντηση είναι η εξής: Να ξέρετε, κύριε Υπουργέ –και νομίζω μιλώ για το σύνολο της Κοινοβουλευτικής Ομάδας της Νέας Δημοκρατίας- ότι για τις κινητικότητες και τις υποχρεώσεις που έχει αναλάβει η χώρα είμαστε σύμφωνοι και αυτά πρέπει να τα τελειώσουμε γρήγορα για να ανοίξουμε τη μεγάλη συζήτηση που, κύριε Βούτση, δεν θα είναι μνημονιακή. Δεν θα μας τη ζητήσει το μνημόνιο. Εμείς θα την κάνουμε και θα την κάνουμε γιατί την πιστεύουμε, γιατί μας αρέσει και γιατί σε αυτήν την κατεύθυνση θέλουμε να κινηθούμε.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Καταργείστε το δημόσιο.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα έχετε φύγει ευτυχώς.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει, κυρία Κωνσταντοπούλου. Αυτό ευτυχώς δεν θα το αποφασίσετε εσείς. Εσείς θα το προτείνετε, αλλά δεν θα το αποφασίσετε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, αυτό θα το αποφασίσει ο λαός.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα μεσολαβήσει κρίση άλλου. 
Άρα, λοιπόν, αυτό είναι εκείνο το οποίο σας παρακινούμε να το κάνετε άμεσα και γρήγορα και να ξέρετε ότι θα έχετε την απόλυτη και άμεση συμπαράστασή μας σε όλη σας αυτήν την προσπάθεια. Γι’ αυτό και χαιρόμαστε που ένας Υπουργός με τη δική σας ποιότητα, ήθος αλλά και τη δική σας ταυτότητα -την ιδεολογική, την πολιτική- είναι σ’ αυτό το μεγάλο εγχείρημα της διοικητικής μεταρρύθμισης.
Όμως, θέλουμε να βλέπουμε να αλλάζει το δημόσιο σε μία κατεύθυνση παραγωγικότητας, αποτελεσματικότητας. Εγώ θα πω μικρότερο, καλύτερο, αποτελεσματικότερο δημόσιο να το κάνουμε εμείς όσο πιο γρήγορα γίνεται.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ο Κοινοβουλευτικός Εκπρόσωπος του ΠΑΣΟΚ κ. Ντόλιος έχει το λόγο για δώδεκα λεπτά.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Έτσι και αλλιώς, η λογική μου και ο λόγος μου σε ένα μέσο δρόμο θα εκινούντο, μεταξύ του κ. Βορίδη και του κ. Βούτση. Ήταν τόσο εμφανής η πόλωση, όμως, που πραγματικά και να ήθελα να κάνω κάτι διαφορετικό, δεν θα μπορούσα.
Πάντως, κύριε Βορίδη, εμείς που στηρίζουμε την ίδια Κυβέρνηση, θα πρέπει να παραδεχτούμε ότι το ελληνικό δημόσιο δεν δουλεύει καλά, δεν είναι αποτελεσματικό, δεν πετύχαμε τους στόχους μας.
Κύριε Υπουργέ, είμαστε πολύ πίσω και γι’ αυτό δεν φταίει η Αριστερά, δεν φταίει ο ΣΥΡΙΖΑ. Έχουμε πολύ διαφορετικές απόψεις από την Αριστερά. Άλλες είναι οι αιτίες, όχι αυτές που εντοπίζει ο ΣΥΡΙΖΑ, αλλά θα πρέπει να πούμε ότι δεν τα έχουμε καταφέρει.
Θα έλεγα ότι, εάν ο μεγάλος στόχος για την πατρίδα μας αυτήν τη στιγμή είναι η οικονομική της ανάκαμψη, η παραγωγική της αναδιάρθρωση κ.λπ., ένας εξίσου μεγάλος στόχος είναι η μεταρρύθμιση του δημοσίου, να κάνουμε ένα δημόσιο πιο μικρό, πιο ευέλικτο, πιο αποτελεσματικό. Ένα δημόσιο που να σέβεται τους πολίτες.
Αυτήν την προσπάθεια της μεταρρύθμισης του δημοσίου -τη διοικητική μεταρρύθμιση, όπως την ονομάζουμε- την επιχειρούμε σε πολύ δύσκολες εποχές. Υπάρχουν αρνητικές παράμετροι και μάλιστα, πολύ αρνητικές. Η πρώτη αρνητική παράμετρος είναι ότι σ’ αυτό το εγχείρημα δεν μπορούμε να έχουμε πραγματικούς συμμάχους-συνοδοιπόρους τους δημοσίους υπαλλήλους. Γιατί; Διότι έχουν πέσει οι αμοιβές τους. Αν τις συγκρίνουμε με τον ιδιωτικό τομέα, χωρίς αμφιβολία είναι καλύτερες, αλλά ψυχολογικά δεν νιώθουν καλά. Από ένα επίπεδο έχουν κατέβει πολύ χαμηλότερα, γιατί νιώθουν μία μεγάλη ανασφάλεια.
Εδώ έχουμε ευθύνες, κύριε Υπουργέ, δηλαδή, αυτή η απειλή της απόλυσης θα πρέπει επιτέλους να εκλείψει με μία καθαρή εξήγηση, να περιγράψουμε το τι ακριβώς επιχειρούμε να κάνουμε, το τι θέλουμε να κάνουμε, το τι έχουμε δεσμευθεί, εν πάση περιπτώσει, να κάνουμε και το πώς θα το κάνουμε. Να ησυχάσει ο κόσμος, μπας και καταφέρουμε κάποιους απ’ αυτούς να τους καλέσουμε να μας βοηθήσουν.
Το τρίτο που θέλω να πω, ως προς τις αρνητικές παραμέτρους, είναι ότι έχουμε ένα δημόσιο το οποίο δεν ανανεώνεται ως προς το έμψυχο δυναμικό του. Υπάρχουν γνώσεις σήμερα που παρέχουν τα ελληνικά πανεπιστήμια, που παρέχουν τα ξένα πανεπιστήμια, υπάρχουν παιδιά με μεταπτυχιακά κ.λπ. που δεν μπολιάζουν πλέον το ελληνικό δημόσιο λόγω της απαγόρευσης των προσλήψεων.
Συγχρόνως, με άστοχες ενέργειές μας, παραδείγματος χάριν, η εφεδρεία, διώξαμε ή εξαναγκάσαμε στην έξοδο από το δημόσιο πολύτιμους ανθρώπους, με αποτέλεσμα να φτωχύνει ακόμη περισσότερο το έμψυχο δυναμικό.
Υπάρχουν άλλες αρνητικές παράμετροι;
Υπάρχουν, κύριε Βούτση. Υπάρχουν πραγματικά λειτουργικές αδυναμίες. Υπάρχει οικονομική ένδεια στην κάλυψη στοιχειωδών λειτουργικών εξόδων. Υπάρχει και έλλειψη στελέχωσης σε ένα δημόσιο για το οποίο όλοι λέμε ότι είναι πολυάριθμο. Υπάρχει, όμως, σε πάρα πολλές υπηρεσίες οφθαλμοφανώς έλλειψη στελέχωσης. Αυτό οφείλεται στο ότι δεν έχουμε σωστά κατανεμημένο το προσωπικό. Γι’ αυτό το λόγο η έννοια της κινητικότητας έπρεπε να επινοηθεί αλλά και να είχε ήδη αξιοποιηθεί με έναν αποτελεσματικό τρόπο.
Και, βεβαίως, θα πρέπει να πούμε όσοι από μας διακονούν την Αριστερά ότι και στο δημόσιο υπάρχουν ακατάλληλοι. Δεν είναι όλοι κατάλληλοι. Η έννοια της αξιολόγησης είναι ένα ζήτημα το οποίο θα πρέπει να μας απασχολήσει. Δεν γίνεται διαφορετικά. Δεν είναι στέγη για όλους. Δεν είναι πάρκινγκ το δημόσιο για τον κάθε έναν. Αυτές είναι κάποιες παραδοχές, τις οποίες πιστεύω πως αν τις κάνουμε, μπορούμε να συμφωνήσουμε σε κάποια πράγματα. Εγώ δεν συμφωνώ μ’ αυτό που λέγεται ότι όσο μικρότερο είναι το κράτος, τόσο το καλύτερο. Θέλουμε ένα μικρότερο κράτος, αλλά πιο αποτελεσματικό. 
Ο κ. Μητρόπουλος –λείπει τώρα- έχει αναφερθεί πολλές φορές στους μέσους όρους της Ευρωπαϊκής Ένωσης. Υπάρχουν μεγάλα κράτη, όπως για παράδειγμα οι σκανδιναβικές χώρες, που είναι αποτελεσματικά, αξιόλογα και καταναλίσκουν ένα μεγάλο ποσοστό του ΑΕΠ τους για τη μισθοδοσία τους, αλλά δεν έχουν παράπονο οι πολίτες. Υπάρχουν άλλα κράτη που καταναλώνουν μικρό ποσοστό για τη μισθοδοσία των υπαλλήλων, αλλά είναι αποτελεσματικά και, επίσης, δεν έχουν παράπονα οι πολίτες. Επομένως, οι γενικεύσεις και η εξέταση του θέματος με λογικές μέσων όρων δεν οδηγεί στη σωστή κρίση.
Πού βρισκόμαστε σήμερα; Φοβάμαι, κύριε Υπουργέ –θα χρησιμοποιήσω το πρώτο πληθυντικό πρόσωπο, γιατί δεν θέλω να θίξω κανέναν προσωπικά, επειδή πιστεύω ότι χάνει και σε πειστικότητα ο λόγος- ότι δεν τα έχουμε καταφέρει. Πιστεύω ότι έχουμε μετατρέψει την υπόθεση της διοικητικής μεταρρύθμισης σε απολύσεις και διαθεσιμότητες. Αυτή είναι η αίσθηση που υπάρχει στους δημοσίους υπαλλήλους και στην ελληνική κοινωνία. Έχουμε μείνει πίσω. Όσο περνά ο καιρός, χάνεται και η φόρα. Χάνεται η ουσία της μεταρρύθμισης. Ο χρόνος δεν είναι ουδέτερος. Ήδη έχουν αρχίσει –και θα μεγιστοποιηθούν σιγά-σιγά- αντιστάσεις μέσα στο δημόσιο και όχι μόνο. Δεν ήταν έτσι τα πράγματα πριν από αρκετούς μήνες. 
Πρέπει, λοιπόν, να επαναφέρουμε την ουσία της διοικητικής μεταρρύθμισης στο λόγο μας και στην καθημερινή μας πράξη. Για να το κάνουμε αυτό, πρέπει να ξεκινήσουμε να κάνουμε παράλληλα αυτά, τα οποία λέτε εσείς ότι είναι μικρές παρεμβάσεις, που συνιστούν όμως ένα μικρό άθροισμα. 
Έτσι όπως το λέτε είναι, αλλά δεν θα έδινα σ’ αυτό το σημαντικό άθροισμα τον τίτλο «μεταρρύθμιση». Δεν θα τον έδινα αυτόν τον τίτλο. Θα έλεγα ότι θα πρέπει να ξεκινήσουμε από το μηδέν. Για παράδειγμα, λέμε «επιτελικό κράτος». Αυτή η έκφραση δεν είναι γενική και αόριστη, αλλά έχει περιεχόμενο. Για να μιλήσουμε για επιτελικό κράτος, πρέπει να δούμε ποιες είναι οι επιτελικές και ποιες οι εκτελεστικές αρμοδιότητες. Μία γενική άποψη είναι όλες οι επιτελικές αρμοδιότητες να ανήκουν στα Υπουργεία και όλες οι εκτελεστικές αρμοδιότητες στις περιφερειακές υπηρεσίες. Μιλάμε για περιφερειακές υπηρεσίες και εννοούμε και γεωγραφικά και διοικητικά, γιατί και στο Λεκανοπέδιο έχουμε περιφερειακές υπηρεσίες. 
Εμείς, λοιπόν, αυτά δεν τα κάναμε καθόλου. Πιστεύω ότι είμαστε η μοναδική χώρα της Ευρώπης, στα Υπουργεία της οποίας ανεβοκατεβαίνουν πολίτες, οι οποίοι σπεύδουν να εξυπηρετηθούν, επειδή τα Υπουργεία έχουν εκτελεστικές αρμοδιότητες. Αν δεν ξεκινήσουμε έτσι, τότε πραγματικά δεν θα κάνουμε ποτέ την ουσιαστική προσέγγιση στο θέμα της μεταρρύθμισης.
Θα ήθελα να πω δύο λόγια για την αξιολόγηση. Δεν είμαι ευχαριστημένος από τον τρόπο με τον οποίο γίνεται η αξιολόγηση των φορέων. Έχω τη γνώμη ότι η αξιολόγηση που έχει ολοκληρωθεί σε κεντρικό επίπεδο στα Υπουργεία, δεν έχει γίνει με ενιαία λογική για όλα τα Υπουργεία. Αλλιώς σκέφτηκε ο ένας Υπουργός, αλλιώς σκέφθηκε ο Υπουργός άλλου Υπουργείου, με αποτέλεσμα αυτό το οποίο προκύπτει ως αποτέλεσμα να μην είναι ένα οργανόγραμμα –ας το πω έτσι- που να έχει μία σχέση και μία ενδοκυβερνητική και ενδοϋπουργική επικοινωνία.
Πολύ περισσότερο, μάλιστα, δεν έχουμε προχωρήσει –υπάρχει, βεβαίως, η εγκύκλιός σας- στην αξιολόγηση των δημοσίων υπαλλήλων. 
Όμως, υπάρχουν και ορισμένα θετικά, τα οποία θα πρέπει να τα κρατήσουμε. Θα αναφερθώ σ’ αυτό το οποίο είπατε για τις κρίσεις των προϊσταμένων οργανικών μονάδων. Κατ’ αρχάς, θα πρέπει να διευκρινίσουμε στην Αίθουσα, για να το ξέρουμε διά παντός, ότι δεν λειτούργησε ο νόμος για τις κρίσεις των προϊσταμένων οργανικών μονάδων. Δεν ξέρω γιατί. Ίσως κάποια στιγμή θα πρέπει να δώσετε μία εξήγηση. Όμως, λειτουργούν οι μεταβατικές του διατάξεις και θα πρέπει να πούμε ότι δεν υπάρχει καμμία απολύτως δυνατότητα ο Υπουργός –ο νομάρχης, δηλαδή ο περιφερειάρχης σήμερα, ο δήμαρχος, κ.λπ.- να διορίζει το διευθυντή του.
Το σύστημα είναι απολύτως αντικειμενικό. Να συζητήσουμε για το αν είναι δίκαιο. Όμως, απολύτως αντικειμενικό είναι. 
Είναι η πρώτη φορά, δεν χρησιμοποιώ αυτήν τη φράση, την ακούω όμως από πολλούς Υπουργούς και δεν ακούγεται καλαίσθητα στα αυτιά μου, μετά από πολλά χρόνια που απελευθερώθηκε –θα έλεγα- ο δημόσιος τομέας από τον έλεγχο της εκάστοτε κυβερνητικής πλειοψηφίας. Αυτό είναι μία κατάκτηση.
Κύριε Υπουργέ, θέλω να σας πω ότι και αυτές ακόμα οι μεταβατικές διατάξεις έχουν παραβιαστεί. Υπάρχουν πολλές παρανομίες, όχι απλώς αρκετές αλλά πολλές παρανομίες σε μία σειρά υπηρεσιών του δημοσίου, όπου δεν τηρούνται οι μεταβατικές διατάξεις. 
Βεβαίως, υπάρχουν και Υπουργεία, όπως παραδείγματος χάριν το Υπουργείο Οικονομικών, που έκανε ένα νόμο για τους δικούς του διευθυντές και προϊσταμένους. 
Αυτά είναι απαράδεκτα και νομίζω ότι έχει ευθύνη το Υπουργείο Διοικητικής Μεταρρύθμισης. Δεν μπορεί να επιτρέπονται. Θα πρέπει να υπάρχουν ενιαίοι κανόνες για τις κρίσεις των διευθυντών σε όλα τα υπουργεία, και στο Υπουργείο Οικονομικών, καθώς δεν αποτελεί εξαίρεση.
Έγιναν διάφορες αναφορές που πολύ ευχάριστα τις ακούω επειδή ήμουν και στην πολιτική ηγεσία του Υπουργείου όταν φτιάχτηκε μια σειρά νόμων, μεταξύ των οποίων και η «Διαύγεια». Ακούω, λοιπόν, πολύ ευχάριστα ότι αυτό αποτελεί μια θεσμική κατάκτηση. Ακόμη, ακούω πολύ ευχάριστα ότι έχει γίνει μία δημοπράτηση για να αποκτηθεί κάποιος εξοπλισμός, έτσι ώστε μέχρι τον Μάρτιο, όπως επισήμανε ο Υπουργός –ο προκάτοχός σας έλεγε μέχρι το φετινό Νοέμβριο- να υπάρξει μία άλλη τεχνική δυνατότητα διαχείρισης του προγράμματος «Διαύγεια». 
Όμως, ο ΣΥΡΙΖΑ θα πρέπει να μας εξηγήσει επιτέλους γιατί δεν ψήφισε τη «Διαύγεια» την πρώτη φορά ή να κάνει την αυτοκριτική του. Εγώ έχω δει πολλές ερωτήσεις συναδέλφων Βουλευτών του ΣΥΡΙΖΑ οι οποίοι επικαλούνται τη «Διαύγεια» για να κάνουν κριτική στην Κυβέρνηση. Σήμερα, λοιπόν, δεν μπορεί για ένα δευτερεύον ζήτημα, το οποίο καλώς το θέτει -πιθανόν να το εξετάσει και ο Υπουργός- να λέει «αρνούμαι να ψηφίσω το συγκεκριμένο άρθρο».
Σχετικά με τα θέματα του σχεδίου νόμου, το οποίο συζητάμε, θέλω να πω δύο λόγια. Γενικά θα έλεγα ότι έχει ημιτελείς -θετικό πρόσημο βάζω χωρίς καμμία αμφιβολία, θετικές παρεμβάσεις κάνει- διατάξεις. Παραδείγματος χάριν, οι εκπαιδευτικές άδειες είναι ένα θέμα που πρέπει να ρυθμίσουμε. Δεν ήταν σωστός ο τρόπος με τον οποίο τις δίναμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Υπάρχουν φαινόμενα δημοσίων υπαλλήλων οι οποίοι επί μια δεκαετία σπουδάζουν: Πήραν ένα μεταπτυχιακό, πήραν δεύτερο μεταπτυχιακό, έκαναν διδακτορική διατριβή, πήγαν στη Σχολή Δημόσιας Διοίκησης, έκαναν ένα υπέροχο βιογραφικό και θα γίνουν σίγουρα διευθυντές και γενικοί διευθυντές, αλλά με μηδενική εμπειρία στο δημόσιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Προφανώς θα χρειαστείτε και άλλο χρόνο.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Θα ήθελα λίγο χρόνο ακόμη, κύριε Πρόεδρε. 
Είναι σωστή η διάταξη την οποία φέρατε, αλλά θα πρέπει να εξετάσουμε συνολικά το θέμα των εκπαιδευτικών αδειών. Σαφώς θα πρέπει και στους δημοσίους υπαλλήλους να δίνεται η δυνατότητα επιμόρφωσης, μέσα όμως από κάποιους κανόνες. Προπάντων, ο κύριος κανόνας είναι το συμφέρον του δημοσίου. Δηλαδή να εκπαιδευτεί ένας άνθρωπος, αλλά σε έναν τομέα τον οποίο έχει ανάγκη το δημόσιο.
Υπάρχουν και άλλα τέτοια ζητήματα. Υπάρχει γενικά ένας ποσοτικός περιορισμός προνομίων: 50% μείωση των βραχυπρόθεσμων αναρρωτικών αδειών. Δεν εξετάζουμε το θέμα των μακροχρόνιων αναρρωτικών αδειών και το τι θα γίνει με τις επαπειλούμενες κυήσεις σε ορισμένους κλάδους. Είπα και στην επιτροπή, κύριε Υπουργέ, ότι υπάρχουν κλάδοι εργαζόμενων στο δημόσιο που έχουν δεκαπλάσια ποσοστά επαπειλούμενων κυήσεων από όσο ο μέσος όρος, όχι του ελληνικού πληθυσμού, του δημοσίου. Αν πάμε και στον ελληνικό πληθυσμό ίσως να είναι και εικοσαπλάσια. Θα έλεγα, λοιπόν, ότι αυτά είναι σοβαρά ζητήματα και θα πρέπει να τα δούμε.
Θα κλείσω, λέγοντας ότι βάζουμε θετικό πρόσημο στο νομοσχέδιο, γι’ αυτό και επί της αρχής θα το ψηφίσουμε. Υπάρχουν κάποιες παρατηρήσεις επί των άρθρων, τις οποίες και ο εισηγητής μας και εγώ θα έχουμε αύριο τη δυνατότητα να τις αναπτύξουμε.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κ. Ντόλιο.
(ΜΕΤΑ ΤΗΝ ΚΑΤΑΜΕΤΡΗΣΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, πριν δώσω το λόγο στον κ. Καπερνάρο, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας επί των αιτήσεων άρσεως ασυλίας των συναδέλφων Βουλευτών.
Ψήφισαν συνολικά 236 Βουλευτές. 
Για την πρώτη, τη δεύτερη και την τρίτη υπόθεση της συναδέλφου κ. Μαρίας Διακάκη:
Υπέρ της άρσεως ασυλίας δηλαδή «ΝΑΙ» ψήφισαν 80 Βουλευτές.
Κατά της άρσεως ασυλίας δηλαδή «ΟΧΙ» ψήφισαν 144 Βουλευτές.
Ψήφισαν «ΠΑΡΩΝ» 11 Βουλευτές.
Άκυρο: 1.
Συνεπώς η αίτηση της εισαγγελικής αρχής για τις τρεις πρώτες υποθέσεις απορρίπτεται.
Για την τέταρτη υπόθεση της συναδέλφου κ. Μαρίας Διακάκη:
Υπέρ της άρσεως ασυλίας δηλαδή «ΝΑΙ» ψήφισαν 80 Βουλευτές.
Κατά της άρσεως ασυλίας δηλαδή «ΟΧΙ» ψήφισαν 142 Βουλευτές.
Ψήφισαν «ΠΑΡΩΝ» 11 Βουλευτές.
Άκυρο: 1.
Λευκά: 2.
Συνεπώς η αίτηση της εισαγγελικής αρχής απορρίπτεται.
Για την υπόθεση του συναδέλφου κ. Βασιλείου Καπερνάρου:
Υπέρ της άρσεως ασυλίας δηλαδή «ΝΑΙ» ψήφισαν 232 Βουλευτές.
Κατά της άρσεως ασυλίας δηλαδή «ΟΧΙ» ψήφισαν 2 Βουλευτές.
Ψήφισε «ΠΑΡΩΝ» 1 Βουλευτής.
Άκυρο: 1.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για την υπόθεση της συναδέλφου κ. Ελένης Ζαρούλια:
Υπέρ της άρσεως ασυλίας δηλαδή «ΝΑΙ» ψήφισαν 235 Βουλευτές.
Κατά της άρσεως ασυλίας δηλαδή «ΟΧΙ» δεν ψήφισε κανένας Βουλευτής.
Δεν ψήφισε «ΠΑΡΩΝ» κανένας Βουλευτής.
Άκυρο: 1.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας της.
Για την υπόθεση του συναδέλφου κ. Ευστάθιου Μπούκουρα:
Υπέρ της άρσεως ασυλίας δηλαδή «ΝΑΙ» ψήφισαν 235 Βουλευτές.
Κατά της άρσεως ασυλίας δηλαδή «ΟΧΙ» δεν ψήφισε κανένας Βουλευτής.
Δεν ψήφισε «ΠΑΡΩΝ» κανένας Βουλευτής.
Άκυρο: 1.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για τον συνάδελφο κ. Ηλία Παναγιώταρο:
Υπέρ της άρσεως ασυλίας δηλαδή «ΝΑΙ» ψήφισαν 235 Βουλευτές.
Κατά της άρσεως ασυλίας δηλαδή «ΟΧΙ» δεν ψήφισε κανένας Βουλευτής.
Άκυρο: 1.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
Για τον συνάδελφο κ. Ηλία Κασιδιάρη:
Υπέρ της άρσεως ασυλίας δηλαδή «ΝΑΙ» ψήφισαν 234 Βουλευτές.
Κατά της άρσεως ασυλίας δηλαδή «ΟΧΙ» ψήφισαν 1 Βουλευτής.
Άκυρο:1.
Συνεπώς η αίτηση της εισαγγελικής αρχής γίνεται δεκτή για την άρση της ασυλίας του.
(Το πρωτόκολλο και τα ψηφοδέλτια της διεξαχθείσης ονομαστικής ψηφοφορίας καταχωρίζονται στα Πρακτικά και έχουν ως εξής:
(Να φωτογραφηθούν οι σελ. 238α, 238β)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρο, έχετε το λόγο για δώδεκα λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ, κύριε Πρόεδρε. Αν χρειαστεί, ζητώ από τώρα, εκ των προτέρων, λίγο ακόμη χρόνο.
Μου δημιούργησε ένα περίεργο συναίσθημα το γεγονός ότι ενώ απαίτησα την άρση της βουλευτικής μου ασυλίας, δύο συνάδελφοι ψήφισαν «ΟΧΙ» και ένας «ΠΑΡΩΝ». Το κρατάω για μένα.
Κύριε Πρόεδρε, απευθυνόμενος δι’ υμών στον κύριο Υπουργό έχω να διατυπώσω ένα ερώτημα. Γιατί μιλάτε για μικρότερο κράτος ή μάλλον για λιγότερο κράτος; Έχουμε μεγάλο κράτος, δηλαδή πολύ κράτος; Γιατί εσείς κόπτεστε ότι δεν θα απολυθεί κανένας. Το δηλώσατε, το ορκιστήκατε, το διαβεβαιώσατε και με φωνές και κλάματα, με όρκους και τιμές είπατε ότι δεν θα απολυθεί κανένας.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ποιος το είπε;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ποιος το είπε; Εσείς.</Speech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γι’ αυτό και μιλήσατε όχι για απολύσεις αλλά μόνο για κινητικότητα και διαθεσιμότητα.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγώ προσωπικά;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Η Κυβέρνησή σας. Δεν ανήκετε στην Κυβέρνηση; Να δανειστώ μία φράση από τον κ. Γεωργιάδη; «Δεν θα απολυθεί κανείς στο Υπουργείο Υγείας. Διαθέτουμε μόνο και κινητοποιούμε». Παραδέχεστε ότι θα απολύσετε;</Speech>
<Speech><Parlmember>ΓΕΩΡΓΙΟΣ ΓΕΩΡΓΑΝΤΑΣ</Parlmember>: Το 5 προς 1 τι σημαίνει;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Παραδεχθήκατε ότι δεν θα γίνουν απολύσεις.
Εάν θέλετε να θέσετε σε διαθεσιμότητα –μισό λεπτό, θα τα βρούμε- παραδεχθείτε ότι θα απολύσετε και βγείτε να πείτε ότι «θα απολύσουμε αυτούς».
Τι νόημα έχει να λέτε «τους βάζουμε σε κινητικότητα και σε διαθεσιμότητα»; Γιατί δεν το παραδέχεστε από την αρχή και να βγείτε να πείτε στον ελληνικό λαό ότι «εμείς αποφασίσαμε να απολύσουμε αυτόν τον αριθμό των δημοσίων υπαλλήλων, οι οποίοι θα προέρχονται από αυτά τα συγκεκριμένα Υπουργεία»; «Τόσοι θα απολυθούν απ’ αυτό το Υπουργείο, τόσοι θα απολυθούν από εκείνο, τόσοι θα απολυθούν από το άλλο». Γιατί μιλάτε για διαθεσιμότητα και για κινητικότητα;
Και αν θέλετε να μιλάτε για διαθεσιμότητα μη κοροϊδεύοντας τον ελληνικό λαό, θεωρώντας τον ηλίθιο, τι σημαίνει «διαθεσιμότητα»; Πάρτε τον Δημοσιοϋπαλληλικό Κώδικα και δείτε εκείνους τους όρους που λέει μέσα, ότι δηλαδή όταν χρειάζεται μία υπηρεσία, επειδή έχει κενά δημοσιοϋπαλληλικά, δανείζεται από μία άλλη υπηρεσία που έχει περίσσευμα και φεύγει ο υπάλληλος από το Υπουργείο Δικαιοσύνης και πάει στο Υπουργείο Δημοσίας Τάξεως.
Αυτό δεν το τολμάτε διότι το είπατε και μόνοι σας ότι εκτελείτε οδηγίες, εκτελείτε εντολές, οδηγείστε, είστε υπηρέτες άλλων αφεντάδων, ξένων αφεντάδων, για να παραφράσω και τον Κάρολο Γκολντόνι.
Ερχόμαστε, λοιπόν, στο θέμα. Σημείωσα τα εξής: «Κλείνετε το μάτι στους δημοσίους υπαλλήλους», «Το νομοσχέδιο αυτό υπηρετεί την ποιοτική αναβάθμιση του δημοσίου», το είπατε εσείς. Ο κ. Μουσουρούλης μίλησε για υπονόμευση της μεταρρύθμισης. Ο κ. Κουτσούμπας -το σημείωσα- λέει: «ποιες διαφωνίες αιτιολογείτε;».
Εγώ θα κάνω τρεις χαρακτηριστικές παρατηρήσεις –τρεις, γιατί δεν μου δίνετε το δικαίωμα από το χρόνο- για να σας εκθέσω συγκεκριμένα και να δείτε ότι παρ’ όλα αυτά που λέτε και παρά τις συναδελφικές χαϊδολογίες που κάνετε και τις φραστικές αλληλοθωπείες σας και τις μεταξύ σας επιβραβεύσεις και τα μπράβο σας, εδώ έχετε σοβαρότατα θέματα. Και πιο σοβαρό θέμα έχουμε εμείς διότι ευτελίζετε, υποβαθμίζετε και απαξιώνετε τις επιτροπές και τη συγκεκριμένη επιτροπή. Σας φέρνουμε όρους, σας φέραμε τροποποιήσεις, καθόμασταν και επεξεργαζόμασταν και σας τα φέραμε και δεν τα λαμβάνετε υπ’ όψιν. Κι αυτό γιατί το λέω; Το λέω για να καταλάβει ο ελληνικός λαός ποιες σκοπιμότητες υπηρετείτε.
Και κάτι άλλο -το έχουμε πει, να μην φεύγει από το μυαλό σας- οι σαφείς νόμοι, οι συγκεκριμένοι, οι καθαροί νόμοι, οι καταληπτοί, οι εύληπτοι, αφαιρούν από τα δικαστήρια το 1/3 τουλάχιστον των υποθέσεων, και αφαιρούν και από εσάς τη δύσκολη θέση του να φτάνετε στο σημείο του εξευτελισμού τον Έλληνα πολίτη και την προσωπικότητά του, μαζί με τους παραγόμενους νόμους να εκδίδετε και εγκυκλίους οι οποίες ερμηνεύουν το νόμο.
Τι θέλω να πω; Πάμε κατευθείαν στο θέμα:
Στο άρθρο 8, «ζητήματα αρμοδιότητος ΑΣΕΠ», να δούμε τώρα αν εσείς θα εκτεθείτε με αυτά που είπατε, δηλαδή αν θα σας εκθέσω ή αν θα εκτεθώ εγώ, εάν αυτά που σας λέω δεν στέκουν. Θέτω, λοιπόν, αυτό το θέμα μεταξύ μας. Στο τέλος του άρθρου 15 του ν. 2190/1994 (ΦΕΚ Α΄ 28), προστίθεται παράγραφος 9 ως εξής: «Η κάλυψη θέσεων τακτικού προσωπικού των υπηρεσιών και των νομικών προσώπων της παραγράφου 1 του άρθρου 1 του ν. 3812/2009 είναι δυνατόν να πραγματοποιείται μετά από πρόταση του ΑΣΕΠ». Μέχρι εδώ πολύ καλά. Το ΑΣΕΠ, το Ανώτατο Συμβούλιο, λοιπόν, λέει «αυτούς» για το Υπουργείο Μεταρρύθμισης. Τι λέτε παρακάτω; Βάζετε την εξής πονηρούλικη φράση: «Μετά από πρόταση του ΑΣΕΠ και τη σύμφωνη γνώμη του οικείου φορέα». Αυτό, αν δεν είναι εξυπνακισμός, είναι επικίνδυνη εμβολή, με ποια έννοια; Γιατί αφού φιλτράρισε και ενέκρινε το ΑΣΕΠ και σας στέλνει έναν υπάλληλο, πρέπει να συμφωνήσει το «θέλουμε λιγότερο κράτος»; Για ποιο λόγο, λοιπόν, πρέπει να συμφωνήσει χωρίς νέα προκήρυξη από πίνακα επιλαχόντων προηγούμενου διαγωνισμού του ΑΣΕΠ υπό την προϋπόθεση ότι οι νέες προς κάλυψη θέσεις αφορούν ομοίους κλάδους κ.λπ.; Γιατί το κράτος, που το θέλετε λιγότερο και πιο ευέλικτο, μπαίνει στη μέση, αφού τους διορίζει το ΑΣΕΠ;
Πάμε στη δεύτερη περίπτωση. Εδώ θα σας παροτρύνω να ρωτήσετε έναν φοιτητή Νομικής στο δεύτερο έτος που διδάσκεται τις Γενικές Αρχές στο Αστικό Δίκαιο: «Οι προθεσμίες της παραγράφου 4 του άρθρου 35 του ν. 4024/2011 παρατείνονται μέχρι την ολοκλήρωση της διαδικασίας αξιολόγησης των οργανικών μονάδων και του προσωπικού των φορέων του δημόσιου και ευρύτερου δημόσιου τομέα και της αναδιάρθρωσης των δημοσίων υπηρεσιών».
Έχετε ξανακούσει -για όσους πήραν πτυχίο Νομικής- παράταση προθεσμίας χωρίς να δίνει ημεροχρονολογία; Παράταση χωρίς χρονικό πλαφόν γίνεται ποτέ; Άκουσε ποτέ κανείς στις Γενικές Αρχές του Αστικού Δικαίου στη Νομική…;</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Τη βάλαμε, δεν το παρακολουθήσατε.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εδώ είναι, σας διαβάζω το καινούργιο άρθρο 10, που το πήρα από τον πάγκο: «Οι προθεσμίες της παραγράφου 4 του άρθρου 35 του ν.4024/2011 παρατείνονται μέχρι την ολοκλήρωση της διαδικασίας αξιολόγησης των οργανικών μονάδων και του προσωπικού των φορέων του δημόσιου και ευρύτερου δημόσιου τομέα και της αναδιάρθρωσης των δημοσίων υπηρεσιών». Πού το βάλατε; 
Μάλλον εσείς δεν έχετε ενημερωθεί. Πήρα το τροποποιημένο κείμενο από τον πάγκο και σας ζητώ να ερωτήσετε ένα δευτεροετή φοιτητή της Νομικής: Υπάρχει παράταση προθεσμίας; Υπάρχει προθεσμία χωρίς ημεροχρονολογία λήξεως, χωρίς χρονικό πλαφόν; Τέτοια νομοθετήματα κάνετε και μετά στα δικαστήρια συσσωρεύονται οι υποθέσεις. 
Εκτός, βέβαια, αν έχετε στο πίσω μέρος του μυαλού σας τον πονηρούλικο σκοπό να κρατάτε κάποιους ομήρους. Αυτό είναι ένα άλλο θέμα, αλλά να μας εξηγηθείτε πώς με τόση ευκολία και προχειρότητα κάνετε αναθέσεις σε δικούς σας υπαλλήλους, δεν ξέρω πώς και δεν υποτιμώ κανέναν. Εσείς τους επιλέγετε, εσείς έχετε την ευθύνη. Κάποτε κάθονταν κάποιοι σοφοί εμπειρογνώμονες, επιστήμονες, καθηγητάδες και έβαζαν την κοινή τους λογική και έφτιαχναν νόμους. Σήμερα, φτιάχνετε νομοθετήματα χωρίς σημεία στίξεως και δεν μπορούμε να βγάλουμε νοήματα. Εδώ οφείλετε μία απάντηση, κύριε Υπουργέ, για ποιο λόγο νομίζετε ότι το διορθώσατε. Σας απέδειξα ότι δεν το διορθώσατε.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μπορώ να σας διακόψω, γιατί κάνετε λάθος; Κρατάτε το λάθος κείμενο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Αυτό πήρα από τον πάγκο.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Έχετε πάρει το προηγούμενο. Πάρτε το σωστό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, θα απαντήσετε στη δευτερολογία σας.
Συνεχίστε, κύριε Καπερνάρο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εδώ το έχετε, από εδώ το πήρα, μαζί με τον κ. Πανούση.
Όσον αφορά το άρθρο 19, παρακαλώ πολύ τους νομικούς για την προσοχή τους, γιατί το θεωρώ ιδιαιτέρως εξάρσιμο. Ακούστε τι λένε και τι γίνεται σε αυτό το κράτος που το θέλουν λιγότερο κράτος, ποιοτικότερο κράτος και ευελικτότερο κράτος. Λόγια. Ως προς το άρθρο 19, αν το διορθώσατε και αυτό. Τροποποίηση του άρθρου 114 του Υπαλληλικού Κώδικα: «Ο εισαγγελέας πρωτοδικών έχει υποχρέωση να ανακοινώνει αμέσως στην προϊσταμένη αρχή του υπαλλήλου κάθε ποινική δίωξη που ασκείται κατ’ αυτού. Ο γραμματέας του δικαστηρίου ή του δικαστικού συμβουλίου υποχρεούται να ανακοινώνει αμέσως στην ίδια αρχή τα παραπεμπτικά –προσέξτε- ή απαλλακτικά βουλεύματα σε κάθε βαθμό δικαιοδοσίας καθώς και τις εκδιδόμενες σε κάθε βαθμό δικαιοδοσίας, καταδικαστικές ή αθωωτικές αποφάσεις κατά του υπαλλήλου». Τελεία. Το «σε περίπτωση εγκλεισμού σε σωφρονιστικό κατάστημα κ.λπ.», δεν μας ενδιαφέρει. 
Ας προχωρήσουμε πιο κάτω: «Τα αρμόδια πειθαρχικά όργανα οφείλουν εντός δέκα ημερών, μετά την ως άνω ενημέρωσή τους να αποφαίνονται αιτιολογημένα για την άσκηση ή μη πειθαρχικής δίωξης σε βάρος του υπαλλήλου».
Με λίγα λόγια, το καθ’ ύλην αρμόδιο δικαστήριο -που είναι το ποινικό δικαστήριο- έρχεται και διακριβώνει την ύπαρξη ή μη του σχετικού αδικήματος ή έρχεται το ποινικό όργανο στην προδικασία και βγάζει απαλλακτικό βούλευμα το οποίο στέλνουν εντός δέκα ημερών στην υπηρεσία. Παρά το απαλλακτικό βούλευμα, το συμβούλιο έχει τη δυνατότητα να ασκήσει πειθαρχική δίωξη. Θα αποφασίσει αιτιολογημένα αν ασκήσει πειθαρχική δίωξη, με απαλλακτικό βούλευμα. Τους συμβουλεύουμε να το διορθώσουν, διότι δεν επιτρέπετε, δεν είναι λογικό. Αντιτίθεται στη λογική. 
Η βάση του νόμου, το «σασί» του νόμου είναι η λογική. Δεν στέκει να έχουμε καθ’ ύλην αρμόδιο δικαστήριο, καθ’ ύλην αρμόδιο όργανο που να λέει ότι «δεν υπάρχει αδίκημα» και να μην το λαμβάνουν υπ’ όψιν ούτε στον πρώτο βαθμό. Αλλά σου λέει: «δεν είναι δικός μας, δεν είναι αφισοκολλητής μας, δεν είναι κομματόσκυλό μας, δεν είναι δική μας περίπτωση». Ιδού το λιγότερο κράτος, το ειλικρινέστερο κράτος, το κράτος δικαίου που μας λένε. Σας ρωτάμε, γιατί το βάζετε αυτό; Γιατί, δηλαδή, αποφαίνεστε για την άσκηση ή μη πειθαρχικής δίωξης σε βάρος του υπαλλήλου τον οποίο, βεβαίως, θα τον βάλετε στην άκρη; 
Και αυτό γιατί; Διότι δεν σας αρέσει ο συγκεκριμένος υπάλληλος, αλλιώς δεν υπάρχει άλλη λογική στήριξης αυτού του ισχυρισμού.
Κύριε Τριαντάφυλλε, επειδή είστε νέος και σας εκτιμώ, ακούστε. Όταν έχουμε απαλλακτικό βούλευμα, έχει αποφανθεί. Αν εκκρεμεί το πειθαρχικό, σταματάει το πειθαρχικό. Βάλτε λοιπόν μέσα ότι όταν έχουμε απαλλακτικό βούλευμα, μέχρι να γίνει αμετάκλητο το βούλευμα ή μέχρι να γίνει αμετάκλητη η ποινή, δεν θα ακολουθηθεί η διαδικασία της πειθαρχικής δίωξης.</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Αυτό είναι άλλο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εδώ θέλει μέσα σε δέκα μέρες να αποφανθούμε αιτιολογημένα αν θα ασκηθεί πειθαρχική δίωξη ή όχι; Πώς; Με το απαλλακτικό βούλευμα; Σ’ αυτό που λέτε ότι αυτό είναι άλλο, στο άλλο μένω εγώ, εκτός αν δεν με καταλάβατε. Μιλάω για το να έχω απαλλακτικό βούλευμα και παράλληλα -εντός δέκα ημερών- να το αιτιολογήσω με όποια αιτιολογία μού κατέβει στο μυαλό και να ασκήσω πειθαρχική δίωξη εναντίον αυτού για τον οποίο βγήκε απαλλακτικό βούλευμα. Αυτό είναι αντιφατικό. Σ’ όποιον το πεις, ακόμα και παιδί δέκα ετών να ρωτήσεις, διά της λογικής του θα πει «δεν το δέχομαι». 
Κύριε Υπουργέ, είχα και άλλες παρατηρήσεις.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Έχετε κι άλλο χρόνο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα δευτερολογήσω αφού σας ακούσω. Είπατε προηγουμένως ότι δεν θα κάνατε δευτερολογία, μετά το πήρατε πίσω και είπατε ότι θα τα πείτε στη δευτερολογία σας. Αν δευτερολογήσετε, θα σας περιμένω. Αν όμως δεν δευτερολογήσετε, να τα πω τώρα.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Όποτε θέλετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Θα δευτερολογήσει ο Υπουργός.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Έχω υπερβεί το χρόνο μου, γι’ αυτό το λέω. Εν πάση περιπτώσει, περιμένω γιατί πιστεύω ότι θα δώσετε κάποια απάντηση.
Κύριε Πρόεδρε, σας ευχαριστώ για την ανοχή σας.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαρίστως. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε συνάδελφε, επειδή ανεβαίνοντας στο Βήμα χρησιμοποιήσατε το επιχείρημα ότι θα εκτεθούμε ή εσείς ή εγώ αν αυτά τα οποία πείτε είναι ανακριβή, θέλω να σας ενημερώσω για την προφανή διαδικασία λειτουργίας του Κοινοβουλίου μας.
Κύριε συνάδελφε, όταν ολοκληρώνεται η κοινοβουλευτική διαδικασία στην επιτροπή, έρχεται στην Ολομέλεια αυτή εδώ η έκθεση η οποία συμπεριλαμβάνει το τελικό σχέδιο νόμου…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εγώ το πήρα από κει.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μισό λεπτό. Περιμένετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Καπερνάρε, καθίστε, σας παρακαλώ.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ακούστε, κύριε συνάδελφε.
Έρχεται, λοιπόν, αυτό εδώ το κείμενο το οποίο συμπεριλαμβάνει το τελικό νομοσχέδιο, όπως έχει προέλθει από την επεξεργασία της επιτροπής, και το οποίο ενσωματώνει τις νομοτεχνικές βελτιώσεις που έχουν προέλθει από τη συζήτηση στην επιτροπή. 
Είστε έμπειρος δικηγόρος, κύριε Καπερνάρε. Φαντάζομαι ότι αυτά τα ουσιώδη, τα βασικά του τρόπου λειτουργίας της Βουλής, τα γνωρίζετε. Το άρθρο 10 λέει ρητά: «Οι προθεσμίες της παραγράφου 4 του άρθρου 35 παρατείνονται ως την 31η Δεκεμβρίου του 2014». Δεν σας φταίω εγώ αν διαβάσατε το λάθος κείμενο. Φροντίστε την επόμενη φορά να είστε καλύτερα ενημερωμένος όταν προσάπτετε κάτι στον Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έγινε κατανοητό, κύριε Υπουργέ.
Το λόγο έχει ο Κοινοβουλευτικός Εκπρόσωπος του Λαϊκού Συνδέσμου – Χρυσή Αυγή κ. Αρτέμιος Ματθαιόπουλος για δώδεκα λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Ευχαριστώ, κύριε Πρόεδρε.
Θα ήθελα να δείξετε τον απαιτούμενο σεβασμό για την εκτροπή μου από το σημερινό θέμα συζήτησης, γιατί θεωρώ ότι θα ήταν προσβλητικό απέναντι στη μνήμη των δύο συναγωνιστών μου να μην αφιερώσω ένα μέρος της εισήγησής μου στο πολύ δυσάρεστο περιστατικό της διπλής δολοφονίας του Μανώλη και του Γιώργου έξω από τα γραφεία του κόμματος το βράδυ της Παρασκευής στο Νέο Ηράκλειο. Με παρακινεί όμως και κάτι άλλο να πράξω κατ’ αυτόν τον τρόπο, γιατί είναι πλέον πρόδηλο ότι τόσο το μιντιακό όσο και το πολιτικό κατεστημένο έχουν αφιερώσει πάρα πολύ λίγες ώρες σε σχέση με το ζήτημα αυτό και έχουν ακουστεί κάποιες δηλώσεις, οι οποίες χρήζουν σχολιασμού και έχουν προκαλέσει εύλογα ερωτηματικά. 
Πριν αναλύσω το περιστατικό, στον ελάχιστο χρόνο που διαθέτω θα ήθελα να αναλύσω το πώς και γιατί φτάσαμε σ’ αυτό το σημείο. Στους δεκαέξι περίπου μήνες παρουσίας του κινήματος μέσα σ’ αυτήν την Αίθουσα είπαμε και κάναμε πολλά και τα είπαμε σε διάφορους τόνους. Άλλοι μας χαρακτήρισαν προκλητικούς, άλλοι είπαν ότι δεν σεβόμαστε τους θεσμούς και το Κοινοβούλιο, αλλά δεν μετανιώνουμε γι’ αυτό γιατί είπαμε την αλήθεια. Είπαμε τους κλέφτες κλέφτες, είπαμε τους απατεώνες απατεώνες, μιλήσαμε με στοιχεία και επώνυμα για τους υπαίτιους της καταδυνάστευσης και της κατάντιας του ελληνικού λαού. 
Αυτό είχε ένα αποτέλεσμα: Ο ελληνικός λαός, βλέποντας την έντιμη στάση μας, δείχνει τη συμπάθειά του με την ψήφο του, ερχόμενος προς τη Χρυσή Αυγή.
Αυτό αποδεικνύεται από όλες τις δημοσκοπήσεις, αλλά έχει και ένα δυσανάλογο αποτέλεσμα για τη Νέα Δημοκρατία, για τη συγκυβέρνηση, που βλέπει την επιρροή της στην ελληνική κοινωνία κυριολεκτικά να χάνεται, να εξανεμίζεται. Έτσι, λοιπόν, έπρεπε να πάρει κάποια προστατευτικά μέτρα για να μη συνεχιστεί αυτό το φαινόμενο, να μη μεγαλώνει η Χρυσή Αυγή. Και πώς το έκανε αυτό; 
Με αφορμή ένα δυσάρεστο γεγονός, μία δολοφονία στο Κερατσίνι, την οποία και καταδικάσαμε από την πρώτη στιγμή, για ένα περαστικό με το οποίο δεν έχουμε καμμία απολύτως σχέση, γίναμε δέκτες αντισυγκεντρώσεων έξω από τα γραφεία μας, γίναμε θύματα βομβιστικών επιθέσεων, γίναμε αντικείμενα παράνομων παρακολουθήσεων των τηλεφώνων μας από υπηρεσίες. Φθάσαμε, δε, μέχρι του σημείου να έχουμε τρεις προφυλακισμένους -και ένας εξ αυτών είναι ο Πρόεδρος της Κοινοβουλευτικής μας Ομάδας- γιατί ήρθαν κατηγορίες ανυπόστατες και «απεδείχθη» -εντός πολλών εισαγωγικών- ότι η Χρυσή Αυγή είναι μία εγκληματική οργάνωση. 
Μετά από όλα αυτά, είδαν ξανά τις δημοσκοπήσεις στο Μαξίμου και αντιλήφθηκαν ότι η Χρυσή Αυγή συνεχίζει να έχει υψηλά ποσοστά. Έπρεπε με κάποιο τρόπο να σταματήσει αυτό το αισχρό φαινόμενο. Αυτός ήταν ο κώδωνας του κινδύνου που όπλισε το χέρι του παρακράτους, δολοφονώντας άνανδρα δύο νεαρά παιδιά. Αυτό που δεν μπόρεσε να κάνει το κράτος είτε με νόμιμα είτε με παράνομα μέσα, το έκανε το παρακράτος. Και σε κάθε δολοφονία, σε κάθε έγκλημα γνωρίζετε πολύ καλά εσείς οι νομικοί ότι έχουμε ένα φυσικό και έναν ηθικό αυτουργό. 
Για το ποιος έκανε αυτήν την άνανδρη επίθεση θα μπορούσαμε να πούμε πολλά. Αλλά είναι ηλίου φαεινότερο -και το ξέρουν άπαντες σε αυτόν εδώ τον τόπο- ότι η τρομοκρατία έχει συγκεκριμένη ιδεολογική προέλευση, έχει συγκεκριμένο χρώμα, έχει συγκεκριμένο χώρο και έχει συγκεκριμένες πρακτικές. Δεν είναι τυχαίο ότι πολλά επιφανή στελέχη…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Ματθαιόπουλε, μιλήστε επί του νομοσχεδίου.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Επιτρέψτε μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας επέτρεψα αρκετά.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Θεωρώ ότι έχω το δικαίωμα, γιατί θρηνούμε δύο παιδιά…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι. Εκ του Κανονισμού δεν έχετε το δικαίωμα και σας επέτρεψα αρκετά. 
Σας παρακαλώ, λοιπόν, μιλήστε επί του νομοσχεδίου.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Θεωρώ –και επιτρέψτε μου- κύριε Πρόεδρε, ότι εδώ πέρα υπάρχουν πολιτικές ευθύνες. Έχω καθήκον σαν Βουλευτής και σαν πολίτης αυτής της χώρας να πω κάποια πράγματα, γιατί γινόμαστε δέκτες μιας ανελέητης επίθεσης. Πρέπει και εμείς να πούμε κάποια πράγματα. Δεν μας δίνεται η δυνατότητα από τα μέσα μαζικής ενημέρωσης, το μοναδικό Βήμα που διαθέτουμε είναι αυτό εδώ. Γι’ αυτό, σεβαστείτε τη μνήμη των παιδιών αυτών και αφήστε με τα υπόλοιπα επτά λεπτά να πω αυτά που πρέπει και θα αποχωρήσω όμορφα και ωραία. 
Έλεγα, λοιπόν, ότι υπάρχουν και ηθικοί αυτουργοί. Αυτό για το οποίο θίγομαι εγώ προσωπικά –αλλά και ως μέλος του κινήματος και του κόμματος- είναι ότι δεν βρέθηκε ο πρώτος πολίτης της χώρας, ο μεγαλύτερος άρχοντας, ο Πρόεδρος της Δημοκρατίας να κάνει έστω και μισή δήλωση ή να εκφράσει –έστω και τυπικά- τα συλλυπητήρια στην οικογένεια των θυμάτων. Το μόνο που άκουσα να λέει είναι ότι στηρίζει την ενταξιακή πορεία της Αλβανίας στην Ευρωπαϊκή Ένωση. Ούτε λόγος για τα δύο αδικοχαμένα παιδιά. 
Το ίδιο έπραξε, όμως, και ο Πρωθυπουργός μας. Ενώ ήταν λαλίστατος εδώ και ένα, δύο μήνες, λέγοντας ότι θα μας λιώσει, ότι θα μας πατάξει και θα μας εξαφανίσει, από το περιστατικό και έπειτα δεν βγήκε να κάνει ούτε μία δήλωση. 
Όμως, εδώ υπάρχουν συγκεκριμένα ερωτηματικά. Πώς είναι δυνατόν συνεργάτες του κ. Σαμαρά –αναφέρομαι στον κ. Λαζαρίδη- μετά τη δολοφονία στο Κερατσίνι να λέει ότι θα θρηνήσουμε και άλλα θύματα; Υπάρχει εισαγγελέας σε αυτήν εδώ τη χώρα να παρέμβει και να ρωτήσει τον κ. Λαζαρίδη πώς είναι δυνατόν να γνωρίζει τι θα συμβεί μετά από κάποιες εβδομάδες; Αυτό το αφήνω, λοιπόν, στην κρίση σας.
Κύριε Πρόεδρε, θεωρούμε και σαν ηθικό αυτουργό έναν άνθρωπο ο οποίος εξευτέλισε πραγματικά κάθε θεσμό. Αντί να προστατέψει εμάς που είμαστε αποδεδειγμένα στόχοι τρομοκρατών, που έχουμε στοχοποιηθεί επώνυμα μέσα από προκηρύξεις τους, ξεβράκωνε αστυνομικούς –και ας μου επιτραπεί η έκφραση- μέσα σε αστυνομικά τμήματα για να βρει τατουάζ, φυλλάδια μέσα σε φωριαμούς, για να αποδείξει ότι η Χρυσή Αυγή με την Αστυνομία είναι δύο συγκοινωνούντα δοχεία. Τους έστελνε μάλιστα σε μοναστήρια για να βρει το βαρύ οπλισμό της Χρυσής Αυγής. 
Βρέθηκε ο οπλισμός. Βρέθηκε στα χέρια των τρομοκρατών που δολοφόνησαν δύο νεαρά παιδιά. Και αντί να ζητήσει συγγνώμη και να παραιτηθεί, παραμένει σήμερα άφαντος και δεν έχει ζητήσει ούτε μία συγγνώμη και δεν έχει κάνει ούτε μία δήλωση για αυτό. 
Μάλιστα, έφτασε μέχρι του σημείου να αποσύρει την αστυνομική συνοδεία όλων των Βουλευτών μας, να αποσύρει τις άδειες οπλοφορίας και τα όπλα που νομίμως κατείχαμε και δεν έχει κάνει τίποτα από τη δολοφονία και έπειτα. 
Επομένως, θεωρώ ότι όλο το πολιτικό σύστημα έχει ευθύνες, γιατί με τέτοιες πράξεις και με τέτοιες δηλώσεις δείχνει, αν όχι συνενοχή, κάτι πολύ χειρότερο. 
Άλλωστε, τι να πει κανείς σε δηλώσεις ανθρώπων που από αυτήν εδώ την Αίθουσα έφτασαν μέχρι του σημείου να πουν ότι ο δράστης πίσω από τη δολοφονία ήμασταν εμείς οι ίδιοι, η Χρυσή Αυγή! 
Δολοφονήσαμε δηλαδή έναν εικοσιδυάχρονο και έναν εικοσιεπτάχρονο για να πάρουμε ψηφαλάκια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κοινοβουλευτικέ της Χρυσής Αυγής, κάνετε κατάχρηση του Προεδρείου.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Έχω άλλα πέντε λεπτά. Δεν έχω κάνει καμμία κατάχρηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Όχι. Σας έχω πει ότι θα μιλήσετε επί του νομοσχεδίου. Αυτό λέει ο Κανονισμός. Δε θέλω να σας διακόψω.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Δε βλέπω να έχετε την ίδια ευαισθησία για άλλους συνομιλητές οι οποίοι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Την ίδια και περισσότερη. Τέτοια ευαισθησία επί επτά λεπτά εκτός νομοσχεδίου δεν την έχω δείξει σε κανέναν.</ChairmanSpeech> 
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Βλέπω ότι η ευαισθησία σ’ αυτή τη χώρα είναι επιλεκτική. Το να είναι κάποιος φασίστας σημαίνει ότι δεν έχει ψυχή και μπορεί να πεθαίνει σαν το σκυλί, ενώ αν είναι αριστερός θα συζητάμε ένα και ενάμιση μήνα και ο καθένας εδώ θα μπορεί να λέει ό,τι επιθυμεί. 
Επειδή εγώ δεν έχω αυτό το δικαίωμα και εκπροσωπώ αυτά τα δύο παιδιά άσχετα αν τα ήξερα ή αν δεν τα ήξερα έχω να πω το εξής. 
Πρώτον, τους οφείλω ένα μεγάλο ευχαριστώ γιατί μου έδωσαν δύο επιπλέον λόγους να αγωνιστώ με όλες μου τις δυνάμεις, για να κάνω αυτό που θεωρώ σωστό. 
Θα πω κάτι και θα κλείσω με αυτό. Εμείς οι κακοί φασίστες που φέρουμε κέρατα, που δολοφονούμε κόσμο, που καίμε ζωντανούς ανθρώπους έξω στο πεζοδρόμιο, είμαστε ανήθικοι, δεν έχουμε ήθος. Σας διαψεύδει η εικόνα. Όταν αποχαιρετίσαμε τα δύο παλικάρια με ένα κερί στο χέρι, λέγοντας καλό ταξίδι δεν άνοιξε ρουθούνι. Όταν δολοφονήθηκε ένα δεκαεξάχρονο παιδί το 2008, ο Γρηγορόπουλος, καιγόταν όλη η χώρα για δύο μήνες. 
Το ήθος το δικό μας κατέρριψε το δικό σας το μύθο που μας θέλει ανήθικους, βρώμικους και άτομα που δεν έχουν νοημοσύνη και ηθική υπόσταση. Είτε με φυλακές, είτε με σφαίρες δεν πρόκειται με κανένα τρόπο να σταματήσετε τη Χρυσή Αυγή. Και είμαστε διατεθειμένοι να φτάσουμε μέχρι το τέλος.
Αυτό το λέω, κύριε Πρόεδρε, μετά λύπης γιατί θα έπρεπε να σεβαστείτε αυτήν τη δύσκολη κατάσταση. 
Επαναλαμβάνω ότι θα έπρεπε το πολιτικό σύστημα αν θέλει να είναι συνεπές απέναντι σ’ αυτήν τη δολοφονία έστω και για τυπικούς λόγους να εκφράσει τα θερμά συλλυπητήρια στην οικογένεια των θυμάτων. Αν δεν το κάνετε είναι μεγάλη σας ντροπή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Κοινοβουλευτικέ Εκπρόσωπε, εγώ ξέρω ότι όλα τα κόμματα, όλες οι πολιτικές δυνάμεις καταδίκασαν με τον πιο απόλυτο, κατηγορηματικό τρόπο τις δολοφονίες. Επομένως, δεν μπορείτε εδώ να θέλετε να κάνετε μόνον εσείς σπέκουλα και εκμετάλλευση. Αυτά αφήστε τα.
Έχει το λόγο ο Κοινοβουλευτικός Εκπρόσωπος της Δημοκρατικής Αριστεράς, ο κ. Νικόλαος Τσούκαλης. 
Έχετε το λόγο για δώδεκα λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα μου επιτρέψετε μια μικρή παρεκτροπή και μένα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Να μη μιμηθείτε τουλάχιστον…</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θα είναι πάρα πολύ μικρή.
Κυρίες και κύριοι συνάδελφοι, ο φαύλος κύκλος της βίας δεν έχει όρια. Γι’ αυτό ακριβώς λέγεται κύκλος, γιατί δεν έχει τέλος. Κανένας μα κανένας δεν έχει δικαίωμα να συμψηφίζει. Κανένας μα κανένας δεν έχει δικαίωμα να αντικρούει τη βία με τη βία. 
Αλλά αυτό που παρακολουθήσαμε πριν λίγο είναι η απόλυτη καπήλευση δυο νεκρών παιδιών εκ μέρους ενός κόμματος το οποίο έχει στον πυρήνα της ιδεολογίας του και της πρακτικής του την απόλυτη βία. Έχει τη βία όχι ως μέσο επίτευξης σκοπού αλλά τη βία ως σκοπό. Το πολιτικό σύστημα και η Δημοκρατική Αριστερά χωρίς συμψηφισμούς τάχθηκε αμέσως, συλλήβδην, χωρίς αστερίσκους, απέναντι σε αυτήν τη βδελυρή πράξη του θανάτου…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και όλες οι πολιτικές δυνάμεις.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και όλες οι πολιτικές δυνάμεις. Πολύ σωστά. Και όλες οι πολιτικές δυνάμεις. 
Θα ήθελα όμως να κλείσω με την εξής αναφορά. Δεν άκουσα από τον προλαλήσαντα κουβέντα αυτοκριτική για το ότι ο Παύλος Φύσσας δολοφονήθηκε από πρόσωπο που είναι γνωστό, που είναι προφυλακισμένο, έχει στοιχεία πολιτικά, κομματικής ένταξης. Αν θυμάμαι καλά, ίσα που ψέλλισαν την περίοδο εκείνη ένα μικρό συγγνώμη. 
Και απαιτεί τώρα από τις πολιτικές δυνάμεις που συλλήβδην συντάχθηκαν απέναντι σε αυτό το γεγονός, να ζητήσουν αυτήν τη στιγμή «συγγνώμη». Η απόλυτη υποκρισία! «Ουαί υμίν, γραμματείς και Φαρισαίοι υποκριταί!» Σταματήστε την καπήλευση του θανάτου των δύο παιδιών! 
Όσον αφορά το νομοσχέδιο, θα ξεκινήσω από ένα μικρό ιστορικό, απαραίτητο προκειμένου να κατανοήσουμε το πού βρισκόμαστε αυτήν τη στιγμή σε σχέση με τη μέγιστη μεταρρύθμιση που ήθελε η χώρα, το μεγαλύτερο αίτημα και η μεγαλύτερη εκκρεμότητα από τη Μεταπολίτευση μέχρι σήμερα -δεν ανατρέχω στο παρελθόν- που ήταν η αναδιάρθρωση της Δημόσιας Διοίκησης, η οποία στην Ελλάδα είχε ταυτιστεί απολύτως με τη φαυλοκρατία. 
Έχουν γραφτεί τόμοι περιγράφοντας αυτές τις νοσηρές σχέσεις και διαπλοκές μέσα στη Δημόσια Διοίκηση, η οποία ήταν δομημένη καθ’ εικόνα και ομοίωση του πελατειακού συστήματος. Γι’ αυτό ακριβώς, κανένας μα κανένας από τις πολιτικές δυνάμεις κυρίως που κυβέρνησαν, δεν τόλμησε να κάνει τη μεγάλη μεταρρύθμιση. Και όταν ήρθε η μεγάλη κρίση, προφανώς συνάντησε ένα κράτος, μια κοινωνία, εντελώς ανοχύρωτη. Και αυτά πληρώνουμε αυτήν τη στιγμή. 
Η κρίση, όμως, η οποία ενέσκηψε, μας έκανε σοφότερους, μας έκανε κοινωνούς ή, αν θέλετε, εφαρμοστές αυτής της μεγάλης μεταρρύθμισης; Είναι προφανές ότι όχι. 
Και αυτό αποδεικνύεται, κύριε Υπουργέ, από τις πρόσφατες δηλώσεις που κάνατε σε σχέση με το γραφειοκρατικό κόστος της χώρας. 
Μια εκκρεμότητα που είχε η χώρα από το 2007, ήταν να εφαρμόσει την απόφαση του Συμβουλίου της Ευρώπης σε σχέση με την υποχρέωσή της να μειώσει -μέχρι το τέλος του 2012 ήταν τότε- κατά 25% τη γραφειοκρατία, η οποία, κυρίες και κύριοι συνάδελφοι, καταλαμβάνει, λεηλατεί, το 7% του ΑΕΠ -με στοιχεία του 2011 τουλάχιστον- η περικοπή της οποίας κατά 25% θα εξασφάλιζε στο ελληνικό δημόσιο σε απόλυτους αριθμούς περίπου 6 δισεκατομμύρια. Σε 2,5% του ΑΕΠ υπολογιζόταν ότι θα αυξανόταν το ΑΕΠ σε περίπτωση μείωσης μόνο κατά 25% της γραφειοκρατίας. Σημειωτέον ότι ο μέσος όρος του γραφειοκρατικού κόστους στην Ευρώπη είναι 3,5%. 
Αυτή η εκκρεμότητα παρέμεινε. Τα στοιχεία που έδωσε προχθές ο κύριος Υπουργός προσδιορίζουν το γραφειοκρατικό κόστος άνω του 7%, που σημαίνει ότι η γραφειοκρατία ζει και βασιλεύει. 
Ποιοι είναι οι υπαίτιοι; Κάποια στιγμή θα το συζητήσουμε πάρα πολύ σοβαρά. Ο χρόνος δεν μου επιτρέπει να επεκταθώ και επ’ αυτού. 
Ας ξεκινήσω, λοιπόν, από το ιστορικό. 
Κυρίες και κύριοι συνάδελφοι, σύμφωνα με το δεύτερο μνημόνιο -του Φεβρουαρίου αν δεν κάνω λάθος- η τότε ελληνική Κυβέρνηση, η χώρα, ήταν υποχρεωμένη, τουλάχιστον σε ένα σημείο, στο θέμα, δηλαδή, των δημοσίων υπαλλήλων, μέχρι τέλος του 2012 να απολύσει δεκαπέντε χιλιάδες δημοσίους υπαλλήλους. Να απολύσει δεκαπέντε χιλιάδες δημοσίους υπαλλήλους! Αυτό πρέπει να το τονίζουμε για να δούμε πώς ξεκινήσαμε και πού φτάσαμε. 
Κατά τη διαπραγμάτευση και την υπογραφή του ν. 4093, του γνωστού ως μεσοπρόθεσμου προγράμματος, η επιτυχία της χώρας ήταν ότι εισήγαγε στη διαδικασία αυτής της αναδιάρθρωσης της Δημόσιας Διοίκησης -κατά την εκτίμηση της Δημοκρατικής Αριστεράς και φαντάζομαι και όλων των κομμάτων που αποτελούσαν τότε την κυβέρνηση και όχι μόνο- μία από τις πλέον καινοτόμες δράσεις για τη Δημόσια Διοίκηση, μία μεγάλη μεταρρύθμιση μπορούμε να πούμε, που ήταν η έννοια της «κινητικότητας». Ως «mobility» είχε περιγραφεί στο νομοσχέδιο εκείνο και είχε αποφευχθεί η χρήση του όρου «απόλυση». «Έξοδο» την χαρακτηρίζαμε τότε. Αυτή αφορούσε τέσσερις χιλιάδες δημόσιους υπαλλήλους μέχρι το τέλος του 2013. 
Υπήρχε τότε και μια υποχρέωση να ενταχθούν σε άμεση διαθεσιμότητα και κινητικότητα δύο χιλιάδες δημόσιοι υπάλληλοι ως δείγμα καλής θέλησης και ως πιλοτική εφαρμογή για να δούμε κατά πόσο αυτό εδώ το δημόσιο μπορεί να εφαρμόσει καινοτόμες λειτουργίες. 
Θα επαναλάβω για άλλη μια φορά –το έχω πει μια φορά- το εξής: Όταν ανακοινώθηκε η κινητικότητα των δύο χιλιάδων υπαλλήλων, ξεσηκώθηκαν οι πάντες. Η ΠΟΕ ΟΤΑ είχε καταλάβει όλα τα δημαρχεία της χώρας. Οι δήμαρχοι, η ΚΕΔΕ, σύσσωμοι κατά αυτού του θεσμού. Και όχι μόνο. Η αξιωματική αντιπολίτευση, η Αντιπολίτευση σύσσωμη έλεγε ότι αυτή η κινητικότητα, η διαθεσιμότητα συνεπάγεται απολύσεις. Σύσσωμη η Κοινοβουλευτική Ομάδα της Δημοκρατικής Αριστεράς, μόνη της τότε, μαζί με τον Αντώνη τον Μανιτάκη, λέγαμε: «Όχι, δεν είναι απολύσεις. Είναι κινητικότητα. Όλοι αυτοί θα επανατοποθετηθούν». Μπορώ να πω ότι δεν το είχαν πιστέψει και Υπουργοί της κυβέρνησης πως δεν συνεπάγεται απολύσεις αυτή η διαδικασία. Το συνειδητοποίησαν κάποια στιγμή, περίπου το Φεβρουάριο-Μάρτιο, και υπήρξε μια κυβερνητική σύμπνοια στην υπεράσπιση αυτού του θεσμού.
Τελικά, οι δύο χιλιάδες τοποθετήθηκαν -και όπως είπε και ο κύριος Υπουργός, είχε την τιμή να υπογράψει τις τελευταίες υπουργικές αποφάσεις- στην πρώτη τους επιλογή. Υπήρξε γκρίνια από τους φορείς αποχώρησης. Υπήρχε ικανοποίηση από τους φορείς υποδοχής. Κυρίως υπήρξε απόλυτη ικανοποίηση στους υπαλλήλους αυτούς που τοποθετήθηκαν στην πρώτη τους επιλογή. 
Ολοκληρώθηκε, λοιπόν, αυτή η φάση της κινητικότητας, στέλνοντας το μήνυμα ότι η κινητικότητα δεν συνιστά απολύσεις, ότι η κινητικότητα είναι ένα από τα εργαλεία, ένας από τους θεσμούς που μπορεί πολύ εύκολα και ανώδυνα να εκσυγχρονίσει το δημόσιο. 
Πράγματι υπήρχε η μνημονιακή υποχρέωση μέχρι το τέλος του 2014 να μπουν σε διαδικασία κινητικότητας ακόμα είκοσι πέντε χιλιάδες δημόσιοι υπάλληλοι. Δωδεκάμισι χιλιάδες μέχρι τέλος Ιουνίου και άλλες δωδεκάμισι χιλιάδες μετά. Δεν ήταν, όμως προαπαιτούμενο, κύριε Υπουργέ.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ξεχάσατε τις απολύσεις...</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Είναι και τέσσερις χιλιάδες απολύσεις.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δεκαπέντε χιλιάδες απολύσεις μέχρι το 2014.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Όχι.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Δεκαπέντε είναι προαπαιτούμενο από αυτούς.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Όχι. Μέχρι τέλος του 2012 ήταν. Αυτό στο μεσοπρόθεσμο δεν περιελήφθη. Με συγχωρείτε αλλά δεν είναι έτσι. Δεν υπήρχε όρος μνημονιακός, πλέον, μέχρι τέλος του 2014-2015. Ήταν μέχρι τέλος του 2014, κύριε Υπουργέ, τέσσερις χιλιάδες απολύσεις. Για να το πούμε καλύτερα, τέσσερις χιλιάδες αποχωρήσεις.
Αυτήν τη στιγμή θέλω να αναλογιστείτε κατά πόσο μία συστηματική προσπάθεια αναδιάρθρωσης του δημοσίου την υπηρετείτε εσείς ως μεταρρύθμιση ή ως απορρύθμιση. 
Ακούστηκε προηγουμένως και από τον κ. Ντόλιο ποια είναι η κατάσταση που επικρατεί στις δημόσιες υπηρεσίες. Άδεια γραφεία, άδεια δωμάτια, υπάλληλοι καταπτοημένοι, σε πλήρη ανασφάλεια, μη γνωρίζοντας ποιο είναι το μέλλον τους, με αποχωρήσεις χωρίς προσλήψεις, με όλα τα κενά. 
Αυτήν τη στιγμή, λοιπόν, έχετε πλήξει αυτό το μεγάλο εργαλείο το οποίο είχε στα χέρια της η Κυβέρνηση, που ήταν η διαθεσιμότητα.
Είμαστε βέβαιοι, κύριε Υπουργέ, ότι αν δεν υπήρχε αυτή η ανεκδιήγητη στάση της τρόικας -και με την απίστευτη εμμονή κυρίως του κ. Τόμσεν- όσον αφορά τον όρο «απολύσεις» στο δημόσιο, αν δεν γινόταν αυτή η διαπραγμάτευση το Μάιο και τον Ιούνιο και αν δεν υπήρχε σύγχυση ανάμεσα στην κινητικότητα, τη διαθεσιμότητα και τις απολύσεις, ο αριθμός των είκοσι πέντε χιλιάδων δεν θα ήταν τόσο πολύ επώδυνος στο να υλοποιηθεί.
Δεν υλοποιείται για τον απλούστατο λόγο: Γιατί πλέον τώρα και οι είκοσι πέντε χιλιάδες τους οποίους πρόκειται να θέσετε σε διαθεσιμότητα, δεν πιστεύουν ότι θα τοποθετηθούν σε άλλη θέση. 
Έτσι, λοιπόν, έχουμε φτάσει στην απόλυτη ανασφάλεια και ουσιαστικά στην αναίρεση οποιασδήποτε αλλαγής στο δημόσιο. 
Δεν έχω πολύ χρόνο, αλλά θέλω να τελειώσω με το εξής: Αναφέρθηκα στη μεγάλη εκκρεμότητα που έχει το ελληνικό δημόσιο να περιορίσει τη γραφειοκρατία κατά 25%. Θέλω, όμως, να αναφερθώ σε κάποια πρόσφατα στοιχεία σε σχέση με την ανταγωνιστικότητα της χώρας. Γιατί το αναφέρω, κυρίες και κύριοι συνάδελφοι και κύριε Υπουργέ; Διότι η ανταγωνιστικότητα της χώρας, είναι απολύτως συνυφασμένη με το γραφειοκρατικό κόστος. 
Σε πρόσφατη, λοιπόν, έκθεση του World Economic Forum, που δημοσιεύτηκε στις 4 Σεπτεμβρίου 2013, η χώρα μας κατατάσσεται στην ενενηκοστή πρώτη θέση στη λίστα εκατόν σαράντα οκτώ χωρών, βελτιωμένη κατά πέντε θέσεις. Θεωρείται πολύ μικρή η βελτίωση. 
Αυτό που θέλω να επισημάνω, όμως, είναι η αναφορά που κάνει ότι ως πιο προβληματικοί παράγοντες για το επιχειρείν αναφέρθηκαν η πρόσβαση σε χρηματοδότηση κατά 22%, η γραφειοκρατία του δημοσίου κατά 21,2%. Βεβαίως, το φορολογικό και το εργατικό κόστος είναι πολύ πιο περιορισμένα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, θα μου επιτρέψετε μία αναφορά. 
Υπάρχει κι άλλη μία εκκρεμότητα, κύριε Υπουργέ, γιατί αναφερθήκατε στην καλή νομοθέτηση, η οποία πρέπει να επικρατήσει σε αυτήν εδώ την Αίθουσα. 
Η μεγαλύτερη εκκρεμότητα, κυρίες και κύριοι συνάδελφοι, την οποία όλοι έχουμε παραμελήσει είναι ο ν. 4048/2012, τον οποίον ψηφίσαμε σχεδόν ομόφωνα -το τονίζω- ως ένα εργαλείο που θα εκσυγχρόνιζε πλήρως τη διαδικασία νομοθέτησης σε αυτήν τη χώρα. Ο ν. 4048/2012 είναι η διαδικασία ενσωμάτωσης της σχετικής οδηγίας της Ευρωπαϊκής Ένωσης όσον αφορά την καλή νομοθέτηση.
Φαντάζομαι ότι γνωρίζετε πως έχουν παραβιαστεί όλα τα χρονοδιαγράμματα κι οι προθεσμίες που αναφέρονται σε αυτόν εδώ το νόμο. Νομίζω ότι δεν περιποιεί τιμή στο πολιτικό σύστημα -και στην Κυβέρνηση, και σε εσάς προσωπικά- αυτός ο νόμος να παραμείνει φάντασμα. Ή φέρτε ένα άρθρο και πείτε ειλικρινά ότι όλες οι διατάξεις του συγκεκριμένου νόμου παρατείνονται μέχρι την έξοδο από την κρίση ή εφαρμόστε τον. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Τσούκαλη.
Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Καραθανασόπουλος για δώδεκα λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κατ’ αρχάς, μία σύντομη παρέμβαση για το ζήτημα του εκλογικού νόμου, το οποίο απασχόλησε και Κοινοβουλευτικούς Εκπροσώπους, αλλά και εισηγητές. 
Κατά τη γνώμη του ΚΚΕ, ο εκλογικός νόμος δεν είναι τίποτα άλλο παρά εργαλείο εξυπηρέτησης του πολιτικού συστήματος και των κάθε φορά αναγκών του. Και σήμερα η συζήτηση για τις αλλαγές στο πλαίσιο του εκλογικού νόμου, εντάσσεται ακριβώς σε αυτό το γενικότερο πλαίσιο της αναπαλαίωσης του πολιτικού σκηνικού και των διεργασιών για την αναμόρφωσή του.
Θεωρούμε υποκριτικό το ενδιαφέρον των αστικών και μικροαστικών κομμάτων για την ακριβή αποτύπωση, μέσω του εκλογικού νόμου, της θέλησης του ελληνικού λαού και της έκφρασης του δημοκρατικού εκλογικού δικαιώματός του. Αλλάζουν τα κόμματα αυτά κάθε φορά και προσαρμόζουν τις θέσεις τους για τον εκλογικό νόμο ανάλογα με τις ανάγκες τους, με το συσχετισμό δύναμης αλλά και με τα στενά κομματικά συμφέροντά τους. 
Έτσι, λοιπόν, η ενισχυμένη αναλογική, το σύστημα το οποίο υπάρχει και σήμερα, εξυπηρετούσε τα συμφέροντα του δικομματικού συστήματος και σήμερα θέλει να εξυπηρετήσει τα συμφέροντα του διπολισμού.
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ ) 
Γι’ αυτόν ακριβώς το λόγο υπάρχουν και οι αντιφατικές δηλώσεις για το εκλογικό σύστημα από μεριάς -άμεσης ή έμμεσης- του ΣΥΡΙΖΑ. Από τη μια μεριά αυτοδυναμία και από την άλλη απλή αναλογική. 
Για το Κομουνιστικό Κόμμα Ελλάδας είναι ξεκάθαρα τα πράγματα. Το εκλογικό σύστημα δεν είναι το μαγικό ραβδί με το οποίο, εφόσον εφαρμοστεί η απλή αναλογική, την επόμενη μέρα θα αντιμετωπιστούν τα προβλήματα των λαϊκών στρωμάτων και θα βελτιωθεί η θέση τους. 
Παρ’ όλα αυτά, η σταθερή μας άποψη είναι ότι όλες οι εκλογικές διαδικασίες πρέπει να καθορίζονται με το σύστημα της απλής αναλογικής. Γι’ αυτό το ζήτημα, έχουμε καταθέσει επανειλημμένα προτάσεις νόμου, οι οποίες είτε δεν συζητήθηκαν είτε απορρίφθηκαν. Και ζητάμε, βεβαίως, και την συνταγματική της κατοχύρωση ως πάγιο εκλογικό σύστημα. 
Μπαίνοντας στα ζητήματα που αντιμετωπίζει το νομοσχέδιο, βάζει μία πιο γενική προσέγγιση. Βεβαίως, η θεωρητική προσέγγιση έχει πολύ μεγάλη σημασία όσον αφορά στη στρατηγική επιλογή που εκφράζει ο καθένας. Και αυτό είναι το κυρίαρχο, το οποίο καθορίζει και τις επιμέρους επιλογές με βάση αυτήν τη στρατηγική επιλογή. 
Από αυτήν την άποψη, έχει δίκιο ο Κοινοβουλευτικός Εκπρόσωπος της Νέας Δημοκρατίας, ο κ. Βορίδης, ο οποίος λέει ότι συγκρούονται βασικές στρατηγικές επιλογές για το κράτος, το χαρακτήρα και το ρόλο του. 
Έτσι, λοιπόν, η επιστημονική προσέγγιση, όπως τη συνόψισε πολύ επιγραμματικά ο Ένγκελς στο έργο το οποίο προανέφερε ο Κοινοβουλευτικός Εκπρόσωπος της Νέας Δημοκρατίας, έχει ως εξής: Το κράτος δεν υπάρχει από καταβολής κόσμου. Υπήρξαν κοινωνίες που τα έβγαζαν πέρα χωρίς αυτό, που δεν είχαν ιδέα για το κράτος και την κρατική εξουσία. Σε μια ορισμένη βαθμίδα της οικονομικής εξέλιξης, που συνδέονταν αναγκαστικά με τη διάσπαση της κοινωνίας σε τάξεις, το κράτος έγινε αναγκαιότητα εξαιτίας αυτής της διάσπασης. Και πλησιάζουμε τώρα με γοργά βήματα σε μια τέτοια βαθμίδα ανάπτυξης της παραγωγής, όπου η ύπαρξη αυτών των ανταγωνιστικών τάξεων έπαψε να αποτελεί αναγκαιότητα, μα και γίνεται πραγματικό εμπόδιο στην ανάπτυξη της παραγωγής. Οι τάξεις θα εξαφανιστούν τόσο αναπόφευκτα, όσο αναπόφευκτα είχαν γεννηθεί και στο παρελθόν. Με την εξαφάνιση των τάξεων, θα εξαφανιστεί και το κράτος. Η κοινωνία που θα οργανώσει με νέο τρόπο την παραγωγή πάνω στη βάση της ελεύθερης και ισότιμης ένωσης των παραγωγών, θα στείλει ολόκληρη την κρατική μηχανή εκεί όπου θα είναι τότε η θέση της, στο μουσείο των αρχαιοτήτων, δίπλα στο ροδάνι και στο μπρούτζινο τσεκούρι. 
Αυτά τα έγραφε ο Ένγκελς. 
Έτσι, λοιπόν, το κράτος αποτελεί όργανο για την εκμετάλλευση της καταπιεζόμενης κάθε φορά τάξης, ακριβώς επειδή το κράτος γεννήθηκε από την ανάγκη να χαλιναγωγούνται οι ταξικές αντιθέσεις, γεννήθηκε από την ανάγκη μέσα από τη σύγκρουση των τάξεων αυτών. Και είναι κατά κανόνα, στο σύνολο των περιπτώσεων, το κράτος της πιο ισχυρής οικονομικά κυρίαρχης τάξης, που με τη βοήθειά του κράτους γίνεται και πολιτικά κυρίαρχη. Αποκτά έτσι νέα μέσα για την καθυπόταξη και την εκμετάλλευση της καταπιεζόμενης τάξης. 
Έτσι, δεν ήταν μόνο το αρχαίο και το φεουδαρχικό κράτος όργανα εκμετάλλευσης των δούλων και των δουλοπάροικων αλλά και το σύγχρονο αντιπροσωπευτικό κράτος είναι όργανο εκμετάλλευσης της μισθωτής εργασίας από το κεφάλαιο. 
Εμείς, ως κομμουνιστές, ως ΚΚΕ, μιλάμε με συνέπεια για την ανάγκη ανατροπής του καπιταλιστικού συστήματος και του καπιταλιστικού κράτους κατ’ επέκταση. Δεν έχουμε αυταπάτες ότι το κράτος αυτό μέσα από μεταρρυθμίσεις, από μικροβελτιώσεις θα αλλάξει το χαρακτήρα του. Δεν μπορεί να γίνει αυτό. 
Έτσι στη θέση του κράτους της δικτατορίας του κεφαλαίου, εμείς μιλάμε για το κράτος της δικτατορίας του προλεταριάτου και των συμμάχων του, ως αποτέλεσμα της επαναστατικής διαδικασίας που θα οδηγήσει σε αυτές τις ανατροπές. 
Από αυτήν την άποψη, για το Κομουνιστικό Κόμμα Ελλάδας το σοσιαλιστικό κράτος, ως όργανο της ταξικής πάλης που θα συνεχίζεται και στο σοσιαλισμό σαν ώριμο ενιαίο στάδιο στην πορεία προς την αταξική κοινωνία, την κομμουνιστική, θα συνεχίσει να υπάρχει. Δεν θα έχει μόνο αμυντική και κατασταλτική οργανωτική λειτουργία αλλά θα έχει και δημιουργική, οικονομική, πολιτιστική και διαπαιδαγωγική λειτουργία. Το σοσιαλιστικό κράτος, θα εκφράζει μια ανώτερη μορφή δημοκρατίας με βασικό χαρακτηριστικό της την ενεργή συμμετοχή της εργατικής τάξης και γενικότερα του λαού στη διαμόρφωση της σοσιαλιστικής κοινωνίας, στην επίλυση όλων των παλιών αντιφάσεων και των κοινωνικών ανισοτήτων. 
Έτσι, λοιπόν –το επαναλαμβάνω για ακόμη μια φορά- δεν έχουμε αυταπάτες. Η προσπάθεια την οποία κάνει η Κυβέρνηση με τις μεταρρυθμίσεις και τις αλλαγές, δεν πρόκειται να αλλάξει το χαρακτήρα του κράτους. Δεν πρόκειται να αλλάξει ο χαρακτήρας του κράτους ούτε με άλλου είδους -όπως κάποιοι επικαλούνται σε θεωρητικό επίπεδο- μεταρρυθμίσεις. Θα παραμείνει το ίδιο πράγμα. 
Βεβαίως, στo πλαίσιo της αστικής θεώρησης για το κράτος υπάρχουν διαφορετικές προσεγγίσεις. Υπάρχει η φιλελεύθερη προσέγγιση, της οποίας οπαδός είναι ο Κοινοβουλευτικός Εκπρόσωπος της Νέας Δημοκρατίας, για λιγότερο κράτος. Υπάρχει όμως και αυτή η κρατικίστικη αντίληψη για το μεγαλύτερο κράτος. Αυτές, ως απόλυτες επιλογές δεν υπάρχουν στην πραγματικότητα. Κατά καιρούς γίνονται προσαρμογές είτε προς τη μια πλευρά είτε προς την άλλη πλευρά, δηλαδή του λιγότερου κράτους του φιλελευθερισμού ή του περισσότερου κράτους. 
Αυτές όμως οι αλλαγές, οι προσαρμογές γίνονται ανεξάρτητα από το ποιο κόμμα βρίσκεται στην αστική διακυβέρνηση. Να θυμίσω το παράδειγμα του Κωνσταντίνου Καραμανλή, ο οποίος ενίσχυσε, διόγκωσε, διεύρυνε το κράτος και τους μηχανισμούς του και το επέκτεινε και σε νέους τομείς, ακόμη και στους τομείς της παραγωγικής δραστηριότητας. Αντίθετα, για παράδειγμα, ο Κώστας Σημίτης μίλησε για την ανάγκη μικρότερου κράτους ως στρατηγείο. Άρα, λοιπόν, βλέπουμε ότι δεν είναι πάντοτε οι αντιλήψεις αυτές και η πρακτική τους απόλυτα συνυφασμένες με το ποιο κόμμα τις εκφράζει. 
Από αυτή, λοιπόν, την άποψη, εμείς το λέμε καθαρά. Είτε με τη μια είτε με την άλλη αντίληψη –αυτές τις πλευρές- και οι δυο έχουν ως λογική την αγωνία πώς θα αναπαραχθεί το κεφάλαιο, πώς θα εξυπηρετηθούν οι ανάγκες των επιχειρηματικών ομίλων, πώς θα θωρακιστεί με καλύτερο τρόπο η εξουσία του κεφαλαίου και ταυτόχρονα, πώς θα εκφραστεί πολιτική συμμαχιών της αστικής τάξης προς τα υπόλοιπα κοινωνικά στρώματα αλλά και σε μια προσπάθεια να προσεταιριστεί και τμήμα της εργατικής τάξης μέσα από την εξαγορά, μέσα από τη χειραγώγηση των συνειδήσεων. Γι’ αυτό δεν είναι τυχαίο ότι με την ευθύνη της αστικής τάξης διαμορφώθηκε η εργατική αριστοκρατία. Αυτή τη διαμόρφωσε. Η αστική τάξη διαμόρφωσε την εργατική αριστοκρατία, για να μπορεί να χειραγωγεί το εργατικό κίνημα και να διαμορφώνει τη συνδικαλιστική γραφειοκρατία, να ευνουχίζει τα ταξικά χαρακτηριστικά. 
Αυτό βεβαίως και εμείς το αναδεικνύουμε, ότι όλη αυτή η κατάσταση εκφράζει, αντανακλά και το ίδιο το αποτέλεσμα της ταξικής πάλης, γιατί υπήρχαν ορισμένες κατακτήσεις τις προηγούμενες δεκαετίες, που ήταν ακριβώς αποτέλεσμα αυτής της ταξικής πάλης. Όμως η σημερινή προσπάθεια αυτές οι κατακτήσεις -τις οποίες είχε η εργατική τάξη- να αναιρεθούν, επιβεβαιώνει ότι είχαν προσωρινά χαρακτηριστικά σε συνθήκες υποχώρησης του ταξικού κινήματος και αλλαγής στο συσχετισμό δύναμης και αμφισβητείται. Όσο βεβαίως ωριμάζει το καπιταλιστικό σύστημα και σαπίζει, τόσο περισσότερο θα αμφισβητείται. Ταυτόχρονα, επιβεβαιώνεται ο προσωρινός χαρακτήρας αυτών των κατακτήσεων, όσο δεν είναι δεμένες στην ανάγκη και στη λογική των γενικότερων ρήξεων και ανατροπών. 
Έτσι, λοιπόν, για εμάς είναι πολύ καθαρό ότι οι ανατροπές, οι διοικητικές αναδιαρθρώσεις οι οποίες προωθούνται και κάποια επιμέρους ζητήματα – όπως σωστά είπε ο κύριος Υπουργός- και ρυθμίσεις που γίνονται εντάσσονται σε μια συνολικότερη λογική. Ποια είναι αυτή η λογική; Ότι πρέπει να εξυπηρετηθούν οι ανάγκες τις καπιταλιστικής ανάπτυξης της χώρας μας. Αυτές οι ανάγκες οι οποίες προωθούνται, εξυπηρετούν τα συμφέροντα του κεφαλαίου για τον εκσυγχρονισμό του συστήματος. Βεβαίως αυτές οι αλλαγές, όχι μόνο δεν πρόκειται να οδηγήσουν στην άμβλυνση των οικονομικών και κοινωνικών ανισοτήτων αλλά αντίθετα θα τις οξύνουν ακόμη περισσότερο. 
Γι’ αυτόν ακριβώς το λόγο και αντιτιθέμεθα, όχι για να υπερασπιστούμε αυτό που υπήρχε μέχρι σήμερα, το οποίο δεν μας ταιριάζει, δεν μας ικανοποιεί και που εξακολουθεί να έχει αντιδραστικά χαρακτηριστικά αλλά είχε έκφραση παλαιότερων εποχών άλλου συσχετισμού δύναμης, άλλων κατακτήσεων και πρέπει αυτές να υπερασπιστούν αυτές τις κατακτήσεις στο όνομα του να μην αμφισβητηθούν και να μην αναιρεθούν. 
Έτσι, λοιπόν, εμείς λέμε καθαρά ότι οι προωθούμενες αλλαγές και αναδιαρθρώσεις θα διαμορφώσουν ακόμη μεγαλύτερες δυσκολίες για να ικανοποιηθούν οι λαϊκές ανάγκες.
Θα διαμορφώσουν ακόμη μεγαλύτερα εμπόδια στην πρόσβαση των λαϊκών οικογενειών σε μία σειρά «κοινωνικά» αγαθά, της παιδείας, της υγείας, της πρόνοιας, που στον καπιταλισμό μετατρέπονται σε εμπορεύματα. Δεύτερον, θα οδηγήσουν σε ακόμη μεγαλύτερη επιδείνωση της θέσεως των εργαζομένων στον ίδιο τον δημόσιο τομέα, το στενό και τον ευρύτερο, με τις ανατροπές, τις απολύσεις, και βεβαίως θα διαμορφώσουν το έδαφος -αυτή είναι η στρατηγική επιλογή- για να επεκταθεί η δράση των υπερσυσσωρευμένων κεφαλαίων και σε νέους τομείς οικονομικής ή παραγωγικής δραστηριότητας.
Απ’ αυτήν, λοιπόν, την άποψη, εδώ πρέπει να δείξουμε και να εντοπίσουμε, παρ’ ότι ο κ. Βορίδης θεωρεί τον εαυτό του ως εκφραστή της ορθολογικής άποψης, τον μη ορθολογισμό. «Βεβαίως, διαφωνούμε με τη στρατηγική…» -είπε- «…αλλά ας δούμε ορισμένες διαχειριστικές πλευρές, να βελτιώσουμε μια κατάσταση». Ρώτησε, λοιπόν: «Δεν υπάρχουν ανορθολογικά φαινόμενα;». Βεβαίως υπάρχουν πάρα πολλά ανορθολογικά φαινόμενα, βεβαιότατα! Αλλά εσείς, πώς θέλετε να τα λύσετε αυτά τα ανορθολογικά φαινόμενα; Εντείνοντας την αντεργατικότητα. Θα πω ένα παράδειγμα. Αυτό είναι η κινητικότητα, η διαθεσιμότητα, που οδηγεί στις απολύσεις.
Δεύτερο παράδειγμα φέρνω το παράδειγμα της ημέρας της αδείας μέσα σε ένα δίμηνο για τη χρήση ηλεκτρονικών υπολογιστών. Δεν είναι –λέτε- αυτό παράλογο; Όμως, το ζήτημα του να εφαρμοστούν οι συνθήκες υγιεινής και ασφάλειας στους χώρους εργασίας, που και η χρήση ηλεκτρονικών υπολογιστών επιβάλλει να τηρούνται ιδιαίτερες προδιαγραφές, δεν πρέπει να γίνει; Γιατί δεν το κάνετε αυτό και καταργείτε απλά και μόνο τη μέρα αυτήν της αδείας;
Άρα, λοιπόν, αν θέλατε να είστε συνεπείς ότι ενδιαφέρεστε για τους εργαζόμενους, έπρεπε να προχωράγατε στη θέσπιση αναβαθμισμένων κανόνων προστασίας, υγιεινής και ασφάλειας των χώρων εργασίας και όχι απλά και μόνο να καταργείτε. Άρα, είναι αντεργατικό δείγμα αυτό.
Θα αναφερθώ σ’ ένα δεύτερο ζήτημα, το οποίο ανέφερε. «Δεν θέλετε την αξιολόγηση;». Εμείς λέμε βεβαίως αξιολόγηση αλλά με ποια κριτήρια; Γι’ αυτό διαφωνούμε συνολικά με την υπόθεση της αξιολόγησης και είμαστε αντίθετοι. Γιατί;
Ας φέρω ένα παράδειγμα, λοιπόν, κύριε Βορίδη, για να δείτε γιατί είμαστε αντίθετοι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε όμως.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα ολοκληρώσω, κύριε Πρόεδρε, στον χρόνο που αφιερώθηκε και στους υπόλοιπους εισηγητές.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι μ’ αυτόν τον τρόπο. Αν το Προεδρείο…</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Με τον ίδιο τρόπο. Να υπάρχει μία ισότιμη αντιμετώπιση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ πάντα είμαι ανεκτικός αλλά όχι σ’ αυτήν τη βάση.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ας το δείξετε, όπως και στον προηγούμενο ομιλητή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ δεν ήμουν πριν και δεν θεωρώ ότι είναι σωστό επιχείρημα.
Ολοκληρώστε, αν θέλετε, σε ένα-δύο λεπτά. Ευχαρίστως.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Αυτό λέω. Δεν ζήτησα δεκαπέντε λεπτά, κύριε Πρόεδρε. Είπα ότι ολοκληρώνω στον χρόνο που αξιοποίησαν και οι υπόλοιποι.
Απ’ αυτήν την άποψη, λοιπόν, να φέρω το παράδειγμα ενός ευσυνείδητου εργαζόμενου, ο οποίος έχει και έντονα τα ταξικά χαρακτηριστικά, γιατί άμα είναι βολεμένος, δεν πρόκειται να ενδιαφερθεί να αγωνιστεί. Δεν ενδιαφέρεται αυτός ο οποίος κάνει τις «λαμογιές» αλλά αυτός ο οποίος είναι ευσυνείδητος και ταυτόχρονα έχει οξυμένο το ταξικό χαρακτηριστικό. Σε μία απεργία που το δικαστήριο τη βγάζει παράνομη, πρέπει να απεργήσει ή όχι; Σε μία υπόθεση που θα του πει η υπηρεσία του να πάει να κόψει το νερό από έναν άνεργο, πρέπει να πάει να κόψει το νερό ή όχι; Ποιο είναι προτεραιότητα, να έχει νερό ο άνεργος, η φτωχή λαϊκή οικογένεια ή το κέρδος της επιχείρησης; Άρα, με βάση το Πειθαρχικό Δίκαιο, αυτός ο ευσυνείδητος εργαζόμενος, ο οποίος έχει υψηλό ταξικό αίσθημα ευθύνης, θα πάει να απολυθεί. Να, λοιπόν, ποια είναι η υπόθεση εφαρμογής του Πειθαρχικού Δικαίου το οποίο βάζετε εσείς και απ’ αυτήν την άποψη και με τα επιχειρηματικά κριτήρια, τα οποία βάζετε. 
Έτσι, λοιπόν, ολοκληρώνοντας μέσα απ’ αυτήν τη διαδικασία, αμφισβητείται επί της ουσίας η ικανοποίηση των λαϊκών αναγκών, γίνεται ακόμη πιο δύσκολη. Απ’ αυτήν την άποψη, τα υποτάσσετε όλα στον βωμό της ανταγωνιστικότητας και της κερδοφορίας του κεφαλαίου, όπου θυσιάζονται οι λαϊκές ανάγκες και η ικανοποίησή τους, θυσιάζονται τα δικαιώματα των εργαζομένων για να μετατρέψει και τον δημόσιο τομέα σε έναν τομέα με εργαζόμενους φτηνό εργατικό δυναμικό, ακόμη πιο φθηνό, χωρίς δικαιώματα.
Έτσι, λοιπόν, συμφωνούμε ότι δεν πρέπει να υπάρχουν διακρίσεις ανάμεσα στο δημόσιο και στον ιδιωτικό τομέα –και τελειώνω με αυτό, κύριε Πρόεδρε- αλλά όχι στο όνομα να αφαιρεθούν δικαιώματα, στο όνομα να προστεθούν δικαιώματα, στο όνομα να αναβαθμιστεί η θέση των υπαλλήλων στον ιδιωτικό τομέα. Εμείς γι’ αυτό παλεύουμε. Ποιος το εμποδίζει αυτό, λοιπόν, δηλαδή να έχουν ίδια δικαιώματα; Τα συμφέροντα των επιχειρηματικών ομίλων. Γιατί άμα πεις στον εργοδότη ότι «εδώ πέρα δεν πρόκειται να απολύσεις», δεν πρόκειται να κάνει επένδυση.
Άρα, ποιο είναι το εμπόδιο στην κατοχύρωση των δικαιωμάτων των εργαζόμενων; Το εμπόδιο δεν είναι οι παραγωγικές δυνατότητες που το επιτρέπουν αυτό και αυξάνονται. Το εμπόδιο είναι, λοιπόν, η ύπαρξη των επιχειρηματικών, ιδιωτικο-οικονομικών συμφερόντων και αυτά πρέπει να καταργηθούν μέσα από την κοινωνικοποίηση για να μπορέσει να υπάρξει ή να μην υπάρξει διαχωρισμός ανάμεσα στους εργαζόμενους και στα συμφέροντά τους.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Επιστρέφουμε στον κατάλογο των ομιλητών και το λόγο έχει τώρα ο κ. Μουτσινάς και μετά ο κ. Σκρέκας.</ChairmanSpeech>
<Speech><Parlmember>ΠΑΡΙΣΗΣ ΜΟΥΤΣΙΝΑΣ</Parlmember>: Ευχαριστώ, κύριε Πρόεδρε.
Κύριοι συνάδελφοι, κύριε Υπουργέ, σήμερα συζητιέται ένα πολύ σοβαρό θέμα το οποίο απασχολεί την ελληνική πολιτεία από δεκαετίες, για να μην πω εκατονταετία. Είναι η οργάνωση, η συγκρότηση και η αποτελεσματική λειτουργία του κράτους, του δημόσιου τομέα. 
Από το 2004, για να μην πω από πιο πριν, ο κ. Καραμανλής είχε ανακοινώσει την επανίδρυση του κράτους. Το 2009, μεταξύ των άλλων ο κ. Παπανδρέου μίλησε για τα αυτονόητα, ότι δεν μπορούμε να πάμε πίσω τα αυτονόητα. Εγώ θα έλεγα τελικά ότι αυτό το τρίπτυχο το οποίο αποτελεί στοιχείο των αυτονόητων, η μεταρρύθμιση του δημόσιου τομέα να ξεπεράσει τα νοσηρά φαινόμενα στη λειτουργία του και στην έκφανσή του, τη γραφειοκρατία, τις πελατειακές σχέσεις και όλα τα παρεπόμενα, η εξυγίανση του πολιτικού συστήματος, μ’ όλα τα δεδομένα που εδώ έχουν αναφερθεί πάρα πολλές φορές και αφορούν το πολιτικό χρήμα, τη λειτουργία της δικαιοσύνης, του Κοινοβουλίου, το νόμο περί ευθύνης Υπουργών και όλα αυτά τα οποία πολλές φορές αναφέρονται και τελευταία η αντιμετώπιση και η πάταξη της παραοικονομίας, της φοροδιαφυγής και της διαφθοράς, είναι ζητήματα τα οποία, αν δεν αναλάβετε σοβαρά να τα επιλύσετε, θα γυρνάμε γύρω από τον άξονά μας, γύρω από τον εαυτό μας χωρίς καμμιά προοπτική, χωρίς κανένα αποτέλεσμα. 
Και αυτό γίνεται ως τώρα, εν καιρώ κρίσης, επειδή δεν τολμάτε να κάνετε ένα σοβαρό νόμο για τη μεταρρύθμιση του κράτους, αυτού του αστικού κράτους, θα έλεγα εγώ, το οποίο έχει νοσηρά φαινόμενα και εξυπηρετεί μια κάστα ανθρώπων. Είναι ένα φέουδο για πελατειακές σχέσεις και για εξυπηρέτηση ημετέρων, των γνωστών κρατικοδίαιτων επιχειρηματιών, των εθνικών προμηθευτών κ.λπ., οι οποίοι αλλοιώνουν συνολικά την πολιτική ζωή και τη μολύνουν θα έλεγα. Αν δεν γίνει αυτό, θεωρώ τελικά ότι αυτό το αδιέξοδο θα συνεχίζεται και μάλιστα σε μια τόσο δύσκολη περίοδο που περνάει η χώρα μας. 
Την Παρασκευή, μεθαύριο, κύριε Υπουργέ, αν δεν κάνω λάθος, έχετε μια συνάντηση με την τρόικα για θέματα κινητικότητας και απολύσεων στο δημόσιο. Λείπει τώρα ο κύριος Υπουργός.
Το χειρότερο, όμως, είναι ότι επαίρεται ο κύριος Υπουργός για το κατόρθωμά του να διεκπεραιώνει τις μνημονιακές δεσμεύσεις για τις συγχωνεύσεις ή καταργήσεις οργανισμών και θέσεων στο στενό και ευρύτερο δημόσιο τομέα και τη διαθεσιμότητα, που τελικά συνεπάγεται απολύσεις των υπαλλήλων.
Αυτό είναι το ρεζουμέ που φέρνει και το νομοσχέδιο, το οποίο εγγράφεται στη σειρά αυτών των νομοθετημάτων που έρχονται στη Βουλή και των νομοθετικών πρωτοβουλιών της Κυβέρνησης, μιας λογικής οριζόντιας και αποσπασματικής ρύθμισης των προβλημάτων που αντιμετωπίζει.
Αναφέρθηκε και ο κ. Πανούσης στην ανάγκη απλούστευσης και κωδικοποίησης της νομοθέτησης, στην καλή νομοθέτηση. Πότε επιτέλους αυτός ο νόμος θα εφαρμοστεί, για να μπορούμε να έχουμε κάποιους νόμους συγκεκριμένους; Πότε θα φέρετε επιτέλους ένα πραγματικό νόμο ολοκληρωμένης μεταρρύθμισης στο δημόσιο τομέα; Αυτό το περιμένουμε και θα το χειροκροτήσουμε.
Δεν θέλω να πω ότι δεν υπάρχουν θετικές διατάξεις αλλά αυτό δεν είναι το κύριο. Είναι ένας νόμος που δεν έχει στόχο, δεν έχει όνομα και δεν έχει προοπτική. Αυτό είναι το βασικό. Σε καμμιά περίπτωση δεν αποτελεί προοδευτική μεταρρύθμιση στο δημόσιο τομέα και αφορά μόνο κάποιες βελτιώσεις στη λειτουργία του, μικροβελτιώσεις και κυρίως υπακούν στη λογική της εξοικονόμησης πόρων και των μνημονιακών δεσμεύσεων της χώρας.
Σε ποια σοβαρή ευρωπαϊκή χώρα, διερωτώμαι εγώ, έχει επιχειρηθεί τέτοια αποδόμηση στο δημόσιο τομέα, με όλα αυτά που ανέφερα προηγουμένως, με κριτήριο την αστήρικτη λογική της δραστικής μείωσης των δαπανών στο 9% του ΑΕΠ; Σε ποια σοβαρή ευρωπαϊκή χώρα και όχι τριτοκοσμική; 
Και ειλικρινά λυπάμαι, γιατί σε όλες τις ευρωπαϊκές χώρες, από την πληροφόρηση που μπορώ να έχω, οι δαπάνες ξεπερνάνε το 15% και κυρίως οι δαπάνες στην αυτοδιοίκηση είναι πολύ περισσότερες και ο ρόλος της αυτοδιοίκησης είναι πολύ σημαντικός κοινωνικά, πολιτικά και αναπτυξιακά. Εδώ η αυτοδιοίκηση έχει αποδομηθεί συνολικά. Οι δαπάνες, τα κονδύλια και οι πιστώσεις που δίνονται στην αυτοδιοίκηση, έχουν καταρρακωθεί.
Τώρα μιλάμε για την Ελλάδα, αγαπητοί συνάδελφοι, που είναι μια χώρα με ιδιαιτερότητες. Είναι νησιωτική, ορεινή χώρα, με κοινότητες διάσπαρτες σε όλο τον ελλαδικό χώρο και στα βουνά και με έναν απόδημο ελληνισμό, ο οποίος πραγματικά βρίσκεται σε όλο τον κόσμο και είναι και η τιμή μας. 
Είναι εξόχως λυπηρό, που η Κυβέρνηση δεν έχει τα επιχειρήματα να πείσει τους εταίρους μας ότι αυτή η χώρα έχει ανάγκη από έναν άλλο δημόσιο τομέα, άλλη συγκρότηση, άλλη οργάνωση και λοιπά. 
Είναι αυτονόητο ότι απαιτούνται βαθιές τομές και αναδιαρθρώσεις στο κράτος. Θεωρώ ότι δεν διαφωνεί κανένας. Όμως, πώς θα γίνει αυτό χωρίς μια σοβαρή επεξεργασία; Πώς θα γίνει χωρίς πραγματικά ένα ολοκληρωμένο σχέδιο, μια ολοκληρωμένη μελέτη που θα μας πει τι δημόσιο τομέα θέλουμε; Τι σημαίνει ευέλικτη στρατηγική στο δημόσιο τομέα; Να το ορίσουμε, να πούμε τι χρειαζόμαστε. 
Γιατί διαλύουμε το ΙΓΜΕ, ενώ θέλουμε να προωθήσουμε τις επενδύσεις στην εξεύρεση των ενεργειακών μας πόρων; Τι θα κάνουμε με την αγροτική ανάπτυξη, όταν –ας πούμε- σήμερα απαγορεύεται να προσληφθούν γεωτεχνικοί και ο πληθυσμός εκεί έχει γεράσει και δεν μπορεί να εξυπηρετήσει τους αγρότες και θέλουμε να έρθουν νέοι αγρότες στον αγροτικό τομέα; Είμαστε αντιφατικοί, είμαστε οξύμωροι. Δεν γίνεται έτσι ανάπτυξη. Δεν προσλαμβάνουν καν ούτε τους αγροτικούς γεωπόνους για ένα χρόνο, για να βοηθήσουν νέα παιδιά, να βρουν και αυτά δουλειά και να βοηθήσουν τον αγρότη με τη φρεσκάδα και την όρεξη. Ούτε αυτό δεν κάνετε. 
Καταλαβαίνουμε τελικά ότι δεν έχετε στόχο, δεν έχετε σχέδιο και έτσι η Κυβέρνηση σέρνεται πίσω –το λέω έτσι με λύπη μου- από τις απαιτήσεις των δανειστών και της τρόικας. 
Με αυτόν τον τρόπο, όμως, αποδομείτε τις υπηρεσίες και θα σας πω μερικά παραδείγματα. Οι εφορίες δεν έχουν προσωπικό να συλλάβουν τη φοροδιαφυγή και την παραοικονομία. Πώς θα αυξηθούν τα έσοδα; Πανηγυρίζουν οι εμπλεκόμενοι στις λίστες φοροδιαφυγής και λοιπά. Όσον αφορά τις ληξιπρόθεσμες οφειλές στα νομικά πρόσωπα δημοσίου δικαίου προς τρίτους, κινδυνεύουν να χαθούν οι πιστώσεις από το Ταμείο Παρακαταθηκών και Δανείων μέχρι 31 Δεκεμβρίου κ.ο.κ.. Τα ΑΜΕΑ, δεν μπορούν πραγματικά να απορροφήσουν τα κοινωνικά κονδύλια, γιατί η διαδικασία της γραφειοκρατίας είναι τεράστια και δεν προχωράει. 
Καταλαβαίνετε ότι βρισκόμαστε σε ένα κομβικό σημείο. Δεν θέλω να πω ότι δεν υπάρχουν θετικά σημεία, υπάρχουν, όπως για παράδειγμα η αποκατάσταση της αδικίας με τους επιτυχόντες του ΑΣΕΠ, οι γονικές άδειες και λοιπά, το Πειθαρχικό Δίκαιο, όπου μπαίνουν κάποιες θετικές ρυθμίσεις. 
Ωστόσο, θεωρώ ότι υπάρχει τελικά ένα σοβαρό θέμα σχετικά με την ανάγκη εξέλιξης των υπαλλήλων που υπηρετούν. Ούτε αυτό δεν το κάνετε, δηλαδή προσπαθείτε να μειώσετε τις φοιτητικές άδειες, για ανθρώπους που μπορεί να σπουδάζουν σε άλλα πανεπιστήμια και βοηθούν το δημόσιο τομέα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου ένα λεπτό ακόμη, κύριε Πρόεδρε και θα τελειώσω. 
Καταργείτε την άδεια της υπηρεσιακής εκπαίδευσης, άρα την εξέλιξη μέχρι 31-12-2014 κ.ο.κ.. 
Αυτά είναι αρνητικά φαινόμενα και πρέπει να τα ανακαλέσετε και πρέπει επιτέλους η Κυβέρνηση –και θα τελειώσω με αυτό- να σκύψει και με σοβαρή κοινωνική διαβούλευση και με συμμάχους τους υπαλλήλους, όχι με εχθρό τον υπάλληλο, όχι με τέτοια, αν θέλετε, μισαλλοδοξία, καχυποψία και μικροψυχία να αντιμετωπίζει το δημόσιο υπάλληλο. Δεν φταίνε οι δημόσιοι υπάλληλοι, για αυτά που η πολιτική τάξη και αυτοί που εμπλέκονται σε αυτά που ανέφερα προηγουμένως, έχουν δημιουργήσει στην Ελλάδα. Πρέπει, λοιπόν, να τον αντιμετωπίσουμε με ευθύτητα, με σοβαρότητα, με σεβασμό. Πιστεύω ότι οι δημόσιοι υπάλληλοι θα ανταποκριθούν στο ρόλο τους, αν πραγματικά έχουμε ένα σχέδιο, μία οργάνωση και μία προοπτική για τη χώρα. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κ. Σκρέκας έχει το λόγο τώρα και μετά ο κ. Καρασμάνης. 
Ορίστε, κύριε Σκρέκα, έχετε το λόγο για επτά λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, σήμερα συζητάμε το σχέδιο νόμου που αφορά το Υπουργείο Διοικητικής Μεταρρύθμισης και Ηλεκτρονικής Διακυβέρνησης και αφορά ένα νευραλγικό τομέα της οικονομικής και κοινωνικής ζωής του τόπου μας, έναν τομέα που απασχολεί περισσότερο ίσως από καθετί άλλο καθημερινά όλα τα Μέσα Μαζικής Ενημέρωσης, έναν τομέα, που καλώς ή κακώς επηρεάζει περισσότερο από καθετί την καθημερινότητα κάθε Έλληνα. Αυτός ο τομέας, κυρίες και κύριοι, είναι ο δημόσιος τομέας και οι λειτουργίες του. 
Αυτήν την κρίσιμη συγκυρία στην οποία έχει βρεθεί η χώρα, ο εξορθολογισμός του κράτους, η δραστική βελτίωση των διαδικασιών και υπηρεσιών που αυτό προσφέρει στους πολίτες, η βελτιστοποίηση της απόδοσής του με ταυτόχρονη, όμως, μείωση του κόστους λειτουργίας -καταργώντας κοστοβόρες και αναποτελεσματικές λειτουργίες- αλλά και η εξάλειψη της σπατάλης, όπου αυτή εντοπίζεται, αποτελούν μονόδρομο για την επιβίωση της χώρας και είναι πρωταρχικός στόχος αυτής εδώ της Κυβέρνησης.
Πάνω απ’ όλα όμως και περισσότερο από οτιδήποτε άλλο, είναι ανάγκη σήμερα να ξεκινήσει μία βαθιά και ριζική αλλαγή στην κουλτούρα και στη φιλοσοφία που έχει εμποτίσει το δημόσιο τομέα –δεκαετίες τώρα- και που εάν δεν αλλάξει –αυτή πρώτα- τότε καμμία αλλαγή και βελτίωση, όσο και αν προσπαθεί η εκάστοτε κυβέρνηση, όσο και αν προσπαθεί ο εκάστοτε Υπουργός, δεν θα έχει τα επιθυμητά αποτελέσματα.
Πρώτα από όλα, πρέπει να γίνει κατανοητό από μέσα, από όλους τους εμπλεκόμενους στο δημόσιο, εργαζόμενους, συνδικαλιστές, διοικούντες και διευθύνοντες, πως είναι απαίτηση όλων των Ελλήνων πολιτών αλλά και της πλειοψηφίας των δημοσίων υπαλλήλων ότι η κατάσταση αυτή πρέπει να αλλάξει και πρέπει να αλλάξει τώρα, γιατί δεν υπάρχουν άλλα περιθώρια. 
Η εμπειρία δύο αιώνων από τη σύσταση του νεοελληνικού κράτους έχει αποδείξει ότι η επίτευξη των φιλόδοξων στόχων για μείωση των ελλειμμάτων, για δημιουργία ανάπτυξης, για οργάνωση μίας κοινωνικής ασπίδας προστασίας για τις αδύναμες ομάδες πληθυσμού και πάνω από όλα για την εξασφάλιση ενός υψηλού βιοτικού επιπέδου για τον Έλληνα, θα επιτευχθεί μόνο στηριζόμενη σε ένα αξιόπιστο και λειτουργικό κράτος. Μία αδύναμη Δημόσια Διοίκηση με ελλείμματα και παθογένειες δεκαετιών, καταδικάζει την εθνική προσπάθεια ανόρθωσης της Ελλάδος. 
Στόχος μας, λοιπόν, είναι ο εξορθολογισμός και η αναμόρφωση της λειτουργίας της Δημόσιας Διοίκησης, έτσι ώστε, μέσα από τον περιορισμό της γραφειοκρατίας και της σπατάλης, ο κρατικός μηχανισμός να καταστεί αποδοτικότερος προς όφελος του κοινωνικού συνόλου. 
Με το παρόν σχέδιο νόμου, μπαίνει τέλος σε αναχρονιστικές πρακτικές που κρατούσαν δέσμιο το δημόσιο τομέα και δημιουργούσαν προβλήματα στις σχέσεις του με τον πολίτη. Ταυτόχρονα, αποκαθίστανται αδικίες ετών απέναντι στους συμπολίτες μας.
Ένα από τα σημαντικότερα προβλήματα επίσης που πρέπει να αντιμετωπίσουμε ως έθνος –άκουσα πάρα πολλά να αναφέρονται σε αυτήν εδώ την Αίθουσα- είναι το θέμα της διαφθοράς στη Δημόσια Διοίκηση. Η διαφθορά έχει κοστίσει στην ελληνική κοινωνία τόσο με οικονομικούς αλλά ακόμη περισσότερο με όρους ηθικής. Η νοοτροπία του εύκολου και γρήγορου πλουτισμού μέσα από την εκμετάλλευση της θέσης στην κρατική μηχανή, επεκτάθηκε τα χρόνια της ευμάρειας σε βαθιά στρώματα της κοινωνίας, με αποτέλεσμα την ηθική χαλάρωση και την απομάκρυνση από τις κλασικές αξίες του Ελληνισμού και της Ορθοδοξίας. 
Σήμερα, καλούμαστε ως Νέα Δημοκρατία και ως Κυβέρνηση, να αποκαταστήσουμε τις βασικές ελληνικές αξίες στον τόπο μας, αξίες που έχουν σχέση με την αξιοκρατία, την ευθύνη, την ισονομία και τον ανθρωπισμό. Καλούμαστε να εμφυσήσουμε αυτές τις αξίες κατ’ αρχάς διά του παραδείγματος αλλά και μέσω των μεταρρυθμίσεων που επιτέλους πρέπει να εφαρμοστούν. 
Πιστεύω ότι αυτός είναι και ο μεγάλος αγώνας που πρέπει να δοθεί, προκειμένου ο πολίτης να νιώσει και πάλι εμπιστοσύνη προς το κράτος και τις δομές του. Είναι σημαντικό να νιώθει ο πολίτης ότι ζει σε ένα κράτος δικαίου όπου ακολουθείται το γράμμα του νόμου και το οποίο διαθέτει το νομικό οπλοστάσιο και τη βούληση να επιβάλλει άμεσα τις συνέπειες σε αυτούς που δεν σέβονται το νόμο. 
Πιστεύω ότι η Κυβέρνηση έκανε και εξακολουθεί να κάνει –μέσα σε μικρό χρονικό διάστημα- όσα δεν είχαν γίνει εδώ και πολλά χρόνια. Για παράδειγμα, έχουν τεθεί ήδη σε αυτοδίκαιη αργία εννιακόσιοι σαράντα υπάλληλοι, οι οποίοι λαμβάνουν κατά κανόνα το 1/3 των αποδοχών τους και έχουν απομακρυνθεί από τις υπηρεσίες τους μέχρι την εκδίκαση των υποθέσεών τους. Είναι ένα έμπρακτο δείγμα της αποφασιστικότητας της Κυβέρνησης να προχωρήσει στην ενίσχυση της πειθαρχικής ευθύνης και στην αναβάθμιση της Δημόσιας Διοίκησης.
Η ισχυροποίηση του προγράμματος «Διαύγεια», επίσης, μέσα από τις διατάξεις του παρόντος νομοσχεδίου μέσα από την ανάρτηση όλων των δημοσίων εγγράφων στο διαδίκτυο, καθώς και οι αλλαγές στον Πειθαρχικό Κώδικα των δημοσίων υπαλλήλων, αυτές ακριβώς τις ανάγκες καλύπτουν. 
Αξίζει να σημειώσουμε ότι με το παρόν νομοσχέδιο μειώνεται η διάρκεια της πειθαρχικής διαδικασίας, καθώς και η έκδοση των αποφάσεων του δευτεροβάθμιου πειθαρχικού συμβουλίου.
Γνωρίζουμε όλοι τις στρεβλώσεις που είχαν παρατηρηθεί στο παρελθόν λόγω της καθυστέρησης της ολοκλήρωσης της αρχικής διαδικασίας. Υπήρχε ένα κενό στη νομοθεσία μας, το οποίο με το παρόν νομοσχέδιο εξαλείφεται, ανοίγοντας το δρόμο για την αποκατάσταση του νόμου το συντομότερο δυνατό.
Είναι βέβαιο, κυρίες και κύριοι συνάδελφοι, ότι όλοι οι πολιτικοί από όλες τις πολιτικές παρατάξεις, αναγνωρίζουν τα χρόνια και ενδογενή προβλήματα του δημοσίου τομέα, γιατί όλοι τα έχουμε βιώσει στην καθημερινότητά μας. Απλά υπάρχουν κάποιοι που θέλουν να αλλάξει κάτι προς το καλύτερο και υπάρχουν και αυτοί που αρέσκονται στη στασιμότητα και τη φθορά.
Η Κυβέρνηση αυτή, κυρίες και κύριοι συνάδελφοι, προσπαθεί με όλες τις δυνάμεις της να βελτιώσει τα πράγματα παρ’ όλες τις φωνές και τις αντιρρήσεις των εραστών του αναχρονισμού. Το οφείλουμε στους πολίτες που μας εμπιστεύτηκαν, το οφείλουμε στα παιδιά μας. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Καρασμάνης και έπεται ο κ. Ταμήλος.</ChairmanSpeech>
<Speech><Parlmember>ΓΕΩΡΓΙΟΣ ΚΑΡΑΣΜΑΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, είναι γεγονός ότι το νομοσχέδιο που συζητάμε κινείται προς τη σωστή κατεύθυνση. Θεσμοθετεί αλλαγές με στόχο το νοικοκύρεμα και τη βελτίωση γενικότερα του δημόσιου τομέα. Μεταξύ άλλων, ρυθμίζονται και εξορθολογίζονται ζητήματα αναρρωτικών και εκπαιδευτικών αδειών των δημοσίων υπαλλήλων, ενώ αποσαφηνίζονται και θέματα πειθαρχικών διαδικασιών. 
Παράλληλα, ορθώς περιέχονται διατάξεις με τις οποίες παρέχονται περαιτέρω διευκολύνσεις στους γονείς δημοσίους υπαλλήλους σχετικά με τη χορήγηση γονικών αδειών, ώστε να βοηθηθούν στην καλύτερη ανατροφή των παιδιών τους αλλά και στη στήριξη γενικότερα των οικογενειών τους. 
Όμως, θεωρώ ότι θα μπορούσε να ενισχυθεί περισσότερο η κοινωνική χροιά, η κοινωνική διάσταση του νομοσχεδίου, αν δινόταν λύση σε ένα σοβαρό πρόβλημα που αντιμετωπίζει μια κατηγορία δημοσίων υπαλλήλων, των οποίων οι οικογένειες αναγκάζονται να ζουν χώρια. 
Πρόκειται για υπαλλήλους που υπηρετούν σε παραμεθόρια περιοχή με δεκαετή δέσμευση παραμονής σ’ αυτήν, ενώ ο σύζυγος ή η σύζυγος υπηρετεί σε δημόσια υπηρεσία ή σε ΟΤΑ Α΄ ή Β΄ βαθμού ή σε νομικό πρόσωπο δημοσίου δικαίου σε άλλη παραμεθόριο περιοχή ως ο μοναδικός ή η μοναδική στον κλάδο, με αποτέλεσμα ουδείς εκ των δυο συζύγων υπαλλήλων να δικαιούται μετάταξη. 
Εφόσον αυτοί οι υπάλληλοι έχουν διανύσει, έχουν συμπληρώσει το 50% και πλέον του χρόνου της υποχρεωτικής δεκαετούς παραμονής τους στις υπηρεσίες τους, είναι κοινωνικά δίκαιο να τους δοθεί η δυνατότητα μετάταξης στην παραμεθόρια περιοχή που υπηρετεί ο σύζυγος ή η σύζυγος που είναι ο μοναδικός ή η μοναδική στον κλάδο του. Κατά αυτόν τον τρόπο και οι παραμεθόριες περιοχές δεν αποδυναμώνονται αλλά επιτυγχάνεται και η οικογενειακή επανένωση. 
Όλοι φανταζόμαστε, κυρίες και κύριοι συνάδελφοι, τι σημαίνει μια οικογένεια να ζει χώρια σε απόσταση πολλές φορές εκατοντάδων χιλιομέτρων και μιλίων, δηλαδή ο ένας φερ’ ειπείν να υπηρετεί στον Έβρο, στη Φλώρινα, στην Πέλλα και ο άλλος σε ένα νησί του Αιγαίου. Η κατάσταση γίνεται δραματική, ειδικότερα όταν στη συγκεκριμένη οικογένεια δημιουργούνται σοβαρότατα προβλήματα, όπως παραδείγματος χάριν ένα πρόβλημα υγείας σε ένα παιδί τους.
Πρέπει να κάνουμε κάτι για αυτές τις οικογένειες. Πρέπει να τους δώσουμε τη δυνατότητα να επανενωθούν. Διευκολύνουμε αλλοδαπούς να βρεθούν με τις οικογένειές τους και πολύ σωστά πράττουμε, δεν θα το κάνουμε για τους συμπατριώτες μας; 
Εκεί στοχεύει η τροπολογία που έχουμε προσυπογράψει και καταθέσει επτά συνάδελφοι. Θα είναι κοινωνικά δίκαιο και ανθρώπινο, γιατί θα επανενώσουμε οικογένειες, αποτρέποντας ενδεχομένως ακόμα και δράματα. Επιπλέον, δεν είναι έξω από το πνεύμα του νομοθέτη. Θα λειτουργεί αμφίδρομα από παραμεθόρια σε παραμεθόρια περιοχή, που σημαίνει ότι δεν θα προκύψει από πουθενά αποδυνάμωση αυτών των περιοχών. 
Έρχομαι σε μια άλλη τροπολογία που έχω καταθέσει και αναφέρεται στη συγχώνευση των δημοσίων υπηρεσιών και της μεταφοράς όλων στις πρωτεύουσες των νομών. Είναι κοινή διαπίστωση, κυρίες και κύριοι συνάδελφοι, όχι μόνο ημών των πολιτικών αλλά και των πολιτών ότι στη χώρα μας συντηρείται δεκαετίες τώρα ένα υπερτροφικό δυστυχώς, δυσκίνητο και αναποτελεσματικό κράτος, με ένα τεράστιο δημοσιονομικό κόστος, εξωφρενικά δυσανάλογο από το έργο που θα έπρεπε να παράγει και τις υπηρεσίες που οφείλει να παρέχει.
Συνεπώς η απόφαση της Κυβέρνησης για μείωση αυτού του κράτους και του περιορισμού του κόστους είναι προς τη σωστή κατεύθυνση. 
Στο πλαίσιο αυτής της απόφασης εντάσσεται και η εφαρμογή, όπως είπα, της συγχώνευσης των δημοσίων υπηρεσιών και της μεταφοράς όλων στις πρωτεύουσες των νομών. Προκύπτει όμως εδώ ένα ζήτημα που πρέπει να το δούμε, ώστε η τελική απόφαση να λύνει προβλήματα χωρίς να δημιουργεί άλλα και παράλληλα να είναι αποδεκτή ως κοινωνικά δίκαιη.
Σε κάποιους ελάχιστους Νομούς, όπως της Πέλλας, της Αιτωλοακαρνανίας, της Αργολίδας, υπάρχει ιδιαιτερότητα άλλη πόλη να είναι πληθυσμιακά μεγαλύτερη και άλλη μικρότερη να έχει οριστεί ως πρωτεύουσα. Η συγχώνευση των υπηρεσιών και η μεταφορά όλων στην πρωτεύουσα –που επαναλαμβάνω ότι δεν είναι η μεγαλύτερη του νομού- είναι προφανές ότι θα δημιουργήσει πολύ σοβαρά προβλήματα. 
Κατ’ αρχάς, δεκάδες χιλιάδες κάτοικοι των πληθυσμιακά μεγαλύτερων από την πρωτεύουσα πόλεων που επί σειρά ετών εξυπηρετούνται από τις καταργούμενες υπηρεσίες, με τη συγχώνευση και μεταφορά τους θα υποχρεώνονται σε δαπανηρές μετακινήσεις, καμμιά φορά και κουραστικές ιδιαίτερα για τους ηλικιωμένους.
Επίσης, σε αυτούς τους ιδιαίτερους νομούς, οι συγχωνεύσεις και οι μεταφορές υπηρεσιών είναι πολύ πιθανόν να συντελέσουν στην ανάπτυξη κάθε μορφής τοπικών ανταγωνισμών ακόμη και στη δημιουργία ή την αναβίωση τοπικιστικών συνδρόμων, που με τη σειρά τους μπορεί να προκαλέσουν και κοινωνική αναταραχή.
Ακριβώς για να αποτραπούν όλα αυτά, ο ομιλών με την κατατεθειμένη τροπολογία, προτείνει ως ηθικά και κοινωνικά δίκαιο στους συγκεκριμένους ελάχιστους νομούς, οι δημόσιες υπηρεσίες να εξαιρεθούν από τις συγχωνεύσεις και να παραμείνουν δηλαδή και στην πρωτεύουσα και στη μεγαλύτερη πόλη του νομού.
Επανέρχομαι στην τροπολογία που αφορά τους δημόσιους υπαλλήλους που υπηρετούν στις παραμεθόριες περιοχές. Δεν έχω την παραμικρή αμφιβολία και πιστεύω ότι ο Υπουργός θα επιδείξει τη δέουσα ευαισθησία, την οποία είναι δεδομένο ότι διαθέτει και θα κάνει αποδεκτή αυτήν την τροπολογία που δίνει λύσεις σε ένα ανθρώπινο κοινωνικό πρόβλημα, την επανένωση των οικογενειών των δημοσίων υπαλλήλων που υπηρετούν στις παραμεθόριες περιοχές. 
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Η Βουλευτής κ. Μαρία Γιαννακάκη ζητεί άδεια ολιγοήμερης απουσίας στο εξωτερικό 7 και 8 Νοεμβρίου. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Επίσης, ο Βουλευτής κ. Γεώργιος Παπανδρέου ζητεί άδεια ολιγοήμερης απουσίας στο εξωτερικό, διότι θα βρίσκεται 7 και 8 Νοεμβρίου στο Παρίσι, όπου θα πραγματοποιήσει διαλέξεις στη Σχολή Πολιτικών Επιστημών. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Το λόγο έχει ο κ. Ταμήλος και μετά η κ. Κωνσταντοπούλου.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κύριε Πρόεδρε, κυρία Υπουργέ, κύριοι συνάδελφοι, όταν μιλάς από τους τελευταίους είναι και καλό γιατί έχουν ακουστεί όλοι οι προγενέστεροι και έχει εξαντληθεί λίγο η συζήτηση.
Θα μου επιτρέψετε, από την εμπειρία της άσκησης Δημόσιας Διοίκησης σε έναν μεγάλο δήμο και στην ΚΕΔΚΕ και σε διάφορους οργανισμούς, να πω ότι αυτό το νομοσχέδιο που σήμερα συζητούμε, προφανώς δεν θα λύσει όλα τα προβλήματα της Δημόσιας Διοίκησης, μιας Δημόσιας Διοίκησης που είναι ο μεγάλος ασθενής της χώρας και μόνιμα οι κυβερνήσεις που έχουν περάσει όλα τα προηγούμενα χρόνια μετά τη Μεταπολίτευση εξαγγέλλουν την αναδιάρθρωση του κράτους, προσπαθούν κάτι να κάνουν με την αναδιάρθρωση, όπως κι αν την βαφτίσουν αλλά δυστυχώς αποδεικνύεται ότι το κράτος ολοένα μεγάλωνε και αποκτούσε μεγαλύτερα προβλήματα, περισσότερη γραφειοκρατία, μεγαλύτερη δαπάνη για τη συντήρησή του, λιγότερο έλεγχο πάνω στις πράξεις που ασκούσαν οι δημόσιοι φορείς, διαφθορά, κακοδαιμονίες, καθυστερήσεις, έλλειψη απορρόφησης των κοινοτικών πόρων και μια ζωή ήταν όλα τα πράγματα προς το χειρότερο.
Η κρίση και το μνημόνιο –αυτό που λέμε το «κακό μνημόνιο»- μας αναγκάζει κάποια στιγμή να αναλογιστούμε τελικά αυτή η νέα Ελλάδα που θέλουμε –άλλοι την σκεπτόμαστε φιλελεύθερη, άλλοι την σκέφτεστε σοσιαλιστική, Αριστερή ή Δεξιά- δεν πρέπει να έχει ένα κράτος το οποίο να δουλεύει ανεπηρέαστα και να υπηρετεί τις εκάστοτε πολιτικές ηγεσίες; Δεν πρέπει κάποια στιγμή το κράτος να μην είναι «πράσινο», να μην είναι «μπλε», να μην είναι «κόκκινο»;
Πώς θα το κάνουμε αυτό; Πώς, λοιπόν, θα αποκτήσει η χώρα μας μια ουδέτερη Δημόσια Διοίκηση, η οποία σωστά, γρήγορα, ευέλικτα θα υπηρετεί την κάθετη πολιτική ηγεσία την οποία θα επιλέγει ο λαός;
Πρέπει να κάνουμε, λοιπόν, πολλές αλλαγές. Θα ήταν ευχή πολλών εδώ μέσα σ’ αυτήν την Αίθουσα, να μπορέσει μια διακομματική επιτροπή να καταλήξει τουλάχιστον σε ένα σχέδιο, σε ένα μοντέλο κράτους, πώς θα το θέλαμε και από και μετά κάθε κυβέρνηση, ασκώντας την πολιτική, να μπορεί να βάλει κάποιες προσθήκες.
Δυστυχώς, αναλωνόμαστε στα αυτονόητα, αμφισβητούμε πράγματα που στην επιχείρησή του αν ένας ήταν επιχειρηματίας, θα τα διόρθωνε. Όμως, επειδή αυτή η Δημόσια Διοίκηση είναι μια μεγάλη επιχείρηση, δεν είναι κανενός και κάποιος άλλος πληρώνει το λογαριασμό, δεν το κάνουμε.
Έτσι, λοιπόν, χαιρετίζω αυτήν τη νομοθετική παρέμβαση σαν ένα μικρό πρώτο βήμα που μειώνει το κράτος, που μειώνει κάποιες από τις παροχές που δώσαμε παλιότερα στους εργαζόμενους, που σφίγγει λίγο τα λουριά σ’ αυτήν την τεράστια ελαστικότητα που υπήρχε τα προηγούμενα χρόνια σε όλους τους τομείς και στα δικαιώματα των υπαλλήλων και γενικά των δημοσίων οργανισμών.
Θα λυθούν τα προβλήματα; Προφανώς, όχι. Θα αλλάξει η εικόνα αμέσως; Προφανώς, όχι. Θα γίνει πιο ευέλικτο και πιο αποδοτικό το κράτος με αυτό το νομοσχέδιο; Προφανώς, όχι.
Όμως, κάποια στιγμή, αγαπητοί συνάδελφοι, πρέπει να ξεκινήσουμε. Εγώ θα ήθελα να ακούσω και από την πλευρά της Αντιπολίτευσης κάποιες προτάσεις μείωσης του κράτους και όχι να έρχεται εδώ κάποιο νομοσχέδιο που προβλέπει μια μείωση και ένα συμμάζεμα και να λέμε «όχι, καλό είναι αυτό που είναι». Ποιο κράτος; Αυτό που μας οδήγησε στη σημερινή κατάσταση; Διότι όσο και αν οι πολιτικές ευθύνες των εκάστοτε κυβερνήσεων είναι σημαντικές, όσο και αν ένας δήμαρχος με το δημοτικό συμβούλιο κάνει κάποια λάθη στη στρατηγική του και στην πολιτική του, μπορεί ο δημόσιος οργανισμός του δήμου, της νομαρχίας, της περιφέρειας, του κράτους, να αποσοβήσει τα λάθη. Αυτό, όμως, εάν έχει τη δυνατότητα αυτενέργειας.
Αυτό το έχω δοκιμάσει πολλές φορές στο Δήμο Τρικάλων, όταν πολλές φορές ικανοί δημόσιοι υπάλληλοι που υπηρετούσαν σε διάφορες θέσεις προλάμβαναν λάθη και παραλείψεις ή δικές μας ενέργειες οι οποίες ήταν σε λάθος δρόμο.
Άρα, λοιπόν, πρέπει κάποια στιγμή να δούμε αυτό που λέγαμε και παλιά -το έλεγε, μάλιστα και το ΠΑΣΟΚ παλιά- να φτιάξουμε μια Δημόσια Διοίκηση που να μιμηθεί το σκανδιναβικό μοντέλο. Ο φίλος μου, ο Πάρις Κουκουλόπουλος, που δεν είναι εδώ σήμερα, στην ΚΕΔΚΕ τόσα χρόνια μάς έλεγε για τους δήμους της Δανίας, της Σουηδίας, της Βόρειας Ευρώπης τι ωραία που είναι, πως λειτουργούν. Θέλω να πω, πραγματικά, ότι θα ήταν ευτυχής συγκυρία και ευτυχές επίτευγμα για μας, να φτάσουμε κάποια στιγμή να έχουμε μια Δημόσια Διοίκηση η οποία θα υπηρετεί οποιαδήποτε πολιτική ηγεσία είναι στην κυβέρνηση.
Επομένως, πρέπει να ξεκινήσουμε σιγά-σιγά μια σοβαρή συζήτηση διαμόρφωσης μιας Δημόσιας Διοίκησης που θα κοστίζει ένα λογικό ποσοστό του δημόσιου προϋπολογισμού, τόσο που να μπορεί ο ελληνικός λαός να το πληρώσει και από εκεί και μετά, αυτό να το κάνουμε πιο «απολίτικο», πιο εθνικό. Τι θέλω να πω με αυτό; Είδαμε το προσχέδιο του προϋπολογισμού πριν από λίγες μέρες.
Αγαπητοί συνάδελφοι, από τα 54 δισεκατομμύρια κοστίζει 21,5 δισεκατομμύρια η μισθοδοσία των υπαλλήλων. Δηλαδή, πάνω από το 40%-45% μας κοστίζει η πληρωμή του δημόσιου τομέα που έχουμε. Πρέπει να δούμε, λοιπόν, ότι πληρώνει ο ελληνικός λαός χαράτσια, θα πληρώσει και για τα μαντριά, για τα βοσκοτόπια και για τους ακάλυπτους χώρους των οικοπέδων για να συντηρήσουμε αυτό το κράτος. Άρα, λοιπόν, δεν πρέπει να το περιορίσουμε σιγά-σιγά; Δεν πρέπει να αρχίσουμε να το συμμαζεύουμε; Είναι ό,τι θα έκανε ο καθένας από μας, αν ήταν δική του επιχείρηση, αν δηλαδή το κράτος ανήκε στον κ. Σαμαρά ως άτομο. Πρέπει, λοιπόν, να πάμε σ’ αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, λοιπόν, θα ήθελα να κάνω δύο παρατηρήσεις επί των άρθρων. Στο άρθρο 21, που μιλάει για τα ΚΕΠ, επιτρέπεται η μετακίνηση από ΚΕΠ σε ΚΕΠ.
Θέλω, όμως, κύριε Υπουργέ, να πω κάτι. Έγιναν κάποια στιγμή χίλια εκατό ΚΕΠ, γιατί είχαμε χίλιους εκατό δήμους. Ήταν, συγκεκριμένα χίλια τριάντα συν οι νομαρχίες, χίλια εκατό. Τι νόημα υπάρχει να έχουμε χίλια εκατό ΚΕΠ; Έχουμε τριακόσιους εικοσιπέντε δήμους. Δεν υπάρχει λόγος να έχουμε ΚΕΠ με έναν υπάλληλο, που όταν αυτός αρρωστήσει, κλείνει το ΚΕΠ. Αν πάει να γεννήσει και πάρει μια άδεια λοχείας, κλείνει το ΚΕΠ.
Έκανα ερώτηση στη Βουλή σχετικά με το ότι από τα χίλια εκατό ΚΕΠ, τα διακόσια δεν λειτουργούν λόγω αδυναμιών των υπαλλήλων. Άρα, λοιπόν, πρέπει να τα συμμαζέψουμε. Πρέπει να επιτρέψουμε σε κάποιους υπαλλήλους που υπηρετούν σε κάποια ορεινά ΚΕΠ, να φύγουν κάποια στιγμή από τα ορεινά. Μία κοπέλα είναι για δώδεκα χρόνια πάνω στην Αργιθέα και δεν μπορεί να φύγει και να πάει στο Μουζάκι ή στα Τρίκαλα, επειδή εκεί είναι μία θέση μοναδική και δεν μπορεί να πάει αλλού. Αυτά πρέπει να τα βελτιώσουμε.
Θα αναφερθώ και σε κάτι άλλο. Λέμε στο άρθρο 22 να τοποθετήσουμε διοριστέους ΔΕ και ΥΕ στους ΟΤΑ από προστατευόμενα μέλη. Ναι, αλλά αν τους διορίσουμε, δεν πρέπει μετά από έξι μήνες να τους βγάλουμε σε διαθεσιμότητα και κινητικότητα. Υπάρχει κάποια διασφάλιση ότι αυτοί που θα διοριστούν τώρα δεν κινδυνεύουν από διαθεσιμότητα και κινητικότητα του χρόνου; Άρα, λοιπόν, εδώ δεν θα έπρεπε να υπάρχει μία διασφάλιση που να λέει ότι αυτοί που θα τοποθετηθούν τώρα δεν θα μπουν ποτέ σε διαθεσιμότητα και κινητικότητα; Αλλιώς, κάνουμε κάτι για να απεμπλέξουμε τους πίνακες που έχουμε ήδη αλλά αύριο-μεθαύριο κάποιος μπορεί να τύχει να βρεθεί σε έναν οργανισμό που θα έχει πλεονάζον προσωπικό και θα κριθεί πάλι σε μία λίστα διαθεσιμότητας.
Τέλος, σε ό,τι αφορά τους διαγωνισμούς 8Κ και 9Κ, θα ήθελα να πω ότι επιτέλους είναι προς τιμήν του Υπουργείου που δίνει λύση σ’ αυτό το παράδειγμα αφερέγγυου κράτους. Με την προκήρυξη 9Κ τους διόρισε, τους ξαναπήρε και τους απέλυσε και με την προκήρυξη 8Κ τους είχε διορίσει για το ΙΚΑ και τελικά δεν είχαν μπει στο ΙΚΑ. Εύχομαι αυτή η περίπτωση των υπαλλήλων των προκηρύξεων 8Κ και 9Κ, να αποτελεί φωτεινό παράδειγμα αποφυγής παρόμοιων περιστατικών για το μέλλον.
Χαιρετίζω, λοιπόν, το νομοσχέδιο και το ψηφίζω με την ελπίδα ότι θα ακολουθήσουν κι άλλες νομοθετικές παρεμβάσεις που θα οδηγήσουν κάποια στιγμή στο να φτιάξουμε ένα κράτος που θα υπηρετεί τον ελληνικό λαό και την εκάστοτε πολιτική ηγεσία κατά τον καλύτερο τρόπο.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η κ. Κωνσταντοπούλου έχει το λόγο για επτά λεπτά.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ, κύριε Πρόεδρε.
Ακούγοντας τους εκπροσώπους της Νέας Δημοκρατίας, ειδικά δε τον Κοινοβουλευτικό Εκπρόσωπο αυτής, τον κ. Βορίδη, δεν μπορώ παρά να διατυπώσω το ερώτημα «από πού πηγάζει τόση αυταρέσκεια;». Από πού πηγάζει τόση ικανοποίηση; Είστε τόσο ικανοποιημένοι με τα πεπραγμένα σας; Είστε τόσο ευχαριστημένοι που κυβερνάτε; 
Δεν είστε αυτεξούσιοι, αλλά εντολοδόχοι. Δεν είστε ειλικρινείς. Δεν έχετε κοινωνική νομιμοποίηση, διότι άλλα υλοποιείτε απ’ αυτά για τα οποία σας δόθηκε η περιορισμένη εντολή και κάνετε καθετί για την απομάκρυνση του ενδεχομένου των εκλογών. Αυτή η διαρκής μεθόδευση της απομάκρυνσης του ενδεχομένου των εκλογών τελικά δρα αποσταθεροποιητικά. 
Παράλληλα, εκπέμπετε και εκφωνείτε διχαστικό λόγο. Συμπράττετε σε μία διχαστική πόλωση που και αυτή λειτουργεί αποσταθεροποιητικά και αρνείσθε να δώσετε εξηγήσεις για την εν γένει στάση σας, τουλάχιστον από τη δολοφονία Φύσσα και εντεύθεν μέχρι τις πρόσφατες δολοφονίες, για τις οποίες ουδείς μπορεί να αμφισβητήσει ότι πρόκειται για αυτοτελώς αποσταθεροποιητικές ενέργειες.
Θα αναφερθώ τώρα στο νομοσχέδιο. Πρόκειται για νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης. Οφείλω να υπενθυμίσω ότι διοικητική μεταρρύθμιση δεν σημαίνει πλήρης απορρύθμιση των δημοσίων υπηρεσιών. Ηλεκτρονική διακυβέρνηση, δεν σημαίνει κατ’ εντολήν εφαρμογή των μέτρων της τρόικας που αποστέλλονται μέσω ηλεκτρονικών μηνυμάτων, των γνωστών «e-mail». Βεβαίως αυτό το νομοσχέδιο δεν είναι ένα νομοσχέδιο ούτε διοικητικής μεταρρύθμισης ούτε ηλεκτρονικής διακυβέρνησης.
Χθες, συμπράξατε σε άλλη μια ενέργεια διαπλοκής και ψηφίσατε -εκατόν πενήντα τέσσερις εξ υμών, δυστυχώς και από τη ΔΗΜΑΡ- την αδειοδότηση ραδιοτηλεοπτικών σταθμών που εκπέμπουν παρανόμως σε ένα καθεστώς ανομίας δεκαετιών. 
Επίσης, ψηφίσατε τον αποκλεισμό της ΕΡΤ, της μοναδικής νόμιμης δημόσιας ραδιοτηλεόρασης, από τη διαδικασία αδειοδότησης και από τον διαγωνισμό που τώρα βρίσκεται εν αποπείρα –εγώ θα έλεγα- για το ψηφιακό σήμα και όπου ενεργοποιούνται τεράστια οικονομικά συμφέροντα. 
Ψηφίσατε ακόμη και τη νομιμοποίηση αυτού του εκτρώματος που λέγεται Δημόσια Τηλεόραση (ΔΤ) με μία φωτογραφική αναφορά στην 31η Αυγούστου του 2013, ημερομηνία που δεν εξέπεμπε από τις συχνότητές της η ΕΡΤ, αλλά εκπέμπατε εσείς από το «εργαλείο σας», τη ΔΤ.
Σήμερα, με το νομοσχέδιο αυτό και με το άρθρο 24 -ελπίζω να ενημερώθηκε η κυρία Υφυπουργός από την προηγούμενη συνεδρίαση της επιτροπής- φέρνετε άλλη μία ρύθμιση με την οποία για άλλη μία φορά ενισχύετε τη διαπλοκή και τη μη αξιοκρατική συνθήκη εντός του Δημοσίου και επιφυλάσσετε στους εαυτούς σας το δικαίωμα να προσλαμβάνετε δημοσιογράφους, για την ακρίβεια να τους αναθέτετε συμβάσεις έργου, εκτός ΑΣΕΠ. 
Γι’ αυτό κλείσατε την ΕΡΤ, την οποία «φωτογραφίσατε» ως «ιερή αγελάδα της διαφθοράς», για να αναθέτετε, δηλαδή, με συμβάσεις έργου εκτός ΑΣΕΠ σε δημοσιογράφους έργα συναφή με την ειδικότητά τους; 
Αλήθεια, ας μιλήσουμε και για το ΑΣΕΠ. Έχουν λήξει ή δεν έχουν λήξει οι θητείες του Προέδρου και πλείστων μελών του; Το ΑΣΕΠ σήμερα λειτουργεί στην ουσία με δώδεκα κενές θέσεις; Αυτή είναι η διοικητική μεταρρύθμιση και η ηλεκτρονική διακυβέρνηση; 
Ο κ. Βορίδης, απηύθυνε μετά πάρα πολλής εντάσεως το ερώτημα προς την Αριστερά «Ποιον να διώξουμε;». Εάν σε αυτό το ερώτημα συνοψίζεται η αντίληψή σας για το Κράτος, θα σας συνιστούσα να το απευθύνετε στην κοινωνία: θα διαπιστώσετε ότι στη συντριπτική της πλειοψηφία η κοινωνία απαντά «να διώξουμε εσάς». Και είναι ώρα αυτό το ερώτημα να το θέσετε στις εκλογές. Πρέπει να προκηρυχθούν εκλογές, διότι όλα αυτά τα οποία μεθοδεύετε ουδεμία σχέση έχουν με χρηστή διακυβέρνηση ή εν γένει με διακυβέρνηση. 
Δεν είναι πολιτική μεταρρύθμισης η καταρράκωση του φρονήματος και του ηθικού των δημοσίων υπαλλήλων, γιατί αυτοί είναι η «ραχοκοκκαλιά» της Διοίκησης. Δεν είναι πολιτική μεταρρύθμισης το να στερείτε το δικαίωμα σε εκπαιδευτική άδεια ή να στέλνετε «ιατρούς ελεγκτές» για τις αναρρωτικές άδειες όταν δεν υπάρχουν γιατροί στα δημόσια νοσοκομεία και να μιλάτε για πειθαρχικές διαδικασίες όταν γνωρίζετε ότι δεν συγκροτούνται τα πειθαρχικά συμβούλια, διότι έχετε ορίσει ότι πρέπει να συγκροτούνται από δικαστές, οι οποίοι δεν περισσεύουν, αλλά και δεν αμείβονται και δεν προσέρχονται για να δικάσουν πειθαρχικές υποθέσεις τις οποίες καλούνται -τουλάχιστον ως προς τους δικαστές του Ελεγκτικού Συνεδρίου- να δικάσουν και ως δικαστές εν συνεχεία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κύριε Πρόεδρε, θα χρειαστώ την ανοχή σας για ακόμη ενάμισι λεπτό.
Δεν είναι πολιτική εξυγίανσης της Δημόσιας Διοίκησης αυτό που έγινε σήμερα από τον Υπουργό Υγείας, δηλαδή ο διορισμός διοικητών στα δημόσια νοσοκομεία με αμιγώς κομματικά κριτήρια. 
Δεν είναι πολιτική μεταρρύθμισης η δημιουργία στρατιών κομματικών υπαλλήλων πέριξ των Υπουργών αλλά και η πρόβλεψη προσωποπαγών θέσεων για φίλους Υπουργών και Πρωθυπουργών. Μία τέτοια θέση είναι η θέση Γενικού Συντονιστή της Κυβέρνησης που κατέχει σήμερα ο κ. Βαρτζόπουλος, ψυχίατρος στην ειδίκευση αλλά γνωστής κομματικής διαδρομής και στη Νέα Δημοκρατία.
Τέλος, δεν είναι πολιτική μεταρρύθμισης όλοι οι εκτρωματικοί σας νόμοι που ήδη έχουν αρχίσει να καταπίπτουν στο Συμβούλιο της Επικρατείας, για εφεδρεία, κινητικότητα κ.λπ.. 
Κλείνω με μια παρατήρηση. Ο Πρόεδρος του Ευρωπαϊκού Κοινοβουλίου, ο κ. Μάρτιν Σουλτς, προ πενθημέρου ανέφερε ότι για την πολιτική στην Ελλάδα, γι’ αυτήν την πολιτική που εμείς έχουμε χαρακτηρίσει ως κοινωνική γενοκτονία, πρέπει επιτέλους να αναζητηθούν και ευθύνες και δεν αρκούν οι συγγνώμες. Τμήμα αυτής της πολιτικής είναι αυτές οι ρυθμίσεις που φέρνετε ή που διανθίζετε. 
Σήμερα ανακοινώνεται ότι ο κ. Σουλτς θα είναι υποψήφιος για την Προεδρία της Κομισιόν. Και ο κ. Βενιζέλος έσπευσε να δηλώσει τη στήριξή του στον κ. Σουλτς. Ελπίζω ο κ. Βενιζέλος να μη ζητήσει από τον κ. Σουλτς να τον καλύψει, όταν θα αναζητηθούν αυτές οι ευθύνες για τη μνημονιακή πολιτική. Να μην του ζητήσει, δηλαδή, αυτό το οποίο ζήτησε από τον κ. Σαμαρά και έσπευσε να κάνει ο κ. Σαμαράς, όχι καλύπτοντας δυστυχώς τον κ. Βενιζέλο αλλά αποκαλύπτοντας τον εαυτό του και αυτοεκτιθέμενος. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς.
Ευχαριστώ τους κυρίους εισηγητές για τη συνεργασία με το Προεδρείο, προκειμένου να ολοκληρώσουμε εδώ τη συζήτηση. 
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του νομοσχεδίου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεπώς το νομοσχέδιο του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης» έγινε δεκτό επί της αρχής κατά πλειοψηφία. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
Με τη συναίνεση του Σώματος και ώρα 16:57΄ λύεται η συνεδρίαση για αύριο ημέρα Πέμπτη 7 Νοεμβρίου 2013 και ώρα 09:30΄ με αντικείμενο εργασιών του Σώματος: α) κοινοβουλευτικό έλεγχο, συζήτηση επίκαιρων ερωτήσεων και β) νομοθετική εργασία, συνέχιση της συζήτησης επί των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Ρυθμίσεις Υπουργείου Διοικητικής Μεταρρύθμισης και Ηλεκτρονικής Διακυβέρνησης».
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:12/11/2013 1:31:00 μμΑπό:Γεωργοπαπαδάκου Κανέλλα 
Εκτυπώθηκε:6/11/2013 10:58:00 πμ</body>
</html>