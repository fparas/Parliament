<html><head><meta name="cp:revision" content="35"><meta name="date" content="2013-01-28T09:55:00Z"><meta name="Company" content="OTS"><meta name="Keywords" content=""><meta name="meta:word-count" content="48996"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-01-25T09:50:00Z"><meta name="Word-Count" content="48996"><meta name="dcterms:created" content="2013-01-28T09:10:00Z"><meta name="dcterms:modified" content="2013-01-28T09:55:00Z"><meta name="Last-Modified" content="2013-01-28T09:55:00Z"><meta name="Last-Save-Date" content="2013-01-28T09:55:00Z"><meta name="meta:character-count" content="264580"><meta name="Template" content="Normal"><meta name="meta:save-date" content="2013-01-28T09:55:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-01-28T09:55:00Z"><meta name="Edit-Time" content="27000000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-01-28T09:10:00Z"><meta name="Last-Printed" content="2013-01-25T09:50:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2013-01-28T09:10:00Z"><meta name="xmpTPg:NPages" content="1"><meta name="resourceName" content="22-1-2013.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="264580"><meta name="Page-Count" content="1"><meta name="Revision-Number" content="35"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>PAGE  
8
ΣΥΝΕΔΡΙΑΣΗ 22/1/2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΙ΄
Τρίτη  22 Ιανουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Επί διαδικαστικού θέματος, σελ. 
3. &apos;Αδεια απουσίας του  Βουλευτή κ. Ι. Μανιάτη, σελ. 
4. Ανακοινώνεται ότι σε εκτέλεση της από 17 Ιανουαρίου 2013 απόφασης της Ολομέλειας της Βουλής, όπως αυτή τροποποιήθηκε κατά τη σημερινή συνεδρίαση με την υπ΄  αριθμ. 990/689/22-1-2013 απόφαση του Προέδρου της Βουλής συγκροτήθηκε 13μελής Ειδική Κοινοβουλευτική Επιτροπή, κατά το άρθρο 86 παρ. 3 του Συντάγματος, τα άρθρα 153 επ. του Κανονισμού της Βουλής και το άρθρο 5 του ν. 3126/2003 «Ποινική ευθύνη των Υπουργών», όπως αυτό τροποποιήθηκε με το άρθρο 2 του ν. 3961/2011 «προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC»., σελ. 
5. Αναφορά  σχετικά με τη λειτουργία της Ειδικής Κοινοβουλευτικής Επιτροπής, σελ. 
6. Αναφορά στην ποινική δίωξη του  επικεφαλή της ΕΛΣΤΑΤ, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
   α) Προς τον Υπουργό Εργασίας Κοινωνικής Ασφάλισης και Πρόνοιας :
       i) σχετικά με την επιτάχυνση της υπογραφής υπουργικής απόφασης σχετικής με τη χρηματοδότηση των Στεγών Υποστηριζόμενης Διαβίωσης, σελ. 
       ii) σχετικά με τα προβλήματα των εργαζομένων του προγράμματος &quot;κοινωφελούς εργασίας&quot; της ΜΚΟ &quot;ΑΘΗΝΑ&quot; στα δημόσια νοσοκομεία της Αττικής, σελ. 
       iii) σχετικά με τα αποθεματικά και την ακίνητη περιουσία των καταργούμενων φορέων , του Οργανισμού Εργατικής Κατοικίας (ΟΕΚ) και του Οργανισμού Εργατικής Εστίας (ΟΕΕ), σελ. 
   β) Προς τον Υπουργό Υγείας: 
      i) σχετικά με το χρονοδιάγραμμα των διοικητικών αλλαγών στο χώρο της υγείας, σελ. 
       ii) σχετικά με την επίλυση των προβλημάτων  δυσλειτουργίας του Γενικού Νοσοκομείου Βόλου, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση επί του συνόλου  του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις»., σελ. 
2. Συζήτηση επί της αρχής των άρθρων και των τροπολογιών  του σχεδίου νόμου του Υπουργείου  Περιβάλλοντος, Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παραγράφου 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής»»., σελ. 

ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , σελ.                                                                                       ΝΑΚΟΣ Α. , σελ.                                                                                              ΤΡΑΓΑΚΗΣ  Ι. , σελ.
ΟΜΙΛΗΤΕΣ

Α. Επί διαδικαστικού θέματος:
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΝΑΚΟΣ Α. , σελ.

Β. Επί της αναφοράς σχετικά με τη λειτουργία της Ειδικής Κοινοβουλευτικής Επιτροπής:
ΓΚΟΚΑΣ Χ. , σελ.
ΚΑΚΛΑΜΑΝΗΣ Α. , σελ.
ΚΟΥΙΚ Τ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΟΙΚΟΝΟΜΟΥ Β. , σελ.
ΟΡΦΑΝΟΣ Γ. , σελ.
ΠΑΠΠΑΣ Χ. , σελ.
ΤΡΑΓΑΚΗΣ Ι. , σελ.
ΧΑΛΒΑΤΖΗΣ Σ. , σελ.

Γ. Επί της αναφοράς στην ποινική δίωξη του  επικεφαλή της ΕΛΣΤΑΤ:
ΚΟΥΙΚ Τ. , σελ.
ΠΑΠΠΑΣ Χ. , σελ.

Δ. Επί των  αναφορών και ερωτήσεων:
ΚΑΚΛΑΜΑΝΗΣ Α. , σελ.
ΚΑΚΛΑΜΑΝΗΣ Ν. , σελ.
ΚΑΤΣΩΤΗΣ Χ. , σελ.
ΛΥΚΟΥΡΕΝΤΖΟΣ Α. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΤΡΑΤΟΥΛΗΣ Δ. , σελ.
ΧΡΥΣΟΒΕΛΩΝΗ Μ. , σελ.

Ε. Επί του σχεδίου νόμου του Υπουργείου Παιδείας :
ΑΡΒΑΝΙΤΟΠΟΥΛΟΣ Κ. , σελ.

ΣΤ. Eπί  του σχεδίου νόμου του Υπουργείου Περιβάλλοντος , Ενέργειας και Κλιματικής Αλλαγής:
ΑΛΕΞΟΠΟΥΛΟΣ Α. , σελ.
ΑΠΟΣΤΟΛΟΥ Ε. , σελ.
ΓΚΟΚΑΣ Χ. , σελ.
ΖΑΡΟΥΛΙΑ Ε. , σελ.
ΘΕΟΠΕΦΤΑΤΟΥ Α. , σελ.
ΚΑΚΛΑΜΑΝΗΣ Α. , σελ.
ΚΕΓΚΕΡΟΓΛΟΥ Β. , σελ.
ΚΟΥΙΚ Τ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΚΡΗ Ρ. , σελ.
ΜΑΝΩΛΑΚΟΥ Δ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΟΡΦΑΝΟΣ Γ. , σελ.
ΣΥΡΜΑΛΕΝΙΟΣ Ν. , σελ.
ΤΣΟΥΚΑΛΗΣ Ν. , σελ.
ΤΣΟΥΜΑΝΗΣ Δ. , σελ.
ΦΟΥΝΤΑ Ν. , σελ.
ΨΥΧΑΡΗΣ Α. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΙ΄
Τρίτη 22 Ιανουαρίου 2013
Αθήνα, σήμερα στις 22 Ιανουαρίου 2013, ημέρα Τρίτη και ώρα 18.04΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β’ Αντιπροέδρου αυτής κ. ΑΘΑΝΑΣΙΟΥ ΝΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Αθανάσιο Πετράκο, Βουλευτή Μεσσηνίας, τα ακόλουθα: 
	Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στους εργαζομένους στις ανασκαφές της Γόρτυνας, στους οποίους δεν έχει καταβληθεί κανένας μισθός από την ημερομηνία πρόσληψής τους.
2) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε επιστολή του κ. Παύλου Μπαριτάκη προς τον Υπουργό Δημόσιας Τάξης και Προστασίας του Πολίτη κ. Δένδια, σχετικά με την καταστροφική πυρκαγιά του Δήμου Βιάννου και την κατάργηση του Πυροσβεστικού Σταθμού της περιοχής.
3) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  το Δημοτικό Συμβούλιο του Δήμου Μεσσήνης καταγγέλλει τον προπηλακισμό  δημοτών από ομάδα αθιγγάνων και παραθέτει τις προτάσεις του για την αντιμετώπιση του προβλήματος.
4) Ο Βουλευτής Ευβοίας κ. ΝΙΚΟΛΑΟΣ ΜΙΧΟΣ κατέθεσε αναφορά με την οποία  ο Δήμαρχος Καρύστου Νομού Ευβοίας διαμαρτύρεται για την αναστολή λειτουργίας της ΔΟΥ Καρύστου.
5) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  η Ένωση Τεχνικών-Χειριστών Υπαλλήλων ΟΛΠ, η Ένωση Μονίμων και  Δοκίμων Λιμενεργατών ΟΛΠ, η Ένωση Μονίμων Υπαλλήλων ΟΛΠ και ο Σύνδεσμος Εποπτών-Αρχιεργατών ΟΛΠ επισημαίνει τις συνέπειες που θα προκύψουν από την αναστολή λειτουργίας των υποκαταστημάτων ΙΚΑ-ΕΤΑΜ Καμινίων και Αγίας Σοφίας και παραθέτουν τις προτάσεις τους για τον περιορισμό των προβλημάτων λειτουργίας τους.
6) Ο Βουλευτής Β΄ Αθηνών κ. ΗΛΙΑΣ ΠΑΝΑΓΙΩΤΑΡΟΣ κατέθεσε αναφορά με την οποία η Συνδικαλιστική Νοσηλευτική Ομοσπονδία Θεσσαλονίκης του ΕΣΥ αιτείται την καταβολή των δεδουλευμένων στους νοσηλευτές του Ψυχιατρικού Νοσοκομείου Θεσσαλονίκης.
7) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στο αίτημα της Περιφέρειας Κρήτης για επίλυση των προβλημάτων της ένταξης παραγωγών στη βιολογική γεωργία και κτηνοτροφία. 
8) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία  η Ένωση Αγροτικών Συνεταιρισμών Νεμέας Νομού Κορινθίας αιτείται την παροχή διευκρινίσεων στο θέμα των συγχωνεύσεων ή των μετατροπών των αγροτικών συνεταιρισμών.
9) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία  ο Δήμος Λουτρακίου - Αγίων Θεοδώρων Νομού Κορινθίας εκφράζει την αντίθεσή του στη διαφαινόμενη παύση λειτουργίας των Αστυνομικών Τμημάτων Λουτρακίου και Αγίων Θεοδώρων.
10) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στις αντιδράσεις του Εργατικού Κέντρου Ηρακλείου Κρήτης για τη μεταστέγαση των υπηρεσιών του ΙΚΑ Νέας Αλικαρνασού.
11) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία  η Ομοσπονδία Λειτουργών Τεχνικής Επαγγελματικής Εκπαίδευσης αιτείται τον άμεσο επανακαθορισμό του χρόνου υποβολής εκδήλωσης ενδιαφέροντος και την εκτεταμένη δημοσιοποίηση του προγράμματος «Μαθητεία».
12) Ο Βουλευτής Πιερίας κ. ΓΕΩΡΓΙΟΣ ΚΩΝΣΤΑΝΤΟΠΟΥΛΟΣ κατέθεσε αναφορά με την οποία κάτοικοι του Δημοτικού Διαμερίσματος Πλαταμώνα του Δήμου Δίου-Ολύμπου του Νομού Πιερίας εκφράζουν την αντίθεσή τους στη μετατόπιση της χάραξης του άξονα τοποθέτησης του κεντρικού αγωγού φυσικού αερίου υψηλής πίεσης στον Πλαταμώνα.
13) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία αιτείται τη διερεύνηση όλων των δυνατοτήτων, ώστε να μην προστεθούν νέα εμπόδια στον τουρισμό.
14) Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία  η Γενική Συνέλευση των Μαθητών ΕΠΑΣ Καρδίτσας επισημαίνει το γεγονός της υπολειτουργίας της σχολής λόγω έλλειψης διδακτικού προσωπικού.
15) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  το Επιμελητήριο Δωδεκανήσου αιτείται την υιοθέτηση προτάσεών του σχετικά με τους κανόνες που διέπουν την  ίδρυση, λειτουργία και αδειοδότηση των Κέντρων Ξένων Γλωσσών και των Φροντιστηρίων Μέσης Εκπαίδευσης.
16) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Σύλλογος Γονέων και Κηδεμόνων του Γυμνασίου Πομπίας Νομού Ηρακλείου αιτείται την άμεση κάλυψη των κενών θέσεων εκπαιδευτικού προσωπικού.
17) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμος Αρχανών - Αστερουσίων Νομού Ηρακλείου παραθέτει τις προτάσεις του για το πρόγραμμα «Βοήθεια στο σπίτι» και τις θέσεις του σχετικά με τις κοινωνικές δομές στην τοπική αυτοδιοίκηση και τα κριτήρια ένταξης στο πρόγραμμα «Κατ΄οίκον φροντίδα συνταξιούχων».
18) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην αναστολή λειτουργίας της ΔΟΥ Μοιρών-Τυμπακίου Κρήτης.
19) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο κ. Ευάγγελος Γιαννόπουλος αιτείται την ακύρωση όλων των πράξεων επιβολής προστίμων σε λήπτες εικονικών ή πλαστών τιμολογίων επιχειρήσεων που φορολογούνται με τεκμαρτό.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Τριτέκνων Περιφέρειας Νομού Αττικής εκφράζει τη διαμαρτυρία του για την αφαίρεση ορισμένων δικαιωμάτων από τις πολυμελείς οικογένειες με τρία τέκνα, που προωθούνται στο νέο φορολογικό νομοσχέδιο.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θωμάς Σοπιλίδης εκφράζει την αντίθεσή του στις διατάξεις του νέου φορολογικού νομοσχεδίου, που οδηγούν σε νέκρωση τις κοινωνικές συνεταιριστικές επιχειρήσεις.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Βιοτεχνικών Σωματείων Θεσσαλονίκης εκφράζει τη διαμαρτυρία της για το νέο φορολογικό νομοσχέδιο, επισημαίνοντας τις επιπτώσεις που θα προκαλέσουν οι ρυθμίσεις του στις μικρές και  μεσαίες επιχειρήσεις.  
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Δήμαρχος Δυτικής Αχαΐας επισημαίνει την ανάγκη θωράκισης της οικονομικής αυτοτέλειας των δήμων της χώρας.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Πατρών αιτείται να προβεί ο ΕΟΠΥΥ σε πλήρη εξόφληση όλων των ληξιπρόθεσμων οφειλών προς τους ελεύθερους επαγγελματίες ιατρούς και εκφράζει τη διαμαρτυρία του για την επιχειρούμενη διαβούλευση του σχεδίου ποιότητας των εργαστηρίων από τον ΕΟΠΥΥ.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Επιστημονικός και Επαγγελματικός Σύλλογος Μηχανικών Ανακαίνισης και Αποκατάστασης Κτηρίων αιτείται τη συνδρομή της πολιτείας για την προάσπιση των επαγγελματικών δικαιωμάτων των μελών του.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Εργαζομένων στα Πετρελαιοειδή Διυλιστήρια και Χημική Βιομηχανία αιτείται άμεση συνάντηση με τον Υπουργό Εργασίας, Κοινωνικής Ασφάλισης και Πρόνοιας, ώστε να εκθέσει τις θέσεις της για σειρά ζητημάτων που απασχολούν τον κλάδο.
27) Οι Βουλευτές Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  το Διοικητικό Συμβούλιο του Ορφανοτροφείου Θηλέων Λαμίας αιτείται την τροποποίηση των διατάξεων που αφορούν το φόρο ακίνητης περιουσίας νομικών προσώπων, ώστε να διασφαλιστεί  η απρόσκοπτη λειτουργία του ιδρύματος.
28) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Σωματείο Εργατοτεχνιτών και Εργαζομένων στην Ενέργεια Δυτικής Μακεδονίας παραθέτει τα αιτήματα των εργαζομένων στην Εργολαβία Ρουμελιώτη, εν όψει της απεργιακής κινητοποίησης στις 21-1-2013.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος καταγγέλλει την αντιδημογραφική και αντιοικογενειακή πολιτική της Κυβέρνησης που προωθείται με το νέο φορολογικό νομοσχέδιο.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Πωλίνα Τσάμη αιτείται την επίλυση θέματός της που αφορά την κρίση της ως διευθύντριας  στην Υπηρεσία της.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ηλίας Αλεξάνδρου αιτείται τη συνδρομή των ιατρών και της διοίκησης του «Ωνασείου Καρδιοχειρουργικού Κέντρου» για την πραγματοποίηση σωτήριας για τη ζωή του επέμβασης.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Ιατρών ΕΟΠΥΥ επισημαίνει το γεγονός της αυξανόμενης αποχώρησης ιατρών από τον ΕΟΠΥΥ, με αποτέλεσμα να μένουν χιλιάδες ασφαλισμένοι χωρίς ιατρική φροντίδα.
33) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  η Ένωση Απόστρατων Αξιωματικών Στρατού Νομού Κορινθίας αιτείται τη συνέχιση λειτουργίας της ΛΑΦ Κορίνθου ως Λέσχης της Φρουράς του Νομού και τη μη παραχώρησή της στο Δήμο για τη στέγαση υπηρεσιών του Πανεπιστημίου Πελοποννήσου.
34) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος αιτείται την υιοθέτηση προτάσεών της σχετικά με τις προϋποθέσεις εγγραφής και μετεγγραφής πολύτεκνων και τέκνων πολύτεκνων οικογενειών στο υπό ψήφιση σχέδιο νόμου του Υπουργείου Παιδείας, Θρησκευμάτων και Πολιτισμού και Αθλητισμού.
35) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμαρχος Θήρας Νομού Κυκλάδων αιτείται την επίλυση του θέματος των οικοδομικών αδειών των σεισμοπλήκτων της νήσου.
36) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Πρόεδρος της Ένωσης Συνεταιρισμών Θηραϊκών Προϊόντων αιτείται την παράταση της διάρκειας αποπληρωμής των άτοκων δανείων για την παραγωγή της σταφυλικής παραγωγής 2009-2010.
37) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Σύνδεσμος Κοινωνικών Λειτουργών Ελλάδος αιτείται τη λήψη όλων των απαραίτητων μέτρων για τη συνέχιση της λειτουργίας των δομών, ώστε να διασφαλιστεί η εύρυθμη λειτουργία των Κέντρων Ημερήσιας Φροντίδας Ηλικιωμένων και των Κέντρων Διημέρευσης και Ημερήσιας Φροντίδας των Δήμων.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Πρόληψης και Βοήθειας Παιδιών Μεσογειακής Αναιμίας «Πάτρα 1982» αιτείται τη χορήγηση φαρμάκων  με μηδενική συμμετοχή στους πάσχοντες από θαλασσαιμία, ενώ παράλληλα εκφράζει την ανησυχία του για τη μείωση των Κέντρων Μοριακού Ελέγχου.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανεξάρτητη Κίνηση Στρατιωτικών, η Ανεξάρτητη Ένωση Απόστρατων Ενόπλων Δυνάμεων, ο Πολιτιστικός Μορφωτικός Σύλλογος Αποφοίτων Σχολών Υπαξιωματικών Πολεμικού Ναυτικού και ο Σύνδεσμος Αποφοίτων ΣΣΑΣ εκφράζουν τη διαμαρτυρία τους για τις πολλαπλές μειώσεις μισθών και συντάξεων στους στρατιωτικούς και στους συνταξιούχους στρατιωτικούς, αντίστοιχα.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Υπαλλήλων της Βουλής εκφράζει τη διαμαρτυρία του για τις επικείμενες μειώσεις των αποδοχών των υπαλλήλων της Βουλής.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιώργος Καραγιώργος αιτείται την επίλυση του ζητήματος  αναγνώρισης του ΤΕΓ Κορνβεστχάιμ της Γερμανίας.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις αντιδράσεις που προκάλεσε στους αιρετούς εκπροσώπους της Αχαΐας και της Ηλείας η γνωστοποίηση ότι  η Ολυμπία Οδός θα σταματήσει στην Πάτρα. 
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον επίσημο δικτυακό τόπο του ΔΗΠΕΘΕ Πάτρας, ο οποίος έπαψε ξαφνικά να υφίσταται, με αποτέλεσμα να μην υπάρχουν πλέον διαθέσιμα τα αρχεία που είχαν αναρτηθεί σε αυτόν.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ταλαιπωρία που υπέστη η μητέρα ενός άρρωστου παιδιού στο Καραμανδάνειο Νοσοκομείο Παίδων.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ανεκμετάλλευτο Μέγαρο Λόγου και Τέχνης του Δήμου Πατρέων και σε προτάσεις που παρατίθενται για την εκμετάλλευσή του από άλλες υπηρεσίες του δήμου.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον προβληματισμό του κ. Ιωάννη  Σταυρόπουλου σχετικά με το υψηλό ποσοστό ΦΠΑ και τα προβλήματα που έχουν δημιουργηθεί σε επιχειρήσεις του Νομού Αχαΐας.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  τα Ελληνικά Εργοστάσια Παραγωγής Φωτοβολταϊκού Εξοπλισμού παραθέτουν τις θέσεις τους σχετικά με τα προβλήματα επιβίωσης των εταιρειών «SILCIO A.E.» και «SOLAR CELLS HELLAS A.E.», καθώς  και την πρότασή τους για επίλυση των θεμάτων αυτών με νομοθετική ρύθμιση.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Επιμελητήριο Βοιωτίας αιτείται την τροποποίηση της διάταξης της πράξης νομοθετικού περιεχομένου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων, η οποία οδηγεί στην ουσιαστική αποδυνάμωση και κατάργηση των Επιμελητηρίων της χώρας. 
49) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  το Τμήμα Προγραμματισμού Οργάνωσης και Πληροφορικής διαμαρτύρεται για την καταβολή του μη επιλέξιμου ΦΠΑ από ιδίους πόρους των ΔΕΥΑ.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Ελληνικού Βιβλίου αιτείται να μην περιληφθεί διάταξη, στο υπό ψήφιση νομοσχέδιο του Υπουργείου Οικονομικών, η οποία θα επιβάλλει σε όλους τους πνευματικούς δημιουργούς την έκδοση δελτίου παροχής υπηρεσιών για τις αμοιβές που θα λαμβάνουν.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Χρήστος Ψώρρας αιτείται τη στήριξη των ενεργών στελεχών των Ενόπλων Δυνάμεων, αποφοίτων Ναυτικών ΤΕΕ Τομέα Πλοιάρχων, ώστε να έχουν τη δυνατότητα να λάβουν δίπλωμα Πλοιάρχου Α΄ τάξεως.
52) Η Βουλευτής Ηλείας κ. ΕΥΣΤΑΘΙΑ( ΕΦΗ) ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε αναφορά με την οποία  οι εργολάβοι δακοκτονίας του Νομού Ηλείας αιτούνται την επίλυση του θέματος της πληρωμής τους για έργο που εκτέλεσαν στην Περιφερειακή Ενότητα Ηλείας.
53) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  ο Πρόεδρος της Τοπικής Κοινότητας Πλατανιάς αιτείται την εξαίρεση του οικισμού «Γερακάρι» από τον προσδιορισμό της φορολογητέας αξίας ακινήτων.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Κελάρης εκφράζει τη διαμαρτυρία του για το γεγονός ότι ο πολίτης καλείται να πληρώσει τα έξοδα της γέννας σε δημόσιο νοσοκομείο, ενώ οι εκτρώσεις πραγματοποιούνται δωρεάν.
55) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  η Διεύθυνση Αγροτικής Οικονομίας και Κτηνιατρικής της  Περιφερειακής Ενότητας Πέλλας επισημαίνει τα προβλήματα που δημιουργούνται στις εξαγωγές οπωροκηπευτικών προϊόντων από τη διακοπή των, εκτός ωραρίου, ποιοτικών και φυτοϋγειονομικών ελέγχων των γεωπόνων.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Φορείς της Περιφέρειας Δυτικής Ελλάδος εκφράζουν τη διαμαρτυρία τους για το κλείσιμο του Τομέα Αποκατάστασης Σεισμοπλήκτων στην Πάτρα, του Τομέα Αποκατάστασης Πυρόπληκτων στον Πύργο καθώς και των Περιφερειακών Τεχνικών Υπηρεσιών της Γενικής Γραμματείας Δημοσίων Έργων. 
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Εταιρειών Εμπορίας Πετρελαιοειδών παραθέτει τις προτάσεις του σχετικά με το ζήτημα της εξίσωσης του ειδικού φόρου κατανάλωσης των πετρελαίων κίνησης και θέρμανσης.
58) Ο Βουλευτής Σερρών κ. ΜΑΡΚΟΣ ΜΠΟΛΑΡΗΣ κατέθεσε αναφορά με την οποία  η ΄Ενωση Αποφοίτων Εθνικής Σχολής Δημόσιας Διοίκησης και Τοπικής Αυτοδιοίκησης αιτείται την ανάκληση της υπουργικής απόφασης: «Ρύθμιση ειδικότερων θεμάτων διαδικασίας και κριτηρίων κινητικότητας υπαλλήλων κατά το άρθρο πρώτο, παράγραφος Ζ (υποπαράγραφοι Ζ.1. και Ζ.2.) του ν.4093/2012».
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Παναγιώτης Σίμωσης αιτείται την επανεξέταση του θέματος της κατάργησης της υποχρεωτικότητας της εγγραφής των επιχειρήσεων στα Επιμελητήρια.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι Πολύτεκνοι Πάτρας Νομού Αχαΐας αιτείται τη στήριξη της πολιτείας για την κατοχύρωση των δικαιωμάτων των πολυτέκνων που αφορούν θέματα εγγραφών και μετεγγραφών τους σε Σχολές ΑΕΙ και ΤΕΙ.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 4685/03-12-2012 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. ΓΚΕ 1000082/ΕΞ 2013/1822/02-01-2013 έγγραφο από τον Υφυπουργό Οικονομικών  η ακόλουθη απάντηση:
2. Στην με αριθμό 5121/13-12-2012 ερώτηση του Βουλευτή κ. Γεωργιάδη Σπυρίδωνος - Αδώνιδος δόθηκε με το υπ’ αριθμ. Δ1/Γ/25809/31-12-2012 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΑΝΑΦΟΡΩΝ ΚΑΙ ΕΡΩΤΗΣΕΩΝ
Θα συζητηθεί η τρίτη με αριθμό 1766/6-12-2012 αναφορά πρώτου κύκλου του πρώην Προέδρου της Βουλής και Βουλευτή Β΄ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επιτάχυνση της υπογραφής υπουργικής απόφασης σχετικής με τη χρηματοδότηση των Στεγών Υποστηριζόμενης Διαβίωσης.
Στην αναφορά του κυρίου συναδέλφου θα απαντήσει ο Υφυπουργός, κ. Νικόλαος Παναγιωτόπουλος.
Το λόγο έχει ο πρώην Πρόεδρος της Βουλής, κ. Απόστολος Κακλαμάνης, για δύο λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, έφερα στην Ολομέλεια αυτό το θέμα που αφορά μία μεγάλη ομάδα από το σύνολο του δοκιμαζόμενου πληθυσμού της χώρας. Πάρα πολλοί άνθρωποι αντιμετωπίζουν δραματικές καταστάσεις σήμερα. Σ’ αυτούς περιλαμβάνεται και η ομάδα των αναπήρων και των οικογενειών τους, που αντιμετωπίζουν τραγικές καταστάσεις. Μέσα σ’ αυτήν την ομάδα είναι τα άτομα με νοητική υστέρηση και οι οικογένειές τους. 
Οι οικογένειες αυτές δεν αφέθηκαν στη μέριμνα της πολιτείας. Ακόμα και σήμερα όλοι λέμε το κράτος να κάνει εκείνο, το κράτος να κάνει το άλλο, αλλά όλοι ανασκουμπώθηκαν μπροστά στο πρόβλημα.  Γύρω στο ’80, κυρίως μετά το ’82, η συγκεκριμένη οργάνωση, «Το Εργαστήρι», γονιών που έχουν παιδιά με νοητική υστέρηση, προχώρησε. Αυτοί οι άνθρωποι, λοιπόν, σκέφτηκαν όχι μόνο τώρα πώς να βοηθήσουν αυτά τα παιδιά, αλλά και πώς να εξασφαλίσουν το μέλλον τους, όταν οι ίδιοι δεν θα είναι πλέον στη ζωή.
Αυτό που ζητούν είναι το πρόγραμμα για τις Στέγες Υποστηριζόμενης Διαβίωσης, το οποίο με χρηματοδότηση του ΕΣΠΑ, με μερική κάλυψη της δαπάνης, κάλυψε σχεδόν δύο χρόνια. Έτσι λέγονται αυτοί οι φορείς που είναι ενωμένοι σε μια ομοσπονδία, ένα σύνδεσμο όλων αυτών των οργανώσεων. Είναι μια δράση της ίδιας της κοινωνίας, που αξίζει να υποστηριχθεί. 
Το Υπουργείο Εργασίας είναι εν μέρει αρμόδιο, γιατί εδώ το θέμα είναι οικονομικό. Είναι προφανές ότι αυτό που ζητώ από τον κύριο Υπουργό είναι αυτή η έκδοση της απόφασης, για την οποία είναι συναρμόδιος και ο παρακείμενος Υπουργός Υγείας. Εγώ σήμερα ερωτώ τον Υπουργό Εργασίας. Δείτε με το Υπουργείο Οικονομικών πώς θα συνεχιστεί αυτό το πρόγραμμα, γιατί τελειώνει στο τέλος αυτού του μηνός. Και θα είναι κρίμα. Κάνουν ένα σωρό εκδηλώσεις. Δεν ξέρω αν έχετε επισκεφθεί εγκαταστάσεις στα Άνω Λιόσια και σε άλλες περιοχές. Αξίζει πραγματικά. Είναι και ένα κίνητρο, λέω εγώ, για την  υπόλοιπη κοινωνία, να δούμε πώς η αλληλεγγύη εκδηλώνεται σε όλα τα πλήθη των συμπολιτών μας που πάσχουν. 
Ας κοιτάζουμε εκεί που έχουμε ήδη κάποιες δομές να τις στηρίξουμε, για να μην καταρρεύσουν.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός κ. Νικόλαος Παναγιωτόπουλος.
Έχετε το λόγο για τρία λεπτά, κύριε Υπουργέ.</ChairmanSpeech>
 <Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είναι γεγονός, κύριε Πρόεδρε, ότι οι θεσμοί αυτοί πρέπει να υποστηριχθούν πλήρως. Το έχουμε κάνει ως Υπουργείο Εργασίας όσον αφορά στις Στέγες Υποστηριζόμενης Διαβίωσης, τις λεγόμενες ΣΥΔ, στηρίζοντας δυναμικά τη δημιουργία τους, προτείνοντας την ένταξη των δράσεων αυτών για την ανέγερση, οργάνωση και λειτουργία των ΣΥΔ μέσα από το ΕΣΠΑ 2007-2013. 
Όντως είναι μια έκφραση στην πράξη της κοινωνικής αλληλεγγύης, της κοινωνικής φροντίδας. Όλες αυτές τις δράσεις και τις πολιτικές πρέπει να τις υποστηρίζουμε. Καλό είναι να τις εντάξουμε κάτω από ένα ενιαίο σχέδιο. Αυτή είναι άλλη μια, θα έλεγα, φιλόδοξη προσπάθεια που κάνει αυτήν τη στιγμή το Υπουργείο μας. Το σκεπτικό είναι δεδομένο. Πρέπει οι ΣΥΔ να κρατηθούν σε λειτουργία. 
Από εκεί και πέρα, να πω κάποια συγκεκριμένα πράγματα όχι σε διαφορετικό μήκος κύματος απ’ αυτά που ήδη έχετε θέσει υπ’ όψιν μας. Στο πλαίσιο του ΕΠΑΝΑΔ, στην κατηγορία «παρεμβάσεων πρόληψης για αντιμετώπιση κοινωνικού αποκλεισμού ευπαθών ομάδων του πληθυσμού», εντάχθηκαν και χρηματοδοτήθηκαν προτάσεις για την οργάνωση και λειτουργία αυτών των Στεγών Υποστηριζόμενης Διαβίωσης ατόμων με αναπηρία, όπως οικοτροφεία και διαμερίσματα. Πρόκειται για την προσπάθεια στην πράξη εξασφάλισης αξιοπρεπών συνθηκών διαβίωσης ατόμων με αναπηρίες, που δεν μπορούν να διαβιώσουν αυτόνομα, χωρίς κατάλληλη υποστήριξη και πολλές φορές και ατόμων που στερούνται της υποστήριξης του οικογενειακού περιβάλλοντος. 
Έτσι, λοιπόν, «έτρεξε» αυτό το πρόγραμμα, όπως όλα τα παρόμοιας φύσης προγράμματα που χρηματοδοτούνται από το ΕΣΠΑ, από κοινοτικούς πόρους, δηλαδή. 
Το πρόβλημα είναι, όταν εκπνέει πλέον η θητεία τους ή το χρονικό διάστημα λειτουργίας τους, ότι πρέπει το κράτος να έρθει και να παρέμβει για την εξασφάλιση της χρηματοδότησής τους, που θα συνεπάγεται και εξασφάλιση της συνέχειας στη λειτουργία τους. Το ίδιο πράγμα έγινε και με το πρόγραμμα «Βοήθεια στο Σπίτι». 
Επίκειται, όντως, η έκδοση μιας κοινής υπουργικής απόφασης των Υπουργών Υγείας, του παρακειμένου Υπουργού κ. Λυκουρέντζου, Εργασίας και Οικονομικών, η οποία προβλέπεται από τη νομοθετική διάταξη. Υπάρχει η νομοθετική ρύθμιση που θεσπίζει το ειδικό νοσήλιο-τροφείο, το οποίο θα καταβάλλεται στις Στέγες Υποστηριζόμενης Διαβίωσης από τους ασφαλιστικούς φορείς. Έτσι διασφαλίζεται η συνέχεια της χρηματοδότησης αυτού του θεσμού. 
Υπάρχει μια καθυστέρηση σε ό,τι αφορά την έκδοση αυτής της συγκεκριμένης ΚΥΑ. Αυτή οφείλεται, κατ’ αρχάς, στις γενικότερες μεταρρυθμίσεις που λαμβάνουν χώρα αυτήν τη στιγμή στο χώρο της υγείας και της πρόνοιας και -ας μην κρυβόμαστε- οφείλεται και στη δυσκολία να βρεθούν οι απαραίτητοι πόροι που πρέπει να καταβάλλουν οι ασφαλιστικοί οργανισμοί.
Εκπεφρασμένη βούληση του Υπουργείου είναι να στηριχθεί αυτός ο θεσμός. Γι’ αυτό, άλλωστε, υποστηρίχθηκε κατ’ αρχάς μέσα από το ΕΣΠΑ. Το ζήτημα είναι να προχωρήσουμε ακόμη και μέσα σε αυτόν το μήνα –και το γνωρίζει η πολιτική ηγεσία του Υπουργείου- στην έκδοση αυτής της ΚΥΑ. 
Βέβαια, όπως ξέρετε καλύτερα από εμένα, πρέπει να δοθεί το «πράσινο φως» και από αυτούς που έχουν τα λεφτά, δηλαδή, εν προκειμένω, από το Υπουργείο Οικονομικών. Βρισκόμαστε σε συνεννόηση με το Υπουργείο Οικονομικών, για να ξεπεράσουμε αυτά τα προβλήματα. Αν αποφασίσουμε από κοινού και δεχθούμε ότι αυτός ο θεσμός αξίζει τον κόπο να υποστηριχθεί, νομίζω ότι θα βρούμε τα περαιτέρω και θα παρθούν οι αποφάσεις για να εξασφαλιστεί, όπως πολύ σωστά υπογραμμίζετε, η συνέχισή του.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο πρώην Πρόεδρος της Βουλής κ. Απόστολος Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, είναι γεγονός ότι είναι η πρώτη φορά που δέχομαι απάντηση από Υφυπουργό και όχι από τον κατά το Σύνταγμα και τον Κανονισμό αρμόδιο να απαντήσει Υπουργό. Διότι το Υπουργικό Συμβούλιο, οι Υπουργοί ερωτώνται και ελέγχονται στη Βουλή. Όμως, ο κ. Παναγιωτόπουλος πράγματι δίνει δείγματα στην όλη του παρουσία εδώ, που ομολογώ ότι αφοπλίζουν οποιαδήποτε διάθεση αμφισβήτησης, όπως αυτή που προανέφερα.
Αυτό που θέλω να τονίσω όμως -και παρακαλώ να το χρησιμοποιήσετε, κύριε Υπουργέ, στο «μέγα αυθέντη» της χώρας, τον κ. Στουρνάρα- είναι ότι, όταν εσυζητείτο το συνταξιοδοτικό, το ΠΑΣΟΚ -ειδικώς για τις περικοπές που ήταν να γίνουν στα άτομα με βαριές αναπηρίες- επέμεινε στην πρότασή του και ο κ. Στουρνάρας εδέχθη, εφόσον θα δεχόμεθα και μια αντίστοιχη μείωση των συντάξεων των Βουλευτών. Και το δεχθήκαμε, το δέχθηκε ολόκληρο το Κοινοβούλιο. Το αναφέρω αυτό, για να ακουστεί, αν και δεν πρόκειται να φτάσει στα αυτιά των απλών πολιτών, που χειραγωγούνται από τη δημαγωγία των διαφόρων μιντιακών συμφερόντων, ότι αυτό εδώ απεφασίσθη. 
Επίσης, θέλω να σας πω ότι, όπως πολύ σωστά είπατε για το πρόγραμμα «Βοήθεια στο Σπίτι», πρέπει στο ίδιο πνεύμα να κινηθούμε και εδώ, διότι ο ίδιος νόμος, ο ν.3918, στο άρθρο 46 προβλέπει την έκδοση αυτής της απόφασης. 
Πρέπει να ξέρετε, κύριε Πρόεδρε, ότι μόλις το 40% της δαπάνης καλύπτεται από αυτήν την επιχορήγηση, που μετά έγινε πρόγραμμα στο πλαίσιο του ΕΣΠΑ και από τα ασφαλιστικά ταμεία. Το 60% το καλύπτουν οι οικογένειες και φυσικά η κοινωνία, η οποία τώρα όλο και λιγότερο είναι σε θέση –βεβαίως, νομίζω ότι πρέπει πάντα να προσπαθούμε- να βοηθήσει με δωρεές, χορηγίες και άλλα τέτοια μέτρα.
Άρα, κύριε Υπουργέ, κατεπείγει. Και επειδή τελειώνει αυτόν το μήνα το πρόγραμμα, θα είναι αμαρτία από το Θεό και από τους ανθρώπους, για παράδειγμα, στα Άνω Λιόσια, όπου συνήθως πηγαίνω εγώ, να δω αυτά τα άτομα να κοιτάζουν εμένα και όλους μας με απόγνωση.
Ευχαριστώ.</Speech>                                                      
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα είμαι πολύ σύντομος, κύριε Πρόεδρε.
Οπωσδήποτε οι συνθήκες αλλάζουν. Έχω πει -και συνεχίζω να το λέω με κάθε σοβαρότητα και σε κάθε τόνο και από κάθε Βήμα- ότι η δημοσιονομική προσαρμογή και η σοβαρότατη προσπάθεια που γίνεται -με τις γνωστές δυσχέρειες- έχει τη δική της σημασία, αλλά επίσης τη δική της σημασία έχει και η ταυτόχρονη διατήρηση της κοινωνικής συνοχής. Η διατήρηση της κοινωνικής συνοχής, κατά την προσωπική μου άποψη -και όχι μόνο- θα μπορέσει να υπάρξει όταν προσφερθούν και ανάσες, μέτρα ανακούφισης, στις πιο ευπαθείς κοινωνικές ομάδες, που βιώνουν κατά το χειρότερο τρόπο τις συνέπειες όλων αυτών που συμβαίνουν αυτήν τη στιγμή στην Ελλάδα και έξω από την Ελλάδα.
Έχει τη δική του σημασία το εξής, θα μου επιτρέψετε να το πω: Στο οικονομικό forum του Νταβός, που γίνεται κάθε χρόνο, για πρώτη φορά φέτος θα συζητηθεί και η κοινωνική ατζέντα. Η συζήτηση, δηλαδή, δεν θα περιοριστεί μόνο στις αναλύσεις των οικονομολόγων και των «γκουρού» της παγκόσμιας οικονομίας, αυτών που προτάσσουν τις προσπάθειες για δημοσιονομική προσαρμογή, τήρηση των προγραμμάτων, τον ορθό δημοσιονομικό λόγο -αν μου επιτραπεί η έκφραση- αλλά για πρώτη φορά θα επεκταθεί και σε θέματα στήριξης της κοινωνίας.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πάντως, έως τώρα στο Νταβός κοίταζαν πώς θα περιοριστεί το κοινωνικό κράτος.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Βλέπετε, όμως, ότι για πρώτη φορά η ατζέντα περιλαμβάνει και αυτό. Δεν ξέρω αν το διαβάσατε και εσείς σε κυριακάτικο φύλλο προχθές. Έχει τη δική του σημασία. Οδηγεί σ’ αυτό που είπα, ότι οι συνθήκες αλλάζουν και πρέπει οι ηγεσίες να προσαρμόζονται στις συνθήκες που αλλάζουν.
Επομένως οι Στέγες Υποστηριζόμενης Διαβίωσης, οι ΣΥΔ, πρέπει να διατηρηθούν. Για να γίνει αυτό, πρέπει να βρεθεί η χρηματοδότηση. Η χρηματοδότηση αυτή πρέπει να προέλθει, πλέον, από κρατικούς πόρους. Υπάρχει το θεσμικό πλαίσιο, αφού έχει νομοθετηθεί και πρέπει να υπάρξει και η σχετική κυβερνητική κοινή υπουργική απόφαση, διότι κατ’ εμέ θα ήταν μνημείο ασυνέπειας να εκδοθεί μια κοινή υπουργική απόφαση και να μην μπορεί να εφαρμοστεί στην πράξη. 
Εφόσον, λοιπόν, υπάρχει πολιτική βούληση, από εκεί και πέρα νομίζω ότι είναι θέμα πιέσεων και χρόνου, προκειμένου και αυτό να προκύψει και να έχουμε αυτήν την ωφέλεια και στην πράξη, στη βάση, στην ανάγκη. Αυτό είναι  που προσπαθούμε και εμείς να κάνουμε ως Υπουργείο Εργασίας και εγώ ως Υφυπουργός με αρμοδιότητα την πρόνοια. Επομένως υπάρχει ένας λόγος που σας απαντώ και εγώ απ’ αυτό το Βήμα ως Υφυπουργός Εργασίας αρμόδιος για την πρόνοια.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο Βουλευτής του ΠΑΣΟΚ κ. Ιωάννης Μανιάτης ζητεί άδεια ολιγοήμερης απουσίας για μετάβαση στο εξωτερικό από 23 έως 25 Ιανουαρίου 2013. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Η Βουλή ενέκρινε τη ζητηθείσα άδεια.
Η δεύτερη με αριθμό 5188/14-12-2012 ερώτηση πρώτου κύκλου του Βουλευτή Φθιώτιδος του Συνασπισμού Ριζοσπαστικής Αριστεράς–Ενωτικού Κοινωνικού Μετώπου&#160;κ.&#160;&#160; Βασιλείου Κυριακάκη προς την Υπουργό Τουρισμού, σχετικά με την αξιοποίηση των Ιαματικών Πηγών του Νομού Φθιώτιδος, δεν θα συζητηθεί λόγω κωλύματος της κυρίας Υπουργού και διαγράφεται.
Θα συζητηθεί τώρα η έβδομη με αριθμό 4951/10-12-2012 ερώτηση πρώτου κύκλου του&#160;Βουλευτή Β´ Αθήνας του Κομμουνιστικού Κόμματος Ελλάδας&#160;κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα των εργαζόμενων του προγράμματος «κοινωφελούς εργασίας» της ΜΚΟ «ΑΘΗΝΑ» στα δημόσια νοσοκομεία της Αττικής.
Στην ερώτηση θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος.
Ορίστε, κύριε Κατσώτη, έχετε το λόγο για δύο λεπτά.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε.
Είπε προηγουμένως ο Υπουργός ότι είναι αρμόδιος για την πρόνοια, ωστόσο ο Υπουργός Εργασίας φαίνεται ότι απαξιοί να έρθει εδώ και να απαντήσει για θέματα της αρμοδιότητάς του. Διαπιστώνεται ότι ασχολείται με άλλα ζητήματα -να ικανοποιήσει τις ανάγκες και τα αιτήματα των επιχειρηματικών ομίλων- και δεν έρχεται εδώ να ακούσει τα προβλήματα των εργαζομένων.
Οι εκατοντάδες, λοιπόν, εργαζόμενοι των προγραμμάτων κοινωφελούς εργασίας, που προσλήφθηκαν μέσω της ΜΚΟ «ΑΘΗΝΑ» και εργάζονται στις δημόσιες μονάδες υγείας αντιμετωπίζουν σοβαρότατα προβλήματα. Όλοι αυτοί εργάζονται με μισθούς πείνας και χωρίς εργασιακά δικαιώματα, αφού εξαναγκάζονται σε συμβάσεις που δεν προβλέπουν άδειες ανάπαυσης, ασθένειας, αναγνώριση πτυχίου και προϋπηρεσία.
Πληρώνονται με σοβαρές καθυστερήσεις. Είναι γνωστό ότι η ΜΚΟ «ΑΘΗΝΑ» στις διαμαρτυρίες των εργαζομένων απαντά ότι για τις καθυστερήσεις φταίνε οι κρατικές υπηρεσίες. 
Αναφέρονται επιπλέον οι περιπτώσεις στις οποίες  η ασφαλιστική κάλυψη των εργαζομένων δεν αντιστοιχεί στην ειδικότητα με την οποία προσελήφθησαν. Για παράδειγμα, νοσηλεύτρια με σχέση εργασίας ιδιωτικού δικαίου που προβλέπονται Βαρέα και Ανθυγιεινά Επαγγέλματα λαμβάνει ένσημα σαν υπάλληλος γραφείου. 
Συχνά οι διοικήσεις των νοσοκομείων τούς αναγκάζουν να εργάζονται σε αντικείμενα άσχετα με το πτυχίο τους ή να κάνουν βάρδιες, όπως νυχτερινά, που δεν προβλέπονται από τη σύμβαση και για τις οποίες δεν πληρώνονται, βέβαια, με τη σχετική προσαύξηση. 
Ρωτάμε, λοιπόν, τους Υπουργούς τι μέτρα θα πάρουν ώστε:
Αυτοί οι εργαζόμενοι να εργάζονται με βάση την ειδικότητά τους, να καλύπτονται ασφαλιστικά γι’ αυτήν και να τηρούνται τα μέτρα υγιεινής και ασφάλειας. 
Να διασφαλιστεί η άδεια ανάπαυσης και ασθένειας, χωρίς περικοπή των αποδοχών.
Να έχουν αποδοχές ίσες με το μισθό των νεοπροσλαμβανομένων στο δημόσιο με τα αντίστοιχα προσόντα.
Να διασφαλιστεί το δικαίωμα σε πλήρη δωρεάν περίθαλψη, χωρίς όρους και προϋποθέσεις, με σφράγισμα των βιβλιαρίων υγείας.
Να τελειώνουμε με τις ΜΚΟ και οι εργαζόμενοι να προσληφθούν στα νοσοκομεία με μόνιμη, σταθερή εργασία και πλήρη δικαιώματα. 
Αυτά είναι τα ερωτήματα και θα θέλαμε τις απαντήσεις από τον αρμόδιο Υπουργό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πρώτα απ’ όλα θα ήθελα να πω, κύριε συνάδελφε, ότι το Υπουργείο Εργασίας εκπροσωπείται δι’ εμού. Εγώ εκπροσωπώ την πολιτική ηγεσία του Υπουργείου Εργασίας. Αν ο Υπουργός εργάζεται στο Υπουργείο αυτήν τη στιγμή, εγώ καλύπτω το μεγαλύτερο κομμάτι του κοινοβουλευτικού ελέγχου. Επομένως το Υπουργείο Εργασίας σάς απαντά και κακώς λέτε αυτά που λέτε, ότι απαξιοί κ.λπ.. Υπάρχει εκπροσώπηση. Αισθάνομαι ότι δεν είστε ακάλυπτος, μια που τα λέμε τόσο πολύ συχνά εδώ, στη διάρκεια του κοινοβουλευτικού ελέγχου. Παίρνετε τις απαντήσεις από το Υπουργείο Εργασίας. Το προσωπικό παρέλκει. 
Τώρα, από εκεί και πέρα, πριν από μερικές ημέρες κάναμε μία εκτενή συζήτηση, στο πλαίσιο επίκαιρης επερώτησης της Αξιωματικής Αντιπολίτευσης, για το πρόγραμμα της κοινωφελούς εργασίας. Παραστήκατε κι εσείς και τοποθετηθήκατε ως Κοινοβουλευτικός Εκπρόσωπος του κόμματός σας. 
Στη διάρκεια αυτής της συζήτησης είπαμε πολλά και αναλύσαμε διεξοδικά το ζήτημα. Είπαμε κατ’ αρχάς ότι τα προγράμματα κοινωφελούς εργασίας πεντάμηνης απασχόλησης ειδικών ομάδων ανέργων που τρέχουν μέσα από τις ΜΚΟ δεν είναι ούτε διορισμοί ούτε προσφορά θέσεων εργασίας με τη συμβατική μορφή τους. Είναι μία ιδιότυπη μορφή εργασίας και στην ουσία ένα πρόγραμμα συγχρηματοδοτούμενο με πόρους του ΕΣΠΑ, που εντάσσεται στο επιχειρησιακό πρόγραμμα, το ΕΠΑΝΑΔ, του Υπουργείου Απασχόλησης για την ανάπτυξη ανθρώπινου δυναμικού. 
Ο σκοπός του είναι η ένταξη στην αγορά εργασίας για περιορισμένο χρονικό διάστημα -κάτω από αυτές τις συνθήκες- πέντε μήνες, εν προκειμένω, πενήντα επτά χιλιάδων περίπου ανέργων και ειδικά ανέργων που ανήκουν σε συγκεκριμένες ευάλωτες ομάδες. 
Οπωσδήποτε δεν υπάρχει σχέση αυτού του προγράμματος με το πλαίσιο των εργασιακών σχέσεων, ακόμα κι όπως έχουν διαμορφωθεί μετά τις τελευταίες εξελίξεις.
Επίσης, δεν καλύπτει αυτό το πρόγραμμα πάγιες και διαρκείς ανάγκες των συμπραττόντων φορέων, δηλαδή κυρίως των Οργανισμών Τοπικής Αυτοδιοίκησης ή των νοσοκομείων, εν προκειμένω, στο πεδίο που υλοποιείται η πράξη. Έτσι έχει οριστεί από τους σχεδιαστές του. 
Η αμοιβή των προσώπων που απασχολούνται σε προγράμματα κοινωφελούς εργασίας καταβάλλεται ανεξαρτήτως ειδικότητας και επαγγελματικής εξειδίκευσής τους και σε ποσό όχι μεγαλύτερο από 625 ευρώ μηνιαίως. Όμως 625 ευρώ είναι κάτι παραπάνω από τον κατώτατο μισθό. Οπωσδήποτε καταβάλλονται κατά παρέκκλιση των νομίμων αμοιβών που προβλέπονται από την Εθνική Συλλογική Σύμβαση Εργασίας και τις οικείες συλλογικές συμβάσεις. 
Σε ό,τι αφορά δε την ασφαλιστική κάλυψη των εργαζομένων στα προγράμματα αυτά, ο ΟΑΕΔ είναι ο φορέας που καταβάλλει τις ασφαλιστικές εισφορές και επίσης του χορηγείται ασφαλιστική κάλυψη από το ΙΚΑ-ΕΤΑΜ για παροχές περίθαλψης. 
Το βασικό πρόβλημα, όπως ανέλυσα, είναι οι καθυστερήσεις που παρουσιάζονται στην καταβολή στις πληρωμές. Οφείλονται από τη μία στον αυξημένο φόρτο εργασίας αλλά και στην αυξημένη τυπικότητα με την οποία οι υπόλογοι του Υπουργείου διεκπεραιώνουν τη διαδικασία των πληρωμών, εύλογο από μία οπτική γωνία, δεδομένου ότι πρέπει να διαχειριστούν πληρωμές εκατομμυρίων ευρώ. 
Ο δεύτερος λόγος είναι κάποιες καθυστερήσεις των μη κυβερνητικών οργανώσεων όσον αφορά την προσκόμιση των απαραιτήτων δικαιολογητικών στις αρμόδιες υπηρεσίες. Πολλές φορές τα δικαιολογητικά καταβάλλονται αποσπασματικά, τμηματικά, με μια, δυο και τρεις δόσεις και αυτό συνεπάγεται καθυστέρηση. Κάποια στοιχεία για τις πληρωμές …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Υπουργέ, στη δευτερολογία σας. Έχουμε νομοσχέδιο μπροστά μας, κύριε Υπουργέ. 
Το λόγο έχει ο κ. Κατσώτης.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Είναι φανερό, όπως και εσείς ομολογήσατε, ότι σκοπός αυτών των προγραμμάτων κοινωφελούς εργασίας δεν είναι η καταπολέμηση της ανεργίας, όπως προκλητικά ισχυρίζεστε, η Κυβέρνηση η ίδια αλλά και οι προηγούμενες κυβερνήσεις, αφού σε πέντε μήνες οι εργαζόμενοι απολύονται, όπως έγινε βέβαια και πριν με τους εργαζόμενους στο «Stage», τους επικουρικούς, τους συμβασιούχους. 
Τα προγράμματα αυτά εκφράζουν τη σύγχρονη εργασιακή «κόλαση», ιδιαίτερα για τους νέους εργαζόμενους. Τότε ήταν είναι 625 ευρώ, επειδή ο κατώτερος μισθός ήταν 751. Τώρα που ο κατώτερος είναι 586, κάνετε προγράμματα με 460 και 400 ευρώ. Αποτελούν πολιτική της Ευρωπαϊκής Ένωσης και των επιχειρηματικών ομίλων, για να υπηρετήσουν την ανταγωνιστικότητα και την κερδοφορία, με την ανατροπή της σταθερής και μόνιμης εργασίας σε ιδιωτικό και δημόσιο τομέα, με την ανακύκλωση της ανεργίας, με τη μισο-εργασία, με την κατάργηση στην πράξη των συλλογικών συμβάσεων εργασίας, για πάμφθηνη εργατική δύναμη που απαιτεί σήμερα το μεγάλο κεφάλαιο.
Είναι γνωστό, κύριε Υπουργέ, ότι οι εργαζόμενοι φεύγουν από τα νοσοκομεία στις 28 του Γενάρη. Θα δημιουργηθεί πρόβλημα σε πολλά νοσηλευτικά τμήματα, κυρίως όπου οι εργαζόμενοι κάλυπταν τις ελλείψεις προσωπικού. Το ξέρετε πολύ καλά και ο Υπουργός Υγείας, που είναι δίπλα σας, το ξέρει πολύ καλύτερα. Ιδιαίτερα στο Αντικαρκινικό Νοσοκομείο του Πειραιά «Μεταξά», όπου εργάζονται πενήντα οκτώ εργαζόμενοι μέσω της ΜΚΟ, συζητείται το ενδεχόμενο να συμπτυχθούν, να συγχωνευθούν με τα νοσηλευτικά τμήματα, γιατί το μόνιμο προσωπικό δεν επαρκεί. Οι εργαζόμενοι έχουν πληρωθεί, βέβαια, το Δεκέμβρη, όμως δεν τους πληρώνουν αναρρωτικές άδειες, οι οποίες είναι εγκεκριμένες από το ΙΚΑ. Τι λέτε γι’ αυτό; 
Στους εργαζόμενους κολλάνε ένσημα υπαλλήλου γραφείου. Αυτοί που δουλεύουν με το πρόγραμμα αυτό είναι κοινωφελούς εργασίας, δεν είναι εκπαίδευσης, δεν είναι κατάρτισης. Και όμως, ασφαλίζονται σαν υπάλληλοι γραφείου και όχι ως εργαζόμενοι στα βαρέα και ανθυγιεινά, όπως είναι οι νοσηλευτές. Πρέπει να ασφαλίζονται εκεί.
Οι εργαζόμενοι διεκδικούν να τους δοθεί επίσημη βεβαίωση ότι εργάστηκαν σε νοσοκομεία και να τους αναγνωριστεί ο χρόνος εργασίας ως χρόνος προϋπηρεσίας. Γιατί αυτό δεν το κάνετε; Τι είναι αυτό που σας κωλύει και δεν δίνετε αυτήν τη βεβαίωση στους εργαζόμενους; Πού εργάστηκαν; Στα νοσοκομεία εργάστηκαν. Θέλουν μια βεβαίωση ότι όντως εργάστηκαν στα νοσοκομεία, ότι όντως έχουν προϋπηρεσία στα νοσοκομεία όλη αυτήν την περίοδο.
Εμείς, κύριε Υφυπουργέ, γνωρίζουμε πολύ καλά ότι αυτά τα προγράμματα είναι ένας μηχανισμός στα χέρια σας, για να μπορέσουν να καταργηθούν όχι μόνο οι συλλογικές συμβάσεις αλλά και κάθε άλλο δικαίωμα που έχει κατακτηθεί με σκληρούς αγώνες όλα τα προηγούμενα χρόνια. Γι’ αυτό και η νεολαία ιδιαίτερα πρέπει να συμμετάσχει στο μεγάλο συλλαλητήριο που γίνεται μεθαύριο στις 24 του μήνα ενάντια σε αυτά τα προγράμματα που θέλουν τη νεολαία μισοάνεργη, μισοεργαζόμενη, πάμφθηνη εργατική δύναμη, χωρίς συλλογικές συμβάσεις και δικαιώματα. Εμείς σε ό,τι μας αφορά θα πρωτοστατήσουμε για την κατάργησή τους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Παναγιωτόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Απ’ ό,τι κατάλαβα, προτείνετε, κύριε συνάδελφε, την κατάργηση των προγραμμάτων κοινωφελούς εργασίας. Εγώ θα σας αντιπροτείνω ότι τα προγράμματα αυτά είναι έστω και μια πρόσκαιρη τόνωση της απασχόλησης, ιδίως για ομάδες ιδιαίτερα ευπαθείς και δεν μπορώ να μη χαρακτηρίσω ως ιδιαίτερα ευπαθή ομάδα ανθρώπους που είναι άνεργοι εδώ και πάρα πολλούς μήνες, δεκαπέντε και είκοσι μήνες, και στη συνέχεια βρίσκουν, εν πάση περιπτώσει, μία «ασπιρίνη», μία πρόσκαιρη λύση σε ένα τέτοιο πρόγραμμα. Εν πάση περιπτώσει, δεν νομίζω ότι κάνει τόσο κακό στην κοινωνία. Δίνει κάποιες ανάσες τόνωσης.</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευπαθή ομάδα κάνατε όλους τους εργαζόμενους!</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Από εκεί και πέρα, ως προς το συγκεκριμένο ερώτημα για τη ΜΚΟ «ΑΘΗΝΑ», η δικαιούχος Εταιρεία Ψυχοκοινωνικής Ανάπτυξης και Ψυχοθεραπείας με διακριτικό τίτλο «ΑΘΗΝΑ» καλείται να υλοποιήσει τις εξής πράξεις: Δημιουργία θέσεων απασχόλησης σε τοπικό επίπεδο, μέσω προγραμμάτων κοινωφελούς εργασίας στην Περιφέρεια Αττικής και ειδικότερα στην ανατολική Αττική, στο δυτικό τομέα, στον κεντρικό τομέα, στο νότιο τομέα και στον Πειραιά.
Ήδη για αυτές τις δράσεις έχει καταβληθεί το 90% των προϋπολογισμών τους, σύμφωνα με την επίσημη ενημέρωση που έχω από την αρμόδια υπηρεσία του Υπουργείου. Επομένως καταβάλλονται τα δεδουλευμένα και τρέχει η εξόφληση του 100% των υποχρεώσεων της ΜΚΟ απέναντι στους εργαζόμενους.
Επίσης, αναφορικά με τις καταγγελίες που κάνατε για παραβιάσεις της εργατικής νομοθεσίας, τουλάχιστον για τους εργαζόμενους που απασχολούνται στο νοσοκομείο «Αττικόν», θα σας ενημερώσω ότι το Σώμα Επιθεώρησης Εργασίας έκανε έρευνα. Κατά την έρευνα αυτή προέκυψε ότι δεν έχει γίνει καμμία καταγγελία για μη καταβολή αποδοχών ή για παράβαση άλλων διατάξεων της εργατικής νομοθεσίας από τους εργαζόμενους της ΜΚΟ «ΑΘΗΝΑ» που απασχολούνται στο νοσοκομείο «Αττικόν».
Επίσης, να προσθέσω –και το είχα πει αυτό στη διάρκεια της συζήτησης της επίκαιρης επερώτησης- πριν από τα Χριστούγεννα, προς το τέλος Δεκεμβρίου του 2012, η Γενική Διεύθυνση Συνθηκών και Υγιεινής  Εργασίας του Υπουργείου Απασχόλησης εξέδωσε εγκύκλιο για την εφαρμογή διατάξεων ασφάλειας και υγείας των εργαζομένων στα προγράμματα κοινωφελούς χαρακτήρα.
Έχουμε την αίσθηση ότι θα υπάρξει πλήρης συμμόρφωση με τις σχετικές διατάξεις του νόμου όσον αφορά την ασφάλεια και υγιεινή των εργαζομένων. Εν πάση περιπτώσει εμείς ως Υπουργείο Εργασίας κάναμε αυτό που έπρεπε να κάνουμε, δηλαδή να ενημερώσουμε σχετικά με τις υποχρεώσεις αυτές.
Όπως σας είπα οι ΜΚΟ προβαίνουν στις τελικές πληρωμές, είναι σε φάση εξόφλησης. Εξαρτάται βέβαια και από τη συνέπεια ως προς την υποβολή δικαιολογητικών από ΜΚΟ. Εκεί παρατηρούνται κάποιες καθυστερήσεις. Αυτές, όμως, η μία μετά την άλλη ξεπερνιούνται. 
Πρόκειται για μια ιδιότυπη μορφή εργασίας. Τα δικαιώματα και οι υποχρεώσεις των εργαζομένων προβλέπονται από την ατομική σύμβαση. Στο πλαίσιο αυτό διαμορφώνεται η κοινωφελής εργασία. 
Ναι, υπάρχουν θέματα προς βελτίωση. Ενδεχομένως σε μία δεύτερη έκδοση αυτού του προγράμματος να κάνουμε τις σχετικές διορθώσεις.
Εν προκειμένω, όμως, σας είπα ότι αυτά δεν είναι ούτε διορισμός, ούτε κάλυψη πάγιας και διαρκούς θέσης εργασίας στο δημόσιο τομέα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Δεν θα συζητηθούν και διαγράφονται η πέμπτη με αριθμό 5370/492/20-12-2012 ερώτηση και αίτηση κατάθεσης εγγράφων πρώτου κύκλου του Βουλευτή Β´ Αθηνών&#160;του Λαϊκού Συνδέσμου–Χρυσή Αυγή κ. Ηλία Παναγιώταρου&#160;προς τον Υπουργό Οικονομικών,&#160;σχετικά με το δάνειο των 20 δισ. δραχμών&#160;που έδωσε η Ελλάδα στην Αλβανία το 1997, καθώς και η έκτη με αριθμό 5249/18-12-2012 ερώτηση πρώτου κύκλου του Βουλευτή Νομού Αττικής της Δημοκρατικής&#160;Αριστεράς κ. Βασιλείου Οικονόμου προς τον Υπουργό Οικονομικών, σχετικά με τα οικονομικά αποτελέσματα της εξίσωσης του πετρελαίου κίνησης και θέρμανσης, λόγω κωλύματος του κυρίου Υπουργού.
Επίσης, δεν θα συζητηθεί και διαγράφεται η πρώτη με αριθμό 5248/18-12-2012&#160;ερώτηση δευτέρου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη βελτίωση και τον εκσυγχρονισμό του εξοπλισμού του αεροδρομίου «Νίκος Καζαντζάκης», λόγω κωλύματος του κυρίου Βουλευτή.
Θα συζητηθεί η δεύτερη με αριθμό 3416/309/25-10-2012&#160;ερώτηση και αίτηση κατάθεσης εγγράφων δευτέρου κύκλου του Βουλευτή Β´ Αθήνας του Συνασπισμού Ριζοσπαστικής Αριστεράς–Ενωτικού Κοινωνικού Μετώπου&#160;κ.&#160;Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα αποθεματικά και την ακίνητη περιουσία των καταργούμενων φορέων, του Οργανισμού Εργατικής Κατοικίας (ΟΕΚ) και του Οργανισμού Εργατικής Εστίας (ΟΕΕ).
Το λόγο έχει ο κ. Δημήτριος Στρατούλης για δύο λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, είναι γνωστό ότι η 28 του Φλεβάρη του 2012 υπήρξε μία μέρα αποφράδα -όπως τη λέμε εμείς στην Αριστερά και στο εργατικό κίνημα- για τους εργαζόμενους και το λαό μας. Υπήρξε τότε η πράξη του Υπουργικού Συμβουλίου με την οποία εκτός από τις μειώσεις του κατώτερου μισθού στο 22% και 32% για τους νέους, εκτός από την κατάργηση ουσιαστικά των συλλογικών συμβάσεων εργασίας, είχαμε την οριστική κατάργηση δύο οργανισμών κοινωνικής πολιτικής, του Οργανισμού Εργατικής Κατοικίας και του Οργανισμού Εργατικής Εστίας.
Ήταν δύο οργανισμοί κοινωνικής πολιτικής, που εξυπηρετούσαν και στήριζαν εκατοντάδες χιλιάδες μέχρι εκατομμύρια εργαζόμενους και κυρίως τα πιο αδύναμα στρώματα των εργαζομένων, με βάση τα εισοδηματικά κριτήρια τα οποία έμπαιναν για τους δικαιούχους. Και μάλιστα καταργήθηκαν αυτοί οι δύο κοινωνικοί οργανισμοί παρ’ ότι δεν επιβάρυναν ούτε ένα ευρώ τον κρατικό προϋπολογισμό. Χρηματοδοτούνταν μόνο από εισφορές εργαζομένων και εργοδοτών.
Η εκτίμησή μας είναι ότι αυτό έγινε αφ’ ενός για  να επωφεληθούν οι μεγάλες επιχειρήσεις από την κατάργηση των εργοδοτικών εισφορών στους δύο οργανισμούς -περίπου 300 εκατομμύρια ευρώ το χρόνο- και αφ’ ετέρου για να υπάρχει κινητή και ακίνητη περιουσία που θα αξιοποιούνταν για να εξυπηρετηθούν οι τοκογλύφοι δανειστές του χρέους.
Ταυτόχρονα, με την ίδια απόφαση, ορίστηκε ότι διάδοχος των δύο αυτών οργανισμών όσον αφορά την περιουσία τους και τα αποθεματικά τους είναι ο ΟΑΕΔ. Όσον αφορά την κινητή περιουσία, τα αποθεματικά πήγαν σε έναν ειδικό λογαριασμό κοινωνικής πολιτικής του ΟΑΕΔ που ανοίχθηκε στην Τράπεζα της Ελλάδας. Όσον αφορά την ακίνητη περιουσία, που μεταβιβάστηκε στον ΟΑΕΔ, των δύο αυτών οργανισμών και τα έσοδα από την εκμετάλλευσή της ή την εκποίηση και το ξεπούλημά της πάλι θα πήγαιναν σ’ αυτόν τον ειδικό λογαριασμό.
Ορίστηκε, μάλιστα, και μια διαχειριστική επιτροπή, για να κάνει την εκκαθάριση των τελευταίων εκκρεμοτήτων μέχρι 31-12-2012 με πράξη νομοθετικού περιεχομένου, ώστε να υπάρξει οριστική «ταφόπετρα» στους δύο αυτούς οργανισμούς.
Το ερώτημα, κύριε Υπουργέ,  είναι: Τι χρήματα έχουν εισπραχθεί από τότε, από τις 28-2-2012, για λογαριασμό των δύο οργανισμών και έχουν εισρεύσει στον ειδικό αυτό λογαριασμό κοινωνικής πολιτικής του ΟΑΕΔ;
Δεύτερον, ποια είναι η κινητή και η ακίνητη περιουσία των δύο οργανισμών, η οποία μεταφέρθηκε στον ΟΑΕΔ;
Τρίτον, τι έσοδα υπάρχουν από την αξιοποίηση αυτής της περιουσίας; Έχει συνταχθεί ξεχωριστό περιουσιολόγιο για την περιουσία των δύο οργανισμών, η οποία σύμφωνα με εκτιμήσεις, ανέρχεται σε πάνω από δύο χιλιάδες κτήρια και οικόπεδα - ακίνητη περιουσία- σε όλη την Ελλάδα; Υπάρχει αυτό το περιουσιολόγιο;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελείωσα, κύριε Πρόεδρε.
Τέλος, αληθεύει ότι πήρατε από αυτόν τον ειδικό λογαριασμό 150 εκατομμύρια ευρώ το Δεκέμβριο για να τα δώσετε στον ΟΑΕΔ, για να δώσει επιδόματα ανεργίας; Αυτά τα χρήματα πάρθηκαν πίσω για λογαριασμό αυτού του ειδικού λογαριασμού;
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος, ο οποίος τηλεγραφικά θα απαντήσει σε τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τηλεγραφικότατα!
Θα αρχίσω από τα προφανή πρώτα.
Κύριε συνάδελφε, αύριο θα κληθούμε να κυρώσουμε στην Ολομέλεια του Σώματος την πράξη νομοθετικού περιεχομένου, διά της οποίας παρατείνεται για κάποιο χρονικό διάστημα ακόμα η θητεία της προσωρινής ενιαίας διοικούσας επιτροπής που έχει αναλάβει και διεκπεραιώνει την εκκαθάριση του Οργανισμού Εργατικής Κατοικίας και του Οργανισμού Εργατικής Εστίας, που, ως γνωστόν, έχουν ενσωματωθεί κάτω από την ομπρέλα του ΟΑΕΔ μετά την κατάργησή τους.
Στο πλαίσιο αυτής της λειτουργίας διενεργείται και η απογραφή της ακίνητης περιουσίας των δύο οργανισμών, κυρίως του Οργανισμού Εργατικής Κατοικίας, που είναι διάσπαρτη σε όλη την Ελλάδα. Δεν είναι εύκολη υπόθεση. Δεν είναι υπόθεση που διεκπεραιώνεται σε έναν και δύο μήνες. Αν δεν έχουμε δεδομένα τα αποτελέσματα της απογραφής, δεν μπορούμε να δώσουμε και οριστικές απαντήσεις σχετικά με το ακριβές περιουσιολόγιο αυτών των δύο καταργηθέντων οργανισμών. Όμως, πολύ σύντομα θα είμαστε σε θέση να σας δώσουμε και στοιχεία. Τα έχουμε, άλλωστε, συζητήσει και στην Επιτροπή Κοινωνικών Υποθέσεων.
Από εκεί και πέρα, όσον αφορά τα άλλα ερωτήματά σας, επειδή είναι τεχνικής φύσεως, εγώ θα πω απλά πράγματα και θα καταθέσω, βέβαια, και τα σχετικά έγγραφα στη Βουλή, για να δείτε και τα νούμερα. Δεν μπορώ να υπεισέλθω με πολλές λεπτομέρειες σ’ αυτά. Θα πω μόνο ότι οι κύριες πηγές εσόδων των καταργηθέντων φορέων προέρχονται από τις εισφορές εργαζομένων και εργοδοτών, οι οποίες συνεισπράττονται από το ΙΚΑ και ακολούθως αποδίδονται στον ΟΑΕΔ.
Γνωρίζουμε ότι διά του ν. 4093∕2012 η εισφορά υπέρ των φορέων Οργανισμού Εργατικής Εστίας και Οργανισμού Εργατικής Κατοικίας, που βαρύνει τον εργοδότη, έχει καταργηθεί από την 1-11-2012. Στον πίνακα που θα καταθέσω αποτυπώνονται και αναλυτικά τα ποσοστά των εισφορών.
Τα διαθέσιμα των δύο οργανισμών στα τέλη Φεβρουαρίου του 2012 ήταν ύψους 720,6 εκατομμυρίων ευρώ, 465 εκατομμύρια από τον Οργανισμό Εργατικής Εστίας, 255,6 από τον Οργανισμό Εργατικής Εστίας. Από αυτά τα 598 εκατομμύρια ευρώ ήταν τοποθετημένα σε ειδικούς λογαριασμούς κεφαλαίου, κυρίως, οι οποίοι εντάχθηκαν στη διαδικασία του PSI, του «κουρέματος» δηλαδή. Μετά το PSI, τα συνολικά αποθεματικά των δύο οργανισμών διαμορφώθηκαν στα 188,4 εκατομμύρια ευρώ στον Ειδικό Λογαριασμό Κοινωνικής Πολιτικής και σε μερίδια ονομαστικής αξίας 187 εκατομμυρίων ευρώ τρέχουσας αξίας με τιμές 133 εκατομμύρια ευρώ στις 31-12-2012.
Όπως σας είπα, το ύψος των διαθεσίμων, που κατατέθηκαν αρχικά στην Τράπεζα της Ελλάδος στον ειδικό λογαριασμό, ανήλθε σε 188,4 εκατομμύρια ευρώ.
Επειδή ο ΟΑΕΔ δεν διαθέτει αντίγραφο λογιστικής αποτύπωσης του ειδικού λογαριασμού αυτού της Τράπεζας της Ελλάδος -η Τράπεζα μας γνωρίζει μόνο το υπόλοιπο του λογαριασμού- θα καταθέσω για τα Πρακτικά το σχετικό έγγραφο της Τράπεζας της Ελλάδος, καθώς και αναλυτικό επίσημο σημείωμα του ΟΑΕΔ, σχετικά με τα αποθεματικά και την ακίνητη περιουσία των δύο καταργηθέντων οργανισμών και θα δώσω κάποιες επιπλέον λεπτομέρειες στη δευτερολογία μου.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Υπουργέ, κύριε Πρόεδρε, θεωρούμε απαράδεκτο το ότι έναν περίπου χρόνο από την απόφαση για την κατάργηση των δύο οργανισμών και ενώ λειτουργεί διαχειριστική επιτροπή για την καταγραφή της περιουσίας και την εκκαθάριση των υποχρεώσεων δεν υπάρχει αυτήν τη στιγμή περιουσιολόγιο για το τι παρέλαβε ο ΟΑΕΔ από τους δύο αυτούς οργανισμούς.
Επίσης, θεωρούμε απαράδεκτο το Υπουργείο Εργασίας και ο ΟΑΕΔ να μην διαθέτουν λογιστική αποτύπωση από την Τράπεζα της Ελλάδας της κίνησης αυτού του Ειδικού Λογαριασμού Κοινωνικής Πολιτικής του ΟΑΕΔ, στον οποίο μεταφέρθηκαν τα έσοδα, οι πόροι και τα αποθεματικά των δύο αυτών οργανισμών κοινωνικής πολιτικής, του Οργανισμού Εργατικής Εστίας και του Οργανισμού Εργατικής Κατοικίας. 
Εμείς εξακολουθούμε να πιστεύουμε ότι είναι έγκλημα η κατάργησή τους. Θα γίνει συζήτηση επί της ουσίας αύριο που συζητιέται στην Ολομέλεια η επικύρωση της πράξης νομοθετικού περιεχομένου για τους δύο οργανισμούς. Θεωρούμε ότι με την κατάργησή τους στερούνται συνταγματικά τους δικαιώματα οι εργαζόμενοι δικαιούχοι των δύο οργανισμών -για παράδειγμα το δικαίωμα στην ψυχαγωγία και στις διακοπές των εργαζομένων- και ταυτόχρονα για στέγαση των εργαζομένων και του λαού μας.
Δεν είναι, όμως, μόνο ότι στερούνται τα δύο αυτά συνταγματικά τους κοινωνικά δικαιώματα οι εργαζόμενοι. Είναι ότι δημιουργούνται προβλήματα και σε άλλα κοινωνικά στρώματα. Για παράδειγμα, από την κατάργηση των προγραμμάτων του Οργανισμού Εργατικής Εστίας έχουν θιχτεί αφ’ ενός τριακόσιοι εξήντα χιλιάδες εργαζόμενοι, που έχασαν τα κουπόνια των διακοπών τους, αλλά και δύο χιλιάδες επτακόσιες ξενοδοχειακές επιχειρήσεις, τρεις χιλιάδες επιχειρήσεις επισιτισμού και, επίσης, εννιακόσιες επιχειρήσεις που χρησιμοποιούν τα τουριστικά λεωφορεία. 
Επομένως δεν είναι μόνο οι εργαζόμενοι. Είναι και αυτά τα μικρομεσαία στρώματα, μικρομεσαίες κατά τεκμήριο επιχειρήσεις, οι οποίες έχουν πληγεί αλλά και οι εργαζόμενοι σε αυτές, με αποτέλεσμα να έχουμε δεκάδες χιλιάδες απολύσεις σε αυτόν τον κλάδο των ξενοδοχείων και του επισιτισμού.
Επίσης, έχουμε πολύ μεγάλες συνέπειες από την κατάργηση του ΟΕΚ, αφ’ ενός για τα προγράμματα στέγασης που έχουν ανακοπεί, αφ’ ετέρου για την επιδότηση των στεγαστικών δανείων που έχουν πάρει από εμπορικές τράπεζες δεκάδες χιλιάδες -περίπου ογδόντα επτά με ενενήντα χιλιάδες- εργαζόμενοι και είναι σε αβεβαιότητα εάν θα συνεχίσει αυτός ο ειδικός λογαριασμός του ΟΑΕΔ να επιδοτεί αυτά τα στεγαστικά δάνεια, που επιδοτούνταν μέχρι εννιά χρόνια, από τα δεκαπέντε που ήταν ο χρόνος αποπληρωμής του δανείου τους. Και, βεβαίως, καταργήσατε και την επιδότηση ενοικίου, από την οποία επωφελούνταν περίπου εξήντα χιλιάδες εργαζόμενοι από τα πιο φτωχά στρώματα των εργαζομένων. 
Η δική μας άποψη παραμένει ότι πρέπει οι δύο οργανισμοί να επανασυσταθούν, να αναβαθμιστεί το έργο τους, να χρηματοδοτηθούν τριμερώς. Έχουμε καταθέσει πρόταση νόμου, ο ΣΥΡΙΖΑ με τους εβδομήντα έναν Βουλευτές του, από τις 3 Ιουλίου 2012 -και ακόμα δεν έχει έρθει στην Ολομέλεια της Βουλής να συζητηθεί- για επανασύσταση των δύο οργανισμών και επαναφορά του κατώτατου μισθού και των συλλογικών συμβάσεων. Και με αυτή την έννοια κάνουμε κυριολεκτικά αυστηρότατη κριτική έως μομφή στο Προεδρείο της Βουλής, γιατί ακόμα, ενώ έχουν περάσει εφτά μήνες, έχουν συζητηθεί προτάσεις νόμου άλλων κομμάτων και του ΣΥΡΙΖΑ δεν έχει έρθει ακόμα στη Βουλή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Στρατούλη.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ζητάμε το ταχύτερο δυνατόν, κύριε Πρόεδρε, να έρθει στην αρμόδια επιτροπή της Βουλής και στην Ολομέλεια, για να συζητηθεί η πρότασή μας για επανασύσταση του Οργανισμού Εργατικής Κατοικίας και του Οργανισμού Εργατικής Εστίας.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υφυπουργός για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αν, κύριε συνάδελφε, ο Οργανισμός Εργατικής Κατοικίας, για παράδειγμα, είχε ήδη το περιουσιολόγιό του έτοιμο για να το παραχωρήσει στο διάδοχο ΟΑΕΔ, τότε η δουλειά της ΠΕΔΕ θα γινόταν πολύ πιο εύκολα και, βέβαια, ήδη η θητεία της πιθανότατα να είχε εκπνεύσει, δεδομένου ότι θα είχε ολοκληρώσει το αντικείμενο για το οποίο τοποθετήθηκε. 
Δεν το είχε, όμως, ο Οργανισμός Εργατικής Κατοικίας και είναι παράδοξο από τη φύση του, διότι είναι ένας οργανισμός ο οποίος -όπως καταλαβαίνετε- διαχειρίζεται ζητήματα στεγαστικής πολιτικής, κτίζει, δανειοδοτεί για τη στέγαση εργαζομένων κατοικίες σε όλη την επικράτεια. Επομένως θεωρώ τουλάχιστον παράδοξο, για να μη μιλήσω για μία διαχειριστική ανεπάρκεια, το ότι δεν είχε αυτό το περιουσιολόγιο ήδη έτοιμο για να το μεταβιβάσει στον ΟΑΕΔ όταν επήλθε, εν πάση περιπτώσει, αυτή η μεταβολή.
Αν το έκανε, δεν θα ερχόμασταν για να κυρώσουμε και να ξανακυρώσουμε και να ξαναματακυρώσουμε παράταση θητείας της ΠΕΔΕ, η οποία προσπαθεί να κάνει την εκκαθάριση, να δει πού είναι οι υποχρεώσεις -που είναι διάσπαρτες σε όλη την Ελλάδα- και να νοικοκυρέψει την κατάσταση την οποία παρέλαβε.
Αυτό μόνο κάνει η ΠΕΔΕ και νομίζω ότι είναι προς όφελος –εν πάση περιπτώσει- της στεγαστικής πολιτικής, των γεγενημένων υποχρεώσεων αυτών των δύο οργανισμών που έχει αναλάβει να διεκπεραιώσει και να εκκαθαρίσει. Αυτό λέμε εμείς τώρα. 
Από εκεί και πέρα, όπως σας είπα –τι να κάνουμε;- υπήρξε μία κατάσταση η οποία είναι ένα νήμα που πρέπει να ξετυλιχτεί, προκειμένου να ξέρουμε πού βρισκόμαστε. 
Έχει εξαγγείλει και πολιτικά το Υπουργείο Εργασίας την πρόθεσή του να διατηρήσει σε ισχύ κάποιες κοινωνικές δράσεις των δύο οργανισμών, ιδίως αυτές που έχουν να κάνουν με τον κοινωνικό τουρισμό, τη διατήρηση λειτουργίας των βρεφονηπιακών σταθμών και την παροχή υπηρεσιών στεγαστικής συνδρομής, τη συνέχιση μάλλον κάποιων γεγενημένων υποχρεώσεων, λέγοντας με κάθε σαφήνεια ότι κατασκευαστικό έργο από εδώ και πέρα δεν μπορεί να συνεχιστεί. 
Όπως σας είπα, από τα αριθμητικά στοιχεία θα έχετε μία πλήρη εικόνα για το πού βρίσκονται τα αποθεματικά των δύο οργανισμών. Εγώ εκφράζω ξανά την ευχή ότι καλό θα ήταν –εν πάση περιπτώσει- αυτή η δουλειά να είχε γίνει ήδη από αυτούς τους οργανισμούς. Δυστυχώς δεν έχει γίνει, εξ ου και το ζήτημα της παράτασης της θητείας της ΠΕΔΕ. 
Επομένως ας μη μεμψιμοιρούμε, ας μη βλέπουμε παντού σκιές και συνωμοσίες εναντίον των εργαζομένων. Αν αυτοί οι δύο οργανισμοί έκαναν τη δουλειά τους όπως έπρεπε, δεν θα βρισκόμασταν ίσως σήμερα σε αυτήν τη θέση, ίσως δεν θα χρειαζόταν εξαρχής να είχε προβλεφθεί η κατάργησή τους. 
Τα υπόλοιπα στοιχεία είναι στη διάθεσή σας, για να τα επεξεργαστείτε. Θα τα πούμε, βέβαια, και στην αυριανή συζήτηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα συζητηθεί τώρα η πρώτη με αριθμό 1458/10-9-2012 ερώτηση πρώτου κύκλου του Βουλευτή Α΄ Αθήνας της Νέας Δημοκρατίας κ. Νικήτα Κακλαμάνη προς τον Υπουργό Υγείας, σχετικά με το χρονοδιάγραμμα των διοικητικών αλλαγών στο χώρο της υγείας. 
Στην ερώτηση θα απαντήσει ο Υπουργός κ. Ανδρέας Λυκουρέντζος. 
Το λόγο έχει ο κ. Νικήτας Κακλαμάνης για δύο λεπτά.</ChairmanSpeech> 
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Πρόεδρε, επειδή η ερώτηση είναι συγκεκριμένη, κρατήστε το χρόνο της πρωτολογίας για τη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο Υπουργός κ. Ανδρέας Λυκουρέντζος έχει το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε. 
Η απάντηση του Υπουργού Υγείας είναι ότι οι διοικήσεις αξιολογούνται στο πλαίσιο της υφιστάμενης νομοθεσίας για την αποτελεσματικότητά τους, την ικανότητά τους να υλοποιούν τις αποφάσεις της πολιτικής ηγεσίας, ιδιαίτερα δε στο πλαίσιο των υποχρεώσεων της χώρας. Με βάση τα συμφωνηθέντα στις δανειακές συμβάσεις, οι διοικητές καλούνται να επιτύχουν συγκεκριμένους στόχους κυρίως με την εκτέλεση των προϋπολογισμών και την περιστολή της δημόσιας δαπάνης στον τομέα των προμηθειών, των υπηρεσιών που αγοράζουν για φρούρηση, για φύλαξη. Βεβαίως, η ικανότητά τους αξιολογείται από αυτές τις επιδόσεις. 
Θα ήθελα να ευχαριστήσω τον αξιότιμο συνάδελφο για το συνεχές ενδιαφέρον του –με αφορμή αυτήν την ερώτηση, αλλά όχι μόνο με αυτό το θέμα- για τον τομέα της υγείας, την οποία στο παρελθόν ως πολιτική ηγεσία υπηρέτησε και προσέφερε πάρα πολλά τα οποία εμείς σήμερα έχουμε τη δυνατότητα να αξιοποιήσουμε προς όφελος του δημοσίου συμφέροντος. 
Συνεπώς, κύριε συνάδελφε, οι διοικήσεις αξιολογούνται, οι αποφάσεις λαμβάνονται με κριτήριο την αποτελεσματικότητα και τις επιδόσεις τους και όχι βεβαίως με κομματικά κριτήρια. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο ερωτών Βουλευτής κ. Νικήτας Κακλαμάνης για τρία λεπτά.</ChairmanSpeech> 
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Πρόεδρε, αυτή η ερώτηση είχε κατατεθεί γραπτώς στις 10 Σεπτεμβρίου. Νόμιζα ότι μετά από πέντε μήνες θα ήταν ανεπίκαιρη, αλλά είναι τραγικά επίκαιρη. 
Κύριε Υπουργέ, όσα θα σας πω είναι για να σας βοηθήσω. Έτυχε λόγω ασθενείας του γονέα μου επί ενάμιση μήνα να βιώνω επί καθημερινής βάσης την κατάσταση σε δύο μεγάλα νοσοκομεία της Αθήνας. 
Ταυτόχρονα, μου δόθηκε η ευκαιρία να κάνω έναν «έλεγχο» για τους διοικητές που υπάρχουν στα νοσοκομεία. Διαπίστωσα από τα βιογραφικά τους σημειώματα ότι ούτε είχαν ούτε έχουν καμμία σχέση με το χώρο της υγείας. Αυτό σας το λέω, γιατί άκουσα που είπατε ότι περνούν από συνεχή αξιολόγηση. Επτά μήνες αξιολογούνται; Κατ’ αρχάς, οι περισσότεροι εξ αυτών είχαν παρελθόν δύο και τρία χρόνια. Αντίθετα, μέσα στο επτάμηνο έχουν γίνει δεκαπέντε περίπου αλλαγές για διοικητές οι οποίοι είτε παραιτήθηκαν είτε έληξε η θητεία τους είτε ατυχώς –για δύο νομίζω εξ αυτών- απεβίωσαν, έφυγαν από τη ζωή. 
Θέλω να σας πω το εξής και ξέρω ότι πιθανώς να νιώσετε λίγο άβολα, αλλά εν τη ουσία σάς βοηθώ. Όλοι γνωρίζουμε ότι υπάρχει η άτυπη εσωτερική τρόικα -εκπρόσωποι των τριών κομμάτων που είναι στην Κυβέρνηση- που κάνει την κατανομή των θέσεων και επιλέγει και ποιοί θα μπουν σε αυτές τις θέσεις.
Κύριε Υπουργέ, ο χώρος της υγείας δεν μπορεί να μπει σε αυτήν τη λογική σε καμμία των περιπτώσεων, κυρίως σε ό,τι αφορά το ποιοι θα μπουν σε αυτές τις θέσεις. Είδα και αυτούς τους δέκα, δεκαπέντε που τοποθετήθηκαν από την τρικομματική Κυβέρνηση. Με λίγες θετικές και καλές εξαιρέσεις, υπάρχουν πρόσωπα που δεν είχαν περάσει απ’ έξω από νοσοκομείο. 
Δεν ανατάσσονται έτσι, κύριε Υπουργέ, τα νοσοκομεία, παρά τις προσπάθειες που κάνετε και παρά το ότι εγώ γνωρίζω και τι κληρονομήσατε. Η πολιτική σας ευπρέπεια δεν σας έχει επιτρέψει –περισσότερο από όσο θα έπρεπε- να πείτε τι κληρονομήσατε και αγόγγυστα τα σηκώνετε. Βάλτε όμως βέτο και πατήστε πόδι, γιατί ό,τι θα συμβεί στα νοσοκομεία δεν θα το ρίξει κανείς στην εσωτερική τρόικα, αλλά θα τα ρίξουν στις πλάτες του Υπουργού Υγείας που τυχαίνει να είστε εσείς. Εσείς θα τα ακούσετε και εσείς θα πούνε ότι φταίτε, ενώ εγώ γνωρίζω ότι δεν φταίτε. Πρέπει όμως να πατήσετε πόδι. 
Τελειώνοντας, κύριε Πρόεδρε -και για να μην επανέλθω με άλλη ερώτηση- θέλω να ρωτήσω το εξής. Ξέρω ότι έχουν τελειώσει οι κρίσεις περίπου χιλίων διακοσίων γιατρών. Αρκετοί εξ αυτών είναι για νοσοκομεία άγονων περιοχών, όχι για τον Ευαγγελισμό, παραδείγματος χάριν, που και εκεί χρειάζονται. Θέλω να μου πείτε τι χρονοδιάγραμμα υπάρχει και αν μπορείτε να μου πείτε, με τι χρέος έκλεισαν τα νοσοκομεία το 2012, όχι το συνολικό, μόνο για το 2012.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός κ. Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κύριε συνάδελφε, προφανώς ο Υπουργός έχει πάντοτε ακεραία την πολιτική ευθύνη για ό,τι συμβαίνει στον τομέα του οποίου προΐσταται. Αναλαμβάνω τις ευθύνες είτε είμαι εγώ υπαίτιος των επιλογών είτε οι επιλογές αυτές αφορούν πρόσωπα που διοίκησαν το Υπουργείο κατά το παρελθόν. 
Όταν λέω ότι οι διοικήσεις των νοσοκομείων κρίνονται και αξιολογούνται, εννοώ ότι αυτό γίνεται αυστηρά από τον Υπουργό στο πλαίσιο τις υφιστάμενης νομοθεσίας. Ήδη την προηγούμενη εβδομάδα, σε τρίτη κατά σειρά σύσκεψη με το σύνολο των διοικητών από την επικράτεια και τους διοικητές των ΥΠΕ, εξηγήθηκαν οι στόχοι τους οποίους καλούνται να επιτύχουν, αλλά αξιολογείται και το παρελθόν αυτών των επτά μηνών στους οποίους αναφερθήκατε. Έχουν εξαχθεί ήδη συμπεράσματα για πολλές περιπτώσεις, και για εκείνους που επιτυγχάνουν στο έργο τους και για εκείνους που δεν είναι σε θέση να ανταποκριθούν. 
Το γεγονός ότι ορισμένοι εξ αυτών -και με τις σπουδές τους και με την επαγγελματική τους δραστηριότητα- δεν έχουν προηγούμενη σχέση με τη διοίκηση των νοσοκομείων ή τον ευρύτερο τομέα της υγείας, αυτό κατ’ ανάγκη δεν αποτελεί μειονέκτημα. Αυτό που εμείς καλούμεθα να αξιολογήσουμε είναι αν είναι ικανοί να ασκήσουν διοίκηση, αν είναι ικανοί να ελέγξουν το προσωπικό που υπηρετεί κάτω από την ευθύνη τους, αν λειτουργεί εύρυθμα το νοσοκομείο, αν οι ασθενείς είναι ικανοποιημένοι από τις υπηρεσίες που απολαμβάνουν όταν εισέρχονται στο νοσοκομείο και αν, εν τέλει, είναι σε θέση να επιτύχουν τους στόχους που έχουμε θέσει στο πλαίσιο των δεσμεύσεων της χώρας. 
Λαμβάνω πολύ σοβαρά υπ&apos; όψιν τις παρατηρήσεις σας και δεν υποτιμώ καθόλου την αγωνία που έχετε για το Υπουργείο Υγείας και τον τομέα υγείας. Σας βεβαιώνω πάντως ότι δεν πρόκειται να δώσω λόγο σε καμμιάς μορφής τρόικα, παρά μονάχα στον Πρωθυπουργό που έδειξε εμπιστοσύνη στο πρόσωπό μου, αφού με συμπεριέλαβε στη σύνθεση της Κυβέρνησής του, στη Βουλή όπου έχετε το δικαίωμα να με ελέγχετε μέσω του κοινοβουλευτικού ελέγχου και βεβαίως στον Αρκαδικό λαό που με τιμά με την εμπιστοσύνη του και γι’ αυτό βρίσκομαι στο Κοινοβούλιο. 
Θα ήθελα τώρα να δώσω δύο απαντήσεις σχετικά με τους ιατρούς. Έχετε δίκιο. Αυτός είναι ο αριθμός όσων έχουν κριθεί για να αναλάβουν θέση ιατρού στο Εθνικό Σύστημα Υγείας. Στο πλαίσιο των περιορισμένων διορισμών του 2013, κατόπιν συνεργασίας με τον κ. Μανιτάκη, έχουμε μία ένδειξη ότι το Υπουργείο Υγείας θα τύχει καλύτερης μεταχείρισης απ’ αυτή η οποία προσδιορίζεται στο ένα προς πέντε ή στο ένα προς δέκα.
Σε ό,τι αφορά τα χρέη των νοσοκομείων κατά το λήξαν έτος, σας διαβεβαιώνω ότι οι δαπάνες είναι στο πλαίσιο το οποίο είχε τεθεί, στα 2,2 δισεκατομμύρια ευρώ και θεωρώ ότι με τη ρευστότητα την οποία αποκτά προοδευτικά ο ΕΟΠΥΥ μέσω της εξόφλησης των προηγούμενων χρεών, θα μπορέσουμε στο τέλος του Μαρτίου να μην έχουμε οφειλές στα νοσοκομεία.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα συζητηθεί τώρα η τέταρτη με αριθμό 1744/6-12-2012 πρώτου κύκλου αναφορά της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τον Υπουργό Υγείας, σχετικά με την επίλυση των προβλημάτων δυσλειτουργίας του Γενικού Νοσοκομείου Βόλου.
Το λόγο έχει η κ. Μαρίνα Χρυσοβελώνη, για δύο λεπτά.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Είναι θετικό που ο κύριος Υπουργός ήρθε σήμερα στη Βουλή για να απαντήσει για το θέμα αυτό, γιατί η κατάσταση στο Νοσοκομείο του Βόλου συνεχώς χειροτερεύει με ευθύνη και της σημερινής ηγεσίας του Υπουργείου Υγείας. Το πρόβλημα, εν προκειμένω, είναι η διοίκηση του νοσοκομείου.
Είμαι σίγουρη, κύριε Υπουργέ, ότι δεν το ακούτε για πρώτη φορά. Πριν μόλις μία εβδομάδα, σας το ζήτησε και η ΟΕΝΓΕ μαζί με άλλες συνδικαλιστικές οργανώσεις, ενώ, απ’ ό,τι γνωρίζω, μόλις χθες πραγματοποιήθηκε στο Υπουργείο σας μία συνάντηση μεταξύ του γενικού γραμματέα, υμών και εκπροσώπων των διοικητικών συμβουλίων των συλλόγων εργαζομένων και γιατρών του νοσοκομείου.
Εδώ και μήνες, λοιπόν, σε όλους τους τόνους λαμβάνετε καταγγελίες στο Υπουργείο από τους εργαζόμενους του νοσοκομείου, αλλά και από τοπικούς φορείς του Βόλου, ειδικά για τον τρόπο με τον οποίο διοικεί ο Διοικητής, κ. Ζαχαρόπουλος και τις επιδιώξεις της διοίκησης του Αχιλλοπουλείου. Όπως γνωρίζετε, πρόκειται για πάρα πολύ σοβαρές καταγγελίες, για τις οποίες δεν έχετε πράξει κάτι, με τραγικά επακόλουθα μέχρι σήμερα, όπως ήταν πριν από λίγους μήνες ο θάνατος ενός άτυχου εξηντατριάχρονου, του οποίου δεν μπόρεσε να αντιμετωπιστεί ένα σοβαρό πρόβλημα υγείας λόγω εξαιρετικά μειωμένων εφημεριών του νομαρχιακού νοσοκομείου, τις οποίες περικόπτει αυθαίρετα και συστηματικά ο διοικητής, για να εμφανίσει τεχνητές εξοικονομήσεις.
Ο άτυχος, λοιπόν, συνάνθρωπός μας, λόγω της απουσίας γιατρού, παραπέμφθηκε στο Νοσοκομείο της Λάρισας, για να καταλήξει τελικά στο δρόμο αβοήθητος. Επ’ αυτού έχει διαταχθεί προκαταρκτική εξέταση από την εισαγγελία πρωτοδικών, αλλά από την πλευρά του Υπουργείου δεν έχει γίνει κάτι.
Στις 30-10-2012 σε ερώτηση που σας απηύθυνα, με διαβεβαιώσατε ότι ο έλεγχος του ΣΕΥΥΠ θα πραγματοποιηθεί άμεσα στο Νοσοκομείο του Βόλου. Πέρασαν, όμως, μήνες και ακόμα δεν ξέρουμε εάν έγινε κάποιος έλεγχος και ποια είναι τα αποτελέσματα αυτά γύρω από τα πεπραγμένα του κ. Ζαχαρόπουλου.
Το αποκορύφωμα δε ήταν ότι πριν λίγες μέρες σημειώθηκε επίθεση του διοικητή, φραστική και σωματική, σε βάρος της νομικής συμβούλου του νοσοκομείου, επειδή εκείνη αρνήθηκε να τροποποιήσει μία νόμιμη εισήγηση που δεν του άρεσε. Λέγεται, μάλιστα, ότι το αντικείμενο ήταν οικονομικό και ότι ο διοικητής επέμενε να ευνοήσει μία ιδιωτική εταιρεία σε χρηματική διαφορά που είχε με το νοσοκομείο.
Στο Νοσοκομείο, πλέον, του Βόλου επικρατεί κλίμα εκφοβισμού που έχει γενικευθεί σε όλους τους εργαζόμενους, καθώς ο διοικητής χρησιμοποιεί πολύ συχνά ψυχολογική βία, όπως για παράδειγμα, απειλεί εργαζομένους που δεν συμφωνούν με τις πρακτικές του με διαθεσιμότητες και με απολύσεις.
Επειδή τα θέματα, λοιπόν, αυτά είναι πολύ σοβαρά, ερωτάσθε, κύριε Υπουργέ, εάν έχετε διερευνήσει μέχρι σήμερα τα καταγγελλόμενα κρούσματα κακοδιοίκησης στο νοσοκομείο και εάν όχι, γιατί και τι θα πράξετε και πότε, για να επιλυθεί άμεσα το διοικητικό πρόβλημα και να αποκατασταθεί στο νοσοκομείο η εργασιακή ειρήνη.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Υπουργός κ. Λυκουρέντζος με τη δική μου παρατήρηση ότι σας έχω ενοχλήσει και εγώ, κύριε Υπουργέ. Η κατάσταση είναι απαράδεκτη. Δεν πάει άλλο.
Παρακαλώ, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Κύριε Πρόεδρε, κυρία συνάδελφε, εκτιμώ πάρα πολύ τα όσα αναφέρατε, διότι αντιλαμβάνομαι με αυτά που είπατε εσείς, με αυτά που έχει πει σε εμένα σε τηλεφωνική επικοινωνία ο Πρόεδρος, ότι το κοινό σας ενδιαφέρον είναι η ομαλή, εύρυθμη λειτουργία του νοσοκομείου.
Δεν υπάρχουν ούτε προσωπικού είδους ανταγωνισμοί ούτε κομματικοί ανταγωνισμοί. Πρόκειται για την ανάγκη να ανταποκρίνεται το Νοσοκομείο του Βόλου στην αποστολή του. 
Κρατώ όλα όσα αναφέρατε. Όντως υπάρχει απόφαση του ΣΕΥΥΠ για να γίνει έλεγχος. Αντιλαμβάνομαι, όμως, ότι η κατάσταση έχει πάρει μία διάσταση για την οποία δεν επαρκούν οι έλεγχοι. Υπάρχουν βεβαιότητες για μία συμπεριφορά, η οποία δεν συνάδει με την άσκηση της χρηστής διοικήσεως και τα τελευταία τα οποία μου καταγγείλατε σε σχέση με την παρέμβαση στη συγκεκριμένη εισήγηση της νομικής συμβούλου με υποχρεώνουν να σας πω ότι η διοίκηση θα αλλάξει άμεσα. 
(Χειροκροτήματα από την πτέρυγα των Ανεξαρτήτων Ελλήνων)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Το λόγο έχει η κ. Χρυσοβελώνη.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Μετά την απάντηση του κυρίου Υπουργού νομίζω ότι δεν υπάρχει κανένας λόγος να προχωρήσω περαιτέρω παρά να σας ευχαριστήσω και να παρακαλέσω για άλλη μια φορά -θεωρώ πως την ίδια παράκληση διατυπώνει και ο κύριος Πρόεδρος σήμερα, μια και είμαστε από την ίδια εκλογική περιφέρεια- να ενεργήσετε το ταχύτερο δυνατόν, για να αποκατασταθεί η εργασιακή ειρήνη στο Νοσοκομείο του Βόλου προς όφελος όλης της κοινωνίας της Μαγνησίας και όχι μόνον, που αυτή τη στιγμή βρίσκεται σε έκρυθμη κατάσταση. 
Σας ευχαριστώ πολύ.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Μια φράση ακόμη, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως, κύριε Υπουργέ.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κι εγώ θέλω να ευχαριστήσω και εσάς, κυρία συνάδελφε, και τον κύριο Πρόεδρο για το ενδιαφέρον σας. Επαναλαμβάνω ότι δεν είναι θέμα προσωπικής ή κομματικής αντιδικίας. Μας ενώνει το ενδιαφέρον να λειτουργήσει το νοσοκομείο και αποδέχομαι την πρότασή σας να κάνω ό,τι είναι δυνατόν για την αποκατάσταση της εργασιακής ειρήνης. Χθες ο γενικός γραμματέας, ο οποίος κατόπιν συνεργασίας μαζί μου είδε τους εκπροσώπους των φορέων του νοσοκομείου, ομοίως τους διαβεβαίωσε ότι θα προστρέξουμε, για να αντιμετωπίσουμε κάθε πρόβλημα που μπορεί να αντιμετωπιστεί στο πλαίσιο των σημερινών δυνατοτήτων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας ευχαριστούμε θερμώς, κύριε Υπουργέ. 
Κυρίες και κύριοι συνάδελφοι ολοκληρώθηκε η συζήτηση των αναφορών και ερωτήσεων. 
�</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Παιδείας και Θρησκευμάτων, Πολιτισμού και Αθλητισμού: «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις». 
Κύριε Υπουργέ, θέλετε να πάρετε το λόγο, για να συμπληρώσετε κάτι;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων, Πολιτισμού και Αθλητισμού): Κύριε Πρόεδρε, είχε επισημανθεί κατά την ψήφιση του νομοσχεδίου κατ’ άρθρον ότι υπήρχαν κάποια φραστικά λάθη που έχουν διορθωθεί.  Για παράδειγμα η φράση «τμήμα ΑΕΙ ή ΤΕΙ» αντικαθίσταται από τη φράση «Σχολή ή τμήμα ΑΕΙ», το όνομα «Άννα-Μαρία» διορθώνεται σε «Μαρία-Άννα». Πρόκειται δηλαδή για γλωσσικές διορθώσεις που επισημάνθηκαν, έχουν διορθωθεί. Τις καταθέτουμε για τα Πρακτικά. 
(Στο σημείο αυτό ο Υπουργός Παιδείας και Θρησκευμάτων, Πολιτισμού και Αθλητισμού κ. Κωνσταντίνος Αρβανιτόπουλος καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελ. 52, 53)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εξάλλου, γι’ αυτό γίνεται και η ψήφιση στο σύνολο μετά από μερικές μέρες, ούτως ώστε να διορθωθούν αυτής της μορφής τα λάθη. 
Κατόπιν αυτών ερωτάται το Σώμα: Γίνεται δεκτό και στο σύνολο το νομοσχέδιο του Υπουργείου Παιδείας και Θρησκευμάτων, Πολιτισμού και Αθλητισμού ως διενεμήθη, με τις νομοτεχνικές βελτιώσεις του κυρίου Υπουργού;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Συνεπώς το νομοσχέδιο του Υπουργείου Παιδείας και Θρησκευμάτων, Πολιτισμού και Αθλητισμού «Οργάνωση και λειτουργία Ιδρύματος Νεολαίας και Διά Βίου Μάθησης και Εθνικού Οργανισμού Πιστοποίησης Προσόντων και Επαγγελματικού Προσανατολισμού και άλλες διατάξεις» έγινε δεκτό κατ’ αρχήν, κατ’ άρθρον και στο σύνολο κατά πλειοψηφία και έχει ως εξής:
(Να καταχωριστεί το κείμενο του νομοσχεδίου σελ. 54α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το Σώμα παρέσχε τη ζητηθείσα εξουσιοδότηση. 
Προχωρούμε στη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παραγράφου 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής»». 
Η Διάσκεψη των Προέδρων, κυρίες και κύριοι συνάδελφοι, αποφάσισε στη συνεδρίασή της 17ης Ιανουαρίου 2013  τη συζήτηση του νομοσχεδίου σε μια συνεδρίαση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα παρακαλούσα να λάβω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Λαφαζάνη, έχετε το λόγο, επί της διαδικασίας φαντάζομαι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, στο συγκεκριμένο νομοσχέδιο επιχειρείται να κυρωθεί μια πράξη νομοθετικού περιεχομένου, άλλη μια πράξη από τις πολλές, μέσω των οποίων κυβερνάται η χώρα μετά τις εκλογές. 
Εδώ, όμως, δεν έχουμε απλώς μια πράξη για κύρωση, έχουμε και δύο τροπολογίες, οι οποίες νομίζω είναι γνωστές και στο Προεδρείο. Και οι δυο τροπολογίες αυτές δεν είναι συμβατές κατά τον Κανονισμό να κατατίθενται σε πράξεις νομοθετικού περιεχομένου. Ο Κανονισμός είναι ρητός σε αυτά τα πράγματα. Τι λέει; Ότι όταν έχουμε πράξεις νομοθετικού περιεχομένου μπορούν να κατατεθούν …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχει γίνει αυτό σε αυτήν τη Βουλή τόσες φορές.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, είναι επιχείρημα να με διακόπτετε αυτό; Δηλαδή αν έχει γίνει ένα έγκλημα πολλές φορές, πρέπει να γίνει και άλλο ένα; Αυτό μου λέτε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Έχει συζητηθεί πολλές φορές.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε με να τελειώσω.
Όταν, λοιπόν, έχουμε πράξη νομοθετικού περιεχομένου -το οποίο έχετε συνηθίσει εσείς, δεν ξέρω γιατί, εν πάση περιπτώσει ο καθένας έχει τα προτερήματά του- δεν είναι δυνατό να κατατίθενται τροπολογίες, οι οποίες μάλιστα είναι τελείως άσχετες με αυτές τις πράξεις νομοθετικού περιεχομένου. 
Στις πράξεις νομοθετικού περιεχομένου και κανονικά, όταν εισάγονται πρόσθετες ρυθμίσεις, που μπορούν να μπουν χωρίς να είναι τροπολογίες –τροπολογίες δεν επιτρέπονται- είναι συναφείς με την πράξη νομοθετικού περιεχομένου και μόνο. Τώρα, όμως, έχουμε τροπολογίες εντελώς άσχετες. 
Έχουμε μια τροπολογία που αφορά το γήπεδο του Παναθηναϊκού, οριακά άσχετη –ας το πω έτσι- και μια εντελώς άσχετη που αφορά τα νερά. Και μάλιστα αυτή η τροπολογία που αφορά τα νερά είναι στην ουσία ένα μίνι νομοσχέδιο, το οποίο θέλει ειδική συζήτηση γιατί είναι και άκρως σοβαρό το θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κατανοητό, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατανοητό, αλλά να ακούτε ότι αυτά τα οποία λέω είναι και δικαιολογημένα. Δεν είναι απλώς κατανοητά αυτά που λέω, είναι και δικαιολογημένα. Απευθύνομαι πάντα στον Πρόεδρο και στους κυρίους συναδέλφους μέσα  στην Αίθουσα.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Υπουργός δεν υπάρχει.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως, δεν υπάρχει Υπουργός . 
Αυτό που ζητάμε, λοιπόν, είναι να αποσυρθούν οι τροπολογίες και ιδιαίτερα η τροπολογία για τα νερά. Αυτές εμείς δεν τις αναγνωρίζουμε ως νόμιμες, να τις αποσύρουν, για να είναι συμβατή η διαδικασία με τον Κανονισμό της Βουλής και το Σύνταγμα. Αρκετά οι αυθαιρεσίες σε αυτήν την Αίθουσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μάλιστα, θα απαντήσει και ο κύριος Υπουργός.
Το λόγο έχει ο εισηγητής της Νέας Δημοκρατίας, κ. Δημήτριος Τσουμάνης.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Δεν υπάρχει Υπουργός, κύριε Πρόεδρε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο Υπουργός θα πρέπει να απαντήσει!</Speech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Ναι, να απαντήσει ο Υπουργός!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο αρμόδιος Υπουργός είναι εκτός της Αίθουσας.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αρκετές οι αυθαιρεσίες σε αυτήν την Αίθουσα.
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σύμφωνα με τον Κανονισμό η μεν Κυβέρνηση εκπροσωπείται διά του Υπουργού, αφ’ ετέρου δε πρόκειται να…</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο αρμόδιος Υπουργός είναι εκτός της Αίθουσας.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σε δύο λεπτά εδώ θα είναι εδώ.</ChairmanSpeech>   
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Υπάρχει και άλλη συνάδελφος που έχει ζητήσει το λόγο, κύριε Πρόεδρε. Η κ. Μανωλάκου.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Τώρα έδωσα το λόγο στον κ. Τσουμάνη. Θα τον λάβετε αμέσως μετά.
Ορίστε, κύριε Τσουμάνη, έχετε το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, με το παρόν σχέδιο νόμου κυρώνουμε την από 31 Οκτωβρίου 2012 πράξη νομοθετικού περιεχομένου: <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=7c03859c-9059-42fb-a6ee-61939383d439&quot; \t &quot;_blank">«Τροποποίηση της παραγράφου 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α’ 249)» του Υπουργείου Περιβάλλοντος, Ενέργειας και Κλιματικής Αλλαγής</a> .
 Αποτελείται από δύο άρθρα.
Στο πρώτο άρθρο με τις διατάξεις των άρθρων 23 και 24 του ν .4014/2011  καθορίστηκε η διαδικασία ηλεκτρονικής υποβολής δηλώσεων αυθαιρέτων. 
Περαιτέρω, με την παράγραφο 16 του άρθρου  49 του ν. 4030/2011 προβλέφθηκε ότι οι βεβαιώσεις των μηχανικών που προβλέπονται στην παράγραφο 4 του άρθρου 23 του ν. 4014/2011 πριν τη σύνταξη των συμβολαίων υποβάλλονται ηλεκτρονικά στο Τεχνικό Επιμελητήριο Ελλάδος και λαμβάνουν μοναδικό αριθμό που αφορά το ακίνητο. Στα συμβόλαια προσαρτάται η βεβαίωση και ο μοναδικός αριθμός του ακινήτου. 
Στις ανωτέρω διατάξεις δεν υπήρξε νομοθετική πρόβλεψη για τις περιπτώσεις που για οποιονδήποτε λόγο ανασταλεί η λειτουργία της ηλεκτρονικής διαδικασίας και του πληροφοριακού συστήματος υποδοχής των απαραίτητων στοιχείων, με αποτέλεσμα στις περιπτώσεις αυτές να δημιουργούνται μεγάλες καθυστερήσεις στη σύνταξη των συμβολαίων, καθώς και στην είσπραξη των εκ του νόμου σημαντικών εσόδων του κράτους. 
Με την προτεινόμενη ρύθμιση θεσπίζεται η διαδικασία έκδοσης και προσάρτησης στα συμβόλαια της βεβαίωσης του μηχανικού στην περίπτωση αναστολής λειτουργίας του πληροφοριακού συστήματος του Τεχνικού Επιμελητηρίου Ελλάδος. Η σχετική ρύθμιση έρχεται να καλύψει ένα κενό σε πραγματικά εξαιρετικές περιπτώσεις, ανεξαρτήτως του λόγου αναστολής λειτουργίας του συστήματος του Τεχνικού Επιμελητηρίου Ελλάδος. Βεβαίως, επειδή η ηλεκτρονική διακυβέρνηση δεν είναι πρόσχημα και εφαλτήριο για ευχολόγια, στην πράξη θα πρέπει να διασφαλίζεται η απρόσκοπτη λειτουργία του πληροφοριακού συστήματος μεταξύ της διοίκησης.
Το Τεχνικό Επιμελητήριο Ελλάδος είναι νομικό πρόσωπο δημοσίου δικαίου και η κεντρική διοίκηση θα πρέπει να ρυθμίζει με απόλυτο τρόπο τις σχέσεις και τη διασύνδεση των συστημάτων μεταξύ της κεντρικής διοίκησης και των νομικών προσώπων δημοσίου δικαίου.
Επισημαίνεται ότι με την προτεινόμενη διάταξη ουδεμία απαλλαγή υφίσταται από την υποχρέωση ηλεκτρονικής έκδοσης της βεβαίωσης, καθώς ευστόχως προβλέπεται ότι εντός δύο μηνών θα πρέπει να ενημερώνεται το πληροφοριακό σύστημα του Τεχνικού Επιμελητηρίου Ελλάδος. 
Τη χρονική στιγμή που με πράξη νομοθετικού περιεχομένου ρυθμίστηκε το σχετικό κενό του νομοθέτη, υπήρχαν πολλές αντιδράσεις από επιστημονικές ομάδες, μεταξύ των οποίων συμβολαιογράφοι και μηχανικοί, για την αναγκαιότητα της διάταξης και τη διαφύλαξη των εσόδων του κράτους -έσοδα από φορολογία μέσω των δικαιοπραξιών, κρατήσεις για έκδοση πράξεων διοικητικών- και ορθώς διαφυλάχτηκε το δημόσιο συμφέρον, η δημόσια πίστη και η προστασία του κοινωνικού συνόλου.
Με το δεύτερο άρθρο ρυθμίζονται θέματα αυθαιρέτων και αντιμετωπίζεται ο Νέος Οικοδομικός Κανονισμός και συναφή θέματα. Με την παρούσα διάταξη ρυθμίζονται θέματα σχετικά με την καταβολή του ειδικού προστίμου διατήρησης αυθαιρέτων στη λογική αντιμετώπισης αυθαιρεσιών, με τρόπο που να βελτιώνονται οι συνθήκες ζωής των πολιτών και να αποκαθίσταται η περιβαλλοντική βλάβη που προκλήθηκε εξαιτίας των πολεοδομικών παραβάσεων.
Στην παρούσα εξαιρετικά κρίσιμη οικονομική συγκυρία κύριο μέλημα της πολιτείας είναι η διασφάλιση της περιβαλλοντικής ισορροπίας, η δημοσιονομική επίτευξη των στόχων εν όψει της προσπάθειας για τη συνολική ανάκαμψη της οικονομίας της χώρας και ασφαλώς, η διευκόλυνση των πολιτών που έχουν ενταχθεί ή πρόκειται να ενταχθούν μέχρι τη λήξη ισχύος του στις ρυθμίσεις του ν. 4014/2011.
Με δεδομένη τη δημοσιονομική συγκυρία της χώρας και λαμβάνοντας υπ’ όψιν τις παραπάνω παραμέτρους ρυθμίζεται με τέτοιο τρόπο η καταβολή του ειδικού προστίμου ώστε να ενθαρρυνθούν και να διευκολυνθούν οι ενδιαφερόμενοι πολίτες που είναι κύριοι αυθαίρετων ακινήτων να εντάξουν αυτά στις ρυθμίσεις του ν. 4014/2011 με παροχή κινήτρων τμηματικής εξόφλησης του ενιαίου ειδικού προστίμου. Με την εξόφληση οριζόμενου τμήματος θα αποδεσμεύεται αφ’ ενός η σύναψη οιασδήποτε δικαιοπραξίας ακινήτου από την ολοσχερή εξόφληση του προστίμου και αφ’ ετέρου θα επιτρέπονται επ’ αυτού πράξεις δημοσίου ή ιδιωτικού δικαίου, χωρίς να είναι απαιτητή ως προϋπόθεση η πλήρης εξόφληση του ενιαίου ειδικού προστίμου.
Με τον τρόπο αυτό επιχειρείται η τόνωση της δυναμικής εντάξεων στο νόμο, με προφανές το θετικό δημοσιονομικό αποτέλεσμα, καθώς θα ενισχυθεί η κινητικότητα των διοικητικών πράξεων κυρίως στους τομείς του τουρισμού, της οικοδομής και των εμπορικών χρήσεων. 
Ο ν. 4014/2011 συμπληρώνει δεκαπέντε μήνες από την πρώτη εφαρμογή του. Ο τρόπος υλοποίησης αποτελεί την πρώτη προσπάθεια στη χώρα μας μιας πιο συστηματικής καταγραφής και αποτύπωσης των ρυθμιζόμενων αυθαίρετων κατασκευών. 
Ακολουθούν για ενημέρωσή σας κάποια στατιστικά στοιχεία. Επειδή δεν θέλω να σας κουράσω με νούμερα, θα σας πω μόνο με στοιχεία που έχουμε μέχρι τον Αύγουστο του 2012, ότι η πολιτεία ανέμενε να εισπράξει από την τακτοποίηση των αυθαιρέτων το ποσό των 2,320 δισεκατομμυρίων ευρώ. Μέχρι τον Αύγουστο είχαν εισπραχθεί 631 εκατομμύρια ευρώ. Υπολείπονται προς είσπραξη 1,692 δισεκατομμύριο ευρώ. 
Από την απλή και μόνο αναφορά των στατιστικών στοιχείων καθίσταται σαφές ότι η πλειοψηφία των πολιτών σε στιγμές οικονομικής κρίσης δεν μπορεί να ανταποκριθεί στην ολοσχερή εξόφληση των ποσών με εφάπαξ καταβολή ή έστω με μικρό αριθμό δόσεων.
Η ελληνική πολιτεία αντιλαμβανόμενη την πραγματική αδυναμία έστω και όσων αυθαιρέτησαν, θα πρέπει διασφαλίζοντας τη βέβαιη αποπληρωμή με την ηλεκτρονική καταγραφή και τον ηλεκτρονικό έλεγχο -γιατί μετά την παράλειψη της τελικής ημερομηνίας αποπληρωμής υπάρχουν όλα τα στοιχεία του αυθαιρέτου για τον καθορισμό του εκ νέου ως αυθαίρετο και την επιβολή υψηλοτάτων προστίμων ή κατεδάφιση- να προβεί σε τέτοιου είδους ρυθμίσεις. Ρυθμίσεις που αφ’ ενός είναι ρεαλιστικές όσον αφορά στα οικονομικά μεγέθη που απαιτούνται και αφ’ ετέρου επιτρέπουν την κίνηση της οικονομίας με μικρές ενέσεις. 
Με τις διατάξεις αποδεσμεύονται αφ’ ενός όλες οι διαδικασίες σύναψης οιασδήποτε δικαιοπραξίας ακινήτου, όπως είναι οι βεβαιώσεις μηχανικών, η περαίωση κ.λπ., από την ολοσχερή εξόφληση του προστίμου και αφ’ ετέρου θα επιτρέπονται επ’ αυτού πράξεις δημοσίου ή ιδιωτικού δικαίου χωρίς, επαναλαμβάνω, να είναι απαιτητή ως προϋπόθεση η πλήρης εξόφληση του ενιαίου ειδικού προστίμου, όπως μεταβίβαση ή σύσταση εμπράγματου δικαιώματος, έκδοση ή αναθεώρηση οικοδομικής άδειας, εκτέλεση εργασιών αποπεράτωσης, έκδοση βεβαίωσης εξόφλησης ποσοστού 30% του συνολικού ποσού προστίμου ως 31-1-2013 από το πληροφοριακό σύστημα του Τεχνικού Επιμελητηρίου Ελλάδος. 
Επίσης, με τις υπό ψήφιση ρυθμίσεις παρατείνεται η καταβολή όλων των δόσεων καταβολής του ειδικού προστίμου πράξεων υπαγωγής στο ν. 3843/2010 γνωστός ως νόμος Μπιρμπίλη, έως 31-1-2013.
Σε αυτό το σημείο να τονίσω στην Ολομέλεια τα εξής. Ήδη έχει παραταθεί η χρονική περίοδος στο νόμο των αυθαιρέτων έως 31-5-2013, με σχετική κοινή υπουργική απόφαση. Παράλληλα, έχει κυρωθεί ήδη μία πράξη σχετικά με τη δυνατότητα υπαγωγής στο νόμο και τη διενέργεια δικαιοπραξιών μέχρι τις 31-5-2013.
Συνεπώς, νομικά και ορθώς από πλευράς νομοτεχνικών βελτιώσεων είναι και οι σημερινές διατάξεις να λάβουν την ίδια  ημερομηνία, δηλαδή 31-5-2013. Προφανώς θα γίνει η σχετική συζήτηση. Θεωρώ ότι οι κανόνες της καλής νομοθέτησης επιβάλλουν την ομοιογένεια των προθεσμιών. 
Να τονίσω επίσης για μία ακόμη φορά ότι η προϋπόθεση της πλήρους ηλεκτρονικής καταγραφής των αυθαιρεσιών αποτελεί το εχέγγυο για τη διοίκηση ώστε να προβεί σε τέτοιου είδους ρύθμιση καθώς μετά το πέρας του χρονικού διαστήματος αποπληρωμής του συνολικού ποσού του προστίμου, αυτομάτως οι υπαγόμενες στο νόμο κατασκευές ή χρήσεις καθίστανται αυθαίρετες, υπολογίζεται το πρόστιμο κατά τις διατάξεις του άρθρου 26 του ν. 4014/2011, βεβαιώνεται στην αρμόδια ΔΟΥ και ακολουθείται η διαδικασία περί αυθαιρέτων.
Περαιτέρω, κύριε Πρόεδρε, έχουν κατατεθεί με πρωτοβουλία του Υπουργείου Περιβάλλοντος, Ενέργειας και Κλιματικής Αλλαγής τρεις συναφείς τροπολογίες για τις οποίες θα τοποθετηθώ στη δευτερολογία.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε, κύριε συνάδελφε.
Με επιστολή του ο κ. Μπούρας, Γραμματέας της Κοινοβουλευτικής Ομάδας της Νέας Δημοκρατίας, ορίζει ως Κοινοβουλευτικό Εκπρόσωπο τον Βουλευτή Α’ Θεσσαλονίκης κ. Γεώργιο Ορφανό.
Με επιστολή του ο κ. Ιωάννης Μανιάτης, Γραμματέας του Προεδρείου της Κοινοβουλευτικής Ομάδας του ΠΑΣΟΚ, ορίζει Κοινοβουλευτικό Εκπρόσωπο τον κ. Χρήστο Γκόκα. 
Επίσης, με επιστολή του ο κ. Ιωάννης Μανιάτης, Γραμματέας της Κοινοβουλευτικής Ομάδας του ΠΑΣΟΚ ορίζει ειδικό αγορητή τον Βουλευτή κ. Βασίλειο Κεγκέρογλου.
Με επιστολή του ο κ. Παναγιώτης Μελάς, Γραμματέας της Κοινοβουλευτικής Ομάδας των Ανεξάρτητων Ελλήνων, ορίζει ειδική αγορήτρια τη Βουλευτή Κοζάνης κ. Ραχήλ Μακρή και Κοινοβουλευτικό Εκπρόσωπο τον κ. Τέρενς Κουΐκ, Βουλευτή Επικρατείας. 
Επίσης, ο κ. Χρήστος Παππάς, Κοινοβουλευτικός Εκπρόσωπος της Χρυσής Αυγής, ορίζει ως ειδική αγορήτρια τη Βουλευτή Β’ Αθηνών κ. Ελένη Ζαρούλια και Κοινοβουλευτικό Εκπρόσωπο τον Βουλευτή Επικρατείας κ. Χρήστο Παππά. Δεν χρειάζεται να ορίζει τον εαυτό του Κοινοβουλευτικό Εκπρόσωπο. 
Η Χρυσή Αυγή έχει δύο χαρτιά. Στο ένα αναφέρεται ο κ. Παναγιώταρος και στο άλλο η κ. Ζαρούλια. Ποιο από τα δύο ισχύει;</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Έχει κώλυμα ο κ. Παναγιώταρος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Επίσης ο Κοινοβουλευτικός Εκπρόσωπος του Κομμουνιστικού Κόμματος Ελλάδος κ. Σπύρος Χαλβατζής ορίζει ειδική αγορήτρια τη Βουλευτή κ. Διαμάντω Μανωλάκου.
Το λόγο έχει η εισηγήτρια του ΣΥΡΙΖΑ κ. Αφροδίτη Θεοπεφτάτου.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Κυρίες και κύριοι συνάδελφοι, ως προς την κύρωση της συγκεκριμένης πράξης νομοθετικού περιεχομένου θα ήθελα να επισημάνω ορισμένα πράγματα. Σε μία εποχή που λείπουν τα βασικά εργαλεία για την καταπολέμηση των αυθαιρέτων, δηλαδή Εθνικό Κτηματολόγιο, δασικοί χάρτες, χωροθέτηση χρήσεων γης, επιπροσθέτως, εν μέσω της βαθύτερης οικονομικής κρίσης που έχει γνωρίσει η χώρα κατά τα μεταπολεμικά χρόνια, έρχονται οι νόμοι του Υπουργείου Περιβάλλοντος, Ενέργειας και Κλιματικής Αλλαγής, ο ν. 3843/2010, ο ν.4014/2011, ο ν.4030/2011 και ο ν. 4042/2012, με τις συνεχείς τροποποιήσεις τους να τακτοποιήσουν συλλήβδην τις αυθαίρετες κατασκευές με μοναδικό κριτήριο την εισροή εσόδων, χωρίς κανέναν σχεδιασμό για τις περιβαλλοντικές επιπτώσεις, με επιβάρυνση των ήδη υποβαθμισμένων αστικών περιοχών, με τις ελλείψεις σε κοινόχρηστους χώρους, χωρίς ασφάλεια στις κατασκευές, χωρίς κοινωνικά κριτήρια, χωρίς καλύτερο βιοτικό επίπεδο και αισθητική των κατασκευών, χωρίς καμμία διαβούλευση με τους κοινωνικούς και επιστημονικούς φορείς, θέτοντας και πάλι στο στόχαστρο τους ήδη εξοντωμένους οικονομικά ιδιοκτήτες των ακινήτων.
Γνωρίζουμε πάρα πολύ καλά ότι η γραφειοκρατία που δημιουργεί αγκυλώσεις και διαφθορά στο δημόσιο, εκτός των άλλων είναι προϊόν πολυνομίας και έλλειψης συντονισμού των συναρμόδιων υπουργείων και υπηρεσιών.
Το γεγονός ότι ανά τακτά χρονικά διαστήματα ψηφίζονται διατάξεις νομιμοποίησης αυθαιρέτων έχει δημιουργήσει συνείδηση στους πολίτες ότι μπορούν να χτίζουν ό,τι θέλουν γιατί κάποτε θα νομιμοποιηθεί και δίνουν την ελάχιστη σημασία στις άδειες και στις εγκρίσεις των υπηρεσιών. Εθίζεται λοιπόν μία ολόκληρη κοινωνία στην ανοχή των κάθε είδους και μεγέθους αυθαιρεσιών, στη λογική των μικρών και μεγάλων διαπλοκών. Οι δε νόμιμοι ιδιοκτήτες είναι και αυτοί θύματα της όλης διαδικασίας γιατί χάνουν τον κοινωνικό τους πλούτο και την ποιότητα ζωής που θα είχαν αν έχτιζαν και αυτοί αυθαίρετα.
Αντί λοιπόν να περιοριστεί η πολυδαίδαλη πολεοδομική νομοθεσία –είναι πάνω από τριάντα χιλιάδες σελίδες-, αντί να ολοκληρωθεί το Εθνικό Κτηματολόγιο, αντί να συνταχθούν δασικοί χάρτες και να προχωρήσει ο χωροταξικός σχεδιασμός, έρχονται οι παραπάνω διατάξεις και οι συνεχείς τροποποιήσεις τους με νέες διευκολύνσεις για να προσελκύσουν και άλλους ενδιαφερόμενους στην υπαγωγή αυτών των ρυθμίσεων, μήπως και εισρεύσουν επιπλέον χρήματα για τα μνημονιακά ταμεία, γιατί ως απλό εισπρακτικό μέτρο ο παρών νόμος δεν απέδωσε τα αναμενόμενα.
Η προτεινόμενη πράξη νομοθετικού περιεχομένου αποτελεί επιπλέον έκπτωση και στους πιο στοιχειώδεις κανόνες περιβαλλοντικής προστασίας και βιώσιμης αστικής ανάπτυξης. 
Όχι μόνο λοιπόν αυτά τα μέτρα δεν έρχονται να καταπολεμήσουν την αυθαίρετη δόμηση, αλλά δημιουργούν και νέες γενιές αυθαιρέτων με τη χαρακτηριστική απόφαση της Ολομέλειας του Ανώτατου Ακυρωτικού Δικαστηρίου, την 180 του 2012, που έκρινε ότι υπάρχει κίνδυνος περαιτέρω βλάβης του φυσικού και οικιστικού περιβάλλοντος και δημιουργίας τετελεσμένων καταστάσεων με την πραγματοποίηση και νέας αυθαίρετης δόμησης.
Μάλιστα διετάχθη η διακοπή της επεξεργασίας των αιτήσεων που έχουν υποβληθεί σύμφωνα με τις προϋποθέσεις των μεταγενέστερων τροποποιήσεων του ν. 4014, δηλαδή ότι θα πρέπει να προσδιορίζεται ο χρόνος κατασκευής του αυθαιρέτου με δημόσια έγγραφα.
Με την παρούσα τροποποίηση γίνεται προσπάθεια απεξάρτησης από το σύστημα ηλεκτρονικής διεκπεραίωσης του Τεχνικού Επιμελητηρίου Ελλάδας μετά τις πρόσφατες κινητοποιήσεις των μηχανικών. Μεγάλο λάθος, γιατί κατά την άποψή μας, θα μπορούσε να αξιοποιηθεί το υπάρχον λογισμικό του Τεχνικού Επιμελητηρίου και να συσχετιστεί η συγκεκριμένη διαδικασία με τον κτηματολογικό αριθμό ώστε να γίνει πολεοδομικό μητρώο ακινήτου σε πρώτη φάση και για την πάταξη της αυθαίρετης δόμησης και κυρίως για την ταυτοποίηση των δηλώσεων με τα στοιχεία των πολεοδομικών υπηρεσιών, γιατί αυτή τη στιγμή, αφού γίνεται ηλεκτρονικά μέσω ΤΕΕ, οι πολεοδομίες δεν γνωρίζουν τι έχει τακτοποιηθεί με το ν. 4014, και να ταυτοποιείται ο φάκελος του αυθαιρέτου, ο φάκελος οικοδομικής άδειας και όλες οι άλλες εγκρίσεις και όχι, όπως προτείνεται στον παρόντα νόμο, μητρώο κατασκευών που αναφέρεται.
Επίσης, με το δέλεαρ του 30% επί του ειδικού προστίμου και όχι με την αποπληρωμή του, επιχειρείται η σύνταξη συμβολαίων και η έκδοση αδειών δόμησης ή αναθεώρησης αυτών ή αποπεράτωσης οικοδομικών εργασιών χωρίς ακόμα να έχει εκδοθεί η απαραίτητη σχετική υπουργική απόφαση για την τρωτότητα και τη στατική επάρκεια των κτηρίων που δηλώθηκαν αυθαίρετα και θα πρέπει να ελεγχθούν και τα νόμιμα ή μη όμορά τους που πιθανόν επηρεάζονται, δηλαδή όταν είναι ενιαίος ο φέροντας οργανισμός θα πρέπει να ελεγχθεί και η στατική επάρκεια των χώρων που γειτνιάζουν.
Κύριοι συνάδελφοι, βρισκόμαστε στην πλέον σεισμογενή περιοχή της Ευρώπης. Δεν είναι δυνατόν να εξασφαλίζεται η στατική επάρκεια των κατασκευών με μία βεβαίωση του μηχανικού ύστερα από μακροσκοπικό έλεγχο και να μην εξασφαλίζονται οι πολίτες, είτε αυτοί είναι ιδιοκτήτες, είτε εργαζόμενοι, είτε πελάτες επαγγελματικών χώρων, στη στοιχειώδη ασφάλεια, στο βιοτικό επίπεδο και στις ανθρώπινες συνθήκες εργασίας και διαβίωσης.
Επιπλέον, τίθεται σοβαρό θέμα δικαίου της ιδιοκτησίας με τις μεταβιβάσεις σε κτίσματα προϋφιστάμενα του 1983, γιατί για πρώτη φορά μία ανάλογη διάταξη για τις δικαιοπραξίες ήταν με το ν. 1337/1983. Θεσμοθετήθηκε λοιπόν η απαγόρευση μεταβίβασης αυθαίρετων κτισμάτων που όμως είχαν κατασκευαστεί μετά την εφαρμογή του ν. 1337.
Σήμερα με το ν.4014/2011 απαγορεύεται η μεταβίβαση κτισμάτων που ήδη είχαν εξαιρεθεί από την αδειοδότηση. Έχετε υπ’ όψιν σας ότι έχουμε σε πολλές περιοχές άδειες κατασκευών που χορηγούσαν οι πρόεδροι των κοινοτήτων, είτε υπήρχε ειδικό καθεστώς στις δυσπρόσιτες περιοχές και χρειαζόταν ένα απλό έγγραφο αντί για οικοδομική άδεια. 
Έχουν δημιουργηθεί, λοιπόν, σ’ αυτές τις κατασκευές καλοπίστως συμφέροντα  υπέρ τρίτων και πιθανόν οι σημερινοί ιδιοκτήτες τους ή οι μελλοντικοί δεν γνωρίζουν ότι υπάρχει ανάγκη τακτοποίησής τους. Δεν προβλέπεται δηλαδή στον παρόντα νόμο ότι οι διατάξεις που ίσχυαν τότε το καθιστούν νόμιμο. 
Ως προς την τροποποίηση που αναφέρεται στη διαγραφή της σχετικής διάταξης για ανείσπρακτα δηλωθέντα ποσά προστίμων ανέγερσης και διατήρησης και διαγραφή των προστίμων μετά την εξόφληση του ενιαίου ειδικού προστίμου θα παρατηρούσαμε ότι δεν προκύπτει από πουθενά η τακτοποίηση των αυθαίρετων κατασκευών για τα οποία έχουν βεβαιωθεί τα σχετικά πρόστιμα ανέγερσης και διατήρησης από τις πολεοδομικές υπηρεσίες με αυτά που δηλώθηκαν με το σύστημα ηλεκτρονικής διεκπεραίωσης  του ΤΕΕ. Μας σώζει βέβαια η υπεύθυνη δήλωση.
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής, κ. ΙΩΑΝΝΗΣ ΤΡΑΓΑΚΗΣ )
Επίσης, τίθεται ένα επιπλέον ζήτημα. Μέχρι την εξόφληση του ενιαίου ειδικού προστίμου, οπότε θα γίνει η παραπάνω διαγραφή των βεβαιωθέντων προστίμων, δεν προβλέπεται καμμία αναστολή είσπραξης αυτών από τις δημόσιες οικονομικές υπηρεσίες, όπως είχε προβλεφθεί στον ν. 3843/2010. Αυτό υπάγεται στην αρμοδιότητα των διοικητικών δικαστηρίων, δηλαδή να ταλαιπωρούνται οι πολίτες για κάτι κατά την άποψή μας αυτονόητο. 
Επίσης, δεν διευκρινίζεται στις σχετικές διατάξεις τι θα γίνει με τους πολίτες που ενώ δε θα καταφέρουν να αποπληρώσουν το ενιαίο ειδικό πρόστιμο με τον ν. 4014 -και θα ακολουθήσει βεβαίως η διάταξη περί προστίμων ανέγερσης και διατήρησης με τον παρόντα νόμο- τους έχουν ήδη εκδοθεί εκκρεμή βεβαιωθέντα πρόστιμα στις Δημόσιες Οικονομικές Υπηρεσίες. 
Τέλος, κατανοούμε την ανάγκη των απλών ανθρώπων να λύσουν ένα διαρκές πρόβλημα. Υπάρχει μεγάλη διαφορά μεταξύ του να υπάρξει μια βέλτιστη και οριστική λύση προς όφελος των πολλών και της ακραίας εκμετάλλευσης μιας πραγματικής ανάγκης.
Επίσης, ήθελα να καταθέσω την άποψή μου για την τροπολογία που πρότεινε ο κ. Κεγκέρογλου. Θίγει ένα πάρα πολύ σοβαρό θέμα σε συνιδιόκτητα οικόπεδα. Διαφωνούμε με τον τρόπο που τοποθετείται. Προτείνει ο κ. Κεγκέρογλου να αποτυπώνεται η επί μέρους συνιδιοκτησία και όχι συνολικά το ακίνητο για την έκδοση άδειας σε συνιδιόκτητα οικόπεδα. Νομίζω ότι είναι λίγο πρόχειρο να γίνει δεκτή αυτή η τροπολογία για τους εξής λόγους.
Στο άρθρο 11, παράγραφος 3 του Νέου Οικοδομικού Κανονισμού αναφέρεται ότι σε συνιδιόκτητα οικόπεδα, προκειμένου για έκδοση άδειας, ο κάθε συνιδιοκτήτης χρησιμοποιεί το ποσοστό που του αναλογεί. Όμως στο άρθρο 23, παράγραφος 3α υπάρχει μια διάταξη που αντιτίθεται ουσιαστικά σ’ αυτό, γιατί αναφέρει ότι η συνολική εκμετάλλευση στο ακίνητο δεν μπορεί να υπερβαίνει τους ισχύοντες συντελεστές. Αυτό έρχεται σε αντίθεση και γίνεται πιο έντονο με τις πρόσφατες τακτοποιήσεις γιατί ορισμένοι συνιδιοκτήτες μπορεί να έχουν τακτοποιήσει και αυθαίρετα, οπότε έτσι επιβαρύνονται οι υπόλοιποι συνιδιοκτήτες. Νομίζω, δηλαδή, ότι θίγει πολύ σημαντικά θέματα που έχουν να κάνουν βέβαια και με τα πολιτικά δικαστήρια και με την πολεοδομική νομοθεσία. 
Καταψηφίζουμε την προτεινόμενη τροποποίηση.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε. 
Κυρίες και κύριοι συνάδελφοι, την 17η Ιανουαρίου, η Ολομέλεια του Σώματος αποδέχθηκε την πρόταση 72 Βουλευτών των Κοινοβουλευτικών Ομάδων της Νέας Δημοκρατίας, του ΠΑΣΟΚ και της Δημοκρατικής Αριστεράς για σύσταση ειδικής κοινοβουλευτικής επιτροπής προς διενέργεια προκαταρκτικής εξέτασης κατά του πρώην  Υπουργού Γεωργίου Παπακωνσταντίνου. Μετά από διαβούλευση του Προεδρείου με Κοινοβουλευτικές Ομάδες και προκειμένου να μην υπάρξει αμφισβήτηση ως προς τη νόμιμη σύνθεση της επιτροπής, το Προεδρείο εισηγείται η ως άνω επιτροπή να συγκροτηθεί με 13 μέλη με πιστή εφαρμογή του άρθρου 156 παρ.2 του Κανονισμού. 
Το Σώμα συμφωνεί;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το Σώμα συνεφώνησε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο πρώην Πρόεδρος της Βουλής κ. Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, καλώς συγκροτείται η επιτροπή προκαταρκτικής εξέτασης, η άλλοτε ονομαζόμενη προανακριτική. Θέλω να θέσω το εξής θέμα, σχετικά με τη λειτουργία της και νομίζω ότι εδώ είναι ο κατάλληλος χώρος. Έχω απευθύνει και σχετική επιστολή προς τον Πρόεδρο του Σώματος, την οποία καταθέτω στα Πρακτικά. 
(Στο σημείο αυτό ο Βουλευτής κ. Απόστολος Κακλαμάνης καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το θέμα έχει ως εξής: Οι εξεταστικές και οι επιτροπές προκαταρκτικής εξέτασης, όπως γνωρίζετε, λειτουργούν με μέλη τα οποία ορίζονται από το κάθε κόμμα και δεν ορίζονται από το Σώμα ανάλογα με τη δύναμη κάθε κόμματος. Θα θυμάστε ότι τι έχω προτείνει πολλές φορές, ώστε να μην παρουσιάζεται το φαινόμενο κάθε κόμμα να δηλώνει τι θα πει, τι θα ψηφίσει ο Βουλευτής ή οι Βουλευτές που συμμετέχουν σε μια επιτροπή, η οποία ασκεί ανακριτικά καθήκοντα. 
Το δεύτερο πολύ σημαντικό ζήτημα, είναι ότι αυτός ο θεσμός και κατ’ επέκταση ο κοινοβουλευτικός θεσμός φθείρεται, ευτελίζεται και διασύρεται, όταν μέλη αυτών των επιτροπών -όπως και μέλη του Κοινοβουλίου- δεν αντιλαμβάνονται την ευθύνη που έχουν, ασκώντας το συγκεκριμένο λειτούργημα. Κανένας δικαστικός λειτουργός δεν βγαίνει στην τηλεόραση ή στο ραδιόφωνο να δώσει συνεντεύξεις, σχετικά με το ανακριτικό έργο που διεξάγει. Αυτό το φαινόμενο επί χρόνια δυστυχώς, παρ’ όλο που επιμόνως καταγγέλλεται από πολλούς και από τον υποφαινόμενο, συνεχίζεται. 
Θα ήθελα, λοιπόν, να προτείνω –νομίζω ότι κανείς δεν θα έχει αντίρρηση ή αν κάποιος έχει αντίρρηση, να το πει- αυτή η νόσος που δυστυχώς, περνώντας τα χρόνια, όλο και περισσότερο εμφανίζεται σε εκπροσώπους του ελληνικού λαού, αντί να σέβονται αυτό το Βήμα, να προστρέχουν σαν υποπόδια των ποδών των διαφόρων τηλεπαρουσιαστών, να σταματήσει ή τουλάχιστον να μην έχει το Κοινοβούλιο, αυτός ο θεσμός, τις επιπτώσεις.
Η πρότασή μου, λοιπόν, είναι σαφής. Καθ’ όλη τη διάρκεια λειτουργίας αυτής της επιτροπής -όσο θα είναι, σαράντα μέρες νομίζω και ελπίζω να μη χρειαστεί παράταση- μέλος της επιτροπής που θα παρουσιαστεί στην τηλεόραση ή στο ραδιόφωνο ή αποδεδειγμένα –και αυτό θα είναι ευθύνη και της επιτροπής- θα συμβάλει στη διαρροή και στην υπονόμευση ουσιαστικά του απορρήτου και της μυστικότητας των ερευνών, των καταθέσεων, των στοιχείων που θα πρέπει στο τέλος με την έκθεσή της να υποβάλει στο Σώμα, να αντικαθίσταται από άλλον Βουλευτή του ιδίου κόμματος, πάλι με υπόδειξη του κόμματος, όπως κατά τη γνώμη μου κακώς γίνεται ως τώρα, αλλά έτσι συγκροτήθηκε αυτή η επιτροπή. Συνεπώς, η Κοινοβουλευτική Ομάδα του αντίστοιχου κόμματος να ορίζει άλλον Βουλευτή και να αφήνει αυτόν το συγκεκριμένο Βουλευτή -εύχομαι και ελπίζω ότι δεν θα παρουσιασθεί τέτοιο φαινόμενο- αντί να έρχεται στη Βουλή, να γίνει μόνιμος θαμώνας του οποιουδήποτε Μέσου Μαζικής Ενημέρωσης. 
Επιτέλους, κάποτε πρέπει -ιδιαίτερα σε αυτές τις κρίσιμες ώρες που διέρχεται ο τόπος- να καταλάβουμε ότι έχουμε μια ατομική ευθύνη, η οποία όμως, όταν δεν εκπληρώνεται, αντανακλά στο κύρος ενός θεσμού, για τον οποίον εμείς προφανώς δεν έχουμε την εξουσιοδότηση από το λαό να τον μεταχειριστούμε κατά βούληση. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Ευχαριστούμε, κύριε Πρόεδρε, γι’ αυτά που είπατε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αν υπάρχει αντίρρηση να ακουστεί, αλλιώς να ρωτηθεί το Σώμα αν συμφωνεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Επειδή θέσατε ένα θέμα, το οποίο είναι εκτός ημερήσιας διάταξης βέβαια, η απάντηση του Προεδρείου είναι ότι αυτά τα θέματα αύριο με το καλό που θα συγκροτηθεί η επιτροπή σε σώμα θα τα λύσει, όπως κάθε φορά μόνη της.
Θα σας υπενθυμίσω, κύριε Πρόεδρε, ότι υπήρξαν παρεμβάσεις τότε για τη μη δημοσιοποίηση των Πρακτικών. Και όπως ξέρετε καλύτερα από τον καθένα, υπάρχουν και δύο γνωμοδοτήσεις του Νομικού Συμβουλίου της Επιστημονικής Επιτροπής της Βουλής, που αποφαίνεται ότι τα Πρακτικά θεωρούνται προανακριτικό υλικό και επομένως δεν πρέπει να δίνονται στη δημοσιότητα. 
Η πρότασή σας αυτή θα τεθεί αύριο -κατά σύμπτωση είναι και ο κ. Μαρκογιαννάκης εδώ, ο οποίος πιθανότητα θα είναι ο Πρόεδρος- στην επιτροπή για να το λύσει αυτό το θέμα.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, με συγχωρείτε. Δεν θέλω να παρακωλύω την διαδικασία. Εδώ το πράγμα είναι σαφές. Υποθέτω κατά τον κανόνα του δικαίου ο σιωπών συναινεί.
Από εκεί και πέρα, αν θα υπάρξουν κόμματα που θα ανέχονται Βουλευτές τους, μέλη της επιτροπής, να περιέρχονται κανάλια, εφημερίδες, ραδιόφωνα και να τινάζουν στον αέρα το κύρος της επιτροπής και του Κοινοβουλίου αυτοί θα κρίνονται από το λαό ως κόμματα και ως πρόσωπα, όχι το Κοινοβούλιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Ακούστηκαν όλα αυτά, κύριε Πρόεδρε, και πιστεύω ότι θα συζητηθούν στην επιτροπή που είναι και αρμοδία. Θα τεθεί το θέμα αύριο στην επιτροπή και θα συζητηθεί.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα ήθελα το λόγο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είδατε; Είπατε ότι η σιωπή θεωρείται συναίνεση. Και όμως δεν θεωρείται συναίνεση, γιατί δεν υπάρχει σιωπή.
Ορίστε, κυρία Κωνσταντοπούλου, έχετε το λόγο για δύο λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απλώς, να διευκρινίσω από πλευράς του ΣΥΡΙΖΑ – Ενωτικού Κοινωνικού Μετώπου ότι εμείς επιμένουμε και εμμένουμε σε κάθε ευκαιρία και από κάθε θέση να εφαρμόζεται το Σύνταγμα και ο νόμος, ο νόμος ο οποίος είναι σύστοιχος και σέβεται το Σύνταγμα. 
Εννοείται ότι τα μέλη της επιτροπής προκαταρτικής εξέτασης έχουν υποχρεώσεις και καθήκοντα και εξουσίες, οι οποίες πρέπει να γίνονται σεβαστές απ’ όλα τα μέλη του Κοινοβουλίου και τα ίδια τα μέλη εννοείται ότι πρέπει να σέβονται τα καθήκοντα, όπως ορίζονται και από τον Κανονισμό της Βουλής και από το Σύνταγμα και από τον Κώδικα Ποινικής Δικονομίας. 
Είναι, λοιπόν, ξεκάθαρο ότι από πλευράς του ΣΥΡΙΖΑ – Ενωτικού Κοινωνικού Μετώπου θα τηρηθεί απαρέγκλιτα η Ποινική Δικονομία και το Σύνταγμα. Καλούμε τα μέλη των άλλων κομμάτων να σεβαστούν τις ίδιες αρχές -διότι ήδη σημειώνονται παραβιάσεις με προαναγγελίες του τι θα είναι το περιεχόμενο της εξέτασης της προκαταρτικής επιτροπής, ποιοι θα κληθούν και ποιοι δεν θα κληθούν- να αυτοσυγκρατηθούν εν σχέση με το περιεχόμενο του έργου της επιτροπής. 
Η επιτροπή, θα θέσει το πλαίσιο της διερεύνησής της και φυσικά η επιτροπή θα θέσει και τα όρια των καθηκόντων των μελών της. Δεν είναι ζήτημα να κανοναρχήσει η Ολομέλεια την προκαταρτική επιτροπή, πρέπει τα μέλη της να έχουν τη σοβαρότητα και την υπευθυνότητα να μην παραβιάσουν τα καθήκοντα τους και φυσικά να προστατεύσουν και την προανακριτική διαδικασία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Ωραία, διότι όπως γνωρίζετε τα μέλη έχουν τις εξουσίες εισαγγελέα πλημμελειοδικών.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Άρα συμφωνούν;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Συμφωνούν.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εγώ αυτό ζήτησα.</Speech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):   Ορίστε, κύριε Χαλβατζή, έχετε το λόγο για δύο λεπτά.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, αυτά που ανέφερε ο κ. Κακλαμάνης, προφανώς δεν αφορούν το Κομμουνιστικό Κόμμα Ελλάδας. Πάντα έχουμε και τη γνώση του αντικειμένου και του τι συζητάμε και το πώς τα αντιμετωπίζουμε. Οπωσδήποτε από την πλευρά μας θα προσπαθήσουμε να διερευνηθούν όλες οι πτυχές, να έρθουν να καταθέσουν όλοι όσοι κατά τη γνώμη μας πρέπει να έρθουν να καταθέσουν, χωρίς βεβαίως -το επαναλαμβάνουμε- να έχουμε καμμία αυταπάτη ότι και από αυτήν την προανακριτική επιτροπή θα αντιμετωπισθούν και θα λυθούν τα προβλήματα των εργαζομένων και του λαού.
Ωστόσο από την πλευρά μας θα προσπαθήσουμε, όσο γίνεται να αποκαλυφθούν πέντε πράγματα αν και εφόσον υπάρχουν συγκεκριμένες ευθύνες. Κι όσοι μπορεί –και μέσα από αυτήν τη διαδικασία- να εμφανιστούν ή να αποδειχθεί ή να υπάρχουν ενδείξεις ότι έχουν ενοχή, η επιτροπή θα το αντιμετωπίσει.
Σε ό,τι αφορά τον αριθμό, έγινε αρκετή συζήτηση για το αν θα είναι δεκατρείς ή δεκαπέντε και δημοσιεύθηκαν πολλά, πολύ πριν αποφασιστεί. Εμείς σ’ αυτό θα ψηφίσουμε «λευκό».
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πολύ, κύριε Χαλβατζή. 
Ο κ. Βασίλειος Οικονόμου έχει το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, νομίζω ότι με τη συγκρότηση της προκαταρκτικής επιτροπής μπαίνουμε στην τελική ευθεία μίας σημαντικής υπόθεσης και με συγκροτημένο πλέον τρόπο το Κοινοβούλιο θα προσπαθήσει να διερευνήσει, να ανακαλύψει την αλήθεια, να ρίξει φως σε όλες τις πτυχές αυτής της υπόθεσης. 
Η Δημοκρατική Αριστερά, από την πρώτη στιγμή ήταν αποφασιστική και πολύ συνεπής στη θέση της, για να προχωρήσει αυτή η επιτροπή. Η θέση μας είναι ότι πρέπει να τηρηθεί απαρέγκλιτα και ο Κανονισμός και το Σύνταγμα, γι’ αυτό άλλωστε, για τον αριθμό αυτής της επιτροπής, η θέση μας από την πρώτη στιγμή ήταν ότι ο Κανονισμός δίνει την απάντηση, δηλαδή τα δεκατρία μέλη. Υπό αυτήν την έννοια, δεχόμαστε σαφέστατα και τις παραινέσεις του κυρίου Προέδρου αλλά νομίζω ότι είναι ένα κώδικας δεοντολογίας, ο οποίος πρέπει να ακολουθείται απ’ όλους. 
Εμείς, όσο περνάει από το χέρι μας, δεν θα αφήσουμε αυτή η επιτροπή να γίνει παλκοσένικο. Δεν θα το επιτρέψουμε αυτό. Να είστε σίγουροι ότι όλοι έχουμε φωνή, ότι όλοι έχουμε υπομονή και επιμονή, ώστε αυτή η επιτροπή να μην εξελιχθεί σε θέατρο του παραλόγου, ώστε να κάνει ο καθένας το κομμάτι του, το πολιτικό του κομμάτι, το νομικό, το επιστημονικό, αναλόγως πως την έχει δει κι όπως τη βλέπει ο καθένας. 
Άρα, λοιπόν, η επιτροπή θα κινηθεί, όπως λέει ο Κανονισμός και το Σύνταγμα και η Δημοκρατική Αριστερά θα εγγυηθεί γι’ αυτό το θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Οικονόμου. 
Το λόγο έχει ο κ. Κουΐκ.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ευχαριστώ, κύριε Πρόεδρε.
Κατ’ αρχάς, βεβαίως και θα πρέπει να είναι σεβαστοί όλοι εκείνοι οι κανόνες, οι οποίοι προσβλέπουν προς το αδιάβλητο μίας υπόθεσης. Συμφωνούμε, ανεξάρτητα με το αν –όπως ξέρετε- όταν δεν έχει όνομα και επίθετο μία διαρροή, γίνεται ακόμα χειρότερη. Μην αμφιβάλλετε συνεπώς ότι ανεξάρτητα με το αν δεν πάνε οι συνάδελφοι Βουλευτές της επιτροπής στα κανάλια, οι διαρροές θα είναι καραμπινάτες και θα μπορούν οι ενδιαφερόμενοι να δώσουν περισσότερα στοιχεία, απ’ αυτά τα οποία θα έλεγαν ενδεχομένως αν και εφόσον εμφανίζονταν στα κανάλια. Ένα το κρατούμενο.
Δεύτερον, οι Ανεξάρτητοι Έλληνες, έχουμε και από την ιδρυτική μας διακήρυξη μία πεποίθηση ότι ο κόσμος έχει απαξιώσει τις εξεταστικές επιτροπές, γιατί μονίμως κόβουν και ράβουν τα αποτελέσματά τους με βάση τα κομματικά τους συμφέροντα. Ξέρουμε στο παρελθόν πόσες κάλπες έχουν στηθεί για την ίδια υπόθεση από διαφορετικά κόμματα. Είδατε, βεβαίως, τι έγινε και στην τελευταία ψηφοφορία, η οποία αφορούσε την υπόθεση της λίστας Λαγκάρντ. 
Επιμένουμε ότι θα πρέπει το πολιτικό σύστημα, οι πολιτικοί, με αλλαγές που θα γίνουν μελλοντικά στο Σύνταγμα και στον Κανονισμό της Βουλής -ριζικές όμως- να αποδίδουν λογαριασμό απευθείας στους φυσικούς μας δικαστές, εκεί όπου πάνε όλοι οι Έλληνες πολίτες και μάλιστα χωρίς παραγραφή αδικημάτων αλλά να τους ακολουθεί διά βίου. 
Δεν εμπιστεύεται ο κόσμος το πολιτικό σύστημα. Τελεία και παύλα. Είδατε τι έγινε με την υπόθεση ΕΛΣΤΑΤ, όπου κλήθηκε ως μάρτυρας ο κ. Γεωργίου. Τώρα ασκείται ποινική δίωξη, κακουργηματική στον κ. Γεωργίου. Θα δούμε, λοιπόν, από δω και μπρος πόσο ακόμα θα παραμένει στη θέση του -όπως δήλωσε σήμερα και ο Πρόεδρος του κινήματος, ο οποίος κατέθεσε και σχετική ερώτηση στον Πρωθυπουργό, κ. Σαμαρά- για να καλύπτει από πίσω και τον κ. Παπανδρέου και τον κ. Παπακωνσταντίνου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Το λόγο έχει ο κ. Παππάς για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εμείς, κύριε Πρόεδρε, να τοποθετηθούμε και να αναφέρουμε μία σημερινή είδηση, η οποία μας λέει ότι ήδη γίνονται διώξεις εναντίον του πρώην επικεφαλής της ΕΛΣΤΑΤ και των Προϊσταμένων Υπηρεσίας Εθνικών Λογαριασμών για την αλλοίωση των στοιχείων, για το «φούσκωμα» των χρεών δηλαδή, την επίμαχη περίοδο του 2009, πριν να οδηγηθούμε στο μνημόνιο από τον πρώην Πρωθυπουργό, τον κ. Παπανδρέου. Λέει χαρακτηριστικά ο εισαγγελέας ότι «ζητεί επίσης να αναζητηθούν τυχόν ηθικοί αυτουργοί», φωτογραφίζοντας έτσι και τον Παπανδρέου και τον Παπακωνσταντίνου. 
Να πω, λοιπόν, το εξής: Ας μην επαναπαύονται. Σύντομα θα έχουμε και νέες προανακριτικές επιτροπές. Η Χρυσή Αυγή δεν θα αφήσει κανέναν σε χλωρό κλαρί. Ήδη βλέπουμε και πληροφορούμεθα ότι μη παραπεμπόμενοι, όπως ο κ. Παπαδήμος, τρέχουν και δεν φτάνουν, δηλαδή φεύγουν και εκτός Ελλάδος, νομίζοντας ότι είναι ξύπνιοι και θα γλυτώσουν της φυλακής τα κάγκελα, ακολουθώντας την καριέρα του κ. Παπανδρέου στο Χάρβαρντ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Νομίζω ότι ένα διαδικαστικό θέμα πήρε άλλες διαστάσεις. 
Το λόγο έχει ο κ. Ορφανός.</ChairmanSpeech> 
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Κύριε Πρόεδρε, αναφερόμενος στην πρόταση του κ. Κακλαμάνη, θα ήθελα να πω ότι δεν είναι μόνο οι θεσμικοί κανόνες που επιβάλλουν να δείξουμε μία διαφορετική συμπεριφορά, είναι οι ηθικοί κανόνες που αφορούν τον καθένα μας, ιδιαίτερα τα μέλη που θα είναι στην επιτροπή, είναι ο αυτοσεβασμός, είναι η ανάγκη να ξαναδώσουμε ένα νόημα στην παρουσία μας στο ελληνικό Κοινοβούλιο και να στείλουμε ένα μήνυμα, ότι δεν είμαστε εδώ για να μπορέσουμε να πλασάρουμε ο καθένας τον εαυτό του, είμαστε εδώ γιατί η χώρα μας, η πατρίδα μας έχει ανάγκη από αλήθειες. 
Η επιτροπή έχει την υποχρέωση να δώσει απαντήσεις. Πιστεύω ότι θα κάνουν τη δουλειά τους με τον καλύτερο τρόπο. Εκείνο το οποίο επιβάλλεται από όλους μας είναι αυτοσυγκράτηση. Εκείνο το οποίο επιβάλλεται είναι να ρωτάμε για να πάρουμε απαντήσεις, όχι να ρωτάμε για να δούμε το όνομά μας δημοσιευμένο ότι κάτι επιχειρήσαμε. Είναι σαφές ότι η Νέα Δημοκρατία θα τηρήσει ως κόρη οφθαλμού αυτήν την αναγκαιότητα για να στείλει ένα κεντρικό μήνυμα, ότι ως βασικό στοιχείο της Κυβέρνησης, δεν την ενδιαφέρει μόνο η οικονομική ανόρθωση της χώρας αλλά και η ηθική ανόρθωσή της και, κυρίως, η προσπάθεια να στείλουμε ένα μήνυμα στις νέες γενιές ότι θα τους προετοιμάσουμε ένα καλύτερο μέλλον μέσα από μια καλύτερη διαδικασία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο κ. Γκόκας.</ChairmanSpeech> 
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Κύριε Πρόεδρε, το έργο της επιτροπής, πράγματι, είναι σοβαρό. Η επιτροπή σίγουρα έχει την εμπιστοσύνη του ελληνικού Κοινοβουλίου και θεωρούμε αυτονόητο ότι θα λειτουργήσει και θα προσπαθήσει να δει την ουσία του έργου και των αποτελεσμάτων τα οποία θα πρέπει να εξαχθούν από αυτήν την προσπάθεια. Πιστεύουμε ότι θα λειτουργήσει, πράγματι, σύμφωνα με τις αρχές του Κανονισμού της Βουλής και του Συντάγματος. Οι απόψεις και η πρόταση του Προέδρου, του κ. Κακλαμάνη, πιστεύω ότι θα τύχουν της αποδοχής όλων, απ’ ό,τι διαπίστωσα ήδη μέχρι τώρα. 
Πράγματι, κύριε Πρόεδρε, η ελληνική κοινωνία έχει κουραστεί και από υπερβολές και από επικοινωνιακού τύπου τακτικές και πρακτικές. Πρέπει μέσα από αυτήν τη διαδικασία να διαφυλάξουμε και το κύρος του ελληνικού Κοινοβουλίου αλλά και την αξιοπιστία του πολιτικού κόσμου. Πιστεύω ότι η πρόταση του Προέδρου ανταποκρίνεται σε αυτό και θα πρέπει να τηρηθεί ως κορυφαία αρχή δεοντολογίας, όπως και πολιτικής και ηθικής πρακτικής. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Εμείς ευχαριστούμε. 
Απ’ ό,τι καταλάβατε, κύριε Πρόεδρε, η πρότασή σας όχι διά της σιωπής, αλλά διά θέσεων έγινε αποδεκτή κατά πλειοψηφία.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ευχαριστώ, κύριε Πρόεδρε, και εσάς και τους συναδέλφους. Τα άλλα θέματα είναι άλλης ώρας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, έχω την τιμή να σας ανακοινώσω ότι σε εκτέλεση της από 17 Ιανουαρίου 2013 απόφασης της Ολομέλειας της Βουλής, όπως αυτή τροποποιήθηκε κατά τη σημερινή συνεδρίαση με την υπ’ αριθμ. 990/689/22-1-2013 απόφαση του Προέδρου της Βουλής συγκροτήθηκε δεκατριαμελής ειδική κοινοβουλευτική επιτροπή, κατά το άρθρο 86 παράγραφος 3 του Συντάγματος, τα άρθρα 153 επόμενα του Κανονισμού της Βουλής και το άρθρο 5 του ν. 3126/2003 «Ποινική ευθύνη των Υπουργών», όπως αυτό τροποποιήθηκε με το άρθρο 2 του ν. 3961/2011 «προς διενέργεια προκαταρκτικής εξέτασης, κατά του πρώην Υπουργού, κ. Γεωργίου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της Τράπεζας HSBC».
Η απόφαση θα καταχωριστεί στα Πρακτικά της σημερινής συνεδρίαση και θα κοινοποιηθεί στους αναφερόμενους κυρίους Βουλευτές.
(Η προαναφερθείσα απόφαση έχει ως εξής:
(Να φωτογραφηθούν οι σελ. 93-95)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας καθυστερήσαμε, κύριε Κεγκέρογλου, αλλά έπρεπε να τεθεί και αυτό.
Το λόγο έχει ο κ. Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Θα με υποστείτε έτσι ή αλλιώς, κύριε Πρόεδρε.
Να πούμε ότι το σημερινό νομοσχέδιο αφορά επιμέρους ρυθμίσεις. Με αφορμή, όμως, το περιεχόμενό τους, θα ήθελα να πω ότι τα τελευταία δυόμισι περίπου χρόνια στο ΥΠΕΚΑ έχει γίνει μια σημαντική προσπάθεια, η οποία έχει τύχει και της νομικής επεξεργασίας της Βουλής και φυσικά της ψήφισης κυρίως σε τρεις κατευθύνσεις.
Ο πρώτος τομέας που έχει γίνει σοβαρή δουλειά είναι η απλοποίηση, η βελτίωση του νομοθετικού πλαισίου για την αδειοδότηση εν γένει. Γιατί τα τελευταία δεκαπέντε χρόνια ήταν κυρίως εφαρμογή οδηγιών. Άρα, και κάθε Υπουργείο μια διάταξη, κάθε Υπουργός δύο, τρείς, είχε δημιουργηθεί ένα πλέγμα διατάξεων -υποτίθεται για την προστασία του περιβάλλοντος- που κατέληγε και σε ένα αντιεπενδυτικό κλίμα αλλά ταυτόχρονα στην πιο σοβαρή παραβίαση των κανόνων για την προστασία του περιβάλλοντος. 
Έτσι, λοιπόν, έχουμε τώρα ένα θεσμικό πλαίσιο που χωρίς εκπτώσεις στην προστασία του περιβάλλοντος, δίνει τη δυνατότητα για γρήγορες διαδικασίες αδειοδότησης. Ιδιαίτερα σε σχέση με την έκδοση οικοδομικών αδειών, έγινε μια ριζική τομή που έχει να κάνει με την έκδοση πια των αδειών δόμησης από την υπηρεσία και της οικοδομικής άδειας από τον υπεύθυνο μηχανικό που επιλέγει ο πολίτης, που επιλέγει ο ο ενδιαφερόμενος επενδυτής.
Αυτό, σπάει τον ομφάλιο λώρο και τη διαπλοκή των ολίγων που αμαύρωσαν και την εικόνα για τους πολλούς,  που λέγαμε για χρόνια για τις πολεοδομίες και τις πολεοδομίες! Αυτοί οι λίγοι πλέον, δεν μπορούν να παίξουν παιχνίδι. Επιπλέον, παύει η διαμεσολάβηση, που είχε αποδειχθεί σε ορισμένες περιπτώσεις, τρίτου, που έλεγε ο μηχανικός της υπηρεσίας αυτό και κ.λπ.. Τέλος όλη η ιστορία με το νέο σύστημα έκδοσης οικοδομικών αδειών. Φυσικά και ο Νέος Οικοδομικός Κανονισμός, συμβάλλει τα μέγιστα σε όλη αυτήν την προσπάθεια για τη βελτίωση του θεσμικού πλαισίου. 
Θέλω να πω, όμως, ότι δεν υπάρχουν τομές και νέα θεσμικά πλαίσια χωρίς προβλήματα. Πάντα στην πορεία υλοποίησης, διαπιστώνουμε ελλείψεις και προβλήματα τα οποία θα πρέπει έγκαιρα να ερχόμαστε να τα μελετούμε και να τα τροποποιούμε, να τα προσαρμόζουμε ανάλογα με τις συνθήκες και να θεραπεύουμε τις ελλείψεις.
Μια απόφαση που εξέφρασε την πολιτική βούληση -πιστεύω- όλου του πολιτικού κόσμου, αλλά κυρίως την ανάγκη για την επίλυση ενός τεράστιου κοινωνικού προβλήματος, ήταν η απόφαση για τη ρύθμιση, την τακτοποίηση των αυθαιρέτων κτισμάτων. Στη μεγάλη τους πλειοψηφία, οι ιδιοκτήτες αυθαιρέτων κτισμάτων κυρίως πρώτης κατοικίας, ήταν άνθρωποι που δεν έβρισκαν ή δεν μπορούσαν να αποκτήσουν ακριβή γη σε περιοχές όπου επιτρεπότανε η έκδοση οικοδομικών αδειών και στην πίεση να στεγάσουν την οικογένειά τους, προσέφυγαν δυστυχώς σε αυθαίρετες κατασκευές. 
Πρέπει να πούμε, όμως, ότι αυτοί οι άνθρωποι πλήρωσαν σε πολλαπλάσιο κόστος αυτήν την οικοδομή και νομίζω ότι αυτό είναι γνωστό σε όλους για τους διάφορους λόγους. Φταίνε αυτοί; Όχι βεβαίως. Τα σχέδια πόλης είναι κολλημένα από το 1982 που τα ξεκίνησε με την ΕΠΑ, με την Επιχείρηση Πολεοδομικής Ανασυγκρότησης ο Αντώνης Τρίτσης. Είναι κολλημένα ακόμα και σήμερα.
Είτε οι δήμαρχοι είτε οι οικολογικές οργανώσεις είτε οι πολίτες είτε οι οποιοιδήποτε είχαν κάποια άποψη, σωστή ή λάθος, για ένα θέμα, προσέφευγαν, όπως ξέρετε, στο Συμβούλιο της Επικρατείας -επειδή είπε για ΠΑΣΟΚ ο κύριος- και μπλόκαραν μία περίπτωση. Μπορεί ακόμη ένας δήμαρχος, επειδή ήθελε να κάνει, εν πάση περιπτώσει, τη διαδικασία χωρίς σχέδιο πόλης, διότι του είχε λυμένα τα χέρια να παίζει παιχνίδια, να μην το προωθούσε.
Άρα, επειδή έχω πολλά παραδείγματα, σε αυτούς που παρεμβαίνουν και λένε για το ΠΑΣΟΚ, θα πούμε ότι όλες οι σοβαρές τομές στο χώρο έχουν γίνει από την κυβέρνηση του ΠΑΣΟΚ και στην αυτοδιοίκηση αλλά και στο χωροταξικό σχεδιασμό για τη χώρα και στην πολεοδομική ανασυγκρότηση. Βεβαίως, υπάρχουν και οι συντεχνίες, υπάρχουν και οι ασυνεπείς μελετητές, υπάρχουν τα πάντα. Δεν μπορούμε να αποδώσουμε προς μία κατεύθυνση όλα όσα συνέβησαν.
Βεβαίως, και η πολιτεία σε πολλές περιπτώσεις, ανεξαρτήτως κυβέρνησης, ήταν ασυνεπής σε σχέση με τις οικονομικές υποχρεώσεις -και όχι μόνο- προς την αυτοδιοίκηση ή και προς τους μελετητές που αναλάμβαναν.
Αυτά τα είπα για να κλείσουμε όλον τον κύκλο και για να μην πετάγονται αυτά που πετάγονται.
Έχουμε, λοιπόν, σήμερα μια πράξη νομοθετικού περιεχομένου προς κύρωση, η οποία αφορά δύο κυρίως θέματα. Δίνουμε τη δυνατότητα με την καταβολή του 30% του ειδικού προστίμου αυθαιρέτου, να μπορεί να γίνει δικαιοπραξία, να μπορεί να εκδοθεί οικοδομική άδεια και να μπορούν να γίνουν όσα προβλέπονταν με το ν. 4014, εφόσον καταβαλλόταν το σύνολο του προστίμου. Αυτό γίνεται με την παροχή 10% και, βέβαια, την υποχρέωση καταβολής. Συνοδεύεται από μία τροπολογία, που μεταφέρει την ημερομηνία από 31.1 σε 31.5, διότι παρατάθηκε αυτή η προθεσμία ένταξης στο ν. 4014 -και σωστά- και νομίζω ότι είναι στη σωστή κατεύθυνση.
Όμως, υπάρχει ένα πρόβλημα, κύριε Υπουργέ. Θέλω να με προσέξετε, διότι υπάρχει ένα πρόβλημα, το οποίο θα δημιουργηθεί. Έχουμε ένα αυθαίρετο, πληρώνει ο υπόχρεος το 30%, παίρνει την έκπτωση 10%, ρυθμίζονται οι δόσεις -πολύ καλά- γίνεται η αγοραπωλησία και έρχεται μετά ο υπόχρεος, που είναι ο πωλητής και δεν πληρώνει τις υπόλοιπες δόσεις. Ενώ ο υπόχρεος, λοιπόν, είναι ο πωλητής και δεν πληρώνει τις υπόλοιπες δόσεις, ο νόμος λέει ότι αν δεν πληρωθούν οι δόσεις, το αυθαίρετο, που τακτοποιήθηκε, μεταπίπτει στην κατηγορία των αυθαιρέτων αυτόματα.
Εδώ, λοιπόν, θα έχουμε μία συνέπεια που θα την έχει ο αγοραστής χωρίς να ευθύνεται. Το τακτοποιημένο δεν θα είναι πλέον τακτοποιημένο. Άρα, θα πρέπει να μπει μία διάταξη, μία ασφαλιστική δικλίδα, σε σχέση με αυτό το θέμα.</Speech>
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Στο συμβόλαιο δεν θα εγγραφεί ποιος είναι ο υπόχρεος;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Λέμε ότι συμβόλαιο μπορεί να γίνει αν είναι τακτοποιημένο το 30%. Πάει, λοιπόν, η βεβαίωση ότι είναι τακτοποιημένο στο συμβολαιογράφο, δεν τίθεται θέμα και προχωρούν στην  αγοραπωλησία. Έρχεται ο υπόχρεος, που είναι ο πωλητής, μετά από τρεις-τέσερις μήνες και δεν πληρώνει τις δόσεις και την «πληρώνει» ο αγοραστής, χωρίς να είναι υποψιασμένος. Άγνοια νόμου θα μου πείτε ότι δεν επιτρέπεται. Όχι! Αν είναι οι νόμοι μπερδεμένοι, τους μπερδεύουμε παραπάνω. Ας το δούμε, λοιπόν, αυτό το θέμα.
Επίσης, ας δούμε και την περίπτωση ανωτέρας βίας, σε περίπτωση που δεν μπορεί για οποιοδήποτε λόγο να πληρώσει, να μη μεταπίπτει στα αυθαίρετα, να του δίνεται η διευκόλυνση να πληρώσει αργότερα, έστω και έντοκα. Δεν μπορεί η αδυναμία ενός μηνός του ιδιοκτήτη να πληρώσει μία δόση, να του το καθιστά ξανά αυθαίρετο. Θα πρέπει να του δώσουν τη δυνατότητα να παρατείνεται η πληρωμή συγκεκριμένους μήνες, φυσικά έντοκα πλέον, αλλά να μη μεταπίπτει σε αυθαίρετο.
Αυτές είναι οι δύο παρατηρήσεις σε σχέση με αυτό.
Πάω τώρα στη βεβαίωση μηχανικού. Η βεβαίωση μηχανικού χρειάζεται και έχει θεσπιστεί με το ν. 4014 για κάθε δικαιοπραξία, προκειμένου ένα οικόπεδο, που έχει ένα κτίσμα, να βεβαιώνεται αν έχει αυθαιρεσίες ή όχι και εάν δεν έχει αυθαιρεσίες, να μπορεί να μεταβιβαστεί. Αυτή η βεβαίωση μηχανικού, είχε προβλήματα στην εφαρμογή της λόγω τεχνικών προβλημάτων του ηλεκτρονικού συστήματος. Εγώ δεν θεωρώ ότι ήταν απεργία και δεν νομίζω ότι αντιμετωπίζονται οι απεργίες με αυτόν τον τρόπο. Έρχεται αυτή η ρύθμιση, την οποία είχα ζητήσει και εγώ μέσω κοινοβουλευτικού ελέγχου -και, πράγματι, ήταν αναγκαίο να έλθει πολύ σύντομα έστω και με την πράξη νομοθετικού περιεχομένου- και δίνει λύση με τους δύο μήνες.
Τι μπορεί να ισχυριστεί κανείς για να μη γίνονται απεργίες; Μα όταν γίνεται απεργία λειτουργεί το σύστημα αλλά ο μηχανικός απεργεί και δεν εκδίδει τη βεβαίωση. Όταν απεργεί ο μηχανικός, δεν εκδίδει το σύστημα μόνο του βεβαίως, για να μην κοροϊδεύουμε εδώ τον κόσμο. Όταν κατέβει ο διακόπτης του συστήματος ή όταν χαλάσει για τεχνικούς λόγους ή για οποιονδήποτε λόγο και δεν απεργεί ο μηχανικός, δεν υπάρχει απεργία, τότε μπορεί να εκδώσει την άδεια. Άρα, τα επιχειρήματα σε σχέση με τις απεργίες νομίζω ότι είναι μετέωρα. 
Στο θέμα που έχει να κάνει με τη βεβαίωση σε οικόπεδα που δεν έχουν καθόλου χτίσμα, εγώ επιμένω ότι πρέπει η βεβαίωση ότι το οικόπεδο δεν έχει καθόλου χτίσμα να αναγράφεται πάνω στο τοπογραφικό -δεν χρειάζεται η ηλεκτρονική διαδικασία καν- και βέβαια, με τη χρονική ισχύ την οποία προβλέπει ο νόμος.
Έρχομαι τώρα στα θέματα που αναφέρονται στις τροπολογίες. Κατ’ αρχάς, έχω καταθέσει μία τροπολογία η οποία αφορά το ΙΓΜΕ. Επειδή έχει γίνει πάρα πολλή συζήτηση, επειδή εγώ με προσωπική επαφή, μαζί με το σωματείο, μαζί με άλλους συναδέλφους, έχουμε συζητήσει και με τον κ. Μανιτάκη, που ήταν στο προηγούμενο νομοσχέδιο, ο οποίος είπε: «Ναι από την πλευρά μου αλλά θέλω την έγκριση του ΥΠΕΧΩΔΕ», επειδή χωριστά έχει γίνει η διαδικασία με το ΥΠΕΧΩΔΕ με τον κ. Λιβιεράτο και σύσκεψη στο Υπουργείο, που έχει διαπιστωθεί η ανάγκη να γίνει αυτή η ρύθμιση, θα ήθελα να τη δούμε σήμερα. Υπάρχει μία ημερομηνία, η 31 Ιανουαρίου, που μέχρι τότε ισχύουν οι δικαστικές αποφάσεις. Το ΕΚΒΑ πλέον, ο νέος φορέας, έχει ένα τεράστιο έργο από το ΕΣΠΑ να υλοποιήσει και το προσωπικό είναι απαραίτητο για τη λειτουργία του. Επομένως, θεωρώ ότι η τροπολογία πρέπει να γίνει αποδεκτή και νομίζω ότι προτείνεται και από άλλα κόμματα, συμπεριλαμβανομένων και των τριών της Κυβέρνησης συνεργασίας και ευθύνης.
Η δεύτερη τροπολογία, την οποία έχω καταθέσει, αφορά τα εξ αδιαιρέτου και τη δυνατότητα να θεωρείται ως ξεχωριστή κάθετη ιδιοκτησία στα ποσοστά που αναφέρονται στο συμβόλαιο, μια ιδιοκτησία στην οποία θα χρεώνεται με την ένταξη στο ν. 4014 και η τυχόν υπέρβαση, για να μη χρεώνεται σε άλλους. Θα χρεώνεται στην ίδια κάθετη ιδιοκτησία και όχι σε άλλη. Αυτό, θα δώσει τη δυνατότητα να ενταχθούν χιλιάδες, πιστεύω πολύ περισσότερα από όσα είναι ήδη ενταγμένα, στο ν. 4014. Και θέλω μια άποψη από τον κύριο Υπουργό γι’ αυτό το θέμα και εφόσον δεν είναι ώριμο σήμερα, όχι για τους λόγους τους οποίους μπορώ να αντικρούσω, που ακούστηκαν προηγούμενα αλλά για το ότι μπορεί να υπάρχει καλύτερη διατύπωση της διάταξης, νομίζω ότι μπορεί να μας πει για το τι σκέφτεται να κάνει στη συνέχεια.
Έρχομαι τώρα στις υπουργικές τροπολογίες. Ασφαλώς η μία αφορά τη παράταση μέχρι 31Μαΐου και είναι εναρμόνιση ουσιαστικά με την προηγούμενη νομοθετική διάταξη που ψηφίσαμε, για την παράταση ένταξης στο ν. 4014 μέχρι 31 Μαΐου και επομένως, νομίζω ότι θα γίνει δεκτή από όλες τις πλευρές.
Έρχομαι στα διαχειριστικά σχέδια και στα θέματα που έχουν να κάνουν με την τιμολογιακή πολιτική για τα ύδατα. Εδώ από τη μια πλευρά, και σε σχέση με την άλλη τροπολογία, θα μπορούσαμε να πούμε αυτό που είπε ο ΣΥΡΙΖΑ ή και άλλοι συνάδελφοι από όλες τις πλευρές που ακούστηκαν και εγώ να πω το ίδιο, ότι καλό είναι να έρχονται στην ώρα τους. 
Βέβαια, να ξεκαθαρίσουμε κάτι. Εγώ, προτιμώ να έρχονται τροπολογίες έστω και στα νομοσχέδια χωρίς να έχουν συζητηθεί στην επιτροπή ή στην Ολομέλεια που έχουμε τρεις, τέσσερεις, πέντε ώρες αλλά και δύο, τρεις μέρες πολλές φορές να τις συζητήσουμε, παρά την οδό της πράξης νομοθετικού περιεχομένου. Εγώ δεν θα απεμπολήσω δικαίωμα του Κοινοβουλίου να συζητήσει εξαντλητικά μια τροπολογία, να την εγκρίνει ή να την απορρίψει, ούτως ώστε να ανοίξει ο δρόμος για πράξη νομοθετικού περιεχομένου.
Όχι, εδώ στο Κοινοβούλιο πρέπει να συζητηθεί -έστω και κατά διασταλτική ερμηνεία- η τροπολογία για τη διπλή ανάπλαση, διότι είναι θέμα που άπτεται του ν.4014, είναι θέμα που άπτεται του ν.4030, είναι θέμα που σχετίζεται άμεσα με το νομοσχέδιο. Άρα, δεν μπορούμε να πούμε ότι είναι άσχετη και δεν πρέπει να συζητηθεί. Θεωρώ, λοιπόν, ότι πρέπει να τη συζητήσουμε σήμερα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Όσον αφορά τη δεύτερη που είπα για τα ύδατα, την 201/7 τροπολογία, υπάρχει ζήτημα. Αν είναι τόσο πιεστικό, νομίζω ότι και αυτή πρέπει να συζητηθεί, η οποία έχει να κάνει με τα πρόστιμα, διότι την περίοδο των διπλών εκλογών που ουσιαστικά είχαμε υπηρεσιακές κυβερνήσεις κ.λπ. –δεν είχαμε πολλά πράγματα- φάγαμε κάτι «καμπάνες» πάλι από την Ευρωπαϊκή Ένωση στις 12 Απριλίου. Σήμερα άκουσα στο ραδιόφωνο ότι απορρίφθηκε η προσφυγή μας για πρόστιμα 199 εκατομμυρίων ευρώ, τα οποία μας χρεώθηκαν τελεσίδικα. 
Άρα, λοιπόν, αν υπάρχουν θέματα που έχουν να κάνουν με πρόστιμα και προθεσμίες, η Κυβέρνηση οφείλει να φέρνει τις διατάξεις νωρίς. Εάν αυτό δεν το έχει κάνει, δεν θα βάλουμε υπεράνω του εθνικού συμφέροντος την όποια τυπολατρία στον Κανονισμό, κατά την άποψή μου. 
Θεωρώ ότι και το κομμάτι που αφορά τη δυνατότητα εκχώρησης της έγκρισης των διαχειριστικών σχεδίων για τα ύδατα στην κεντρική υπηρεσία από τις αποκεντρωμένες, γιατί δεν έχουν το απαραίτητο επιστημονικό προσωπικό, είναι σωστό. Δίνει τη δυνατότητα σε μία αποκεντρωμένη υπηρεσία που δεν έχει το επιστημονικό προσωπικό, να μεταφέρει τη μελέτη των διαχειριστικών στην κεντρική υπηρεσία. 
Το δεύτερο σκέλος, έχει να κάνει με το ποιος είναι αρμόδιος να καθορίσει την τιμολογιακή πολιτική, όχι τις τιμές αλλά τους κανόνες καθορισμού των τιμών, που κάθε φορέας στη συνέχεια θα ακολουθεί. Νομίζω ότι είναι στη σωστή κατεύθυνση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Στη δευτερολογία μου –για να μη σπαταλώ άλλο χρόνο- και στη συζήτηση για τις τροπολογίες θα συνεχίσω. 
Ευχαριστώ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε και εμείς. 
Το λόγο έχει η συνάδελφος κ. Ραχήλ Μακρή.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, με το παρόν νομοσχέδιο που αναφέρεται στην κύρωση της από 31 Οκτωβρίου 2012 πράξης νομοθετικού περιεχομένου «Τροποποίηση της παραγράφου 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής, διαπιστώνουμε για μία ακόμα φορά την αδυναμία της συγκυβέρνησης να νομοθετήσει με τον ορθό τρόπο και την επιμονή της να περιφρονεί την κοινοβουλευτική διαδικασία, εκδίδοντας πράξεις νομοθετικού περιεχομένου. 
Δυστυχώς, παρ’ όλο που επιδίδεστε με ιδιαίτερο ζήλο σε αυτήν την πρακτική, ακόμη δεν έχετε αναπτύξει την ικανότητα παραγωγής ενός στοιχειώδους ολοκληρωμένου νομοθετήματος. Αναρωτιόμαστε, γιατί πρέπει τα νομοσχέδια να είναι μνημεία προχειρότητας. Θα αποτελούσε ευχάριστη –ομολογουμένως- έκπληξη, εάν καταθέτατε ένα καλοδουλεμένο σχέδιο νόμου. 
Προφανώς, κατά το στάδιο επεξεργασίας των νομοσχεδίων αλλά και των ευρωπαϊκών οδηγιών από την ελληνική πλευρά, τόσο εσείς όσο και οι προηγούμενοί σας, αναλώνονται στην απόδοση αρνητικών χαρακτηρισμών για το σύνολο του λαού μας. Έθεταν, βέβαια, ως προτεραιότητα την οικονομική αφαίμαξή του. Προφανώς, λοιπόν, δεν είχαν το χρόνο να δώσουν τις κατάλληλες πολιτικές κατευθύνσεις διαπραγμάτευσης και να δυσαρεστήσουν -ενδεχομένως- τους εταίρους-δανειστές μας. 
Όσον αφορά, λοιπόν, την παρούσα πράξη νομοθετικού περιεχομένου, θα ξεκινήσω με τις τροπολογίες. Ξεκινώ με την τροπολογία «αντικατάσταση της παραγράφου 4 του άρθρου 23 του ν. 3983/2011». 
Με το άρθρο 23, προβλεπόταν ότι απαραίτητη προϋπόθεση για την αναθεώρηση της άδειας δόμησης του γηπέδου ποδοσφαίρου του Παναθηναϊκού στην περιοχή του Ελαιώνα, αποτελούσε η έκδοση άδειας κατεδάφισης των υφιστάμενων αθλητικών εγκαταστάσεων στην περιοχή ανάπλασις Ι, δηλαδή στην περιοχή της Αλεξάνδρας. Δεν προβλεπόταν δηλαδή η διατήρηση των αθλητικών εγκαταστάσεων, καθώς και του γηπέδου στην περιοχή Ι, έως την περαίωση, βέβαια και τη λειτουργία των αντίστοιχων εγκαταστάσεων στην περιοχή ανάπλασις ΙΙ. 
Αυτή η μη πρόβλεψη, δημιουργούσε θέμα αποστέρησης της ιδιοκτησίας στην περιοχή Ι και απώλεια προσόδων λόγω μη αξιοποίησης του γηπέδου και των συνοδών αθλητικών εγκαταστάσεων χωρίς την απαιτούμενη αποζημίωση. 
Με την προτεινόμενη ρύθμιση, την οποία οι Ανεξάρτητοι Έλληνες στηρίζουμε, καλύπτεται αυτό το νομοθετικό κενό και ελπίζουμε να πάρει το δρόμο της για την κατασκευή του γηπέδου του Παναθηναϊκού. 
Όσον αφορά την τροπολογία -προσθήκη στο σχέδιο νόμου με θέμα «τιμολογιακή πολιτική των υδάτων και λοιπές διατάξεις», θα ζητήσουμε από τον Υπουργό να αποσύρει τη συγκεκριμένη τροπολογία, καθώς δημιουργεί πάρα πολλές ενστάσεις από την πλευρά μας.
Κατ’ αρχάς τα θέματα που αφορούν τη διαχείριση των υδατικών πόρων είναι ζωτικής σημασίας, είναι πάρα πολύ σοβαρά. Έχουμε επίσης τα ζητήματα των σχεδίων διαχείρισης, τα οποία μετά από έγκρισή τους πρέπει να υποβληθούν στην Ευρωπαϊκή Επιτροπή. Με αυτά έχουμε πρόβλημα και προσφεύγουμε στα ευρωπαϊκά δικαστήρια για τη χώρα μας. 
Ωστόσο, θεωρούμε ότι είναι ύποπτη η προσθήκη της συγκεκριμένης τροπολογίας για την εκχώρηση της τιμολογιακής πολιτικής στην Ειδική Γραμματεία Υδάτων του ΥΠΕΚΑ. Αναρωτιόμαστε, μήπως παίρνοντας την τιμολογιακή πολιτική από την ΕΥΔΑΠ, αυτό αποτελεί την κερκόπορτα του ανοίγματος για τη διάλυση της ΕΥΔΑΠ και του περάσματος της διαχείρισης των υδατικών πόρων της χώρας σε χέρια ιδιωτών; Μήπως, λοιπόν, περνώντας την ειδική γραμματεία, αργότερα δημιουργηθεί μια ρυθμιστική αρχή διαχείρισης των υδάτων και έτσι η τιμολογιακή πολιτική ξεφύγει, όπως έχει συμβεί και με την περίπτωση της ΡΑΕ; 
Επίσης, ερωτηματικά μάς προκαλεί η συγκεκριμένη τροπολογία, γιατί πριν από έξι μέρες –σύμφωνα και με κάποιο δημοσίευμα- ο Διευθύνων Σύμβουλος της εταιρείας ΕΥΔΑΠ κ. Στέλιος Σταυρίδης ανακοίνωσε ότι η διοίκηση της ΕΥΔΑΠ προχωράει στη διαδικασία είσπραξης των τεραστίων χρεών που έχουν οι δήμοι και το δημόσιο και επίσης ότι θα προβεί σε μείωση των τιμολογίων της ΕΥΔΑΠ. 
Επομένως, δεν μπορούμε να καταλάβουμε πώς γίνεται από τη μια πλευρά να ανακοινώνεται από τη διοίκηση της ΕΥΔΑΠ η μείωση των τιμολογίων και από την άλλη, να μεταφέρεται η διαχείριση τιμολογιακής πολιτικής στην Ειδική Γραμματεία Υδάτων. Γι’ αυτό ζητούμε την απόσυρση της τροπολογίας και ζητούμε το να έρθει σε ένα ολοκληρωμένο νομοσχέδιο, σχετικά με τη διαχείριση των υδατικών πόρων της χώρας. 
Όσον αφορά τα άρθρα, δεν έχουμε παρά να παρατηρήσουμε τα ακόλουθα. Το άρθρο 1, αφορά διατάξεις σχετικά με τη διευκόλυνση των πολιτών στη σύνταξη συμβολαίων. Επίσης, περιέχει υπό τη μορφή νομοθετικού περιεχομένου την απόφαση του Υπουργού ΠΕΚΑ, που είχε εκδοθεί όταν το σύστημα δεν λειτουργούσε με τις κινητοποιήσεις του ΤΕΕ. 
Σας θυμίζω ότι το Τεχνικό Επιμελητήριο Ελλάδος, που έχει αναλάβει όλες τις φάσεις και τη διαδικασία νομιμοποίησης των αυθαιρέτων ακινήτων για λογαριασμό του ΥΠΕΚΑ, είχε θέσει εκτός λειτουργίας το σύστημα ηλεκτρονικής καταχώρησης, εξαιτίας της συνεχιζόμενης απεργίας των μηχανικών. Πράγματι οι μηχανικοί, αντιδρώντας στην αύξηση των ασφαλιστικών εισφορών τους και την υποχρεωτική ένταξη του ταμείου τους στον ΕΟΠΥΥ, βρίσκονταν από τις 8-10-2012 σε συνεχή απεργία. 
Ως απόρροια του απεργιακού αγώνα των μηχανικών, το ΤΕΕ είχε διακόψει τη συνεργασία του με το ΥΠΕΚΑ και δεν επέτρεπε αρχικά μεν την ηλεκτρονική καταχώρηση των δηλώσεων νομιμοποίησης αυθαιρέτων, για την έκδοση των παραβόλων και των προστίμων που είναι η πρώτη φάση, στη συνέχεια δε, την ηλεκτρονική ανάρτηση των σχεδίων και των παραστατικών πληρωμών για την ολοκλήρωση της διαδικασίας νομιμοποίησης των ακινήτων αυτών, που αποτελεί τη δεύτερη φάση, όπως ορίζει ο νόμος και η σύμβαση ΥΠΕΚΑ-ΤΕΕ.
Η τραγελαφική αυτή κατάσταση είχε άμεσες επιπτώσεις στον Έλληνα πολίτη, ο οποίος επιθυμεί να νομιμοποιήσει το αυθαίρετό του, να πληρώσει τα παράβολα και τα πρόστιμα που θα του καταλογιστούν και να γλιτώσει έτσι από τον κλοιό της εφορίας. Τώρα όμως αδυνατεί να πράξει οτιδήποτε, όχι εξαιτίας δικής του υπαιτιότητας αλλά καθαρά από ευθύνη του κράτους. 
Επίσης, υπάρχουν κάποια δημοσιεύματα και ασφαλείς πληροφορίες ότι αναμένεται άμεσα η έκδοση προγραμμάτων πλειστηριασμών ακινήτων διαφόρων οφειλετών προς το ελληνικό δημόσιο.
Από τη στιγμή που ο φορολογούμενος δεν δύναται να είναι νομικά κατοχυρωμένος και δεν μπορεί να καταστεί, αν και το θέλει, φορολογικά ενήμερος, η σπουδή του κράτους να του εκπλειστηριάσει το ακίνητο, με διαδικασίες εξπρές για τα εκκρεμούντα πρόστιμα προς την Πολεοδομία, που έχουν ήδη βεβαιωθεί σε βάρος του στην αρμόδια ΔΟΥ, είναι αντισυνταγματική, απαράδεκτη, προκλητική, απάνθρωπη και δημιουργεί τεράστιο ρήγμα στην κοινωνική συνοχή. Αυτό το θέμα, κύριε Υπουργέ, δεν το έχετε προβλέψει στην παρούσα πράξη νομοθετικού περιεχομένου. 
Ωστόσο, με το άρθρο 2, δίνεται η δυνατότητα δίμηνης προθεσμίας για την επίλυση του προβλήματος, για την ηλεκτρονική υποβολή και έκδοση του ειδικού αριθμού αυθαιρέτου, σε περίπτωση αναστολής λειτουργίας του πληροφοριακού συστήματος του ΤΕΕ. 
Εάν ισχύει η δίμηνη προθεσμία για την ηλεκτρονική υποβολή και έκδοση     -σε περίπτωση της αναστολής, βέβαια, της λειτουργίας του πληροφοριακού συστήματος του ΤΕΕ- προτείνουν οι Ανεξάρτητοι Έλληνες να ελέγχονται από τις υπηρεσίες δόμησης ή από ελεγκτές δόμησης, προκειμένου να διασφαλιστεί ότι δεν θα υπάρξουν οργανωμένες προσπάθειες εκμετάλλευσης τέτοιων καταστάσεων, όπως για παράδειγμα, η κατασκευή αυθαιρέτων ή παράνομες μεταβιβάσεις, για να μην ανοίξουμε ένα ακόμη παράθυρο στην ανομία.
Στο άρθρο 2, η σοβαρή ένσταση είναι ότι δεν καθορίζετε ακριβώς την εξέλιξη του να μην πληρωθεί το πρόστιμο. Και στην περίπτωση που η ιδιοκτησία έχει μεταβιβαστεί σε κάποια εταιρεία του εξωτερικού ή offshore, εκεί τι γίνεται; Ακυρώνεται η πράξη; Πώς διασφαλίζεται το χρηματικό ποσό που έχει επενδύσει ο αγοραστής; Πώς προφυλάσσονται τα συμφέροντα του δημοσίου, εάν η πράξη αφορά ακίνητα του ευρύτερου δημόσιου τομέα;
Είναι φανερό, επίσης, στο άρθρο 2 ότι η καταληκτική ημερομηνία της 31-1-2013 είναι πάρα πολύ κοντά και δύσκολα οι πολίτες θα μπορέσουν να εξοφλήσουν έστω και το 30% του προστίμου, λαμβάνοντας υπ’ όψιν τη μεγάλη μείωση των εισοδημάτων και των αποθεμάτων των νοικοκυριών. Πιθανόν, μια παράταση αυτής της ημερομηνίας μέχρι την 31-5-2013 για την ισχύ του ν. 4014/2011 περί αυθαιρέτων, να ήταν χρησιμότερη για τα έσοδα του δημοσίου και την τόνωση της αγοράς.
Εάν παραμείνει αυτή η ημερομηνία, η οποία λήγει σε δέκα μέρες, πιθανόν να εξυπηρετεί «ημετέρους», προκειμένου να μπορέσουν να μεταβιβάσουν ακίνητα ή να συστήσουν εμπράγματα δικαιώματα, προστατεύοντάς τα ή μεταβιβάζοντάς τα, με στόχο τον απεγκλωβισμό τους διά της πλαγίας οδού ή τέλος, να τα αποπερατώσουν, δίνοντάς τους τη δυνατότητα, που δεν είχαν για να το κάνουν αλλιώς.
Κύριε Υπουργέ, αν θυμάστε, είχαμε ζητήσει στην επιτροπή να υπάρξει παράταση αυτής της προθεσμίας -η οποία όριζε «η τροποποιηθείσα παράγραφος 11 του άρθρου 24 του νόμου»- και από 31-1-2013 να οριστεί στις 31-5-2013. Αντιθέτως, με την τροπολογία-προσθήκη τροποποιείται η ανύπαρκτη περίπτωση στ΄ της παραγράφου 8 του ιδίου άρθρου, που αναφέρεται στα πρόστιμα και σε παράβολα. Προφανώς, έχει γίνει εκ παραδρομής κάποιο λάθος.
Ειδικά, λοιπόν, στην παράγραφο 11 του άρθρου 2, τα πρόστιμα πρέπει να διαγράφονται σε μικρές ιδιοκτησίες, μικρότερες των διακοσίων πενήντα τετραγωνικών ανά ιδιοκτησία. Δεν γίνεται καμμία αναφορά στην αναζήτηση αναδρομικών εισφορών από εργοδοτικές εισφορές-ημερομίσθια ΙΚΑ και αν αυτά διαγράφονται οριστικά, για τα αυθαίρετα που εντάσσονται στο ν. 4014, όπως αυτός τροποποιείται με το παρόν. Το επιθυμητό, βέβαια, είναι να μην υπάρχουν πρόστιμα από το ΙΚΑ και να μη ζητούνται αναδρομικά ασφαλιστικές εισφορές για τα ακίνητα που εντάσσονται στο νόμο και έχουν μικρότερη επιφάνεια -μικρότερη των διακοσίων πενήντα τετραγωνικών ανά ιδιοκτησία, για παράδειγμα- ώστε οι μεγαλοπαραβάτες να πληρώνουν εισφορές και έτσι το ΙΚΑ να μη χάνει χρήματα.
Γενικά, τα παλαιότερα πρόστιμα για μεγαλοπαραβάτες, πρέπει να διατηρούνται με μια εφάπαξ έκπτωση για ολοσχερή εξόφλησή τους, της τάξης του 20%. Στις τελευταίες περιπτώσεις πρέπει να λαμβάνεται υπ’ όψιν η αντικειμενική αξία του αυθαιρέτου, η τοποθεσία κατασκευής και η χρήση. Τουριστικά ακίνητα, για παράδειγμα, έχουν μεγαλύτερη αξία από κατοικίες και μεγαλύτερο προσδοκώμενο όφελος.
Επίσης, δεν γίνεται πουθενά αναφορά σε ενδεχόμενη αύξηση του αριθμού των δόσεων πληρωμής του ειδικού προστίμου σε σχέση με τη μείωση, για παράδειγμα, του εισοδήματος της οικογένειας σε συνάρτηση με το 2011 που ξεκίνησε η διαδικασία τακτοποίησης ενός αυθαιρέτου. Πιστεύω πως θα πρέπει να αυξηθούν οι δόσεις, να δοθεί η δυνατότητα πληρωμής ποσοστού 30% επί του προστίμου απευθείας από το σύστημα του ΥΠΕΚΑ -τώρα δεν υπάρχει αυτή η δυνατότητα πληρωμής του 30%- μαζί με το παράβολο της υπαγωγής.
Επίσης στην τροπολογία, η παροχή έκπτωσης του 10% επί του συνολικού ποσού του προστίμου, είναι προς τη σωστή κατεύθυνση. Ωστόσο, θα πρέπει να θεσπιστούν και εισοδηματικά κριτήρια, ώστε να μην υπάρχει διαχωρισμός και έτσι να φτάσουμε, ένας ιδιοκτήτης μιας πολύ μικρής ιδιοκτησίας, όπως για παράδειγμα, ενός αυθαιρέτου πενήντα τετραγωνικών και ένας ιδιοκτήτης που έχει ένα αυθαίρετο, για παράδειγμα, σε μια περιοχή σαν την Εκάλη -που μπορεί να είναι χιλίων πεντακοσίων τετραγωνικών- να πάρουν και οι δύο την έκπτωση του 10%.
Είχαμε τοποθετηθεί και στην επιτροπή για αυτές τις επιφυλάξεις μας. Ωστόσο, θεωρούμε ότι πρέπει να προχωρήσει, για αυτόν το λόγο και οι Ανεξάρτητοι Έλληνες, στηρίζουμε αυτήν τη συγκεκριμένη πράξη νομοθετικού περιεχομένου.
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κυρία συνάδελφε.
Το λόγο έχει η συνάδελφος κ. Ζαρούλια.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Δεν είναι καθόλου τυχαίο το γεγονός ότι διαχρονικά ο Γενικός Επιθεωρητής Δημόσιας Διοίκησης, βγάζει κάθε χρόνο πρωταθλήτριες στη διαφθορά τις υπηρεσίες Πολεοδομίας. 
Δεν είναι τυχαίο, επίσης, ότι μονίμως το κράτος κερδοσκοπεί σε βάρος των Ελλήνων πολιτών,  έχοντας από καιρό αντιληφθεί πως η στέγη, το ακίνητο, θα αποτελεί πάντα για το μέσο Έλληνα το μέρος όπου τοποθετεί το πλεόνασμα των αποταμιεύσεών του, που τώρα πια δεν υπάρχει. 
Ακόμη όμως και σε αυτήν την απελπιστική συγκυρία ο νομοθέτης, ακόμη και μέσω των εφαρμοστικών νόμων και των καταιγιστικών σε ρυθμό πράξεων νομοθετικού περιεχομένου, όχι μόνο δεν έχει σταματήσει να τον πυροβολεί με εισπρακτικά μέτρα αλλά και να απαιτεί από εκείνον να καταβάλει από το υστέρημά του χρήματα, για να διατηρήσει τα κεκτημένα, δηλαδή την κατοικία του. 
Ο εκβιασμός που υφίσταται ο πολίτης, έχει ως αντικείμενο την πληρωμή υπέρογκων φόρων, έκτακτων, τακτικών ή άλλων με κάθε μορφή. Μέσα σε αυτούς, είναι και το ευφυές εφεύρημα της νομιμοποίησης των αυθαιρέτων, που είναι η πολλοστή φορά που εφαρμόζεται στην Ελλάδα. Και εφαρμόζεται με τέτοιο τρόπο, όχι γιατί το κράτος έχει κανένα σχεδιασμό για την καταστροφή του περιβάλλοντος και επιβάλλει καταναγκαστικά μέτρα για τον πολίτη που παρανομεί αλλά γιατί το μόνο του μέλημα, είναι να εισπράξει και άλλα χρήματα με τον ίδιο εκβιαστικό τρόπο, που έχει επιτυχώς εφαρμόσει μέχρι σήμερα: την αναζήτηση κονδυλίων για νομιμοποίηση, η οποία, όμως, ως ελλιπής και προσχηματική ουδέποτε εφαρμόζεται καθολικά και πάντα αφήνει «παραθυράκια» για μια επόμενη -με το αζημίωτο- τακτοποίηση. 
Με το πρόσχημα, λοιπόν, αυτό και όχι τη βελτίωση της ποιότητας της ζωής των πολιτών ούτε την περίφημη «αειφόρο ανάπτυξη» της κυβέρνησης Παπανδρέου φέρνει έναν ακόμη νόμο για τα ακίνητα. Εδώ το κυρίαρχο ζήτημα που φαίνεται να απασχολεί την Κυβέρνηση είναι τι θα γίνει κατά τις ημέρες εκείνες που το Τεχνικό Επιμελητήριο Ελλάδος θα βρίσκεται σε απεργιακές κινητοποιήσεις, έτσι ώστε να μην μπορεί να εκδώσει τα απαιτούμενα πιστοποιητικά, λες και η ανάσχεση στις οικοδομικές άδειες, η καθίζηση σε εκατοντάδες επαγγέλματα που στηρίζονται στην οικοδομή οφείλονται στις απεργιακές κινητοποιήσεις και όχι στην έλλειψη χρημάτων και στην οικονομική καχεξία που έχει επιβάλει το μνημόνιο και οι επιλογές της Κυβέρνησης. 
Εξάλλου, η δική σας και η προηγούμενη κυβέρνηση ήταν αυτές που μονίμως υπερθεμάτιζαν υπέρ των ηλεκτρονικών συναλλαγών του πολίτη με τη διοίκηση, την ηλεκτρονική διακυβέρνηση και άλλα τέτοια, όταν εμείς επιμέναμε ότι πρέπει πάντα να προβλέπεται εναλλακτικός τρόπος εξυπηρέτησης του πολίτη, εκτός ηλεκτρονικών συστημάτων, σε πολλές περιπτώσεις και για λόγους προσωπικών δεδομένων. 
Τώρα, λοιπόν, έρχεστε αντιμέτωποι με τα επίχειρα των επιλογών σας,  αφού πράγματι το σύστημα θα αναγκαστεί να περιμένει τη λήξη των κινητοποιήσεων, για να ενεργοποιηθεί η απαίτηση του δημοσίου. Ήμασταν και συνεχίζουμε να είμαστε ιδεολογικά, για όλα τα θέματα, ακόμη και για τα αμιγώς τεχνικά, όπως αυτό, κατά της έννοιας και μοναδικής εφαρμογής της ηλεκτρονικής διακυβέρνησης χωρίς εναλλακτική επιλογή. 
Εξάλλου, κανένα ειδικό πρόστιμο διατήρησης που προβλέπεται στις αυθαίρετες κατασκευές δεν είναι σε θέση να βελτιώσει την ποιότητα της ζωής των πολιτών, αφού δεν προσφέρει καμμία σχετική πρόνοια προς αυτό, αλλά ακολουθεί και αυτό τη χοάνη που οδηγεί στη «μαύρη τρύπα» του προϋπολογισμού. Το πρόστιμο απλώς επιθυμεί να υπαγάγει τους περισσότερους από τους κατέχοντες αυθαίρετο, ακόμη και για την κάλυψη άμεσων στεγαστικών τους αναγκών, σε μία διαδικασία δόσεων, ενώ είναι γεγονός ότι αν είχαν τα χρήματα, θα τα είχαν καταβάλει με την προγενέστερη ρύθμιση. 
Αυτό την ίδια στιγμή που επιχειρηματικοί κολοσσοί, ολόκληρα εμπορικά κέντρα, αλλά και πλήθος επαύλεων σε νησιά και παραλίες παραμένουν εξολοκλήρου αυθαίρετες, χωρίς καμμία απολύτως προοπτική να κατεδαφιστούν, όπως δεν κατεδαφίστηκαν εδώ και δεκαετίες. Άλλη μία απόδειξη της προσχηματικής εισαγωγής του εν λόγω νομοσχεδίου.
Επί της αρχής το νομοσχέδιο μαζί με τις τροπολογίες θα το καταψηφίσουμε για τους παρακάτω λόγους: 
Επί του βασικού κορμού του νομοσχεδίου δεν διευκρινίζονται επαρκώς θέματα που άπτονται της «αειφόρου ανάπτυξης», δηλαδή αποκατάσταση περιβαλλοντικής βλάβης, βελτίωση ποιότητας ζωής των πολιτών κ.λπ.. 
Η οικονομική ύφεση στην Ελλάδα και η οικονομική δυσχέρεια των πολιτών καταδικάζει την εφαρμογή της τροποποίησης εν τη γενέσει. 
Επί των άρθρων του νομοσχεδίου:
Άρθρο πρώτο. Θεωρούμε ότι βρίσκεται στη σωστή κατεύθυνση και το ψηφίζουμε, με την εξής παρατήρηση: Δεν διευκρινίζεται τι συμβαίνει σε περίπτωση παρατεταμένων κινητοποιήσεων του ΤΕΕ με ταυτόχρονη αναστολή των ηλεκτρονικών υπηρεσιών διάρκειας άνω των δύο μηνών, που είναι η προθεσμία μελλοντικής ηλεκτρονικής υποβολής δηλώσεων μηχανικών από την ημερομηνία της δικαιοπραξίας. 
Το άρθρο 2 το καταψηφίζουμε, διότι δεν αναφέρεται με ποιο τρόπο θα βελτιωθεί η ποιότητα ζωής των πολιτών με την καταβολή του Ειδικού Προστίμου Διατήρησης Αυθαιρέτων Κατασκευών, όπως αναφέρεται στην εισαγωγή του άρθρου. Επίσης, δεν διευκρινίζεται πώς θα ελεγχθεί από την πολιτεία η εφαρμογή της υπαγωγής των αυθαιρέτων κατασκευών στο νόμο, πώς θα ελεγχθούν οι κατασκευές στο σύνολό τους απ’ όλες τις απόψεις: τυχόν αυθαιρεσίες, στατική επάρκεια και αισθητική και πώς θα αποτραπεί στο μέλλον η αυθαίρετη δόμηση.
Το άρθρο 3 το καταψηφίζουμε λόγω της μικρής ημερολογιακής προθεσμίας εφαρμογής. 
Στη δεύτερη τροπολογία γίνεται ανεπιτυχώς προσπάθεια επίλυσης του ζητήματος αυτού. 
Επί των τροπολογιών: 
Επί της τροπολογίας με αριθμό 198/5 από καθαρά τεχνικής άποψης μπορεί μεν να μην υπάρχει κάτι το μεμπτό στην παραπάνω προσθήκη-τροποποίηση, μιας και η εν λόγω προσθήκη υφίσταται καθαρά και μόνο για την κάλυψη ενός νομοθετικού κενού για να μην υπάρχουν κωλύματα για τα έργα της διπλής  ανάπλασης Λεωφόρου Αλεξάνδρας-Βοτανικού, όμως δεν γνωρίζουμε τι οικονομικά συμφέροντα υπάρχουν πίσω από τη κατασκευή του έργου. Απαιτείται περαιτέρω διερεύνηση σχετικά με αυτό. 
Από άποψη αθλητισμού πάντως, δίνει διέξοδο για τη κατασκευή του σταδίου του Παναθηναϊκού, δίνοντας λύση στο αίτημα χιλιάδων φιλάθλων. Επίσης, δημιουργούνται και χώροι πρασίνου, που τόσο ανάγκη έχει η Αθήνα.
Επί της παρούσης πάντως, ψηφίζουμε «ΠΑΡΩΝ», με τις επιφυλάξεις των οικονομικών συμφερόντων κατά την κατασκευή και την εκμετάλλευση του έργου που εξυπηρετούνται με την κατασκευή του. Κατά πόσο θα απασχοληθούν Έλληνες τεχνικοί και οικοδόμοι στη κατασκευή του; Είμαστε επιφυλακτικοί και για το ζήτημα της εκμετάλλευσης των εμπορικών δραστηριοτήτων που θα προκύψουν από το εν λόγω έργο: πολυκαταστήματα, εμπορικά κέντρα, τράπεζες και τα λοιπά. 
Επίσης, είμαστε επιφυλακτικοί όσον αφορά το ορισμένο χρονικό όριο των πέντε ετών για την ολοκλήρωση του έργου. 
Επί της τροπολογίας με αριθμό 199/06: το μέτρο της παράτασης της προθεσμίας υποβολής αυθαιρέτων προσδοκεί μια τόνωση του ενδιαφέροντος των πολιτών να εντάξουν τις αυθαίρετες κατασκευές σε ρύθμιση. Διότι μέχρι τώρα τα αποτελέσματα είναι απογοητευτικά. Θα έχει τα ίδια αποτελέσματα με τα άλλα φοροεισπρακτικά μέτρα της τριμερούς Κυβέρνησης, λόγω της εντεινόμενης ύφεσης και της συνεπαγόμενης έλλειψης ρευστότητας στους Έλληνες πολίτες. 
Η θέση μας είναι αρνητική, διότι το πρόβλημα της μη ρύθμισης αυθαίρετων κατασκευών παρατείνεται ξανά και ξανά χωρίς ουσιαστικά αποτελέσματα. 
Επί της τροπολογίας με αριθμό 201/7: η εναρμόνιση προς την ευρωπαϊκή οδηγία για τη διαχείριση υδάτων και επιτάχυνση των διαδικασιών είναι επί της αρχής μια θετική εξέλιξη, αρκεί όντως να πραγματοποιηθεί χωρίς να μείνει στα ράφια. 
Θα ήταν όμως προτιμότερο να εκπονηθεί εθνικό σχέδιο διαχείρισης υδάτινων πόρων για όλη την επικράτεια, για τη συνολική προστασία του περιβάλλοντος. Η απειλή επιβολής προστίμων εκ μέρους της Ευρωπαϊκής Ενώσεως αποτελεί από μόνη της επίθεση κατά των κυριαρχικών δικαιωμάτων της πατρίδας μας επί των υδάτινων πόρων. 
Ζητήματα που θα πρέπει να εξεταστούν είναι το κατά πόσον είναι δυνατή η συνολική διαχείριση των λεκανών απορροής ποταμών με γνώμονα το εθνικό συμφέρον, των οποίων σημαντικό τμήμα είναι στην κατοχή γειτονικών χωρών -παραδείγματος χάριν, η λεκάνη απορροής του Αξιού, του Έβρου κ.λπ.- με τις οποίες υπάρχουν ανοιχτά ζητήματα σε διπλωματικό και πολιτικό επίπεδο. 
Ανοιχτό ζήτημα είναι, για παράδειγμα, ο επανακαθορισμός των συνόρων στις δύο Πρέσπες και στη Δοϊράνη μετά τη διάλυση της Γιουγκοσλαβίας λόγω μειωμένης έκτασης του κρατιδίου των Σκοπίων. 
Η γενική εισήγησή μας για τους ανωτέρω λόγους είναι αρνητική.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Το λόγο έχει η κ. Φούντα.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Κύριε Υπουργέ, κυρίες και κύριοι συνάδελφοι, δεν υπάρχει καμμία αμφιβολία πως το μεγάλο διακύβευμα αυτής της δύσκολης στιγμής για τον τόπο είναι το να αναζητήσουμε την ισορροπία, εκείνη την ισορροπία μεταξύ των αξιών που πρέπει να διαφυλαχθούν και της επιβίωσης της οικονομίας, τέτοια όμως που πρέπει, θα οφείλει να στηρίζει τον Έλληνα φορολογούμενο στη δύσκολη αυτή στιγμή και να τον βοηθάει να είναι συνεπής με τις υποχρεώσεις του απέναντι στο κράτος, να αισθάνεται και να θέλει, να μπορεί να ανταποκριθεί, να του δίνει την αίσθηση πως οι συνδιαλλαγές με αυτό δεν είναι ένα ανυπέρβλητο εμπόδιο, αλλά το μέσο, ο τρόπος για να φτάσει στην εξυπηρέτησή του.
Εξυπηρέτηση: Γιατί οι υπηρεσίες υπάρχουν για να εξυπηρετούν τον πολίτη. Κι αν αυτό ακούγεται αυτονόητο και ίσως αφελές, η καθημερινότητα έρχεται να διαψεύσει τους ορισμούς.
Δεν χρειάζεται να ειπωθεί πως το σύστημα που ακολουθείται στις πολεοδομίες οφείλει να αλλάξει. Το έχει βιώσει ο Έλληνας πολίτης με κάθε τρόπο στο πετσί του, το ίδιο και οι μηχανικοί που το υπηρετούν. Η πρώτη προσπάθεια γι’ αυτό έχει γίνει, με πολλά προβλήματα, χωρίς ουσιαστικά να ισχύσει επί της ουσίας ο νέος τρόπος έκδοσης οικοδομικών αδειών, αλλά η προσπάθεια είναι προς τη σωστή κατεύθυνση.
Το νομοσχέδιο που παρουσιάζεται σήμερα έχει το πολύ θετικό στοιχείο πως κινείται στην κατεύθυνση της προσαρμογής στα πραγματικά οικονομικά δεδομένα των πολιτών, μακριά από απλά μαθηματικά. Δεν γίνεται όμως και πάλι καμμία παρέμβαση-αλλαγή, που να δικαιολογεί και να αποδίδει πίσω στους πολίτες μία αίσθηση αποκατάστασης της περιβαλλοντικής βλάβης και του περιβαλλοντικού ισοζυγίου. Αυτά επί της αρχής αλλά και της ουσίας.
Η παροχή κινήτρων για την τμηματική εξόφληση του ενιαίου ειδικού προστίμου των αυθαιρέτων θα αποδεσμεύει αφ’ ενός τη σύναψη οποιασδήποτε δικαιοπραξίας ακινήτου και αφ’ ετέρου θα επιτρέπει επ’ αυτού πράξεις δημοσίου ή ιδιωτικού δικαίου. Η διευκόλυνση αυτή ελπίζουμε να γίνει πια σε όλα τα επίπεδα.
Πολύ θετικό είναι, επίσης, ότι επιτέλους ενισχύουμε ό,τι έχει να κάνει με την ηλεκτρονική μηχανογράφηση όλων των στοιχείων, που έχουν να κάνουν με την κατασκευή, παρέχοντας πλήρη διαφάνεια για το τι είναι και τι δεν είναι παράβαση. 
Για να αντιμετωπίσουμε και να φωτίσουμε όλες τις πλευρές του θέματος θα θέλαμε να πούμε ότι το ΤΕΕ έχει κάνει μία πολύ σημαντική προσπάθεια στην καταγραφή αυτού του εγχειρήματος. Είναι κι αυτή μία ειδοποιός διαφορά μεταξύ των υπηρεσιών δόμησης και του ΤΕΕ του ίδιου. Οφείλουν να μπορέσουν να καταγραφούν όλα τα προβλήματα, όλες οι παρατυπίες και να μπουν κάτω από την ίδια σφαίρα, για να μπορέσουμε να αποφασίσουμε, να αντιμετωπίσουμε και να δούμε τι θα κάνουμε με αυτές τις παραβάσεις και με όλες αυτές που δεν έχουν εισαχθεί στο νόμο.
Όπως είπαμε, πρέπει κάποια στιγμή να αποφασιστούν οι κυρώσεις όλων των αυθαιρέτων που βρίσκονται είτε σε αιγιαλό είτε σε δασικές εκτάσεις και να δούμε τι θα γίνει επιτέλους με αυτά τα αυθαίρετα. Επίσης, να πούμε ότι η τμηματική εξόφληση προϋποθέτει να υπάρξει ένας αυστηρός προγραμματισμός, σε σχέση και με τον τρόπο εξόφλησης.
Η αλήθεια είναι ότι όλο το σύστημα έχει πλατειάσει αρκετά και κάποια στιγμή πρέπει να οριστεί μία τελική ημερομηνία, για να μπορέσουμε να πούμε ότι μέχρι εδώ είναι και τελειώνει όλη η καταγραφή από εδώ και πέρα, δημιουργείται μία νέα σελίδα και κλείνει μία που αφορά την αυθαίρετη δόμηση στην Ελλάδα. Αυτή η ημερομηνία οφείλει και ελπίζουμε να είναι η 31η Μαΐου του 2013.
Στα πλαίσια της εισήγησης να πούμε ότι η πρώτη παράγραφος αναφέρεται στην κατ’ εξαίρεση μεταβίβαση ή σύσταση εμπράγματου δικαιώματος, η δεύτερη παράγραφος στην έκδοση αναθεώρησης οικοδομικής αδείας, η τρίτη στην εκτέλεση εργασιών αποπεράτωσης, η τέταρτη στην άδεια εγκατάστασης λειτουργίας και υποβολής υπεύθυνης δήλωσης για την άσκηση μεταποιητικών συναφών δραστηριοτήτων, η πέμπτη και η έκτη σε κάποιες αντικαταστάσεις, η έβδομη στην άδεια δόμησης καθ’ αυτή, η όγδοη παράγραφος αναφέρεται στο τι γίνεται όταν υπάρξει η παρέλευση αυτής της χρονικής περιόδου υποχρεωτικής καταβολής του ειδικού προστίμου και η ένατη παράγραφος στον καθ’ αυτό τρόπο εξόφλησης.
Το πρόβλημα όλου αυτού του συστήματος όμως σχετίζεται με το συμβολαιογραφικό μέρος. Η αλήθεια είναι ότι καταλήγουμε πάντα στην έλλειψη ηλεκτρονικής διαχείρισης της περιουσίας, στην έλλειψη του περιουσιολογίου -για το οποίο έχουμε κάνει πάρα πολύ λόγο- του Κτηματολογίου ουσιαστικά και σε όλες αυτές τις παθογένειες που έχουμε ως κράτος σε όλα αυτά που πρέπει να αντιμετωπίσουμε. Πρέπει να αντιμετωπίσουμε με αυστηρότητα και με έλεγχο την ιδιοκτησία. 
Στα προαπαιτούμενα κατά την υποβολή της δήλωσης του ΤΕΕ, δεν έχει προβλέψει κάποιος να υπάρχει συμβόλαιο. Όλο αυτό έχει και προεκτάσεις. Σε κάποια κτήρια, όπως παραδείγματος χάριν σ’ αυτά που βρίσκονται στις Κυκλάδες ή σε κάποιους παραδοσιακούς οικισμούς, υπήρξαν προβλήματα για το τι είναι δόμηση, τι αφορά η δόμηση, ποια είναι η κάλυψη. Επειδή δεν υπήρξαν διευκρινιστικές εγκύκλιοι για όλες αυτές τις περιπτώσεις, δημιουργήθηκαν προβλήματα και στις ίδιες τις υπηρεσίες, για να μπορέσουν να ταυτοποιήσουν κάποια στοιχεία και στην εξυπηρέτηση των πολιτών. 
Νομίζω ότι από την πλευρά των μηχανικών αυτό δεν ήταν πολύ εμφανές, αλλά επειδή οι συμβολαιογράφοι έχουν μία άλλη αίσθηση του τι είναι ακρίβεια, του τι είναι συμβόλαιο και συμβολαιογραφική πράξη, δημιουργήθηκαν αρκετά θέματα. 
Το πιο σημαντικό δε απ’ όλα αυτά είναι τι γίνεται στις κοινόχρηστες ιδιοκτησίες. Η πλειοψηφία των ιδιοκτησιών στο λεκανοπέδιο της Αττικής γνωρίζουμε ότι είναι κοινόχρηστη. Υπήρξε πολύ μεγάλο πρόβλημα στη δήλωση όλων αυτών των χώρων -του κλιμακοστασίου, του ανελκυστήρα- και γενικά με το τι θεωρείται ουσιαστικά, με βάση τα χιλιοστά της ιδιοκτησίας, ιδιοκτησία του κάθε ιδιοκτήτη.
Επίσης, γνωρίζουμε ότι στις μεταβιβάσεις περιουσιών υπήρχαν αρκετά προβλήματα σε σχέση με τις ημερομηνίες. Σαφώς υπάρχει μεγάλο ζήτημα στο να ταυτοποιηθεί τι έχει χτιστεί και κατασκευαστεί πριν το 1983, πριν το 2003 και μετά το 2003. Υπήρξε κάποια καθοδήγηση από το ΥΠΕΚΑ για την πάταξη αυτού του φαινομένου με τη χρήση κάποιων αεροφωτογραφιών. Ελπίζω και ελπίζουμε όλοι να τεθεί αυτό σε ισχύ. 
Κάποια στιγμή οφείλουμε να μιλήσουμε και για όλα εκείνα τα αυθαίρετα που υπάρχουν στις δασικές εκτάσεις και στον αιγιαλό. Ελπίζουμε να υπάρξει μία τροπολογία για όλα εκείνα τα αυθαίρετα και όλες τις κατασκευές που υπάρχουν σε αυτές τις περιοχές και που δεν προβλέπεται η τακτοποίησή τους.
Θεωρούμε και θεωρούσαμε προτεραιότητα στη Δημοκρατική Αριστερά την ολοκλήρωση του Κτηματολογίου, των δασικών χαρτών, των χρήσεων γης και μετέπειτα του περιουσιολογίου, όπως αναφέρθηκε, όπου όλη αυτή η διαδικασία θα γινόταν μέσω μίας κοινής πορείας των ιδιοκτητών και του κρατικού μηχανισμού, για να μπορέσουν να υπάρξουν όλες αυτές οι διασταυρώσεις στοιχείων που αναφέρθηκαν.
Να πούμε και για κάποια άλλα προβλήματα που δεν αναφέρονται αυτή τη στιγμή στο νόμο. 
Δεν υπάρχουν σαφώς οριοθετημένα χρονοδιαγράμματα, πότε γίνεται η αίτηση, πότε ο μηχανικός πρέπει να καταχωρήσει ουσιαστικά το αυθαίρετο μέσα στο σύστημα και πότε γίνεται η αποπληρωμή. 
Υπάρχει μεγάλη ανελαστικότητα στην πληρωμή των δόσεων στην τράπεζα. Ουσιαστικά, δεν τηρείται καμμία ημερομηνία απ’ αυτές που προβλέπονται στην καταβολή των δόσεων. Είναι κάτι που πρέπει να λάβουμε υπ&apos; όψιν μας. 
Κάτι άλλο που οφείλουμε να οριοθετήσουμε πολύ αυστηρά και πολύ σωστά έχει τεθεί στο σχέδιο νόμου, είναι οι ευθύνες. Και αναφέρομαι στις ευθύνες των μηχανικών που όφειλαν και οφείλουν να είναι πάρα πολύ σαφείς και μεγαλύτερες για το τι χτίζεται, πώς ελέγχεται και τι διεκπεραιώνεται.
Όσον αφορά τις πολεοδομίες, με τον Νέο Οικοδομικό Κανονισμό σταματούν να υπάρχουν ενδιάμεσες παρεμβάσεις, διαπροσωπικές σχέσεις, οι οποίες μειώνονται στο ελάχιστο. Θα υπάρξουν σωστοί έλεγχοι αν συσταθούν οι σωστοί ελεγκτικοί μηχανισμοί, οι οποίοι θα είναι ανεξάρτητοι από την τοπική κοινωνία και τα αντίστοιχα συμφέροντα. Κατ’ αυτόν τον τρόπο, θα έχουμε κάνει ένα μεγάλο βήμα μπροστά. 
Η αναβάθμιση των πολεοδομιών είναι ένα μεγάλο στοίχημα για το Υπουργείο και ελπίζουμε μέσα στις αρχές Φεβρουαρίου -αν όντως ισχύσει ο νέος κανονισμός- το σύστημα να είναι έτοιμο να λειτουργήσει, όπως θα έπρεπε να είχε γίνει από τον προηγούμενο Μάιο. 
Να ολοκληρώσω λέγοντας ότι αυτός ο νόμος θα θέλαμε να είναι ένας νόμος που θα διασφάλιζε το τέλος της αυθαίρετης δόμησης, ένα τέλος που δεν θα διασφαλιζόταν από την υπόνοια, την υποψία κυρώσεων, αλλά από την αίσθηση πως η στάση αυτή ως τρόπος ζωής πια δεν θα είναι πλέον επιτρεπτή ούτε ανεκτή από την πολιτεία. Σίγουρα πάντως είναι η πρώτη προσπάθεια καταγραφής των αυθαίρετων κατασκευών, διευθέτησης της σημασίας του φαινομένου και ένας σαφής τρόπος καταπολέμησής του. Η ηλεκτρονική καταγραφή, η διαφάνεια και η ανάδειξη της ουσίας του προβλήματος στη δόμηση της χώρας πάντα θα υποστηρίζεται από εμάς και αυτό το σχέδιο διευκολύνει οικονομικά τον πολίτη να αντεπεξέλθει, αλλά και να προσπαθεί να απαλύνει πραγματικά προβλήματα που προκλήθηκαν λόγω της κρίσης. 
Σας ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει η κ. Μανωλάκου.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Και εμείς από την πλευρά μας ζητάμε την απόσυρση της τροπολογίας για το νερό. Βάζει αρκετά ζητήματα και κυρίως περνά «στη ζούλα» χωρίς ουσιαστική συζήτηση αφού αφορά κυρίως την επέκταση της φοροληστείας των λαϊκών στρωμάτων και στον τομέα των υδάτινων πόρων, στο νερό ύδρευσης και κυρίως άρδευσης, τσακίζοντας την αγροτιά, καθώς μέσα από χαράτσια και φορολογήσεις έχει ανεβεί το κόστος παραγωγής σε επίπεδα απαγορευτικά για να παράγουν. Είναι κι αυτό εργαλείο για ξεκλήρισμα μικρών και μεσαίων αγροτών. Όμως και η αγροτιά δεν μένει με σταυρωμένα τα χέρια. Στους δρόμους βγαίνουν με τις οικογένειές τους και θα βρουν και τη συμπαράσταση του λαού. Ταυτόχρονα, με το τιμολόγιο αλλά και την προωθούμενη ιδιωτικοποίηση της ΕΥΔΑΠ και της ΕΥΔΑΘ θα φέρει πλήγμα δικαιώματος στη χρήση ενός φυσικού πόρου σε χωροχρονική ανεπάρκεια, όπως είναι το νερό.  Ζητάμε, λοιπόν, την απόσυρση για ουσιαστική συζήτηση.
Σε ό,τι αφορά το σημερινό νομοσχέδιο με μορφή πράξης νομοθετικού περιεχομένου, εξυπηρετεί καθαρά το στόχο του ν. 4014. Είναι για να συγκεντρώσει, να εισπράξει μέσα από τα πρόστιμα και τα προβλεπόμενα παράβολα από την υπαγωγή στη διαδικασία ρύθμισης αυθαιρέτων εκατοντάδες εκατομμύρια ευρώ.  Μάλιστα, η εκτίμηση είναι ότι θα ξεπεράσουν τα 2,3 δισεκατομμύρια. 
Με τις σημερινές, λοιπόν, τροπολογίες βάζετε κίνητρα για γρηγορότερες και περισσότερες εισπράξεις και ταυτόχρονα χρησιμοποιείτε και τον εκβιασμό της κατεδάφισης. Συνεπώς, δεν είναι θέμα κοινωνικών ή περιβαλλοντικών διαστάσεων όπως θέλετε να το παρουσιάσετε. Μην κοροϊδεύετε. Είναι καθαρά εισπρακτικό και μόνο. 
Ακριβώς γι’ αυτό εμείς δεν ψηφίσαμε ούτε τον αρχικό νόμο και δεν θα ψηφίσουμε ούτε τις τροπολογίες για τον απλούστατο λόγο ότι χαρατσώνετε και δεν λύνετε ουσιαστικά και οριστικά τα προβλήματα της αυθαίρετης δόμησης. Πλήττει όμως καίρια την μικροϊδιοκτησία των λαϊκών στρωμάτων και το περιβάλλον. Όποιος έχει κάνει δήλωση ρύθμισης, πιέζεται τώρα να πληρώσει τουλάχιστον το 30% του προστίμου μέχρι τις 31 Μαΐου και του δίνετε έκπτωση 10%, το οποίο ξαναψηφίστηκε στα επτά προεδρικά διατάγματα.
Βεβαίως, εδώ να τονίσουμε ότι για κάποιον που μπορεί να έκανε αίτηση για να ενταχθεί, δεν εξετάζεται τώρα αν αυτός ο άνθρωπος, από τότε που έκανε την αίτηση ρύθμισης στο μεταξύ βρέθηκε άνεργος ή αν μειώθηκε δραστικά ο μισθός του και αδυνατεί να πληρώσει οποιαδήποτε δόση, αφού στις περισσότερες περιπτώσεις οι μισθοί είναι μισθοί πείνας και μόνο για τα βασικά -φαγητό, φάρμακα, ΔΕΗ, ενοίκιο- και αν καλύπτονται. Αυτός είναι ο κανόνας σήμερα, γιατί η πολιτική σας των μνημονίων έχει επιβάλει άγριες καταστάσεις επιβίωσης για τη λαϊκή τάξη και τα λαϊκά στρώματα.
Αυτά τα αποτελέσματα θα υπάρχουν, όσο υπάρχει ανοχή και όχι ξεσηκωμός ανατροπής της καπιταλιστικής βαρβαρότητας. 
	Αντίθετα, μ’ αυτές τις ρυθμίσεις ευνοείται και πάλι το κεφάλαιο και κυρίως το εμποροβιομηχανικό και το τουριστικό κεφάλαιο, καθώς και οι καταπατήσεις του και αυτά τα αναφέρετε μ’ έναν τρόπο και στην αιτιολογική έκθεση.
	Αναμφισβήτητα, η αυθαίρετη δόμηση είναι εκτεταμένη, όμως είναι συνυφασμένη και με το ρουσφέτι και με τις κυβερνήσεις και με την Τοπική Αυτοδιοίκηση που εκμεταλλεύεται την πλήρη ανάγκη της κύριας και εξοχικής κατοικίας. Έτσι, με την εκμετάλλευση των λαϊκών αναγκών οι κυβερνήσεις αναπαράγουν και τις κομματικές δυνάμεις τους.
	Αυτή η κατάσταση έχει να κάνει κυρίως με την εμπορευματοποίηση της γης, με την ύπαρξη κυκλωμάτων που εξασφαλίζουν κέρδη. Αυτά εξυπηρετεί και ταυτόχρονα αξιοποιεί η Κυβέρνηση για εισπρακτικούς λόγους. Γι’ αυτό είναι προσωρινή η αναστολή του αυθαίρετου για τριάντα χρόνια, προκειμένου να συγκεντρωθούν πόροι από χαράτσια και στη συνέχεια να προωθηθούν και πάλι στους τραπεζίτες και τους βιομήχανους, σ’ αυτούς στους οποίους τα δίνετε πάντα, στο κεφάλαιο.
	Ταυτόχρονα, υποβαθμίζεται η όποια περιβαλλοντική προστασία υπήρχε, προκειμένου να εξασφαλιστούν πιο γρήγορα οι διαδικασίες για τους επιχειρηματικούς ομίλους και να κερδοφορήσουν και πάλι. Το νομοσχέδιο δεν λαμβάνει καθόλου υπόψη τις ανάγκες στέγασης των πλατιών λαϊκών στρωμάτων. Αξιοποιείται το κοινωνικοοικονομικό ζήτημα της αυθαίρετης δόμησης ως «χαρατσοεισπρακτικό εργαλείο». Εμείς καταψηφίζουμε και το νομοσχέδιο και τα άρθρα του.
	Ωστόσο, θέλω να επισημάνω ορισμένες περιπτώσεις ανθρώπων που, ενώ έκαναν τη θυσία, μπήκαν στη ρύθμιση και πλήρωσαν παράβολα και πρόστιμα, αποδείχθηκε όμως εκ των υστέρων ότι πλήρωσαν περισσότερα απ’ όσα έπρεπε, όχι από δική τους αβλεψία και ευθύνη, αλλά από μη έγκαιρες αποφάσεις και ενημερώσεις της διοίκησης, του κρατικού μηχανισμού. Το ξέρετε αυτό, το έχετε παραδεχθεί και γι’ αυτό φτιάξατε ειδική υπουργική απόφαση και μέσω του Τεχνικού Επιμελητηρίου το μηχανισμό, προκειμένου να επιστρέψετε χρήματα, που αδίκως έχουν εισπραχθεί.
	Όμως και σ’ αυτό τον τομέα κοροϊδεύετε τους δικαιούχους. Τα εμπόδια είναι ανυπέρβλητα. Γραφειοκρατία, επιτροπές, «επιτροπάτα», σε τέτοιο σημείο, ώστε ο δικαιούχος από αγανάκτηση να παραιτηθεί από την επιστροφή χρημάτων που με το νόμο δικαιούται. Θα αναφερθώ ενδεικτικά σε περιπτώσεις και ζητώ την απάντησή σας, γιατί κατά τη διάρκεια της συζήτησης στην επιτροπή, αν και θέσαμε αυτά τα ζητήματα, απάντηση δεν πήραμε. Εμείς ζητάμε να μάθουμε τι μέτρα θα πάρετε και θα επανέλθουμε μέχρι να δοθεί λύση. Σας το λέμε αυτό καθαρά και ξάστερα. 
	Πιο συγκεκριμένα, στα πλαίσια αυτού του νόμου εξουσιοδοτήσατε το Τεχνικό Επιμελητήριο για τον καθορισμό της διαδικασίας μερικής επιστροφής χρηματικών ποσών κατά την τακτοποίηση αυθαιρέτων του ν. 4014, που μάλιστα δημοσιεύτηκε στις 13 Ιουνίου της περασμένης χρονιάς.
	Υπήρχαν, λοιπόν, περιπτώσεις με βάση αυτή την απόφαση που έκαναν τη δήλωση ρύθμισης του αυθαίρετου κτίσματος. Η τιμή ζώνης που δηλώθηκε τότε ήταν αυθαίρετα υψηλότερη από την ισχύουσα. Αυτά καθορίστηκαν στη συνέχεια –το διορθώσατε- με κανονικές τιμές, που ήταν χαμηλότερες και δημοσιεύτηκαν και οι πραγματικοί πίνακες. Επανήλθαν, λοιπόν, οι αιτούντες του αυθαιρέτου που βεβαίως έχουν πληρώσει εξ’ ολοκλήρου το ποσό, έκαναν τις διορθώσεις με τη σωστή τιμή της ζώνης και όλα τα χαρτιά που εσείς είχατε επιβάλει και που χρειάζονταν. Ζητούν, λοιπόν, την επιστροφή των παραπάνω χρημάτων που έδωσαν. Πολύ λογικό.
Μάλιστα, εσείς το ονομάζετε επιστροφή ποσών από αχρεωστήτως καταβληθέντα παράβολα  του ν. 4014/2011. Έχω τα χαρτιά αρκετών τέτοιων ανθρώπων, επώνυμα, όπως τα έχουν και οι υπηρεσίες σας. Δεν επιστρέφετε τις οφειλές. Παιδεύετε τους δικαιούχους πάνω από μισό χρόνο. Μπαίνουν στον όγδοο μήνα ταλαιπωρίας. Και μάλιστα, από το Τεχνικό Επιμελητήριο δεν προχωρά η διαδικασία, όπως οφείλουν, σύμφωνα με την υπουργική απόφαση 1972/2012. Γιατί εσείς τους δώσατε εντολή να παγώσει κάθε διαδικασία επιστροφής χρημάτων και όχι γιατί απεργούν οι μηχανικοί. 
Τελικά, μαζεύετε χρήμα δικαίω και αδίκω και όταν είναι να πληρώσετε επιστροφές, οφειλές αυθαιρετείτε και δεν το κάνετε. Εδώ δε σας μπαίνει βέβαια πρόστιμο γι’ αυθαιρεσία. Όταν όμως κάποιοι από τον εργατόκοσμο χρωστάνε στο δημόσιο τους βάζετε τόκους, απειλείτε και εκβιάζετε με κατασχέσεις, κατεδαφίσεις κ.ο.κ.. Δυο μέτρα και δυο σταθμά. 
Υπάρχουν και άλλες περιπτώσεις.  Μπήκαν στις ρυθμίσεις, πληρώνουν ό,τι ποσά ορίζει ο νόμος και ταυτόχρονα ζητούν να υλοποιηθεί αυτό που αναφέρεται στο άρθρο 24. Δηλαδή, ανείσπρακτα βεβαιωθέντα ποσά προστίμων ανέγερσης και διατηρήσεως που είχαν μπει πριν από το νόμο διαγράφονται. Εσείς το περάσατε. Όμως και εδώ η ταλαιπωρία δεν έχει όρια. Είναι κανονικό βάσανο, γιατί η υπηρεσία δόμησης σε πολλούς δήμους δεν έχει συσταθεί, παραπέμπονται σε επιτροπή, που ακόμα δε συστάθηκε, ή αυτές που υπάρχουν έχουν συσσωρευμένο τεράστιο φόρτο εργασίας. Τελικά, δεν εκδίδονται πράξεις με τις οποίες ακυρώνονται οι χρηματικοί κατάλογοι και η πράξη επιβολής προστίμου. Και φυσικά οι φορολογικές αρχές δε διαγράφουν τις οφειλές αυτές, αν και θα έπρεπε. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής, κ. ΑΘΑΝΑΣΙΟΣ ΝΑΚΟΣ )
Αντίθετα, παρ’ όλο ότι είναι γνωστό όλο αυτό το ζήτημα καλούν τους υπόχρεους πολίτες να τακτοποιήσουν τις οφειλές, τη στιγμή που από τα μηχανογραφικά σημειώματα που προσκομίζονται φαίνεται ότι οι άνθρωποι αυτοί ήδη έχουν πληρώσει, είναι συνεπείς στις υποχρεώσεις τους, όμως η οικονομική υπηρεσία διώκει για παραλείψεις ή αδυναμίες που βαρύνουν αποκλειστικά και μόνο τη διοίκηση. Έτσι είναι. Ταξική και η κρατική διοίκηση. Παιδεύει το λαό, εξυπηρετεί όμως το κεφάλαιο. 
Αλλά η Κυβέρνηση λέει και ξαναλέει ότι προωθεί την ηλεκτρονική διακυβέρνηση. Γιατί τότε δεν μπορεί να υπάρχει μια on line επικοινωνία όλων αυτών των  υπηρεσιών, για να μην ταλαιπωρείται τελικά ο κόσμος, να μη χάνει μεροκάματα πηγαίνοντας από μια υπηρεσία στην άλλη; Να τους στέλνετε τη βεβαίωση στο σπίτι και να είναι τακτοποιημένος. 
Στο σημερινό νομοσχέδιο και πιο ειδικά στο άρθρο 2, παράγραφος 11 αναφέρεστε στη διαγραφή των προστίμων μετά την ολοσχερή εξόφληση του ειδικού προστίμου και ότι υποβάλλεται στην αρμόδια υπηρεσία δόμησης. Υπάρχουν όμως διαμαρτυρίες ότι δεν  μπορούν να βρουν κάποια άκρη. Εμείς σας το θέτουμε υπόψη. Μπορεί διαζευκτικά να είναι και η ΔΥΟ, για να υπάρχει άμεση ενημέρωση. 
Ωστόσο, αυτό που θέλω να τονίσω είναι ότι και αυτές οι ρυθμίσεις δεν αφορούν σε καμμία περίπτωση τον πυρήνα του προβλήματος, που είναι οι χαρακτηρισμοί και η αλλαγή χρήσης γης για την προώθηση μεγάλης κλίμακας επενδυτικών σχεδίων. Αντίθετα, επικαλείται και η σημερινή κυβέρνηση, όπως έκαναν και οι προηγούμενες, την ανάγκη αντιμετώπισης του υπαρκτού κοινωνικού προβλήματος των αυθαιρέτων. «Τσουβαλιάζετε» το λαϊκό αυθαίρετο στο οποίο αναγκάστηκε και αναγκάζεται ως ένα βαθμό να καταφύγει η λαϊκή οικογένεια, συχνά με τίμημα την ποιότητα και την ασφάλεια της λαϊκής κατοικίας, με το αυθαίρετο των μεγαλοκαταπατητών κάθε είδους. 
Καταψηφίζουμε, λοιπόν, το νομοσχέδιο, όχι μόνο από ιδεολογική αντίθεση αλλά για τη ληστρική, αντιλαϊκή πολιτική που προωθεί.
Για εμάς λύση είναι να πάψει να είναι εμπόρευμα η γη και λύση θα είναι η κοινωνικοποίησή της. Με αυτόν τον τρόπο θα μπορούν μέσα από κεντρικό σχεδιασμό να υπάρξουν προγράμματα κρατικού φορέα κατασκευών για ασφαλή και φθηνή λαϊκή κατοικία, που θα ικανοποιεί λαϊκές σύγχρονες ανάγκες του εργαζόμενου και η κατοικία δεν θα είναι εμπόρευμα, αλλά λαϊκό δικαίωμα. Ξέρουμε ότι αυτό θέλει μία άλλη εξουσία, μία εξουσία πραγματικά του λαού, που θα μπορεί να εφαρμόσει φιλολαϊκή οικονομία, έξω από ιμπεριαλιστικούς οργανισμούς και ενώσεις, που θα εξυπηρετεί την ευημερία του λαού και όχι τα επιχειρηματικά κέρδη. 
Σε ό,τι αφορά τις κυβερνητικές τροπολογίες, εμείς δεν θα τις ψηφίσουμε. Δεν είναι δυνατόν να τις φέρνετε την τελευταία στιγμή. Ειδικά η μία έχει περάσει και στο πακέτο των επτά πράξεων νομοθετικού περιεχομένου και δεν καταλαβαίνουμε γιατί την επαναφέρετε.
Τη μόνη τροπολογία που θα ψηφίσουμε είναι του ΙΓΜΕ, για να μην απολυθούν εργαζόμενοι που χρειάζονται για τη λειτουργία του, γιατί πραγματικά αυτό το Ινστιτούτο είναι χρήσιμο στη χώρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κ. Ανδρέας Ψυχάρης.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε. Θα είμαι σύντομος. Θα μιλήσω μόνο για την τροπολογία.
Κύριε Πρόεδρε, θεωρώ ότι η τροπολογία για το γήπεδο του Παναθηναϊκού είναι σωστή. Θα μπορούσε, βεβαίως, να είναι κάπως καλύτερη.
Θα παρακαλέσω, εάν χρειαστεί και κάποια περαιτέρω τροπολογία και για το γήπεδο της ΑΕΚ, αν και έχει ψηφιστεί από την περασμένη Βουλή, να γίνει αυτή, όπως και για άλλα γήπεδα που θα χρειαστούν άλλες ομάδες στην Ελλάδα, γιατί η γηπεδαρχία ενδεχομένως χρειάζεται βοήθεια σε αυτό. Είναι καλό να βοηθιούνται οι αθλητικές ομάδες στο να κάνουν γήπεδα, ώστε να μαζεύουν κόσμο και να προωθείται και το άθλημα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Ζωή Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κάτι είπε ένας προηγούμενος ομιλητής περί καλής νομοθέτησης και περί των κανόνων καλής νομοθέτησης και νόμισα, κύριε Υπουργέ, κύριοι Βουλευτές, ότι είναι το νέο, πιο σύντομο ανέκδοτο. 
Όπως είπε και η εισηγήτριά μας, η κ. Θεοπεφτάτου, είναι ήδη τριάντα χιλιάδες σελίδες η πολεοδομική νομοθεσία. Και είναι τριάντα χιλιάδες σελίδες, διότι δυστυχώς το Κοινοβούλιο παράγει νόμους αδιάβαστο, με τους Βουλευτές να μην έχουν καν ενημερωθεί για το τι ψηφίζουν, ψηφίζοντας άκριτα και αβλεπεί ό,τι τους «σερβίρει» η Κυβέρνηση. Μιλώ, βεβαίως, για τους εκάστοτε στηρίζοντες τις κυβερνήσεις που έχουν εναλλαχθεί στην εξουσία από το 1974 μέχρι σήμερα και για τους Βουλευτές που σήμερα στηρίζουν την Κυβέρνησή σας.
Φέρνετε, για να προσθέσετε σε αυτές τις τριάντα χιλιάδες σελίδες πολεοδομικής νομοθεσίας, μερικές ακόμη, χωρίς κανένα σχέδιο, χωρίς κανένα σύστημα και αυτό το οποίο τελικώς επιτυγχάνετε είναι να ενισχύετε τη δαιδαλώδη γραφειοκρατία που έχουν δημιουργήσει οι κυβερνήσεις σας.
Κύριε Υπουργέ, ξέρετε πόσοι πολίτες έχουν ταλαιπωρηθεί εκατοντάδες χιλιάδες ωρών αναμένοντας σε υπηρεσίες και πόσοι ακόμη πολίτες έχουν αναμείνει καρτερικά ώρες επί ωρών για υποθέσεις παραβίασης πολεοδομικής νομοθεσίας; Και επειδή υπήρξε μία επίθεση χθες του Υπουργού Δημόσιας Τάξης προς τη δικαιοσύνη, η οποία ενισχύθηκε από τον Κυβερνητικό Εκπρόσωπο,  ξέρετε πόσες δικαστηριακές ώρες έχουν καταναλωθεί στα δικαστήρια της επικράτειας για υποθέσεις πολεοδομικής νομοθεσίας; 
Φαντάζομαι ότι το ξέρετε και φαντάζομαι ότι αδιαφορείτε, διότι και σήμερα όχι απλώς δεν φέρνετε ένα ολοκληρωμένο σχέδιο και έναν κώδικα, αλλά φέρνετε μια αποσπασματική εισπρακτική ρύθμιση που ενισχύει την ανισότητα μεταξύ των πολιτών, αλλά που κυρίως υποβαθμίζει για άλλη μια φορά την κοινοβουλευτική λειτουργία του πολιτεύματος.
Μπορώ να ρωτήσω, κύριε Υπουργέ, για ποιο λόγο εισάγονται αυτά τα θέματα με Πράξη Νομοθετικού Περιεχομένου; Γιατί δηλαδή ενεργοποιήθηκε η έκτακτη διαδικασία του άρθρου 44 του Συντάγματος; Αποτελεί λόγο ισότιμο με πόλεμο, σεισμό, λιμό, καταποντισμό η αναστολή λειτουργίας του Πληροφοριακού Συστήματος του Τεχνικού Επιμελητηρίου Ελλάδος; Τέτοιο λόγο δηλαδή που ικανοποιεί κατά την κρίση σας την ενεργοποίηση της νομοθετικής λειτουργίας της Κυβέρνησης και του Προέδρου της Δημοκρατίας; Σ’ αυτό το επίπεδο είναι σοβαρή η αναστολή λειτουργίας του Πληροφοριακού Συστήματος του ΤΕΕ;
Και αν έτσι είναι, πρέπει να δώσετε μια απάντηση σ’ αυτήν εδώ τη Βουλή από την οποία ζητήσατε να ψηφίσει -και δυστυχώς βρέθηκαν Βουλευτές να το ψηφίσουν- την κατάργηση της ειδικής εισφοράς του 2%, που αποτελούσε το 60% των εσόδων του Τεχνικού Επιμελητηρίου. Πως συμβιβάζονται αυτά τα δύο; Πως μπορεί και να δημιουργείτε ένα τέτοιο πρόβλημα στο Τεχνικό Επιμελητήριο που κλονίζει την λειτουργία και την ύπαρξή του και να λέτε ότι η μη λειτουργία των συστημάτων του ιδρύει ουσιαστικά λόγο να ενεργοποιηθεί η έκτακτη διαδικασία του άρθρου 44 του Συντάγματος;
Βεβαίως, αυτά δεν συμβιβάζονται και το ξέρετε. Βεβαίως, όλα αυτά καταδεικνύουν μια βαθιά περιφρόνηση προς τη δημοκρατική λειτουργία του πολιτεύματος, αλλά και προς εκείνους τους θεσμούς και τους πυλώνες που λειτουργούν ως ανάχωμα στη σαρωτική πολιτική σας. 
Θέλω, επίσης, να σας παρακαλέσω, επειδή είναι βαθύτατα προσβλητικό να προχρονολογείτε τις πράξεις νομοθετικού περιεχομένου και επειδή αυτή η πράξη νομοθετικού περιεχομένου έχει εκδοθεί την 1/11/2012 και την έχετε προχρονολογήσει, όπως κάνατε και με την πράξη νομοθετικού περιεχομένου για τον προϋπολογισμό και για τον απολογισμό του κράτους, τουλάχιστον ο εμπαιγμός να μην φτάνει μέχρι αυτού του σημείου του να έρχονται στη Βουλή με πλαστογραφημένες ημερομηνίες πράξεις νομοθετικού περιεχομένου.
Σας έχουμε εκφράσει την βαθιά και ευθεία αντίθεσή μας στη δική σας βαθιά περιφρόνηση της δημοκρατίας. Αυτή η πράξη νομοθετικού περιεχομένου καταδεικνύει τη δική σας προσήλωση στην περιφρόνηση της δημοκρατίας και του Κοινοβουλίου. Το γεγονός ότι σε μια κύρωση πράξης νομοθετικού περιεχομένου φέρνετε τρεις τροπολογίες άσχετες εντελώς, οι οποίες δεν βρίσκονται εκεί για να διανέμονται στους Βουλευτές, κύριε Υπουργέ, όπως θα έπρεπε, είναι απαράδεκτο, υφαρπάζετε ουσιαστικά την ψήφισή τους χωρίς ενημέρωση της Βουλής. Μια από αυτές αφορά το σοβαρότατο ζήτημα -και εσείς οφείλετε να το γνωρίζετε- της πολιτικής επί των υδάτων. Ξεπουλάτε αύριο, μεθαύριο την ΕΥΔΑΠ και την ΕΥΑΘ και φέρνετε μια τροπολογία για τα ύδατα από την πόρτα, στα κλεφτά. 
Αυτές οι παραβιάσεις δεν μπορεί να είναι ανεκτές. Αυτή η πολιτική σας δεν είναι δημοκρατική, πρέπει να παύσει. Πρέπει να καταλάβετε ότι η κοινοβουλευτική πλειοψηφία που έχετε και σας ανέχεται δεν σας νομιμοποιεί να περιφρονείτε το Κοινοβούλιο. Θα πρέπει, επιτέλους, να σεβαστείτε τα μόνιμα θύματά σας, που είναι οι πολίτες και εκείνοι οι θεσμοί κοινωνικής πρόνοιας και εκείνα τα στοιχεία κοινωνικών δικαιωμάτων, όπως είναι το περιβάλλον, που καθ’ έξιν, κατ’ επάγγελμα και κατά συνήθεια παραβιάζετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Ασημίνα Ξηροτύρη-Αικατερινάρη.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Για τα δύο άρθρα του νομοσχεδίου ή της κύρωσης της πράξης νομοθετικού περιεχομένου μίλησε αναλυτικά η κ. Φούντα. Απλώς, θέλω να πω ότι συμφωνήσαμε μ’ αυτές τις δύο διατάξεις, αλλά κάθε φορά θεωρούμε ότι είναι και η τελευταία περίπτωση παράτασης, νομιμοποίησης των αυθαιρέτων κ.λπ..
Κύριε Υπουργέ, καλό είναι κάποια στιγμή να «βάλουμε το χέρι στην καρδιά» και να αρχίσουμε να συζητάμε για τη δόμηση εκτός σχεδίου πόλεως. Θα φτάσουμε στην κατάργησή της; Θα φτάσουμε να έχουμε κάποιες μεταβατικές καταστάσεις και για τη δόμηση και αποφασιστικότητα για εκείνους τους ελεγκτικούς μηχανισμούς, που πλέον θα δημιουργήσουν μία άλλη κατάσταση και για ν’ αρχίσουν σιγά σιγά να καταστέλλονται οι αυθαίρετες κατασκευές και οι αυθαίρετες παρεμβάσεις; 
Όπως λέμε ότι υπάρχει ένα μεγάλο θέμα με την πάταξη της φοροδιαφυγής και φοροεισφοράς, ένα μεγάλο θέμα για τη χώρα μας, για το περιβάλλον είναι και η πάταξη της αυθαίρετης δόμησης. Εγώ κάνω έκκληση εδώ να μην γίνεται τελικά ένα εργαλείο εσόδων. Αυτό κάνουμε, κύριοι συνάδελφοι, και πρέπει σιγά σιγά να ξεκινήσουμε μία άλλη πολιτική πάνω σ’ αυτά τα θέματα. 
Πρέπει να προχωρήσουμε στην εφαρμογή των χωροταξικών και των πολεοδομικών μας σχεδίων, πρέπει να προχωρήσουμε στις πράξεις εφαρμογής, πρέπει επιτέλους να ολοκληρώσουμε αυτόν το σχεδιασμό και να βάλουμε μία τάξη σε όλα αυτά τα θέματα της δόμησης και στην λειτουργία των πολεοδομιών και λοιπών υπηρεσιών. 
Πήρα το λόγο περισσότερο για να μιλήσω για τις τροπολογίες. Είναι ένα πρόβλημα, κύριε Υπουργέ. Με το πρόβλημα που είχε αυτή τη φορά και το δίκτυο της Βουλής, η ενημέρωση γι’ αυτές τις τροπολογίες έγινε μόλις χθες. Είναι πάρα πολύ σοβαρές τροπολογίες και νομίζω ότι δεν ανήκουν στα προαπαιτούμενα. Είχαμε τη δυνατότητα -είχαμε νομοσχέδια μαζί σας- να τις είχαμε συζητήσει πιο νωρίς. 
Τώρα, όσον αφορά το θέμα της τροπολογίας, που αναφέρεται στην Ανάπλαση Ι και ΙΙ, κυρίως για το γήπεδο του Παναθηναϊκού, κατ’ αρχάς θεωρούμε ότι βρίσκεται σε εξέλιξη το θέμα. Είναι στο Συμβούλιο της Επικρατείας το προεδρικό διάταγμα που αφορά όλη αυτήν τη διαδικασία. 
Αυτή η τροπολογία έχει ορισμένα θετικά στοιχεία, ότι απεμπλέκει σε μεγάλο βαθμό τις διαδικασίες μεταξύ τους, ώστε να καθίσταται πιο βιώσιμο το πρόγραμμα της διπλής ανάπλασης. Λόγου χάριν, δεν απαιτείται κάποια προϋπόθεση για την κατασκευή και την αδειοδότηση του εμπορικού κέντρου κι έτσι διευρύνονται οι πιθανές πηγές χρηματοδότησης και υπάρχει μία αισιοδοξία –θα έλεγε κανείς- για να ολοκληρωθεί αυτή η διπλή ανάπλαση. 
Από την άλλη πλευρά όμως, αν δει κανείς δύο πράγματα, ότι δίνεται η δυνατότητα ότι κατ’ εξαίρεση κάθε διάταξης η άδεια κατεδάφισης έχει ισχύ μέχρι την ολοκλήρωση των εκτελούμενων εργασιών στο γήπεδο ποδοσφαίρου της περιοχής Ανάπλαση ΙΙ, σύμφωνα με την άδεια δόμησης και σε κάθε περίπτωση, όχι πέραν τον πέντε ετών από τη δημοσίευση του παρόντος, σε συνδυασμό και με τη δυνατότητα που δίνεται, έστω και με την παρέμβαση που διορθώνει κάποια πράγματα, της Διεύθυνσης Οικοδομικών και Κτηριακών Κανονισμών στο να νομιμοποιήσει ή να εξαιρέσει από την κατεδάφιση της κτηριακές εγκαταστάσεις, δημιουργείται ένας φόβος. 
Δημιουργείται ο φόβος μήπως τελικά αυτά τα πέντε χρόνια γίνουν και περισσότερα και όλη αυτή η διαδικασία νομιμοποίησης ή εξαίρεσης από την κατεδάφιση αφαιρεί ένα μεγάλο κίνητρο από τον Παναθηναϊκό και την ΠΑΕ να επιταχύνουν την πρόοδο της υλοποίησης της διπλής ανάπλασης, αυτό το οποίο θέλουμε όλοι, δηλαδή και το ένα να τακτοποιηθεί και το άλλο να τακτοποιηθεί. Θα θέλαμε να είναι μικρότερο αυτό το χρονικό διάστημα και να μην εγείρεται αυτή η αμφιβολία από όλους μας ότι «φρενάρουμε» το θέμα της διπλής ανάπλασης, διότι μπορεί να καθησυχάσουν και να πουν: «Καλά είμαστε εδώ προσωρινά. Θα δούμε σιγά-σιγά. Και οικονομική κρίση έχουμε και δυσκολίες». 
Όμως, εμείς θέλουμε να λυθεί αυτό το πρόβλημα, διότι υπήρχε όντως θέμα με την άμεση κατεδάφιση, πριν από την ολοκλήρωση του γηπέδου. Επίσης, δεν υπήρχε λόγος και δεν χρειαζόταν να μπει στην αρχή της αιτιολογικής έκθεσης, ότι έχει σαν αποτέλεσμα την αποστέρηση της ιδιοκτησίας στην περιοχή ανάπλασης Ι. Αφήστε το θέμα της ιδιοκτησίας, είναι ένα μεγάλο θέμα. Ας μη το θίξουμε και καλύτερα να μην αναφέρεται εδώ προς τη μια μόνο πλευρά. 
Προχωράω, λοιπόν, σε ένα πάρα πολύ σοβαρό θέμα, το οποίο σας είχα θέσει και πριν από ένα μήνα, κύριε Υπουργέ. Και βέβαια, από τότε που θυμάμαι τον εαυτό μου ως Βουλευτή εδώ, από το 2000, που είχε εκδοθεί τότε η οδηγία για τα νερά από την Ευρωπαϊκή Ένωση, ένα μεγάλο μέρος των ερωτήσεών μου από τότε ήταν πότε θα κάνουμε το νόμο για εφαρμογή της οδηγίας -τον κάναμε το 2003- και μετά πως και πότε θα τον εφαρμόσουμε. Πέρα από τις αντιρρήσεις που είχαμε για το νόμο ότι οι λεκάνες απορροής ταυτίζονταν με τις περιφερειακές διοικήσεις, πρόχειρα πράγματι, πράγματι η Περιφερειακή Αυτοδιοίκηση και οι Περιφερειακές Διευθύνσεις Υδάτων δεν μπόρεσαν, γιατί ούτε τα εργαλεία είχαν ούτε τις δυνατότητες να επιτελέσουν το έργο τους. Αλλά και η Γενική Διεύθυνση Υδάτων στο κέντρο δεν προχώρησε καθόλου αυτό το έργο της εφαρμογής των διατάξεων της οδηγίας 2000. 
Αναγκάστηκε, μπροστά από το φόβο του προστίμου και των υποχρεώσεων που είχε η τότε Κυβέρνηση το 2010, να κάνει την Ειδική Γραμματεία Υδάτων, επισπεύδοντας κάπως όλες αυτές τις διαδικασίες. Φτάσαμε τώρα «στο παρά πέντε» και πάλι ότι η Ειδική Γραμματεία, με προσωπικό που θα προσλάβει και το προσωπικό που έχει κ.ο.κ. θα ολοκληρώσει αυτή και τα περιφερειακά σχέδια, εφόσον σύμφωνα με την πρόταση της τροπολογίας τώρα ο Περιφερειάρχης της Αποκεντρωμένης Διοίκησης μπορεί να ζητήσει αυτό να γίνει από την Κεντρική Διοίκηση. Άρα αποδυναμώνεται η όλη διαδικασία διαβούλευσης γι’ αυτά τα περιφερειακά σχέδια. Συρρικνώνεται τώρα και επιταχύνεται.
Εν πάση περιπτώσει, εμείς δεν θέλουμε η χώρα να χρεωθεί με πρόστιμα. Από την άλλη πλευρά όμως θέλουμε αυτή η διαδικασία της διαχείρισης των λεκανών απορροής και του συστήματος παρακολούθησης της ποιότητας, της διαχείρισης και της περιβαλλοντικής προστασίας των υδάτων να μπει επιτέλους σε μία σειρά και πλέον να είναι αξιόπιστη και να λειτουργήσει κανονικά. Γι’ αυτό θα ήθελα γι’ αυτό το μεγάλο θέμα, που είναι πολύ σοβαρό για τη χώρα μας όπως είναι και για τις άλλες χώρες, να είχαμε τη δυνατότητα να μην το συζητήσουμε έτσι, ως τροπολογία, παρά να το συζητήσουμε κανονικά, γιατί θα μπορέσουμε να προσθέσουμε και πάρα πολλά πράγματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, παρακαλώ, κυρία συνάδελφε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ολοκληρώνω, κύριε Πρόεδρε.
Εν πάση περιπτώσει, φτάσαμε «στο παρά πέντε», γιατί η χώρα μας δώδεκα χρόνια, από το 2000 δηλαδή μέχρι τώρα, δεν έχει υλοποιήσει τις υποχρεώσεις της. Είναι ένα μεγάλο, ένα τεράστιο θέμα. Και επειδή φοβάμαι ότι ολοκληρώνεται τώρα, γιατί υπάρχει πίσω από το μυαλό σας -και διαφαίνεται εδώ και από κάποια παραδρομή που έχει γίνει- ότι ένα μέρος της τροπολογίας αυτής που αναφέρεται στις πρόσθετες αρμοδιότητες της Ειδικής Γραμματείας για τα θέματα τιμολογιακής πολιτικής προσωρινά θα αποτελέσει την υποχρέωση που έχει η χώρα Ρυθμιστικής Αρχής για τα νερά, εγώ έχω πάρα πολλές επιφυλάξεις προς το παρόν.
Θα δούμε και αύριο τι θα γίνει στο ΤΑΙΠΕΔ που θα συζητήσουμε για την αποκρατικοποίηση της ΕΥΑΘ, όταν για εμάς δεν έχει τηρηθεί ο όρος της Ανεξάρτητης Ρυθμιστικής Αρχής Υδάτων.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κυρία συνάδελφε, πρέπει να τελειώσετε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Και επομένως γι’ αυτήν την τροπολογία, εγώ προσωπικά έχω αρκετές επιφυλάξεις, αν και θεωρώ αναγκαίο ότι πρέπει να ολοκληρωθεί όλη αυτή η διαδικασία. 
Μετά, όμως, να συζητήσουμε επί της ουσίας των πραγμάτων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής της Νέας Δημοκρατίας κ. Νικήτας Κακλαμάνης.</ChairmanSpeech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Κύριε Πρόεδρε, κυρίες και κύριοι συνάδελφοι, εάν είχε προχωρήσει το αρχικό σχέδιο νόμου και μετέπειτα νόμος, που ψηφίστηκε από τη Βουλή των Ελλήνων με διακόσιες εβδομήντα τέσσερις ψήφους για τη διπλή ανάπλαση, σήμερα η Αθήνα θα είχε τη μεγαλύτερη αστική παρέμβαση στην ιστορία της με τριάντα επτά στρέμματα πρασίνου στη Λεωφόρο Αλεξάνδρας και εκατόν τριάντα στρέμματα πρασίνου στον Ελαιώνα και σύγχρονο γήπεδο για την ιστορική ομάδα της πόλης, εγκαταστάσεις για τον ερασιτέχνη Παναθηναϊκό και το εμπορικό κέντρο.
Τότε αυτό σταμάτησε με συνεχείς παρεμβάσεις τριάντα κατοίκων, που κανείς τους δεν έμενε στο Βοτανικό. Έμεναν, από το Μαρούσι και την Κηφισιά, μέχρι όπου μπορείτε να φανταστείτε, πλην Βοτανικού. Και μέσα στους υπογράφοντες υπήρχε και κάποιος που σύμφωνα με πληροφορίες –που είναι αλήθεια απ’ ό,τι φάνηκε εκ των υστέρων- ήταν εργοταξιάρχης στη «LAMDA DEVELOPMENT». Τα συμπεράσματα δικά σας.
Αυτό υστέρησε την πόλη από τρεις χιλιάδες θέσεις εργασίας για δυόμισι χρόνια, που ήταν η κατασκευή και περίπου οκτακόσιες πενήντα μόνιμες θέσεις εργασίας μετά. Θα ήταν ο μόνος γερανός ο οποίος θα υπήρχε στο Λεκανοπέδιο μέχρι και σήμερα, γιατί δεν υπάρχει μέχρι τώρα κανένας για μεγάλο έργο. Αυτό επέτυχαν χάριν των κορμοράνων οι προσφεύγοντες τότε στο Συμβούλιο της Επικρατείας. 
Έρχεται τώρα η παρούσα τροπολογία, τη στιγμή κύριε Υπουργέ, που βρίσκεται εν εξελίξει σχέδιο προεδρικού διατάγματος με βάση προηγούμενη τροπολογία που είχε ψηφιστεί. Ρωτώ: πρώτον, που βρίσκεται αυτό το σχέδιο προεδρικού διατάγματος; Είναι ακόμα στο Υπουργείο σας; Διότι, στο δήμο δεν το έχουμε δει παρ’ ότι επισπεύδων είναι ο δήμος με βάση το νόμο. Έχει πάει στο Συμβούλιο της Επικρατείας; Εάν έχει πάει, πρέπει να το αποσύρετε και να το προσαρμόσετε στα νέα δεδομένα, με βάση την τροπολογία που θα ψηφιστεί σήμερα. Διαφορετικά, δεν έχει νόημα εκείνο το προεδρικό διάταγμα.
Δεύτερον, εγώ θα στηρίξω τη δημιουργία του γηπέδου στη Λεωφόρο Αλεξάνδρας, παρ’ ότι θεωρώ ότι τα πέντε χρόνια είναι πολλά. Εν πάση περιπτώσει, όμως, στηρίζω τη δημιουργία μετά από επιδιορθώσεις του γηπέδου του Παναθηναϊκού, που θα γίνουν που είναι η ιστορική ομάδα της πόλης.
Βεβαίως, υπερασπίζομαι τον Παναθηναϊκό, ένας Ολυμπιακός. Δεν βλέπω κανέναν στην Αίθουσα συνάδελφο Παναθηναϊκό από τη δική μας πλευρά.</Speech>
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Εγώ.</Speech>
<Speech><Parlmember>ΝΙΚΗΤΑΣ ΚΑΚΛΑΜΑΝΗΣ</Parlmember>: Εσύ δεν είσαι Αθηναίος! Πάντως πιάνεται.
Και σίγουρα ο Υπουργός, δεν ξέρω τι ομάδα είναι από τη Θεσσαλονίκη, πάντως σίγουρα δεν είναι Παναθηναϊκός.
Προσέξτε, όμως. Το στηρίζω, πρώτον, διότι όπως σας είπα, πρέπει να αποκτήσει γήπεδο. Δεύτερον, διότι είμαι και ήμουν πάντα της άποψης ότι όλες οι ομάδες τουλάχιστον της Α’ και της Β’ Εθνικής –τώρα είναι άλλες οι ονομασίες, superleague κ.λπ.- πρέπει να έχουν γήπεδα αξιοπρεπή σε ό,τι αφορά τις εγκαταστάσεις και ασφαλή σε ό,τι αφορά τις υποδομές. Και υπό την έννοια αυτή, είναι προς το καλό του ποδοσφαίρου –πιστεύω- αυτή η ιστορία.
Έχω, όμως, δύο παρατηρήσεις και μία ένσταση. Προσέξτε. Η παρατήρηση είναι ότι μέσα στο δικό σας σχέδιο νόμου γράφεται –θέλει προσοχή η διατύπωση-σε κάποιο σημείο και συγκεκριμένα στην παρ. η) την εξής φράση: «Δύναται να λειτουργεί νομίμως μέχρι την έκδοση άδειας λειτουργίας του νέου ποδοσφαιρικού γηπέδου στην Περιοχή Ανάπλασης 2», δηλαδή το Βοτανικό. Ταυτόχρονα στο σημείο γ) του σχεδίου νόμου που έχουμε μπροστά μας λέτε: «Προβλέπεται η κατεδάφιση των εγκαταστάσεων στην Περιοχή Ανάπλασης 1, Αλεξάνδρας, να είναι προϋπόθεση για την έκδοση άδειας λειτουργίας του γηπέδου ποδοσφαίρου στην περιοχή ανάπλασης 2, Βοτανικό».
Αυτό σημαίνει ότι μένει ένα κενό διάστημα μεταξύ της κατεδάφισης, που πρέπει να προηγηθεί της έκδοσης αδείας λειτουργίας του γηπέδου, αν ποτέ γίνει, στο Βοτανικό.
Νομίζω, λοιπόν, ότι πρέπει να μπει «ταυτόχρονη έκδοση άδειας κατεδάφισης και λειτουργίας», διαφορετικά, μένει ένα κενό διάστημα. Φραστικά αυτό το συμπέρασμα βγάζω εγώ. Δεν μπορώ να καταλάβω που θα παίζει τότε ο Παναθηναϊκός, εκτός αν επιστρέψει πάλι στο Ολυμπιακό Στάδιο.
Έρχομαι στη βασική ένστασή μου παρ’ ό,τι με ενημερώσατε -και πιστεύω ότι θα το κάνετε όταν θα μιλήσετε- ότι θα κάνετε μία συγκεκριμένη δήλωση για το ιδιοκτησιακό καθεστώς. Ακούστε, όμως! Οι δηλώσεις των Υπουργών απλά γράφονται στα Πρακτικά της Βουλής, δεν περιλαμβάνονται στο νόμο που ψηφίζουμε και οι δικαστές όταν δικάζουν έχουν μπροστά τους τους νόμους και ερμηνεύουν τους νόμους και όχι τα Πρακτικά της Βουλής. 
Αναφέρομαι στην παράγραφο 2 της εισηγητικής έκθεσης, που, έτσι όπως είναι διατυπωμένη, βάζει θέμα. Θα μεταφέρω ομόφωνη απόφαση επί των ημερών μου του Δημοτικού Συμβουλίου της Αθήνας. Πιστεύω ότι εάν δεν είχε αιφνιδιαστεί ο κ. Καμίνης -γιατί δεν είχε πάρει «χαμπάρι» την τροπολογία αυτή, από εμένα ενημερώθηκαν χθες το βράδυ στις 11 η ώρα- και γινόταν συζήτηση, πάλι ομόφωνη θα ήταν η απόφαση ότι η γη ανήκει στο δήμο και είχε παραχωρηθεί πριν πολλά χρόνια για χρήση στον τότε ερασιτέχνη Παναθηναϊκό. Εξ ου και ο επαγγελματίας Παναθηναϊκός πληρώνει ενοίκιο στον ερασιτέχνη για να παίζει στο γήπεδο. Όμως, αυτά είναι εσωτερικά του Παναθηναϊκού. Δεν με ενδιαφέρουν.
Δεν μπορεί, όμως, να μπει σε αμφισβήτηση το ιδιοκτησιακό καθεστώς. Με την παράγραφο 2 της αιτιολογικής έκθεσης μπαίνει σε αμφισβήτηση. Εγώ δεν αντιλαμβάνομαι γιατί μπήκε αυτή η παράγραφος, η οποία δεν προσφέρει τίποτα στο να αναδημιουργηθεί το παλαιό γήπεδο για πέντε χρόνια στη λεωφόρο Αλεξάνδρας -είμαστε υπέρ, είμαι προσωπικά υπέρ να γίνει αυτό το πράγμα- αλλά αντίθετα, βάζει σε περιπέτειες το δήμο της Αθήνας. Προσέξτε. Μπορεί να βρεθεί ο «χι» δημότης -εγώ δεν λέω ότι θα το κάνει η δημοτική αρχή- ο οποίος να κάνει προσφυγή γι’ αυτό το πράγμα και αντί να διευκολύνουμε τις εργασίες επισκευής του γηπέδου για να μπορέσει, αν όχι φέτος, του χρόνου ο Παναθηναϊκός να αρχίσει να παίζει στη λεωφόρο Αλεξάνδρας, να έχουμε εμπλοκές δικαστικές. Δεν αντιλαμβάνομαι γιατί πρέπει να υπάρχει αυτή η παράγραφος.
Εγώ σας εισηγούμαι να την αποσύρετε. Δεν προσφέρει τίποτα στο υπόλοιπο έργο, για το οποίο είμαστε υπέρ. Εγώ, προσωπικά τουλάχιστον, είμαι υπέρ και θα το ψηφίσω. Τη συγκεκριμένη παράγραφο, όμως, δεν μπορώ να τη δεχθώ και είμαι δεσμευμένος ως πρώην δήμαρχος, αλλά και ως νυν δημοτικός σύμβουλος. Δεν προσφέρει τίποτε απολύτως στο υπό κατασκευήν έργο –ας το πω έτσι- στη λεωφόρο Αλεξάνδρας.
Συμπερασματικά, λοιπόν, τάσσομαι υπέρ του να παίξει ο Παναθηναϊκός στη λεωφόρο Αλεξάνδρας για τα πέντε χρόνια. Μακάρι να είναι πέντε χρόνια μόνο. Όμως, εν πάση περιπτώσει, κατηγορηματικά έχω διαφωνία στην παράγραφο 2.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής του ΣΥΡΙΖΑ κ. Ευάγγελος Αποστόλου.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κυρίες και κύριοι συνάδελφοι, οι ρυθμίσεις που συζητούμε σήμερα είναι χαρακτηριστικές του ευτελισμού της νομοθετικής διαδικασίας που έχει επιλέξει η Κυβέρνηση. 
Είναι τόση η βιασύνη της και τέτοια η προχειρότητά της, που όσον αφορά τη βασικότερη διάταξη της τωρινής νομοθετικής πράξης, αυτή, δηλαδή, που αφορά την εξόφληση του 30% του προστίμου για την τακτοποίηση των αυθαιρεσιών και των παρανομιών, να μη γνωρίζει ούτε και η ίδια σε πόσα νομοσχέδια, σε πόσες πράξεις νομοθετικού περιεχομένου, και τροπολογίες έχει κατατεθεί τις τελευταίες ημέρες.
Όταν, κύριε Υπουργέ, νομοθετείτε στο «γόνατο» και έχετε ως μοναδικό μέλημα τις εισπράξεις, τότε δεν θα έχετε κανένα αποτέλεσμα, ούτε καν αυτό που επιδιώκετε. 
Πώς περιμένετε να αυξηθεί ο αριθμός των πολιτών, που θα υποβάλουν αιτήσεις; Δύο χρόνια τώρα, εσείς οι ίδιοι έχετε ομολογήσει ότι για τις πάνω από ένα εκατομμύριο αυθαιρεσίες και παρανομίες έχουν υποβληθεί για τακτοποίηση περί τις εκατόν τριάντα πέντε χιλιάδες αιτήσεις και έχουν εισπραχθεί περί τα 450 χιλιάδες ευρώ.
Και σας ρωτώ: Τι περιμένετε με τη νέα παράταση και τις ευκολίες που προσφέρετε; Εδώ οι πολίτες -αποτελεί κοινή πεποίθηση πλέον- ότι δεν μπορούν να ανταποκριθούν στις υποχρεώσεις και στις δαπάνες επιβίωσης. Είναι δυνατόν να στέρξουν σε μια οικονομική αιμορραγία που δεν θα τους προσφέρει τίποτα το ουσιαστικό; Εξάλλου γνωρίζουν καλά οι ίδιοι αυτό το παιχνίδι που κατά καιρούς επαναλαμβάνεται. Και αυτό, αγαπητοί συνάδελφοι, γιατί η χωροταξία και ο πολεοδομικός σχεδιασμός, που ήρθαν πολύ καθυστερημένα σε αυτή τη χώρα, εξακολουθούν δυστυχώς να αποτελούν και σήμερα ζητούμενο. 
Όλους τους οικισμούς, αγαπητοί συνάδελφοι, από το 1950 μέχρι και σήμερα, τους έχουν στήσει κτηματομεσίτες και εργολάβοι που έβρισκαν πολλούς τρόπους οικοπεδοποίησης. Εγώ θα σας αναφέρω έναν χαρακτηριστικό. Με πρόσχημα ότι οριοθετούνται οι προϋφιστάμενοι, του 1923 οικισμοί, για εκτάσεις που είχε εφαρμογή το αντίστοιχο πολεοδομικό πλαίσιο, οριοθετούσαν δασικές περιοχές σε δήθεν οικισμούς προ του 1923, όταν υπάρχουν αντίστοιχες αεροφωτογραφίες του 1960 που δεν δείχνουν τίποτα, ότι στην προκειμένη περίπτωση είχαν συγκροτηθεί οι αντίστοιχοι οικισμοί. Μέσα, λοιπόν, σε αυτό το πλαίσιο αγαπητοί συνάδελφοι, είναι επόμενο να βρει πρόσφορο έδαφος και η αυθαίρετη δόμηση. 
Κύριε Υπουργέ, όπως όλες οι μέχρι σήμερα ρυθμίσεις, έτσι και η τωρινή έχει μια μόνιμη επωδό. Πρώτον, λύνουμε το κοινωνικό πρόβλημα που έχουν οι κάτοχοι αυθαιρέτων. Σήμερα είναι το πρόβλημα μεταβίβασης, το πρόβλημα εμπράγματου δικαιώματος. Χθες ήταν το πρόβλημα στέγασης των οικογενειών τους. Δεύτερον, παίρνουμε χρήματα για να θεραπεύσουμε-αντισταθμίσουμε τις περιβαλλοντικές επιπτώσεις. Και τρίτον, κόβουμε με το μαχαίρι την αυθαίρετη δόμηση -αυτά λένε όλες οι ρυθμίσεις- ορίζοντας μάλιστα συγκεκριμένη περίοδο εφαρμογής της ρύθμισης και βάζουμε κόκκινη γραμμή, λέει, κατεδαφίζοντας άμεσα κάθε χτίσμα.
Ποια όμως, είναι η πραγματικότητα; Η περίοδος εφαρμογής μετατοπίζεται από μήνα σε μήνα, από εξάμηνο σε εξάμηνο με τις αλλεπάλληλες τροποποιήσεις που ακολουθούν κάθε ρύθμιση. Εδώ η συγκεκριμένη ρύθμιση με τον αρχικό νόμο προέβλεπε 28-4-2010 τελική ημερομηνία και τώρα πάμε στις 31 Μαΐου 2013 και έχει ο Θεός.
Η επιβολή των προστίμων της αυθαίρετης δόμησης στη χώρα μας, αποτελεί το χαρακτηριστικότερο παράδειγμα πολιτικού αμοραλισμού. Για να τηρηθούν τα προσχήματα επιβάλλεται το πρόστιμο διατήρησης. Παγκόσμια πρωτοτυπία αυτό! Δεν υπάρχει πουθενά. Και βεβαίως, είναι ένα πρόστιμο το οποίο ουσιαστικά δίνει την εντύπωση στον αυθαιρετούντα ότι έρχεται η νομιμοποίηση. Πώς διαφορετικά επιβάλλεται αυτό το πρόστιμο; 
Και όταν έρθει η ώρα της ρύθμισης, τότε όλα τα προηγούμενα πρόστιμα μειώνονται αισθητά φτάνοντας μάλιστα στη σημερινή περίπτωση που είχαμε πει να φτάσουν στο 70%, δηλαδή να πληρώσουν το 30% και προσθέσαμε πριν λίγο με την τροπολογία να περικοπεί κι άλλο ένα 10%. Ενώ βέβαια για τα νέα αυθαίρετα αυτό που προβλέπεται είναι ότι θα υπάρξουν άμεσα κατεδαφίσεις με τη γέννησή τους γιατί θα επιβάλουμε εξοντωτικά πρόστιμα. Αλήθεια, πιστεύει κανένας ότι υπάρχει περίπτωση να εφαρμοστούν τέτοιες αποφάσεις;
Όσον αφορά, αγαπητοί συνάδελφοι την περιβαλλοντική προσέγγιση, πρόκειται για μια λεκτική απάτη. Από το Ταμείο Δασών πήγαμε στο Πράσινο Ταμείο και τελευταία ανακαλύψαμε και το περιβαλλοντικό ισοζύγιο. Πρόκειται για ασύστολο ψεύδος που επιβεβαιώνεται από τη μέχρι σήμερα διαχείριση του συγκεκριμένου ταμείου. Μόνο το 2,5% των εσόδων, και αυτό το αποδέχτηκε η Κυβέρνηση, έχει πάει για περιβαλλοντικές πολιτικές, ιδιαίτερα μάλιστα την τελευταία περίοδο μηδέν. Γιατί ξέρουμε τι γίνεται ιδιαίτερα από πλευράς των δήμων και τι αιτήσεις υπάρχουν. Δεν ικανοποιείται καμμία.
Όλα λοιπόν, για θυσία ουσιαστικά στην υπηρέτηση του δημοσίου χρέους!
Βέβαια, θα πουν ορισμένοι και εσείς, κύριε Υπουργέ «και εσείς τι λέτε;». Επειδή δεν μου επιτρέπει ο χρόνος, θα σταθώ σε τρία-τέσσερα σημεία κωδικοποιημένα. 
Το πρώτο που λέμε εμείς, είναι ότι θα δώσουμε ένα μήνυμα στην κοινωνία, σε αυτούς που προτίθενται αύριο να παρανομήσουν, να αυθαιρετήσουν. Υπάρχουν αυτήν την ώρα πάνω από εκατό περιπτώσεις σε ευαίσθητες περιοχές –και αναφέρομαι στην Πεντέλη- που έχουν αυθαίρετα τελεσίδικα καταστεί κατεδαφιστέα. Αυτά πρέπει άμεσα να γκρεμιστούν, για να δοθεί το μήνυμα στην κοινωνία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Το δεύτερο είναι ότι εμείς θα καταγράψουμε τα αυθαίρετα μέσα από αυτήν τη διαδικασία κατάρτισης του Εθνικού Κτηματολογίου, των δασικών χαρτών. Θα καταγράψουμε πού και ποια είναι αυτά τα αυθαίρετα. 
Το τρίτο που θα κάνουμε είναι μία ταξινόμηση αυτών των αυθαιρέτων βάσει του χαρακτήρα των εδαφών πάνω στα οποία βρίσκονται, για να ξέρουμε αν είναι στον αιγιαλό, αν είναι στις παραλίες, αν είναι στις δασικές εκτάσεις, πού  βρίσκονται αυτά τα συγκεκριμένα. 
Και το τέταρτο που θα έχουμε υπ’ όψιν μας είναι να κάνουμε μία ταξινόμηση με βάση τα κοινωνικά κριτήρια, δηλαδή τι υπηρετούν τα συγκεκριμένα αυθαίρετα.
Και όπως καταλαβαίνετε, όταν έχουμε αυτήν την εικόνα μπροστά μας, τότε βεβαίως, πολιτική μας βούληση είναι να αντιμετωπίσουμε την κατάσταση με βάση αυτήν την εικόνα. Βεβαίως, θα αναλάβουμε και τη σχετική ευθύνη. 
Δυστυχώς, όμως, όσο είστε εσείς πάνω και κυβερνάτε αυτήν τη χώρα, όχι μόνο δεν λύνετε τα προβλήματα, αλλά ουσιαστικά δημιουργείτε προϋποθέσεις για να επεκταθεί η αυθαιρεσία. Γι’ αυτό, λοιπόν, όσο γρηγορότερα φύγετε, τόσο πιο γρήγορα και εμείς θα λύσουμε τα συγκεκριμένα προβλήματα. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής του ΣΥΡΙΖΑ κ. Νικόλαος Συρμαλένιος.</ChairmanSpeech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, έχω την αίσθηση ότι όπως αυθαίρετα λειτουργεί η Βουλή με τις πράξεις νομοθετικού περιεχομένου, οι οποίες αλλάζουν ημερομηνίες, με τις άσχετες τροπολογίες, τις οποίες ακόμα δεν έχουμε δει όλοι οι συνάδελφοι –και μιλάμε για το συγκεκριμένο νομοσχέδιο, χωρίς να έχουμε δει τις τροπολογίες- έτσι και στο θέμα της αυθαίρετης δόμησης ακολουθείτε ακριβώς την ίδια πολιτική εδώ και δεκαετίες και όχι, βέβαια, μόνο η σημερινή Κυβέρνηση, αλλά και οι κυβερνήσεις που επί τριάντα, τριάντα πέντε χρόνια κυβέρνησαν τον τόπο, ΠΑΣΟΚ και Νέα Δημοκρατία. 
Ακολουθείτε σήμερα χωρίς χωροταξικό σχεδιασμό, χωρίς Δασολόγιο, χωρίς Κτηματολόγιο πολιτική είσπραξης των προστίμων, δίνοντας συνεχώς παρατάσεις για να εισπράξετε νέα πρόστιμα, ενώ δεν ακολουθείτε ανάλογη πολιτική παραδείγματος χάριν για να εισπράξετε τα φορολογικά έσοδα, με τα οποία έχετε επιβαρύνει υπέρμετρα τον ελληνικό λαό. Εκεί δεν υπάρχουν παρατάσεις. Εκεί υπάρχει πέλεκυς προστίμων, πέλεκυς επιπλέον καταβολής φόρων. 
Εδώ βλέπουμε και την παγκόσμια πρωτοτυπία, όπως είπε προηγουμένως ο Βαγγέλης Αποστόλου, ότι θεσπίζετε πρόστιμο διατήρησης αυθαιρέτων. Καινοφανής έννοια, πραγματικά! Πρόστιμο διατήρησης αυθαιρέτων! Όποιος το ακούσει αυτό ανά τη γη, όχι μόνο θα αναρωτηθεί, αλλά θα ανατριχιάσει.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Δεκαπέντε χρόνια υπάρχει αυτό.</Speech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Δηλαδή διατηρούμε τα αυθαίρετα με ένα πρόστιμο. Πληρώνουμε κάτι –και μάλιστα έναντι και με το έναντι μπορούμε να ξεμπερδεύουμε κιόλας, με το 30%, αν δεν κάνω λάθος- και θεωρούμε ότι το αυθαίρετό μας το νομιμοποιήσαμε μιας διά παντός. 
Δηλαδή, αντί να «κτυπάμε» τα αυθαίρετα, αντί να «κτυπάμε» αυτούς οι οποίοι αυθαιρετούν –και βεβαίως αυθαιρετούν συνειδητά οι μεγαλοσχήμονες, οι μικροϊδιοκτήτες, οι απλοί άνθρωποι αυθαιρετούν γιατί δεν έχουν ακόμα και τη δυνατότητα να πληρώσουν άδειες και εμείς, εν πάση περιπτώσει, δεν το νομιμοποιούμε ούτε και αυτό, για να είμαστε ξεκάθαροι- αντί, λοιπόν, να παίρνονται τέτοια μέτρα, επιβάλλουμε πρόστιμο διατήρησης αυθαιρέτων. Εγώ, πραγματικά, δεν μπορώ να το καταλάβω αυτό.
Εγώ προέρχομαι από τις Κυκλάδες. Οι Κυκλάδες ήταν για χρόνια στο απόγειο της αυθαίρετης δόμησης. Βεβαίως, διευκολύνθηκαν και από κάποιους προϊστάμενους της Πολεοδομίας, οι οποίοι αφού έδρασαν καταλυτικά προς την κατεύθυνση της ενίσχυσης των αυθαιρέτων και των δικών τους τσεπών, τώρα έχουν παυθεί. Κόντεψαν βέβαια να την πληρώσουν όλοι οι υπάλληλοι, επί δικαίων και αδίκων, όπως γίνεται συνήθως. 
Εγώ τότε, ως αιρετός της δευτεροβάθμιας αυτοδιοίκησης, έκανα έρευνα. Είχαμε κάνει επανειλημμένες καταγγελίες ιδιαίτερα για τη Μύκονο. Είναι γνωστά τα δημοσιεύματα. Μέσα από τις έρευνες διαπίστωσα ότι υπάρχουν τόνοι φακέλων σε δωμάτια της πρώην Νομαρχίας Κυκλάδων, στους οποίους φαίνεται ότι έχουν καταλογιστεί πρόστιμα χωρίς ουδέποτε να εισπραχθούν. Δεν ξέρω ποιος «ποντικός» μπορεί να εισέλθει σε αυτούς τους φακέλους για να βρει μια άκρη μετά από δεκαετίες. 
Από την τότε πολιτική ηγεσία του ΥΠΕΧΩΔΕ είχε ειπωθεί -επειδή ακριβώς σε τοπικό επίπεδο είναι δύσκολο να δημιουργήσουμε κλιμάκια κατεδάφισης, γιατί οι ντόπιοι εργολάβοι ήταν γνωστοί στην τοπική κοινωνία και δεν θα ήθελαν να αναλάβουν αυτό το έργο- να συσταθεί και να αναλάβει αυτό το έργο η περίφημη Υπηρεσία Κατεδάφισης Πανελλαδικής Κλίμακας. Αυτή η υπηρεσία, βέβαια, δεν συστάθηκε ποτέ, διότι κάθε φορά η κεντρική διακυβέρνηση έβλεπε ότι αντί να κατεδαφίζουμε, μάς συμφέρει να εισπράττουμε. Αυτό έγινε πολιτική, διαρκής μόνιμη πολιτική. Είμαι εκατό τοις εκατό σίγουρος ότι και η ημερομηνία της 31ης Μαΐου θα ξεπεραστεί. 
Οι εκπρόσωποι της ΔΗΜΑΡ είπαν να είναι η τελευταία. Βεβαίως έτσι μας λέγατε και για τα μέτρα, ότι θα είναι τα τελευταία. Καλώ, λοιπόν, τους εκπροσώπους της ΔΗΜΑΡ να καταψηφίσουν αυτό το νομοσχέδιο. Δεν τους καλώ να φύγουν από την Κυβέρνηση, αλλά να καταψηφίσουν αυτό το νομοσχέδιο γιατί το ξέρουν, είναι έμπειροι συνάδελφοι και ειδικά η κ. Ξηροτύρη η οποία στο παρελθόν μάς έχει υπερασπίσει από το κοινό κόμμα στο οποίο ανήκαμε. 
Να καταψηφίσουν αυτό το νομοσχέδιο, διότι είναι ψευδεπίγραφος ο τίτλος περί του νέου τρόπου έκδοσης αδειών δόμησης. Το νομοσχέδιο έπρεπε να έχει τίτλο «μονιμοποίηση της αυθαίρετης δόμησης».
Μέσα σ’ όλο αυτό το αλαλούμ υπάρχει ένα ζήτημα που το πληρώνουν κάποιοι άνθρωποι στη Σαντορίνη και θα σας πω ποιοι. Αυτοί που ήταν θύματα του σεισμού το 1956 έκτισαν με βάση τα τότε μέτρα χωρίς πολεοδομικές άδειες και σήμερα κανείς απ’ αυτούς δεν έχει το δικαίωμα να κάνει δικαιοπραξίες μεταβίβασης στα παιδιά του ή οπουδήποτε αλλού, διότι δεν υπάρχουν άδειες πολεοδομίας. Καταλαβαίνετε ότι, μέσα σ’ αυτό το γενικότερο αλαλούμ, μαζί με τα ξερά καίγονται και τα χλωρά.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Αυτή η διάταξη τους λύνει το θέμα και εσείς το καταψηφίζετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ, κύριε Κεγκέρογλου.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Δεν τους λύνει το θέμα, κύριε Κεγκέρογλου.
Ευχαριστώ, κύριε Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Βουλευτής του ΣΥΡΙΖΑ κ. Απόστολος Αλεξόπουλος.
Ως προς την ενημέρωσή σας, μια και το αναφέρατε πριν, κύριε Συρμαλένιο, ο Κανονισμός λέει πως η ομιλία γίνεται από το Βήμα όταν η διάρκειά της είναι περισσότερο από οκτώ λεπτά. Άρα, ορθώς μιλήσατε από τη θέση σας.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κανονικά δικαιούμαστε οκτώ λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Αλεξόπουλε.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Κύριε Πρόεδρε, κύριε Υπουργέ, κυρίες και κύριοι Βουλευτές, οφείλω να ομολογήσω ότι πάλι μας ξαφνιάσατε με τον τρόπο με τον οποίο νομοθετείτε και αναφέρομαι πιο συγκεκριμένα στην τροπολογία που καταθέσατε που αφορά θέματα τιμολογιακής πολιτικής των υδάτων. 
Αντιλαμβάνομαι την ανάγκη νομιμοποίησης του τρόπου εκπόνησης των διαχειριστικών μελετών, για να έχετε έτσι το δικαίωμα να τις υποβάλετε τις μελέτες που έχουν ήδη εκπονηθεί, στην Ευρωπαϊκή Ένωση. Όμως, η τροπολογία σας ας περιοριζόταν μόνο σε αυτό, σε αυτήν την τυπική διευθέτηση και να μην προχωρήσετε σε παραχώρηση εξουσιών στην Ειδική Γραμματεία Υδάτων και πολύ περισσότερο να μην της αναθέσετε την άσκηση τιμολογιακής πολιτικής για κάθε χρήση νερού.
Θα πρέπει κάποια στιγμή να μάθουμε να δουλεύουμε σωστά και -κάτι σημαντικό- να μη θεωρούμε τους Ευρωπαίους κουτόφραγκους. Η κατάρτιση των διαχειριστικών σχεδίων δεν είναι μια τυπική μας υποχρέωση απέναντι στην Ευρωπαϊκή Ένωση. Η υποχρέωση αυτή δεν εξαντλείται με το να στείλουμε κάποια κείμενα στην Ευρωπαϊκή Ένωση, προκειμένου να προλάβουμε κάποιες προθεσμίες για τις οποίες προθεσμίες ήδη έχουμε τιμωρηθεί. Υπενθυμίζω ότι τα διαχειριστικά σχέδια έπρεπε να είχαν υποβληθεί το Δεκέμβριο του 2009. Είμαστε στις αρχές του 2013 και ακόμα αυτά εκπονούνται.
Θα πω και άλλα πράγματα. Τα διαχειριστικά σχέδια συνδυάζουν ποιοτικούς και ποσοτικούς στόχους, στόχους που έχουν σχέση με την προστασία των υδάτινων οικοσυστημάτων και την καλή κατάσταση όλων των υδατικών πόρων. Μάλιστα, είμαστε υποχρεωμένοι και έχουμε συμφωνήσει μέχρι το 2015 να έχουμε περιορίσει την υποβάθμιση των νερών -επιφανειακών και υπόγειων- και να έχουμε αποκαταστήσει τα νερά σε ποιότητα.
Διαχειριστικά σχέδια: Έχω παρακολουθήσει τη διαδικασία εκπόνησής τους. Οφείλω να πω και να τονίσω ότι σχεδόν όλα -για να μην πω όλα- τα διαχειριστικά σχέδια είναι αναξιόπιστα και τούτο, γιατί; Διότι η σύνταξή τους δεν έχει γίνει σύμφωνα με αυτά τα οποία ορίζονται στο ν. 3199/2003 και που περιγράφονται τόσο ωραία στο π.δ. 51/2007.
Τι να πω; Το 2015 πρέπει να έχουμε ολοκληρώσει τα διαχειριστικά σχέδια. Εμείς ξέρετε πότε ορίσαμε τα σημεία δειγματοληψίας ελέγχου ποιότητας του νερού; Το Νοέμβριο του 2011. Θα έπρεπε μέχρι το 2015 να έχουμε συλλέξει και να έχουμε επεξεργαστεί πληθώρα στοιχείων, πληθώρα χρονοσειρών, έτσι ώστε με βάση την επεξεργασία αυτών των χρονοσειρών και των στοιχείων να είμαστε σε θέση να προτείνουμε μέτρα με τα οποία θα κάναμε τα εξής πράγματα: Από τη μια μεριά, θα προστατεύαμε τους υδατικούς πόρους, από την άλλη, θα παίρναμε μέτρα για να αποκαταστήσουμε την ποιότητα των νερών μέχρι το 2015 και τρίτον, θα είχαμε στη διάθεσή μας μια σειρά από στοιχεία με τα οποία θα καθορίζαμε την τιμολογιακή πολιτική των νερών για κάθε χρήση.
Δεν έχουμε κάνει αυτά τα πράγματα. Τι έχουμε κάνει, όμως, μέχρι τώρα; Έχουμε ετοιμάσει ένα πακέτο διαχειριστικών σχεδίων και όχι από όλα τα υδατικά διαμερίσματα.
Να, ένα άλλο πράγμα το οποίο θα έπρεπε να αντιμετωπίσετε με αυτή την τροπολογία, κύριε Υπουργέ: Να δούμε με ποιον τρόπο θα αντιμετωπίσουμε τα τρία διαχειριστικά σχέδια που δεν έχουν ολοκληρωθεί ακόμη. Πώς θα αντιμετωπίσουμε το γεγονός ότι για την Κρήτη δεν έχει ξεκινήσει ακόμη το διαχειριστικό σχέδιο.
Θα παίρναμε μέτρα, όπως είπα, τα οποία όμως εμφανίζονται τώρα μέσα σε αυτά τα διαχειριστικά σχέδια τα οποία έχουν εκπονηθεί. Μπορείτε να αντιληφθείτε τι μέτρα θα είναι αυτά και πόσο θα πετύχουν τους στόχους της αποκατάστασης της ποιότητας των νερών από τη στιγμή που τα στοιχεία που χρησιμοποιούν δεν είναι αξιόπιστα, δεν είναι επικαιροποιημένα;
Να σας πω ένα παράδειγμα, για να γίνει κατανοητό αυτό και να δείτε και πόσο θα επηρεάσει το γεγονός ότι δεν έχουμε καλά στοιχεία στην τιμολογιακή πολιτική του νερού. Αν δεν γινόταν μια παρατήρηση στη διαβούλευση της διαχειριστικής μελέτης για την Αττική, ότι κακώς η μελετητική ομάδα έχει χαρακτηρίσει ως κακής ποιότητας νερά τα νερά του Μαραθώνα, τότε θα έπρεπε να παρθούν μέτρα για να αποκατασταθεί η ποιότητα του νερού στο Μαραθώνα.
Και γιατί το λέω αυτό; Διότι ο χαρακτηρισμός στη λίμνη του Μαραθώνα ως κακής κατάστασης στηρίχθηκε σε ένα μοναδικό δείγμα, που κάπου το βρήκαν και μέσα σε αυτό το δείγμα βρέθηκε νικέλιο. Και ευτυχώς που ήμασταν εκεί στην παρουσίαση και λέμε: «Μα, για όνομα του Θεού, βρε μελετητές! Δεν πάτε στην ΕΥΔΑΠ που κάθε μέρα κάνει χημικές αναλύσεις των νερών και να πάρετε εκείνα τα στοιχεία;»
Άλλο χαρακτηριστικό παράδειγμα, που είναι να τρελαίνεται κανείς για το πού μπορούν να οδηγήσουν δηλαδή, είναι το να πάρεις μέτρα χωρίς να υπάρχει λόγος. Και αν τα πάρεις, θα ξοδέψεις χρήμα για να αντιμετωπίσεις μια κατάσταση που δεν υπάρχει.
 Στον Ψηλορείτη βρέθηκε σε ένα δείγμα –μοναδικό που πήραν- μόλυβδος. Πού; Στον Ψηλορείτη που δεν δικαιολογείται από πουθενά η παρουσία μολύβδου. Φαντάζεστε τώρα εάν εκπονηθεί διαχειριστική μελέτη στη Κρήτη να προτείνουν μέτρα, που δεν ξέρω πόσο θα στοιχίσουν, για να άρουν τη ρύπανση του νερού από μόλυβδο που δεν υπάρχει;  
Ένα άλλο σημείο που θέλω να σας επισημάνω είναι το εξής: Στην τροπολογία που έχετε καταθέσει λέτε ότι «Η εκπόνηση διαχειριστικών μελετών μπορεί να γίνει όχι μόνο από τις Διευθύνσεις των Υδάτων της Αποκεντρωμένης Διοίκησης, αλλά μπορεί, εάν υποβάλλει αίτηση ο γενικός γραμματέας, να εκπονήσει τις μελέτες και η Ειδική Γραμματεία των Υδάτων». Και αυτό βέβαια έγινε τώρα γιατί πράγματι δεν είχαν ούτε πόρους, ούτε μέσα, ούτε προσωπικό για να το κάνουν αυτό. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα μου επιτρέψετε παρακαλώ να ολοκληρώσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Βεβαίως.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Σας ευχαριστώ πολύ.
Δεν θα μπορούσαν να το κάνουν, λοιπόν, οι Διευθύνσεις Υδάτων της Αποκεντρωμένης Διοίκησης.
Όμως, εδώ λέτε ότι «Εκείνα τα διαχειριστικά σχέδια που εκπονεί η Διεύθυνση Υδάτων της Αποκεντρωμένης Διοίκησης για να εγκριθούν, μπορεί η έγκριση να γίνει από την Ειδική Επιτροπή των Υδάτων. Αυτές, όμως, οι μελέτες οι οποίες θα εκπονηθούν από την Ειδική Γραμματεία των Υδάτων, για να εγκριθούν θα πρέπει να περάσουν από την Εθνική Υπηρεσία Υδάτων». Γιατί δεν βάζετε όλες τις μελέτες να εγκρίνονται από την Εθνική Υπηρεσία Υδάτων, για να αποκτήσει εν πάση περιπτώσει, σε τελευταία ανάλυση και κάποια υπόσταση και λόγο ύπαρξης η Εθνική Υπηρεσία Υδάτων, η οποία μέχρι τώρα δεν έχει συνεδριάσει ποτέ; 
Το θέμα του καθορισμού της τιμολογιακής πολιτικής ανατίθεται στην Ειδική Γραμματεία των Υδάτων που αποκτά υπερεξουσίες. Της δίνετε τη δυνατότητα να καθορίζει αυτή τα τιμολόγια των υπηρεσιών ύδρευσης και αποχέτευσης με αποφάσεις που θα έχουν πενταετή διάρκεια. Το αντιλαμβάνεστε αυτό; Πενταετή διάρκεια! Έτσι αποστερείται η τοπική αυτοδιοίκηση από το δικαίωμα -όχι μόνο το δικαίωμα, αλλά και την υποχρέωση- να μπορεί να ασκεί όποτε θέλει κοινωνική, προνοιακή πολιτική. 
Με αυτή τη διαδικασία θα μπει άλλη μια θηλιά στον λαιμό των αγροτών και αυτή η θηλιά θα συνδέεται με την τιμολόγηση του αρδευτικού νερού.  Επαναλαμβάνω ότι τα διαχειριστικά σχέδια δεν έγιναν σύμφωνα με τους κανόνες που περιγράφονται στο ν. 3199/2003 και του π.δ. 51/2007.
Η ανάπτυξη πολιτικής τιμολόγησης που περιλαμβάνεται μέσα στα διαχειριστικά σχέδια και που αυτήν θα ακολουθήσετε εσείς στο Υπουργείο, έπρεπε να γίνει με τη βοήθεια χρονοσειρών και αξιόπιστων στοιχείων και εργαλείων, όπως: Η οικονομική ανάλυση των διαφόρων χρήσεων του ύδατος. Αυτή δεν έχει καθοριστεί με αξιόπιστα στοιχεία. Η διευθέτηση του ισοζυγίου της προσφοράς και της ζήτησης. Ούτε αυτήν την ξέρουμε με ακρίβεια και με βεβαιότητα. Η ανάκτηση του κόστους υπηρεσιών και την αρχή «Ο ρυπαίνων πληρώνει». 
Όλα αυτά, λοιπόν, που σχετίζονται με την τιμολογιακή πολιτική του νερού δυστυχώς τα αναθέτετε στην Ειδική Υπηρεσία Υδάτων, στην οποία δίνετε υπερεξουσίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε παρακαλώ.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Τελειώνω, κάνοντας κι εγώ μια αναφορά στο ΙΓΜΕ, κύριε Υπουργέ.
Βρισκόμαστε μόλις εννέα ημέρες πριν μπει η ταφόπλακα στο ΙΓΜΕ. Στις 31 Ιανουαρίου θα πρέπει να φύγουν από το ΙΓΜΕ εκατόν δεκατρία άτομα που βρίσκονται αυτήν τη στιγμή σε εφεδρεία -και δεν είναι λίγοι αυτοί- και είναι επιστήμονες και εξειδικευμένο προσωπικό, ένα προσωπικό το οποίο το χρειάζεται το ΙΓΜΕ προκειμένου να ανταποκριθεί στα προγράμματα, τα οποία έχει αναλάβει. Και τα περισσότερα είναι προγράμματα που χρηματοδοτούνται από το ΕΣΠΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Αλεξόπουλε.</ChairmanSpeech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Τελειώνω. 
Τι περιμένετε; Το ΙΓΜΕ να δίνει δουλειά σε εξωτερικούς και να πληρώνονται οι εξωτερικοί με μπλοκάκι; 
Κάντε, λοιπόν, δεκτή την τροπολογία που έχουν καταθέσει και το ΠΑΣΟΚ και η ΔΗΜΑΡ και το ΚΚΕ, με την οποία συμφωνούν όλα τα κόμματα της Βουλής.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο πρώην Πρόεδρος της Βουλής κ. Απόστολος Κακλαμάνης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, επειδή πάρα πολλοί συνάδελφοι αναφέρθηκαν σε επιμέρους ζητήματα -σημαντικά προφανώς κατά την άποψη του καθενός και πράγματι πολλάκις πολλά εξ αυτών σημαντικά- εγώ πιστεύω ότι αυτό είναι έργο των Διαρκών Επιτροπών, που σε αρκετές συνεδριάσεις μπορούν να μελετούν κάθε ζήτημα και να προσθέτουν με τροπολογίες ή αναμορφώνοντας το κείμενο ζητήματα τα οποία δεν μπορεί την τελευταία στιγμή η Ολομέλεια να τα υιοθετεί ή να τα απορρίπτει.
Η Ολομέλεια, μετά την Αναθεώρηση του Συντάγματος του 2001 και την τροποποίηση του Κανονισμού της Βουλής, πρέπει να συζητά σε μία συνεδρίαση όλα τα νομοσχέδια, εκτός από εκείνα που αφορούν ατομικά δικαιώματα ή που το Σύνταγμα λέει ότι αυτά ψηφίζονται από την Ολομέλεια. Όλα τα άλλα που ψηφίζονται κατά το Σύνταγμα από τις επιτροπές, πρέπει να συζητούνται σε μία συνεδρίαση εδώ, όπου να γίνεται διατύπωση ιδεολογικών, πολιτικών, προγραμματικών θέσεων των κομμάτων, των Κοινοβουλευτικών Ομάδων και συζήτηση επ’ αυτών των ενδεχόμενων διαφορών απόψεων του κάθε κόμματος, του κάθε ενός Βουλευτή. Αν τα κόμματα κάποτε, έπειτα από σαράντα χρόνια έστω, που ο ελληνικός λαός νομίζει ότι έχει Κοινοβουλευτική Δημοκρατία, λειτουργήσουν δημοκρατικά, θα διαμορφώνουν και τα προγράμματά τους έτσι ώστε να αποτελούν συνισταμένη δημιουργικών ζυμώσεων και απόψεων σε όλη την κλίμακα του κάθε κόμματος, από τη λαϊκή βάση και τη στελέχωσή του. 
Θα γίνονται τότε –το επαναλαμβάνω αυτό που το έχετε ακούσει πολλές φορές από μένα- συνέδρια, όπως αυτό που έγινε της κ. Μέρκελ στη Γερμανία. Δεν ήταν πέντε-έξι χιλιάδες λαός που χειροκροτεί και φεύγει μετά μόλις άκουσε τον Αρχηγό, αλλά εξακόσια-επτακόσια στελέχη που εκπροσωπούν έξι εκατομμύρια μελών του χριστιανοδημοκρατικού κόμματος της Γερμανίας. Αυτό συμβαίνει σε όλη την Ευρωπαϊκή Ένωση. Και εμείς λέμε ότι δεν θέλουμε πια να είμαστε Βαλκάνιοι αλλά Ευρωπαίοι. 
Γι’ αυτό λοιπόν εγώ, κύριε Πρόεδρε, θα μιλήσω για ένα μείζον θεσμικό ζήτημα. Αυτό είναι το θέμα στο οποίο θα έπρεπε να τοποθετηθεί το Κοινοβούλιο.
Η χώρα μας αντιμετωπίζει μία μεγάλη, κύριε Υπουργέ, κρίση που έχει να κάνει μ’ αυτό που μας λένε όλοι είτε εχθροί είτε φίλοι: Χρειάζονται διαρθρωτικές αλλαγές. Όσο οι συντεχνίες, δηλαδή ομάδες προσώπων που εκμεταλλεύονται τους ανήκοντες στον κάθε χώρο, τον κοινωνικό, τον επαγγελματικό, ώστε να αυτοσυντηρούνται και με αυτόν τον τρόπο να παράγονται και να αναπαράγονται και στελέχη πολιτικά και υπουργικά και να κυβερνάται αυτή η χώρα από τους ολίγους, όσο λοιπόν αυτή η νοοτροπία θα συνεχίζει και θα επιβεβαιώνεται εδώ στο Κοινοβούλιο, δεν πρόκειται η χώρα να βγει από το αδιέξοδο.
Εγώ έζησα νεαρός μαθητής τη δεκαετία του ’50. Σας το έχω ξαναπεί ότι μηχανικοί, δικηγόροι, γιατροί ήταν πρωτοπόροι για μια αλλαγή, τον εκδημοκρατισμό μιας χώρας που έβγαινε από έναν εμφύλιο πόλεμο. Όταν αυτές οι κοινωνικές ομάδες ικανοποίησαν τους δημοκρατικούς και κοινωνικούς στόχους τους, τότε μέσα απ’ αυτές ξεπήδησε αυτό που ζούμε σήμερα.
Εγώ είμαι δικηγόρος. Σας λέω ότι όταν λειτουργούν σωστά οι δικηγορικοί σύλλογοι ανάλογα με την ευαισθησία και τη δυνατότητα καθενός ηγέτη, συμβουλίου, να εκπροσωπεί τη μάζα των δικηγόρων, τότε και οι επαγγελματίες δικηγόροι δεν έχουν προβλήματα και υπηρετείται και η χώρα και η δικαιοσύνη. 
Δυστυχώς όμως και οι ιατρικοί σύλλογοι και αυτοί των μηχανικών λειτουργούν με τη μορφή της ξεπερασμένης επιμελητηριακής οργάνωσης ή τη μορφή νομικού προσώπου δημοσίου δικαίου. Όταν το συγκεντρωτικό κράτος ήθελε να ελέγχει την κοινωνία και οργάνωνε τις διάφορες κοινωνικές ομάδες το έκανε μέσα από νομικά πρόσωπα δημοσίου δικαίου, ώστε ο Υπουργός Υγείας, ο Υπουργός Παιδείας, ο Υπουργός ΠΕΧΩΔΕ να αλλάζουν διοικήσεις, να φέρνουν νόμους και να ορίζουν εδώ πώς να γίνονται οι εκλογές κ.λπ.. 
Θα περίμενα από την Αριστερά που ισχυρίζεται ότι είναι Αριστερά –καθένας μας όμως κρίνεται από το τι θέση παίρνει όχι στα επιμέρους, αλλά στα κεντρικά ζητήματα της δημοκρατίας και της κοινωνίας και της ανόρθωσης αυτής της χώρας- να μην πιπιλίζει «ΠΑΣΟΚ και Νέα Δημοκρατία» -όπως εμείς τα πρώτα χρόνια λέγαμε «ΕΟΚ και ΝΑΤΟ»- γιατί είναι ξεπερασμένο, γιατί είναι χαρακτηριστικό της αδυναμίας να μπούμε στα πραγματικά πολιτικά ζητήματα.
Κύριε Υπουργέ, θα ήθελα να μην ψηφίσω αυτήν τη πράξη νομοθετικού περιεχομένου. Είναι ίσως η μοναδική που εμπίπτει στις προβλέψεις του Συντάγματος, της απρόβλεπτης ανάγκης, μετά το πραξικόπημα ουσιαστικά που έκανε με ευθύνη του Υπουργείου σας ένα σωματείο που λειτουργεί ως νομικό πρόσωπο δημοσίου δικαίου και το οποίο εις βάρος των μελών του –και το γνωρίζετε άριστα- όταν γινόταν η ψηφοφορία το βράδυ για το άρθρο που αφορούσε την ένταξη των ταμείων των μηχανικών, των γιατρών, των δικηγόρων και των δημοσιογράφων στον ΕΟΠΥΥ, έθετε το θέμα του 2%. Ρωτήστε τον κ. Στουρνάρα. Διάφοροι εδώ συνάδελφοι αυτό διαπραγματεύονταν με την Κυβέρνηση και με τον Υπουργό, τα εκατομμύρια που επιβαρύνουν την οικονομία, το 2%. Γιατί επιβαρύνουν τα δημόσια έργα, επιβαρύνουν τον πολίτη που θέλει μια άδεια για να χτίσει. 
Εσείς οφείλετε ως Υπουργός, να ελέγξετε πως γίνεται η διαχείριση σε αυτό το νομικό πρόσωπο δημοσίου δικαίου. Το ίδιο πρέπει να κάνει και ο Υπουργός Δικαιοσύνης για τους δικηγορικούς συλλόγους. Το ίδιο πρέπει να κάνει και ο Υπουργός Υγείας για τους ιατρικούς συλλόγους. Διότι δεν είναι δυνατόν να συνεχίζεται αυτή η κατάσταση, να βουλιάζει η χώρα αλλά ο κάθε καρεκλοκένταυρος και η κάθε ομάδα περί αυτόν διακομματικά, να κάνει ό,τι θέλει. Αυτό δεν ήταν και το πρόβλημα της τοπικής αυτοδιοίκησης; Όποιοι άξιοι ήθελαν να υπηρετήσουν την τοπική αυτοδιοίκηση, έπρεπε να υποταχθούν και να συμβιβαστούν στο τι διακομματικά τους επέβαλαν και ουσιαστικά ερήμην του λαού που ψηφίζει κάθε κόμμα.
Αν αυτά δεν τα σπάσουμε τότε κάνουμε μια τρύπα στο νερό και θα είμαστε υπεύθυνοι για ό,τι θα ακολουθήσει, εάν επέλθει τελικά η οικονομική κατάρρευση. Και εσείς ως βορειοελλαδίτης πρέπει να το σκέφτεστε καλύτερα. 
Για το εξωτερικό μέτωπο της χώρας λέω συχνά «δείτε τη Θράκη, δείτε το Αιγαίο». Πώς θα τα υπερασπιστούμε αυτά; Με μια πολιτεία όπου μπορεί ο καθένας που έχει κατοχυρώσει κάποια συμφέροντα ουσιαστικά καπηλείας και εκμετάλλευσης τμημάτων του πληθυσμού ή της χώρας να συνεχίζει ανενόχλητος;
Είχαμε, λοιπόν, εδώ, όπως άκουσα να αποκαλείται, απεργία. Κατ’ αρχάς η απεργία ήταν των μηχανικών που είχαν το αίτημα να μην ενταχθούν στον ΕΟΠΥΥ.
Το Τεχνικό Επιμελητήριο πίσω από αυτό το αίτημα διαπραγματευόταν το 2%. Ποιος εδώ μέσα δεν το ξέρει;	 Ας σηκωθεί κάποιος ή εσείς, κύριε Υπουργέ, και να μου πείτε ότι δεν ήταν η πίεση στην Κυβέρνηση να μην περάσει το 2% που το πληρώνουν μηχανικοί ακόμα και αν δεν είναι μέλη του Τεχνικού Επιμελητηρίου, άλλο ένα 2% ακόμα και αν δεν είναι μέλη του ΤΣΜΕΔΕ, 1% για τις πολυτεχνικές σχολές. 
Όσοι ανεχόμαστε αυτήν την κατάσταση έχουμε κάνει έγκλημα για τον τόπο αυτό, διότι στρέψαμε τη νεολαία και αντί να πηγαίνει σε κλάδους τεχνολογικής εκπαίδευσης, τους λέγαμε «εκεί δεν έχει μέλλον». Οι απόφοιτοι των ΤΕΙ -που είναι αυτήν τη στιγμή περί τις εκατό χιλιάδες- των δομικών έργων, των υποδομών, μαζί και οι αρχιτέκτονες δεν μπορούν. Ανέχεται το Υπουργείο σας αυτήν τη σύγχυση με την εγκύκλιο που εστάλη από το Υπουργείο σας επί προηγουμένου γενικού γραμματέως. Ο νυν ο δικός σας, αντιπρόεδρος μέχρι χθες του Τεχνικού Επιμελητήριου, δεν έχει λόγο να την πάρει πίσω. 
Εμφανίζεται, κύριο συνάδελφοι, το Υπουργείο να στέλνει στις πολεοδομίες εγκύκλιο «σας κοινοποιούμε τις απόψεις του ΤΕΕ για τα καθ’ υμάς». Αυτήν τη στιγμή χιλιάδες τοπογραφικά διαγράμματα –εξαρτημένα, όπως ονομάζονται- για τις συγκεκριμένες πράξεις είτε νομιμοποίησης αυθαιρέτων είτε μεταβίβασης, δεν ισχύουν εάν έχουν την υπογραφή τοπογράφου δομικών ή υποδομών. Δηλαδή, δεν ξέρουν να κάνουν ένα τοπογραφικό διάγραμμα αυτοί σπουδάζοντας τέσσερα χρόνια και ονομάζοντάς τους ανώτατη εκπαίδευση. 
Αλλά πού να μιλήσει κανείς; Εδώ στα μέσα ενημέρωσης, στις εφημερίδες και μέσα στη Βουλή από τα υπουργικά έδρανα ακούει κάποιος τη φράση «ΑΕΙ και ΤΕΙ» και όχι «πανεπιστήμια και τεχνολογικά εκπαιδευτικά ιδρύματα». Αυτή είναι η αντίληψή μας. Και έχουν ξοδευτεί δισεκατομμύρια για σπουδές ανθρώπων που φεύγουν και πάνε στο εξωτερικό και εκεί γίνονται δεκτοί για διδακτορικά. Είναι ντροπή!
Τι λέμε τώρα; Έδωσε το Υπουργείο επί κυβερνήσεως ΠΑΣΟΚ –εγώ το κατήγγειλα εδώ μέσα- στο ΤΕΕ τη δυνατότητα, όταν το κράτος ήθελε από τη νομιμοποίηση των αυθαιρέτων να εισπράξει ένα σωρό έσοδα. Αυτό δεν είναι το πρόβλημά μας, όταν λέμε ότι από τις ιδιωτικοποιήσεις έπρεπε να έχουμε εισπράξει 2,5 δισεκατομμύρια και έχουμε εισπράξει μόνο 6 εκατομμύρια αυτήν τη χρονιά, που υποτίθεται ότι τρέχουμε να προφτάσουμε; Πόσες εκατοντάδες εκατομμυρίων ευρώ πλήρωσε τόκο σε τράπεζες το δημόσιο για να έχει αυτά τα λεφτά, τα οποία του στέρησε αυτή η πραξικοπηματική κίνηση του ΤΕΕ -μια υπηρεσία που κακώς του ανέθεσε το κράτος- που είπε «εγώ κατεβάζω το λεβιέ και εκβιάζω την κυβέρνηση». 
Και ο λαουτζίκος δεν θα μάθει ποτέ, όπως πολλά πράγματα δεν μαθαίνει ο λαός για το πώς συνεχίζει αυτή η χώρα σε αυτόν τον κατήφορο, γιατί και αυτοί που θα έπρεπε να μιλάνε πιο ξεκάθαρα, πάνε στο 1974, 1980, 1990 και του λένε «ΠΑΣΟΚ και Νέα Δημοκρατία και εντάξει καθαρίσαμε. Όλοι αυτοί είναι σάπιοι, βρώμικοι, βάλτε τους εκεί, αλέστε τους και πετάξτε τους». Έτσι θα σωθεί η χώρα;	 
Θέλω να σας παρακαλέσω, κύριε Υπουργέ, αν εκφράζετε τη βούληση μιας κυβέρνησης που ανασκουμπώθηκε και θέλει να ξεπεράσει όλα τα εμπόδια σε ένα σωστό έργο. Με αυτήν την έννοια εγώ ψηφίζω αυτήν την Κυβέρνηση. Εσείς ως Υπουργός δεν πρέπει να συντηρείτε αυτήν τη κατάσταση. Αν συζητείτο αυτή η πράξη όπως λέει ο Κανονισμός μας, αυτοτελώς, πάμε μετά τις σαράντα μέρες να τη συζητήσουμε. Τότε θα μάθαινε ο λαός ότι αυτή η πράξη οφείλεται στο ότι το Υπουργείο σας έδωσε σ’ ένα νομικό πρόσωπο, ουσιαστικά ένα συνδικαλιστικό φορέα, όλη αυτή την υπόθεση που είναι δική σας. Εάν το δικό σας Υπουργείο δεν κάνει αυτό το καθήκον, ποιος θα το κάνει; 
Τώρα λοιπόν με τη νέα ιστορία σ’ όλες τις πολεοδομίες δεν δέχονται εξαρτημένα τοπογραφικά διαγράμματα αν αυτά τα υπογράφει μηχανικός του ΤΕΙ που έχει τελειώσει το τμήμα δομικών έργων, υλικοδομών ή που είναι αρχιτέκτων. Ένας αρχιτέκτων δεν ξέρει να κάνει ένα διάγραμμα; Μόνο τοπογράφος; Βέβαια λέμε «οι τοπογράφοι, άρα τώρα θα τους έχουμε μαζί μας». Αύριο τούς τη φέρνουμε και πάμε σ’ έναν άλλο κλάδο. Αυτά είναι παλαιοκομματικά, όπως παλαιοκομματικό είναι αυτό το μοίρασμα, το 50% των θέσεων σε οργανισμούς, σε γενικές διευθύνσεις, σε νοσοκομεία η Νέα Δημοκρατία, το 30% το ΠΑΣΟΚ, το 20% η ΔΗΜΑΡ. Έτσι θα βγει η χώρα από το αδιέξοδο; Καταλάβετέ το. Δεν έχω τίποτα το προσωπικό. Αυτή είναι η στενοχώρια ενός ανθρώπου που πιστεύει εδώ μέσα σαράντα χρόνια και δυστυχώς, είναι φωνή βοώντος εν τη ερήμω. 
	Τι θα κάνετε λοιπόν μ’ αυτό το θέμα; Πάνε χιλιάδες πολίτες στις διαλυμένες εν τω μεταξύ πολεοδομίες και ανάλογα με το τι θέλει εκεί ο υπάλληλος, θα τούς το εγκρίνει ή όχι. Καταλαβαίνετε; Λέγαμε να «χτυπήσουμε» τις πολεοδομίες βάζοντας όλους στο τσουβάλι ότι είναι απατεώνες. Αυτά δεν λέγαμε όλοι για τις πολεοδομίες; Εκεί πάει και σύμφωνα με τη σκόπιμη απραξία του Υπουργείου τού λέει ο ένας «δεν εγκρίνεται» και ο άλλος μπορεί να τού λέει «δώσε κατιτίς για να το τακτοποιήσουμε».
	(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Πρόεδρε.</ChairmanSpeech>
	<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχετε δίκιο, κύριε Πρόεδρε. Έτσι γίνεται όταν μιλάει κανείς λέγοντας όσα σκέφτεται και αισθάνεται. Δεν εννοώ βέβαια ότι και οι άλλοι συνάδελφοι δεν κάνουν το ίδιο. Ίσως όμως κάποιοι να αισθανόμαστε περισσότερο την ανάγκη αυτών που επισημαίνουμε.
	Κύριε Υπουργέ, στην πράξη αυτή πρέπει να πείτε «το ηλεκτρονικό σύστημα που λέει το άρθρο τάδε του νόμου τάδε», όχι «το ηλεκτρονικό σύστημα του ΤΕΕ». Είναι σα να λέμε ότι αύριο θα πουν «το ηλεκτρονικό σύστημα του δήμου τάδε ή του «δήμου Κολοπετινίτσας». Τι πάει να πει αυτό; Το ηλεκτρονικό σύστημα του Υπουργείου Περιβάλλοντος, Χωροταξίας και Δημοσιών Έργων –μάλλον το Περιβάλλοντος έχει πάει αλλού- έχει την ευθύνη. Πώς θα τη δώσει κάπου αλλού ώστε ο άλλος να επιβάλλει κάτι ό,τι ώρα νομίζει, όπως συνέβαινε για πολλά χρόνια; 
Θυμάμαι το Στέφανο Μάνο που ήθελε να προχωρήσουν τα δημόσια έργα. Ναι, αλλά το ΤΕΕ στο Υπουργείο Δημοσίων Έργων έκανε στάση και έπρεπε να τούς δώσει ένα ποσοστό παραπάνω για να μπορούν να προχωρήσουν τα δημόσια έργα. Τώρα δεν γίνονται έργα. Εκεί καταντήσαμε.
	Άρα, κύριε Υπουργέ, αν θέλετε να είστε συνεπής με την εντολή που έχετε και ως Βουλευτής από το λαό, πρέπει εδώ να προσθέσετε κάτι. Από δω και πέρα το σύστημα αυτό ελέγχεται και είναι υποχρέωση της πολιτείας, του αρμόδιου Υπουργείου και θα ορίσετε μία προθεσμία δύο μηνών για να γίνουν όλα τα σχετικά ώστε αυτό το σύστημα να το έχει το Υπουργείο και μέσω των υπηρεσιών του ο λαός να εξυπηρετείται και να μην εκβιάζεται. 
	Όσο για τα εξαρτημένα τοπογραφικά διαγράμματα, πρέπει να πάρετε θέση. Δεν μπορείτε να νίπτετε τας χείρας σας και να στέλνετε τον κοσμάκη και τους μηχανικούς είτε των ΤΕΙ είτε τους αρχιτέκτονες είτε και άλλους και, αν δεν είναι τοπογράφοι, πρέπει να κόψουν το λαιμό τους, όπως και οι πολίτες που τους πληρώνουν για να κάνουν τη δουλειά τους.</Speech>
	ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Αναπληρωτής Υπουργός κ. Σταύρος Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε. 
Κυρίες και κύριοι συνάδελφοι, όλο το κυβερνητικό έργο στοχεύει στη διαμόρφωση των όρων για να λυθούν με τον πλέον αποτελεσματικό τρόπο προβλήματα που δε μας επιτρέπουν να προχωρήσουμε ορθολογικά και αναπτυξιακά. Ο τελικός στόχος είναι σαφής και ενιαίος. Γι’ αυτό το στόχο και σε ό,τι αφορά στις αρμοδιότητες του ΥΠΕΚΑ δίνουμε προτεραιότητα στη διαμόρφωση κανόνων σταθερών και ενιαίων σε ό,τι αφορά στο δομημένο χώρο, ώστε να προστατεύεται το περιβάλλον και παράλληλα να υπάρχει σαφές πλαίσιο που να ευνοεί τις αναπτυξιακές δραστηριότητες. 
Έχουμε προχωρήσει, ήδη, σε σημαντικά βήματα προεργασίας προς τελικές λύσεις. Έγινε η δημόσια διαβούλευση σε σχέδιο νόμου που αφορά στο Κτηματολόγιο, πρωτοβουλία που αποσκοπεί ώστε η χώρα να καλύψει έδαφος και χρόνο και να αποκτήσει ένα ισχυρό αναπτυξιακό εργαλείο. 
Είμαστε σε φάση τελικής επεξεργασίας σε ό,τι αφορά στη χωροταξική και πολεοδομική  μεταρρύθμιση. 
Σε συνεργασία με το Υπουργείο Τουρισμού εργαζόμαστε συστηματικά για το νέο ειδικό χωροταξικό του τουρισμού στο πλαίσιο πάντα της αειφόρου ανάπτυξης. 
Δουλεύουμε προς την κατεύθυνση μιας όσο γίνεται πιο ολιστικής, συνολικής και δομικής, θα έλεγα, αντιμετώπισης του ζητήματος των αυθαιρέτων. 
Προχωρήσαμε στην έκδοση τεύχους τεχνικών οδηγιών εφαρμογής του Νέου Οικοδομικού Κανονισμού, ώστε όλες οι εμπλεκόμενες υπηρεσίες να ερμηνεύουν τον ΝΟΚ με τρόπο ενιαίο. Είναι μια σειρά πρωτοβουλιών που δείχνει τη στρατηγική αντίληψη για να αντιμετωπίσουμε τα πολλά και πολλές φορές χρόνια προβλήματα που απασχολούν τα ζητήματα της ρύθμισης του χώρου στη χώρα μας. 
Σε ό,τι αφορά στο νομοσχέδιο, σε σχέση με το πρώτο άρθρο, υπήρχε ένα σημαντικό κενό στη διαδικασία ηλεκτρονικής υποβολής δηλώσεων αυθαιρέτων. 
Κύριε Πρόεδρε, σε σας προσωπικά, μετά τις τελευταίες παρατηρήσεις που κάνατε, οφείλω να πω ότι ήδη και αυτά που έχουν ακουστεί και από εσάς έχουν ληφθεί πολύ σοβαρά υπ΄όψιν, ιδιαιτέρως σε μελλοντικές πρωτοβουλίες που θα ληφθούν από το ΥΠΕΚΑ. Τυγχάνουν ήδη επεξεργασίας σκέψεις σαν αυτές που καταθέσατε πριν από λίγο και λαμβάνονται πάρα πολύ σοβαρά υπ΄όψιν. 
Δεν  υπήρχε, λοιπόν, νομοθετική πρόβλεψη για την περίπτωση που δεν μπορεί για οποιοδήποτε λόγο να προχωρήσει η ηλεκτρονική διαδικασία και το ηλεκτρονικό σύστημα υποβολής των στοιχείων. Και αυτό ξέρετε, κύριοι συνάδελφοι, δημιουργεί μεγάλες καθυστερήσεις στη σύνταξη των συμβολαίων και στην είσπραξη των εσόδων που από το νόμο προβλέπονται για το κράτος. Με την προτεινόμενη ρύθμιση θεσπίζεται η διαδικασία έκδοσης και προσάρτησης στα συμβόλαια της βεβαίωσης του μηχανικού στην περίπτωση αναστολής της λειτουργίας του πληροφοριακού συστήματος του ΤΕΕ ανεξαρτήτως του λόγου για τον οποίο αυτή η αναστολή έχει συμβεί. 
Βέβαια, επειδή η ηλεκτρονική διακυβέρνηση δεν είναι πρόσχημα και μεγαλοστομία στην πράξη πρέπει να διασφαλίζεται η απρόσκοπτη λειτουργία του πληροφοριακού συστήματος στο πλαίσιο λειτουργίας της διοίκησης. Το ΤΕΕ είναι νομικό πρόσωπο δημοσίου δικαίου και η κεντρική διοίκηση οφείλει να ρυθμίζει με απόλυτο τρόπο τη σχέση και τη διασύνδεση των συστημάτων μεταξύ κεντρικής διοίκησης και νομικών προσώπων δημοσίου δικαίου. 
Σε σχέση με το ζήτημα της ρύθμισης των θεμάτων αυθαιρέτων, με το δεύτερο άρθρο και σε ό,τι αφορά στα αυθαίρετα, η υλοποίηση του ν. 4014 αποτελεί την πρώτη προσπάθεια στη χώρα μας μιας πιο συστηματικής καταγραφής και αποτύπωσης των ρυθμιζόμενων αυθαίρετων κατασκευών. Και πρέπει να την αξιοποιήσουμε με το μέγιστο τρόπο κερδίζοντας έδαφος προς το δικό μας στόχο, να ελεγχθεί οριστικά η κατάσταση με όρους κοινωνικής δικαιοσύνης και δημοσίου συμφέροντος. 
Ωστόσο από την ανάλυση των στατιστικών στοιχείων μέχρι το τέλος Νοεμβρίου διαπιστώσαμε ότι ο ρυθμός εισαγωγής των δηλώσεων είχε μειωθεί σημαντικά. Ο ρυθμός εισαγωγής νέων δηλώσεων είχε μειωθεί σε περίπου τριακόσιες-πεντακόσιες ανά εργάσιμη ημέρα με σημαντικές εξάρσεις τις περιόδους που λήγουν ημερομηνίες. Συνεπώς υφίσταται μια γενική αδυναμία, λόγω της οικονομικής συγκυρίας, υπαγωγής στο νόμο καταβολής των ποσών. Γι’ αυτό και διευκολύνουμε και ενθαρρύνουμε τους πολίτες που ενδιαφέρονται να ενταχθούν στις ρυθμίσεις του ν. 4014. 
Βεβαίως αντιλαμβάνεστε ότι αυτές οι ρυθμίσεις γενικότερα δεν αφορούν τους κατέχοντες αλλά αυτούς που πραγματικά βρίσκονται σε οικονομική αδυναμία. Γι’ αυτό είναι και ένα κοινωνικό μέτρο. 
Διασφαλίζοντας, βεβαίως, τη βέβαιη αποπληρωμή με την ηλεκτρονική καταγραφή και τον ηλεκτρονικό έλεγχο προχωράμε σε ρυθμίσεις ρεαλιστικές σε ό,τι αφορά στα οικονομικά μεγέθη που απαιτούνται και ενισχυτικές στις οικονομικές δραστηριότητες. Δίνουμε περισσότερο χρόνο και καλύτερους οικονομικούς όρους. 
Σε ό,τι αφορά στους οικονομικούς όρους: με παροχή κινήτρων τμηματικής εξόφλησης του ενιαίου ειδικού προστίμου. Έτσι με την εξόφληση μέρους και όχι όλου του προστίμου θα μπορεί να γίνεται πρώτον, σύναψη δικαιοπραξίας για το ακίνητο και δεύτερον, πράξεις δημοσίου ή ιδιωτικού δικαίου.
Συγκεκριμένα, θα μπορεί να γίνει μεταβίβαση ή σύσταση εμπράγματου δικαιώματος, έκδοση ή αναθεώρηση οικοδομικής άδειας, εκτέλεση εργασιών αποπεράτωσης, έκδοση βεβαίωσης εξόφλησης ποσοστού 30% επί του συνολικού ποσού του προστίμου έως τις 31-1-2013 –θα αναφερθώ και παρακάτω- από το πληροφοριακό σύστημα του ΤΕΕ. 
Σε ό,τι αφορά στο χρόνο, παρατείνεται η καταβολή όλων των δόσεων καταβολής του ειδικού προστίμου πράξεων υπαγωγής στο ν.3843 έως τις 31-1-2013, για την οποία θα αναφερθώ και πάλι παρακάτω. 
Σ&apos; αυτό το σημείο θέλω να τονίσω για λόγους που άπτονται της αρχής της καλής νομοθέτησης ότι είναι σωστό να διορθωθεί η καταληκτική ημερομηνία σε όλες τις προηγούμενες ημερομηνίες και να είναι η 31η Μαΐου 2013, όπως αναφέρεται και στη νομοθετική βελτίωση που θα καταθέσω σε λίγα λεπτά.
Κυρίες και κύριοι συνάδελφοι, επιχειρούμε να τονώσουμε τη δυναμική εντάξεων στο νόμο, για να διευκολύνουμε τη μετάβαση προς την οριστική λύση και για να ενισχυθεί σήμερα η κινητικότητα των διοικητικών πράξεων κυρίως, στους τομείς τουρισμού, οικοδομής και εμπορικών χρήσεων, με προφανείς τις θετικές συνέπειες που αυτό συνεπάγεται για την αγορά και τα δημόσια οικονομικά. Αυτά όσον αφορά τα ζητήματα εκτός των τροπολογιών. 
Θα ήθελα να κάνω μία αναφορά σε σχέση με τις τροπολογίες και να εξηγήσω, για να γίνει και πιο καθαρό το πλαίσιο μέσα στο οποίο κατατίθενται αυτές οι τρεις τροπολογίες. 
Όσον αφορά το γήπεδο της λεωφόρου Αλεξάνδρας, το σχέδιο της διπλής ανάπλασης έχει συζητηθεί σε μεγάλο βαθμό στο πλαίσιο συνεδριάσεων της Βουλής, ενώπιον δικαστηρίων, σε υπηρεσίες του ΥΠΕΚΑ. Έχει συζητηθεί με αφορμή και γνώμονα την επίλυση ενός ιδιαίτερου ζητήματος που σχετίζεται με την αναγκαιότητα, κατ’ αρχάς, αναβάθμισης μίας υποβαθμισμένης περιοχής και τη δημιουργία ενός φιλικού περιβάλλοντος-ανάσας προς τους κατοίκους της Αθήνας. 
Όπως αναδείχθηκε κατά τους τελευταίους μήνες από την ανάλυση που έγινε στο Υπουργείο, η προτεινόμενη λύση που δόθηκε στο παρελθόν δημιουργεί ένα κενό, σχετικά με τη δυνατότητα χρήσης των εγκαταστάσεων στο γήπεδο της λεωφόρου από τον Παναθηναϊκό, αλλά και τα ερασιτεχνικά αθλητικά σωματεία, που ήδη όλο αυτό το διάστημα χρησιμοποιούν τις εγκαταστάσεις, προσφέροντας υπηρεσίες στους κατοίκους όλης της Αθήνας.
Ωστόσο, η έλλειψη της πρόβλεψης για τις αθλητικές εγκαταστάσεις του Παναθηναϊκού -προβλεπόταν ότι για την έναρξη των εργασιών του εμπορικού κέντρου θα έπρεπε πριν να κατεδαφιστεί το γήπεδο στη Λεωφόρο- έχει ως αποτέλεσμα την αποστέρηση ουσιαστικά χρήσης του γηπέδου από τον Παναθηναϊκό και την απώλεια προσόδων λόγω μη αξιοποίησης του γηπέδου και των συνοδών αθλητικών εγκαταστάσεων, χωρίς καμμία όντως άλλη αποζημίωση ή διαφύλαξη των δικαιωμάτων που έχει ο Παναθηναϊκός.
Η έλλειψη αυτής της σύνδεσης γήπεδο με γήπεδο έχει σαν συνέπεια την πιθανή άμεση κατεδάφιση του γηπέδου του Παναθηναϊκού, χωρίς να ερευνηθεί και να προβλεφθεί πότε ακριβώς θα δημιουργηθεί και θα λειτουργήσει το νέο γήπεδο στην περιοχή του Βοτανικού. Αυτό το αρνητικό δυνητικό ενδεχόμενο ερχόμαστε να αποσοβήσουμε με την προτεινόμενη τροπολογία και μάλιστα να καλύψουμε το κενό που δημιουργεί η διάταξη με μεγάλη προσοχή και προσέγγιση στο όλο έργο της διπλής ανάπλασης, να την καλύψουμε με περιορισμούς και χρονικά όρια, ώστε να μην γεννάται καμμία αμφιβολία προς καμμία πλευρά. 
Περαιτέρω, για λόγους δημοσίου συμφέροντος και ασφάλειας των κατασκευών ρυθμίζουμε το ζήτημα ελέγχου των κατασκευών, της στατικής επάρκειας αυτών, καθώς και της έκδοσης ειδικής άδειας για το περιοριστικό διάστημα των πέντε ετών και μάλιστα με πλήρη έλεγχο και καταγραφή σε κεντρικό επίπεδο από το ΥΠΕΚΑ με απόφαση του γενικού γραμματέα Χωροταξίας και Αστικού Περιβάλλοντος. Έτσι, έχουμε μία ορθή, δίκαιη και ασφαλή πρόβλεψη για το όλο εγχείρημα, χωρίς να εξαρτάται η ύπαρξη του Παναθηναϊκού και του γηπέδου του από την πορεία των έργων που αφορούν στο εμπορικό κέντρο. 
Περαιτέρω, προς διαφύλαξη του όλου σχεδίου ανάπλασης προβλέπεται ότι για την έκδοση της άδειας λειτουργίας του γηπέδου ποδοσφαίρου στην περιοχή ανάπλασης ΙΙ απαραίτητη προϋπόθεση είναι η κατεδάφιση των υφισταμένων αθλητικών εγκαταστάσεων στην περιοχή ανάπλασης Ι. 
Δευτερευόντως, ρυθμίζεται η διαδικασία νομιμοποίησης ή εξαίρεσης από την κατεδάφιση των κτηριακών εγκαταστάσεων μετά από τον πλήρη έλεγχο όλων των μελετών που αφορούν στο γήπεδο και κυρίως τον έλεγχο της στατικής επάρκειας της κατασκευής για λόγους δημοσίου συμφέροντος και ασφάλειας των κατασκευών. 
Όσον αφορά το θέμα που τέθηκε για το προεδρικό διάταγμα, θέλω απλώς να πω ότι έχουν γίνει και θα γίνουν οι απαραίτητες ενέργειες σε σχέση με το προεδρικό διάταγμα. 
Επίσης επαναλαμβάνω ότι προβλέπεται συγκεκριμένο χρονικό πλαίσιο λειτουργίας πέντε ετών των αθλητικών εγκαταστάσεων, εντός του οποίου θα πρέπει να ολοκληρωθούν τα έργα της διπλής ανάπλασης. 
Ως Υπουργός Περιβάλλοντος θα ήθελα να πω ότι προσπαθώ για τη δημιουργία σαφών και απολύτων κανόνων για όλους, που θα επιφέρουν ένα καλύτερο φυσικό πολιτιστικό και οικιστικό περιβάλλον, με σεβασμό στην ανθρώπινη αξιοπρέπεια και στην ανάγκη του σύγχρονου ανθρώπου να ζει και να εργάζεται σε σύγχρονες και φιλικές προς το περιβάλλον πόλεις. 
Η πολεοδομική ελάφρυνση και η αναβάθμιση των περιοχών του ιδιαίτερου κέντρου της Αθήνας, η αξιοποίηση κάθε ελεύθερου χώρου, η ανάδειξη των διατηρητέων μας, η διαφύλαξη της πολιτιστικής μας κληρονομιάς, η δημιουργία κοινοχρήστων χώρων αθλητισμού και πολιτισμού είναι μέλημά μας και πιστεύουμε ότι με την προτεινόμενη ρύθμιση δημιουργούμε τους ορθούς κανόνες που είναι απαραίτητοι για να υλοποιηθούν τα οράματά μας.
Θα κάνω μια διευκρίνιση και βεβαίως θα καταθέσω και τη συγκεκριμένη ερμηνευτική δήλωση. Επιθυμώ να κάνω μια διευκρίνιση -τέθηκε το θέμα και από συνάδελφο- ως προς την αναφορά που γίνεται στην αιτιολογική έκθεση της τροπολογίας στα άρθρα 17 του Συντάγματος και 1 του Πρώτου Προσθέτου Πρωτοκόλλου στην ΕΣΔΑ. 
Με την αναφορά αυτή θα ήθελα να τονίσω ότι το Υπουργείο δεν παίρνει κάποια θέση ως προς το ιδιοκτησιακό καθεστώς της λεωφόρου Αλεξάνδρας, αλλά αναγνωρίζει ότι υπάρχουν τουλάχιστον δικαιώματα χρήσεως του γηπέδου ποδοσφαίρου από τον Παναθηναϊκό Αθλητικό Όμιλο, τα οποία αναγνωρίζονται εξάλλου και από όλους τους εμπλεκομένους φορείς και πρέπει να γίνουν σεβαστά.
Αυτήν την ερμηνευτική δήλωση θα ήθελα να την καταθέσω για τα Πρακτικά.
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κ. Σταύρος Καλαφάτης, καταθέτει για τα Πρακτικά την προαναφερθείσα ερμηνευτική δήλωση, η οποία έχει ως εξής:
(να καταχωρισθεί η σελ. 202)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Για το θέμα το ιδιοκτησιακό δεν παίρνετε θέση εσείς;</Speech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Έκανα την ερμηνευτική δήλωση.
Σε σχέση με τη δεύτερη τροπολογία με τη συγκεκριμένη ρύθμιση παρέχεται επίσης ένα σημαντικό κίνητρο στους πολίτες με την ένταξή τους στις ρυθμίσεις του ν.4014/2011 περί τακτοποίησης αυθαιρέτων. Οι πράξεις που προβλέπονται από τη διάταξη μπορούν να υλοποιηθούν πλέον και με την εξόφληση ποσοστού 30% του συνολικού ποσού προστίμου έως 31/5/2013. Περαιτέρω προβλέπεται ότι σε περίπτωση καταβολής ποσοστού 30% του συνολικού ποσού προστίμου έως 31/5/2013 παρέχεται έκπτωση 10% επί του συνολικού ποσού και οι επόμενες προς εξόφληση δόσεις κατανέμονται αντιστοίχως.
Εκτιμάται βεβαίως ότι με το συγκεκριμένο κίνητρο θα τονωθεί η διαδικασία υπαγωγής στο ν.4014/2011 και κατ’ επέκταση των δηλώσεων αυθαιρέτων με τα προφανή οφέλη στον κρατικό προϋπολογισμό, στο περιβαλλοντικό  ισοζύγιο, αλλά και στο γενικότερο σχεδιασμό του ΥΠΕΚΑ για την αυθαίρετη δόμηση στη χώρα.
Θα ήθελα να μου δώσετε δύο λεπτά παραπάνω από τον χρόνο μου, κύριε Πρόεδρε, γιατί θα ήθελα να κάνω μια αναφορά σε σχέση με την ΕΓΥ. 
Θα ήθελα να ξεκαθαρίσω ότι σήμερα εδώ δεν δημιουργούμε ρυθμιστική αρχή υδάτων, ενσωματώνουμε τις αρμοδιότητες θέσεων, κανόνων τιμολόγησης και ολοκληρωμένης διαχείρισης των υδάτων στην καθ’ ύλην εκ του νόμου Ειδική Γραμματεία Υδάτων, με συνέπεια την αποτελεσματικότερη εποπτεία στον κρίσιμο αυτό τομέα. Είναι αναγκαιότητα η ύπαρξη ενός φορέα με αρμοδιότητα στα θέματα τιμολόγησης και κοστολόγησης των υδάτων, αφού αυτή αποτελεί υποχρέωσή μας στο πλαίσιο της ολοκλήρωσης της διαχείρισης που επιτάσσει η κοινοτική νομοθεσία και η οδηγία για τα ύδατα.
Θα ήθελα λίγο χρόνο για να ενημερώσω το Σώμα, γιατί είναι σοβαρό το θέμα, σε σχέση και με το ιστορικό. Κυρίες και κύριοι συνάδελφοι, σύμφωνα με την οδηγία – πλαίσιο 2000/60 για τα ύδατα, καθώς και το ν.3199/2003 και το π.δ. 51/2007 με τους οποίους ενσωματώθηκε στην εθνική έννομη τάξη κάθε κράτος – μέλος της Ευρωπαϊκής Ένωσης, ενέχει την υποχρέωση για την ανάπτυξη πολιτικής τιμολόγησης του ύδατος στις διάφορες χρήσεις του. 
Το σύνθετο έργο του συντονισμού των οικονομικών αριθμήσεων κατ’ εφαρμογή της οδηγίας – πλαίσιο για τα νερά στη χώρα μας  έχει αναλάβει η Ειδική Γραμματεία Υδάτων του Υπουργείου Περιβάλλοντος Ενέργειας και Κλιματικής Αλλαγής. Η ΕΓΥ είναι επιφορτισμένη με το να εισηγείται γενικούς κανόνες κοστολόγησης και τιμολόγησης των υδάτων, καθώς και να πραγματοποιεί οικονομική ανάλυση όλων των χρήσεων ύδατος σε κάθε λεκάνη απορροής, ώστε να επιτευχθεί ορθολογική και βιώσιμη διαχείριση των υδατικών πόρων της χώρας.
Με το πρώτο σκέλος των προτεινομένων τροποποιήσεων του ν.3199/2003, του π.δ. 51/2007 και του ν.2744/99 ενισχύεται ακόμα περισσότερο το θεσμικό πλαίσιο της ολοκληρωμένης διαχείρισης των υδάτων. Η άσκηση της πολιτικής τιμολόγησης διαμορφώνεται, υλοποιείται και εποπτεύεται από έναν πλέον φορέα την Ειδική Γραμματεία Υδάτων, η οποία είναι επιφορτισμένη με την εξειδίκευση των ως άνω γενικών κανόνων κοστολόγησης και τιμολόγησης κατά περίπτωση και σε συνεργασία με τέσσερα αρμόδια Υπουργεία.  
Μ’ αυτόν τον τρόπο διασφαλίζεται η ορθολογική διάθεση του ύδατος, παρέχονται κίνητρα για την ευθύδικη χρήση του και ενισχύονται οι προσπάθειες για τη συντήρηση αυτού του εξαντλήσιμου φυσικού πόρου, παράλληλα δε επιτυγχάνεται η διαχείριση του καίριου αυτού ζητήματος ολιστικά από έναν φορέα σε συνεργασία πάντα με τα συναρμόδια Υπουργεία. 
Βασικό πυλώνα, κυρίες και κύριοι συνάδελφοι της οδηγίας – πλαίσιο για τα ύδατα και του ν.3199/2003 αποτελούν και τα σχέδια διαχείρισης, τα οποία καταρτίζονται από τη διεύθυνση υδάτων της αποκεντρωμένης διοίκησης και εγκρίνονται με απόφαση του γενικού γραμματέα της αποκεντρωμένης διοίκησης.
Τα πρώτα σχέδια διαχείρισης, κατόπιν αιτήματος των γενικών γραμματέων της αποκεντρωμένης διοίκησης καταρτίστηκαν από την Ειδική Γραμματεία Υδάτων, τα οποία, μετά την έγκρισή τους, πρέπει να υποβληθούν στην Ευρωπαϊκή Επιτροπή.
Με το δεύτερο σκέλος δε των προτεινομένων ρυθμίσεων επιτυγχάνεται η επιτάχυνση και η απλοποίηση των διαδικασιών για την έγκριση και την αποστολή των σχεδίων διαχείρισης στην Ευρωπαϊκή Επιτροπή. Με τον τρόπο αυτό καλύπτουμε το χαμένο έδαφος από καθυστερήσεις των προηγουμένων ετών.
Πρέπει να επισημάνω ότι είναι πρόσφατη η καταδίκη της χώρας μας -αναφέρθηκε από συνάδελφο προηγουμένως, από τον κ. Κεγκέρογλου, εάν δεν κάνω λάθος- στις 19 Απριλίου του 2012 από το Δικαστήριο της Ευρωπαϊκής Ένωσης για τη μη έγκαιρη έναρξη διαδικασίας πληροφόρησης και διαβούλευσης του κοινού, που η προθεσμία παρήλθε το Δεκέμβριο του 2008 και τη μη κατάρτιση και αποστολή σχεδίων διαχείρισης εθνικών και διεθνών λεκανών απορροής ποταμών εντός της προβλεπόμενης προθεσμίας, που παρήλθε το Δεκέμβριο του 2009. 
Σημειώνω ότι στη συνέχεια της καταδικαστικής απόφασης η Ευρωπαϊκή Επιτροπή επανήλθε με προειδοποιητική επιστολή, στην οποία κρίνει ότι η Ελλάδα έχει παραβεί τις υποχρεώσεις που υπέχει, δυνάμει του άρθρου 260 της συνθήκης για τη λειτουργία της Ευρωπαϊκής Ένωσης και διατηρεί το δικαίωμα να προσφύγει εκ νέου στο Δικαστήριο της Ευρωπαϊκής Ένωσης. Το ενδεχόμενο αυτό ενέχει κινδύνους νέας καταδίκης της χώρας, με ό,τι αυτό συνεπάγεται, σε επίπεδο επιβολής προστίμων μέχρι την ημέρα συμμορφώσεώς μας πλήρως στις υποχρεώσεις μας, από την οδηγία-πλαίσιο για τα ύδατα. 
Με τις προτεινόμενες όμως ρυθμίσεις θεραπεύονται καθυστερήσεις ετών, αφού δίνεται πλέον η δυνατότητα -κατόπιν αιτήματος του γενικού γραμματέα της αποκεντρωμένης διοίκησης- κατάρτισης, αναθεώρησης και ενημέρωσης των σχεδίων διαχείρισης από την Ειδική Γραμματεία Υδάτων σε συνεργασία με την αρμόδια διεύθυνση υδάτων της αποκεντρωμένης διοίκησης και τα Υπουργεία που εκπροσωπούνται στην Εθνική Επιτροπή Υδάτων, η οποία και εγκρίνει τελικώς τα σχέδια διαχείρισης. Πρόκειται έτσι για μία απλοποιημένη και πιο λειτουργική διαδικασία, η οποία μας βοηθάει στο να απαλλαγούμε από καθυστερήσεις του παρελθόντος.
Κλείνοντας και συνοπτικά, κυρίες και κύριοι συνάδελφοι, με την προτεινόμενη τροπολογία επιτυγχάνονται, πολυεπίπεδα, πολλαπλοί στόχοι: Περαιτέρω ενίσχυση του θεσμικού πλαισίου της ολοκληρωμένης διαχείρισης των υδάτων, ορθολογική διαχείριση των υδατικών πόρων μέσα από τη διαμόρφωση, υλοποίηση και εποπτεία της πολιτικής τιμολόγησης των υδάτων από έναν φορέα, την Ειδική Γραμματεία Υδάτων, ευθύδικη χρήση και εκμετάλλευση των υδάτων μέσω της εξειδίκευσης των γενικών κανόνων κοστολόγησης και τιμολόγησης κατά περίπτωση από την Ειδική Γραμματεία Υδάτων, σε συνεργασία με τα συναρμόδια Υπουργεία, κάλυψη των αναγκών σε προσωπικό με αποσπάσεις, μετατάξεις προσωπικού που υπηρετεί στο Υπουργείο Περιβάλλοντος, Ενέργειας και Κλιματικής Αλλαγής, σε άλλα Υπουργεία ή σε εποπτευομένους από αυτά φορείς ή σε άλλους φορείς του δημοσίου ή ευρύτερου δημόσιου τομέα, προκειμένου να υποστηρίξουν τον επιτελικό ρόλο της Ειδικής Γραμματείας Υδάτων, για να μπορεί να ανταποκριθεί στα νέα δεδομένα και να υποστηρίξει το σύνθετο ρόλο της.
Πρόκειται, κυρίες και κύριοι συνάδελφοι, για τομές στο χώρο της πολιτικής τιμολόγησης και διαχείρισης των υδατικών πόρων της χώρας, αλλά και συμμόρφωσή μας -που είναι ένα κορυφαίο θέμα- με τις κοινοτικές μας υποχρεώσεις.
Θα ήθελα να σας ευχαριστήσω και να καταθέσω δύο νομοτεχνικές βελτιώσεις. 
Η μία αφορά στο άρθρο 2 του σχεδίου νόμου, που στην παρούσα διάταξη αναφέρεται ως ημερομηνία 31-1-2013 και αντικαθίσταται σε 31-5-2013 και αναδιατυπώνεται αντιστοίχως όλη η διάταξη. 
Θα τις καταθέσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Και να μας τις διανείμετε, κύριε Υπουργέ. Πρέπει να διανεμηθούν.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Βεβαίως θα διανεμηθούν, κύριε Πρόεδρε.
Η δεύτερη αφορά στο τέλος της παραγράφου Β της τροπολογίας 198/05 και προστίθεται τελευταίο εδάφιο ως εξής: «Με την επιφύλαξη της ανωτέρω προθεσμίας, η κατεδάφιση δεν συντελείται πριν την ολοκλήρωση των εργασιών οικοδόμησης του ποδοσφαιρικού γηπέδου στην Περιοχή Ανάπλασης ΙΙ.» 
Ευχαριστώ πάρα πολύ.
(Χειροκροτήματα)
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κ. Καλαφάτης,  καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(να καταχωρισθούν οι σελ. 210-214)</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Κακλαμάνη.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σημειώνω τη θετική τοποθέτηση στην απάντηση του κυρίου Υπουργού -πιστεύω ότι την εννοεί- ότι οι απόψεις που διατυπώθηκαν από μέρους μου για τα κρίσιμα αυτά ζητήματα, αποτελούν αντικείμενο επεξεργασίας και θα υπάρξουν λύσεις. 
Πιστεύω ότι μέσα σε δέκα ημέρες, μέχρι την άλλη Πέμπτη, που θα συζητηθεί μία επίκαιρη ερώτησή μου για τα θέματα αυτά, ο κύριος Υπουργός θα είναι σε θέση να μας πει τι θα κάνει τελικά η Κυβέρνηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Μακάρι.
Κυρίες και κύριοι συνάδελφοι, είναι η σειρά των Κοινοβουλευτικών Εκπροσώπων. Θα μιλήσουν ο κ. Ορφανός, ο κ. Λαφαζάνης κ.λπ.. Ποιος θα προηγηθεί; Κατά τα πρεσβεία. Η σειρά λέει: οι κύριοι Ορφανός, Λαφαζάνης…</ChairmanSpeech>
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Μίλησε ο κύριος Υπουργός, τώρα ας μιλήσει ο κ. Λαφαζάνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ωραία. Κύριε Λαφαζάνη, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μα, κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εάν θέλουν να μιλήσουν όλοι μαζί, διατηρούμε τα πρεσβεία. Όποιος δεν θέλει, μπορεί να μιλήσει και αργότερα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ως μικρότερος θα μιλήσω πρώτος!
Κύριε Πρόεδρε, εδώ έχουμε άλλη μία πράξη νομοθετικού περιεχομένου, δηλαδή την αυθαίρετη κυβερνητική διαχείριση της χώρας με όρους εκτάκτου ανάγκης, οι οποίοι είναι πρώτα απ’ όλα αυθαίρετοι, όπως αυθαίρετο είναι και το ίδιο το νομοσχέδιό σας. Δεν θέλω να συνεχίσω επ’ αυτού. Είναι προφανές γιατί έγινε αυτή η πράξη νομοθετικού περιεχομένου. Το μόνο έκτακτο και επείγον είναι να διαλύσετε το Τεχνικό Επιμελητήριο της Ελλάδας, να το υποβαθμίσετε μέχρι διαλύσεως. Αυτός ήταν ο στόχος σας, διότι, αφού του αφαιρέσατε τους πόρους, προσπάθησε το Τεχνικό Επιμελητήριο να αντιδράσει και το αποτέλεσμα της αντίδρασής του ήταν αυτή η πράξη νομοθετικού περιεχομένου για την ουσιαστική εξαφάνισή του. Αυτός είναι ο στόχος σας, αυτή είναι η πολιτική σας. Να τη χαίρεστε!
Βεβαίως μαζί με την πράξη νομοθετικού περιεχομένου φέρατε και αυθαίρετα μέτρα για την αυθαίρετη πολιτική σας, όσον αφορά τα αυθαίρετα κτίσματα. Όποιος ανατρέξει στην ιστορία θα δει ότι δεν κάνουν τίποτε άλλο οι κυβερνήσεις στην Ελλάδα, παρά να αφήνουν να γίνονται αυθαίρετα κτίσματα και μετά να τα νομιμοποιούν. Πελατειακές σχέσεις για να γίνονται τα αυθαίρετα, πελατειακές σχέσεις για τη νομιμοποίησή τους και βεβαίως άγρια εισπρακτικά μέτρα, διότι τελικώς με τα αυθαίρετα κτίσματα οι πολίτες δεν γλυτώνουν τίποτα. Τα εισπράττετε και με το παραπάνω. Όμως μπαίνουμε σε μια λογική φαύλου κύκλου που διατηρεί αυτήν τη χώρα καθηλωμένη στον προηγούμενο αιώνα και δεν την αφήνει να προχωρήσει μπροστά. 
Τώρα για λόγους δημοσιονομικών αναγκών, δηλαδή για καθαρά άγριους εισπρακτικούς λόγους, έρχεστε εδώ και κάνετε μία ρύθμιση, την οποία προεκτείνετε μέχρι 31 Μαΐου, προκειμένου να κάνετε μία «αρπαχτή» από τον κόσμο, διότι αυτή η ρύθμιση δεν υπηρετεί τίποτε άλλο από αυτήν την «αρπαχτή». Δεν βελτιώνει τίποτα, χειροτερεύει τα πράγματα, δεν ανακουφίζει κανέναν, μπαλώνει καταστάσεις, χωρίς να ανοίγει καμμία προοπτική. Και βεβαίως θα περιμένουμε την επόμενη γενιά των αυθαιρέτων, την επόμενη γενιά ημιυπαιθρίων χώρων, με αυτά τα τεχνάσματα που κάνατε εδώ για τους ημιυπαίθριους, προκειμένου να εισπράξετε χρήματα. Έλεος πια!
Και να μας πείτε εν πάση περιπτώσει τι έχετε εισπράξει μέχρι τώρα από τα πρόστιμα για αυθαίρετα, τι έχετε εισπράξει από τους ημιυπαίθριους, για να ξέρουμε και πού  βαδίζουμε κιόλας και να καταλάβουν και οι πολίτες τι πληρώνουν για το αυθαίρετο κτίσμα το οποίο –υποτίθεται- νομιμοποιούν με διάφορους πλάγιους τρόπους. 
Αυτές οι πολιτικές μάς βρίσκουν κατηγορηματικά -θα έλεγα- αντίθετους. Αυτές οι πολιτικές είναι που έχουν βουλιάξει αυτήν τη χώρα, που πλήττουν την ανάπτυξή της, υποβαθμίζουν το περιβάλλον, έχουν καταστρέψει τις πόλεις μας, έχουν υποβαθμίσει την ποιότητα ζωής και μέσα στην κρίση οδηγούν σε εξαθλίωση, γιατί αυτό βλέπουμε γύρω μας παντού, μία εξαθλιωμένη Ελλάδα, έναν εξαθλιωμένο λαό. Βεβαίως μέσα εκεί κάποιοι πλουτίζουν και συνεχίζουν να πλουτίζουν μέσα στην κρίση ανενόχλητοι και κάτω από τη σκέπη των μνημονιακών πολιτικών σας.
Σας είπαμε ότι δεν είναι δυνατόν να κάνετε συνεχείς παραβιάσεις του Συντάγματος και του Κανονισμού. Τις κάνετε. Γράφετε στα παλιά σας τα παπούτσια και το Σύνταγμα και τον Κανονισμό. Κατά τα άλλα, μας μιλάτε για τρομοκρατικές πολιτικές. Το Σύνταγμα είναι υπεράνω των κυβερνήσεων. Το Σύνταγμα εμπεριέχει κατακτήσεις διαχρονικές του ελληνικού λαού. 
Δεν είμαστε εμείς που έχουμε φτιάξει αυτό το Σύνταγμα. Θα ήταν αρκετά διαφορετικό εάν εμείς βάζαμε τη σφραγίδα μας. Ωστόσο όμως αυτό το Σύνταγμα περιέχει θεμελιώδεις κατακτήσεις, δημοκρατικές και κοινωνικές του ελληνικού λαού, που το Σύνταγμα τις συμπυκνώνει, όσο μπορεί να τις συμπυκνώσει. Εσείς ερχόσαστε και το γράφετε στα παλιά σας τα παπούτσια, το κουρελιάζετε και αυτό και τον Κανονισμό.
Πράξη νομοθετικού περιεχομένου δεν τροπολογείται! Δεν το διαβάζετε στον Κανονισμό; Δεν το γνωρίζετε; Το Προεδρείο δεν το γνωρίζει; Και στην πράξη νομοθετικού περιεχομένου επιτρέπεται να έχουμε συμπληρωματικές διατάξεις μόνο συναφείς προς την πράξη, όχι βεβαίως, με αεροπλανικές τροπολογίες, αλλά με κανονικές διατάξεις. 
Εδώ τι έχετε; Τροπολογίες που παραβιάζουν τον Κανονισμό και επίσης τροπολογίες οι οποίες είναι άσχετες. Η τροπολογία για τα ύδατα είναι εντελώς άσχετη με την πράξη νομοθετικού περιεχομένου. Κάνουμε δηλαδή την αυθαιρεσία και επί της αυθαιρεσίας παραβιάζουμε ό,τι υπάρχει και δεν υπάρχει στο θεσμικό πλαίσιο λειτουργίας του Συντάγματος και της Βουλής. Αυτά κάνετε.
Σας είπαμε να αποσύρετε αυτές τις τροπολογίες και ιδιαίτερα την τροπολογία για τα νερά, η οποία θέλει και ειδική συζήτηση, είναι στην ουσία ένα νέο νομοσχέδιο. Μην επικαλείστε λόγους δαπανών και προστίμων, διότι χρόνια τώρα απ’ ό,τι κατάλαβα, λειτουργούν αυτές οι αρνητικές και σε βάρος της χώρας μας καταστάσεις.
Γιατί, δεν κάνετε τίποτα επί τόσα χρόνια; Για δεκαπέντε μέρες είναι το πρόβλημα; Πέραν αυτού όμως εδώ η τροπολογία που μας καταθέσατε για τα νερά, δεν περιέχει μόνο αυτήν τη διάταξη, αλλά σειρά διατάξεων. 
Θα ήθελα, προτού κάνω άλλη μια αναφορά για τα νερά, να εκφράσω την απορία μου σε σχέση με την τροπολογία, που αφορά  τη διπλή ανάπλαση. Εδώ στην ερμηνευτική σας δήλωση βλέπω με έκπληξη να λέτε ότι δεν παίρνετε καμμία θέση ως προς το ιδιοκτησιακό καθεστώς της λεωφόρου Αλεξάνδρας, αλλά αναγνωρίζετε ότι υπάρχουν τουλάχιστον δικαιώματα χρήσεως του γηπέδου ποδοσφαίρου από τον Παναθηναϊκό Αθλητικό Όμιλο.
Τι είσαστε εσείς; Κυανόκρανος; Σηκώνετε τα χέρια ψηλά; Δεν έχετε θέση; Δεν έχετε άποψη; Σας ρωτώ. Εάν δεν έχει το κράτος, η Κυβέρνηση, το δημόσιο θέση γι’ αυτό το θέμα, ποιος έχει θέση; Και κάνετε αυτήν τη δήλωση στη Βουλή; Πάρτε πίσω αυτήν τη δήλωση και κάντε σαφείς τοποθετήσεις για το ιδιοκτησιακό καθεστώς, το οποίο γνωρίζετε που υπάρχει και που ανήκει.
Το δεύτερο που θέλουμε να σας πούμε είναι το εξής. Έχει νόμιμη άδεια το γήπεδο του Παναθηναϊκού γενικώς και οι εγκαταστάσεις του μέσα; Θέλουμε μία απάντηση επ’ αυτού. Και σε αυτό δεν μπορείτε να μας κάνετε πάλι μια ερμηνευτική δήλωση, ότι δεν παίρνετε κάποια θέση. Νομίζω ότι πρέπει να έχετε κάποια απάντηση. 
Το τρίτο που θέλω να πω, είναι ότι ακολουθείτε και βάζετε εμπρός μια διαδικασία σύμφωνα με την οποία θα νομιμοποιηθούν κτίσματα και εγκαταστάσεις στο γήπεδο και όσες δεν θα μπορέσουν να νομιμοποιηθούν –δεν υπάρχουν προϋποθέσεις νομιμοποίησης- θα συνεχίσουν να λειτουργούν επί μια πενταετία το πολύ, όπως λέτε, εκτός αν στο μεσοδιάστημα υπάρξει το άλλο γήπεδο στο Βοτανικό. Έτσι ξαφνικά το γήπεδο θα έχει και άδεια, άδειες  για τις εγκαταστάσεις του και όπου δεν υπάρχουν νόμιμες άδειες, θα λειτουργούν κανονικά μέχρι μία πενταετία.
Επειδή, όπως καταλαβαίνετε, ζούμε σε περίοδο κρίσης και επειδή ξέρετε ότι οι αθλητικοί σύλλογοι είναι υπό κατάρρευση, ότι δεν υπάρχουν πόροι για νέα γήπεδα, αυτή η πενταετία με όλη τη νομιμότητα που θα την έχει παρακολουθήσει, αλλά και τη νομιμότητα αυτών που δεν μπορούν να νομιμοποιηθούν, όπως λέτε, στο νομοσχέδιό σας, μπορεί με μια «ρυθμισούλα» από πενταετία να γίνεται δεκαετία, δεκαπενταετία, εικοσαετία.
Αυτά είναι θέματα, τα οποία χρήζουν μιας απάντησης και είναι σοβαρά. Ασφαλώς ο Παναθηναϊκός πρέπει να έχει το γήπεδό του. Δεν έχουμε καμμία αντίρρηση. Ασφαλώς πρέπει να κάνουμε ό,τι είναι δυνατόν –νομίμως, βεβαίως- για να εξυπηρετήσουμε έναν ιστορικό σύλλογο της Αθήνας. Δεν χωράει αμφιβολία αυτό ανεξάρτητα του τι είναι ο καθένας. Δεν τίθεται θέμα εδώ ομαδικό. Όμως αυτό πρέπει να γίνει με τους μεγίστους δυνατούς όρους δημοσίου συμφέροντος, νομιμότητας και διαφάνειας. Αυτό πρέπει να υπηρετηθεί, διότι είναι πάνω απ’ όλα. 
Όσον αφορά τα νερά, βεβαίως θέλω να προσθέσω κάποια πράγματα γι’ αυτήν την ειδική πολιτική τιμολόγησης, την οποία κάνετε, μέσω της Κεντρικής Υπηρεσίας Υδάτων στο Υπουργείο Περιβάλλοντος, Ενέργειας και Κλιματικής Αλλαγής, σε συνεργασία, όπως είπατε, με τα συναρμόδια Υπουργεία, λες και δεν υπάρχουν δήμοι, δεν υπάρχουν περιφέρειες, δεν υπάρχουν και άλλες τοπικές δομές, οι οποίες παίζουν ένα βασικό ρόλο. Όμως το αφήνω αυτό. 
Λέτε εδώ ότι η πολιτική τιμολόγησης των υπηρεσιών ύδατος θα καθορίζεται από αυτήν την Κεντρική Υπηρεσία Υδάτων στο Υπουργείο Περιβάλλοντος, Ενέργειας και Κλιματικής Αλλαγής. Αυτή η διάταξη είναι «κομμένη και ραμμένη» προς μία κατεύθυνση και αυτή η κατεύθυνση λέγεται «ιδιωτικοποίηση και εμπορευματοποίηση των υδάτων στη χώρα μας». Πρόκειται για αυθαίρετη τιμολόγηση, για να μπορούν να διεισδύσουν οι ιδιώτες και το νερό να το πληρώνει «ο κούκος αηδόνι» ο κοσμάκης και να κερδοσκοπούν πάνω στο νερό οι εταιρείες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω , κύριε Πρόεδρε. Μία φράση έχω.
Άλλωστε, αυτή είναι η πολιτική την οποία ακολουθείτε με την ιδιωτικοποίηση στην οποία οδεύετε τις ΕΥΔΑΠ και ΕΥΑΘ. Το νερό, δηλαδή θα είναι στα ύψη, το νερό θα είναι εμπόρευμα, όταν δεν υπάρχει, ιδιαίτερα σ’ αυτήν την περίοδο, ειδικό πρόβλημα νερού στην Ελλάδα. Αντίθετα -δόξα σοι ο Θεός- νομίζω ότι από νερά πάμε καλά αυτά τα χρόνια και εύχομαι να πάμε ακόμα καλύτερα και τα επόμενα χρόνια.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο Κοινοβουλευτικός Εκπρόσωπος της Νέας Δημοκρατίας, κ. Γεώργιος Ορφανός.</ChairmanSpeech>
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Κύριε Πρόεδρε, είμαστε εδώ, για να πούμε τις σκέψεις μας για το νομοσχέδιο, το οποίο εισήγαγε το ΥΠΕΚΑ, το οποίο έχει μία πράξη νομοθετικού περιεχομένου, ένα άρθρο, έχει ένα δεύτερο άρθρο, που αφορά τα αυθαίρετα. Άρα δεν εμπίπτει στις διαδικασίες, τις οποίες υπαινίχθη ο αγαπητός κ. Παναγιώτης Λαφαζάνης. Δέχεται τροποποιήσεις. Δέχεται τροπολογίες, οποιαδήποτε, εκτός από το κομμάτι, που αφορά την πράξη νομοθετικού περιεχομένου, που είναι σωστό. Έρχεται και ψηφίζεται ακέραια. 
Όμως από τη στιγμή, κατά την οποία έχει γίνει νομοσχέδιο που περιέχει και άλλες διατάξεις, υπάρχει η δυνατότητα να ενταχθούν με ανάλογο περιεχόμενο οι τροπολογίες, οι οποίες έχουν κατατεθεί, αυτές για τις οποίες έχει αρμοδιότητα το ΥΠΕΚΑ και οι τρεις που έχει εισαγάγει το Υπουργείο, αλλά και οι συνάδελφοι, οι  οποίοι κατέθεσαν τις δικές τους τροπολογίες και είναι του ιδίου περιεχομένου. 
Συνεπώς ορθώς συζητούμε σήμερα και για τις τροπολογίες και θα ήθελα με όλη την εκτίμηση που του έχω, η αναφορά στο πώς χρησιμοποιείται το Σύνταγμα να γίνεται πάντα με μέτρο, διότι εμείς οι ίδιοι στέλνουμε ένα μήνυμα ότι έχουμε «κουρελιάσει» το Σύνταγμα. Μπορώ να καταλάβω γιατί γκρινιάζουν μερικές φορές, επειδή έχουν έρθει πολλές πράξεις νομοθετικού περιεχομένου. Αυτό το καταλαβαίνω.
Αλλά επειδή μία πράξη νομοθετικού περιεχομένου περιέχεται σε ένα νομοσχέδιο ως ένα άρθρο και υπάρχουν και κάποια άλλα άρθρα στο ίδιο νομοσχέδιο και δεν μπορούμε να βάλουμε τροπολογίες, αυτό δεν το καταλαβαίνω. Άρα ορθώς συζητούμε και προχωρούμε στη διαδικασία. 
Στο κομμάτι το οποίο αφορά τα αυθαίρετα και με αφορμή το πρώτο άρθρο, το οποίο είναι και η πράξη νομοθετικού περιεχομένου και ήταν και η αφορμή που ο αγαπητός πρώην Πρόεδρος της Βουλής επετέθη στο Τεχνικό Επιμελητήριο της Ελλάδος, θα ήθελα να πω ότι, για να είμαστε σωστοί, όπως κάθε όργανο, κάθε νομικό πρόσωπο δημοσίου δικαίου, ενδεχομένως και ο καθένας από εμάς μπορεί να κάνει κάποιες λάθος επιλογές. Μπορεί και το Τεχνικό Επιμελητήριο στη συγκεκριμένη φάση, να έκανε μια λάθος επιλογή, να χρησιμοποιήσει ένα εργαλείο, το οποίο η πολιτεία τού έχει αναθέσει για διαχείριση, αυτό που αφορά τα αυθαίρετα, στη συγκεκριμένη μάχη που έδινε, για να διατηρήσει κάποια κεκτημένα έτσι, όπως «τα αισθάνεται» το Τεχνικό Επιμελητήριο, αυτό όμως δεν σημαίνει ότι δεν έχει προσφέρει όλα αυτά τα χρόνια στην πολιτεία και με την παρουσία την οποία έχει, ως τεχνικός σύμβουλος του κράτους, ώστε να υπερισχύει όλων αυτών τα οποία ακούστηκαν.
Θα ήθελα να υπενθυμίσω ότι αυτό το 2% το οποίο καταργήθηκε, εμείς οι μηχανικοί το πληρώνουμε. Και λέω εμείς, γιατί είμαι μηχανικός. Άρα λοιπόν από ποιον το παίρναμε; Θέλω να υπενθυμίσω ότι τα χρήματα τα οποία μαζεύονταν μέσω ΤΣΜΕΔΕ και το 1% που δινόταν στο Μετσόβιο, πήγαιναν σε όλα τα πολυτεχνεία της χώρας και με τα χρήματα αυτά λειτουργούσε όλη η χώρα στο χώρο του Πολυτεχνείου. Τώρα λοιπόν αυτά θα μειωθούν. Θα πρέπει η ίδια η πολιτεία να φροντίσει αυτά τα χρήματα τα οποία λείπουν να τα δώσει στα πολυτεχνεία της χώρας, όπως και σε όλα τα πανεπιστήμια, δηλαδή με αυτήν τη διαδικασία φροντίζαμε να υπάρχει κάτι το οποίο τώρα θα λείπει. 
Από την άλλη πλευρά, να πάμε στη συγκεκριμένη δράση. Δεν το ετοίμασε μόνο η πολιτεία και το Τεχνικό Επιμελητήριο ετοίμασε ένα ολόκληρο σύστημα, στο οποίο μπορείς να εντάξεις μια διαδικασία για να πληρώσεις για τα αυθαίρετα, να μπορείς να τα νομιμοποιήσεις, να κάνεις κάποια βήματα προς την κατεύθυνση αυτή, η οποία λέει ότι ελέγχει το ζήτημα των αυθαιρέτων. Σήμερα το Τεχνικό Επιμελητήριο έχει τη δυνατότητα και τη διαδικασία να βγάζει τις πολεοδομικές άδειες. 
Λοιπόν πρέπει όλα αυτά να τα βάλουμε στο μυαλό μας. Και επειδή ακούστηκε και από τους δικηγόρους, θέλω να πω ότι οι δικηγόροι έχουν τη δυνατότητα από τη δική τους πλευρά τώρα, όλες οι αγωγές να κατατίθενται μέσω δικηγορικών συλλόγων με ηλεκτρονικό τρόπο και να μη χρειάζεται να πάνε στα δικαστήρια. Άρα λοιπόν δεν μπορούμε, με μία λέξη, ό,τι έργο έχουν κάνει, είτε είναι σύλλογοι είτε είναι επιμελητήρια, επειδή μία πράξη τους δεν ικανοποίησε, να τα βάζουμε στο πλάι.
Το δεύτερο σημείο το οποίο θα ήθελα να πω, κύριε Υπουργέ, είναι ότι καλείστε να διαχειριστείτε ένα νόμο, τον οποίο δεν έχει εισαγάγει αυτή η Κυβέρνηση, τον βρήκε. Είστε αναγκασμένοι να παίρνετε κάποια μέτρα διορθωτικού χαρακτήρα, όπως αυτά τα οποία έρχονται σήμερα, τα οποία σαφώς είναι προς τη σωστή κατεύθυνση μέσα στο πλαίσιο το νομικό το οποίο υπάρχει. Το ότι δίνεται η δυνατότητα με το 30% της προκαταβολής να έχει εξοφληθεί, να μπορούν να γίνουν δικαιοπραξίες, είναι καλό βήμα, το να μπορεί να εκδοθεί μία άδεια. Όλα αυτά τα μέτρα τα οποία περιέχονται σε αυτό το συγκεκριμένο άρθρο, στην τροπολογία η οποία έχει κατατεθεί, είναι σαφώς προς τη σωστή κατεύθυνση.
Όμως δράττομαι της ευκαιρίας να υπενθυμίσω και μία εσωτερική μας συζήτηση, αλλά σας έχω ακούσει να το λέτε και δυνατά, ότι συζητάτε και θέλετε να φέρετε και στη Βουλή αλλά και σε γενικότερη διαβούλευση, το πώς θα λύσουμε ριζικά το θέμα των αυθαιρέτων, διότι, αν θέλουμε να είμαστε ειλικρινείς με τον εαυτό μας, πρώτα απ’ όλα και μετά με όλον τον ελληνικό λαό, ο ν. 4014 δεν λύνει το πρόβλημα των αυθαιρέτων. Δεν μας δίνει καμμιά διέξοδο, απλώς δίνει χρήματα στο δημόσιο και ενδεχομένως λύνει και μερικά ενδοοικογενειακά προβλήματα, πώς θα μεταβιβάσει ο πατέρας στο γιο ένα σπίτι, που έχει ένα κομμάτι αυθαίρετο και δεν μπορεί να το μεταβιβάσει. Τέτοιες δηλαδή καταστάσεις. Όμως το θέμα των αυθαιρέτων, τη διατήρηση του περιβάλλοντος, απαραίτητοι, να τους βάλουμε στο τραπέζι, όταν συζητάμε για τα αυθαίρετα, δεν τους έχουμε.
Θα ήθελα να πω ότι προς αυτήν την κατεύθυνση έχει κατατεθεί και μία τροπολογία. Νομίζω ότι και η κ. Μακρή είναι συνυπογράφουσα. Θέλει περισσότερη επεξεργασία αυτή η ρύθμιση, διότι αφήνει πολλά κενά. 
Το γεγονός ότι λέμε «…στο κάθε κομμάτι, στον κάθε ιδιοκτήτη που έχει ένα ποσοστό…»  –διάβασε και η κ. Θεοπεφτάτου κάποια άρθρα του ΓΟΚ- αυτό έχει άμεση εφαρμογή, όταν έχεις ένα οικόπεδο το οποίο είναι άδειο, στο οποίο μπορείς να κτίσεις τα ποσοστά του καθενός έτσι, όπως προβλέπεται και άρα να μη δημιουργήσεις την έννοια της αυθαιρεσίας. 
Όπως είναι διατυπωμένο, κάποιος μπορεί να έχει κτίσει κάνει ένα αυθαίρετο, που να είναι διακόσια μέτρα παραπάνω, κάποιος να έχει κτίσει τρία μέτρα παραπάνω, κάποιος καθόλου. Αυτή λοιπόν η ρύθμιση θέλει επεξεργασία. 
Είναι μία πρόθεση να λυθεί ένα θέμα, το οποίο απασχολεί πάρα πολλούς. Το βρίσκουμε όλοι, στον κόσμο έξω και στην ελεύθερη αγορά. Πιστεύω ότι δεν αντιμετωπίζει ριζικά το θέμα. Μάλιστα μπορεί να δημιουργήσει και πρόσθετα προβλήματα στον εσωτερικό ανταγωνισμό και όσον αφορά το κατά πόσον αυτό είναι συνταγματικό, δηλαδή, όταν κάποιοι έχουν ίσα δικαιώματα, ο ένας να αποκτά περισσότερα από όσα έχει κάποιος άλλος. 
Άρα λοιπόν εγώ θεωρώ ότι είναι ένα ξεκίνημα, για να το δούμε παραπέρα. 
Κύριε Υπουργέ, το κομμάτι που αφορά την τροπολογία για το γήπεδο του Παναθηναϊκού, τις δύο παράλληλες διεργασίες που γίνονται, πιστεύω ότι έρχεται να καλύψει ένα κενό, το οποίο ο αρχικός νόμος το είχε αφήσει. Καλό είναι που μπαίνει αυτό το ανώτατο όριο των πέντε ετών, ώστε να λειτουργήσει πιεστικά, για να προχωρήσουν σε κάποιο σχεδιασμό. Αν δεν θελήσουν, από εκεί και πέρα, τα πράγματα είναι διαφορετικά. 
Πιστεύω ότι το γεγονός ότι δεν κατεδαφίζεται το γήπεδο, θα δώσει τη δυνατότητα να χρησιμοποιηθεί, όπως θα θελήσει να το χρησιμοποιήσει ο Παναθηναϊκός σε αυτήν τη φάση. Από την άλλη, επειδή υπάρχει και το προηγούμενο με το γήπεδο της ΑΕΚ, καταλαβαίνετε ότι όλοι είναι πάρα πολύ επιφυλακτικοί μήπως κατεδαφιστεί και τελικά δεν πετύχουν το ζητούμενο αποτέλεσμα. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Σε αυτήν την οπτική, θεωρώ ότι είναι μία προσέγγιση σωστή, η οποία μπορεί να δώσει διέξοδο. 
Έχουμε την τροπολογία που αφορά τα ύδατα. Πέρα από το θέμα τού ότι έχουμε μία τρομακτική πίεση μέσα από πρόστιμα και προθεσμίες τις οποίες έχουμε ξεπεράσει, υπάρχει μια πραγματικότητα. Η πραγματικότητα λέει πώς θα διαχειριστούμε τα ύδατα της χώρας, τους υδατικούς πόρους, τι γίνεται με τα επιχειρησιακά σχέδια, τι γίνεται με τους λεγόμενους ποταμούς. Όλα αυτά τα οποία μπαίνουν στο τραπέζι της συζήτησης αποτελούν μία αρχή. Έχουν γίνει και αρκετά από τα επιχειρησιακά. Τρία λείπουν από ό,τι φαίνεται από τις ομιλίες των εισηγητών προηγουμένως. Εκτιμώ λοιπόν ότι είναι ένα όπλο στα χέρια σας, για να προχωρήσετε με αποφασιστικό τρόπο. 
Καταλαβαίνω ότι ο κ. Λαφαζάνης έχει καλή φαντασία. Λέει «αυτό είναι ένα μέτρο για να πουλήσουμε τα ύδατα». Όμως, κύριε Λαφαζάνη, είναι ένα μέτρο, για να μην τα πουλήσουμε, κατά τη δική μου οπτική.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η φαντασία στην εξουσία!</Speech>
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Σαφώς και χρειάζεται. Έχετε χρόνο, περιθώριο να φαντάζεστε εσείς. Λέω όμως ότι τουλάχιστον από αυτήν την τροπολογία δεν φαίνεται αυτό. Αυτή η τροπολογία έχει να κάνει με τη διαχείριση των υδάτινων πόρων. Μακάρι να τους διαχειριστούμε σωστά και από εκεί και πέρα, θα δούμε πώς θα ανταποκριθούμε σε ενδεχόμενες επόμενες προκλήσεις. 
Με αυτές τις σκέψεις, δεν νομίζω ότι υπάρχει άλλο κενό στα θέματα τα οποία τέθηκαν στη συζήτηση. 
Εγώ δεν θα πιέσω αυτήν τη στιγμή –παρ’ ότι είναι πιεστικό- θεωρώ όμως ότι το θέμα του ΙΓΜΕ πρέπει να το δείτε. Αυτή είναι η προσωπική μου θέση. Δεν μιλάω ως Κοινοβουλευτικός Εκπρόσωπος, μιλάω προσωπικά. Πρέπει να το δείτε στο μέτρο των δυνατοτήτων σας και στις μέρες που έμειναν -που είναι πιεστικές- μπορεί να δοθεί μία λύση, η οποία θα βοηθήσει κυρίως να μείνουν επιστήμονες που έχουν ικανότητες, που έχουν δυνατότητες. Τους έχουμε χρησιμοποιήσει πολλά χρόνια ως πολιτεία, άρα θα είναι άσχημο να τους χάσουμε. 
Με αυτές τις σκέψεις προτείνω την υπερψήφιση των τριών τροπολογιών που έχει καταθέσει η Κυβέρνηση και του σχεδίου νόμου. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Χρήστος Γκόκας.</ChairmanSpeech> 
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, το διαδικαστικό είναι κάτι που το έχουμε πει πολλές φορές. Θα πρέπει οι πράξεις νομοθετικού περιεχομένου να υπάρχουν με φειδώ και σε περίπτωση που δεν γίνεται διαφορετικά, όπως και οι καταθέσεις τροπολογιών, οι οποίες θα πρέπει πράγματι να έχουν μια συνάφεια με τα συζητούμενα θέματα και σίγουρα, όταν δεν είναι επείγουσες, θα πρέπει να δίνεται περισσότερος χρόνος για πιο ολοκληρωμένη συζήτηση και στις επιτροπές, αλλά και στην Ολομέλεια, ώστε να υπάρχει καλύτερη προετοιμασία απ’ όλους.
Συζητούμε πάντως ένα θεσμικό πλαίσιο που αφορά στα δυο νομοθετήματα, το ν. 4014/2011 για τα αυθαίρετα και το ν. 4030/2011 για το νέο τρόπο έκδοσης αδειών δόμησης και ελέγχου κατασκευών. Όσον αφορά τον πρώτο νόμο, πρέπει να πούμε ότι πράγματι ήταν αναγκαία αυτή η νομοθετική ρύθμιση. Τακτοποιεί πολλά ζητήματα. Υπήρχαν πολλές εκκρεμότητες που αφορούσαν ιδιοκτησίες, αξιοποίηση ιδιοκτησιών και είχαν πολλές κοινωνικές και οικονομικές προεκτάσεις. 
Ο δεύτερος νόμος, ο ν.4030/2011, λύνει αρκετά προβλήματα γραφειοκρατίας και μπορούμε να πούμε ότι συμβάλλει και στην αποκατάσταση σχέσεων εμπιστοσύνης μεταξύ κράτους και πολίτη. 
Όσον αφορά το νομοσχέδιο και ειδικά το άρθρο 1, για τον τρόπο έκδοσης των βεβαιώσεων των μηχανικών με την ηλεκτρονική υποβολή δήλωσης των αυθαιρέτων, έχουν ειπωθεί πολλά. Εγώ θα έλεγα το εξής: Πράγματι υπάρχει το έργο που εκτελείται με βάση μια δουλειά που έχει γίνει από το Τεχνικό Επιμελητήριο, το οποίο διέθεσε και τους αντίστοιχους πόρους. 
Υπάρχουν ορισμένα ζητήματα που προκύπτουν και για το ΤΕΕ, που είναι θεσμοθετημένος τεχνικός σύμβουλος της πολιτείας. Θα πρέπει να βρεθεί μια λύση για τους πόρους που έχει ανάγκη για τη λειτουργία του, μέσα από την εκφρασμένη θέληση των ίδιων των μηχανικών να καταβάλλουν τις αντίστοιχες εισφορές, ώστε το ΤΕΕ να παρέχει αυτές τις υπηρεσίες και στα μέλη του, αλλά και στην πολιτεία. 
Νομίζω λοιπόν ότι κάποια στιγμή πρέπει να το δούμε αυτό, για να λυθεί και αυτό το πρόβλημα και να αποκατασταθεί η σχέση και η συνεργασία μεταξύ ενός νομικού προσώπου και της πολιτείας. 
Το δεύτερο άρθρο ρυθμίζει θέματα αυθαιρέτων του νέου Οικοδομικού Κανονισμού και άλλα ζητήματα. Αυτές οι ρυθμίσεις -σε συνδυασμό και με την τροπολογία που αφορά τα πρόστιμα, τις παρατάσεις και τον τρόπο καταβολής, τη λύση των προβλημάτων, για να προχωρούν οι δικαιοπραξίες που αφορούν τα ακίνητα- διευκολύνουν τη διαδικασία και με την τμηματική καταβολή του ειδικού προστίμου και με τη μείωση. Βέβαια με τη σημερινή οικονομική συγκυρία, αυτές οι ρυθμίσεις είναι αναγκαίες.
Βέβαια, κύριε Υπουργέ, θα πρέπει να υπάρξουν και εφαρμογές της νομοθεσίας και πρόνοια ούτως, ώστε να αποφύγουμε τη δημιουργία νέας γενιάς αυθαιρέτων, εφαρμόζοντας αυτά ακριβώς που ψηφίζονται και μην αφήνοντας ανοικτά παράθυρα για μελλοντικές παρόμοιες καταστάσεις. Νομίζω ότι υπάρχουν οι προϋποθέσεις για να προχωρήσουμε σ’ αυτήν την κατεύθυνση.
Η τροπολογία που αφορά την περίπτωση των υδάτων και την ανάθεση στην Ειδική Γραμματεία Υδάτων αρμοδιοτήτων που αφορούν στα σχέδια διαχείρισης εθνικών και διεθνών λεκανών απορροής ποταμών, με όποιες αναθεωρήσεις ή καταρτίσεις σχεδίων χρειάζονται, σε συνεργασία με τις περιφερειακές συνεργασίες, είναι θετική, διότι αυτή η υπηρεσία όπως είναι συγκροτημένη -και όπως προβλέπεται να συγκροτηθεί- έχει και δυνατότητες και τεχνογνωσία και προσωπικό, ώστε να μπορέσει να ανταποκριθεί σ’ αυτόν το ρόλο. 
Βεβαίως θα πρέπει να ληφθεί υπ’ όψιν και η τροπολογία που έχει κατατεθεί από το συνάδελφο κ. Κεγκέρογλου για το ΙΓΜΕ, που είχε ανειλημμένες συγκεκριμένες εργασίες, οι οποίες έχουν άμεση σχέση με τα ολοκληρωμένα σχέδια διαχείρισης των υδάτινων πόρων. 
Όσον αφορά τη δεύτερη ουσιαστική αρμοδιότητα που έχει πλέον η Ειδική Γραμματεία Υδάτων και αφορά στην άσκηση της πολιτικής τιμολόγησης των υδάτων, θα πρέπει και εδώ να δούμε αυτό το ζήτημα, σε σχέση με την τελική τιμολόγηση, αφού πρώτα ληφθούν υπ’ όψιν και οι επιμέρους παράμετροι μέσα από μια διαβούλευση που θα πρέπει να γίνεται με φορείς και της πολιτείας, αλλά και της κοινωνίας.
Τέλος, σε σχέση με την περίπτωση του γηπέδου, της διπλής ανάπλασης, πράγματι υπάρχουν κάποια ζητήματα, τα οποία και αναφέρθηκαν. Θα μπορούσε να πει κανείς για το προεδρικό διάταγμα, το οποίο είναι σε εξέλιξη, τις συζητήσεις που έχουν γίνει με όλους τους εμπλεκομένους φορείς και τις αποφάσεις του Συμβουλίου της Επικρατείας, την αποσύνδεση των αδειοδοτήσεων των αθλητικών εγκαταστάσεων του Βοτανικού και του εμπορικού κέντρου από τη λειτουργία του γηπέδου που υπάρχει στη λεωφόρο Αλεξάνδρας.
Όμως θα πρέπει να προχωρήσει αυτή η ρύθμιση, διότι πράγματι υπάρχει ένα θέμα. Η πρόβλεψη που υπήρχε, μπορεί να οδηγούσε στην επανάληψη τού φαινομένου ότι «έτσι όπως η ομάδα της ΑΕΚ δεν διαθέτει γήπεδο, να μη διαθέτει και η ομάδα του Παναθηναϊκού». Βεβαίως θα πρέπει να γίνει σαφές ότι στο πλαίσιο των προβλέψεων της τροπολογίας, θα πρέπει να προσεχθεί ιδιαίτερα η ασφάλεια των εγκαταστάσεων για τη λειτουργία για πέντε χρόνια -ειδικά όσον αφορά τη στατική επάρκεια- και έλεγχος βέβαια που θα γίνει για την έκδοση της άδειας από τη Διεύθυνση Οικοδομικών και Κτηριακών Κανονισμών του ΥΠΕΚΑ.
Επομένως δεν έχουμε αντίρρηση. Συμφωνούμε στο να προχωρήσει αυτή η τροπολογία, να ρυθμιστεί αυτό το ζήτημα, για να μην έχουμε κάποια στιγμή εμπλοκή και αδιέξοδο, να προχωρήσουν παράλληλα οι εργασίες χωρίς τη δέσμευση των εξελίξεων, σε σχέση με την έκδοση της άδειας των αυθαιρέτων και τη λειτουργία των εγκαταστάσεων στη λεωφόρο Αλεξάνδρας για τις άλλες δύο χρήσεις που προβλέπονται, πλην του γηπέδου, στην περιοχή του Βοτανικού.
Επίσης θα ήθελα να πω ότι είναι θετική η παράταση -αναφέρεται, βέβαια, στις προσθήκες και στις τροπολογίες- και για τους ημιυπαίθριους, να υπάρχει η δυνατότητα τακτοποίησης των εκκρεμοτήτων μέχρι την 31η Μαΐου του 2013.
Κλείνοντας, θέλω να πω ότι στηρίζουμε και το νομοσχέδιο και τις τροπολογίες, μετά από τη συζήτηση και τις παρατηρήσεις που αναπτύχθηκαν και από εμάς και από πολλούς άλλους συναδέλφους. Ο δε εισηγητής μας στη δευτερολογία του θα μπει σε κάποιες λεπτομέρειες, που θεωρεί χρήσιμο και σκόπιμο να επισημανθούν.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Ο κ. Τέρενς Κουΐκ έχει το λόγο για δέκα λεπτά.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Κύριε Πρόεδρε, ευχαριστώ πολύ.
Θα ήθελα να μου πει η Κυβέρνηση, κύριε Πρόεδρε, το εξής: Τελικά τι θα αφήσει όρθιο; Τι θα αφήσει όρθιο; Το ΙΓΜΕ σε μια Ελλάδα, η οποία παινεύεται ότι έχει στο υπέδαφος και κάτω από τις θάλασσες αμύθητους θησαυρούς, κοστολογημένους με εκατοντάδες δισεκατομμύρια, το διαλύουν. Ξεκίνησε από την προηγούμενη κυβέρνηση, προχώρησε με του τραπεζίτη την κυβέρνηση, έρχεται τώρα με τη συγκυβέρνηση. Διαλύστε το.
Έτσι και αλλιώς, διαλύετε τώρα και το Εθνικό Τυπογραφείο. Φέρνει 30 εκατομμύρια έσοδα το χρόνο στον προϋπολογισμό. Το διαλύουν και αυτό.
Διαλύουν και τα επιμελητήρια, αυτά που εθεωρούντο μέχρι χθες ότι ήταν οι σύμβουλοι της εκάστοτε κυβέρνησης. Ήθελε να τα διαλύσει τα επιμελητήρια τελείως η κυβέρνηση Παπανδρέου. Τώρα αποφάσισαν να κάνουν προαιρετική την εισφορά, τη συνδρομή. Σου λέει: «Μια που δεν μπορούμε να σπάσουμε τη γλάστρα, ας κόψουμε το πότισμα. Κάποια στιγμή θα πεθάνει το φυτό». Αυτά σε εποχές κρίσης!
Αναρωτιέμαι, κύριε Πρόεδρε, απευθυνόμενος σ’ εσάς και μέσω υμών προς την Κυβέρνηση, για ποιο λόγο και γιατί με τόση σπουδή αυτή η Κυβέρνηση, η οποία μέχρι σήμερα έχει επιδείξει ένα τελείως αντικοινοβουλευτικό πρόσωπο -και με τον Πρόεδρο της Ελληνικής Δημοκρατίας να υπογράφει συνέχεια τη μια πράξη νομοθετικού περιεχομένου πίσω από την άλλη αγνοώντας ότι δεν είμαστε «γλάστρες» Βουλευτές, αλλά είμαστε Βουλευτές που θέλουμε να νομοθετούμε, θέλουμε να ελέγχουμε, θέλουμε να συζητάμε, θέλουμε να παράγουμε διάλογο εδώ μέσα και ενώ υπήρξε κι ο ίδιος ο Πρόεδρος της Ελληνικής Δημοκρατίας κοινοβουλευτικός άνδρας- φέρνει αυτή την τροπολογία για τα νερά, την φέρνει έτσι και όχι με κανονικό νομοθέτημα για να την κουβεντιάσουμε, κύριοι της Κυβέρνησης. Για ποιο λόγο; Τι είναι αυτό το βιαστικό; 
Και πραγματικά συζητώντας και με την αρμόδια τομεάρχη, την κ. Μακρή, λέμε «γιατί να μην έρθει σε κανονική συζήτηση η υπόθεση των νερών, για να θέσουμε και άλλα ουσιαστικά ζητήματα», ζητήματα που έχουν να κάνουν όχι μόνο με την τιμολόγηση; Γιατί είναι βέβαιο ότι το προχωρούν σιγά-σιγά με την μέθοδο της σουπιάς, κούτσα-κούτσα να το πάνε στην ιδιωτικοποίηση των υδάτων σε επίπεδο του προκατόχου του σημερινού, του κ. Σταυρίδη, ο οποίος αφού ξεπούλησε στην «CALCESTRUZZI» τα τσιμέντα, τώρα ετοιμάζεται να ξεπουλήσει και τα νερά της ΕΥΔΑΠ. Υπενθυμίζω ότι ο προκάτοχός του ήταν εξειδικευμένος στο θέμα της διαχείρισης προς την ιδιωτική πρωτοβουλία των υδάτινων πόρων. Και έχουμε ξαναπεί από το Βήμα αυτό εμείς οι Ανεξάρτητοι Έλληνες ότι ο επόμενος παγκόσμιος πόλεμος για τα νερά θα γίνει, δεν θα γίνει για τα πετρέλαια. 
Να θέσουμε ζητήματα για τη διαχείριση, μιας που τόσο πολύ παινεύετε την Ειδική Γραμματεία Υδάτων. Να θέσουμε ζητήματα για το πού θα πάτε τελικά το θέμα της τιμολόγησης, για παράδειγμα, -γιατί θα το φέρετε, όπου να’ ναι θα γίνει και αυτό- υδάτων που αφορούν τη γεωργία. Αναφέρομαι στο αρδευτικό νερό, στο ποτιστικό νερό. 
Τον Οργανισμό Κωπαΐδας, για παράδειγμα, γιατί δεν τον αγγίζετε μαζί με το αρμόδιο Υπουργείο, εκεί όπου κάθε καλοκαίρι ξέρουμε τι μάχες γίνονται για το θέμα του νερού;  
Ελάτε, λοιπόν, αποσύρετε σήμερα την τροπολογία αυτή, η οποία έχει ένα  «ν» μπροστά, γιατί πρόκειται περί «ντροπολογίας», και φέρτε το σε κανονική νομοθετική διαδικασία, να κουβεντιάσουμε ένα σωρό ζητήματα. 
Να ρωτήσουμε την Κυβέρνηση, κύριε Πρόεδρε, γιατί δεν παρεμβαίνει σε δήμους οι οποίοι δεν παίρνουν μια απόφαση για τα νερά τους. Έχουμε, για παράδειγμα, την περίπτωση της Ζακύνθου, όπου έχουμε μια διελκυστίνδα μεταξύ της περιφέρειας και του δήμου για το πώς τελικά θα αποκτήσει η Ζάκυνθος πόσιμο νερό, την ώρα που ξοδεύονται δεκάδες εκατομμύρια το χρόνο από τους κατοίκους αυτού του νησιού για εμφιαλωμένο νερό. Και δεν είναι και η μόνη περίπτωση. Σας διαβεβαιώ ότι αντίστοιχες περιπτώσεις υπάρχουν σε πολλά σημεία της Ελλάδας. 
Βλέπετε, λοιπόν, ότι υπάρχουν περιθώρια. Έχουμε θέματα να συζητήσουμε, ολοκληρωμένα, συμβάλλοντας και εμείς με τη γνώση την οποία έχουμε επισκεπτόμενοι ως Βουλευτές τις περιοχές που έχουν τα προβλήματα, να έρθουμε να τα λύσουμε εδώ μέσα. 
Άκουσα προηγουμένως με πολλή προσοχή τον πρώην Πρόεδρο του ελληνικού κοινοβουλίου να μιλάει και για τις συντεχνίες. Όμως, ξέρετε, οι συντεχνίες είναι δημιούργημα των δικών του κυβερνήσεων στη δεκαετία του ‘80, οι οποίες δεν ήταν απλά συντεχνίες, αλλά συγκυβερνούσαν κιόλας. Και το βάζω αυτό σε μια μικρή παρένθεση -και λυπάμαι που λείπει, είναι αντιδεοντολογικό να θέλω να τοποθετηθώ την ώρα της απουσίας του- απλώς και μόνο το είχα σημειώσει και έκρινα σκόπιμο να το αναφέρω. 
Σε ότι αφορά το γήπεδο του Παναθηναϊκού, θα επαναλάβω αυτά τα οποία έλεγα και από το δημοσιογραφικό μου θώκο: Είναι ανεπίτρεπτο μια ομάδα η οποία υπήρξε πρεσβευτής του ελληνικού ποδοσφαίρου στα διεθνή σαλόνια, με πολύ μεγάλες επιτυχίες, να μένει άστεγη. Ανεπίτρεπτο! 
Ούτε είναι δυνατόν να περιπλανάται, όπως περιπλανάται η ΑΕΚ, η οποία είχε τη φαεινή ιδέα να γκρεμίσει πρώτα το γήπεδό της και μετά να αναζητήσει άδεια και βεβαίως να μην την εισπράξει ποτέ. Ο Παναθηναϊκός πρέπει να αποκτήσει το σπίτι του, αυτό είναι βέβαιο. 
Λυπάμαι, όμως, για το ότι όσο θα υπάρχει οπαδός του Παναθηναϊκού, ο Πρόεδρος του ΣΥΡΙΖΑ, δεν πρόκειται ποτέ να αποκτήσει γήπεδο ο Παναθηναϊκός. Διότι σας υπενθυμίζω ότι και το θέμα του Βοτανικού φρεναρίστηκε, σταμάτησε από τον ΣΥΡΙΖΑ και προσωπικά από τον κ. Τσίπρα. 
Όμως όσον αφορά τον Παναθηναϊκό, που θα κάνει χρήση του γηπέδου της λεωφόρου Αλεξάνδρας με αυτήν τη διάταξη-τροπολογία, την οποία φέρνετε, να υπολογίσουμε –που θα την υπερψηφίσουμε βεβαίως και την υπερψηφίζουμε- ότι θα έχουμε μετά την ευθύνη, εάν δεν έχουμε με σαφήνεια καταγράψει νόμιμες διαδικασίες και συνθήκες ασφάλειας, μη συμβεί το οτιδήποτε σε ένα γήπεδο το οποίο είναι πεπαλαιωμένο και μετά ψαχνόμαστε και οι τριακόσιοι εδώ στη Βουλή –αν και δεν είμαστε τριακόσιοι απόψε, είμαστε πολύ λιγότεροι. Το θεωρώ αυτό το θέμα, κύριε Αναπληρωτά Υπουργέ, πάρα πολύ σημαντικό.
Εγώ, ξέρετε, –επιτρέψτε μου το «εγώ», επειδή προέρχομαι και από το αθλητικό ρεπορτάζ- θεωρώ ότι πρέπει να «κόψουμε το κεφάλι μας» να αποκτήσει γήπεδο και ο Παναθηναϊκός.</Speech> 
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Υπάρχουν διαδικασίες ελέγχου.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Βεβαίως, το να κάνουμε τον Πόντιο Πιλάτο «ότι εμείς δεν παίρνουμε θέση για το ποιανού είναι το γήπεδο» αυτό με συγχωρείτε αλλά είναι και χαστούκι προς το Δήμο της Αθήνας.
Έχει τοποθετηθεί επί της ψηφοφορίας η τομεάρχης μας και Βουλευτής Κοζάνης κ. Ραχήλ Μακρή. Σε ό,τι αφορά την τροπολογία για τα νερά, σαφέστατα την καταψηφίζουμε διαμαρτυρόμενοι για τις αντιδημοκρατικές, αντικοινοβουλευτικές διαδικασίες που ακολουθεί μονίμως η Κυβέρνηση Σαμαρά-Βενιζέλου-Κουβέλη. 
Ρωτώ ευθέως: Αν ήσασταν αντιπολίτευση και όταν ήσασταν αντιπολίτευση και έκαναν τα ίδια τερτίπια, δεν διαμαρτυρόσασταν, δεν φωνάζατε, δεν λέγατε ότι αυτά δεν είναι σωστό να γίνονται; Τώρα γιατί τα δέχεστε; Τόσο πολύ πια μπολιαστήκατε, εσείς της Νέας Δημοκρατίας, με τις πρακτικές ΠΑΣΟΚ; Τόσο πολύ πια; Τόσο; 
Διότι το ΠΑΣΟΚ έφερε την πρώτη πράξη νομοθετικού περιεχομένου εναντίον της εργατιάς το 1985, όταν διαγράφησαν οι πεντακόσιοι.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Δεν είναι πράξη νομοθετικού περιεχομένου.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ναι, ναι, ναι, ας κουνάει ο φίλος μου ο κρητικός το χέρι του. Από εκείνη τη δεκαετία ξεκίνησε η κατρακύλα της Ελλάδας και φτάσαμε σήμερα εδώ που φτάσαμε.
Για το γήπεδο του Παναθηναϊκού τοποθετούμαστε θετικά.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Τσούκαλης έχει το λόγο για δέκα λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε.
Θα αντιπαρέλθω σύντομα τις αιτιάσεις όσον αφορά τη διαδικασία, για τον απλούστατο λόγο, κύριε Πρόεδρε, ότι για πρώτη φορά στην παρούσα κοινοβουλευτική Σύνοδο συζητείται νομοσχέδιο με αυτούς τους όρους, τους πολύ ομαλούς. Το γεγονός μόνο και μόνο ότι δεν κατατέθηκε σήμερα το πρώτον είτε ένσταση αντισυνταγματικότητος είτε αίτηση ονομαστικής ψηφοφορίας σημαίνει ότι η διαδικασία κινείται καλά.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Έχουμε ακόμα χρόνο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δηλαδή, η καλύτερη θέση δεν αναγνωρίζεται.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Όσον αφορά το βασικό κορμό του νομοσχεδίου, θεωρούμε ότι επειδή αφορά καθαρά τεχνικά θέματα, δεν αξίζει να ασχοληθούμε περαιτέρω.
Όσον αφορά τις τροπολογίες, θα τοποθετηθούμε στη συνέχεια. 
Όμως, επειδή έχουμε την ευκαιρία, κύριε Υπουργέ, για πρώτη φορά σ’ αυτήν εδώ την Αίθουσα να συζητούμε ένα νομοσχέδιο του ΥΠΕΚΑ και ελπίζουμε να ακολουθήσουν κι άλλα θεσμικά προς την κατεύθυνση θωράκισης αυτού του πολύτιμου αγαθού που έχει αυτή η χώρα, που είναι το περιβάλλον, θα ήθελα να ξετυλίξω κάποιες σκέψεις.
Αυτές οι σκέψεις μάς προβληματίζουν έντονα το τελευταίο διάστημα, όχι μόνο κατά τη θητεία αυτής της Κυβέρνησης αλλά κατά τη διάρκεια κυρίως των χρόνων της κρίσης. 
Έχουμε πει και άλλη φορά ότι δυστυχώς όταν η κρίση φουντώνει, το μαλακό υπογάστριο του συστήματός μας είναι το περιβάλλον. Δυστυχώς μετατρέπεται σε σάκο του μποξ. Δυστυχώς από πάρα πολλούς ανιστόρητους θεωρείται βάρος για την ανάπτυξη της χώρας και η πλέον εύκολη λύση είναι η παραβίασή του.
Να επαναλάβω για άλλη μια φορά ότι στο θέμα της βιωσιμότητας, της ανάπτυξης, της προστασίας του περιβάλλοντος θα επιμείνουμε σθεναρά στη διατήρηση του ευρωπαϊκού κεκτημένου. 
Κύριε Υπουργέ, στα θέματα αυτά η χώρα πρέπει να αποδείξει και να αποδεικνύει καθημερινά ότι είναι ισότιμο μέλος της ευρωπαϊκής οικογένειας. Κατανοείτε για ποιο λόγο χρησιμοποιώ αυτές τις φράσεις. Γιατί παρακολουθούμε συστηματικά διαρροές αλλά και σχεδιασμούς που αντιμετωπίζουν το περιβάλλον ως βάρος. Θεωρούν ότι με κάποιες διαδικασίες παράκαμψης –«επιτάχυνσης» τις ονομάζουν κάποιοι- η χώρα θα αποκτήσει βιώσιμη ανάπτυξη. 
Αυτό που πρέπει να αποκτήσει η χώρα δεν είναι μια φθηνή και βρώμικη ανάπτυξη αλλά μια ανάπτυξη που αντιστοιχεί σε μια χώρα ισότιμο μέλος της Ευρώπης. Πρέπει να γίνει κατανοητό ότι στον πανικό κάποιων να αντεπεξέλθουμε στην κρίση, δεν μπορούμε να επιφέρουμε στη χώρα πλήγματα τα οποία δυστυχώς να είναι ανεπανόρθωτα. 
Με αυτές τις σκέψεις δηλώνουμε ως Δημοκρατική Αριστερά πώς θα αντιμετωπίσουμε την πολιτική του ΥΠΕΚΑ στις δύσκολες μέρες, στους δύσκολους μήνες, στα δύσκολα χρόνια που θα ακολουθήσουν. Γι’ αυτόν το λόγο αγωνιστήκαμε κάποιοι και επιμέναμε να συσταθεί αυτόνομο Υπουργείο Περιβάλλοντος για να είναι ένας ισχυρός βραχίονας, ώστε να αποκτήσει η χώρα εκείνα τα εργαλεία που θα αναδείξουν τη βιώσιμη ανάπτυξη. 
Όσον αφορά τις τροπολογίες, νιώθω την ανάγκη να μεταφέρω αυτολεξεί μια αναφορά της έκθεσης αξιολόγησης συνεπειών-ρυθμίσεων. Υπάρχει το ερώτημα: «Αναφέρατε τουλάχιστον ένα παράδειγμα αντιμετώπισης του ίδιου προβλήματος σε άλλη χώρα της Ευρωπαϊκής Ένωσης ή του ΟΟΣΑ και πείτε μας τα συμπεράσματα και γιατί επιλέξατε τη συγκεκριμένη χώρα». Η απάντηση είναι ενδεικτική: «Δεν υπάρχει σχετική εμπειρία άλλων χωρών, καθώς η έκταση του φαινομένου της αυθαίρετης δόμησης είναι άγνωστη». Αυτό και μόνο καταδεικνύει σε ποια κατάσταση βρίσκεται η χώρα στα θέματα της αυθαίρετης δόμησης, γενικώς της οικειοποίησης του δημόσιου χώρου.
Εδώ θα έπρεπε το πολιτικό σύστημα να είναι πολύ αυστηρό. Είχαμε πει όταν συνεζητείτο το συγκεκριμένο νομοσχέδιο -για να μη διαρκεί αυτό το απαράδεκτο φαινόμενο που ουσιαστικά ανατρέπει όλες τις διατάξεις του Συντάγματος περί ισότητας, ισοτιμίας και κοινωνικής δικαιοσύνης και αναδεικνύεται σε μείζον κοινωνικό και περιβαλλοντικό πρόβλημα- ότι θα έπρεπε η πολιτεία διά του αρμοδίου Υπουργείου να δημοσιοποιεί σε τακτά χρονικά διαστήματα τις εκθέσεις της πορείας αντιμετώπισης του φαινομένου. 
Παραδείγματος χάριν, πόσα αυθαίρετα εντοπίστηκαν; Πόσα αυθαίρετα κατεδαφίστηκαν; Πόσα πρόστιμα επιβλήθηκαν; Πόσα εισπράχθηκαν; Πόσα νέα αυθαίρετα εντοπίστηκαν μετά την ψήφιση του νόμου ή δεν εντοπίστηκαν; Ούτως ώστε να φανεί στην πορεία η αποτελεσματικότητα του συγκεκριμένου πλαισίου και για να διασκεδαστούν οι απόψεις και η πεποίθηση κάποιων ότι αυτή η συγκεκριμένη ρύθμιση, το νέο πλαίσιο, ουσιαστικά διαμορφώθηκε για εισπρακτικούς λόγους. Το ακούσαμε και σήμερα σε αυτήν την Αίθουσα, αλλά θα πρέπει το Υπουργείο αυτήν την ένσταση να τη διασκεδάσει.
Ερχόμαστε στο θέμα της βασικής τροπολογίας. Έκανε αναφορά και ειδική αγορήτριά μας, η Μίνα Ξηροτύρη. Κύριε Υπουργέ, συγκεκριμένες τροπολογίες φαίνεται ότι έχουν συνταχθεί στις 7 και 8 Ιανουαρίου, πράγμα που σημαίνει ότι θα μπορούσαμε να την έχουμε στα χέρια μας εγκαίρως. Δεν την είχαμε εγκαίρως. Αυτό προκαλεί προβλήματα. Να σας πω ότι είναι τεχνικού χαρακτήρα; Δεν θα προσχωρήσω στην άποψη άλλων εκπροσώπων κομμάτων ότι περικλείει κάτι το οποίο θα μας οδηγήσει πιθανόν σε υπέρογκη αύξηση τιμών και θα το εξηγήσω στη συνέχεια. Όμως, θα ήταν μία πρώτης τάξεως ευκαιρία να κάνουμε μία ολοκληρωμένη συζήτηση των παθογενειών της χώρας όσον αφορά τη διαχείριση αυτού του τεράστιου φυσικού πόρου που είναι το νερό, να εξηγήσουμε κάποιες καταστάσεις, κάποια στοιχεία που δυστυχώς δεν θεωρούνται αυτονόητα για τη χώρα μας και να ανατρέψουμε κάποιους μύθους. Αυτό που πρέπει να γίνει κατανοητό είναι ότι οποιαδήποτε διαδικασία που θα οδηγεί σε εσπευσμένες ενέργειες αντιμετώπισης του προβλήματος, δυστυχώς μεγαλύτερα προβλήματα θα προκαλέσει. 
Βεβαίως, το ερώτημα που τίθεται για όσους από εμάς έχουμε παρακολουθήσει την πορεία υλοποίησης αυτού του τεράστιου εγχειρήματος που λέγεται συνολική διαχείριση των υδατικών πόρων, είναι ποιος ευθύνεται για την επιβολή προστίμων και για ποιο λόγο αυτός εδώ ο λαός να πληρώσει αυτά τα πρόστιμα. Όπως ανέφερε προηγουμένως ο συνάδελφος κ. Κεγκέρογλου, 199 εκατομμύρια επιδικάστηκαν τελεσίδικα για τις επιδοτήσεις στον αγροτικό τομέα την περίοδο 2002-2006 όσο περίπου, αν θυμάμαι καλά, είναι οι περικοπές των ειδικών μισθολογίων. Είναι κάτι περισσότερο, αλλά ας πούμε περίπου. Ψάχνουμε αυτά τα ισοδύναμα. Και πολύ φοβάμαι ότι θα έρθει άλλη μία αμετάκλητη καταδίκη για τις επιδοτήσεις του επόμενου χρονικού διαστήματος. 
Όσον αφορά το γήπεδο του Παναθηναϊκού, θα αναφερθώ στη διευκρινιστική σας δήλωση. Δεν εξηγήσατε το λόγο που έγινε αυτή η αναφορά περί του ιδιοκτησιακού στην αιτιολογική έκθεση. Χρειαζόταν, κύριε Υπουργέ; Γιατί να αναφερθεί; Υπάρχει κανείς εδώ μέσα που να μην επιθυμεί να διατηρηθούν τα όποια δικαιώματα έχει ο Παναθηναϊκός στο γήπεδο της λεωφόρου Αλεξάνδρας; Γιατί γίνεται αναφορά και μάλιστα αναφορά ως ιδιοκτησία; Αν υπάρχει πίσω σας κάποιος νομικός ως σύμβουλος, θα σας πει τι σημαίνει στην καθομιλουμένη ιδιοκτήτης. Σημαίνει ότι είναι κύριος. Γιατί, παραδείγματος χάριν, στην αιτιολογική έκθεση στη θέση της ιδιοκτησίας να μην αναφέρεται «δικαίωμα», ούτως ώστε να διασκεδάσετε και εδώ τις μεγάλες ενστάσεις που υπάρχουν σχετικά με τη θέση σας απέναντι στο ιδιοκτησιακό και τη θέση, αν θέλετε, της Βουλής;
Τελειώνω λέγοντας ότι και από την πορεία της συζήτησης και από το κλίμα το οποίο προέκυψε κατά τη συζήτηση, θα ήθελα σχεδόν όλοι να ψηφίσουν το νομοσχέδιο αλλά δεν το ψηφίζουν για άλλους λόγους.
Η Δημοκρατική Αριστερά, παρ’ όλες τις ενστάσεις, θα υπερψηφίσει και τον κορμό και τις τροπολογίες με τους αστερίσκους που έθεσε που δεν οδηγούν κατ’ ανάγκη στην καταψήφιση όλων αυτών των διατάξεων.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Τσουμάνης έχει το λόγο για τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Δεν θα χρειαστούν, κύριε Πρόεδρε. Σας ευχαριστώ πολύ.
Στην πρωτολογία μου αναφέρθηκα αποκλειστικά στον κορμό του σχεδίου νόμου. Ο κύριος Υπουργός εξήγησε πολύ αναλυτικά τις τρεις τροπολογίες που είναι συναφείς κατά την άποψή μας τις οποίες κατέθεσε το Υπουργείο Περιβάλλοντος, Ενέργειας και Κλιματικής Αλλαγής. Ως εκ τούτου, δεν χρειάζεται να καταναλώνουμε άλλο χρόνο. Υπερψηφίζουμε και το σχέδιο νόμου και τις τρεις τροπολογίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Θεοπεφτάτου έχει το λόγο.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Κύριε Πρόεδρε, ύστερα από τη συζήτηση που προηγήθηκε, επιμένουμε στην εισήγησή μας και για ορισμένους επιπλέον λόγους που θα ήθελα να αναφέρω. Οι τροποποιήσεις του 4014 δεν παρέχουν ασφαλιστικές δικλίδες ως προς τη δήλωση αυθαιρέτων σε περιοχές που δεν επιτρέπεται να δηλωθούν. Συγκεκριμένα, μόνο στην εγκύκλιο 17 προβλέπεται κάποια διαδικασία με το δείγμα του 5%, όταν θα γίνει εκ των υστέρων έλεγχος, δηλαδή το 95% των αιτήσεων δεν θα ελεγχθούν ποτέ. Γι’ αυτό κατά την άποψή μας είναι σίγουρο ότι μ’ αυτήν τη διαδικασία ούτε αναστέλλεται η αυθαίρετη δόμηση ούτε προστατεύονται το περιβάλλον, οι κοινόχρηστοι χώροι και οι περιβαλλοντικά ευαίσθητες περιοχές. 
Αναφέρθηκε από κάποιο συνάδελφο ότι θα πρέπει να γίνει και άλλη τροποποίηση για αναφορά στα συμβόλαια. Η γνώμη μου είναι ότι έτσι κι αλλιώς στα συμβόλαια αναφέρεται ότι για το παρόν, αν έχει βάρη λόγω ρυμοτομίας, μπαίνει εκεί υποχρεωτικά το ποιος θα αναλάβει τα βάρη. Δεν νομίζω ότι χρειάζονται συνεχείς τροποποιήσεις που πιθανόν να ακυρώνουν άλλες διαδικασίες νομικές και σύνταξης συμβολαίων κ.λπ.. 
Επειδή ακούστηκαν αρκετά για τις δημόσιες υπηρεσίες και μιας και προέρχομαι από δημόσια υπηρεσία, νομίζω ότι ορισμένες φορές είναι σαν να μη ζούσαμε εδώ. Όπως είπαμε πιο πριν, οι δυσλειτουργίες και οι αγκυλώσεις που δημιουργούνται στις δημόσιες υπηρεσίες είναι αποτέλεσμα της πολυνομίας και της έλλειψης συντονισμού μεταξύ των υπηρεσιών και πολλές φορές είναι αποτέλεσμα κυρίως της πολεοδομικής νομοθεσίας που είναι πολλές χιλιάδες σελίδες και εκεί όπου επιτρέπεται κάτι, απαγορεύεται υπό προϋποθέσεις και το αντίθετο. 
Ως προς τις τροπολογίες που έχουν κατατεθεί, για το θέμα του γηπέδου του Παναθηναϊκού το θεωρούμε λογικό: άλλο η οικοδομική άδεια και άλλο να έχουν ολοκληρωθεί οι εργασίες, άρα υποθέτουμε ότι απαιτείται ένα πενταετές χρονικό διάστημα μέχρι να ολοκληρωθεί το γήπεδο στο Βοτανικό, οπότε θα πρέπει να λειτουργεί και το γήπεδο της λεωφόρου Αλεξάνδρας. Αυτό που μας κάνει εντύπωση είναι ότι μέσα σ’ αυτό το λογικό πράγμα, δηλαδή ότι απαιτείται να ισχύσει η άδεια κατεδάφισης όχι για έξι μήνες που ισχύει συνήθως αλλά για πέντε χρόνια, μέχρι να ολοκληρωθεί το γήπεδο του Βοτανικού, εισάγονται και διατάξεις που αναφέρονται στη στατική επάρκεια του γηπέδου, των περί αυτό κατασκευών και των εγκαταστάσεων. 
Επίσης, εισάγονται τρία-τέσσερα σημεία. αλλού αναφέρεται σε ιδιοκτήτες ή κατόχους ή έλκοντες εξ αυτών δικαιώματα ή ακόμα και χρήστη της εγκατάστασης. Γι’ αυτό λοιπόν θα ψηφίσουμε «ΠΑΡΩΝ» στη συγκεκριμένη τροποποίηση. 
Καταψηφίζουμε οπωσδήποτε την τροποποίηση για τα νερά γιατί θεωρούμε ότι έπρεπε να έχει αφιερωθεί συγκεκριμένος χρόνος και στην επιτροπή και στην Ολομέλεια.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κεγκέρογλου έχει το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Κατ’ αρχάς πρέπει να αναφέρω ότι ορισμένοι συνάδελφοι και από ορισμένες παρατάξεις, γνωστοί αντιπασόκοι χρόνια τώρα, ενώ κατακεραυνώνουν συλλήβδην το έργο που επιτεύχθηκε στις περιόδους που κυβέρνησε το ΠΑΣΟΚ, την ίδια ώρα δήθεν κόπτονται για τα δικαιώματα των εργαζόμενων και το επίπεδο ζωής που κατακτήθηκε σ’ αυτές τις περιόδους. 
Θέλω να τους πω, λοιπόν, να ξεκαθαρίσουν τελικά τι ζητούν και τι θέλουν. Γιατί δεν μπορεί να είσαι και με τον αστυφύλαξ και με τον χωροφύλαξ και με τον κλέφτη και με τον νοικοκύρη. Θα πρέπει να δούμε ορισμένα πράγματα αντικειμενικά. 
Αναφέρθηκε ο κ. Κουΐκ ξεκάθαρα στο θέμα του Παναθηναϊκού. Όμως στο θέμα του ΤΕΕ τα μπέρδεψε λίγο. Καμμία παράταξη εδώ δεν θέλει τη διάλυση του ΤΕΕ. Καμμία. Αντίθετα εσείς έρχεστε σε αντίφαση με την τοποθέτηση της εισηγήτριάς σας και στην επιτροπή και εδώ. Δείτε τα Πρακτικά.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Ο καθένας  μιλάει μόνος του σε μας. Να το ξέρετε αυτό.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Όχι, όχι. Είστε παράταξη. Εισηγητής και Κοινοβουλευτικός Εκπρόσωπος δεν μπορούν να λένε αντίθετα πράγματα. Αλλά, εν πάση περιπτώσει, και σε εμάς ο Πρόεδρος είχε τη διαφοροποίησή του. Δεν είναι κακό αυτό.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΪΚ</Parlmember>: Στη στρούγκα σας έχουν εσάς. Εμείς δεν είμαστε σε στρούγκα.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Αλλά, θα πρέπει να πω ότι η σημερινή διοίκηση του ΤΕΕ σε αντίθεση με άλλες προηγούμενες, που υπηρέτησαν και σε περιόδους ευμάρειας, έχει πετύχει πάρα πολλά για τον τεχνικό κόσμο σε μια περίοδο κρίσης. Γιατί όλα αυτά που συζητάμε τώρα, η βεβαίωση μηχανικού, τα πιστοποιητικά ενεργειακής κατάστασης και όλα τα άλλα –να μη συνεχίσω- είναι αποτέλεσμα και της συνεργασίας της σημερινής διοίκησης με τα  Υπουργεία. 
Πολλές φορές βέβαια ο επεκτατισμός υπάρχει σε όλους τους χώρους και σε όλους τους κλάδους. Και εκεί πρέπει να βρίσκουμε κάθε φορά τη χρυσή τομή ούτως ώστε να μην υπάρχει εις βάρος άλλων κλάδων μια επιβάρυνση. 
Όμως στη συγκεκριμένη περίπτωση θα πρέπει να αναγνωρίσουμε στη σημερινή διοίκηση του ΤΕΕ πάρα πολλά σε σχέση με τους μηχανικούς. Και αν δεν ήταν περίοδος κρίσης, πραγματικά θα ήταν πολύ περισσότερα. 
Να δούμε συγκεκριμένα θέματα. Πρώτα απ’ όλα το θέμα που έχει να κάνει με το γήπεδο του Παναθηναϊκού και γενικά τη διπλή ανάπλαση. Για τη διπλή ανάπλαση μιλάμε ουσιαστικά και την επίλυση κάποιων προβλημάτων. Δεν θα πρέπει να είμαστε αλακάρτ. Δηλαδή, λέμε «ναι, ο Παναθηναϊκός πρέπει να έχει έδρα και γήπεδο» και από την άλλη μεριά δεν ψηφίζουμε για να μην εφαρμοστεί αυτό. 
Ξέρετε, στο δελτίο Τύπου που θα πάει προς τους παναθηναϊκούς θα πάει το ένα κομμάτι και προς αυτούς που έχουν αντίρρηση θα πάει το άλλο κομμάτι. Αυτά τα έχουμε φάει στη μάπα. Στην αλακάρτ υποστήριξη μιας διπλής ανάπλασης για την μη εφαρμογή της οποίας έχουν ευθύνες κάποιοι, πρέπει επιτέλους εδώ να πάρουμε θέση. Δεν μπορούμε να είμαστε με αντιτιθέμενες απόψεις ταυτόχρονα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Εσείς πάτε «ολοσούμπητοι» με τον Παναθηναϊκό.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Το πράσινο έχει τα προβλήματά του αλλά θα τα ξεπεράσει. Γιατί ξέρετε πολλές ομάδες βγαίνουν από τη Β’ Εθνική στην Α’ Εθνική αλλά όταν δεν το αξίζουν ξαναπέφτουν.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Ο ΟΦΗ για παράδειγμα.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Μάλλον στο ΣΥΡΙΖΑ αναφέρομαι. Δεν το κατάλαβες. Ο ΟΦΗ είναι πάρα πολλά χρόνια στην Α’ Εθνική.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Και εμείς ΟΦΗ είμαστε.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Αυτό είναι καλοδεχούμενο. 
Για το θέμα της ισχύος έκανε μία πολύ σημαντική παρατήρηση ο κ. Κακλαμάνης. Η ισχύς της άδειας λειτουργίας του νέου γηπέδου ξεκινά μετά την ολοκλήρωση της κατεδάφισης. Δηλαδή, μπορεί η έκδοση να γίνει πριν, αλλά η ισχύς της ξεκινά μετά την ολοκλήρωση της κατεδάφισης, που η ολοκλήρωση της κατεδάφισης θα πιστοποιείται με διαπιστωτική πράξη του Γενικού Γραμματέα. Αφού βάζετε το Γενικό Γραμματέα και σε άλλες διαπιστωτικές πράξεις, αυτή νομίζω ότι είναι η δικλίδα.
Σε σχέση με αυτό που είπα για το ποιος επιβαρύνεται να πληρώσει, εγώ το βλέπω από την πλευρά του δημοσίου συμφέροντος. Υπάρχει, για παράδειγμα, ένα ακίνητο που έχει 1 εκατομμύριο πρόστιμο. Με 300.000 ευρώ το ακίνητο μεταβιβάζεται. Είναι το μοναδικό ακίνητο του ιδιοκτήτη που το μεταβιβάζει και χρωστά ακόμη 700.000. Δεν έχει άλλο ακίνητο. Θα πούμε ότι θα είναι στη δικαιοδοσία και στη συμφωνία τους ποιος θα πληρώσει τις 700.000 ευρώ; Αν το κρατήσει ο πρώτος, από πού θα τα πάρετε, αφού το ακίνητο θα έχει πουληθεί και δεν έχει άλλο; Τι λέτε; Το υπόλοιπο του προστίμου πρέπει να συνοδεύει την ιδιοκτησία του αυθαιρέτου που τακτοποιείται, διότι αυτός μπορεί να μην έχει άλλο ακίνητο, να μην έχει άλλα περιουσιακά στοιχεία, να μην μπορεί να πληρώσει τις 700.000 ευρώ. Σας έφερα ως παράδειγμα ένα μεγάλο ακίνητο, για να δείτε ότι υπάρχουν λόγοι δημοσίου συμφέροντος. Δεν είναι θέμα ιδιωτικής συμφωνίας. 
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Δεν θέλω να προστατεύσω τον αγοραστή, θέλω να προστατεύσω το δημόσιο συμφέρον.
 Σε σχέση με την άλλη τροπολογία την οποία έχουμε καταθέσει…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πήρατε τόση ώρα να λέτε τόσα πράγματα! Μπείτε στην ουσία.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Πρόεδρε, όσον αφορά την τροπολογία που έχει να κάνει με τα εξ αδιαιρέτου, σίγουρα θα υπάρξει καλύτερη επεξεργασία, όταν υπάρξει η βούληση του Υπουργείου να το λύσει. Όμως, και τώρα σε δύο ίδια οικόπεδα, που στο ένα έχει υπέρβαση δόμησης, με το πρόστιμο που του βάζεις για την υπέρβαση δόμησης, ουσιαστικά τον τακτοποιείς. Άρα έχουμε μία διαφορετική αντιμετώπιση.</Speech> 
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Όχι νομιμοποίηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Ορφανέ, αφήστε τον κ. Κεγκέρογλου να ολοκληρώσει.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Μα, πώς; Και η υπέρβαση δόμησης έχει πρόστιμο. Άρα, λοιπόν…</Speech>
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>: Και στο άλλο οικόπεδο γίνεται το ίδιο…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Ορφανέ, μη διακόπτετε.
Κύριε Κεγκέρογλου, ολοκληρώστε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Εγώ ανέφερα για τακτοποίηση με βάση το ν.4014 και είπα ότι όποιος έχει την υπέρβαση θα την χρεώνεται κιόλας, όχι ο διπλανός. Άρα ακριβώς αυτό το πρόβλημα που μου είπατε πάτε να το λύσετε με μία ρύθμιση.</Speech> 
<Speech><Parlmember>ΓΕΩΡΓΙΟΣ ΟΡΦΑΝΟΣ</Parlmember>:  Δεν συμφωνούν οι συνιδιοκτήτες.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Δεν γίνεται την υπέρβαση που θα κάνει ο ένας να την πληρώνουν όλοι. Αυτό συμβαίνει τώρα. Την υπέρβαση που έχει κάνει ένας, την πληρώνουν όλοι, για παράδειγμα και οι είκοσι ιδιοκτήτες. Θέλουμε, λοιπόν, μία τοποθέτηση γι’ αυτό το θέμα.
Όσον αφορά το θέμα του ΙΓΜΕ, θέλουμε την άποψη του Υπουργείου. Αποφεύγει ο ένας, αποφεύγει ο άλλος, αλλά κάποιος ας μας πει τι γίνεται με αυτό το θέμα.
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Δεν θα τοποθετηθώ πάλι επί των τροπολογιών, γιατί νομίζω ότι στην πρωτολογία μου τοποθετήθηκα σαφέστατα. 
Όσον αφορά την τροπολογία για την τιμολόγηση των υδάτων, θα ζητήσω από τον κύριο Υπουργό να την αποσύρει για ακόμη μία φορά και να τη φέρει άμεσα, γιατί γνωρίζω ότι το θέμα είναι πολύ σοβαρό, ιδίως για τα διαχειριστικά σχέδια. 
Ωστόσο, υπάρχει ένσταση από εμάς, όπως ανέλυσα στην πρωτολογία μου, για το θέμα της τιμολογιακής πολιτικής. Υπάρχει η Επιτροπή των Υδατικών Πόρων, που έχει κάνει εξαιρετική δουλειά με τους Βουλευτές να έχουν ασχοληθεί πολύ σοβαρά με το θέμα της διαχείρισης των υδατικών πόρων. Θεωρώ ότι θα πρέπει να έρθει άμεσα για να συζητηθεί είτε στην Επιτροπή Προστασίας Περιβάλλοντος είτε στην Υποεπιτροπή Υδατικών Πόρων, ώστε να βρεθεί η λύση άμεσα και να προχωρήσουμε σε ένα καθαρό νομοθετικό πλαίσιο που να υπάρχει σωστή διαχείριση για όλους τους υδατικούς πόρους. 
Με λυπεί η τοποθέτηση του συναδέλφου κ. Κεγκέρογλου. Προφανώς δεν κατάλαβε καλά από την πρωτολογία μου αυτά τα οποία έθεσα. 
Θέλω να του πω ότι δεν έχουμε κάτι με το ΤΕΕ. Οι μηχανικοί του ΤΕΕ προέβησαν σε μία απεργία, έχοντας όλο το έννομο δικαίωμα προς την απεργία, εξαιτίας των δικών σας πολιτικών. Έχετε οδηγήσει σε αφανισμό αυτές τις κατηγορίες των μηχανικών, αυξάνοντας τις εισφορές τους και διαλύοντας το ασφαλιστικό τους ταμείο, που ήταν από τα πιο εύρωστα στην Ελλάδα.
Ωστόσο, όμως, όλη αυτή η κατάσταση της απεργίας των μηχανικών δημιούργησε ένα θέμα με το ηλεκτρονικό σύστημα που έπρεπε να εκδίδει τον μοναδικό αριθμό των αυθαιρέτων. Αυτό είχε μεγάλες επιπτώσεις, βέβαια, στον Έλληνα πολίτη, ο οποίος επιθυμούσε, όπως είπα και στην πρωτολογία μου, να νομιμοποιήσει το αυθαίρετό του, να πληρώσει τα παράβολά του και τα πρόστιμα και έμενε επί μήνες στον αέρα έχοντας προβλήματα και μάλιστα κινδυνεύοντας για όλη αυτήν την πράξη, για την οποία ευθυνόταν καθαρά το κράτος, να εκπλειστηριάσει και το ακίνητό του.
Επομένως, κύριε Κεγκέρογλου, δεν πρέπει να στηρίξουμε μια προσπάθεια έστω και μπαλώματος και να δώσουμε αυτήν τη δίμηνη προθεσμία, χωρίς να έχουμε κάτι ούτε με το ΤΕΕ ούτε με κάποιον άλλον, ώστε να μπορέσουν να ανακουφιστούν αυτοί οι πολίτες και να μην έχουν τα προβλήματα;
Βέβαια, να πω ότι επί του άρθρου 1, θα ζητούσα πάλι από τον Υπουργό, για να μην υπάρξει κάποιο παράθυρο παρατυπίας και εκμεταλλευόμενοι το γεγονός ότι ένας διπλωματούχος μηχανικός θα μπορεί με δήλωσή του απλή να δίνει μια βεβαίωση στον κάτοχο του αυθαίρετου ακινήτου, να υπάρξει μια διασφάλιση, γιατί καταλαβαίνετε ότι σ’ ένα χρονικό διάστημα, όπως είναι οι δύο μήνες, μπορεί κάποιος να κατασκευάσει ένα αυθαίρετο οίκημα ή να κάνει μια αυθαίρετη πράξη στο οίκημά του, ώστε να ελέγχονται τουλάχιστον όσες βεβαιώσεις εκδίδονται σ’ αυτό το χρονικό διάστημα από κάποιες υπηρεσίες ή δόμησης ή από ελεγκτές δόμησης.
Κλείνοντας, κύριε Πρόεδρε, θα ήθελα να σταθώ στο άρθρο 2, όπου επίσης, αναφέρεται ότι «με παροχή κινήτρων τμηματικής εξόφλησης του ενιαίου ειδικού προστίμου όπου με την εξόφληση οριζόμενου τμήματος αυτού θα αποδεσμεύεται αφ’ ενός η σύναψη οιασδήποτε δικαιοπραξίας ακινήτων την ολοσχερή εξόφληση του προστίμου και αφ’ ετέρου θα επιτρέπονται επ’ αυτού πράξεις δημοσίου, ιδιωτικού δικαίου χωρίς να είναι απαιτητή ως προϋπόθεση η πλήρης εξόφλησης του ενιαίου ειδικού προστίμου» και να ρωτήσω τι θα γίνει αν κάποιος καταβάλει αυτό το 30% και μετά για οικονομικούς λόγους αδυνατεί να αποπληρώσει το πρόστιμο; Εκεί τι θα γίνει, θα ακυρωθεί η πράξη; Θα ήθελα, κύριε Υπουργέ, επειδή είναι πολύ σοβαρό, να μου απαντήσετε σ’ αυτό. Θα ακυρώσετε όλη αυτήν την πράξη; Κάποιος, ο οποίος πληρώνει και μεταβιβάζει μετά σε κάποιον άλλον το ακίνητό του. Σε αυτήν την περίπτωση ποιος θα πληρώσει το υπόλοιπο του τιμήματος;
Όλα αυτά τα λέμε μ’ όλη την καλή διάθεση την οποία έχουμε για να βοηθήσουμε προς το καλύτερο για τη διασφάλιση του δημοσίου συμφέροντος.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Κι εμείς σας ευχαριστούμε.
Το λόγο έχει η κ. Μανωλάκου.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Κύριε Υπουργέ, δεν περίμενα από την ομιλία σας να συμφωνήσουμε. Εξάλλου έχουμε διαφορετική αντίληψη. Εσείς βλέπετε τη γη ως εμπόρευμα, εμείς τη θεωρούμε αγαθό, γι’ αυτό λέμε ότι πρέπει να είναι κοινωνικοποιημένη ούτως ώστε να εξασφαλίζει φθηνή και σύγχρονη λαϊκή στέγη.
Ωστόσο, εμείς βάλαμε ορισμένα ερωτήματα και περιμένουμε απαντήσεις, ειδικά γι’ αυτούς τους ανθρώπους που δεχτήκαν το νόμο, που πήγαν και έκαναν ρυθμίσεις που όμως τους οφείλετε και πρέπει να επιστρέψετε ορισμένα ποσά -όχι εσείς προσωπικά, εννοώ η διοίκηση-. Δεν απαντήσατε. Τι να υποθέσουμε; Ότι πρέπει να τα ξεχάσουν; Περιμένουμε ακόμα και στο κλείσιμο να δώσετε ορισμένες απαντήσεις. Τι θα γίνει μ’ αυτούς τους ανθρώπους που τους οφείλετε.
Θα αναφερθώ στην τροπολογία για το νερό. Βεβαίως, ενισχύεται η ολοκληρωμένη διαχείριση νερού και τα σχέδια διαχείρισης στην κατεύθυνση της ευρωκοινοτικής οδηγίας και προσανατολισμού, που σημαίνει ιδιωτικοποίηση. Βέβαια, ταυτόχρονα, μέσα από αυτήν την τροπολογία δίνετε και λευκή επιταγή στον εκάστοτε Υπουργό ΠΕΚΑ να θεσπίζει με αποφάσεις τους κανόνες και τα μέτρα που θα εξειδικεύουν -έτσι το λένε- την τιμολογιακή πολιτική των υδάτων ύστερα από εισήγηση της Ειδικής Γραμματείας Υδάτων.
Επίσης, για να ισχύσουν και για την ΕΥΔΑΠ οι σχετικές ρυθμίσεις ως προς την τιμολογιακή πολιτική, επικαλείστε την ανάκτηση του κόστους διαχείρισης των υδάτινων πόρων και την εφαρμογή της αρχής «ο ρυπαίνων να πληρώνει».
Αυτή είναι η θεωρητική βάση των ευρωενωσιακών μονοπωλίων για χαράτσωμα των λαϊκών στρωμάτων, που τη δέχονται κι όλα τα κόμματα του ευρωμονόδρομου. 
Όμως, η ιδιαίτερη βιασύνη για την τιμολόγηση του νερού σε συνδυασμό με τις πολιτικές ιδιωτικοποίησης της ΕΥΔΑΠ και ΕΥΑΘ, φανερώνουν ότι υπάρχει στόχος, σε πρώτη φάση στην περικοπή, η κατάργηση της επιδότησης της τιμής του νερού ύδρευσης των δημοτικών επιχειρήσεων και στην επιβολή τιμολογίου στο αρδευτικό νερό των γεωτρήσεων ή την εισφορά των ΤΟΕΒ.
Γι’ αυτό, κάνετε και το ΙΓΜΕ αγροφύλακα απογραφής γεωτρήσεων. Επειδή είμαστε και στο ΙΓΜΕ, εγώ θέλω να πω ότι απ’ όλες τις πτέρυγες υπάρχει στήριξη στο αίτημα να μην απολυθεί κανείς και να δυναμώσει, να αναπτυχθεί για την αξιοποίηση του ορυκτού πλούτου υπέρ του λαού. Δεν μπορείτε να αδιαφορήσετε, είστε  μειοψηφία, πρέπει να δεχθείτε την τροπολογία. 
Τέλος, για το γήπεδο του Παναθηναϊκού, εμείς είχαμε εναντιωθεί στο σχέδιο διπλής ανάπλασης, γιατί παραχωρείτε δημόσια γη σε ιδιώτες. Είμαστε ενάντια να παραχωρηθεί σε μία μεγαλοεπιχείρηση, όπως είναι η ΠΑΕ, δημόσια γη στο Βοτανικό κι αυτήν τη θέση δεν την αναιρούμε. 
Εξάλλου η ανάπλαση δεν είναι και σε όφελος του λαϊκού αθλητισμού, αλλά ενισχύει την εμπορευματοποίηση, γι’ αυτό στο σχεδιασμό περιλαμβάνει πληθώρα εμπορικών μαγαζιών κ.λπ.. 
Μπαίνει το ερώτημα: Καλά, μία ομάδα να μην έχει το γήπεδό της; Βεβαίως να το έχει, μέχρι να φτιαχτεί το νεότερο. Μακάρι να μην είχε γκρεμιστεί και της ΑΕΚ.
Όμως, εδώ, μέσα απ’ αυτήν τη ρύθμιση τι πάτε να κάνετε; Να αναγνωρίσετε και αυθαίρετα κτίσματα στην επιχείρηση της ΠΑΕ, όταν κυνηγάτε τον φτωχόκοσμο για να πληρώσει πρόστιμα και απειλείτε και με κατεδαφίσεις. Εμείς δεν μπορούσε να την ψηφίσουμε. Θα εκφραστούμε με το λευκό. 
Συνολικά, λοιπόν, καταψηφίζουμε νομοσχέδια και τροπολογίες. Δεχόμαστε μόνο του ΙΓΜΕ, που πρέπει να τη δεχτείτε κι εσείς, κύριε Υπουργέ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο για πέντε λεπτά.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε.
Θα προσπαθήσω να απαντήσω όσο γίνεται σε περισσότερες ερωτήσεις και σε θέματα τα οποία έθεσαν οι συνάδελφοι. 
Κατ’ αρχάς να επισημάνουμε ότι με τη συγκεκριμένη ρύθμιση δεν μπορούμε να επιλύσουμε όλα τα προβλήματα που αφορούν στο χώρο των αυθαιρέτων. Γνωρίζουμε πολύ καλά ότι αυτή είναι μία κατάσταση που απασχολεί για πολλές δεκάδες χρόνια, θα έλεγα, την ελληνική κοινωνία και βεβαίως έχει μία συγκεκριμένη στόχευση η συγκεκριμένη ρύθμιση, καθώς βεβαίως και οι συγκεκριμένες τροπολογίες. 
Θα έχουμε όμως την ευκαιρία –κι αυτή είναι μία πρωτοβουλία που για πρώτη φορά λαμβάνεται, εξ όσων γνωρίζω, από αυτήν την Κυβέρνηση, αλλά και από καμμία άλλη κυβέρνηση στο παρελθόν δεν έχει ληφθεί μία τέτοια πρωτοβουλία- πρώτον να γίνει μία ανοιχτή συνεδρίαση, ώστε να συμμετέχουν όλοι οι συνάδελφοι απ’ όλα τα κόμματα, με στόχο να καταθέσουν συγκεκριμένες προτάσεις, Βουλευτές και κόμματα φυσικά, για το ζήτημα των αυθαιρέτων, με στόχο να συμβάλει το Σώμα, οι συνάδελφοι Βουλευτές στην προσπάθεια που καταβάλλεται από το ΥΠΕΚΑ για μία όσο γίνεται πιο συνολική, δομική και αποτελεσματική αντιμετώπιση του ζητήματος των αυθαιρέτων. Είναι μία προσπάθεια που θα λάβει χώρα τους επόμενους λίγους μήνες και πιστεύουμε ότι οι Βουλευτές όλων των κομμάτων έχουν συγκεκριμένο ρόλο και μπορούν να συμβάλουν σ’ αυτήν την προσπάθεια.
Σε σχέση με το ΙΓΜΕ, απλώς να αναφέρω ότι θα εξεταστεί διεξοδικά το ζήτημα του ΙΓΜΕ. Έχω τοποθετηθεί πολλές φορές. Γνωρίζετε πολύ καλά, οι περισσότεροι από εσάς ότι έχω συναντήσει πάρα πολλές φορές και εγώ προσωπικά και η ηγεσία γενικότερα του Υπουργείου, το Διοικητικό Συμβούλιο του Συλλόγου των Εργαζομένων.
Θα εξεταστεί διεξοδικά για να μπορέσει να υπάρξει μια συγκεκριμένη αντιμετώπιση του ζητήματος σε επόμενο νομοθέτημα, σε επόμενο νομοσχέδιο που πιθανότατα, απ’ ό,τι γνωρίζετε, θα έρθει την άλλη εβδομάδα.
Σε σχέση με το ζήτημα που έθεσε η κ. Μανωλάκου που μίλησε τελευταίως σε σχέση με την επιστροφή των χρημάτων, να τονίσω ότι η διαδικασία επιστροφής χρημάτων δεν είναι εύκολο ζήτημα και μάλιστα θέλουμε να υλοποιηθεί ηλεκτρονικά χωρίς την ανθρώπινη παρέμβαση. Έτσι, είμαστε σε διαδικασία επίλυσης του ζητήματος, ώστε τα χρήματα να επιστραφούν μέσω του τραπεζικού συστήματος «ΔΙΑΣ». 
Σε σχέση με άλλες αιτιάσεις που ακούστηκαν αναφορικά με το αν η πράξη νομοθετικού περιεχομένου δικαιολογείται, παρ’ όλο που από συνάδελφο έγινε σχόλιο με επιτιμητικό -θα έλεγα- τρόπο, να αναφέρω μονάχα ότι η σοβαρότητα για το αν πρέπει να επιλύσει κανείς αυτό το πρόβλημα με πράξη νομοθετικού περιεχομένου τονίστηκε και αναδείχθηκε από δημόσιες διοικητικές και δικαστικές αρχές, όπως είναι ο Συνήγορος του Πολίτη, όπως είναι ο Επιθεωρητής Δημόσιας Διοίκησης. Δεν κρίνεται συνεπώς υποκειμενικά η σοβαρότητα μιας τέτοιας πράξης. 
Στο κάτω-κάτω, κύριοι συνάδελφοι, το δικαίωμα των πολιτών να κάνουν πράξεις επί ακινήτων μπορεί να αξιολογηθεί ως έκτακτος λόγος. Ιδιαίτερα σε μια τόσο δεινή οικονομική συγκυρία νομίζω ότι αποτελεί πολύ σοβαρό λόγο το να δώσουμε τη δυνατότητα στους πολίτες να προβούν σε δικαιοπραξίες και βέβαια να άρουμε τον περιορισμό των ελευθεριών των πολιτών, γιατί εμείς πιστεύουμε στις ατομικές ελευθερίες και θέλουμε να τις υπερασπιζόμαστε. 
Σε σχέση με το θέμα των αδειών, δεν νομίζω ότι θα πρέπει να κατηγορηθούμε, κυρίες και κύριοι συνάδελφοι, επειδή θέλουμε να θεσπίσουμε κανόνες. Η παρούσα ρύθμιση δεν αναλύει το προηγούμενο πραγματικό καθεστώς. Για να λειτουργήσει το γήπεδο στη λεωφόρο Αλεξάνδρας, ένα είναι σίγουρο, ότι θα ελεγχθούν τα πάντα και αυτό το προφυλάσσουμε με την προτεινόμενη ρύθμιση. Έτσι απλά. 
Επίσης, σε σχέση με τη λεωφόρο Αλεξάνδρας και το ζήτημα της ιδιοκτησίας που τέθηκε από κάποιους συναδέλφους, προφανώς δεν είναι αντικείμενο της διάταξης το ιδιοκτησιακό καθεστώς του γηπέδου. Απλώς, κυρίες και κύριοι συνάδελφοι, δεν μπορεί να αφήσει κανέναν αδιάφορο το γεγονός ότι υπάρχουν δικαιώματα εμπράγματου χαρακτήρα που άπτονται της Ευρωπαϊκής Σύμβασης Δικαιωμάτων του Ανθρώπου και θα πρέπει να ληφθούν υπ’ όψιν. Και ορθώς η ερμηνευτική δήλωσή μου είναι σε αυτήν την κατεύθυνση.
Αναφέρθηκε από κάποιο συνάδελφο …</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ένα-ένα μας τα βγάζετε; Μιλήστε με σαφήνεια, δεν είναι κακό!</Speech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Αφήστε με να ολοκληρώσω. Μιας που παρεμβαίνετε, αναφερθήκατε στο ότι ο στόχος είναι η εξαφάνιση του ΤΕΕ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μιλούσατε για τα εμπράγματα δικαιώματα και πήγατε στην εξαφάνιση του ΤΕΕ; Για τα εμπράγματα δικαιώματα πείτε μας.</Speech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Είπατε ότι έχουμε σαν στόχο να εξαφανίσουμε το ΤΕΕ. Εδώ έχω δηλώσει σε αυτήν την Αίθουσα, κύριε Λαφαζάνη, ότι ο ΤΕΕ είναι σύμβουλος του Υπουργείου. Από εκεί και πέρα εμείς, αφού αναφερθήκατε και αναφερόμαστε όλοι σε λόγους δημοσίου συμφέροντος, αυτό που κάνουμε είναι να υπερασπιστούμε ακριβώς το δημόσιο συμφέρον. Αυτό κάναμε με την πράξη νομοθετικού περιεχομένου. 
Επίσης, κάποιοι είπαν -και μάλιστα χρησιμοποίησαν και όρους που εγώ τους αντιπαρέρχομαι- ότι είναι εισπρακτικοί οι λόγοι σε σχέση με τη συγκεκριμένη ρύθμιση, να μαζέψουμε χρήματα από τα αυθαίρετα. Κοιτάξτε, όταν δίνεται μια δυνατότητα από την Κυβέρνηση να υποστηριχθούν όχι οι κατέχοντες αλλά οι αδύναμες κοινωνικές τάξεις και να ρυθμίσουν τέτοιου είδους καταστάσεις, δεν νομίζω ότι το κάνουμε για «αρπαχτή» όπως ακούστηκε σ’ αυτήν την Αίθουσα.
Και, βεβαίως, αν θέλουμε να υπερασπιστούμε μια πραγματική περιβαλλοντική πολιτική, θα πρέπει να καταλάβουμε ότι τέτοιου είδους ρυθμίσεις, που ενθαρρύνουν τους πολίτες να ενταχθούν σε ρυθμίσεις που αφορούν τα αυθαίρετα, εκτός των άλλων, δίνουν τη δυνατότητα και στην Κυβέρνηση να γίνει μια πραγματική καταγραφή του αριθμού αλλά και των ποιοτικών χαρακτηριστικών των αυθαιρέτων με τέτοιον τρόπο, ώστε να διευκολυνθεί η εκάστοτε κυβέρνηση, η πολιτεία, ώστε να ασκήσει μια συγκεκριμένη περιβαλλοντική πολιτική.
Άρα -αντιλαμβάνεστε- αν θέλουμε να μιλάμε για ουσιαστική περιβαλλοντική πολιτική, τέτοιου είδους ρυθμίσεις εξυπηρετούν ακριβώς τη δυνατότητα άσκησης μιας τέτοιας συγκεκριμένης περιβαλλοντικής πολιτικής.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κηρύσσεται περαιωμένη η συζήτηση επί της αρχής των άρθρων και του συνόλου του σχεδίου νόμου του Υπουργείου Περιβάλλοντος Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παρ. 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το νομοσχέδιο του Υπουργείου Περιβάλλοντος Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παρ. 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής», έγινε δεκτό επί της αρχής κατά πλειοψηφία.
Εισερχόμεθα στην ψήφιση των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο πρώτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο δεύτερο έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο τρίτο ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο τρίτο έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 198 και ειδικό αριθμό 5, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρών.</Speech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 198 και ειδικό αριθμό 5 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 199 και ειδικό αριθμό 6 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 199 και ειδικό αριθμό 6 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 201 και ειδικό αριθμό 7 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς η τροπολογία με γενικό αριθμό 201 και ειδικό αριθμό 7 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμεθα στην ψήφιση του ακροτελεύτιου άρθρου του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Περιβάλλοντος Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παρ. 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής», έγινε δεκτό, κατά πλειοψηφία, επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.08’ λύεται η συνεδρίαση για σήμερα Τετάρτη 23 Ιανουαρίου 2013 και ώρα 10.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	28/1/2013 11:33:00 πμ	Από:	Σκότη Δέσποινα
Εκτυπώθηκε:	25/1/2013 11:50:00 πμ</body>
</html>