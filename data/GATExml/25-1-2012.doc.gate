<html><head><meta name="cp:revision" content="2"><meta name="date" content="2012-01-30T16:57:00Z"><meta name="Company" content="OTS"><meta name="Keywords" content=""><meta name="meta:word-count" content="27838"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2012-01-30T08:45:00Z"><meta name="Word-Count" content="27838"><meta name="dcterms:created" content="2012-01-30T16:57:00Z"><meta name="dcterms:modified" content="2012-01-30T16:57:00Z"><meta name="Last-Modified" content="2012-01-30T16:57:00Z"><meta name="Last-Save-Date" content="2012-01-30T16:57:00Z"><meta name="meta:character-count" content="150328"><meta name="Template" content="Normal.dot"><meta name="meta:save-date" content="2012-01-30T16:57:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2012-01-30T16:57:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2012-01-30T16:57:00Z"><meta name="Last-Printed" content="2012-01-30T08:45:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2012-01-30T16:57:00Z"><meta name="xmpTPg:NPages" content="1"><meta name="resourceName" content="25-1-2012.doc"><meta name="Last-Author" content="k.arapi"><meta name="w:comments" content=""><meta name="Character Count" content="150328"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 25-1-2012		ΣΕΛ. 4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΓ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΞΘ΄
Τετάρτη 25 Ιανουαρίου 2012
ΘΕΜΑΤΑ
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν μαθητές από το 5ο και το 10ο Δημοτικό Σχολείο Αγίων Αναργύρων, το 1ο Γενικό Λύκειο Αργυρούπολης και το Γυμνάσιο Κύμης Ευβοίας, σελ. 
2. Συλλυπητήρια αναφορά για το θάνατο του σκηνοθέτη Θεόδωρου Αγγελόπουλου, σελ. 
3. Επί του Κανονισμού, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 26 Ιανουαρίου 2012, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
 Συζήτηση επί των άρθρων και των τροπολογιών του σχεδίου νόμου του Υπουργείου Αγροτικής Ανάπτυξης και Τροφίμων &quot;Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό &quot;, σελ. 
ΠΡΟΕΔΡΕΥΟΝΤΕΣ
ΑΠΟΣΤΟΛΑΤΟΣ Β. , σελ.
ΑΡΓΥΡΗΣ Ε. , σελ.
ΟΜΙΛΗΤΕΣ
Α. Επί της συλλυπητήριας αναφοράς:
ΑΠΟΣΤΟΛΑΤΟΣ Β. , σελ.
ΛΑΦΑΖΑΝΗΣ Π. , σελ.
ΠΑΦΙΛΗΣ Α. , σελ.
ΠΡΩΤΟΠΑΠΑΣ Χ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.

Β. Επί του Κανονισμού:
ΑΡΓΥΡΗΣ Ε. , σελ.
ΚΑΚΛΑΜΑΝΗΣ Α. , σελ.
ΛΑΦΑΖΑΝΗΣ Π. , σελ.

Γ. Επί του σχεδίου νόμου του Υπουργείου Αγροτικής Ανάπτυξης και Τροφίμων:
ΑΠΟΣΤΟΛΑΤΟΣ Β. , σελ.
ΑΡΓΥΡΗΣ Ε. , σελ.
ΓΙΟΥΜΑΤΖΙΔΗΣ Β. , σελ.
ΔΙΩΤΗ Η. , σελ.
ΙΓΝΑΤΙΑΔΗΣ Θ. , σελ.
ΚΑΚΛΑΜΑΝΗΣ Α. , σελ.
ΚΕΓΚΕΡΟΓΛΟΥ Β. , σελ.
ΛΑΦΑΖΑΝΗΣ Α. , σελ.
ΠΑΦΙΛΗΣ Α. , σελ.
ΠΙΠΙΛΗ Φ. , σελ.
ΠΛΕΥΡΗΣ Α. , σελ.
ΠΡΩΤΟΠΑΠΑΣ Χ. , σελ.
ΡΟΝΤΟΥΛΗΣ Α. , σελ.
ΣΚΑΝΔΑΛΙΔΗΣ Κ. , σελ.
ΧΡΥΣΑΝΘΑΚΟΠΟΥΛΟΣ Α. , σελ.
ΠΡΑΚΤΙΚΑ ΒΟΥΛΗΣ
ΙΓ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΞΘ΄
Τετάρτη 25 Ιανουαρίου 2012
Αθήνα, σήμερα στις 25 Ιανουαρίου 2012, ημέρα Τετάρτη και ώρα 10.17΄ συνήλθε στην Αίθουσα των συνεδριάσεων του Βουλευτηρίου η Βουλή σε oλομέλεια για να συνεδριάσει υπό την προεδρία του ΣΤ΄ Αντιπροέδρου αυτής κ. ΒΑΪΤΣΗ ΑΠΟΣΤΟΛΑΤΟΥ.
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κυρίες και κύριοι συνάδελφοι, αρχίζει η συνεδρίαση. 
Έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 26ης Ιανουαρίου 2012. 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 410/23-1-2012 επίκαιρη ερώτηση του Βουλευτή του Πανελλήνιου Σοσιαλιστικού Κινήματος κ. Χρήστου Αηδόνη προς τους Υπουργούς Ανάπτυξης, Ανταγωνιστικότητας και Ναυτιλίας και Αγροτικής Ανάπτυξης και Τροφίμων, σχετικά με το θεσμικό πλαίσιο λειτουργίας, ελέγχου και πιστοποίησης για την ποιότητα και την προέλευση συσκευασμένων προϊόντων. 
2. Η με αριθμό 413/23-1-2012 επίκαιρη ερώτηση του Βουλευτή της Νέας Δημοκρατίας κ. Κωνσταντίνου Μαρκόπουλου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την τακτοποίηση των αυθαίρετων ακινήτων. 
3. Η με αριθμό 422/23-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Γεωργίου Μαυρίκου προς τον Υπουργό Εργασίας και Κοινωνικής Ασφάλισης, σχετικά με την αντιμετώπιση των προβλημάτων των εργαζομένων στην επιχείρηση «Αριάδνη ΑΕΒΕ» στο Ηράκλειο Κρήτης. 
4. Η με αριθμό 418/23-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Ηλία Πολατίδη προς τον Υπουργό Εξωτερικών, σχετικά με την επίλυση του Σκοπιανού ζητήματος. 
5. Η με αριθμό 419/23-1-2012 επίκαιρη ερώτηση του Ζ΄ Αντιπροέδρου της Βουλής και Βουλευτή του Συνασπισμού Ριζοσπαστικής Αριστεράς κ. Αναστάσιου Κουράκη προς την Υπουργό Παιδείας, Διά Βίου Μάθησης και Θρησκευμάτων, σχετικά με την κατάργηση του Οργανισμού Παιδικών και Εφηβικών Βιβλιοθηκών (ΟΠΕΒ).
Β. ΕΠΙΚΑΙΡΕΣ ΕΡΩΤΗΣΕΙΣ Δευτέρου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 409/23-1-2012 επίκαιρη ερώτηση της Βουλευτού του Πανελλήνιου Σοσιαλιστικού Κινήματος κ. Ελένης Τσιαούση προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την ανάγκη άμεσης σύνδεσης του λιμανιού της Αλεξανδρούπολης με το σιδηροδρομικό δίκτυο και την Εγνατία Οδό. 
2. Η με αριθμό 414/23-1-2012 επίκαιρη ερώτηση του Βουλευτή της Νέας Δημοκρατίας κ. Σπυρίδωνος Γαληνού προς τον Υπουργό Ανάπτυξης, Ανταγωνιστικότητας και Ναυτιλίας, σχετικά με την αεροπορική και ακτοπλοϊκή διασύνδεση της Λήμνου με την υπόλοιπη χώρα. 
3. Η με αριθμό 421/23-1-2012 επίκαιρη ερώτηση του Βουλευτή του Κομμουνιστικού Κόμματος Ελλάδας κ. Αντωνίου Σκυλλάκου προς τους Υπουργούς Παιδείας, Διά Βίου Μάθησης και Θρησκευμάτων και Οικονομικών, σχετικά με την καταβολή των δεδουλευμένων στις καθαρίστριες των σχολείων της χώρας. 
4. Η με αριθμό 415/23-1-2012 επίκαιρη ερώτηση του Βουλευτή του Λαϊκού Ορθόδοξου Συναγερμού κ. Αλέξανδρου Χρυσανθακόπουλου προς τον Υπουργό Προστασίας του Πολίτη, σχετικά με την ένταξη του ειδικού ένστολου προσωπικού ασφαλείας που ανήκει σε ΝΠΔΔ, στο Υπουργείο Προστασίας του Πολίτη. 
5. Η με αριθμό 420/23-1-2012 επίκαιρη ερώτηση της Βουλευτού του Συνασπισμού Ριζοσπαστικής Αριστεράς κ. Ευαγγελίας Αμμανατίδου-Πασχαλίδου προς τους Υπουργούς Ανάπτυξης, Ανταγωνιστικότητας και Ναυτιλίας και Αγροτικής Ανάπτυξης και Τροφίμων, σχετικά με τα θέματα αδειοδοτήσεων, φορολόγησης, πιστοποίησης και ελέγχου που αφορούν τους βιοκαλλιεργητές αγρότες της χώρας.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής. Στη σημερινή συνεδρίαση θα συζητηθούν τα άρθρα και οι τροπολογίες του νομοσχεδίου ως μία ενότητα. 
Το λόγο έχει ο εισηγητής του ΠΑΣΟΚ, Βουλευτής της Πλειοψηφίας, κ. Βασίλειος Γιουματζίδης.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Πρόεδρε, επειδή περιμένω ένα έγγραφο πολύ σημαντικό για να το καταθέσω, μήπως μπορεί η κ. Διώτη να προηγηθεί εμού, για να έχω το έγγραφο στα χέρια μου την ώρα της ομιλίας μου;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Δεν υπάρχει κανένα πρόβλημα, κυρία συνάδελφε.
Κύριε Βασίλειε Γιουματζίδη, έχετε το λόγο για οκτώ λεπτά.</ChairmanSpeech> 
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Αγαπητέ κύριε Πρόεδρε, συνάδελφοι και συναδέλφισσες, όπως ξεκίνησα χθες, επιχειρώντας να κάνω μία δευτερολογία, θα επανέλθω τονίζοντας το εξής: Μιλάμε για ένα κοινωνικό, πολιτικό και οικονομικό –θα έλεγα- ταυτόχρονα, όμως, κυρίαρχα πολιτισμικό ζήτημα, στο οποίο φαίνεται καθαρά ότι όπου δεν έχει αναλάβει τη διαχείριση το κράτος έχουμε την παρέμβαση διαφόρων φορέων με διαφορετικές ιδεολογικές ή κοινωνικές αντιλήψεις, πολλές φορές και ιδεολογήματα.
Ουσιαστικά, έχουμε μία σύγκρουση στη διαχείριση των ζώων συντροφιάς, καθώς με διαφορετικές προσεγγίσεις προσπαθεί να λύσει το ζήτημα κυρίως των αδέσποτων η κάθε φιλοζωική οργάνωση. 
Είναι φανερό, λοιπόν, ότι είναι σημαντικός ο ρόλος των πραγματικά φιλοζωικών οργανώσεων, αυτών δηλαδή που επιχειρούν να προσδιορίσουν επακριβώς τους όρους και τις συνθήκες για μία σειρά από ζώα συντροφιάς. Δηλαδή, είναι ανάγκη να γίνει καθαρό ότι το κυρίαρχο στοιχείο το οποίο θα πρέπει να κάνει πρώτα και κύρια η πολιτεία –συνεπικουρούμενη από όποιον εθελοντή θέλει, είτε ανήκει σε φιλοζωικό σωματείο είτε όχι- είναι να περιορίσει εκείνες τις πηγές, οι οποίες δημιουργούν αδέσποτα ζώα και ουσιαστικά αμαυρώνουν την εικόνα και την πολιτιστική συμπεριφορά του ελληνικού λαού.
Θα ήταν παράλειψη να μην τονίσω την αγαστή συνεργασία που είχαμε επ’ αυτού του νομοσχεδίου με την πολιτική ηγεσία του Υπουργείου Αγροτικής Ανάπτυξης, το οποίο μέσα από τις όποιες παρεμβάσεις και παρατηρήσεις μας, κύριε Υφυπουργέ, έκανε αποδεκτές μία σειρά από τροπολογίες. Και σας ευχαριστούμε γι’ αυτό και από πλευράς μου και από πλευράς του κόμματός μου.
Θα ήθελα, όμως, εδώ να αναφέρω το εξής: Όπως αντιλαμβάνεστε, είναι βαρύ πλέον το φορτίο το οποίο μεταφέρουμε κυρίως στους ΟΤΑ. Τους δημιουργούμε ιδιαίτερες υποχρεώσεις και θα πρέπει να λάβουμε σοβαρά υπ&apos; όψιν και τις απόψεις τους που διατυπώθηκαν στη διαδικασία του παρόντος νομοσχεδίου, δίνοντας ουσιαστικά στους δήμους τη διαχείριση του προγράμματος των αδέσποτων ζώων. 
Όμως, πρέπει να αντιληφθούμε ότι πρέπει να προσπαθούμε, πέραν των πόρων που διασφαλίζει το συγκεκριμένο νομοσχέδιο, να τους δώσουμε και έτερους πόρους, γιατί κατά την εκτίμησή μου είναι σημαντικό το οικονομικό βάρος και, άρα, ο κάθε δήμαρχος, το κάθε δημοτικό συμβούλιο θα είναι μόνιμα εκτεθειμένοι απέναντι στον όποιο κακόβουλο θα ήθελε να δημιουργήσει πρόβλημα στην πορεία ενός δημοτικού συμβουλίου.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, αν μου επιτρέπετε, θα ήθελα να πω κάτι επ’ αυτού που είπε ο κύριος συνάδελφος, γιατί είναι σημαντικό.
Κύριε συνάδελφε, μου επιτρέπετε τη διακοπή;</Speech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Αν νομίζετε, κύριε Υπουργέ, ότι είναι κάτι σημαντικό, βεβαίως, δεν έχω πρόβλημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Θα ήθελα να πω κάτι μόνο για δέκα δευτερόλεπτα, κύριε Πρόεδρε. Ευχαριστώ.
Επειδή αναφέρθηκα διεξοδικά σ’ αυτό που θίγει ο αγαπητός συνάδελφος, δηλαδή το βάρος που πέφτει πλέον στους αιρετούς της τοπικής αυτοδιοίκησης για να διαχειριστούν τέτοιου είδους προγράμματα, θέλω να τονίσω το εξής: Αγαπητέ κύριε συνάδελφε, είναι ακριβώς όπως το λέτε. Όμως, πλην των πόρων των προβλεπομένων από το νομοσχέδιο, μέσα στο ίδιο το νομοσχέδιο προβλέπεται και η έκδοση κοινής υπουργικής απόφασης με τον Υπουργό Αγροτικής Ανάπτυξης και Τροφίμων και τον Υπουργό Οικονομικών, προκειμένου να υπάρχουν πρόσθετες χρηματοδοτήσεις σε ΟΤΑ για να «τρέχουν» τέτοια προγράμματα διαχείρισης αδεσπότων.
Άρα, λοιπόν, νομίζω ότι σ’ αυτό το πνεύμα κινείσθε στην τοποθέτησή σας.</Speech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Ακριβώς, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Κύριε Γιουματζίδη, μπορείτε να συνεχίσετε. Θα έχετε και το χρόνο που σας πήρε ο κύριος Υπουργός.</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Συνεχίζοντας, θα ήθελα να πω ότι αυτήν την περίοδο, προφανώς αρκετοί εκ των συναδέλφων κινούμενοι σε μία λανθασμένη ψηφοθηρική αντίληψη, έριξαν το κύριο βάρος τους στη μονόπλευρη στήριξη κάποιων απόψεων που εκφράστηκαν κύρια από φιλοζωικά σωματεία ενάντια στους δήμους.
Ποιος δήμαρχος, χωρίς οικονομικές δυνατότητες, θα είχε τη δύναμη, θα είχε το θάρρος να κόψει χρήματα είτε από την ύδρευση είτε από την αποχέτευση είτε από ζητήματα καθαριότητας, όταν δεν θα του έφταναν τα χρήματα ούτε καν γι’ αυτό; Είναι πάρα πολύ εύκολο σε αυτή την πολιτεία που ζούμε να κρίνουμε και να επικρίνουμε, υπολογίζοντας πάρα πολλές φορές το όποιο πολιτικό κόστος. 
Κλείνω, λέγοντας ότι θα είμαστε πάντοτε στη σωστή κατεύθυνση και σήμερα και στο διηνεκές, όταν θα επιδιώκει το εκάστοτε Υπουργείο Αγροτικής Ανάπτυξης να διαμορφώνει πόρους, είτε πρωτογενώς είτε δευτερογενώς είτε από την Ευρωπαϊκή Ένωση, αν θέλετε, ούτως ώστε να υποβοηθά τον εκάστοτε δήμο στη διαχείριση αυτού του προβλήματος. 
Μπαίνω σε ένα δεύτερο ζήτημα, το οποίο αφορά το άρθρο 6. Πράγματι, έγινε μια σοβαρότατη δουλειά, όπου ουσιαστικά ταυτίζεται η εκτροφή με την άδεια εκτροφής. Η εκτροφή για αναπαραγωγή και εμπορία ζώων συντροφιάς ταυτίζεται απόλυτα με την άδεια εκτροφής και εμπορίας. Αυτή είναι μια πάρα πολύ σημαντική παρέμβαση. 
Θα ήθελα να αναφερθώ στο ζήτημα της έκδοσης των προεδρικών διαταγμάτων. Θα πρέπει με ιδιαίτερη προσοχή –αναφέρονται κυρίως στην παράγραφο 9- και σε συνεργασία με όλες τις πλευρές και με όλους τους φορείς να καταλήξουμε σε όσο το δυνατόν καλύτερο αποτέλεσμα. 
Τρίτο στοιχείο, σε σχέση με το άρθρο 10. Στο άρθρο που αναφέρεται στις ποινικές κυρώσεις, στο άρθρο 20 δηλαδή, πάρα πολύ σωστά και ορθά συμπεριλάβατε τα ζητήματα, τα οποία αφορούν το άρθρο 10, δηλαδή τον Κανονισμό της Ευρωπαϊκής Κοινότητας 998/2003, όπως επίσης και τον Κανονισμό της Ευρωπαϊκής Κοινότητας 1/2005. Έτσι, ουσιαστικά δένει και το ζήτημα της παρεμβατικής συμπεριφοράς ορισμένων, που δεν χρειάζεται κατ’ ανάγκη να έχουν το πρόσχημα ή την εικόνα μιας φιλοζωικής οργάνωσης, αλλά μπορεί να το έχουν κιόλας. Παρεμβαίνουν σε μία παράνομη διαδικασία εμπορίας, η οποία έχει προσπορισμό κέρδους. Δεν αναφέρομαι, όπως αντιλαμβάνεστε, σε καμμία συγκεκριμένη εκ των φιλοζωικών οργανώσεων, οι οποίες κατά το πλείστον έχουν συνεισφέρει σημαντικό έργο όχι μόνο τα τελευταία δέκα ή δεκαπέντε χρόνια, αλλά πάνω από τριάντα χρόνια σημαντικό έργο, από την εποχή, δηλαδή, του μπόγια, από την εποχή όπου θανατώνονταν –πριν από σαράντα περίπου χρόνια, όπως θυμάμαι από την παιδική μου ηλικία- τα ζώα στην κάθε γειτονιά και ήταν παιχνίδι για τα δήθεν άδολα παιδιά. 
Κλείνοντας, θα ήθελα να τονίσω το εξής: Η ασφαλής διαβίωση και η αρμονική συνύπαρξη των ζώων συντροφιάς με τον άνθρωπο είναι κυρίαρχο σημείο του σεβασμού που πρέπει να υπάρχει σε κάθε μορφή ζωής στον πλανήτη.
Όπως πολύ εύστοχα είπε ο Γκάντι, ο πολιτισμός ενός κράτους κρίνεται από τον τρόπο που αντιμετωπίζει το κράτος τα ζώα που ζουν σ’ αυτό, θέλοντας να σημειώσει ότι είναι αναγκαίος ο σεβασμός των ζώων, προκειμένου οι ηθικές αξίες της πολιτιστικής μας κληρονομιάς, να αποτελούν αέναο κομμάτι της κοινωνίας μας. 
Κύριε Πρόεδρε, θα ήθελα να πω ότι υπάρχουν και δύο τροπολογίες στις οποίες συμφωνούμε απόλυτα. Η μία αφορά το φορέα ο οποίος θα αναλάβει τη διαχείριση σε εθνικό επίπεδο του FOA, του Ευρωπαϊκού Οργανισμού Παρέμβασης στα Φυτά και η δεύτερη τροπολογία είναι ένα ζήτημα το οποίο αφορά την διαδικασία πληρωμής εκτός έδρας των εργαζομένων στους φορείς ελέγχου είτε των κτηνοτροφικών μονάδων είτε της αγροτικής παραγωγής. 
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Βασίλειο Γιουματζίδη. 
Ο ειδικός αγορητής του Κομμουνιστικού Κόμματος Ελλάδας, κ. Θεόδωρος Ιγνατιάδης ακολουθεί. 
Έχετε οκτώ λεπτά, κύριε συνάδελφε.</ChairmanSpeech> 
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, από τη μέχρι τώρα συζήτηση νομίζω πως επιβεβαιώθηκε η ορθότητα των θέσεων και των εκτιμήσεών μας, αλλά και η ανάγκη να αντιμετωπιστεί το πρόβλημα με βάση και τα άμεσα μέτρα που προτείναμε, στο πλαίσιο που προτείναμε, αλλά και η ανάγκη για οριστική και ριζική αντιμετώπισή του, που απαιτεί βαθιές κοινωνικές αλλαγές. 
Επίσης επιβεβαιώθηκε το γεγονός ότι γίνεται επικοινωνιακή διαχείριση του θέματος με το νομοσχέδιο. Είναι προκλητικό να παρουσιάζεται η καπιταλιστική οικονομική κρίση και η πολιτική της Κυβέρνησης και των κομμάτων που την υπηρετούν σαν φυσικό φαινόμενο και εν συνεχεία, πατώντας πάνω σε αυτό το επιχείρημα να εμφανίζεται ως δείγμα πολιτισμού η ανάγκη επίδειξης ευαισθησίας για την ευζωία των ζώων, που τάχα αποτυπώνει το νομοσχέδιο και να χρησιμοποιείται σαν κολυμβήθρα του Σιλωάμ. Αυτό για τη βάρβαρη πολιτική που ασκείται. 
Ένα επιπλέον σχόλιο. Μας αποδόθηκε μομφή γιατί μιλήσαμε για φοροεισπρακτικό μηχανισμό. Αυτή είναι η πραγματικότητα και δεν πρέπει να διαμαρτύρεται κανείς γι’ αυτό και δεν στέκει από καμμία άποψη για εμάς το επιχείρημα, το πώς αλλιώς θα μπορούσε να χρηματοδοτηθεί η διαχείριση του θέματος της ευζωίας και ειδικά των αδέσποτων. Εμείς λέμε με τη φορολόγηση του μεγάλου κεφαλαίου που έτσι κι αλλιώς κερδίζει κι από αυτή τη διαχείριση και συνολικότερα πολλαπλά. Εσείς τη φορτώνετε με αυτόν τον τρόπο στα μόνιμα υποζύγια.
Τώρα, ειδικά για τα άρθρα. Για το άρθρο 1 επισημαίνουμε την ανάγκη να υπάρχει μέριμνα, για την παράγραφο 2 να είναι κοινωνικό δικαίωμα των ανθρώπων με ειδικές ανάγκες που πρέπει να διασφαλίζεται από την πολιτεία, εννοούμε για τα ζώα που χρησιμοποιούν τα ΑΜΕΑ, που πρέπει να τα παρέχει δωρεάν και ό,τι έχει σχέση με αυτά.
Δεύτερη παρατήρηση που έχουμε να κάνουμε είναι ότι αφήνετε απροσδιόριστο το τι θα πει σημαντικός αριθμός σε σχέση με τα ζώα που φιλοξενούνται, προκειμένου να οριστεί μία εγκατάσταση σαν καταφύγιο, από πόσα και πάνω δηλαδή, τι ηλικίας και τι είδους. 
Διαφωνούμε με τα θέματα της πιστοποίησης των κτηνιάτρων, όπως αυτά μπαίνουν και σε επόμενα άρθρα, στο 2, στο 3 αντίστοιχα, αφού αφήνετε απροσδιόριστες τις απαιτήσεις που θα οριστούν με υπουργική απόφαση και κατά την εκτίμησή μας αυτό ανοίγει δρόμους για την αποσύνδεση του πτυχίου από την άδεια άσκησης επαγγέλματος. 
Επιπλέον, περιορίζετε με την τροποποίηση που καταθέσατε στην Ολομέλεια τις αρχές βεβαίωσης των παραβάσεων κι αυτό είναι αρνητικό. 
Για το άρθρο 2, εκτός της πιστοποίησης, θεωρούμε ότι και η υποστελέχωση στους δήμους δεν διασφαλίζει το πραγματικό έργο της εφαρμογής των κανόνων προστασίας των ζώων και του συστήματος καταγραφής και σήμανσης. 
Για το άρθρο 3, εκτός της πιστοποίησης, η πρόβλεψη για την υποχρέωση τήρησης αντιγράφων ασφαλείας της ηλεκτρονικής βάσης για τρία μόνο χρόνια είναι πολύ επισφαλής και πολύ λιγότερη από τα χρόνια ζωής των ζώων που θα σημαίνονται ηλεκτρονικά. Πρέπει να αυξηθεί τουλάχιστον στα δέκα με δώδεκα χρόνια αυτή η πρόβλεψη για το back up. Την ίδια στιγμή βάζετε ως υποχρεωτική την προμήθεια εξοπλισμού για την on line σύνδεση των κτηνιάτρων που θα μπορούσε να γίνει και με άλλους τρόπους, διά αλληλογραφίας, τηλεφωνικά κ.λπ.. 
Επίσης, δίνεται η δυνατότητα η ηλεκτρονική σήμανση να γίνεται σε άλλους χώρους –μιλάω για το άρθρο 4, παράγραφος 1- ενώ πρόκειται για μία κτηνιατρική πράξη που πρέπει να γίνεται σε χώρους με προδιαγραφές τουλάχιστον αντίστοιχες κτηνιατρείων.
Επίσης, θεωρούμε ως αρνητική την απάλειψη του αριθμού μητρώου του κτηνιάτρου που διενεργεί τη σήμανση. Κατά τη γνώμη μας, αυτό στοχεύει στην ενίσχυση της λογικής για τις λειτουργούσες κινητές μονάδες κτηνιατρικών πράξεων που αναφέρονται στο άρθρο 9 και διευκολύνει γενικά την εκτός κάθε επιστημονικής προδιαγραφής άσκησή τους, κάτι που αντιτίθεται με τους κανόνες της ευζωίας. 
Κατά τη γνώμη μας, κακώς εξαιρείτε τους ποιμενικούς σκύλους. Το κάνετε για να «χαϊδέψετε αυτιά». Άλλα είναι τα βασικά προβλήματα των κτηνοτρόφων και, αν θέλετε, βρείτε να καλύψετε το κόστος της σήμανσης αυτής, δηλαδή να γίνεται στα δημόσια κτηνιατρεία, όπως κάνετε με άλλες ομάδες πληθυσμού. Επίσης, δεν κατοχυρώνεται η έκδοση βιβλιαρίων ως δημόσια επίσημα έγγραφα, ούτε η κτηνιατρική συνταγή ως τέτοια, κάτι που δεν διασφαλίζει επαρκώς τη δημόσια υγεία.
Στο άρθρο 5 πρέπει να κατεβάσετε το κόστος για την έκδοση διαβατηρίου και βιβλιαρίου περίθαλψης, όπως και για το τσιπ και για στείρωση τα οποία υποχρεώνετε τον ιδιοκτήτη να τα κάνει από το νόμο.
Επιπλέον, στην παράγραφο 1 εδάφιο 6 γίνεται υποχρεωτική η υιοθεσία από το δήμο του ζώου που ο ιδιοκτήτης θέλει να εγκαταλείψει γιατί δεν μπορεί να το κρατήσει πια, χωρίς να προβλέπονται η ανάλογη χρηματοδότηση ή οι υποδομές. Το ίδιο ισχύει και για την αστική ευθύνη στην παράγραφο 2 για βλάβες από αδέσποτα σε περιουσίες στο χώρο ευθύνης τους. Δεν υπάρχουν τα οικονομικά μέσα για να ανταποκριθούν οι δήμοι σ’ αυτό, ούτε οι υποδομές.
Τέλος, παραπέμπονται σε υπουργική απόφαση τα των αδειών εκπαιδευτή, εκτροφέα, αναπαραγωγέα και εμπόρου, γι’ αυτό δεν τίθεται καν το θέμα πώς θα γίνεται η εκπαίδευση αυτών των ανθρώπων ή πώς θα γίνεται αυτό με δημόσιο τρόπο και ειδικά για τους εκπαιδευτές. Κατά την εκτίμησή μας δεν αρκεί η δηλωμένη αγάπη για τα ζώα.
Για τους κυνηγούς, ενώ η σήμανση ήταν αρχικά απαίτηση για την άδεια, τώρα αφαιρείται αν κάποιος πιαστεί χωρίς σεσημασμένο σκύλο. Το κάνετε κι αυτό για να «χαϊδέψετε αυτιά», αλλά και για να εξασφαλίσετε με διπλή εισπρακτική «παγίδα» και το «γδάρσιμο» μέσα από τις άδειες και από κει και πέρα με την είσπραξη από τις παραβάσεις για τη σήμανση. Παρ’ όλα αυτά θεωρούμε ότι είναι σε θετική κατεύθυνση η αλλαγή της μη εξαίρεσης από τη δημοσίευση αγγελιών δίχως σήμανση των φιλοζωικών σωματείων. 
Στο άρθρο 6 θεωρούμε ότι πρέπει να μειωθεί ο ανώτερος χρόνος ηλικίας μέχρι τον οποίο μπορούν να χρησιμοποιούνται για αναπαραγωγή τα ζώα, εφόσον εννοείτε τους σκύλους. Σε κάθε περίπτωση αυτό πρέπει να συνδέεται με το είδος του ζώου, αν είναι σκύλος ή γάτα, καθώς και με τη ράτσα του ζώου κι όχι με το ζώο γενικά όπως είναι διατυπωμένο. 
Για την κατάσταση υγείας προβλέπεται ότι πρέπει να τηρείται αυτή η προϋπόθεση, όμως δεν προβλέπεται ότι αυτή η πιστοποίηση των προδιαγραφών που θα βάλετε με την υπουργική απόφαση πρέπει να γίνεται από κτηνίατρο. Αν δεν το κάνετε αυτό, πρόκειται για αντιεπιστημονική διατύπωση.
Επίσης υπάρχει το όριο απαγόρευσης πώλησης σκύλων και γατών. Νομίζω ότι αυτό πρέπει να συνδεθεί με το θέμα της στοιχειώδους εμβολιακής ανοσοποίησης. 
Για το άρθρο 7 για τις εκθέσεις δεν γίνεται καμμία αναφορά σ’ ό,τι αφορά αυτούς που κάνουν ακρωτηριασμούς και κατέχουν ακρωτηριασμένα ζώα παρά μόνο για τη συμμετοχή σε εκθέσεις, κάτι που είναι βέβαια σωστό. Αυτό όμως δεν απαγορεύει γενικά τους ακρωτηριασμούς, δεν κάνει διαχωρισμό στους ιατρικά αναγκαίους. Πιστεύουμε ότι για την απαγόρευση σε εκθέσεις έπρεπε να γίνεται αναφορά σ’ αυτούς τους ακρωτηριασμούς που δεν έγιναν με νόμιμο τρόπο, οπότε θα καλύπτεται έτσι το ζήτημα.
Τέλος, αφήνεται ανοιχτός ο δρόμος της φοροείσπραξης μέσω των τελών για τη διοργάνωση εκθέσεων, κάτι που διευκολύνει την παραπέρα εμπορική εκμετάλλευση των ζώων απ’ αυτές τις εκθέσεις.
Στο άρθρο 8, για τη διατήρηση ζώων συντροφιάς σε κατοικίες, θεωρούμε θετική την αλλαγή που κάνατε στην παράγραφο 3 για να επιτρέπεται με ομόφωνη απόφαση η παραμονή σε κοινόχρηστους χώρους. Θα το ψηφίσουμε, με επιφύλαξη για το θέμα των ζώων ανά διαμέρισμα όπου δεν ορίζεται αυτός ο αριθμός με επιστημονικό τρόπο σε συσχέτιση με το χώρο, το είδος και τη ράτσα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το άρθρο 9 είναι το κομβικό για το νομοσχέδιο. Νομίζω ότι αναφερθήκαμε χθες αναλυτικά. Φυσικά το καταψηφίζουμε. Σε ορισμένα σημεία, όμως, θέλουμε να κάνουμε κάποιες επιπλέον, συγκεκριμένες παρατηρήσεις:
Στην παράγραφο 3 πρέπει να προβλεφθεί σαφώς η αναγκαιότητα κατά την περισυλλογή και στην περίπτωση που γίνεται με μεθόδους αναισθητοποίησης, αυτή να γίνεται παρουσία κτηνιάτρου.
Στην παράγραφο 6 πρέπει να αλλάξει η δυνατότητα υιοθεσίας από τις φιλοζωικές οργανώσεις με τη δυνατότητα της φιλοξενίας. Η υιοθεσία μπορεί να γίνεται από πρόσωπα μέσω των οργανώσεων.
Στην παράγραφο 10 θα πρέπει να προβλεφθεί εξαίρεση από τις απαγορεύσεις για την περίπτωση υιοθεσίας. Παραδείγματος χάριν: Μπορούν να γίνουν υιοθεσίες από σχολεία, ώστε να διασφαλίζονται και οι όροι δημόσιας υγείας και ασφάλειας.
Στην παράγραφο 11 πρέπει να απαγορευθεί η άσκηση κτηνιατρικών χειρουργικών επεμβάσεων σε κινητές μονάδες, γιατί χρησιμοποιούνται φάρμακα υπαγόμενα στις κατηγορίες των ναρκωτικών. Η γενική αναισθησία χρειάζεται ανάνηψη και στοιχειώδης μετεγχειρητική φροντίδα που πρέπει να γίνεται με επιστημονική παρακολούθηση και όρους που δεν διασφαλίζονται. Επίσης, πρέπει να απαγορευθεί γιατί είναι τελείως ανεξέλεγκτη η διάθεση των ιατρικών αποβλήτων, που έτσι κι αλλιώς δεν υπάρχει οργανωμένο σύστημα γι’ αυτό.
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή) 
Όσον αφορά το ζήτημα της επανένταξης, πιστεύουμε ότι δεν μπαίνει το θέμα της παρακολούθησης, από εκεί και πέρα, της υγείας αυτών των ζώων. Θα έπρεπε να προβλεφθεί.
Το άρθρο 10 πρέπει να επανεξεταστεί από την άποψη της εμπορικής μετακίνησης σε ό,τι αφορά το θέμα των κουταβιών, που μπορεί να αποτελεί και μία εξαίρεση στην οδηγία της Ευρωπαϊκής Ένωσης. Ακόμη, θα πρέπει να γίνει διαχωρισμός των οχημάτων μεταφοράς σε σχέση με τον μεταφερόμενο αριθμό ζώων με βασικό κριτήριο την άνετη και ασφαλή μεταφορά και όχι κάποια άκαμπτα, τυποποιημένα κριτήρια.
Άρθρο 11: Είναι σωστό να δημιουργηθούν δημόσια αποτεφρωτήρια. Χρειάζονται, όμως, χρήματα γι’ αυτό.
Άρθρο 12: Με τη διαγραφή της προηγούμενης παραγράφου 3 τουλάχιστον αίρεται και η υποκρισία περί μη κερδοσκοπικής μεταχείρισης των ζώων. Είναι, όμως, ανεπαρκές το εδάφιο της παραγράφου 3, γιατί δεν καλύπτεται το θέμα της εμπορίας, που πρέπει να προστεθεί, στις απαγορεύσεις για τις μονομαχίες, τη χρησιμοποίηση για παραγωγή γούνας…</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Έχετε πάει στα δώδεκα λεπτά, κύριε συνάδελφε.</ChairmanSpeech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κύριε Πρόεδρε, ένα λεπτό σας παρακαλώ, γιατί είναι συγκεκριμένες οι παρατηρήσεις.
Στο άρθρο 13 διαφωνούμε με την εξαίρεση των ιπποδρομιών.
Με το άρθρο 14 επιβεβαιώνεται η αρμοδιότητα στους δήμους και η διάσπαση της δημόσιας υπηρεσίας, που θα έπρεπε να είναι ενιαία. Επίσης, έχουμε επιφυλάξεις για την εφαρμογή του άρθρου 12.
Με το άρθρο 15 διαφωνούμε, επίσης, για τις ιπποδρομίες.
Με το άρθρο 16 συμφωνούμε. Θεωρούμε, όμως, ότι πρέπει να προστεθεί και η περίπτωση εγκατάλειψης των τραυματισμένων ζώων μετά από τροχαία ατυχήματα.
Επίσης, θεωρούμε ότι είναι σωστό να αφαιρεθεί η λέξη «κακή» πριν από τη λέξη «βάναυση», γιατί έχει υποκειμενισμό. Ο στόχος της διάταξης αυτής, έτσι κι αλλιώς, εξυπηρετείται με όλους τους άλλους ορισμούς.
Στο άρθρο 17 έχουμε επιφυλάξεις σε ό,τι αφορά την επαρκή χρηματοδότηση αυτών των προγραμμάτων.
Με το άρθρο 18 διαφωνούμε, γιατί αφήνει ανοιχτό το περιθώριο εισόδου ιδιωτών στην εκπαίδευση και την επιμόρφωση για την προαγωγή της ζωοφιλίας.
Στο άρθρο 19 έχουμε επιφυλάξεις, γιατί μπορεί να υπάρχει ουσιαστικά ανοχή στα περιθώρια χρόνου συμμόρφωσης σχετικά με τις διατάξεις. Είναι οπισθοδρόμηση σε σχέση με τα ισχύοντα.
Με το άρθρο 20 συμφωνούμε.
 Με το άρθρο 21 διαφωνούμε, γιατί θα λειτουργήσει κυρίως φοροεισπρακτικά και όχι παιδευτικά και αποτρεπτικά. Επιπλέον, μειώνονται σε σχέση με το παρελθόν τα πρόστιμα για τη σήμανση που αφορούν την εισαγωγή στη χώρα ζώων χωρίς σήμανση.
Με το άρθρο 22 έχουμε επιφυλάξεις εξαιτίας της παραγράφου 3, γιατί δεν διασφαλίζεται η χρηματοδότηση των δήμων.
Όσον αφορά τις τροπολογίες: 
Για τη φυτοπροστασία διαφωνούμε. Πιστεύουμε ότι ιδιωτικοποιεί τις υπηρεσίες φυτοϋγειονομικού ελέγχου και τα αντίστοιχα εργαστήρια, κάτι που υποβαθμίζει τον έλεγχο και ανοίγει το δρόμο της παράκαμψής του, αφού θα υπάρχει, στο πλαίσιο της ελεύθερης αγοράς, η δυνατότητα ελεγκτής και ελεγχόμενος να είναι κοινών συμφερόντων και επίσης ο ελεγκτής να πληρώνεται από τον ελεγχόμενο μέσω ανταποδοτικών τελών, που θα βαρύνουν και τον αγρότη μικροκαλλιεργητή και τον εργαζόμενο καταναλωτή αγροτικών προϊόντων. Εξάλλου, δεν προβλέπεται καμμία δημόσια δαπάνη στην έκθεση που συνοδεύει αυτή τη διάταξη, που σημαίνει ότι τα πράγματα θα πάνε εκεί.
Όσον αφορά την τροπολογία για τον ΟΠΕΚΕΠΕ, παρά το γεγονός ότι θεωρούμε θετικό το ότι λύνει το πρόβλημα των εκτός έδρας μετακινήσεων των υπαλλήλων στην παράγραφο 6 και παρά το γεγονός ότι θεωρούμε αναγκαία…
(Στο σημείο αυτό κτυπάει ξανά το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε, με μία φράση.
…την ύπαρξη νομικής και νομοτεχνικής επιτροπής, επειδή αφήνει ανοιχτό το ζήτημα για την ανάθεση αυτής της λειτουργίας ή μέρους της λειτουργίας σε ιδιωτικά γραφεία στην παράγραφο 3, δεν θα ψηφίσουμε την τροπολογία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Θεόδωρο Ιγνατιάδη του Κομμουνιστικού Κόμματος Ελλάδας. 
Από τον ΣΥΡΙΖΑ η ειδική αγορήτρια, κ. Ηρώ Διώτη, έχει το λόγο. 
Ακολουθεί η κ. Πιπιλή.
Ορίστε, κυρία Διώτη, έχετε το λόγο.</ChairmanSpeech>
<Speech><Parlmember>ΗΡΩ ΔΙΩΤΗ</Parlmember>: Ευχαριστώ, κύριε Πρόεδρε. 
Κύριε Υπουργέ, όπως σας έχουν επισημάνει οι φιλοζωικές οργανώσεις –το είπαμε και χθες- το παρόν σχέδιο νόμου δε θα οδηγήσει στον περιορισμό και την εξάλειψη των φαινομένων των αδέσποτων, αφού δεν προχωρά σε δραστικά μέτρα του περιορισμού των εισαγωγών ζώων, των νέων γεννήσεων ζώων από Έλληνες εκτροφείς και μη πώλησης ζώων από τα pet shops. 
Για να μιλήσω για το θέμα, θα θέλαμε να κάνουμε μια παραδοχή. Ζούμε σε μια τέτοια συνθήκη και θα πρέπει να περιορίσουμε τον αριθμό των αδέσποτων διότι δεν υπάρχει κανείς να τα φροντίζει και γιατί δεν μπορούν εύκολα να επιβιώσουν και να ζήσουν καλά στις μητροπόλεις. Αν ζούσαμε σε άλλη συνθήκη, θα σας έλεγα ότι δεν υπάρχει κανένας λόγος το κάθε ζώο ντε και καλά να ανήκει σε κάποιον άνθρωπο, ή ντε και καλά να στειρώνονται και πολλά άλλα. Θα ακολουθήσουμε όμως αναγκαστικά ένα συγκεκριμένο δρόμο, ακριβώς γιατί ζούμε εδώ που ζούμε, με τους όρους και τις συνθήκες που μας έχουν υποβληθεί, ή που μας έχουν διαμορφώσει. 
Κατ’ αρχάς, ας αλλάξουμε στο νομοσχέδιο μια ορολογία που κρύβει μια λάθος λογική και δίνει ένα συγκεκριμένο μήνυμα και ας μη λέμε ιδιοκτήτης αλλά κηδεμόνας ή συνοδός του ζώου. Σας το είπαμε και στην επιτροπή. 
Θα κάνω κάποιες παρατηρήσεις σε επιμέρους άρθρα.
Στο άρθρο 1, όπως σας έχει επισημανθεί, πρέπει να χρησιμοποιήσετε τους ορισμούς για το ποια ζώα είναι συντροφιάς και ποια όχι από τις αρχές της διακήρυξης των δικαιωμάτων των ζώων, που λέει πως κάθε ζώο δικαιούται να ζει στου φυσικό του χώρου –γη, θάλασσα, αέρας- και να αναπαράγεται σύμφωνα με τους φυσικούς νόμους. Η στέρηση ελευθερίας του ζώου ακόμη και αν γίνεται για μορφωτικούς σκοπούς, είναι αντίθετη προς τη διακήρυξη των δικαιωμάτων αυτού. Κάθε ζώο που από παράδοση θεωρείται κατοικίδιο δικαιούται να ζήσει με το ρυθμό και τις συνθήκες ζωής και ελευθερίας που αντιστοιχούν στο είδος του. Η διαφοροποίηση αυτών των συνθηκών από τον άνθρωπο έχει κερδοσκοπικούς σκοπούς και είναι αντίθετη προς τη διακήρυξη. 
Επίσης, δε συμφωνούμε με το ηλεκτρονικό φακέλωμα. Σας το είπαμε και χθες. Ουσιαστικά αφορά τους κηδεμόνες. Το θεωρούμε λάθος ως αντίληψη. Δε λύνει τα προβλήματα για τα οποία θεσμοθετείται μιας και δεν υπάρχουν ουσιαστικά ελεγκτικοί μηχανισμοί. Είναι επιβαρυντικά οικονομικό και ανεφάρμοστο πρακτικά. Και σαν παράδειγμα να πω πως και εγκληματικότητα υπάρχει αλλά για να λύσουμε το πρόβλημα δεν προτείνουμε το φακέλωμα του πληθυσμού. Ας εφαρμόζεται στα αδέσποτα ή στους σκύλους ειδικών σκοπών –ας το πούμε έτσι- όπως είναι τα κυνηγόσκυλα, ή τέλος πάντων στα ζώα που μετακινούνται σε άλλη χώρα. Αυτό νομίζω ότι ισχύει και σε χώρες της Ευρώπης. Δεν διευκρινίστηκε. Ίσχυε τουλάχιστον μέχρι πρόσφατα. Δεν αφορούσε όλον τον πληθυσμό. 
Άρθρο 3. θεωρούμε και εμείς θετικό να δημιουργηθεί κάποια επιτροπή στο Υπουργείο για τα θέματα της προστασίας των δικαιωμάτων των ζώων, όπως προτείνουν και οι φιλοζωικές, ώστε να διευκολύνουν και τη δουλειά της αρμόδιας κτηνιατρικής υπηρεσίας, που μάλλον έχει και άλλες αρμοδιότητες, παρά πολλή δουλειά και καθόλου προσωπικό. 
Στο άρθρο 5 να αντικατασταθεί ο όρος «ιδιοκτήτης» με τον όρο «κηδεμόνας». Αυτά περί σήμανσης δεν τα επαναλαμβάνουμε. 
Επίσης, θα πρέπει οπωσδήποτε να γίνει στο νομοσχέδιο αναφορά ότι επιτρέπεται η σίτιση των αδέσποτων ζώων -βασική προϋπόθεση για την ευζωία τους- που επαγγέλλεται το νομοσχέδιο και προϋπόθεση και για τη συμπεριφορά τους και για τη λεηλασία σκουπιδιών και απορριμμάτων για την οποία θέλετε να μεριμνήσετε. 
Διαφωνούμε, επίσης, με την παράγραφο 7 περί απαγόρευσης ουσιαστικά της υιοθεσίας. Έτσι, ευνοείται και προτρέπεται μόνο η αγορά από pet shops, ή δεν ξέρω από ποιους άλλους διαύλους, που επειδή είναι δίαυλοι με σκοπό το κέρδος τα ζώα κατά κανόνα κακοποιούνται και ταλαιπωρούνται. Πρέπει να επιτρέπεται, να δίνονται δωρεάν και να υιοθετούνται ζώα, έτσι απλά χωρίς καμμία υποχρέωση από το κράτος, γιατί πολλοί λίγοι άνθρωποι και μάλιστα στις σημερινές συνθήκες θα περιθάλψουν ζώα αν αυτό τους κοστίζει σε χρήματα και σε ταλαιπωρία γραφειοκρατίας. Τέλος πάντων, αυτή είναι η αντίληψη που πίσω από τις λέξεις λέει ότι θέλει να ευνοεί συγκεκριμένα κέρδη από τη μια και από την άλλη θέλει το κράτος να κανονίζει τον τρόπο με τον οποίο ζούμε και να ελέγχει τη συμπεριφορά των ανθρώπων. Δεν είναι αυτή η λύση στα ζητήματα. Δεν είναι ύποπτοι οι άνθρωποι που έχουν καλές σχέσεις και φροντίζουν τα ζώα. 
Στην παράγραφο 1 του άρθρου 6, όσον αφορά στην υποχρέωση έκδοσης άδειας και εμπορίας ζώων συντροφιάς, θα πρέπει να ισχύει σε κάθε περίπτωση όταν εκτρέφονται σκύλοι αναπαραγωγής. Να απαλειφθεί δηλαδή ο αριθμητικός προσδιορισμός «περισσότερα από δυο». Αλλιώς αυτή η διάταξη εύκολα καταστρατηγείται. Γνωρίζουμε ότι στην πράξη συμβαίνει πολύ συχνά αυτό με τους παράνομους μικρούς εκτροφείς που επιμερίζουν την ιδιοκτησία σε περισσότερα άτομα, συνήθως της ευρύτερης οικογένειάς τους, με αποτέλεσμα ο καθένας ξεχωριστά να μη χρειάζεται άδεια αλλά στην πραγματικότητα να εκτρέφονται στο πλαίσιο κοινού κύκλου δραστηριοτήτων περισσότεροι των δυο σκύλων αναπαραγωγής. 
Στο άρθρο 7 στο σημείο που λέει «απαγορεύεται η συμμετοχή ακρωτηριασμένων ζώων σε κάθε είδους εκθέσεις» να προστεθεί «και παντός είδους εκδηλώσεις».
Για το άρθρο 8 έχει γίνει πολύ μεγάλη συζήτηση. Εδώ παραμένει ακατανόητα η δυνατότητα περιορισμού από ένα ιδιωτικό συμφωνητικό από τον κανονισμό της πολυκατοικίας του ανωτέρου αριθμού ζώων ανά διαμέρισμα, την ίδια στιγμή που σωστά ορίζεται πως τυχόν διάταξη του κανονισμού που το απαγορεύει πλήρως, πάσχει ακυρότητας. Δηλαδή, ερμηνεύοντας το νόμο καταλήγουμε, ότι σε μια πολυκατοικία που ο κανονισμός απαγορεύει τα ζώα, η διατήρησή τους είναι ελεύθερη εφόσον πάντα τηρούνται οι κανόνες ευζωίας, υγιεινής, κ.λπ., ενώ σε μια που τα επιτρέπει μπορεί να τα περιορίσει σε δύο ανά διαμέρισμα. Αυτή η διάταξη πρέπει να απαληφθεί. Δεν προσφέρει τίποτα, διότι η ευζωία -και το είπαμε και πάρα πολλές φορές και ακούστηκε και από διάφορους συναδέλφους- ουσιαστικά δεν εξαρτάται από τον αριθμό, αλλά από τις συνθήκες. Σε περίπτωση που δεν πληρούνται συγκεκριμένες προϋποθέσεις αρκεί η επίκληση του Aστικού μας Kώδικα και λύνεται το ζήτημα ανεξαρτήτως αριθμού ζώων που φιλοξενούνται σε ένα διαμέρισμα.
Τέλος, δεν πρέπει να ξεχνάμε ότι πολλές φορές τα μέλη και οι εθελοντές των φιλοζωικών σωματείων λόγω της έλλειψης ή της ανεπαρκούς υποδομής των δήμων αναγκάζονται να περιθάλπουν τραυματισμένα αδέσποτα και νεογέννητα. Θα καλούνται να πληρώσουν πρόστιμο για τα επιπλέον ζώα, τα οποία περιποιούνται;
Στο άρθρο 9, στο σημείο που αναφέρεται για την ευθανασία, θα πρέπει να αναφέρεται ότι το πρόβλημα θα διαπιστώνεται συγκεκριμένα και γραπτώς από κτηνίατρο όταν πρόκειται για αδέσποτο και μετά θα γίνεται -δεν θυμάμαι αν το έχετε βάλει- ιατρική πράξη, έτσι ώστε να μπορεί ο πολίτης που ενδιαφέρεται να ελέγξει τι έγινε με το ζώο. Στην παράγραφο 11, ορίζεται πως οι εθελοντές αλλοδαποί κτηνίατροι οφείλουν να ενεργούν υπό την εποπτεία κτηνιάτρου που έχει πιστοποιηθεί. Αυτή η διάταξη, όπως έχουμε ξαναπεί, δημιουργεί προβλήματα, γιατί στην πλειοψηφία τους οι Έλληνες πιστοποιημένοι κτηνίατροι δεν φαίνονται πρόθυμοι να συνεργαστούν με εθελοντές ευρωπαίους κτηνιάτρους. Άρα, δεν θα γίνεται και η δουλειά, οπότε επί της ουσίας υπονομεύεται από την αρχή αυτό που υποτίθεται ότι θέλετε να νομοθετήσετε. Μπορεί αντιθέτως να οριστεί υποχρέωση συνεργασίας με αρμόδιο υπάλληλο του δήμου που έχει την αρμοδιότητα. Θεωρούμε πως θα είναι πιο λειτουργική έτσι η διάταξη.
Στην παράγραφο 14, πιστεύουμε ότι για την υπόθεση των καταφυγίων πρέπει να χρηματοδοτούνται μόνο οι δήμοι. Δεν γίνεται δημόσιο χρήμα να πηγαίνει σε ιδιωτικούς φορείς χωρίς να μας λέει ο νόμος κάτι παραπάνω γι’ αυτήν την πρόταση. 
Άρθρα 12 και 13. Εδώ μπορούμε να πούμε, κύριε Υπουργέ -και το είπαμε και στην επιτροπή- ένα «ουφ» για την απαγόρευση της χρησιμοποίησης των ζώων σε θεάματα και τσίρκο έστω και το 2012. Θα πρέπει, όμως, κάποια στιγμή να νομοθετηθεί η απαγόρευση πώλησης ζώων συντροφιάς από τα pet shops, όπως γίνεται σε πολλές χώρες της Ευρωπαϊκής Ένωσης και να απαληφθεί η εξαίρεση που εισάγει το άρθρο 13.
Στο άρθρο 15, η αρμόδια αρχή που αναφέρεται στην παράγραφο 2 του άρθρου πρέπει να υποχρεούται -σας το είπαμε και στην επιτροπή- και όχι μόνο να δικαιούται να κάνει έλεγχο στα τσίρκα και στις δημόσιες εκδηλώσεις.
Άρθρο 16. Επιβάλλεται να προστεθούν στην έννοια της κακοποίησης η εγκατάλειψη και η παραβίαση των κανόνων ευζωίας των ζώων, να θεωρείται κακοποίηση η εκπαίδευση των ζώων με πνίχτες και γενικότερα η άσκηση βίας κατά την εκπαίδευση. 
Καλώς, κύριε Υπουργέ, μπήκε το ζήτημα του διαδικτύου, διότι είναι ανατριχιαστικά πραγματικά αυτά που διακινούνται. Το είπαν και διάφοροι συνάδελφοι χθες, ότι είστε γνώστης του ζητήματος και πως ενημερωθήκατε και εσείς όπως και εμείς από τους ανθρώπους που ασχολούνται με αυτά τα θέματα. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα ένα λεπτό, ακόμα, κύριε Πρόεδρε.
Πρέπει παρ’όλα αυτά να προστεθεί στο αξιόποινο και η απεικόνιση βασανισμού, συντριβής και θανάτου ζώων, τα λεγόμενα crash videos που αποτελούν συγκεκριμένη κατηγορία.
Άρθρο 18. Πιστεύουμε ακράδαντα, αγαπητοί συνάδελφοι και αγαπητή συναδέλφισσα, πως τα ζητήματα διευθετούνται με την παιδεία και την ενημέρωση. Κανένα άλλο μέτρο δεν πρόκειται να είναι αποτελεσματικό αν δεν αλλάξουν αντιλήψεις και πρακτικές στην κοινωνία, κυρίως μέσα από τα σχολεία, με ενημερωτικά φυλλάδια πόρτα – πόρτα θα μπορούσε ακόμα να γίνει μια πολύ μεγάλη καμπάνια για τα ζητήματα αυτά.
Άρθρο 21. Διαφωνούμε παντελώς με τα πρόστιμα και την ηλεκτρονική σήμανση των ζώων που έχουμε σπίτι μας για λόγους που είπαμε, όπως και για την ποινικοποίηση των ανθρώπων που περιθάλπουν ένα ζώο και βάζουν μια αγγελία ή μια ανακοίνωση για να βρουν γονιό. Είναι θλιβερό μέτρο, στο οποίο αναφερθήκαμε και χθες.
Κλείνω με το άρθρο 22. Στην παράγραφο 5, που λέει ότι δημιουργούνται καταφύγια στους δήμους εντός δύο χρόνων -το είπαμε και στην επιτροπή, κύριε Υπουργέ- να οριστούν πιο συγκεκριμένες πρωτοβουλίες και υπεύθυνοι ώστε να μην μείνει κενό γράμμα, να υποχρεωθούν κατά κάποιο τρόπο οι δήμοι με χρηματοδότηση από το Υπουργείο να βρουν έκταση και να διασφαλίσουν συνθήκες ευζωίας στα ζώα.
Σαν γενική παρατήρηση, κυρίες και κύριοι συνάδελφοι, να πω ξανά ότι τα πραγματικά προβλήματα δεν αντιμετωπίζονται με το νομοσχέδιο, αντιθέτως τιμωρούνται όσοι αγαπούν, φροντίζουν και υιοθετούν ζώα, έξω από εμπορικά κυκλώματα. Αν δεν ξεφύγουμε από την κατασταλτική λογική απέναντι στους πολίτες, δεν θα λύσουμε κανένα ζήτημα.
Σε αυτήν τη χώρα έχουμε φτάσει στο σημείο να ενοχλείται η εξουσία από τους ανθρώπους που έχουν εισόδημα από τη δουλειά τους, που έχουν δικαιώματα, που έχουν γνώση, που έχουν αξιοπρέπεια, που αγαπούν τα ζώα.
Κύριε Υπουργέ, έχετε διαβάσει το «Ηλεκτρικό πρόβατο» του <a href="http://www.protoporia.gr/author_info.php/authors_id/908191?osCsid=1c9mrt4iq5gkrh9soa6a1aoqr3">Φίλιπ Ντικ</a> , όπου η γη είναι στα όρια της εγκατάλειψης και ο ήρωας του μυθιστορήματος έχει τη δική του προσωπική αγωνία, την επιθυμία για την κατοχή ενός αληθινού ζώου; Το ηλεκτρικό του πρόβατο, μια σχεδόν τέλεια απομίμηση αληθινού, τον καταθλίβει και τον απαξιώνει. Είναι ο αιώνας που η κοινωνική διάκριση έχει να κάνει με την κατοχή ενός αληθινού ζώου. Διαβάστε το, λοιπόν, κύριε Υπουργέ, διότι δεν φταίμε εμείς που τελευταία κάθε νομοθέτημα μας παραπέμπει σε μυθιστορήματα επιστημονικής φαντασίας. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε την κ. Ηρώ Διώτη. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα οκτώ μαθητές και μαθήτριες και δύο εκπαιδευτικοί από το 5ο και 10ο Δημοτικό Σχολείο Αγίων Αναργύρων, το 1ο τμήμα.
Η Βουλή τους καλωσορίζει.
(Χειροκροτήματα απ’ όλες τις πτέρυγες)
Το λόγο έχει η εισηγήτρια της Νέας Δημοκρατίας, κ. Φωτεινή Πιπιλή.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ευχαριστώ, κύριε Πρόεδρε.
 Χαίρομαι πάρα πολύ που μας παρακολουθούν σε αυτή την πολύ ενδιαφέρουσα συζήτηση για τις τρυφερές ηλικίες που είναι στα θεωρεία, τα παιδιά που είναι οι πραγματικοί υποστηρικτές οποιασδήποτε προσπάθειας διάσωσης του περιβάλλοντος και κυρίως που ακούν για την αγάπη και το σεβασμό που πρέπει να δείχνουν οι γονείς τους, οι παππούδες τους στα ζώα.
Κύριε Πρόεδρε, επειδή ακούστηκαν κατά τη διάρκεια των επιτροπών, αλλά και στη συζήτηση στην Ολομέλεια πράγματα ακραία και κυρίως αναπόδεικτα -χωρίς αυτό να σημαίνει ότι δεν υπάρχουν κάποια ίχνη ή γεγονότα λαθρεμπορίες- θέλω να σας καταθέσω την επίσημη απάντηση της Γενικής Διεύθυνσης Περιβάλλοντος της Ευρωπαϊκής Επιτροπής στις 31 Μαΐου 2011 σε σχετική ερώτηση της Πανελλήνιας Φιλοζωϊκής Ομοσπονδίας που κατατέθηκε στην Ευρωπαϊκή Ένωση στις 2 Φεβρουαρίου 2011, όπου ερωτά η Πανελλήνια Φιλοζωϊκή Ομοσπονδία αν η Ευρωπαϊκή αρμόδια επιτροπή έχει διαπιστώσει όλη αυτήν την περιρρέουσα κατακραυγή εναντίον φιλοζωϊκών οργανώσεων στην Ελλάδα, ότι περισυλλέγουν αδέσποτα ζώα, τα μεταφέρουν λαθραία ειδικά στη Γερμανία για να γίνουν ή σκυλοτροφές –λουκάνικα, δηλαδή, για σκύλους- τα ίδια τα αδέσποτα ή για να χρησιμοποιηθούν σε πειράματα. 
Επειδή κάποια στιγμή στην Ελλάδα δεν πρέπει «να βγάζουμε τα ματάκια μας» μόνοι μας και να δημιουργείται μονίμως μια αρνητική εικόνα, γιατί δεν είμαστε όλοι οι Έλληνες έτσι, καταθέτω στα Πρακτικά της Βουλής και την ερώτηση της Πανελλήνιας Φιλοζωϊκής Ομοσπονδίας και την απάντηση της Ευρωπαϊκής Επιτροπής που είπε αυτά που είπε: Ότι δεν υπάρχουν στην Ευρώπη τέτοιου είδους πιθανότητες και ότι δεν υπάρχει περίπτωση αδέσποτο ζώο από την Ελλάδα ή από άλλη χώρα ειδικά στη Γερμανία να γίνει λουκάνικο και σκυλοτροφή. Από εκεί και πέρα την ευθύνη έχει η Ευρωπαϊκή Επιτροπή που απάντησε έτσι. 
(Στο σημείο αυτό η Βουλευτής κ. Φωτεινή Πιπιλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Εγώ, κύριε Υπουργέ, σας είπα από την αρχή, επειδή μπορεί κάποιοι να με αποκαλούν –και με έλεγαν παλιά- επίσης γραφική, γιατί γεννήθηκα και μεγάλωσα με ζώα αδέσποτα, με ζώα ράτσας και περιποιούμαι σαν την «τρελή» τα αδέσποτα, όπως κάνουν πάρα πολλοί Έλληνες, ότι αυτό το νομοσχέδιο, ενώ στην αρχή είχε ένα πάρα πολύ θετικό μήνυμα πολιτισμικής κατεύθυνσης, που πρέπει κυρίως να έχει ο κάθε καινούριος νόμος, σας είπα και σας παρακάλεσα αυτό το νομοσχέδιο να μην είναι τόσο πολύπλοκο, τόσο πολυσέλιδο, με τόσες διατάξεις, με τόσες ποινές. Διότι στο τέλος φοβάμαι ότι θα έχει αρνητική επίπτωση στο καθημερινό αδέσποτο ή σε ένα παιδί που θα μαζέψει μια γατούλα, οπότε η μητέρα του, αν έχει πάρει είδηση όλες αυτές τις πολύ αυστηρές προδιαγραφές, πιθανόν να οδηγηθούμε σε άλλο αποτέλεσμα. 
Ξεκινάω με την παράγραφο β του άρθρου 1. Ενώ ορίζεται ορθώς τι σημαίνει ευζωία, από την άλλη είναι καθαρά υποκριτικό το γεγονός ότι από τους όρους ευζωίας εξαιρούνται πεισματικά οι σκύλοι φύλαξης ποιμνίων, οι οποίοι σας έχουμε αποδείξει με επίσημα στοιχεία, φωτογραφίες και καταγγελίες, ότι παρουσιάζουν μεγάλο πρόβλημα με κακοποίηση εις βάρος τους.
Στο άρθρο 4, παράγραφος 2, λέτε ότι οι απαιτήσεις για την ηλεκτρονική σήμανση θα πρέπει να είναι και για γάτες και για σκύλους. Σας έχω πει ότι επειδή έτσι και αλλιώς δίνουμε πολύ μεγάλο βάρος στους αδύναμους και ανίκανους ενίοτε δήμους, μη βάλετε υποχρεωτική σήμανση στις αδέσποτες γάτες, γιατί οι γάτες δεν πιάνονται, δεν είναι σαν το σκυλί. Άρα, φοβάμαι και το λέω από το Βήμα της Βουλής, ότι επειδή δεν θα μπορούν τα συνεργεία του δήμου να μαζεύουν αδέσποτες γάτες, θα έχουμε επανάληψη της τραγωδίας στο Ζάππειο και στον Εθνικό Κήπο, που λόγω Ολυμπιακών Αγώνων έπρεπε να «συλληφθούν» οι αδέσποτες γάτες και ότι λόγω αδυναμίας -σας υπενθυμίζω- γίναμε πρωτοσέλιδα στις εφημερίδες και στα ΜΜΕ του εξωτερικού. Πήγαν κάποιοι, τους έριξαν φόλα και έτσι λύθηκε το θέμα. Δεν το δεχθήκατε. Ό,τι σας έχουμε ζητήσει, δεν το συζητάτε καν. Αυτό, βεβαίως, σημαίνει ότι τις διατάξεις δεν τις ψηφίζουμε.
Επίσης, επιμένετε να εξαιρεθούν τα σκυλιά των κοπαδιών. Σας έδωσα την πρόταση. Κατανοώ ότι ο κτηνοτρόφος δεν μπορεί να τρέχει στα Τρίκαλα, στα Γρεβενά να πηγαίνει σε κτηνίατρο το ζώο. Όταν, όμως, υπάρχουν οι δημόσιοι κτηνίατροι ή οι ιδιωτικοί που πηγαίνουν γενικά για την ευζωία των κοπαδιών, δεν είναι τίποτα να τους βάλουν τη σήμανση. Δεν έχουν πέντε ευρώ οι αγρότες; Να το δεχτώ ότι δεν έχουν πέντε ευρώ οι αγρότες. Κάθε νομός έχει ενεργά φιλοζωικά σωματεία. Δεν είναι καθόλου πρόβλημα -πιστέψτε με- τα φιλοζωικά σωματεία του νομού να συγκεντρώσουν τα χρήματα, να δώσουν σε ένα δημόσιο κτηνίατρο τα τσιπάκια, να πάρει ο κτηνίατρος όποτε πάει να ξεγεννήσει την καλή μας προβατίνα να σημάνει το σκυλί, διότι αν το σκυλί δεν είναι σημασμένο και έχει λύσσα, να δω πού θα το βρείτε. Αν το σκυλί το κλέψει το καλό ποιμενικό και δεν έχει σήμανση, θα κλαίει ο κτηνοτρόφος και θα χτυπιέται για ένα νόμο, που για λόγους που γνωρίζετε καλύτερα από μένα, εσείς τον εξαιρέσατε. 
Επίσης, στο άρθρο 5, παράγραφος 7, σας παρακάλεσα, οτιδήποτε έχει να κάνει με αγορά ή υιοθέτηση ή αγγελία στην εφημερίδα, να μην το ποινικοποιείτε, ότι δημιουργείτε πρόβλημα στον καθημερινό φιλόζωο.
Για την εκτροφή των σκύλων αναπαραγωγής, το είπε και η κ. Διώτη και συμφωνώ απόλυτα, ότι δηλαδή μια οικογένεια με ξεχωριστό όνομα μπορεί να έχει από δύο εξαιρετικής ράτσας σκυλιά και νόμιμα να τα πουλάει.
Μετά έρχεται αυτό το «τρελό» για το άρθρο 8 παράγραφος 1, που ξαφνικά ξανανοίγει θέμα κανονισμού για το πόσα ζώα μπορεί να έχει. Είναι λογικό; Δεν μπορείς στα εκατό τετραγωνικά να έχεις δύο γαϊδούρια, ένα σκυλί, μια γάτα. Μπορείς δηλαδή να έχεις πέντε φίδια, μπορείς να έχεις οκτώ κουνέλια, αλλά δεν μπορείς να έχεις δύο γατούλες;
Μετά, βάζετε στους δήμους πολύ μεγάλο βάρος. Προσωπικά, πιστεύω -οι δήμοι δεν είναι οι δήμοι Βερσαλλιών και Παρισίων- ότι έπρεπε σταδιακά να έχετε ένα χρόνο προσαρμογής. Φοβάμαι ότι δεν θα γίνει τίποτα.
Να θυμίσω, επίσης, επειδή πολλά ακούστηκαν γενικά για τους φιλόζωους, την προσφορά του Ισμαηλίτη Πρίγκιπα Σαντρουντίν Αγά Χάν, του αείμνηστου, ο οποίος με την Ελληνίδα σύζυγό του Πριγκίπισσα Κατερίνη Μπερκέτη Αγά Χαν -ζάμπλουτη Αγά Χαν οικογένεια- έφτιαξαν στην Πάτμο ένα πρότυπο παγκοσμίως κέντρο καταφυγίου για τα εγκαταλειμμένα και κακοποιημένα γαϊδούρια. Και είναι μεγάλη τιμή για το νησί της Πάτμου -και το διαφημίζει στην ιστοσελίδα- που αυτό το ζευγάρι πριγκίπων, ζάπλουτων, αλλά γνωστών για τις περιβαλλοντικές τους ευαισθησίες, φρόντισε εδώ και πάρα πολλά χρόνια -πριν γίνει κανένα νομοσχέδιο- να οργανώσει καταφύγιο για τα αδέσποτα ή τα κακοποιημένα και γερασμένα γαϊδούρια.
Αυτό θέλω να το πω, γιατί οφείλουμε να δείχνουμε και τη θετική πλευρά των Ελλήνων. Γιατί αν ακούσω μερικές «τρέλες», όπως άκουσα εδώ πέρα, θα πω ότι ειλικρινά κακοποιείται η χώρα μας. 
Επειδή δεν έχω άλλο χρόνο, καταψηφίζουμε όλες τις διατάξεις, μόνο και μόνο γιατί, ενώ σας προτείναμε με αντισταθμιστικά μέτρα, με επιχειρήματα, με λογική ως Νέα Δημοκρατία να αλλάξετε, να συνδιαλλαγούμε, αρνηθήκατε πεισματικά, που σημαίνει ότι εσείς κάνατε ένα νομοσχέδιο για τις υπηρεσίες του Υπουργείου Αγροτικής Ανάπτυξης. Και το κυριότερο -που θα το συζητήσουμε μετά τις εκλογές, γιατί θα αλλάξουν όλα αυτά- από πού και ως πού το Υπουργείο Αγροτικής Ανάπτυξης είναι υπεύθυνο για τη φιλοζωία; Το Υπουργείο Αγροτικής Ανάπτυξης είναι για τα παραγωγικά ζώα. Το Υπουργείο Περιβάλλοντος είναι για τα ζώα συντροφιάς.
Εξαιρέσατε -και όχι τυχαία- αυτό που υπήρχε από την αρχή στο νόμο, ότι το Υπουργείο Αγροτικής Ανάπτυξης από κοινού με το Υπουργείο Πολιτισμού, το Υπουργείο Παιδείας και το Υπουργείο Περιβάλλοντος, όπως σας πρότεινα, θα έχει την ευθύνη για τα επιμορφωτικά σεμινάρια ή προγράμματα στα σχολεία.
Δηλαδή, συγγνώμη, ο κτηνίατρος που ξεγεννάει προβατίνες μπορεί να πάει στο σχολείο χωρίς το Υπουργείο Παιδείας ή το Υπουργείο Πολιτισμού και να αναπτύξει θέματα παιδείας για τη φιλοζωία; Μην είμαστε τόσο συντεχνιακοί. Αρκετά έχουμε δει σε αυτή τη Βουλή με τις συντεχνίες που οδήγησαν και την Ελλάδα, από τη συντεχνιακή λογική, στη σημερινή καταστροφή. Εγώ δεν ανήκω σε συντεχνία, παρ’ότι είμαι επαγγελματίας δημοσιογράφος.</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Πάντως, κυρία Πιπιλή, και το Υπουργείο Περιβάλλοντος και το Υπουργείο Αγροτικής Ανάπτυξης απαιτούν βουκολική προϋπηρεσία.
Σας ευχαριστούμε πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ο ειδικός αγορητής του Λαϊκού Ορθόδοξου Συναγερμού κ. Αθανάσιος Πλεύρης, έχει το λόγο.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Θα ήθελα να προσθέσω ότι την πρώτη τροπολογία την ψηφίζουμε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Τη δεύτερη;</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ τον Υπουργό και την εισηγήτρια ο διάλογος να διακοπεί πάραυτα. 
Ορίστε, κύριε Πλεύρη έχετε το λόγο για οκτώ λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Ευχαριστώ, κύριε Πρόεδρε.
Είναι σημαντικό το ότι συζητάμε τώρα και στα άρθρα γι’ αυτό το νομοσχέδιο, ώστε επιτέλους να υπάρξουν κάποιες ρυθμίσεις για να καλύπτεται η ευζωία των ζώων. 
Κατ’ αρχάς, για το άρθρο 1, κύριε Υπουργέ, πραγματικά κάνατε μια τομή στο κομμάτι της ευζωίας. Και για να μην δημιουργούνται παρεξηγήσεις, η ευζωία αφορά όλα τα ζώα είτε έχουν σήμανση είτε δεν έχουν σήμανση. Δηλαδή, ακόμα κι γι’ αυτά που δεν θα έχουν σημανθεί, θα πρέπει να τηρούνται οι όροι ευζωίας. Και το σημαντικό σε αυτό το άρθρο είναι ότι για πρώτη φορά γράφεται ότι η ευζωία αναφέρεται στο ότι δεν μπορεί τα ζώα να είναι μόνιμα δεμένα και δεν μπορούν να διαβιούν σε ακατάλληλες εγκαταστάσεις.
Έχω μια ένσταση στο άρθρο 1 στην παράγραφο στ’ και την είχαμε πει. Κατά την άποψή μας, θα πρέπει στην επικινδυνότητα του ζώου να μπει ο όρος «κατ’ επανάληψη». Βάζετε μία ασφαλιστική δικλίδα ότι η επικινδυνότητα θα κρίνεται από μια επιτροπή, ώστε να μην πηγαίνουν ζώα και να δηλώνονται επικίνδυνα και να οδηγούνται στο θάνατο, αλλά κατά την άποψή μας θα ήταν καλό να μπει και το «κατ’ επανάληψη».
Στα άρθρα 2 και 3 δεν έχουμε κάποια παρατήρηση. Πιστεύουμε ότι είναι στη σωστή κατεύθυνση.
Έρχομαι στο άρθρο 4. Στην προηγούμενη τοποθέτηση, κύριε Υπουργέ, παρακολούθησα μία αντινομία στη σκέψη. Ειπώθηκε εδώ ότι δεν πρέπει να εξαιρεθούν από τη νομοθεσία οι ποιμενικοί σκύλοι, οι σκύλοι ποιμνίων, αλλά με ποιο σκεπτικό; Ότι, αν εξαιρεθούν, δεν μπαίνουν στην ευζωία. Τελείως λανθασμένο. Είτε έχουν σημανθεί είτε δεν έχουν, στην ευζωία μπαίνουν. Έστω όμως ότι ισχύει αυτό το σκεπτικό. Σας ζητήθηκε όμως να εξαιρεθούν οι γάτες. Δηλαδή, ως προς το κομμάτι της προστασίας των σκύλων υποτίθεται ότι η σήμανση θα είναι κάτι παραπάνω. 
Κατά την άποψή μου, η σήμανση έχει να κάνει με άλλα πράγματα, όχι με το κομμάτι της προστασίας. Σίγουρα βοηθά την αποδεικτική διαδικασία. Αλλά, αν εξαιρεθούν όλες οι γάτες, κακοποίηση στις γάτες δεν έχουμε στην Ελλάδα; Έχουμε και πολύ μεγάλη. Συνεπώς, το σκεπτικό που αναπτύχθηκε έχει μεταξύ του αντινομία. Ή λες «θέλω να εξαιρεθούν οι γάτες και να εξαιρεθούν αναφορικά με τους σκύλους όσοι είναι δύσκολοι να σημανθούν», διότι αυτό είναι το σκεπτικό το δικό σας με τα σκυλιά του ποιμνίου ή αλλιώς, άμα είναι να σημανθούν όλα, θα σημανθούν οι πάντες, θα σημανθούν και οι γάτες. Κατά την άποψή μας, λοιπόν, υπάρχει ένα λανθασμένο σκεπτικό. Εσείς κάνετε μια στάθμιση. Μπορώ να καταλάβω ότι ενδεχομένως θα υπάρξουν κάποιες ενστάσεις. Σε ένα πρώτο βήμα όμως, κρίνεται ότι πρέπει να υπάρχει μία εξαίρεση και προφανέστατα, εάν εφαρμοστεί ο νόμος, εάν λειτουργήσει, σε μια ενδεχόμενη τροποποίηση να μην υπάρχουν και αυτές οι εξαιρέσεις. 
Στο άρθρο 5 δεν υπάρχει κάποια παρατήρηση. Στο άρθρο 6 και πάλι διαφωνώ με αυτό που ειπώθηκε. Είναι σημαντικό ότι εδώ πέρα επανέρχεστε στην προηγούμενη διατύπωση να μην χρειάζεται άδεια εκτροφής, όταν έχουμε να κάνουμε με δύο τοκετούς. Και πάλι βλέπω μία αντινομία στο σκεπτικό. Από τη μία λέμε ότι δεν υπάρχει πουθενά εμπόριο και από την άλλη θα έχουμε άδεια εκτροφής για δύο τοκετούς. Δηλαδή αυτή η φοβία, η οποία υπάρχει στην ελληνική κοινωνία ότι όλοι κάνουν εμπόριο, σε ένα σημείο πρέπει να ξεπεραστεί. Έχει δηλαδή δύο θηλυκούς σκύλους κάποιος και θα πρέπει να έχει άδεια εκτροφής, αν θα γίνει ένας τοκετός το χρόνο. Εδώ, λοιπόν, κάνετε μία σωστή στάθμιση. Προφανέστατα δεν ευνοείται ούτε υποκρύπτεται εμπόριο, διότι εμπόριο δεν μπορεί να γίνει με δύο τοκετούς το χρόνο.
Στο άρθρο 7 για πρώτη φορά μπαίνει εδώ η απαγόρευση συμμετοχής ακρωτηριασμένου ζώου σε εκθέσεις. Μάλιστα, ήμουν υπέρμαχος αυτής της διάταξης και στις συζητήσεις που είχα κάνει και με τους προηγούμενους Υπουργούς και μέσα στο Υπουργείο και τη δέχθηκαν. Ακούω την ένσταση, η οποία έχει αναπτυχθεί, τι γίνεται με τα ζώα που αυτήν τη στιγμή έχουν ακρωτηριαστεί και επειδή δεν έχουν συμμετάσχει σε έκθεση, γιατί είναι μικρής ηλικίας, δεν μπορούν να πάρουν το πιστοποιητικό ότι είναι καθαρόαιμα ζώα. Φρόντισα να μάθω τη διαδικασία και μου είπαν ότι συνήθως στα δύο έτη γίνονται αυτές οι εκθέσεις, προκειμένου ένα ζώο να μπορέσει να πιστοποιηθεί ότι είναι καθαρόαιμο. Εάν είναι απόλυτη αυτή η απαγόρευση, καταδικάζει κάποια ζώα που πριν το νόμο είχαν οδηγηθεί σε αυτήν τη διαδικασία. Ίσως, κύριε Υπουργέ, χωρίς τροποποίηση στο νόμο -γιατί φοβάμαι ότι η τροποποίηση μπορεί να ανοίξει κάποια παράθυρα- ίσως με μία δήλωσή σας εδώ, απλώς θα μπορούσε να αναφερθεί ότι αυτή η ρήτρα αφορά τα ζώα, στα οποία από εδώ και στο εξής έχουμε τους ακρωτηριασμούς. Ίσως δηλαδή να δοθεί ένα έναυσμα ερμηνείας, ώστε να μην καταδικαστούν. Όμως, καλό είναι να μην μπει στο νόμο, για να μην αφήσουμε παραθυράκια, ίσως απλώς να πρέπει να γίνει μία τέτοια δήλωση. 
Για τη διατήρηση ζώων συντροφιάς σε κατοικίες, εγώ ήμουν της άποψης -και εδώ ακριβώς έρχεται μία σύνθεση- της απόλυτης ελευθερίας. Απευθύνομαι κυρίως στα σωματεία που ήρθαν, αλλά και σε φωνές που ακούστηκαν εδώ, λέγοντας ότι δεν μπορούμε να επιβάλλουμε σώνει και καλά τη δική μας άποψη. Το Υπουργείο, λοιπόν, κάνει μία στάθμιση. Η στάθμιση είναι όταν έχουμε να κάνουμε με μονοκατοικίες. Τότε είναι απεριόριστος ο αριθμός, γιατί ερχόταν κόσμος και έλεγε να μην είναι ούτε εκεί απεριόριστος ο αριθμός, υπό το φόβο ότι μπορεί να υπάρξει εμπορία. 
Υπήρξαν άλλες φιλοζωικές που έλεγαν να είναι παντού ελεύθερο. Εγώ ασπάζομαι αυτήν τη θέση. Αντιλαμβάνομαι, όμως, τη στάθμιση που κάνει το Υπουργείο, το οποίο κάνει μία λελογισμένη στάθμιση. Λέει ότι στις ιδιοκτησίες, τις μονοκατοικίες μπορεί να είναι ελεύθερο. Στις πολυκατοικίες κατ’αρχάς είναι ελεύθερο και ο κανονισμός δύναται να κάνει απαγόρευση. Αν κάνει απαγόρευση, όμως, τουλάχιστον να επιτρέπονται δύο ζώα συντροφιάς ανά διαμέρισμα. Είναι ένας εύλογος αριθμός. 
Δίνει και μία περαιτέρω διέξοδο, ότι ακόμα και στους κοινόχρηστους χώρους που υπάρχει απαγόρευση, αν υπάρχει ομοφωνία των ενοίκων της πολυκατοικίας, θα μπορούν να κυκλοφορούν και σ’ αυτούς τους χώρους. Πρόκειται, λοιπόν, για μία σωστή στάθμιση. 
Για το άρθρο 9, κύριε Υπουργέ, έγινε πολύ μεγάλη κουβέντα. Εγώ θα επιμείνω και εξαιτίας του γεγονότος ότι έχω ασχοληθεί και με το κίνημα της φιλοζωίας και έχω δει τις δυνατότητες των δήμων. Πρέπει τα φιλοζωικά σωματεία να μπορούν να υιοθετούν. Πράγματι, σε μία κοινωνία όπου το κράτος θα λειτουργούσε τέλεια, ο εθελοντισμός θα έπρεπε να ήταν απλώς επικουρικός. Στο ελληνικό, όμως, κράτος και ειδικά στο κομμάτι της περισυλλογής αδεσπότων, που οι περισσότεροι δήμοι το βλέπουν ως ένα βάρος και ανακουφίζονται όταν υπάρχουν σωματεία, θα πρέπει να δίνεται αυτή η δυνατότητα. 
Σωστά επιμένετε, παρά τις αντιδράσεις που υπάρχουν, να μπορούν τα φιλοζωικά σωματεία να υιοθετήσουν. Η άποψή μου είναι ότι ακόμη και σ’ αυτούς που φοβούνται, η υιοθέτηση από τα φιλοζωικά σωματεία δίνει τη δυνατότητα να ελέγχονται αυτά τα σωματεία, γιατί έτσι θα ξέρουμε πού βρίσκονται τα ζώα και ανά πάσα στιγμή θα μπορούμε να κάνουμε έλεγχο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα κάνω μία παρένθεση δύο λεπτών, κύριε Πρόεδρε, σας ευχαριστώ πολύ. 
Στο άρθρο 10, για πρώτη φορά μπαίνουν αυστηρές προϋποθέσεις μετακίνησης του κανονισμού και στο εσωτερικό της χώρας. Το άρθρο 11 είναι σωστό. Καλό θα ήταν να μπει και εκεί μία επισήμανση ότι επιτρέπεται η σίτιση αδεσπότων από ιδιώτες, αν πληρούνται οι όροι της υγιεινής.
Τώρα, θα αναφερθώ στην κακοποίηση. Κύριε Υπουργέ, επιμένω ότι δεχτήκατε το σωστό αίτημα και περιλάβαμε όλους τους όρους της κακοποίησης, ακόμα και αυτό το stop crush, τη διακίνηση βιντεοταινιών με κακοποιήσεις ζώων. Είναι σημαντικό, γιατί υπάρχουν άλλα ευρωπαϊκά κράτη που δεν έχουν νομοθετήσει ακόμη για το stop crush. Αυτό που κάνει το Ελληνικό Κοινοβούλιο είναι μία τομή. Πηγαίνει ένα βήμα παραπάνω και ποινικοποιεί ακόμη και την προβολή εικόνων κακοποίησης ζώων. 
Κύριε Υπουργέ, κάποιοι προσπαθούν να δημιουργήσουν ένα κλίμα τελείως παράλογο στο άρθρο 18 και υπονοούν ότι δεν θέλετε να έχετε συνεργασία. Να το ξεκαθαρίσουμε, όταν λέμε «άλλους φορείς», προφανέστατα εννοείτε και τα Υπουργεία.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Όλα.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Αν τώρα κάποιοι δεν μπορούν να το καταλάβουν, θα μπορούσατε να πείτε «σε συνεργασία με άλλα Υπουργεία και άλλους φορείς», αν δηλαδή το φοβούνται τόσο πολύ και λένε ότι βλέπετε τα πράγματα συντεχνιακά, για να ευνοήσετε κάποιους. 
Εγώ ήμουν από τους πρώτους που είπα ότι κακώς το θέμα των ζώων συντροφιάς βρίσκεται στην αρμοδιότητα του Υπουργείου Αγροτικής Ανάπτυξης. Θα έπρεπε να ανήκει σε άλλο Υπουργείο. Επειδή συνδέεται με τους κτηνιάτρους, εκτιμάται ότι πρέπει να ανήκει στο Υπουργείο Αγροτικής Ανάπτυξης. Εγώ πιστεύω ότι σε ένα επόμενο στάδιο ο νομοθέτης θα αποφασίσει να δώσει αυτή την αρμοδιότητα σε άλλα Υπουργεία. 
Όσον αφορά τις ποινικές κυρώσεις, αυτά που αναφέρονται είναι σωστά. Ποινικοποιείται πλέον αυστηρά η κακοποίηση ζώων. Αυτή και μόνο η διάταξη θα έπρεπε να ψηφιστεί απ’ όλους!
Ακούω από κάποιο κόμμα ότι θα καταψηφίσει όλες τις διατάξεις, όπως θα καταψηφίσει και τη διάταξη όπου η ποινή των έξι μηνών γίνεται πέντε χρόνια. Αυτοί που θα καταψηφίσουν αυτή τη διάταξη θέλουν, αυτούς που γδέρνουν, που ακρωτηριάζουν, που καίνε σκύλους, να μην τιμωρούνται με βαρύ πλημμέλημα -όπως το κάνει τώρα ο νομοθέτης- αλλά με ένα πταίσμα; Γιατί οι έξι μήνες πλέον θεωρούνται πταίσμα. Επιλέγουν δηλαδή κάποιοι –στη λογική της στείρας πολιτικής αντιπαράθεσης- να μείνει το νομικό πλαίσιο, που λέει ότι αυτός που ακρωτηριάζει σκύλο θα τιμωρείται με την ποινή των έξι μηνών και όχι πέντε χρόνων. 
Μία παρατήρηση ακόμη θα ήθελα να κάνω, κύριε Υπουργέ, και θα κλείσω με αυτήν, γιατί στα άλλα άρθρα δεν έχω κάποια άλλη παρατήρηση. 
Στο άρθρο 1 προσθέσατε σε παρένθεση το άρθρο 6 παράγραφος 1 και 10 παράγραφος 1, προκειμένου...</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Στο άρθρο 20 είναι.</Speech> 
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Το προσθέσατε στο άρθρο 20 παράγραφος 6, προκειμένου να καλύψετε και το κομμάτι της μετακίνησης. Εκεί πρέπει να προσέξουμε το εξής. Και πρέπει, πάλι χωρίς διόρθωση στο νόμο, να γίνει μία ερμηνεία εδώ, ότι ποινικό αδίκημα δεν κάνουμε την παράνομη μετακίνηση, η οποία δεν συνδέεται με εμπορικό σκοπό. Δηλαδή αν κάποιος πάρει το σκύλο του και δεν έχει το διαβατήριο -διότι η συγκεκριμένη οδηγία λέει ότι πρέπει να έχει το διαβατήριο- προφανώς δεν είναι πρόθεση του νομοθέτη να ποινικοποιήσει την απλή παράνομη μετακίνηση. Ποινικοποιούμε την παράνομη μεταφορά -και γι’ αυτό κάνετε την αναφορά στο άρθρο 10 παράγραφος 1- όταν αυτή συνδέεται με εμπόριο. Είναι μία ερμηνεία που πιστεύω ότι πρέπει να κάνετε, για να μην δημιουργηθούν παρεξηγήσεις στα δικαστήρια. 
Κύριοι συνάδελφοι, ολοκληρώνοντας θα ήθελα να πω ότι ψηφίζουμε όλα τα άρθρα και πιστεύουμε ότι αυτό το νομοσχέδιο θα είναι μια βάση, προκειμένου επιτέλους τα ζώα να τύχουν της προστασίας της οποίας πρέπει στην ελληνική κοινωνία. 
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε τον κ. Πλεύρη. 
Κύριε Πρωτόπαπα, επειδή ο κύριος Υπουργός ζητά το λόγο για να κάνει κάποιες νομοτεχνικές διορθώσεις, θα έλεγα να προηγηθεί. 
Ορίστε, κύριε Υπουργέ, έχετε το λόγο. Νομίζω ότι ο κ. Πλεύρης είναι πολύ φίλος σας.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Ναι, κι έκανε μεγάλο αγώνα. 
Κύριε Πρόεδρε, πήρα το λόγο για να καταθέσω κάποιες νομοτεχνικές βελτιώσεις, αλλά μου δίνεται η ευκαιρία για δύο δευτερόλεπτα να πω στον εκλεκτό συνάδελφο κ. Πλεύρη, που έκανε κι αυτός έναν πολύ μεγάλο αγώνα για την συγκρότηση του παρόντος σχεδίου νόμου, το εξής σε σχέση με την τελευταία του παρατήρηση περί μετακινήσεων. Πρέπει να λάβετε υπόψη σας, αγαπητέ συνάδελφε, ότι υπάρχει ένα όριο πέντε ζώων κατά τη μετακίνηση. Όταν είναι πάνω από πέντε ζώα, τότε κινούμαστε στην κατεύθυνση της εμπορίας, με βάση τα κοινοτικά στάνταρντ. Αν είναι κάτω από πέντε, βεβαίως δεν εγείρεται τέτοιου είδους ζήτημα. 
Έρχομαι τώρα στις τροποποιήσεις του σχεδίου νόμου, που θα καταθέσω και για τους συναδέλφους. Ουσιαστικά είναι μία, κύριε Πρόεδρε. 
Στο άρθρο 16 δημιουργείται μία παράγραφος γ΄. Τα πρώτα εδάφια γίνονται 16 α΄, 16 β΄ και προστίθεται μία παράγραφος γ΄ στο άρθρο 16 που λέει: «γ. Σε περίπτωση τραυματισμού ζώου συντροφιάς σε τροχαίο ατύχημα, ο υπαίτιος της πράξης αυτής υποχρεούται να ειδοποιήσει άμεσα τον οικείο δήμο, προκειμένου να παρασχεθεί στο τραυματισμένο ζώο η απαραίτητη κτηνιατρική φροντίδα». 
Επίσης, στον Πίνακα των Διοικητικών Κυρώσεων και Προστίμων η παράβαση του όρου αυτού μπαίνει σ’ έναν νέο πίνακα, ως εγκατάλειψη τραυματισμένου ζώου μετά από τροχαίο ατύχημα, και τιμωρείται με διοικητικό πρόστιμο 300 ευρώ. 
Επιπλέον, αφομοιώνοντας μία παρατήρηση που έγινε από τον κ. Ιγνατιάδη, στην παράγραφο 4 του άρθρου 7 έχουμε μία αναδιατύπωση ως εξής: «Η στείρωση του ζώου, καθώς και κάθε άλλη κτηνιατρική πράξη με θεραπευτικό σκοπό, δεν θεωρείται ακρωτηριασμός». 
Τα καταθέτω στα Πρακτικά. 
(Στο σημείο αυτό ο Υφυπουργός Αγροτικής Ανάπτυξης και Τροφίμων, κ. Αστέριος Ροντούλης, καταθέτει για τα Πρακτικά τις προαναφερθείσες νομοτεχνικές βελτιώσεις-τροποποιήσεις, οι οποίες έχουν ως εξής:
(Να φωτογραφηθούν οι σελίδες 55 και 56)</Speech>
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ να διανεμηθούν στους συναδέλφους Βουλευτές. 
Θα σας παρακαλούσαμε, κύριε Υπουργέ, να ξαναδείτε την παρατήρηση του κ. Πλεύρη, να επιτρέπεται η σίτιση των αδέσποτων ζώων εφόσον τηρούνται οι κανόνες υγιεινής. 
Το λόγο έχει ο Κοινοβουλευτικός Εκπρόσωπος του ΠΑΣΟΚ κ. Χρήστος Πρωτόπαπας.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Πρόεδρε, θα ήθελα παρακαλώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Παρακαλώ να τηρηθεί η σειρά. Θα έχετε σε λίγο το λόγο, κυρία Πιπιλή. 
Ορίστε, κύριε Πρωτόπαπα, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, κύριε Υπουργέ, θα μου επιτρέψετε να αφιερώσω δύο λεπτά από την ομιλία μου στην απότιση φόρου τιμής σε έναν μεγάλο Έλληνα, το Θόδωρο Αγγελόπουλο, ο οποίος άφησε την τελευταία του πνοή χθες. 
Θέλω να τονίσω ότι ο Θόδωρος Αγγελόπουλος ήταν ο άνθρωπος που διαφήμισε το όνομα της Ελλάδας και του σύγχρονου ελληνικού πολιτισμού σε όλο τον κόσμο. Πρέπει να τιμήσουμε τον πολυβραβευμένο σκηνοθέτη, που με τις ταινίες του μας παρουσίασε, με τον πιο παραστατικό τρόπο, τη σύγχρονη πορεία, τα δράματα, αλλά και τις καλές στιγμές της ελληνικής κοινωνίας, τις αναζητήσεις, τις αγωνίες και τις ελπίδες του απλού Έλληνα πολίτη.
Θέλω να κλείσω αυτή την αναφορά μου στο μεγάλο Έλληνα που μας άφησε χθες, αναφέροντας ένα δικό του σημείωμα, που το πήρα από την σελίδα του στο internet για την ταινία του «Η σκόνη του χρόνου» του 2009 και που αποδίδει, ίσως, κατά τον καλύτερο τρόπο τη δική του αντίληψη για τη ζωή. Έλεγε ο Θόδωρος Αγγελόπουλος: «Δεν έχω άλλο σπίτι από το ταξίδι. Επί σαράντα χρόνια κάνω αυτό που ονειρεύομαι, να ταξιδεύω και όταν φθάνω σε ένα λιμάνι να ξεκινάω για το επόμενο. Δεν έχω άλλο σπίτι από το ταξίδι. Όλα γεννιούνται πάνω στο ταξίδι. Η ιδανική θέση είναι πλάι σε κάποιον που οδηγεί με ανοιχτό παράθυρο και με το τοπίο να φεύγει. Αν δεν μπορούσα να ταξιδεύω, θα αισθανόμουν φυλακισμένος. Ανεξάρτητα από το αν έχει ή όχι επιτυχία η ταινία, ούτως ή άλλως, το ταξίδι είναι κερδισμένο».
Αιωνία του η μνήμη. Όλοι οι Έλληνες, ανεξαρτήτως του τι πιστεύουν, θα έχουν πάντα μέσα στο μυαλό τους, στην καρδιά τους τον άνθρωπο, που έφερε δυναμικά το όνομα της Ελλάδας σε όλο τον κόσμο.
Επιτρέψτε μου, κύριε Πρόεδρε, να κάνω την αναφορά τώρα στο υπό συζήτηση νομοσχέδιο. Θέλω να πω ότι το νομοσχέδιο αυτό, παρά τις αντιρρήσεις που κάποιοι διατύπωσαν, είναι θετικό και οφείλουμε έτσι να το δούμε. Θα πει κανείς «δεν τα λύνει όλα». Σύμφωνοι. Κάνει βήματα; Κάνει βήματα. Κάνει βήματα μεγάλα και στο θέμα των ποινών και στο θέμα του χαρακτηρισμού ως απαράδεκτων κάποιων δραστηριοτήτων εκμετάλλευσης των ζώων που μέχρι τώρα δεν υπήρχαν, βάζει κάποια πράγματα στη θέση τους και θέλει να κάνει ένα μεγάλο βήμα στο θέμα της προστασίας και των δεσποζόμενων και των αδέσποτων ζώων συντροφιάς από την εκμετάλλευση ή τη χρησιμοποίηση με κερδοσκοπικό σκοπό. 
Το νομοσχέδιο ασχολείται με μία υπόθεση, τη σχέση του ανθρώπου με τα ζώα και τη σχέση της πολιτείας με τα ζώα, που κατά γνώμη μου χαρακτηρίζει μία κοινωνία και ιδιαίτερα μία ευρωπαϊκή κοινωνία, όπως θέλει να είναι η Ελλάδα. Είναι ένα θέμα πολιτισμού. Είναι θέμα υποχρέωσης. Είναι θέμα ευθύνης. Είναι θέμα συμπεριφοράς που μας χαρακτηρίζει διεθνώς. Και κάθε βήμα που βελτιώνει, που δημιουργεί νοοτροπίες θετικές, που δημιουργεί θετικές συνειδήσεις σε αυτήν την κατεύθυνση, θα πρέπει να το επικροτούμε.
Από εκεί και πέρα, αφού πούμε τα καλά -και να πούμε ότι φυσικά ο εισηγητής μας, ο κ. Βασίλειος Γιουματζίδης, είπε τα της ψηφοφορίας και τα αιτιολόγησε- να μου επιτρέψετε να κάνω κάποιες αναφορές, που μπορεί να το βελτιώσουν ακόμα παραπάνω. 
Κατ’ αρχάς, ακόμη δεν έχουμε ξεπεράσει την καχυποψία μας απέναντι στις φιλοζωικές οργανώσεις. Θα μου πεις: εντάξει, δεν είναι και εύκολο. Όχι, νομίζω ότι πρέπει να κάνουμε ένα ποιοτικό άλμα. Τι είναι τελικά οι φιλοζωικές οργανώσεις; Είναι κάποιοι άνθρωποι που το έχουν πάρει πιο ζεστά το θέμα από εμάς. Είναι κάποιοι άνθρωποι, που μερικοί από αυτούς έχουν βάλει και σκοπό της ζωής τους την προστασία των ζώων. Είναι κάποιοι άνθρωποι που θυσιάζουν και χρόνο, κάποιοι και χρήμα, προκειμένου να βοηθήσουν αυτήν την απαραίτητη θετική συμπεριφορά της ελληνικής κοινωνίας και αποτελούν την προωθημένη αιχμή της ελληνικής κοινωνίας στη θετική συμπεριφορά απέναντι στα ζώα, που ξαναείπα ότι είναι μείζον ζήτημα πολιτισμού. 
Δεν μπορούμε να είμαστε επιφυλακτικοί ούτε να τους αντιμετωπίζουμε σαν εν δυνάμει πρόβλημα. Ίσα-ίσα, όπου θέλεις, κάνεις και έλεγχο. Και αν κάποιος δεν κάνει τη δουλειά του καλά ή αν κάποιος ξεπεράσει αυτά που πρέπει, θα τον αποκαλύψεις και θα τον τιμωρήσεις. Αλλά κατ’ αρχάς, πρέπει να τους αντιμετωπίσουμε θετικά. 
Ας δούμε, λοιπόν, στην πράξη πώς μπορεί να γίνει αυτό. Ας πάμε στο άρθρο 8. Βελτιώθηκε, βέβαια, το άρθρο 8, αλλά λέμε «με τον ίδιο κανονισμό μπορεί να περιορίζεται ο μέγιστος αριθμός των ζώων που επιτρέπονται, σε δύο ζώα ανά διαμέρισμα». 
Δεν έχουμε λόγο να το βάλουμε αυτό, κύριε Υπουργέ. Δεν έχουμε λόγο δηλαδή, να δίνουμε άθελά μας μία έμμεση κατεύθυνση «περιορίστε τον αριθμό». Θα μου πεις: Μα, τι θα κάνει ο καθένας; Θα μαζεύει ό,τι θέλει; Πολλές φορές το κάνουν, διότι δεν υπάρχουν οι μηχανισμοί.
Είναι θετική η διάθεση της πολιτείας να κάνει ολοκληρωμένο μηχανισμό περισυλλογής και διαχείρισης των αδέσποτων ζώων συντροφιάς. Ωραία. Και αυτά που λέει ο νόμος είναι πολύ καλά. 
Όμως, πόσο καιρό θα κάνουν να γίνουν; Έχουμε τα χρήματα ως Ελλάδα για να εγγυηθούμε ότι αύριο το πρωί θα ξεκινήσει αυτή η ιστορία; Έχουν οι δήμοι την ετοιμότητα; Υπάρχει η δυνατότητα αυτή να πούμε ότι αύριο το πρωί θα τα κάνουμε; Αν είναι έτσι, ωραία. Όμως, δεν είναι έτσι και την πραγματικότητα πρέπει να την αντιμετωπίζουμε. Θα αργήσουμε να τα κάνουμε και μακάρι να γίνουν παντού, αλλά πολύ αμφιβάλλω. 
Παρά, λοιπόν, τη θετική διάθεση που υπάρχει, θα συναντήσουμε και αντιδράσεις, θα συναντήσουμε και προβλήματα, θα συναντήσουμε και οικονομικά προβλήματα. Στο μεταξύ διάστημα, οι εθελοντικές οργανώσεις καλύπτουν αυτό το κενό. Βρίσκει ο άλλος ένα σκυλάκι τραυματισμένο ή κάποιο ζώο που αντιμετωπίζει πρόβλημα, το παίρνει, κάνει τη διαδικασία που προβλέπει ο νόμος. Το κρατά για ένα διάστημα σπίτι του μέχρι να δει τι θα κάνει. Ε, εκεί δεν μπορεί να πάρει και ποινή.
Όταν λες ότι με τον ίδιο κανονισμό μπορεί να περιορίζεται ο μέγιστος αριθμός, ουσιαστικά δίνεις μια άμεση κατεύθυνση –ηθελημένα ή άθελα- και είναι σαν να λες: αλλάξτε τους κανονισμούς και κάντε τους έτσι. Αν το θέλει ο κανονισμός, να το δούμε, αλλά δεν χρειάζεται να βάλουμε αυτές τις τρεις γραμμές. Ας βγάλουμε αυτές τις τρεις γραμμές και ας αφήσουμε το θέμα να το λύσει η κοινωνία, που μπορεί να το κάνει μέσα από συνεννόηση, στην κάθε πολυκατοικία και στον κανονισμό της. Δεν είναι ανάγκη εμείς να τους δίνουμε μια τέτοια κατεύθυνση για περιορισμό στην παράγραφο 2. 
Στο άρθρο 9 δεν έχουν τη δυνατότητα οι φιλοζωικές οργανώσεις να έχουν και εγκαταστάσεις ή όχημα μεταφοράς ζώων, αν με αυτό εννοούμε το βανάκι. Εγώ θα ήθελα να μπουν δύο «ή», δηλαδή «ή εγκαταστάσεις» -ελάχιστες υπάρχουν- «ή οχήματα μεταφοράς ζώων ή ανθρώπινο δυναμικό με εμπειρία στο χειρισμό των ζώων». 
Για παράδειγμα, βρίσκει κάποιος με το αυτοκίνητό του ένα σκυλάκι και θέλει να το προστατέψει. Τι θα κάνει; Θα περιμένει ένα βαν που δεν υπάρχει; Γιατί αναφέρεται ότι με υπουργική απόφαση θα καθοριστεί το είδος του οχήματος. Αν δεν το έχει, όμως; Δεν θα μπορεί με το αυτοκίνητό του να προστατεύσει το ζώο; Δηλαδή εδώ, αντί να βάλουμε τη λέξη «και», να μπει «ή ανθρώπινο δυναμικό με εμπειρία στο χειρισμό των ζώων» και πιστεύω ότι αυτό θα έλυνε το πρόβλημα. 
Επίσης, στην παράγραφο 8 του ιδίου άρθρου αναφέρεται ότι απαγορεύεται η διατήρηση και παραμονή των ζώων αυτών σε καταφύγια εκτός Ελλάδας. Γιατί; Για ποιο λόγο; Στο εξωτερικό και στις περισσότερες χώρες, όπου υπάρχουν καταφύγια, υπάρχει και απόλυτος έλεγχος. Δεν παίζουν με αυτά.</Speech> 
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Στη Βουλγαρία...</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Στη Βουλγαρία δεν υπάρχουν καταφύγια, κύριε Γιουματζίδη.</Speech> 
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Υπάρχουν, αλλά είναι παράνομα.</Speech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Είναι παράνομα, εμείς μιλούμε για νόμιμα. Δεν τίθεται θέμα. Να βάλουμε νόμιμα που πλήρουν τις ευρωπαϊκές προδιαγραφές. Σαφώς, δεν εννοούμε τον καθένα που φτιάχνει ένα ψευτοκαταφύγιο. Έχετε δίκιο σε αυτό. 
Όμως, αν μπουν οι λέξεις «νόμιμα και πιστοποιημένα ευρωπαϊκά», λύνεται το θέμα. Μιλάμε για ένα γερμανικού τύπου καταφύγιο. Εκεί δεν υπάρχει κανένα τέτοιο πρόβλημα. Ίσα-ίσα που μπορεί με αυτό τον τρόπο να διευκολυνθεί μια υιοθεσία, γιατί ο άλλος θέλει να το δει και το σκυλί. Δεν σημαίνει ότι θα το υιοθετήσει ή θα το πάρει, χωρίς να έχει και μια εικόνα. Εδώ αυτό μπορούμε να το δούμε. Ο κ. Γιουματζίδης έκανε μια σωστή παρατήρηση, με την έννοια της πιστοποίησης και των ευρωπαϊκών προδιαγραφών των καταφυγίων, ώστε να μην μπορεί ο καθένας να ονομάζει καταφύγιο αυτό που θέλει να κάνει. 
Το τρίτο που θα ήθελα να πω αφορά στο άρθρο 10. Πολλοί μας λένε ότι ναι μεν είναι θετικές οι διατάξεις, αλλά πιθανόν να δημιουργούν μια σύγχυση. Αν στην πρώτη παράγραφο βάζατε «η μετακίνηση από χώρα σε χώρα», θα λύνατε τις ασάφειες που υπάρχουν.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Δεν υπάρχει καμμία ασάφεια.</Speech> 
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Εντάξει, αλλά επειδή εγείρονται κάποια ερωτήματα –ξέρω ότι έχετε θετική πρόθεση- πρέπει να το δούμε. Σου λέει ο άλλος «για να πάω το ζώο μου στη Ραφήνα, θα πρέπει να πάρω...», εντάξει, δεν εννοείτε αυτό –το φαντάζομαι – αλλά βάλτε «η μετακίνηση και η μεταφορά ζώων από χώρα σε χώρα» και λύνεται το θέμα, για να μην έχει κανείς αμφισβήτηση. 
Κλείνω λέγοντας ότι αναμφίβολα γίνεται μια θετική προσπάθεια και αναμφίβολα υπάρχει πρόοδος. Εγώ νομίζω ότι αν ξεπεράσουμε και αυτή την καχυποψία απέναντι στις φιλοζωικές οργανώσεις και κάνουμε αυτές τις αλλαγές που έχω προτείνει, η πρόοδος αυτή μπορεί πράγματι να γίνει πολύ μεγαλύτερη και να δημιουργήσουμε πολύ καλύτερο κλίμα συναίνεσης, που χρειαζόμαστε για την εφαρμογή του νομοσχεδίου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Βαΐτσης Αποστολάτος</Parlmember>): Ευχαριστούμε πολύ τον κ. Πρωτόπαπα. 
Ο κ. Αθανάσιος Παφίλης από το Κομμουνιστικό Κόμμα Ελλάδας έχει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ευχαριστώ, κύριε Πρόεδρε. 
Θα ήθελα εκ μέρους του Κομμουνιστικού Κόμματος Ελλάδας να εκφράσουμε τη βαθιά μας θλίψη –και τα θερμά συλλυπητήρια στην οικογένειά του- για τον αιφνίδιο και άδικο χαμό του μεγάλου Έλληνα σκηνοθέτη Θόδωρου Αγγελόπουλου.
Ο θάνατος του Αγγελόπουλου αποτελεί μία μεγάλη απώλεια για τον ελληνικό κινηματογράφο, γιατί ήταν ένας πολυβραβευμένος σκηνοθέτης, που κυριολεκτικά σφράγισε τη σύγχρονη κινηματογραφική δημιουργία της χώρας μας. Ωστόσο, άφησε πίσω του ένα σημαντικό και πλούσιο έργο εμπνευσμένο από την ελληνική πρόσφατη ιστορία και την ελληνική πραγματικότητα, ένα έργο που θα τον κρατά ζωντανό ανάμεσά μας και τον κατατάσσει σε μία σημαντική θέση στο πάνθεον των δημιουργών του παγκόσμιου κινηματογράφου και της ιστορίας της τέχνης. Είναι, πράγματι, μια μεγάλη απώλεια για τον ελληνικό κινηματογράφο. 
Σε ό,τι αφορά το συζητούμενο νομοσχέδιο, ο εισηγητής μας παρουσίασε με λεπτομέρεια, αναλυτικά και σε όλους τους τομείς τις θέσεις του Κομμουνιστικού Κόμματος Ελλάδας. Εγώ ήθελα να πω δύο λόγια, χωρίς καν να εξαντλήσω το χρόνο. Έχουμε θεμελιακές και ριζικές διαφορές μαζί σας και σε αυτό το θέμα που ξεκινάει και από ιδεολογικές αφετηρίες. Αυτές κανένας δεν μπορεί να τις κρύψει.
Πρώτα απ’ όλα, θα ήθελα να σημειώσω ότι βιώνουμε μία αμύθητη και απίστευτη υποκρισία όλα αυτά τα χρόνια. Τη βιώναμε και μέσα στο Ευρωκοινοβούλιο. Τέτοιο αίσχος απέναντι στην ανθρωπότητα!
 Την ίδια ώρα που η Ευρωπαϊκή Ένωση έριχνε βόμβες στείρωσης για ανθρώπους στη Γιουγκοσλαβία –τα κατήγγειλε Ισπανός πιλότος- την ίδια ώρα που βομβάρδιζε με απεμπλουτισμένο ουράνιο, την ίδια ώρα που έσφαζε λαούς ή στρατιώτες και οι πιλότοι δήλωναν ότι έκαναν τη δουλειά τους, την ίδια ώρα ξεσήκωνε μία ολόκληρη εκστρατεία για την κακοποίηση των ζώων. 
Οι ίδιοι δολοφονούσαν ανθρώπους, οι ίδιοι σήκωναν το χέρι και ψήφιζαν όλες τις επιθέσεις, οι ίδιοι στέλνουν στο θάνατο και στην εξαθλίωση τριάντα χιλιάδες ανθρώπους την ημέρα από την πείνα στον πλανήτη και οι ίδιοι εμφανίζονται ξαφνικά ως αρχάγγελοι της ευαισθησίας απέναντι στα ζώα. Αυτή είναι η κατάσταση. Αυτός είναι ο ιμπεριαλισμός, ο καπιταλισμός.
Μάλιστα ξεσήκωναν μία ολόκληρη εκστρατεία στη χώρα μας για τα ζώα –όχι ότι δεν υπάρχουν προβλήματα, θα πω ότι υπάρχουν- την ίδια στιγμή που καταδικάζουν κυριολεκτικά στο θάνατο χιλιάδες ανθρώπους με την πολιτική τους. Υπάρχουν ενάμισι εκατομμύριο άνεργοι στην Ελλάδα, σε όλη την Ευρώπη πολλά εκατομμύρια. Σε αυτές τις χώρες, τις περιβόητες πολιτισμένες, δυστυχούν εκατοντάδες χιλιάδες, στοιβάζονται μετανάστες σαν ζώα μέσα σε στάβλους, γίνονται αντικείμενο εκμετάλλευσης, στα σκουπίδια! και οι ίδιοι εμφανίζονται ξαφνικά ότι έχουν πολιτισμό απέναντι στα ζώα. Τον ίδιο πολιτισμό έχουν και απέναντι στα ζώα, ανεξάρτητα από το εάν υπάρχουν ευαισθησίες.
Η συμπεριφορά αυτή, ό,τι και να πείτε, είναι απότοκος του ίδιου του συστήματος. Και ας σταματήσουν ορισμένοι να τα φορτώνουν στους λαθρομετανάστες. Ξέρετε, εδώ ό,τι κι αν συμβαίνει, υπάρχει και το ακραίο φασιστικό στοιχείο που λέει ότι είναι οι μετανάστες και οι «τριτοκοσμικοί» που τα κάνουν όλα αυτά. Η συμπεριφορά απέναντι στα ζώα, η βαρβαρότητα που δείχνεται ανεξάρτητα από το αν προέρχεται από καθυστέρηση ή όχι είναι απότοκος του ίδιου του συστήματος.
Ανοίξτε τις τηλεοράσεις, να δείτε τι δείχνουν οι υπερπαραγωγές του καπιταλισμού. Ρέει το αίμα σύννεφο, στα πάντα, σε ό,τι θέλετε. Διαστροφή κυριολεκτικά απέναντι στα παιδιά και απέναντι σε όλη τη νεολαία. Τι ανθρώπους θα παράγετε; Αυτός είναι ο πολιτισμός. Ο σύγχρονος Αμερικάνος ή Ευρωπαίος Ράμπο ή οποιοσδήποτε άλλος που σφάζει κατά χιλιάδες τους «τρομοκράτες» υποτίθεται.
(Στο σημείο αυτό την Προεδρική Έδρα καταλαμβάνει ο Γ’ Αντιπρόεδρος της Βουλής κ. ΕΥΑΓΓΕΛΟΣ ΑΡΓΥΡΗΣ) 
 Όταν διαπαιδαγωγείται έτσι μία ολόκληρη κοινωνία σε τέτοιες αξίες, τι περιμένετε; Θα έχει και τέτοιες διαστροφές. Είναι το ίδιο το σύστημά σας που τα γεννάει όλα αυτά. Είναι ένα σύστημα που δεν διστάζει –ξαναλέω- να δολοφονεί εκατοντάδες χιλιάδες ανθρώπους και την ίδια ώρα να παριστάνει ότι σέβεται και έχει πολιτισμό απέναντι στα ζώα.
Τι γίνεται στην πράξη; Εμπόρευμα και αυτό, εμπόριο γίνεται. Γι’ αυτό τα φέρνετε αυτά και εσείς και η Ευρωπαϊκή Ένωση. Όλα έχουν σχέση με το κέρδος, εμπορευματοποίηση των πάντων. Αναρωτιέται κανένας όταν πουλιούνται ανθρώπινα όργανα - αποκαλύφθηκαν κυκλώματα στην Ινδία, σε όλη την Ευρώπη, ναι ή όχι; - όταν εμπορεύονται το ίδιο το ανθρώπινο κορμί, τα ίδια τα ανθρώπινα όργανα, τον ίδιο τον άνθρωπο, δεν θα εμπορευθούν οι εταιρείες εδώ την ανάγκη που υπάρχει μίας φυσικής σχέσης ανάμεσα στα ζώα και τους ανθρώπους και η οποία είναι θεμελιωμένη από την ύπαρξη του ανθρώπου; 
Αυτό κάνετε σήμερα ωμά. Φυσικά έχουν ευαισθησίες ορισμένοι, αλλά πολιτικά -και αυτό πρέπει να αντιληφθεί ο λαός- τι κάνετε; Στρώνετε το χαλί για να βγάλουν υπερκέρδη, να έχουν μεγάλη κερδοφορία όλες οι εταιρείες που δρουν σε αυτόν τον τομέα. Και όλα εκεί τα εντάσσετε.
Ποιος θα πληρώσει, λοιπόν, όλα αυτά τα μέτρα τα οποία παίρνετε; Ο κόσμος θα τα πληρώσει. Έχει δυνατότητα σήμερα ένας εργαζόμενος που πεινούν τα παιδιά του να φτάσει στο σημείο να συντηρήσει και ζώα; Δεν θα έχει. Και αν θα θέλει, θα πρέπει να κόψει από κάπου. Όμως, απ’ όλη αυτήν τη διαδικασία κάποιοι κερδίζουν. Αυτοί που κερδίζουν είναι όλες οι εταιρείες.
Και επειδή τυχαίνει να έχουμε και την κυνηγετική ιδιότητα, μιλάμε για τεράστια ποσά: Ζωοτροφές, φάρμακα, αγορά σκύλων, τα πάντα, ό,τι θέλετε. Μιλάμε για ένα τεράστιο εμπόριο. Εσείς αυτό θέλετε εδώ να στοιχειοθετήσετε με το νόμο και αφήστε όλα τα υπόλοιπα. Αυτό θα προκύψει, μία τεράστια κερδοσκοπία σε βάρος των ανθρώπων που θέλουν να έχουν μία συντροφιά με τα ζώα.
Αυτή είναι η ουσία, λοιπόν και γι’ αυτό διαφωνούμε ριζικά. Ο πολιτισμός δεν μετριέται με το ποσό που κερδίζει η κάθε εταιρεία. Αν όντως είχατε πολιτισμό, θα τα είχατε δωρεάν. Παραδείγματος χάριν, θα φτιάχνατε μία υποδομή σε όλους τους τομείς -είτε σε δήμους είτε όπου θέλετε- και θα μπορούσαν δωρεάν να γίνουν όλα αυτά. Θα πείτε ότι δεν υπάρχουν χρήματα; Όχι δα! Είναι ένα συμβολικό ποσό, θα έλεγα. Δεν το κάνετε.
Αυτή είναι και η δική μας ριζική διαφορά και πιστεύουμε -και έτσι είναι- ότι σήμερα υπάρχουν τέτοιες και τόσες τεράστιες οικονομικές δυνατότητες που θα μπορούσαν να αντιμετωπίσουν και αυτό το θέμα της σχέσης -το λέω έτσι- ανθρώπου με τα ζώα. Όμως, αυτό το σύστημα δεν γίνεται. Έχει βρωμίσει και έχει σαπίσει τόσο πολύ που η δυσοσμία του αποπνέει και εδώ και ακόμη και στη σχέση ανθρώπων και ζώων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και μία εκπαιδευτικός από το 5ο και 10ο Δημοτικό Σχολείο Αγίων Αναργύρων (2ο Τμήμα).
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Θα πρέπει να μιλήσουν οι Βουλευτές, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Κοινοβουλευτικός Εκπρόσωπος του Λαϊκού Ορθόδοξου Συναγερμού κ. Αλέξανδρος Χρυσανθακόπουλος.</ChairmanSpeech>
<Speech><Parlmember>ΑΛΕΞΑΝΔΡΟΣ ΧΡΥΣΑΝΘΑΚΟΠΟΥΛΟΣ</Parlmember>: Ευχαριστώ, κύριε Πρόεδρε.
Θα ήθελα, πριν προχωρήσω στο θέμα του νομοσχεδίου, να κάνω μία σύντομη δήλωση-αναφορά τιμής στη μεγάλη προσωπικότητα που εξέλειπε, του Θόδωρου Αγγελόπουλου, ο οποίος τίμησε τη χώρα, υπήρξε αυθεντικός δημιουργός, είχε την ιδιαίτερη στάση στην τέχνη να αναδεικνύει τα πράγματα με έναν αργό, αλλά περιεκτικό τρόπο, επηρεασμένος από μία σχολή η οποία είναι ιδιαίτερα εκφραστική της πραγματικότητας και ο οποίος κινήθηκε πάντοτε με παγκόσμιο σεβασμό και αναγνώριση και εξέφρασε αυτό που λέμε την ελληνική ικανότητα να πρωτοστατεί, να πρωτοπορεί και να καταξιώνεται, δίχως ιδιαίτερη βοήθεια ούτε από την πολιτεία ούτε από μεγάλα ιδιωτικά συμφέροντα. Έδινε τα πάντα αφοσιωμένος στο καθήκον του, όπου είχε τάξει τον εαυτό του να είναι δημιουργός της τέχνης.
Η απουσία του είναι οδυνηρή για όλους, αλλά το έργο του παραμένει αιώνιο και πιστεύουμε ότι για πολλά χρόνια θα σηματοδοτεί μία θετική εξέλιξη, καθώς γέμισε συναισθήματα την Ελλάδα, τα Βαλκάνια, αλλά και αξίες όλους όσους παρακολουθούν την τέχνη του κινηματογράφου.
Έρχομαι στο νομοσχέδιο. Πρέπει να πω ότι εμείς είμαστε ιδιαίτερα ικανοποιημένοι, γιατί επιτέλους η ελληνική Βουλή κινείται στο πλαίσιο του πολιτισμού και ο άνθρωπος αξιολογείται μέσα από τη στάση του απέναντι και στο ζωικό βασίλειο. Θεωρούμε ότι το νομοσχέδιο όχι μόνο δεν είναι κερδοσκοπικό, αλλά είναι φιλοζωικό. Στηρίζεται στην προστασία των συντρόφων μας στην καθημερινότητα, δηλαδή όλων αυτών των κατοικίδιων ή άλλων ζώων, τα οποία οφείλουμε με σεβασμό να μεταχειριζόμαστε. Κριτήριο του πολιτισμού είναι και αυτή η συμπεριφορά. 
Θα ήθελα να πω ότι οι υπερβολές να έχουν όλα έναν παρονομαστή με βάση το πολιτικό σύστημα είναι λανθασμένες, διότι και ο καπιταλισμός και το ανατολικό κρατιστικό σύστημα και το κινέζικο και όλα αυτά κινούνται στη λογική της ωφελιμότητας. Αν δούμε πόσα είδη του ζωικού βασιλείου εξέλειπαν στην περιοχή της Κίνας ή της Ασίας, θα πούμε τελικά ότι απέτυχε μία άλλη φιλοσοφία, η οποία ήταν ανθρωποκεντρική, αλλά οικονομίστικη. Και όταν είναι οικονομίστικη η φιλοσοφία, σε όλες τις περιπτώσεις χρησιμοποιεί βάναυσα τα ζώα. 
Το νομοσχέδιο θεσπίζει ποινές –για πρώτη φορά γίνεται αυτό- σε όσους κακομεταχειρίζονται τα ζώα. Αυτό είναι πολύ σημαντικό. Επιτέλους, στη χώρα της ατιμωρησίας, στη χώρα της ανευθυνότητας, στη χώρα της ασυδοσίας έρχεται ένας νόμος που βάζει τάξη. Και βέβαια, δεν είναι ο νόμος που θα αλλάξει τη νοοτροπία, αλλά η ψήφιση του νόμου είναι απόδειξη ευθύνης. Οι νομοθετούντες παίρνουν τη βασική ευθύνη. 
Όποιος ψηφίζει «κατά», απαλλάσσει αυτόν που έγδαρε ζωντανό ένα σκυλί ή που το έκαψε; Ερώτηση. Γίνονται ηθικοί αυτουργοί σε αυτές τις πράξεις αυτοί που καταψηφίζουν αυτό το νομοσχέδιο; Ή καταδικάζουν τον καπιταλισμό και δεν τους νοιάζει το συγκεκριμένο; Γιατί εδώ αυτό νομοθετούμε. Όποιος είναι ασύδοτος στη συμπεριφορά του στον ένα τομέα, θα είναι και στον άλλο. Σε όλους τους τομείς θα είναι. 
Άρα, λοιπόν, χρειάζονται νόμοι. Χρειάζονται σωστοί νόμοι. Αυτός είναι σωστός νόμος, γιατί τοποθετεί τα πράγματα στην πραγματική τους βάση και δίνει απάντηση. 
Είναι, λοιπόν, μία προσέγγιση που είναι ενάντια στον πρωτόγονο κομμουνισμό της τροφοσυλλεκτικής περιόδου, όπου καθετί γύρω μας ή με τις αιχμές ή με τα βέλη ή με τις πέτρες σκοτώνεται, για να του πάρουμε το δέρμα ή να το φάμε. Μην ξεχνάμε ότι αν σήμερα το ζήτημα είναι να απαλλάξουμε τους Πακιστανούς που τρώνε τα σκυλιά, είναι λανθασμένος ο δρόμος. Είναι τελείως διαφορετική η προσέγγιση. Εμείς έχουμε περάσει στην περίοδο του προχωρημένου πολιτισμού και της ανθρώπινης αυτογνωσίας, όπου μπορεί κανείς να δει τα πράγματα πώς έχουν, διότι οι καπιταλιστικά διαβιούντες, αλλά ψευτοαντικαπιταλιστικά διαμαρτυρόμενοι κάθονται σε δερμάτινα καθίσματα σε αυτήν την Αίθουσα. Δεν βάλανε πάνω μία σανίδα. 
Θέλω να πω, λοιπόν, ότι είναι καιρός να είναι κάποιος ολικός στην πολιτική του και όχι μηδενικός στο περιεχόμενό της. Κάθε φορά που σε αυτό το πρόβλημα της χώρας φταίει ο παγκόσμιος καπιταλισμός, αυτός απλώς εδραιώνεται. Κάθε ασύδοτος νεοφιλελεύθερος ακραιφνής καπιταλισμός βάλλεται μόνο, όταν με τέτοια μέτρα, όπως αυτού του νομοσχεδίου, βάζουμε αντικαπιταλιστικό φραγμό στην ασυδοσία. 
Θεωρώ ότι όποιος δεν σέβεται οτιδήποτε ζωντανό υπάρχει δίπλα του ούτε ανθρώπινα συναισθήματα έχει ούτε θα τα εκφράσει ποτέ καλλιεργημένα. Στην ταξική πάλη οι ζωντανοί οργανισμοί που μας υπηρετούν πολλές φορές θα μπορούσαν να ονομαστούν και ταξικοί δούλοι –για να το βάλω στην άλλη διάσταση- γιατί έτυχε να μην είναι ανθρώπινα όντα και να είναι ζωικά όντα. Αν το θέλετε έτσι, η άρνηση υπερψήφισης του νομοσχεδίου είναι η υπεράσπιση του ταξικά υπερέχοντος. 
Νομίζω ότι ήμουν ξεκάθαρος σε όλα τα επίπεδα. Όμως, βέβαια, για να μπει κάποιος στο πνεύμα του νομοσχεδίου, πρέπει να έχει την πνευματική, ηθική και βιοηθική καλλιέργεια που απαιτείται για να νομοθετήσει. Εμείς την έχουμε και επιμένουμε. Πρωτοστατήσαμε με επίκαιρη επερώτηση στο θέμα, το αναδείξαμε, σπρώξαμε την Κυβέρνηση να πάρει την πρωτοβουλία και είμαστε υπερήφανοι, διότι θεωρούμε ότι όλοι οι φιλόζωοι έχουν μέσα τους ένα βαθύ ανθρωπισμό, γιατί σέβονται τη ζωή.
Ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο Αντιπρόεδρος της Βουλής κ. Βαΐτσης Αποστολάτος έχει το λόγο.
Κύριε Αντιπρόεδρε, θα μιλήσετε από τη θέση σας ή από το Βήμα;</ChairmanSpeech>
<Speech><Parlmember>ΒΑΪΤΣΗΣ ΑΠΟΣΤΟΛΑΤΟΣ</Parlmember> (ΣΤ΄ Αντιπρόεδρος της Βουλής): Νομίζω ότι είναι καλύτερα από εδώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΒΑΪΤΣΗΣ ΑΠΟΣΤΟΛΑΤΟΣ</Parlmember> (ΣΤ΄ Αντιπρόεδρος της Βουλής): Σας ευχαριστώ πολύ.
Θα ήθελα, για να συμφωνήσω με τον κ. Παφίλη, να επαναλάβω το Λεονάρντο ντα Βίντσι που είχε πει χίλια χρόνια πριν ότι θα έρθει εποχή, όπου οι άνθρωποι θα βλέπουν τη δολοφονία των ζώων, όπως τώρα βλέπουν τη δολοφονία των ανθρώπων.
Αυτό το νομοσχέδιο είναι επιβεβαίωση του λόγου του. Έχουμε, επιτέλους, ένα πόνημα, το οποίο παρά τις όποιες διαφοροποιήσεις μου σε ορισμένα σημεία, στο σύνολό του κρίνω ότι είναι ένα σημαντικό όχημα για τη διασφάλιση των βασικών δικαιωμάτων αυτών των πλασμάτων που καταπατώνται δίχως έλεος και, μάλιστα, προκαλώντας το ενδιαφέρον των ολίγων μόνο και την αδιαφορία των περισσοτέρων.
Παρενθετικά, θα σημειώσω ότι χθες μίλησαν δέκα συνάδελφοι, δηλαδή το 0,3% του συνόλου των συναδέλφων στη Βουλή. Να υποψιαστώ ότι αυτό συνέβη γιατί τα ζώα δεν ψηφίζουν; 
Το ανεφάρμοστο και ελλιπές ακόμα ισχύον νομοθετικό πλαίσιο, λοιπόν, η γενικότερη έλλειψη ευαισθητοποίησης των Ελλήνων πολιτών απέναντι στα αδέσποτα και τα δεσποζόμενα ζώα συντροφιάς –και όχι μόνο- τα ανεπαρκή προγράμματα περίθαλψης και προστασίας των αδέσποτων ζώων, η εγκατάλειψη και η έξαρση εκτροφής, παράνομης εμπορίας και εκμετάλλευσης ζώων, είναι τα βασικά χαρακτηριστικά που στοιχειοθετούν το χαμηλότατο επίπεδο φιλοζωίας στην Ελλάδα και κατατάσσουν τη χώρα μας στην πρώτη θέση αριθμού αδέσποτων ζώων ανά κάτοικο. 
Θα ήθελα να πω ότι αν δεν υπήρχαν τα φιλοζωικά σωματεία και οι ελάχιστοι ευαισθητοποιημένοι άνθρωποι να φροντίζουν με τα δικά τους μέσα για την περίθαλψη και τη φροντίδα των αδέσποτων ζώων και να ενημερώνουν όσους περισσότερους μπορούν πάνω στο θέμα, τότε φοβάμαι ότι τα πράγματα θα ήταν τελείως ανεξέλεγκτα και σίγουρα πολύ χειρότερα. Να σκεφτούμε μόνο ότι μέχρι το 2009, ο κόσμος δεν γνώριζε ότι λειτουργούν παράνομα εκτροφεία σκύλων στη χώρα μας. Νομίζαμε ότι υπάρχουν μόνο στο εξωτερικό. Με τη δραστηριοποίηση ορισμένων, έχουν αποκαλυφθεί από τότε μέχρι σήμερα πολλά τέτοια κολαστήρια που ντροπιάζουν τη χώρα μας, τον πολιτισμό μας, τον τουρισμό μας και πρώτα και πάνω απ’ όλα τον ανθρωπισμό μας, διότι εκεί καταλήγουν και από εκεί πηγάζουν όλες οι συμπεριφορές και πράγματι είναι θέμα παιδείας.
Επειδή οι υπεύθυνοι γι’ αυτήν την κατάσταση είμαστε πολλοί και από διαφορετικούς χώρους, οφείλουμε με αφορμή και το παρόν νομοσχέδιο να προβούμε, επιτέλους, σε επίσημη καταγραφή όλων των παραμέτρων του φαινομένου. Οφείλουμε να πληροφορηθούμε επίσημα κάποια στιγμή πόσοι δήμοι εφαρμόζουν σήμερα πρόγραμμα για τα αδέσποτα –ο «Καποδίστριας» προσφέρεται- ως οφείλουν εκ νόμου εδώ και εννέα χρόνια, πού υπάρχουν δημοτικά καταφύγια και κατά πόσο λειτουργούν με τις επιβαλλόμενες συνθήκες, πόσα ιδιωτικά καταφύγια υπάρχουν με άδεια λειτουργίας, πόσα είναι τα δημοτικά κτηνιατρεία που λειτουργούν, πόσα καταστήματα pet shop με άδεια πώλησης σκυλιών και γατιών υπάρχουν, όχι μόνο στην Αθήνα, αλλά και στα άλλα μεγάλα αστικά κέντρα και πιο εκεί.
Από εδώ πρέπει να ξεκινήσουμε και παράλληλα να ενημερωθεί ο καθένας για το τι πρέπει να κάνει αν βρει ένα αδέσποτο, πώς να βοηθήσει, πού πρέπει να απευθυνθεί και το νομοσχέδιο αυτό προβλέπει πολλά. Όπως, επίσης, πρέπει να ξέρει ποιες είναι οι υποχρεώσεις του ως ιδιοκτήτη δεσποζόμενου ζώου, γιατί γνωρίζουμε όλοι αυτά που σε εμάς φαίνονται αυτονόητα και ο κόσμος δεν γνωρίζει. Οι περισσότεροι αγνοούν μέχρι και ότι στη χώρα μας ισχύει ήδη σχετικός νόμος, όχι τόσο πλήρης, όπως το νομοσχέδιο τούτο, αλλά ωστόσο υπάρχει νόμος ο οποίος δεν εφαρμόζεται.
Για παράδειγμα υπάρχει ήδη η θεσμοθετημένη εισαγγελική αρμοδιότητα για την προσωρινή αφαίρεση κατοχής ζώου σε περίπτωση κακομεταχείρισης και προσωρινή παράδοση σε ζωοφιλικό σωματείο. 
Μετά την ψήφιση του παρόντος, ο κόσμος πρέπει να ενημερωθεί ώστε να διασφαλίσουμε την εφαρμογή του, γιατί μόνο αν εφαρμοστεί απαρέγκλιτα αυτό το νομοσχέδιο -όσο γίνεται, μακάρι τελείως- θα πετύχουμε τη συστηματική περισυλλογή και διαχείριση των αδέσποτων ζώων που μέχρι σήμερα γίνεται περιστασιακά ή ευκαιριακά. Πρέπει να οργανωθούν επιτέλους καταφύγια, να εφαρμοστεί πλήρως -αν είναι δυνατόν- η καταγραφή ζώων συντροφιάς και η έκδοση βιβλιαρίου υγείας ή διαβατηρίου. 
Θέλω να σημειώσω ότι για την ηλεκτρονική σήμανση των γατιών έχω κι εγώ μία επιφύλαξη, όπως αυτή που εξέφρασε η κ. Πιπιλή, για τη φύση των μικρών αιλουροειδών τούτων. Με δύο λόγια είναι αδήριτη η ανάγκη μεταστροφής της κουλτούρας μας σ’ αυτό το κομμάτι και αλλαγής της νοσηρής νοοτροπίας στη χώρα μας. Γι’ αυτό είναι προαπαιτούμενο να καλυφθεί το κενό παιδείας, αγωγής και εκπαίδευσης που υπάρχει στο θέμα προστασίας όλων των ζώων. 
Κι εδώ θα πω ότι θεωρώ εξαιρετικά σημαντικό ότι το συγκεκριμένο νομοσχέδιο, ειδικά με το άρθρο 18, ρυθμίζει με έναν τρόπο το θέμα αυτό, ειδικά με τα επιμορφωτικά σεμινάρια και τα εκπαιδευτικά προγράμματα που προβλέπει, σε συνεργασία με τους αρμόδιους φορείς, όλους. Μόνο ζητούμενο εδώ είναι να υπάρξει το αντίστοιχο ενδιαφέρον από τα σχολεία, προκειμένου, αφού δεν μπορούμε να έχουμε αυτοτελές μάθημα φιλοζωικής αγωγής –προσωπικά πιστεύω πως μπορούμε- τουλάχιστον να αξιοποιηθεί η συγκεκριμένη διάταξη. Στο ίδιο σκεπτικό κρίνω σημαντικό και το σημείο του νομοσχεδίου, όπου αναφέρεται ότι το σχολείο μπορεί πια να υιοθετήσει αδέσποτο ζώο. 
Ειδικά για το άρθρο 20 που προβλέπονται οι ποινικές κυρώσεις, είναι χαρακτηριστική και πολύ σωστή η αυστηροποίηση των ποινών για την κακοποίηση και τη βάναυση μεταχείριση των ζώων τόσο σε επίπεδο φυλάκισης όσο και σε επίπεδο χρηματικής ποινής -και μακάρι να πάει και παραπάνω- και μάλιστα ανεξάρτητα από το διοικητικό πρόστιμο, που είναι επίσης αυστηρό. 
Πρέπει, δηλαδή, επιτέλους οι άνθρωποι αυτοί για τα εγκλήματα που τελούν κατά των αδέσποτων και δεσποζόμενων ζώων, να πάψουν να αντιμετωπίζονται όχι με την επιείκεια -όπως λέμε- γιατί στην επιείκεια πιστεύουμε όλοι στη δικαιοσύνη, αλλά με αυτήν την χαλαρότητα. Διότι μέχρι σήμερα η αντιμετώπισή τους σε επίπεδο ποινών αποτελούσε κι αυτή μια μεγάλη πηγή του κακού. Συμφωνώ απόλυτα με την άποψη ότι πρέπει να κάνουμε ένα μεγαλύτερο βήμα κάποια στιγμή και το αδίκημα της κακοποίησης ζώων να γίνει από πλημμέλημα, κακούργημα, κύριε Υπουργέ. 
Θα ήθελα πριν κλείσω να κάνω μία παρατήρηση για το άρθρο 8, που ρυθμίζει τα σχετικά με τη διατήρηση ζώων συντροφιάς σε κατοικίες. Έγινε πολύς λόγος και στις συνεδριάσεις της αρμόδιας επιτροπής για το θέμα τούτο. 
Αναγνωρίζω και καταλαβαίνω την προσπάθεια που έχει γίνει από το Υπουργείο για να τηρηθούν οι ισορροπίες, ώστε να ρυθμιστεί η συμβίωση ζώων με ζώα αλλά και ανθρώπων με ανθρώπους στις πολυκατοικίες. Εξ ου και το όριο που θέτετε ως προς τον αριθμό κατοικίδιων.
Ωστόσο, θα πω ότι προσωπικά θέλω να μην τίθεται κανένας περιορισμός στον αριθμό των ζώων συντροφιάς, τηρουμένων βεβαίως των όρων της εκπαίδευσής τους, της υγιεινής και της ευζωίας αυτών και πάντα μέσα σε λογικό πλαίσιο. Διότι υπάρχουν άνθρωποι –και το λέω αυτό από προσωπική εμπειρία- για τους οποίους τα ζώα δεν είναι συντροφιά απλή. Είναι κυριολεκτικά η ζωή τους όλη. 
Το νομοσχέδιο, λοιπόν, τούτο είναι το καλύτερο δυνατό αποτέλεσμα –τουλάχιστον μέχρι τώρα, σαφώς πρέπει να κάνουμε και άλλα- λαμβάνοντας υπ’ όψιν τη συνθετική δουλειά που έγινε για τις αναγκαίες τροποποιήσεις και βελτιώσεις, βάσει των απόψεων όλων των συναδέλφων που ασχολήθηκαν πραγματικά με το θέμα και που θέλουν να αλλάξει επιτέλους κάτι στην τριτοκοσμική –όσο υπερβολικό και αν ακούγεται, δεν είναι- εικόνα που παρουσιάζουμε ως λαός σε αυτό που ονομάζεται φιλοζωική κουλτούρα, με ό, τι αυτό περιλαμβάνει και συνεπάγεται.
Νομίζω ότι πρέπει επιτέλους έμπρακτα να μπει μία φραγή και ένα τέλος σε όλα αυτά τα κακά -τις βιαιοπραγίες στα ζώα εννοώ- και να χτυπήσουμε το πρόβλημα στη ρίζα. Γιατί βεβαίως και δεν μπορούμε να εξαναγκάσουμε κάποιον να αγαπήσει τα ζώα, υποχρεούμαστε όμως όλοι ρητά να τα σεβόμαστε σαν άλλα έμβια όντα, συνυπάρχοντα με εμάς.
Θα ήθελα με τον τρόπο που συνηθίζω να μιλάω, να πω ότι πράγματι συμφωνώ πως πολλοί από εμάς παράτησαν την περιπέτεια της ποίησης, παράτησαν την ποίηση της περιπέτειας. Τα ζώα έχουν δύο ιερά: τον έρωτα και την τροφή. Αυτό σημαίνει ότι ξέρουν να κάνουν έρωτα, ξέρουν να αναπαυθούν, ξέρουν να φάνε και να πιουν, ξέρουν να κουβεντιάζουν μεταξύ τους και μεταξύ μας έστω και με τα μάτια, σαν τους σκύλους. Και ο άνθρωπος έχει ανάγκη από τα ίδια, γιατί στο ίδιο βασίλειο ανήκουμε. Γιατί και ο άνθρωπος πράγματι είναι σαν κι αυτά: έρωτας, ύπνος, όνειρα, συμπόσιο, συζήτηση, κρεβάτι και τραπέζι. 
Εμείς έχουμε γίνει αχθοφόροι συναισθημάτων, ρακοσυλλέκτες αναμνήσεων σήμερα με τις κρίσεις. Και τώρα δεν κάνουμε τίποτα άλλο παρά να εφοδιάζουμε τις αποθήκες του ουρανού, όπου πήγε ο Θόδωρος Αγγελόπουλος, ο οποίος ήξερε πολύ καλά τους ρυθμούς των ζώων με τον αργό ρυθμό που μας έμαθε να παρακολουθούμε τα πράγματα, ως οφείλουμε. Η κινηματογραφική του πορεία ήταν τέτοια, σαν το ταξίδι που διάλεξε: Να είναι πάντα συνοδοιπόρος, μάλλον να κάθεται δίπλα στον οδηγό, αυτός που συνεχίζει το ταξίδι του στο φως. Και τον ευχαριστούμε πολύ για ό, τι μας έχει προσφέρει.
Σας ευχαριστώ.
(Χειροκροτήματα από την πτέρυγα του ΛΑΟΣ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο κ. Λαφαζάνης έχει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Κατ’ αρχάς, θέλουμε να εκφράσουμε τη βαθύτατη θλίψη μας, την οδύνη μας, για τον πρόωρο χαμό του Θόδωρου Αγγελόπουλου. 
Ο Θόδωρος Αγγελόπουλος ήταν ένας μεγάλος της τέχνης, ένας μεγάλος του κινηματογράφου, ένας μεγάλος δάσκαλος για την Ελλάδα και τον ελληνικό λαό. Ήταν από τους ανθρώπους που όχι μόνο αναδείκνυαν ένα ιστορικό παρελθόν γεμάτο αγώνες και θυσίες, αλλά κυρίως, μας έδειχναν ένα πολύ ελπιδοφόρο μέλλον. Δυστυχώς, όμως, τέτοιοι μεγάλοι άνθρωποι σε αυτή τη χώρα όσο ζουν δεν τιμώνται όσο πρέπει. Και δυστυχώς, ιδιαίτερα η πολιτεία τούς έχει στο περιθώριο, τούς έχει στη δεύτερη γραμμή, αντί να είναι σε πρώτο πλάνο, οδηγοί όπως έπρεπε να είναι και πρωταγωνιστές. Ας ελπίσουμε ότι ο πρόωρος θάνατος του Θόδωρου Αγγελόπουλου θα δώσει μηνύματα σε όλους μας για ένα νέο ξεκίνημα, για μια νέα πορεία της χώρας, όπως ο ίδιος πάντα την οραματιζόταν μέσα από τις ταινίες του και με την παρουσία του.
Πέραν αυτών, κύριε Πρόεδρε, θα ήθελα να υπογραμμίσω ότι έχουμε μία Κυβέρνηση, η οποία έχει καταρρεύσει. Στην ουσία δεν υπάρχει συγκυβέρνηση αυτή την ώρα. Υπάρχει ένα τσίρκο τριών κομμάτων, τα οποία εμφανίζονται υπό ένα δοτό Πρωθυπουργό, το Λουκά Παπαδήμο και παριστάνουν ότι είναι Κυβέρνηση σε αυτήν τη χώρα.</Speech>
<Speech><Parlmember>ΧΡΗΣΤΟΣ ΠΡΩΤΟΠΑΠΑΣ</Parlmember>: Κύριε Πρόεδρε, να βάλουμε και ένα κλουβί για το τσίρκο…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτή είναι η πραγματικότητα της σημερινής Ελλάδας και αυτό κατέδειξε η χθεσινή κατάσταση στη Βουλή, ότι δηλαδή η Κυβέρνηση αυτή πλέον δεν εκφράζει ούτε την κοινοβουλευτική Πλειοψηφία την οποία υποτίθεται ότι αντιπροσωπεύει. Μία πρωτοφανής, πολύ ευρεία κοινοβουλευτική Πλειοψηφία συρρικνώνεται στον αριθμό 101 και αυτό στέλνει ένα πολιτικό μήνυμα συντριβής και καταδίκης της συγκυβέρνησης του δοτού Πρωθυπουργού. Εμείς αυτό το συγκρατούμε και το αναδεικνύουμε διότι σηματοδοτεί από δω και μπρος πολύ μεγάλες εξελίξεις.
Όσον αφορά το νομοσχέδιο, η εισηγήτριά μας κ. Ηρώ Διώτη έχει κάνει πολύ καλή δουλειά και στην επιτροπή και με την παρουσία της στη Βουλή επί της αρχής και επί των άρθρων. Εγώ δεν έχω να προσθέσω κάτι το σημαντικό. Θα ήθελα να κάνω μόνο δύο παρατηρήσεις, διότι ζούμε σε μία πάρα πολύ σκληρή συγκυρία και βεβαίως δεν θέτω σε καμμία αντιπαράθεση –αλίμονο- τα ζώα με τους ανθρώπους, αλλά βλέπω γύρω μας τους αδέσποτους ανθρώπους, ιδιαίτερα τους νέους, να πληθαίνουν. 
Τι κάνουμε απέναντι σ’ αυτόν τον κόσμο, κύριοι της Κυβέρνησης; Είναι πλέον μέγα πρόβλημα να κυκλοφορήσει κανείς στην Αθήνα, διότι όπου πάει κι όπου σταθεί, βλέπει τη δυστυχία και την εξαθλίωση γύρω του. Πονάει, υποφέρει, από το φανάρι μέχρι τους δρόμους, από τις πλατείες μέχρι τα παγκάκια. Άνθρωποι εγκαταλειμμένοι, άνθρωποι που χρειάζονται βοήθεια, άνθρωποι που βλέπεις ότι μετράνε μέρες για τη ζωή τους. Δεν βλέπω από την Κυβέρνηση και γενικότερα από την πολιτεία να υπάρχει μια ευαισθησία απέναντι σ’ αυτήν την κατάσταση. Αντίθετα, αυτό που βλέπουμε είναι πολιτικές εξαθλίωσης.
Κύριε Πρόεδρε, τελειώνω λέγοντας ότι το νομοσχέδιο ασφαλώς δεν είναι για πέταμα. Κάνει μία απόπειρα να ρυθμίσει κάποια θέματα, αλλά βεβαίως, πάσχει επί της αρχής. Η αρχή του δεν είναι αυτή που θα έπρεπε να ανταποκρίνεται σήμερα σε μια στάση που πρέπει να έχουν και το ελληνικό κράτος και οι άνθρωποι απέναντι στα ζώα, τα οποία οι ίδιοι έχουν δίπλα τους και βεβαίως και στην άγρια φύση. Τα άγρια ζώα δεν θίγονται βεβαίως απ’ αυτό το νομοσχέδιο, αλλά είναι κι αυτά μέρος μιας αναγκαίας παρέμβασης σήμερα, προκειμένου να κρατήσουμε ζωντανή την ποιότητα ζωής και το περιβάλλον μας. 
Άκουσα τον κύριο Υπουργό να μιλάει για «φακέλωμα». Εγώ εντυπωσιάστηκα διαβάζοντας το νομοσχέδιο. Αυτό που καταλαβαίνω είναι ότι επιχειρείτε –άθελά σας, δεν ξέρω- μία απίστευτη γραφειοκρατική διαδικασία, όπου περίπου η σήμανση των ζώων θα είναι πιο ισχυρή και πιο σκληρή από τη σήμανση που υπάρχει στους ανθρώπους. Δεν ξέρω αν θα το καταφέρετε αυτό και τι κόπος, τι έξοδα, τι κόστος, τι γραφειοκρατία χρειάζεται η σύγχρονη Ελλάδα προκειμένου να βάλει ταυτότητα.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Υπάρχει σήμανση τώρα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Υπάρχει, αλλά βλέπετε ότι έχει οδηγήσει σε πάρα πολύ μεγάλα προβλήματα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μία παρατήρηση κάνω. Σημειώστε την και, αν θέλετε, πετάξτε την, αλλά δείτε σε ποια χώρα ζούμε, σε ποια πολιτεία ζούμε. 
Αυτό που χρειάζεται αυτήν τη στιγμή δεν είναι να πέσουμε από τη μία γραφειοκρατία στην άλλη και να φορτώνουμε σε δήμους πράγματα τα οποία δεν μπορούν να βγάλουν σε πέρας όχι μόνο οικονομικά αλλά και από την άποψη της οργάνωσης και των δυνατοτήτων τους. Αυτό που χρειάζεται είναι να περάσει μια νέα αντίληψη, κυρίως, που είναι κάτι πολύ μεγαλύτερο και ουσιαστικότερο από οποιαδήποτε σήμανση των ζώων. Αυτή η αντίληψη είναι που θα κρατήσει αυτά τα οποία θέλουμε ψηλά σε σχέση με τα ζώα, αλλά και τη δυνατότητά μας να προστατεύουμε και την υγεία και την ποιοτική συμβίωση στις πόλεις μας και όχι μόνο στις πόλεις. Νομίζω ότι εκεί πρέπει να δοθεί το βάρος. Αυτό είναι ένα μεγάλο κεφάλαιο παιδείας το οποίο, αν μου επιτρέπετε, λείπει από το σχετικό νομοσχέδιο. Η παιδεία πρέπει αυτήν την ώρα να καλλιεργηθεί συνολικά για τη στάση των ανθρώπων και της κοινωνίας απέναντι στα ζώα. Είναι κάτι που πρέπει να διαπεράσει το σχολείο και μάλιστα από τα πρώτα χρόνια, από το νηπιαγωγείο και το δημοτικό. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Λαφαζάνη, κατά την αγόρευσή σας νομίζω ότι χρησιμοποιήσατε χαρακτηρισμούς που δεν βοηθάνε, ούτε τη συζήτηση, αλλά πάνω απ’ όλα δεν βοηθάνε το ίδιο το Κοινοβούλιο. Ούτε τσίρκο είναι η Κυβέρνηση, όπως την αποκαλέσατε, ούτε δοτός είναι ο Πρωθυπουργός με 256 ψήφους. 
Θεωρώ, λοιπόν, ότι είναι κάποιοι χαρακτηρισμοί που στην επιχειρηματολογία σας θα μπορούσαν να έχουν αποφευχθεί, γιατί θα ανοίξουν ένα κύκλο συζητήσεων. Νομίζω ότι υπάρχουν άλλα επιχειρήματα που μπορεί να χρησιμοποιήσει ο καθένας, παρά να χρησιμοποιεί λέξεις περί δοτών, περί τσίρκου και οτιδήποτε άλλο και να εξάγουμε αυθαίρετα συμπεράσματα για το αν πράγματι το Κοινοβούλιο έχει τη δυνατότητα της ελεύθερης βούλησης των Βουλευτών. Δηλαδή, αν κάποιος Βουλευτής δεν ψηφίζει ένα άρθρο σημαίνει ότι έχει χαθεί η δεδηλωμένη της Κυβέρνησης;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είπα εγώ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Δηλαδή, σε λίγο θα φακελώσουμε και τον κάθε Βουλευτή αν έχει την ελεύθερη βούληση ή όχι εδώ μέσα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το αντίθετο. Καμμία διάθεση δεν είχα να ακυρώσω τη δυνατότητα του οποιουδήποτε Βουλευτή να ψηφίζει κατά τη συνείδησή του. Νομίζω ότι αν το έκανε μέχρι τώρα αυτό -και όποτε το έχει κάνει- έχει βοηθήσει. Μακριά από μένα κάθε τέτοια σκέψη.
Δεν καυτηρίασα τη στάση των Βουλευτών οι οποίοι ίσα-ίσα ψήφισαν κατά συνείδηση. Καλώς έπραξαν. Άλλοι τους κατηγορούν ότι ψήφισαν συντεχνιακά. Δεν είναι δυνατόν να καλείται κάποιος να ψηφίσει και όταν ψηφίζει αυτό που δεν υπαγορεύει η Κυβέρνηση να το λένε συντεχνία. Αυτά είναι απαράδεκτα πράγματα. 
Εγώ δεν μίλησα για τη στάση των Βουλευτών. Εγώ θεωρώ πάρα πολύ θετική αυτήν τη στάση. Είναι ένα δείγμα που πρέπει να έχει συνέχεια γιατί θα αναβαθμίσει και τη Βουλή και την πορεία της χώρας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Για τους χαρακτηρισμούς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ καυτηρίασα τη στάση της Κυβέρνησης. Αν νομίζετε ότι είναι τόσο ενοχλητική η έκφραση «τσίρκο», βάλτε τη σε εισαγωγικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το δοτός;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Περιμένετε. 
Αν θέλετε να πούμε «πολιτικό τσίρκο», να τη βάλετε. Αν θέλετε να τη βγάλουμε εντελώς, τη βγάζουμε.
Αλλά, με συγχωρείτε, το «δοτός Πρωθυπουργός» δεν το παίρνω πίσω. Είναι μια έκφραση άκρως πολιτική η οποία αντιστοιχεί στα πράγματα για το πώς ένα Πρωθυπουργός εγκαθιδρύθηκε, ποιοι τον εισήγαγαν και ποιοι τον επέβαλαν. Αυτή είναι μια πολιτική άποψη. Δεν είναι μειωτική για το πρόσωπο. Είναι πολιτικός χαρακτηρισμός για ένα αξίωμα που έπρεπε να είναι εκλεγμένο. Όχι από τη Βουλή. Από τη Βουλή εκλέγεται ο Πρόεδρος της Δημοκρατίας, ο οποίος δεν έχει εξουσίες. Ο Πρωθυπουργός όμως εκλέγεται από τον ελληνικό λαό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο πρώην Πρόεδρος της Βουλής, κ. Κακλαμάνης, έχει το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, ο συνάδελφος, κ. Παναγιώτης Λαφαζάνης, εκπροσωπεί μια παράταξη η οποία στο παρελθόν στήριξε κυβέρνηση με την πιο αλλοπρόσαλλη ιδεολογική και πολιτική σύγκληση, με πρωθυπουργό που προφανώς δεν ήταν Αρχηγός ενός κόμματος και μάλιστα του πλειοψηφούντος. Τη στήριξε όχι για το σκοπό που όλοι εμείς στηρίζουμε την Κυβέρνηση που έχει Πρωθυπουργό τον κ. Παπαδήμο, δηλαδή για να σωθεί η χώρα, αλλά για να οδηγηθεί η χώρα στη διάλυση του μεγάλου κόμματος στο οποίο έχω την τιμή να ανήκω από την ίδρυσή του και να το εκπροσωπώ στη Βουλή. 
Νομίζω, λοιπόν, ότι σε αυτήν την Αίθουσα –το έχω πει κι άλλοτε- πρέπει να είμαστε πολύ προσεκτικοί στους χαρακτηρισμούς που κάνουμε για έναν πρόσθετο λόγο: Ξέρουμε ότι πολλές φορές αυτά που λέγονται εδώ, χρησιμοποιούνται και αξιοποιούνται προς την αντίθετη κατεύθυνση, ακόμα κι εκείνης που μπορεί να νομίζει κάποιος ότι υπηρετεί, διατυπώνοντας εδώ κοινοβουλευτικά οποιαδήποτε άποψη.
Το ότι σήμερα είμαστε ελάχιστοι εδώ, το ότι το Κοινοβούλιο αυτή τη στιγμή έχει ελάχιστη συμμετοχή συναδέλφων, λέει πολλά, κύριε Πρόεδρε. Βέβαια, είναι σε επιτροπές, είναι σε άλλα έργα. Η εικόνα, όμως, δεν παύει να είναι αρνητική.
Να μη δίνουμε, λοιπόν, τη δυνατότητα σε σχολιασμούς που είναι προσβλητικοί για το ρόλο μας και για το ρόλο ολόκληρου του Κοινοβουλίου. Δεν ξέρω αν έχουν επίσημη την προέλευση. Εγώ αισθάνομαι, όμως, την ανάγκη να επιστρέψω, απ’ όπου κι αν προέρχονται, αυτές τις μομφές –εντός ή εκτός εισαγωγικών- ότι οι Βουλευτές που διαφοροποιήθηκαν χθες σε ορισμένα άρθρα, υπηρετούν συντεχνιακά συμφέροντα. 
Από την πείρα μου τέσσερις σχεδόν δεκαετίες εδώ, γνωρίζω ότι συμφέροντα ιδιοτελή, προσωπικά ή και ομάδων, συντεχνιών, συνήθως εξυπηρετούνται από εκείνους που ασκούν εκτελεστική εξουσία. Και πολλές φορές, αξιοποιώντας διαδικασίες που προβλέπει το Σύνταγμα και ο Κανονισμός για να αντιμετωπίζονται επείγοντα ζητήματα, φέρνουν εδώ νομοσχέδια που σε ένα πακέτο είναι πάρα πολλά άλλα νομοσχέδια. Και οι Βουλευτές προσπαθούμε με κατανόηση να αντιμετωπίζουμε ζητήματα, χωρίς να δημιουργούμε προβλήματα στη λειτουργία και της Κυβέρνησης και της ελληνικής κοινωνίας.
Πρέπει να επιστραφούν, λοιπόν, εκεί –είτε από τον Τύπο προέρχονται, είτε από άλλους επίσημους ή ανεπίσημους χώρους- αυτές οι μομφές διότι τόλμησαν Βουλευτές να διαφοροποιηθούν σε ένα ή σε άλλο άρθρο.
Ακόμα, όπως ξέρετε, όσον αφορά το ζήτημα ειδικώς της διαφοροποίησης επί του άρθρου που αφορά το ωράριο των φαρμακείων, η όποια διαφοροποίηση εδώ δεν είχε σχέση με την ουσία της διατάξεως. Είχε σχέση με το ότι ο Υπουργός επέμενε να παραβιάσουμε τον Κανονισμό της Βουλής και να ψηφίσουμε -ενώ είχε κλείσει η συζήτηση επί της ουσίας- μετά τρεις ημέρες και να συζητήσουμε ουσιαστική νομοθετική αλλαγή στη διάταξη την οποία είχε αρχικώς φέρει.
Ο Πρόεδρος της Βουλής κι εγώ πολύ επιμείναμε. Δυστυχώς, ο Υπουργός –εγώ κατανοώ το πρόβλημα του Υπουργού- πιεζόμενος στο θέμα αυτό, το μεγάλο, του ανοίγματος του επαγγέλματος του φαρμακοποιού, ήθελε να κλείσει το ζήτημα. Εμάς, όμως, δεν μας αφορά το θέμα του ανοίγματος του επαγγέλματος του φαρμακοποιού. Θέλαμε το Κοινοβούλιο, αυτήν την ώρα που βάλλεται από πολλές πλευρές, που δεν θέλουν να βγει η χώρα από το αδιέξοδο αυτό, που προπαγανδίζουν την επιστροφή στη δραχμή, που προπαγανδίζουν και προωθούν τη χρεοκοπία, να παραμείνει στο ύψος των ευθυνών και του ρόλου του.
Κατά συνέπεια και οι συνάδελφοι που καταψήφισαν το άρθρο αυτό, δεν καταψήφισαν τη συγκεκριμένη πολιτική της Κυβερνήσεως, αλλά την επιμονή του Υπουργού να επιβάλει, παρά τον Κανονισμό, αυτό το οποίο νόμιζε.
Θα ήθελα τώρα να πω δύο λόγια για το νομοσχέδιο. Εγώ θεωρώ ότι αυτό το νομοσχέδιο είναι ένα σημαντικό βήμα διότι ο ανθρωπισμός μας, όπως από πολλούς έχει λεχθεί, κρίνεται από το πως συμπεριφερόμαστε στα αδύναμα όντα είτε ανθρώπινα είτε οποιαδήποτε άλλα όντα του ζωικού βασιλείου.
Η μόνη αδυναμία που εγώ, κύριε Υπουργέ, διαπιστώνω είναι ότι δεν φαίνεται να στηρίζετε επαρκώς το έργο αυτών που ασχολούνται εθελοντικά. Οι φιλοζωικές οργανώσεις πρέπει να στηριχθούν, να συνεργαστείτε μαζί τους γιατί εισφέρουν -νομίζω- πολύ σημαντικά στο στόχο τον οποίο υπηρετεί αυτό το νομοσχέδιο. 
Με τους δήμους πιστεύω ότι χρειάζεται μια καλύτερη συνεργασία, διότι όπως ξέρετε όταν ο δήμος έχει μια ευθύνη και δεν έχει τα μέσα, καταλήγει σε μια πολύ βάρβαρη μεταχείριση των αδέσποτων ζώων.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Θα ολοκληρώσουμε με τους ομιλητές και μετά θα πάρετε το λόγο εσείς, κύριε Υπουργέ.
Το λόγο έχει τώρα ο κ. Βασίλειος Κεγκέρογλου, Βουλευτής του ΠΑΣΟΚ, για να κλείσουμε τον κατάλογο των ομιλητών.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κύριε Πρόεδρε.
Έχει γίνει μια πάρα πολύ σημαντική δουλειά με το νομοσχέδιο. Πρέπει να πω ότι και κατά τη διάρκεια της επεξεργασίας στην επιτροπή έγιναν βελτιώσεις και η πολιτική ηγεσία και ο παριστάμενος Υφυπουργός δέχτηκαν λογικές και σωστές προτάσεις και τροποποίησαν άρθρα. Θεωρώ ότι αν η δουλειά επί της ουσίας είχε γίνει σε έναν άλλο χρόνο θα μπορούσε να είναι ακόμα καλύτερο, αλλά θα δούμε στην πράξη τα κενά και μπορούμε στη συνέχεια να τα διορθώσουμε.
Θα περιοριστώ σε τρεις παρατηρήσεις για το νομοσχέδιο από αυτές βέβαια που έχουν, ήδη, κατατεθεί από φορείς και που κρίνω ότι πρέπει να συζητηθούν. Συμφωνώ με την άποψη που εκφράστηκε και στην Ολομέλεια ότι θα πρέπει να βρεθεί ένα πρόγραμμα ούτως ώστε ακόμα και οι σκύλοι των ποιμνιοστασίων, των κτηνοτρόφων να ενταχθούν, να καταγραφούν, να αποκτήσουν την ταυτότητά τους και τον έλεγχό τους. Νομίζω ότι είναι πάρα πολύ σωστή αυτή η άποψη. Δεν ξέρω αν είμαστε έτοιμοι, θα πρέπει όμως να το έχουμε στον προγραμματισμό μας.
Όσον αφορά το διαχωρισμό, που γίνεται στο άρθρο 6, στην παράγραφο 1, πάνω από δύο και τόσες φορές το χρόνο για τις περιπτώσεις που έχουμε εκτροφή και αναπαραγωγή θηλυκών σκύλων, νομίζω ότι θα πρέπει να υπάρξει μια ενιαία αντίληψη σ’ αυτό. Νομίζω ότι δεν χρειάζεται αυτός ο διαχωρισμός, διότι το δύο φορές ή το τρεις φορές δεν διαφέρει πάρα πολύ επί της ουσίας.
Το άλλο θέμα έχει να κάνει ουσιαστικά με τη δυνατότητα των δήμων που δεν έχουν υποδομή ή που έχουν συγκεκριμένης δυναμικότητας υποδομή για τη φύλαξη μέχρι να γίνει αναδοχή. Θεωρώ ότι μπορεί να υπάρξει ο όρος και η διαδικασία της προσωρινής αναδοχής. Όταν ο δήμος δεν μπορεί να φιλοξενήσει ένα ζώο να ανατίθεται είτε σε μεμονωμένο πολίτη είτε σε φιλοζωική οργάνωση η προσωρινή αναδοχή μέχρι να βρεθεί μόνιμος ανάδοχος ή να δούμε τι τύχη θα έχει το συγκεκριμένο ζώο. Η υιοθεσία μπορεί να μην έρθει στους δύο, στους τρεις, στους πέντε μήνες. Εκείνο, όμως, το διάστημα θα μπορεί να υπάρξει προσωρινή αναδοχή.
Τέλος, ήθελα να πω για το θέμα που έχει να κάνει με τη συνεργασία των δήμων και των εθελοντών. Στη διάταξη που αναφέρεται για τη συνεργασία των εθελοντών κτηνιάτρων θα πρέπει να προστεθεί ότι η πραγματοποίηση των στειρώσεων θα πρέπει να γίνεται σε συνεργασία με κτηνίατρο που να έχει πιστοποιηθεί. Νομίζω ότι αυτό μπορεί να γίνει σε συνεργασία με την αρμόδια υπηρεσία του δήμου αν αυτή είναι συγκροτημένη. Να προστεθεί, δηλαδή, εκεί σε συνεργασία με πιστοποιημένο κτηνίατρο ή με την αρμόδια υπηρεσία του δήμου. Αυτές τις παρεμβάσεις ήθελα να κάνω. 
Οφείλω, όμως, κι εγώ να πω δύο πράγματα σε σχέση με αυτά που ακούστηκαν προηγουμένως, γιατί δεχόμαστε την κρίση για την ψήφο μας. Την κρίση για την ψήφο μας θα την κάνει ο πολίτης. Οφείλουμε και εμείς, λοιπόν, να κρίνουμε, εάν δεχόμαστε αυτήν την κρίση, αυτά που είπε ο κ. Λαφαζάνης, τα οποία, κύριε Πρόεδρε, τα εξέφρασε το πρωί και ο κ. Μαρκόπουλος σε πρωινή εκπομπή. Εξέφρασε ακριβώς τα ίδια με την ίδια ακριβώς επιχειρηματολογία, η οποία μεταφέρθηκε στην Ολομέλεια. Δεν νομίζω ότι αξίζει τον κόπο συζήτησης. Πήρε ήδη την απάντηση από τον πρώην Πρόεδρο της Βουλής.
Θα ήθελα, όμως, να σημειώσω ότι ο κ. Λαφαζάνης και η παράταξή του είναι οι καλύτεροι στυλοβάτες του συστήματος, το οποίο καταγγέλλουν. Με την αρνητική τους ψήφο συμμετέχουν, απολαμβάνουν τα προνόμια, τα οποία «καταγγέλλουν» οι ίδιοι και στηρίζουν το σύστημα. Αυτός είναι ο ρόλος τους. Εμπαίζουν αυτούς που απ’ έξω προσβλέπουν σε αυτούς. Αν θέλουν, λοιπόν, να είναι ειλικρινείς ας μη χρησιμοποιούν δύο μέτρα και δύο σταθμά. Ή έχουν αυτήν την άποψη και δεν στηρίζουν το σύστημα ή αφού το στηρίζουν ας αφήσουν τις κορώνες, τους παλικαρισμούς και τις αυτογελιοποιήσεις.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ό,τι παράκληση και αν κάνει το Προεδρείο να αποφεύγετε τους χαρακτηρισμούς, εσείς τους εντείνετε βλέπω και τους πολλαπλασιάζετε. Οπότε το Προεδρείο, από ένα σημείο και μετά δεν μπορεί να κάνει άλλου είδους παρατηρήσεις.
Το λόγο έχει ο κ. Βασίλειος Γιουματζίδης, εισηγητής του ΠΑΣΟΚ.</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Κύριε Πρόεδρε, συνάδελφοι και συναδέλφισσες, επιχείρησα όλες αυτές τις μέρες να τονίσω επανειλημμένα ότι δεν μπορεί κάποιος να λέει ότι συνδιαλέγεται, ότι αγαπάει τα ζώα, ότι αγαπάει τους ανθρώπους, αγαπάει την κοινωνία, ότι θέλει να υπάρχουν ρυθμοί αλλαγής στην κοινωνία και να εμμένει φανατικά σε μια άποψη, δηλαδή, να τον διακρίνει τέτοιος φανατισμός ούτως ώστε, εάν σε ένα νομοσχέδιο δεν περάσουν όλες οι απόψεις του, να έχει γίνει ο κατακλυσμός του Νώε. Αυτή είναι μια πρώτη παρατήρηση, την οποία θεωρώ πάρα πολύ σημαντική. Και αυτό το παρατήρησα για πρώτη φορά. Είμαι εισηγητής στο ένατο νομοσχέδιο σε αυτά τα δύο χρόνια στη Βουλή και παρατήρησα πρώτη φορά, να υπάρχει τόσο έντονη εμμονή, συντριπτικά σχεδόν, απ’ όλες τις πλευρές. 
Άρα το πρώτο μήνυμα, το οποίο πρέπει να περάσει, για να είναι κάποιος εθελοντής, για να είναι κάποιος άνθρωπος που αγαπάει τα ζώα, είναι ότι πρέπει να αντιλαμβάνεται ότι υπάρχουν και άλλες απόψεις, ότι υπάρχουν απόψεις που πρέπει να συγκεραστούν, ότι δεν ζει ο άνθρωπος μόνος του με τα ζώα, αλλά ζει και με άλλους ανθρώπους, δηλαδή και με άλλα ζώα. Γιατί είναι και οι άνθρωποι ζώα. Πιθανόν οι άνθρωποι να είναι το χειρότερο ζώο απ’ ό,τι είναι τα προηγούμενα ζώα, γιατί τουλάχιστον τα ζώα, όποια και αν είναι αυτά, σκοτώνουν μόνο για να φάνε, ενώ πολλές φορές οι άνθρωποι σκοτώνουν μόνο για την ικανοποίησή τους. 
Θα ήθελα σαν ύστατη προσπάθεια να διευκρινίσω το εξής: Είναι λογικό να εντοπίσουμε το πρόβλημα. Το πρόβλημα πρώτα και κύρια είναι πολιτισμικό. Παράγουμε περισσότερα ζώα απ’ ό,τι χρειάζεται να καταναλώσουμε. Αυτά μας προκύπτουν ως αδέσποτα. Οι πηγές είναι γνωστές. Το νομοσχέδιο επιχειρεί στην συντριπτική πλειοψηφία, να τις κλείσει αυτές τις πηγές. 
Για τα αδέσποτα, όμως, που προκύπτουν και που ήδη υπάρχουν για ένα μεσοδιάστημα, μέχρι να κλείσουν αυτές οι πηγές –γιατί δεν έχει κάποιος, ψηφίζοντας ένα νόμο, ένα μαγικό ραβδί και το προχωράει μέχρι το τέλος- πρέπει να υπάρχουν κάποιες διαδικασίες διαχείρισης. Όταν κάποιος αρνείται τις διαδικασίες διαχείρισης, όποιες και να του προτείνεις, δεν έχει κανένα νόημα η συζήτηση μέσα στο Κοινοβούλιο.
Παλαιότερα, στη δική μου εποχή, στην επαρχία, οι ίδιοι οι άνθρωποι εξασφάλιζαν την ισορροπία. Δεν είχαμε αδέσποτα. Όσα δεν τους χρειάζονταν τα θανάτωναν. Όχι μόνο στην Ελλάδα, αλλά και στην Αγγλία του πολιτισμού και στη Γερμανία το πολιτισμού τα θανάτωναν. Όπως και σε πάρα πολλές περιπτώσεις τα θανατώνουν πάλι, επικαλούμενοι λόγους ευθανασίας σε όλη την πολιτισμένη Ευρώπη.
Έτσι, λοιπόν, εμείς δεν θέλουμε να τα θανατώνουνε. Συμφωνούμε όλοι. Δεν θέλουμε να τα εμπορευόμαστε. Συμφωνούμε όλοι. Όμως δεν θέλουμε να τα τσιπάρουμε; Είναι ο μοναδικός τρόπος να ελέγξουμε τα αδέσποτα ζώα. Ας βρει κάποιος άλλος μια άλλη πρόταση.</Speech>
<Speech><Parlmember>ΗΡΩ ΔΙΩΤΗ</Parlmember>: Για τα δεσποζόμενα είπαμε.</Speech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Τα δεσποζόμενα, αγαπητή συναδέλφισσα, αν δεν είναι τσιπαρισμένα, αδέσποτα θα καταλήξουν.
Λοιπόν, θέλω να πω πολύ απλά ότι η στρατηγική σκέψη για το τσιπάρισμα είναι δεδομένη, εκτός αν υπάρχει κάποιος να προτείνει κάποια άλλη λύση. Γιατί; Γιατί δημιουργεί προϋποθέσεις να ελεγχθεί η πηγή προέλευσης του αδέσποτου, που δεν είναι κατ’ ανάγκην από τον πολίτη το αδέσποτο. Το αδέσποτο μπορεί να προκύπτει από την κλοπή ενός ζώου. Το αδέσποτο μπορεί να προκύπτει από ένα εκτροφείο, νόμιμο ή παράνομο, που δεν το πούλησε ή δεν μπορούσε να το ταΐσει. Αυτό είναι σαφές και τελικά πρέπει να γίνει κατανοητό. Η προσπάθεια είναι σημαντική και υπάρχει μια τεράστια προσπάθεια συγκερασμού κάποιων απόψεων και διαφόρων κοινωνικών ομάδων.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ολοκληρώστε.</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Θα ολοκληρώσω, κύριε Πρόεδρε, αλλά θα ήθελα να πω ότι εγώ μίλησα στην πρωτομιλία μου στα όρια που μου έδινε ο χρόνος, γι’ αυτό κάνω παράκληση στη δευτερολογία μου, να είναι λίγο περισσότερος ο χρόνος που έχω.
Θα ήθελα, λοιπόν, να πω κάτι το οποίο είναι πολύ σημαντικό. Θα πρέπει να γίνει κατανοητό ότι κανείς δεν ισχυρίστηκε ότι δεν υπάρχουν φιλόζωοι. Κανείς δεν ισχυρίστηκε ότι η φιλοζωία είναι εθελοντισμός. Αλλά πρέπει να αντιληφθούν και οι φιλόζωοι ότι ο καθένας αντιλαμβάνεται τη φιλοζωία με βάση το πολιτιστικό και πνευματικό επίπεδο που έχει ή τις επιρροές που έχει, συμμετέχοντας σε ένα σωματείο, που δεν είναι κατ’ ανάγκην αυτές οι οποίες διέπουν μια ορθολογιστική αντίληψη για το τι είναι φιλοζωισμός. 
Έτσι, λοιπόν, κανείς δεν κατηγορεί τον απλό πολίτη, το φιλόζωο που συμμετέχει σε μια οργάνωση, που ξοδεύει την περιουσία του, ξοδεύει τη ζωή του, ξοδεύει το χρόνο του, προσπαθώντας με όποιο τρόπο μπορεί, όταν δεν υπάρχει οργανωμένη πολιτεία, να λύσει το πρόβλημα. 
Άρα ποιο είναι το πολιτικό πρόβλημα; Ότι τη διαχείριση ενός κοινωνικού προβλήματος, των αδέσποτων, που καταντούν ουσιαστικά, απορρίμματα που παράγουμε εμείς οι άνθρωποι, πρέπει να την αναλάβει η πολιτεία, όταν εκ προοιμίου αυτή η διαδικασία δεν έχει κάποιο κέρδος, είναι δηλαδή, μια κοινωνική παρέμβαση που πρέπει να γίνει. 
Σε αυτήν την κατεύθυνση σαφέστατα είναι και το νομοσχέδιο και μάλιστα η πρότασή του είναι να προχωρήσει ακολουθώντας τη διαδικασία, δίνοντας δηλαδή υγεία στο ζώο, δίνοντας τους εμβολιασμούς του και κυρίως, δίνοντας στο ζώο τη στείρωσή του, για να γυρίζει στο περιβάλλον.
Γι’ αυτό, κύριε Υπουργέ, θα ήθελα ως μία τελευταία παρατήρηση και έκκληση, αν θέλετε, να δούμε δύο ζητήματα. Πρώτον, στο άρθρο 9 στην παράγραφο 6, που όλοι μας –φαντάζομαι- έχουμε δεχθεί μια σειρά από παρεμβάσεις. Αδέσποτα ζώα συντροφιάς που περισυλλέγονται και διαπιστώνεται ότι είναι υγιή ή έχουν αποθεραπευτεί, καθώς και αυτά που προέρχονται από παράδοση, να μπορούν να υιοθετηθούν από ενήλικα άτομα ή από φιλοζωικές ενώσεις και σωματεία. Τι νόημα έχει αυτό; Γιατί δηλαδή να μπορούν; Αφού είναι υγιή, αφού έχουν υποστεί όλες τις διαδικασίες, να βγουν στο περιβάλλον, εκτός αν θέλει να τα υιοθετήσει ένας πολίτης, ένα φυσικό πρόσωπο. Γιατί να τα υιοθετεί μια φιλοζωική οργάνωση; Έχει τόσα λεφτά η φιλοζωική οργάνωση που μπορεί να τα ταΐζει και να τα ελέγχει; Όταν είναι υγιή. Απευθύνομαι δηλαδή, στην παράγραφο 6 και προτείνω να αφαιρεθεί το «να μπορούν να υιοθετηθούν από φιλοζωική ένωση ή σωματείο, όταν είναι υγιή». Μέχρι το στάδιο, που να έχουν γίνει όλες αυτές οι προσπάθειες, ώστε να είναι υγιές, να έχει πλέον αποθεραπευτεί και να μπορεί η φιλοζωική οργάνωση να το υιοθετεί. Όταν όμως είναι υγιές, τι νόημα έχει να το κρατάει από εκεί και πέρα, όταν η κυρίαρχη φιλοσοφία τού νομοθέτη, του νομοθετήματος που επιχειρούμε, είναι να βγει αυτό το ζώο στο περιβάλλον; Ποιο είναι το νόημα να το κρατάει μια φιλοζωική οργάνωση; Αν κάποιο από τα μέλη της φιλοζωικής οργάνωσης δημιούργησε συναισθηματικές σχέσεις με το ζώο, να το υιοθετήσει.
Σε συνδυασμό με αυτήν την παρατήρηση -και κλείνω- θα ήθελα να προτείνω, αγαπητέ κύριε Πρόεδρε, και μια δεύτερη παρατήρηση, αυτό που και η συνάδελφος από τη Νέα Δημοκρατία θεωρεί ότι είναι μείζον ζήτημα. Αναφέρομαι στο ζήτημα της ύπαρξης αριθμού ζώων στις οικοδομές. Κάνω, λοιπόν, μια τελευταία έκκληση -φαντάζομαι ότι είναι από όλους τους εισηγητές- ο περιορισμός προς τα κάτω, αν θέλετε, του νούμερου των δύο ζώων να γίνει τρία, κύριε Υφυπουργέ, για να δείξουμε ότι έχουμε τη δυνατότητα να συμβιβάζουμε όλες τις καταστάσεις. Νομίζω ότι είναι σαφές. Να δώσουμε δηλαδή αυτήν τη δυνατότητα, εκτός, εάν θέλετε μια ριζική πρόταση, να καθοριστεί αριθμός ζώων ανά τετραγωνικά ενεργού χώρου οικοδομής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κατανοητό.
Κλείστε, κύριε Γιουματζίδη.</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Πιστεύω, λοιπόν, ότι σίγουρα, η ιδεολογική προσέγγιση ότι ο αριθμός των ζώων πρέπει να είναι απεριόριστος, είναι σωστή, αλλά εν τοιαύτη περιπτώσει, πάλι κολλάμε στο βασικό ζήτημα, ότι αυτό προϋποθέτει παιδεία, προϋποθέτει πολιτισμό, προϋποθέτει συνείδηση και ορθολογιστική λειτουργία της κοινωνίας. 
Σας ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει η εισηγήτρια της Νέας Δημοκρατίας, κ. Φωτεινή Πιπιλή.</ChairmanSpeech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Υπουργέ, κύριε Πρόεδρε, όπως ξέρετε, έχουμε δηλώσει ότι, παρά το γεγονός ότι επί της αρχής έχουμε ψηφίσει, δεν ψηφίζουμε τις διατάξεις για τους λόγους που ανέλυσα και δεν χρειάζεται να κουράζω το Σώμα. Βέβαια θέλω να κάνω μερικές παρατηρήσεις, γιατί, ανεξαρτήτως τού αν ψηφίζουμε τις διατάξεις ή όχι, θα πρέπει να ακούγονται και οι παρατηρήσεις μας, οι οποίες, όπως έχουμε αποδείξει, προέρχονται ιδίως από μία σοβαρή γνώση του θέματος, που αποτελεί το αντικείμενο του νομοσχεδίου και θα πρέπει να εισακουστούν και να καταγραφούν. 
Από την αρχή υπήρχε μία μεγάλη συζήτηση για τους εθελοντές κτηνιάτρους που έρχονται από το εξωτερικό και βεβαίως υπάρχει η λογική, να υπάρχει η συνεργασία με την ελληνική πολιτεία. Αυτό το γεγονός δεν το αμφισβητεί κανείς. 
Στο άρθρο 9 παράγραφος 11, μπήκε στις αλλαγές –δεν υπήρχε από την αρχή- το στοιχείο ότι οι εθελοντές κτηνίατροι, που έρχονται από το εξωτερικό και οι οποίοι πηγαίνουν συνήθως, σε μικρά απόμακρα νησιά, βρίσκονται υπό την εποπτεία –όπως λέει ο νόμος, με τις αλλαγές- του κτηνιάτρου που έχει πιστοποιηθεί.
Και ερωτώ εγώ η αφελής: Αυτός ο κτηνίατρος είναι ιδιώτης ή δημόσιος;</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Το λέει.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Όχι, δεν το λέει. Με συγχωρείτε, αλλά ξέρω να διαβάζω. Δεν το λέει. Πρέπει να το ξεκαθαρίσετε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Να το ξεκαθαρίσω, κύριε Πρόεδρε;
ΠΡΟΕΔΡEΥΩΝ (Ευάγγελος Αργύρης): Κυρία Πιπιλή, επιτρέπετε να παρέμβει ο κύριος Υφυπουργός;</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, βεβαίως. Εγώ τοποθέτηση κάνω απλώς για την καταγραφή.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Ένα δευτερόλεπτο θα κάνω, κύριε Πρόεδρε. 
Αν διαβάσετε προσεκτικά το άρθρο, κυρία Πιπιλή, θα δείτε ότι η διατύπωση είναι σαφεστάτη και πάρα πολύ απλή. Πότε τίθεται υπό την εποπτεία του πιστοποιημένου κτηνιάτρου;</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Όταν είναι σε οργανωμένα κτηνιατρεία του δήμου.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Όταν χρησιμοποιεί δημόσια υποδομή. Δεν μιλάμε μόνο για αλλοδαπό. Κι εσείς αν πάτε …</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Δεν καταλάβατε τι θέλω να πω.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κι εσείς αν πάτε να χρησιμοποιήσετε το κτηνιατρείο, παραδείγματος χάριν, ενός δήμου ή μιας Διεύθυνσης Αγροτικής Οικονομίας και Κτηνιατρικής τής τάδε περιφερειακής ενότητας, θα γίνει υπό την εποπτεία κάποιου κτηνιάτρου.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ναι, αλλά ιδιώτη κτηνίατρου;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Μα μιλάμε για δημόσια υποδομή, άρα δημοσίου κτηνιάτρου. Μπορεί να είναι της περιφέρειας, του δήμου. Το λέει μέσα.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ξέρουμε καλά την Ελλάδα. Δεν είναι μόνο ο Δήμος Αθηναίων, ο Δήμος Πατρέων, ο Δήμος Ηγουμενίτσας, που μπορεί όντως να έχουν τέτοια υποδομή. Από την εμπειρία μου ξέρω ότι συνήθως αυτοί πηγαίνουν σε περιοχές που δεν υπάρχει αυτή η υποδομή, όπως είναι η Ψέριμος, η Νίσυρος …</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε …</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Ροντούλη, απαντήστε μετά. Εγώ παρατηρήσεις κάνω, για να μη γίνουμε «μαλλιά κουβάρια», όχι εμείς, αλλά οι ξένοι εθελοντές κτηνίατροι με τον έλεγχο της πολιτείας, που σαφώς πρέπει να υπάρχει. 
Προσέξτε το αυτό, ώστε στις περιοχές που δεν υπάρχει αυτή η υποδομή, να μη δημιουργηθεί τέτοιου είδους διελκυστίνδα και στο τέλος σηκωθούν και φύγουν και οι εθελοντές.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, επιτρέπετε; 
ΠΡΟΕΔΡEΥΩΝ (Ευάγγελος Αργύρης): Μα, κύριε Ροντούλη, δεν δέχεται η κ. Πιπιλή τη διακοπή.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κυρία Πιπιλή, για να μην εκκρεμούν ζητήματα, όταν δεν υπάρχει υποδομή …
ΠΡΟΕΔΡEΥΩΝ (Ευάγγελος Αργύρης): Κύριε Ροντούλη, δεν δέχεται τη διακοπή η κ. Πιπιλή.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Εγώ κάνω μία επισήμανση. Θα ήθελα απλώς να προσέξετε αυτό το σημείο. 
Δεύτερον, οι αλλαγές από εσάς ήταν πολλές και βιαστικές, που στο τέλος ακόμα κι εγώ μπερδεύτηκα. Αποσύρθηκε το άρθρο 12 παράγραφος 3, το οποίο προέβλεπε η αιτιολογική έκθεση. Ήταν πολύ λογικό και δεν καταλαβαίνω κάτω από ποιες πιέσεις αποσύρθηκε. 
Έλεγε ότι απαγορεύεται η οποιαδήποτε χρησιμοποίηση ζώου παντού για κερδοσκοπικούς σκοπούς, ακόμα και σε υπαίθρια δημόσια έκθεση, όπως στα πανηγύρια. Αυτό αποσύρθηκε. Και ξαφνικά, ο πιο χοντρός κόκορας στην πατρίδα του παππού μου μπορεί έναντι χρηματικού ποσού να είναι το αντικείμενο ενός πανηγυριού! 
Να μην μπούμε στη διαδικασία τού γιατί αποσύρθηκε. Το κάνατε τόσο βιαστικά που, ενώ αποσύρθηκε η παράγραφος 3 του άρθρου 12, το διοικητικό πρόστιμο παραμένει ακόμα. Ψηφίζετε στο νόμο δηλαδή, 5.000 ευρώ για κάθε ζώο. 
Άκουσα έκπληκτη, κύριε Ροντούλη, το εξής. Είπαμε να είμαστε βιαστικοί, αλλά είδατε τι έπαθε ο κ. Λοβέρδος χθες με την τροπολογία 29 …</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κυρία Πιπιλή ….</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Ροντούλη, μην αντιδράτε.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Δεν αντιδρώ, σας απαντώ.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Είπατε ότι όποιος είναι θύτης μπορεί και θύμα τροχαίου με ζώα, που είναι κάτι πάρα πολύ συνηθισμένο και οδηγεί και σε θάνατο ανθρώπων …</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κυρία Πιπιλή …</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Κύριε Ροντούλη, γιατί αγανακτείτε; Είστε τόσο παντογνώστης; 
ΠΡΟΕΔΡEΥΩΝ (Ευάγγελος Αργύρης): Κύριε Ροντούλη, σας παρακαλώ.</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Πριν από μισή ώρα ανακοινώσατε ότι φέρνετε μία αλλαγή, που η βάση της είναι σωστή.
Δηλαδή για να μην εγκαταλείπονται κτυπημένα ζώα, θα πρέπει αυτός που κτύπησε το ζώο, συνήθως ακουσίως και συνήθως νύχτα, να ειδοποιεί -αν είναι δυνατόν!- τον οικείο δήμο, λες κι η Ελλάδα είναι στο Δήμο Νέας Υόρκης, όπου υπάρχουν χίλια τηλεφωνικά κέντρα 3.00΄ η ώρα τη νύχτα ή Παρασκευή στις 8.00΄! Συγγνώμη, κύριε Υπουργέ, πού ζείτε; Οι δήμοι έχουν ωράριο. 
Εγώ, λοιπόν, οδηγώ. Μου πετάγεται ένα σκυλί. Δυστυχώς, πρέπει να το κτυπήσω, γιατί η παιδεία ξέρετε τι λέει; Λέει ότι, αν είναι να σκοτωθείς ή να σκοτώσεις τον πίσω -είναι κανόνας δηλαδή που τον λέει και η Τροχαία- κτυπάς το ζώο. Εκείνη την ώρα -είναι νύχτα- εσύ υποχρεωτικά πρέπει να έχεις κινητό, γιατί είμαστε όλοι με ένα κινητό φορτισμένο! Θα ξέρει ο πολίτης σε ποιον δήμο θα πάρει στις 3.00΄ η ώρα τη νύχτα! Αυτά δεν γίνονται, κύριε Ροντούλη. 
Ξέρετε τι γίνεται; Σωστή είναι βέβαια αυτή η αλλαγή που θέλετε. Όποιος όμως κτυπάει ζώο, τηλεφωνεί στο «100», γιατί έτσι κι αλλιώς ό,τι είναι στο δρόμο είναι της Τροχαίας ευθύνη. Δεν είναι του δήμου. Κι από εκεί και πέρα, ας το μελετήσουν οι υπηρεσίες σας. Άρα το «100» να ξέρει, με τους δήμους, τον όποιο δήμο, πώς θα γίνει αυτό, δηλαδή η περισυλλογή του άτυχου τραυματισμένου ζώου. Είναι πολύ σοβαρό αυτό που σας λέω, αν θέλετε να το καταλάβετε. 
Τελειώνω με το εξής: Έχετε μία σειρά –το είπαν κι άλλοι συνάδελφοι- διοικητικών προστίμων πρώτη φορά σε νομοσχέδιο. Υπάρχουν τρεις σελίδες διοικητικών προστίμων για το παραμικρό. Εδώ είναι μία παραζάλη. Τα έχουμε πει και στην αρχή. Ξέρετε όμως τι δεν βλέπω και μου ενισχύει την άποψη ότι τελικά, μπορεί ένα νομοσχέδιο να αποβεί εναντίον εκείνου του καημένου κυρίου ή εκείνης της κυρίας που θέλει ένα σκυλί, γιατί του είπε και ο γιατρός, επειδή είναι και διαβητικός, «πάρε ένα αδέσποτο, υιοθέτησέ το, σήμανέ το, να το πηγαίνεις βόλτα, γιατί σου κάνει καλό στη χοληστερίνη»; Γιατί υπάρχει κι αυτή η τάση των γιατρών τώρα, να λένε στους ανθρώπους που πάσχουν από κάτι και θέλουν περπάτημα, να πάρουν ένα ζώο για να έχουν παρέα. 
Τιμωρείτε, λοιπόν, ορθώς -να το δεχθώ- τους φιλόζωους οι οποίοι είναι απρόσεκτοι. Όσον αφορά όμως τους δήμους, κύριε Υπουργέ, που τους φορτώνετε όλη την περισυλλογή, πού είναι τα διοικητικά πρόστιμα, όπως για παράδειγμα στο Δήμο Αθηναίων, στο Δήμο Θεσσαλονίκης ή στο Δήμο Αμαρουσίου; Ήδη από την εποχή που ήμουν εγώ στο Δήμο Αθηναίων είναι υποχρεωμένη η Δημοτική Αστυνομία –και αυτό το πέρασε ο Αβραμόπουλος- να ενημερώνει και εν συνεχεία να κόβει πρόστιμο στον καθένα και στην κάθε κυρία η οποία παίρνει το σκυλί της -συνήθως είναι και μεγάλα σκυλιά- το πάει βόλτα κι αυτό αφήνει τις ακαθαρσίες του στο δρόμο –και δυστυχώς, οι περισσότεροι που κυκλοφορούν τα σκυλιά, είναι και αλλοδαποί- και λαμπρό παράδειγμα αποτελεί το Εθνικό Ωδείο στην οδό Βασιλέως Γεωργίου. Έχει βάλει, λοιπόν, ο Δήμος Αθηναίων ταμπέλα τώρα. Πρόκειται για μία υπόθεση δημόσιας υγείας. Ρωτήστε στο ΚΑΤ πόσοι άνθρωποι στην Ελλάδα έχουν κτυπήσει, γιατί πατάνε ακαθαρσίες σκύλων στα πεζοδρόμια. Εδώ, λοιπόν, αφού δίνετε στους δήμους -και δικαίως- την αρμοδιότητα περισυλλογής των αδέσποτων, θα πείτε: «έλα εδώ, κύριε της Δημοτικής Αστυνομίας», -όπου υπάρχει, σ’ όλη την Ελλάδα- «έχεις ευθύνη, γιατί το λέει κι ο νόμος, να ενημερώνεις αρχικά και εν συνεχεία να δίνεις πρόστιμο σε αυτόν τον κάτοχο ζώου, που κάνει κάτι τέτοιο και κυρίως, σε κάτι Αθηναίους και κάτι Αθηναίες που παριστάνουν και τους πολύ πολιτισμένους. Καταλαβαίνετε τι εννοώ. Να μην κάνουμε περιγραφή. 
Επίσης σας είχα πει ότι ο Δήμος Κορδελιού - Ευόσμου στη Θεσσαλονίκη, χωρίς νόμο -υποψιάζομαι ότι ένας μικρός δήμος πρέπει να είναι - και χωρίς να του το επιβάλλει κανείς, έφτιαξε τουαλέτα σκύλων. Δηλαδή, για να μπορέσει να περιοριστεί το φαινόμενο αυτό που σας περιέγραψα, πρέπει όλοι οι μεγάλοι δήμοι -δεν μιλώ για τους μικρούς- υποχρεωτικά να κάνουν αυτό που γίνεται στο εξωτερικό. Είναι υποχρεωμένοι να έχουν χώρους, για να πηγαίνουν τα σκυλιά κι όχι να πηγαίνουν μαζί τα σκυλιά, τα παιδιά, οι παππούδες, να τσακώνονται, να μην καθαρίζει κανείς. Ένα παράδειγμα είναι η οδός Φωκίωνος Νέγρη, που είναι μείζον θέμα, αλλά αυτό συμβαίνει και σ’ όλη την Ελλάδα.
Και τελειώνω. Ναι, στις ποινικές κυρώσεις από τη Νέα Δημοκρατία -τις ποινικές, όχι τις διοικητικές- και να σας πω με τι σκεπτικό. Μπράβο στην Αστυνομία, μπράβο στη δικαιοσύνη -γιατί τα έχω πει στην πρωτολογία μου στην επιτροπή- που όντως τα τελευταία χρόνια, κύριε Πρόεδρε, έχουν αποδείξει ότι ο πολιτισμός μπήκε και στα δύο αυτά βασικά κομμάτια της ελληνικής πολιτείας. Υπάρχουν δικαστές που χωρίς νόμους -που τώρα γίνονται πιο αυστηροί, γι’ αυτό ψηφίζω τις διοικητικές- ήδη έχουν χώσει κάτι αγρότες που κακοποιούσαν τα σκυλιά τους, στη Ρόδο, στα Χανιά, παντού. 
Μπράβο και στην Αστυνομία που έκανε πέρυσι σεμινάριο στη ΓΑΔΑ με αφορμή τις φιλοζωικές οργανώσεις και ήταν μια λαμπρή ομάδα νέων αξιωματικών γυναικών και ανδρών, οι οποίοι μίλησαν και είπαν: «Τα ζώα χρειάζονται σεβασμό, όπως και οι άνθρωποι».
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα πέντε μαθητές και μαθήτριες και τρεις εκπαιδευτικοί από το 1ο Γενικό Λύκειο Αργυρούπολης.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Αν μου επιτρέπετε, θα ήθελα να κάνω μια παρατήρηση: Κοντεύουμε να πούμε ότι κάποιος είναι φιλόζωος, όταν τηρεί τις υποχρεώσεις. Κοντεύουμε να γενικεύσουμε το ότι η υποχρέωσή μας και οι κανόνες απέναντι στα ζώα θεωρείται φιλοζωία. Φιλοζωία δεν είναι η τήρηση των υποχρεώσεών μας απέναντι στα ζώα.
Ορίστε, κύριε Ιγνατιάδη, έχετε το λόγο.</ChairmanSpeech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Δεν θα κουράσω πολύ, θα κάνω μόνο ορισμένες παρατηρήσεις μετά τις τροποποιήσεις που έγιναν.
Για το άρθρο 7, παρά το γεγονός ότι θεωρούμε ότι η τελευταία τροποποίηση της διάταξης είναι σε θετική κατεύθυνση, έχει κατά την εκτίμησή μας, σοβαρότατες ανεπάρκειες σχετικά με τη διοργάνωση των εκθέσεων.
Για το άρθρο 8, επίσης, έχουμε τις επιφυλάξεις -και επιμένουμε σε αυτές- για τη μη σύνδεση με αντικειμενικούς όρους, που σχετίζονται με το μέγεθος της κατοικίας, το είδος του ζώου, τη ράτσα του ζώου και τις απαιτήσεις της, τον αριθμό των ζώων.
Στο άρθρο 12, επιμένουμε στην παράγραφο 3 να μπουν οι απαγορεύσεις και για την εμπορία αυτών, για τη χρησιμοποίηση για καλλυντικά, για κυνομαχίες κ.λπ. και όχι μόνο για την αναπαραγωγή, εκτροφή κ.λπ..
Στο άρθρο 16 για την κακοποίηση, θεωρούμε επίσης ότι είναι σε θετική κατεύθυνση η καινούργια διατύπωση. Έχουμε την επιφύλαξη γι’ αυτό το «κακή», γιατί μπορεί να ερμηνευθεί από κάποιους πολύ υποκειμενικά και να έχουμε ακραίες μορφές άλλων. Μπορεί να φύγει αυτό το «κακή» και όλα τα άλλα καλύπτουν, εν πάση περιπτώσει και άλλου είδους προβλήματα.
Επίσης επιμένουμε ότι πρέπει τουλάχιστον, να μπει ένα ζήτημα σε σχέση με τη διακίνηση των φαρμάκων. Πρόκειται κυρίως, για τα φυτοφάρμακα –εννοώ, όταν πρόκειται για τις δηλητηριάσεις- στα οποία είναι ανεξέλεγκτη η διακίνησή τους και είναι δύσκολο να εντοπίσεις και αυτόν που έκανε τη δηλητηρίαση.
Κάτι που δεν είπαμε για το άρθρο 23 είναι, ότι εμείς αντιταχθήκαμε σε αυτό το νόμο, εκτός από ένα πράγμα, την εξαίρεση από την παράγραφο 6 του άρθρου 7 –αυτό το διατηρεί- του προηγούμενου νόμου, που προβλέπει να υπάρχουν καταφύγια μέσα σε δάση και δασικές εκτάσεις. Θα μπορούσαμε να το ψηφίσουμε, αν αυτό είχε απαλειφθεί. 
Επίσης ένα τελευταίο ζήτημα είναι αυτό για τις προτεινόμενες τροπολογίες από τον κ. Χαραλαμπόπουλο. Η μία βέβαια έγινε δεκτή και θεωρούμε ότι πρέπει να γίνει δεκτή και η άλλη τροπολογία. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ο ειδικός αγορητής του Λαϊκού Ορθόδοξου Συναγερμού κ. Θανάσης Πλεύρης έχει το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, θα αναφερθώ εν τάχει σε κάποια ζητήματα. Βλέπετε –και από τη συζήτηση που προκύπτει εδώ- τις διαφορετικές προσεγγίσεις που έχουμε. Χαρακτηριστικό είναι, λόγου χάριν, ότι και ο εισηγητής του ΠΑΣΟΚ, ο οποίος έχει κάνει έναν πολύ μεγάλο αγώνα γι’ αυτό το νομοσχέδιο, εκφράζει μια δυσπιστία για την υιοθεσία ζώων από τα φιλοζωικά σωματεία, ενώ ο Κοινοβουλευτικός Εκπρόσωπος του ΠΑΣΟΚ θεωρεί ότι είστε διστακτικός και δεν δίνετε στα φιλοζωικά σωματεία τις αρμοδιότητες που πρέπει. 
Εγώ κλίνω προς την κατεύθυνση του Κοινοβουλευτικού Εκπροσώπου του ΠΑΣΟΚ. Θεωρώ ότι δεν πρέπει να φοβηθούμε τα φιλοζωικά σωματεία. Πρέπει να μείνουν οι υιοθεσίες πραγματικά στη λογική της στάθμισης. Θεωρώ ότι βάλατε κάποια κριτήρια να μείνουν οι υιοθεσίες όπως είναι στο νομοσχέδιο. Επειδή πάλι έγινε μια κουβέντα «μα, μπορούν να υιοθετούν νομικά πρόσωπα;» θα σας πω το εξής: Οι σκύλοι της Ελληνικής Αστυνομίας σε ποιους ανήκουν; Ανήκουν σε κάποιο φυσικό πρόσωπο; Όχι. Ανήκουν σε μια υπηρεσία. Αντίστοιχα και οι σκύλοι στους δήμους. Θεωρώ πολύ σημαντικό –και ειπώθηκε- το ότι η Αστυνομία είναι η μοναδική ίσως υπηρεσία, η οποία έκανε οργανωμένο σεμινάριο για τη φιλοζωία. 
Ως προς τους εθελοντές κτηνιάτρους, πάλι εδώ είναι ένα βήμα σε αντίθεση με αυτούς που λένε για συντεχνίες. Εγώ θα πω ότι, αν θέλατε να εξυπηρετήσετε συντεχνίες, δεν θα είχατε μέσα αυτό το άρθρο. Πραγματικά, δίνετε τη δυνατότητα να έρθουν εδώ, αλλοδαποί κτηνίατροι που πληρούν κάποιες προϋποθέσεις.
Επίσης να το ξεκαθαρίσουμε, για να μη δημιουργούνται παρεξηγήσεις, προφανέστατα, όταν χρησιμοποιηθεί ένας δημόσιος χώρος, θα πρέπει το κράτος να δει ποιος χρησιμοποιεί αυτό το χώρο. Είναι δυνατόν ακόμα και ένας γιατρός να έρθει εδώ, να χρησιμοποιήσει χώρο τού ΕΣΥ, χωρίς να το γνωρίζει το ΕΣΥ, χωρίς εποπτεία από το ΕΣΥ; Μάλιστα, δεν μιλάτε για εποπτεία, αλλά για συνεργασία. Αυτό στην πραγματικότητα, τι σημαίνει; Για να το καταλάβουμε, σημαίνει ότι και να απουσιάζει ο δημόσιος κτηνίατρος –ας μην έχει φυσική παρουσία- μπορεί σε συνεννόηση να δώσει τη δυνατότητα να γίνουν αυτές οι ιατρικές πράξεις. 
Βάλατε στο άρθρο 16 την παράγραφο γ΄ και αυτό είναι πολύ σωστό. Δεν ξέρω όμως –και σας το επισημαίνω γιατί δεν ξέρω ποια είναι η βούλησή σας- αν στις ποινικές κυρώσεις θέλετε να συμπεριλάβετε και το «ένα με πέντε χρόνια». Αν δεν θέλετε να το συμπεριλάβετε, τότε θα πρέπει να πείτε «όποιος παραβιάζει το άρθρο 16 παράγραφος 1 και 2», γιατί τώρα στο άρθρο 20 περί ποινικών κυρώσεων, κάνετε λόγο για όποιον παραβιάζει το άρθρο 16. Το επισημαίνω γιατί δεν ήξερα ποια είναι η βούλησή σας. Εγώ είμαι αυτής της κατεύθυνσης, διότι προφανώς, πρέπει να υποχρεώνεται αυτός που θα κτυπήσει ένα σκυλί, αλλά δεν μπορούμε να τον εξομοιώσουμε στην κατάσταση. 
Ολοκληρώνοντας, κύριε Ροντούλη, εγώ όπως ξέρετε –και σας το έχω πει, πολλές φορές έχουμε συζητήσει αυτό το θέμα- δεν επιθυμώ τους περιορισμούς στις πολυκατοικίες. Άκουσα την παρατήρηση του κ. Γιουματζίδη. Μπορείτε να δείτε μήπως γίνουν και τρία τα ζώα συντροφιάς. Αντιλαμβάνομαι τις σταθμίσεις, αλλά επειδή ετέθη το θέμα, το επαναλαμβάνω κι εγώ. 
Πιστεύω ότι το νομοσχέδιο αυτό μπορεί στην πράξη να προστατεύσει καλύτερα τα ζώα και εγώ είμαι από αυτούς που πιστεύουν ότι πρέπει να υπάρχει σήμανση σε όλα και στα αδέσποτα και στα δεσποζόμενα. Ως προς το φόβο που έχει εκφραστεί από το ΣΥΡΙΖΑ –δηλαδή, αφού είναι δεσποζόμενο το ζώο για ποιο λόγο θα πρέπει να σημαίνεται - απευθυνόμενος στην κυρία συνάδελφο, την κ. Διώτη, θα έλεγα ότι υπάρχουν δύο λόγοι γι’ αυτό. 
Πρώτον, δυστυχώς, πολλές φορές αυτά τα δεσποζόμενα ζώα γίνονται αδέσποτα και δεν μπορούμε να βρούμε ποιος είναι ο ιδιοκτήτης, ώστε να του επιβληθούν διοικητικές κυρώσεις. 
Θα πρέπει, όμως, να μην αγνοούμε ότι δυστυχώς υπάρχουν και πολλές παραστάσεις κακοποίησης δεσποζομένων ζώων συντροφιάς. Γι’ αυτό μάλιστα και ο προηγούμενος νόμος –και μένει- προβλέπει τη δυνατότητα ο εισαγγελέας με εισαγγελική παραγγελία να μπορεί να πάρει ένα σκύλο όταν κακοποιείται.
Συνεπώς ακόμα και γι’ αυτές τις περιπτώσεις, να μπορούμε να βλέπουμε πότε ο ιδιοκτήτης, ο δεσπότης δεν συμπεριφέρεται ανάλογα στο ζώο.
Ψηφίζουμε όλες τις διατάξεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το λόγο έχει ο Υπουργός Αγροτικής Ανάπτυξης και Τροφίμων, κ. Κώστας Σκανδαλίδης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε. 
Θέλω να κάνω πολύ λίγες παρατηρήσεις. Σε επιμέρους θέματα θα απαντήσει ο κ. Ροντούλης, που χειρίστηκε τη συζήτηση και στην επιτροπή και στην Ολομέλεια.
Κατ’ αρχάς θέλω να ξεκαθαρίσω δύο θέματα στην Ολομέλεια της Βουλής, που έχουν σχέση με ευρύτερα ζητήματα της αγροτικής πολιτικής. Το πρώτο θέμα αφορά την περιβόητη ζύμωση που γίνεται γύρω από τη φορολογία των αγροτεμαχίων κ.λπ.. Η Κυβέρνηση έχει αποφασίσει να μη συνδέσει ή να μην ανοίξει σε καμμία περίπτωση θέμα φορολογίας της γης των αγροτών, σε κανένα θέμα που έχει σχέση με τη φορολογική πολιτική και εν όψει του νέου φορολογικού νομοσχεδίου. Αυτό πρέπει να είναι σαφές προς κάθε κατεύθυνση. Όποιοι, λοιπόν, ζυμώνουν αυτά τα θέματα, που πολλές φορές φαντάζομαι ότι μπορεί να είναι και από μία πλευρά φιλοκυβερνητική ή οτιδήποτε άλλο ή από μια πλευρά ανθρώπων που μπορεί να έχουν απόψεις γι’ αυτές τις πολιτικές, θα πρέπει να είναι ξεκαθαρισμένο ότι η Κυβέρνηση δεν ανοίγει θέμα φορολόγησης της γης. 
Δεύτερον, όπως γνωρίζετε, στην υπόθεση που έχει σχέση με το τέλος της ΔΕΗ, έχει υπάρξει μια νομοθετική ρύθμιση η οποία εξαιρεί από όλες τις διαδικασίες που έχουν σχέση με το λεγόμενο χαράτσι, τις αγροτικές εκμεταλλεύσεις στο σύνολό τους. 
Υπήρξε το θέμα τού πώς αποδεικνύεται ότι κάποιος έχει μια αγροτική εκμετάλλευση. Επειδή, μέχρι τώρα, σε πολλές περιπτώσεις, η ΔΕΗ σε ορισμένα υποκαταστήματά της στέλνει, για να πληρώσουν αγρότες που έχουν εκμετάλλευση, οι οποίοι όμως, δεν έχουν άδεια της κτηνοτροφικής ή άλλης μονάδας, η Κυβέρνηση μελετάει άμεσα, τις επόμενες μέρες, έναν τρόπο να κατοχυρώσει απολύτως ότι, με οποιοδήποτε αποδεικτικό στοιχείο, με τον ΟΣΔΕ και οτιδήποτε άλλο παρουσιαστεί που θα λέει ότι αυτό είναι μια αγροτική εκμετάλλευση, δεν θα πληρώνει το τέλος στη ΔΕΗ. Νομίζω ότι αυτά τα δύο θέματα είναι πολύ σημαντικά και πιστεύω ότι οι δεσμεύσεις της Κυβέρνησης είναι απολύτως σαφείς και δεν επιδέχονται καμμία παρερμηνεία.
Θα πω δύο λόγια για το νομοσχέδιο. Κατ’ αρχάς, θέλω να πω ότι όλη αυτή η διαδικασία ήταν για εμένα μια, θα έλεγα, ιδιαίτερα ευχάριστη έκπληξη. Όχι μόνο, γιατί με πάρα πολύ συστηματικό τρόπο, προσεγγίστηκαν τα επιμέρους θέματα και μπήκαν διατάξεις και συνδιαμόρφωσε και η επιτροπή και η Βουλή τα σχετικά άρθρα, όσο κυρίως γι’ αυτό που αντιλήφθηκα ως γενική αλλαγή στην ελληνική κοινωνία. 
Το λέω αυτό και το τόνισαν και άλλοι συνάδελφοι που τους άκουσα χθες και παλιότερα. Υπάρχει μια θετική, προοδευτική αλλαγή στην ελληνική κοινωνία. Τέτοια ζητήματα που έχουν σχέση με τα ζώα, με το οικολογικό περιβάλλον, με τη φύση, με την προστασία της ζωής, απασχολούν πλέον καθολικά σχεδόν την ελληνική κοινωνία. 
Έφερα και ένα παράδειγμα παλιότερα. Στη διαβούλευση που έγινε για το νομοσχέδιο για τους συνεταιρισμούς, υπήρξαν περίπου τετρακόσιες με εξακόσιες παρεμβάσεις. Σ’ αυτό το νομοσχέδιο υπήρξαν πάνω από πέντε με έξι χιλιάδες παρεμβάσεις. Μιλάμε δηλαδή, για μια καθολική αντιμετώπιση διαφορετική των πραγμάτων από ό,τι μέχρι πριν από λίγα χρόνια, από την ίδια την ελληνική κοινωνία.
Ξέρετε πολλές φορές, βρίσκουμε εύκολα λόγια να κατηγορήσουμε φιλοζωικές εταιρείες για την επιμονή τους, για την προσπάθειά τους, για τις αντιθέσεις τους.
Πρέπει να ομολογήσω ότι στις δύο-τρεις συναντήσεις που βρέθηκα εγώ, υπήρξε τεράστια αντίθεση μεταξύ τους, πάνω στο τι πρέπει να γίνει και έχει να κάνει, με μια σειρά διαφορετικές αντιλήψεις -άλλες είναι πιο απόλυτες, άλλες πιο σχετικές- που έχουν σχέση με αυτό. Όμως, αυτές οι δεκάδες φιλοζωικές οργανώσεις της Αττικής, όπως επίσης και οι εκατοντάδες που υπάρχουν σε όλη την Ελλάδα, είναι ένα τεράστιο μαζικό κίνημα, που αφορά την ευημερία στην πόλη, την ευημερία γενικά των ανθρώπων και των ζώων.
Είναι παρά πολύ σημαντικό, γιατί δείχνει ότι στο πεδίο της καθημερινότητας, αναπτύσσεται μια κοινωνική συνείδηση, η οποία θα έλεγα ότι είναι ενθαρρυντική για έναν πολιτισμό που έρχεται ή που πρέπει να έρχεται, σε σχέση με τη βαρβαρότητα και τη βία που σήμερα, αντιμετωπίζουμε σε διάφορους τομείς της δημόσιας και της ιδιωτικής ζωής των ανθρώπων. Αυτή είναι μια πάρα πολύ σοβαρή υπόθεση.
Μια τρίτη παρατήρηση που θέλω να κάνω, πριν μπω σε δύο-τρία πιο συγκεκριμένα πράγματα, είναι ένα ψευδεπίγραφο δίλημμα που τίθεται από πολλούς, αν θέλετε, θεωρητικούς ανάμεσα στην ανθρωποκεντρική και τη φιλοζωική στάση και πώς είναι αντικρουόμενα αυτά τα πράγματα.
Εγώ θεωρώ ότι ο σεβασμός της ζωής κάθε έμβιου όντος είναι αυταξία, είναι κάτι που δεν τίθεται με κανόνες, δεν μπαίνει στο πλαίσιο μιας διαδικασίας που λέει ότι μπορούμε να το χρησιμοποιούμε με δύο μέτρα και δύο σταθμά. Είναι κάτι που αφορά γενικότερα τη ζωή στον πλανήτη και πιστεύω για μια κοινωνία ότι δεν μπορεί να είναι ανθρωποκεντρική, αν δεν είναι και φιλοζωική, δηλαδή, αν αντιλαμβάνεται τον άνθρωπο, δεν μπορεί να τον αντιλαμβάνεται διαφορετικά από ένα ζώο που υποφέρει, που θυμάται, που έχει συναισθήματα…</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μνήμη.</Speech>
<Speech><Parlmember>ΚΩΝΣΤΑΝΤΙΝΟΣ ΣΚΑΝΔΑΛΙΔΗΣ</Parlmember> (Υπουργός Αγροτικής Ανάπτυξης και Τροφίμων): …και που αποτελεί και ένα φίλο του ανθρώπου πάρα πολύ σημαντικό και όχι μόνο για τους ανθρώπους που νιώθουν μοναξιά, αλλά και τους ανθρώπους που έχουν μάθει να ζουν με αυτούς τους πραγματικούς φίλους.
Νομίζω, λοιπόν, ότι αυτά τα τρία πράγματα είναι ενθαρρυντικά, είναι σοβαρά, είναι εξέλιξη για την ελληνική κοινωνία.
Η εθνική μας νομοθεσία έχει ενσωματώσει την Ευρωπαϊκή Σύμβαση για την Προστασία των Ζώων Συντροφιάς, σύμφωνα με την οποία έχει διακηρυχθεί πανηγυρικά ότι ο άνθρωπος έχει αναντίρρητα, ηθική υποχρέωση να σέβεται όλα τα ζώα. Η υφιστάμενη νομοθεσία χρειάζεται συμπλήρωση, βελτίωση, εκσυγχρονισμό και επικαιροποίηση. Αυτό προσπαθεί να κάνει αυτό το νομοσχέδιο για μια ουσιαστική και αποτελεσματική προστασία.
Μέχρι τώρα, η περισυλλογή και η διαχείριση των αδέσποτων ζώων γινόταν περιστασιακά και ευκαιριακά, τα καταφύγια ζώων ποτέ δεν οργανώθηκαν συστηματικά και ποτέ δεν ελέγχθηκαν, η σύμβαση των σκύλων δεν προχώρησε και ο εθελοντισμός των φιλοζωικών ενώσεων και σωματείων ανιδιοτέλειας δεν αξιοποιήθηκε στο βαθμό που έπρεπε. Δεν έπαψε, λοιπόν, να υφίσταται η κακομεταχείριση των ζώων, ενώ συνεχίζεται η χρησιμοποίηση σε τσίρκο και άλλες «ψυχαγωγικές» ή κερδοσκοπικές εκδηλώσεις.
Τι θέλουμε να κάνουμε με αυτό το νομοσχέδιο; Να συμπληρώσουμε και να εκσυγχρονίσουμε το νομικό πλαίσιο και να διατηρήσουμε την οικολογική ισορροπία και την ευζωία τους. Αυτός ο στόχος επιτυγχάνεται με τη θέσπιση ενός σύγχρονου, συνεκτικού, προστατευτικού και φιλικού προς τα ζώα ρυθμιστικού πλαισίου.
Οι βασικές ρυθμίσεις είναι γνωστές -τις είπατε όλοι- είτε αναφέρονται στην διαδικτυακή ηλεκτρονική βάση σήμανσης και καταγραφής των ζώων είτε αναφέρονται στις υποχρεώσεις που καθορίζονται για τους ιδιοκτήτες και στους συγκεκριμένους κανόνες ευζωίας είτε αναφέρονται στην ηλεκτρονική σήμανση και τον κτηνιατρικό έλεγχο είτε αναφέρονται στο οργανωμένο σύστημα περισυλλογής και διαχείρισης των αδέσποτων ζώων στους δήμους και τους συνδέσμους δήμων, σε συνεργασία με τις φιλοζωικές ενώσεις, σωματεία και εθελοντές είτε αναφέρονται στην απαγόρευση δημοσίευσης-γνωστοποίησης αγγελιών για υιοθεσία, αν δεν αναφέρεται ο αριθμός της ηλεκτρονικής σήμανσης, γενικά ποιο είναι αυτό το ζώο είτε αναφέρονται στην απαγόρευση για τη συμμετοχή κάθε είδους ζώου σε τσίρκο ή άλλο δημόσιο θέαμα όπου βασανίζεται το ζώο είτε αναφέρονται στη διαμονή των ζώων σε πολυκατοικίες και μονοκατοικίες -με όλες τις διαφορετικές απόψεις που ακούστηκαν- ή στα αδικήματα της βάναυσης μεταχείρισης, των τιμωριών, διοικητικών, οικονομικών κ.ο.κ., που τα συζητήσατε πάρα πολύ ουσιαστικά και θετικά, κατά τη γνώμη μου, ανεξάρτητα, επαναλαμβάνω, από τις γενικές κορώνες των διαφορετικών απόψεων που ακούστηκαν, κατά τη διάρκεια της συζήτησης, είτε αναφέρονται στις οργανώσεις κ.ο.κ..
Θέλω να κλείσω με το εξής θέμα: Εδώ βάζουμε μια σειρά διαδικασιών. Έχουμε τις αρμόδιες αρχές του Υπουργείου, τη Γενική Διεύθυνση Κτηνιατρικής, τη Διεύθυνση Κτηνιατρικής Αντίληψης Φαρμάκων και Εφαρμογών, τη Διεύθυνση Πληροφορικής και έχουμε και τις αρχές εφαρμογής και ελέγχου της τοπικής αυτοδιοίκησης, τις Διευθύνσεις Κτηνιατρικής της Γενικής Διεύθυνσης Περιφερειακής Αγροτικής Οικονομίας και Κτηνιατρικής των περιφερειών, στο επίπεδο των περιφερειακών ενοτήτων, τις Διευθύνσεις Αγροτικής Οικονομίας και Κτηνιατρικής, τις υπηρεσίες των δήμων και όπου αυτές δεν έχουν συσταθεί, τα γραφεία γεωργικής ανάπτυξης του δήμου. 
Θα ήθελα να κάνω ένα σχόλιο σε αυτήν τη δομή. Εδώ, για την εφαρμογή αυτού του νόμου, έχουμε δύο πολύ σημαντικά προβλήματα: Το ένα είναι οι πόροι. Η τόσο μεγάλη οικονομική δυσκολία που έχουμε σήμερα, δεν μπορεί να μην έχει επίπτωση στην αδυναμία εξεύρεσης πόρων σε ό,τι αφορά αυτό το θέμα. Άρα θα πρέπει η Κυβέρνηση –και αυτή είναι δουλειά και του Υπουργείου και γενικότερα και του Υπουργείου Εσωτερικών και των δήμων- να διασφαλίζει σε σταθερή βάση πόρους που θα πηγαίνουν προς αυτήν την κατεύθυνση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Δώστε μου ένα λεπτό ακόμη, κύριε Πρόεδρε. 
Το δεύτερο θέμα που είναι ακόμα πιο δύσκολο -γιατί εδώ, στην προστασία των ζώων υπάρχουν οι φιλοζωικές εταιρείες που είναι και ένα ανάχωμα, αν θέλετε, ένα εμπόδιο στο να υπάρχει αυθαιρεσία και οτιδήποτε άλλο- είναι ένα πρόβλημα εθισμού των θεσμών. Η κοινωνική συνείδηση, δηλαδή, είναι πολύ πιο ψηλά από τη συνείδηση των δημοτικών αρχών, των υπηρεσιών του Υπουργείου και οποιωνδήποτε άλλων υπηρεσιών που έχουν σχέση με την υλοποίηση αυτής της πολιτικής. Είναι πολύ πιο ψηλά η κοινωνική συνείδηση. Εδώ χρειάζεται μία συστηματική προσπάθεια από όλους μας. 
Θέλω να σας πω την εμπειρία μου –για να κλείνω με αυτό, κύριε Πρόεδρε- όντας Υπουργός Εσωτερικών τις παραμονές των Ολυμπιακών Αγώνων, πριν φύγει η κυβέρνηση του ΠΑΣΟΚ, τότε που είχε δημιουργηθεί αυτή η κίνηση με το σύνδεσμο των δυτικών προαστίων και είχα εγκαινιάσει τότε το σχετικό κατάλυμα. Όσο εύκολα μια οργανωμένη κοινωνία –η ελληνική- μπορεί να συστηματοποιήσει το πρόβλημα, τόσο, μόλις φύγει από αυτήν την πίεση, το αφήνει ρέμπελο, να γίνει ό,τι γίνει. Και αυτό είναι τεράστιο πρόβλημα. 
Έχω συναντήσει δημάρχους, που είναι φανατικοί αντίπαλοι των ζώων, λες και τους φταίνε τα ζώα. Έχω συναντήσει θεσμούς που δεν είναι αντίπαλοι, αλλά κυριολεκτικά αδιαφορούν, δεν τους ενδιαφέρει τι θα γίνει στην περιοχή τους, σε σχέση με αυτό. Επειδή αυτή η προστασία είναι μία δύσκολη προστασία, έχει –αν θέλετε- λεπτομέρειες που είναι κουραστικές, συνήθως αποφεύγουμε το θέμα.
Εδώ έρχεται το θέμα της διαπαιδαγώγησης και των κυρώσεων που πρέπει να εφαρμοστούν. Δεν είμαι από αυτούς που πιστεύουν -ούτε έχω την ψευδαίσθηση- ότι αυτό το κράτος μπορεί να εφαρμόσει εύκολα τέτοιου τύπου κυρώσεις. Πρέπει, όμως, όλοι μαζί να συνεισφέρουμε προς αυτήν την κατεύθυνση. 
Πιστεύω ότι το νομοσχέδιο είναι ένα σημαντικό βήμα, ώστε τα πράγματα να αλλάξουν προς το καλύτερο σε αυτό το τόσο ευαίσθητο θέμα μας. 
(Χειροκροτήματα από την πτέρυγα του ΠΑΣΟΚ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κύριε Υφυπουργέ, έχετε να κάνετε μία νομοτεχνική βελτίωση;</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Μάλιστα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, κλείνουμε το νομοσχέδιο με την παρέμβαση του κυρίου Υφυπουργού.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Κατ’ αρχάς, θα καταθέσω στα Πρακτικά μία νομοτεχνική βελτίωση. 
Στην παράγραφο 2 του άρθρου 20, η φράση «οι παραβάτες της διάταξης του άρθρου 16» αντικαθίσταται από τη φράση «οι παραβάτες των διατάξεων των παραγράφων α΄ και β΄ του άρθρου 16». 
Την καταθέτω στα Πρακτικά. 
(Στο σημείο αυτό ο Υφυπουργός Αγροτικής Ανάπτυξης και Τροφίμων κ. Αστέριος Ροντούλης καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 136)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Παρακαλώ να διανεμηθεί στους συναδέλφους.</ChairmanSpeech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Έρχομαι τώρα στα επιμέρους του νομοσχεδίου και στις παρατηρήσεις που ακούστηκαν στην Αίθουσα. 
Πρώτον, πρέπει να πω ότι έμεινα έκπληκτος από την ελαφρότητα της κριτικής της κ. Πιπιλή. Και για να γίνω περισσότερο συγκεκριμένος, εδέχθην μία κριτική για την τροποποίηση που κατέθεσα, σχετικά με το τροχαίο ατύχημα επί ζώου συντροφιάς.
Ενώ, λοιπόν, δεν αμφισβητήσατε την ουσία της ρύθμισης, είπατε «μα, γιατί βάζετε το δήμο και δεν βάζετε το «100»», την Τροχαία.
Κυρία Πιπιλή, όταν διαβάζετε μία ρύθμιση, θα πρέπει να τη διαβάζετε ολοκληρωμένα.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Δεν τη διαβάσαμε. Την είπατε προφορικά. Να τη λέγατε ολοκληρωμένη, να πω. Αφού την είπατε από το μικρόφωνο, πού να τη διαβάσω;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Ορίστε, σας τη δείχνει ο συνάδελφος του ΚΚΕ! Αν δεν τη διαβάσατε, πρόβλημά σας! Διανεμήθηκε σε όλη την Αίθουσα!</Speech>
 <Speech><Parlmember>ΦΩΤΕΙΝΗ ΠΙΠΙΛΗ</Parlmember>: Δεν είναι έτσι τα νομοσχέδια, κύριε Ροντούλη! Δεν γίνεται τελευταία στιγμή! Σαν το Λοβέρδο χθες! Τι μου λέτε τώρα;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Αφήστε τον κ. Λοβέρδο τώρα σε ησυχία! Εδώ, τώρα, εμείς μιλάμε! Διανεμήθηκε σε όλη την Αίθουσα!
Πρέπει, λοιπόν, να σας πω ότι βάλαμε το δήμο εν πλήρει επιγνώσει αυτού που κάνουμε, γιατί παρακάτω, στο τέλος, η ρύθμιση λέει «προκειμένου να παρασχεθεί στο ζώο κτηνιατρική φροντίδα και μέριμνα». Η Τροχαία θα έδινε…</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, για το δήμο σας λέω!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Μη βιάζεστε, κυρία μου! Μη βιάζεστε επιτέλους!</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ήρεμα, κύριοι συνάδελφοι, σας παρακαλώ! Αδικείτε το νομοσχέδιο!</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Λέει, λοιπόν, «προκειμένου, λοιπόν, να παρασχεθεί στο ζώο κτηνιατρική φροντίδα και μέριμνα», γιατί έχουμε ένα ατύχημα, μπορεί να αιμορραγεί το ζώο, να είναι κάτω στο δρόμο. Πρέπει να υπάρξει κτηνιατρική φροντίδα. Γι’ αυτό βάλαμε το δήμο. 
Σε περίπτωση τώρα, κυρία Πιπιλή, που δεν λειτουργεί ο δήμος –είναι απόγευμα, είναι Σαββατοκύριακο- ήδη σας λέω ότι τις επόμενες μέρες θα υπάρξει κανονιστική ρύθμιση ή εγκύκλιος, βάσει της οποίας θα λέμε στους δήμους, αφ’ ης στιγμής ψηφιστεί το νομοσχέδιο, «σας παρακαλούμε πάρα πολύ, ορίστε έναν υπεύθυνο, με ένα τηλέφωνο έκτακτης ανάγκης, προκειμένου να αντιμετωπίζονται τέτοια περιστατικά και δημοσιοποιείστε το αυτό, κάντε το γνωστό, στείλτε το και στην Αστυνομία, στείλτε το παντού», προκειμένου ο άνθρωπος που ενεπλάκη σε ένα τέτοιο ατύχημα, να ξέρει ότι αν τηλεφωνήσει, για παράδειγμα, σε ένα ΚΕΠ ή στην Αστυνομία, στο άλφα ή στο βήτα, θα του πουν «είναι ο Ιγνατιάδης μ’ αυτό το τηλέφωνο»! Τόσο απλά!
Άρα, λοιπόν, προς τι αντιτίθεστε στη ρύθμιση; Πρέπει, μάλιστα, να σας πω ότι ήταν μία ρύθμιση που προήλθε από παρατήρηση του κ. Ιωαννίδη της Νέας Δημοκρατίας!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ναι, αλλά δεν ξέρει τη λειτουργία των δήμων! Εγώ δεν αντιδρώ! Λέω να πούμε «πρώτα το «100»»!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Ναι, εντάξει! Φθάνει που τα ξέρετε εσείς!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Τον ξέρω καλύτερα το δήμο και το πώς λειτουργεί!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Νομίζω ότι σας απάντησα! Όπως το καταλαβαίνετε!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, δεν διαφωνώ! Λέω «πρώτα το «100»»!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Εντάξει, εντάξει! Αφού δεν διαφωνείτε, μη δημιουργείτε προβλήματα εκεί που δεν υπάρχουν!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, σας λέω την κοινή λογική, ότι δεν θα λειτουργήσει! Να βοηθήσω θέλω!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Την κοινή λογική σάς λέω και εγώ!</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Στο τροχαίο, έτσι κι αλλιώς θα πάει το «100»!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, το «100» ξέρει να βρει και τον κτηνίατρο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Σας παρακαλώ πάρα πολύ! Μη διακόπτετε, για να ολοκληρώσουμε το νομοσχέδιο!</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Πάντως, κάποια περιστατικά θα αντιμετωπιστούν, κυρία Πιπιλή, ενώ τώρα δεν υπήρχε τίποτα. Δεχθείτε τουλάχιστον ότι είναι σε θετική κατεύθυνση!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Σας είπα εγώ ότι είναι σε αρνητική;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Καλά, φθάνει που το δέχεστε και αυτό!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, με τον εαυτό σας τσακώνεστε!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Ψάχνετε να βρείτε διάφορα προσχήματα για να αντιπολιτευτείτε! Ποιον και τι; Αυτό είναι ένα ερώτημα!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Εγώ εσάς;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, μπορώ να συνεχίσω; Με έχει διακόψει πάρα πολλές φορές!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μα, εσείς με προκαλείτε σε προσωπικό επίπεδο, κύριε Ροντούλη!</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Μα, προσπαθώ να δομήσω ένα λόγο, κυρία μου, αν μου επιτρέπετε!</Speech>
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Μην προσπαθείτε να πείτε τίποτα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Σας παρακαλώ, κύριε Υπουργέ! Μην αναφέρεστε προσωπικά, για να μην απαντά! Απευθυνθείτε προς το Σώμα και προς το Προεδρείο!
Συνεχίστε, κύριε Υπουργέ.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Δεύτερον, αφού εξηγήθηκε το αυτονόητο, ότι δηλαδή ο αλλοδαπός κτηνίατρος είναι υπό την εποπτεία ενός κτηνιάτρου πιστοποιημένου δημοσίου όταν λειτουργεί σε δημόσια υποδομή, αφού φθάσαμε στο σημείο να εξηγούμε και τα αυτονόητα, ετέθη το ερώτημα στη συνέχεια «όταν δεν υπάρχει δημόσια υποδομή πουθενά, πού θα λειτουργεί;».
Μα, γι’ αυτόν το λόγο έχουμε βάλει στο νομοσχέδιο και το υπερασπιστήκαμε –και ακούσαμε κουβέντες, κατηγορίες, κ.λπ.- τις κινητές κτηνιατρικές μονάδες που θα λειτουργούν βάσει προϋποθέσεων υπουργικής αποφάσεως. Όπου δεν θα υπάρχει τέτοια σταθερή δημόσια υποδομή, θα υπάρχουν οι κινητές μονάδες βάσει αυστηρών προϋποθέσεων που θα καθορίζονται με υπουργική απόφαση! Γιατί τις βάλαμε; Τις βάλαμε, για να καλύψουμε αυτό το πράγμα! 
Τρίτον, όσον αφορά το ζήτημα των ποινών, γεμίσαμε δήθεν το νομοσχέδιο με ένα ποινολόγιο! Έτσι ακούστηκε και στην επιτροπή και εδώ ξανά, κ.λπ.. Μα, εμείς είπαμε από την πρώτη στιγμή ότι αν ο προηγούμενος νόμος δεν πέτυχε κάτι, δεν λειτούργησε, ήταν γιατί ακριβώς υπήρχε μία ανεπίτρεπτη χαλαρότητα –για να το πω έτσι- όσον αφορά το ζήτημα των ποινών.
Εδώ τώρα ερχόμαστε και λέμε: «για συγκεκριμένες παραβάσεις συγκεκριμένα διοικητικά πρόστιμα», προκειμένου επιτέλους να δημιουργηθεί μία συνείδηση προστασίας των ζώων στο κοινωνικό σώμα. Οι παραβάτες θα τιμωρούνται. Αυτό το ζήτησαν όλα…</Speech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Και είναι σωστό να τιμωρήσουμε την πηγή δημιουργίας αδέσποτων.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Βεβαίως. Γι’ αυτό είπα να δημιουργηθεί κοινωνική συνείδηση. 
Άρα, λοιπόν, απορώ πού είναι το μεγάλο ποινολόγιο. Εκτός αν φαίνεται μεγάλο, γιατί δίνουμε έναν αναλυτικό πίνακα «παράβαση-παράβαση-παράβαση», με αντίστοιχα πρόστιμα. 
Και απορώ και εξανίσταμαι, γιατί στην πρώτη συνεδρίαση της Επιτροπής Παραγωγής και Εμπορίου που έγινε, υπήρχε αυτό το ποινολόγιο μέσα. Τότε δεν ακούστηκε τίποτα. Δεν ακούστηκε τίποτα απολύτως. Όταν όμως, αγαπητοί συνάδελφοι, τροποποιήσαμε το άρθρο 20 παράγραφος 1 και πλέον ποινικοποιήσαμε, κύριε Πλεύρη, την παράνομη εμπορία ζώων συντροφιάς, τότε ως διά μαγείας άρχισαν και οι αντιρρήσεις για ένα δήθεν ανεξάντλητο ποινολόγιο που υπάρχει, που υπήρχε από την πρώτη στιγμή. Φαίνεται ότι κάποιοι ενοχλήθηκαν γιατί από το Υπουργείο έγινε ένα αποφασιστικότατο βήμα, όσον αφορά την ποινικοποίηση της παράνομης εμπορίας. 
Άλλο ερώτημα. Πότε θα γίνουν όλα αυτά περί δήμων, που προβλέπουμε για τους δήμους; Όποιος διαβάσει το άρθρο 22 παράγραφος 5, θα δει ότι υπάρχει μία μεταβατική διάταξη που λέει ότι εντός διετίας θα πρέπει να δημιουργηθούν τα καταφύγια, τα ενδιαιτήματα ζώων. Εντός διετίας. 
Μέχρι τότε τι θα γίνει; Θα είναι τα πράγματα έτσι; Όχι. Μέχρι τότε οι δήμοι θα πρέπει να προνοήσουν, θα πρέπει να μεριμνήσουν, ούτως ώστε να γίνουν προγράμματα διαχείρισης των ζώων στην εδαφική τους επικράτεια. Πάρα πολύ απλά. 
Και ρωτάει τώρα, πολύ σωστά -και εδώ θα ερχόμουν τώρα- η αγαπητή συνάδελφος του ΣΥΡΙΖΑ: «Με ποια χρηματοδότηση;» Μα, αυτό το ρωτάνε και οι δήμοι. Γι’ αυτό, λοιπόν, πρέπει να σας πω, ότι προβλέπονται τέσσερις συγκεκριμένες πηγές εσόδων. Το έθεσε το θέμα ο κ. Γιουματζίδης. Το ακούσατε από τον κύριο Υπουργό που είπε ότι η μεγάλη μας αγωνία είναι να ενισχύσουμε με πόρους τους δήμους για να τρέξουν τα προγράμματα. 
Ποιοι είναι, λοιπόν, αυτοί οι πόροι; Κατά τη διαδικασία της σημάνσεως δύνανται οι δήμοι με αποφάσεις των δημοτικών συμβουλίων να επιβάλλουν πρόσθετες επιβαρύνσεις και ένα τέλος, το οποίο δεν μπορεί να ξεπερνάει τα 3 ευρώ. Αυτή είναι η μεγάλη επιβάρυνση. Δεν μπορεί να ξεπερνάει τα 3 ευρώ. Τα πρόστιμα από τις παραβάσεις θα διοχετεύονται επίσης στους δήμους μέσω λογαριασμού που θα επιτηρείται από το Υπουργείο Εσωτερικών.
Τρίτον και το κυριότερο, προβλέπεται, κύριε Γιουματζίδη, προεδρικό διάταγμα –γιατί το θέσατε και στην αρχή το ζήτημα- με εισήγηση του Υπουργού Αγροτικής Ανάπτυξης και Τροφίμων, το οποίο θα επιχορηγεί ποιους; Δήμους και δημοτικές ενώσεις -το τονίζω- ενώσεις δήμων. Εκεί λέει το άρθρο. Στοπ. Γιατί πάλι ακούστηκαν κάποια πράγματα, τα οποία δεν ισχύουν αν κάνει κάποιος τον κόπο και διαβάσει το άρθρο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
 Κύριε Πρόεδρε, επιτρέψτε μου να δώσω κάποιες γρήγορες απαντήσεις. 
Για το άρθρο 18, την επιμόρφωση κ.λπ., είπαμε το εξής: Για να μην αναφέρουμε συγκεκριμένους φορείς, δηλαδή να κάνουμε μία ενδεικτική αναφορά «το Υπουργείο Παιδείας, ο άλφα φορέας, ο βήτα φορέας, το τάδε φιλοζωικό, το άλφα φιλοζωικό», είπαμε να κάνουμε μία ευρεία αναφορά. Δηλαδή το Υπουργείο Αγροτικής Ανάπτυξης και Τροφίμων με οποιονδήποτε φορέα -θέλετε να είναι Υπουργείο, θέλετε να είναι ένα φιλοζωικό σωματείο, θέλετε να είναι ένας άλλος επαγγελματικός φορέας, ένα επιμελητήριο- μπορεί να κάνει προγράμματα ευαισθητοποίησης των μαθητών και βεβαίως να συνεργαστεί με το Υπουργείο Παιδείας.</Speech>
<Speech><Parlmember>ΑΘΑΝΑΣΙΟΣ ΠΛΕΥΡΗΣ</Parlmember>: Ο σύλλογος εκπαιδευτών σκύλων.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Θα μπορούσε βεβαίως. 
Συνεπώς, για να μην έχουμε μία περιορισμένη ενδεικτική αναφορά, είπαμε ότι το Υπουργείο Αγροτικής Ανάπτυξης παίρνει την πρωτοβουλία και συνεργάζεται ad hoc με τον οποιονδήποτε φορέα πρέπει να συνεργαστεί. Τώρα, εάν θα έπρεπε η αρμοδιότητα αυτή να ανήκει στο Υπουργείο Αγροτικής Ανάπτυξης και Τροφίμων ή στο Υπουργείο Παιδείας ή στο Υπουργείο Περιβάλλοντος, Χωροταξίας, κ.λπ., αυτό μη μου το λέτε εμένα, αγαπητοί συνάδελφοι. Θα ήμουν ευτυχής, εάν το Υπουργείο Αγροτικής Ανάπτυξης και Τροφίμων δεν είχε την αρμοδιότητα αυτή και την είχε ένα άλλο Υπουργείο. Τώρα, όμως, το ζήτημα πρέπει να το διαχειριστεί το Υπουργείο Αγροτικής Ανάπτυξης και Τροφίμων. Έχουμε την αρμοδιότητα είτε αρέσει είτε δεν αρέσει σε κάποιους. 
Έρχομαι στην τοποθέτηση του Κομμουνιστικού Κόμματος Ελλάδας. Εγώ σέβομαι απολύτως την ιδεολογία σας και τις απόψεις σας. Εδώ τώρα, όμως, κάνετε ένα λάθος.
Κύριε Ιγνατιάδη, έχουμε ένα υπαρκτό πρόβλημα που πρέπει να το διαχειριστούμε. Είναι ένα πρόβλημα που υπάρχει: Στρατιές αδεσπότων, ζώα κακοποιημένα, ζώα καθημαγμένα, πεινασμένα, άρρωστα στους δρόμους. Έχουμε ένα πρόβλημα. Θα πρέπει να το διαχειριστούμε. Τη διαχείρισή του πρέπει να τη δούμε υπό το πρίσμα της ιδεολογικής μας τοποθέτησης; Γιατί εδώ ακούστηκαν απόψεις περί καπιταλισμού, περί ιμπεριαλισμού. Κι εγώ σας λέω: «Έλεος». Τη διαχείριση των αδεσπότων πρέπει να τη δω μέσα από τις βόμβες απεμπλουτισμένου ουρανίου που πέφτουν στο Αφγανιστάν ή θα πέσουν στο Ιράν ή ξέρω κι εγώ πού; Είναι δυνατόν; Εδώ έχουμε ένα πρόβλημα και πρέπει να το αντιμετωπίσουμε. Κι εσείς μου κάνετε κριτική για τον καπιταλισμό και τον ιμπεριαλισμό! Είναι δυνατόν να βλέπουμε ένα τέτοιο νομοσχέδιο υπό την οπτική αυτή, της ιδεολογικής σύγκρουσης; Το νομοσχέδιο αυτό βρήκαμε τώρα;</Speech> 
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Έλεος.</Speech> 
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Έλεος! Αυτό λέω κι εγώ. 
Στο άρθρο 8: 
Το άρθρο 8 αναφέρεται στις πολυκατοικίες, στις μονοκατοικίες και στα ζώα συντροφιάς. Είπε ο κ. Γιουματζίδης το 2 να μπορέσουμε να το κάνουμε 3.
Κύριε Γιουματζίδη, κοιτάξτε να δείτε. Θα έρθει κάποιος άλλος και θα πει: «Το 3 να το κάνουμε 4». Εγώ καταλαβαίνω ότι έχετε μια αγωνία όσο το δυνατόν περισσότεροι άνθρωποι να εξυπηρετηθούν, αν θέλετε και ζώα. Πρέπει, όμως, να βάλουμε ένα όριο. Το όριο αυτό κρίθηκε από τις υπηρεσίες ότι έπρεπε να είναι 2. Εάν τώρα αρχίσουμε αυτό και το αλλάζουμε, θα έρθει κάποιος άλλος και θα πει: «Το 3 να γίνει 4» και θα παίζουμε την κολοκυθιά. 
Αυτό που πρέπει να τονίσουμε -και είναι παρά πολύ σημαντικό και αποσιωπάται- είναι ότι δεν μπορεί να απαγορευθεί πλέον με κανονισμό της πολυκατοικίας η διατήρηση ζώων συντροφιάς. Αυτό είναι μια πάρα πολύ μεγάλη πρόοδος. Μια πραγματική μικρή επανάσταση στο επίπεδο αυτό. 
Και ξέρετε ποιο είναι το θέμα, όταν μιλάμε για πολυκατοικίες, μονοκατοικίες, κ.λπ.; Δεν είναι ούτε οι υγειονομικές διατάξεις ούτε η τήρηση της ευζωίας του ζώου ούτε τίποτα, αν θέλετε. Το θέμα είναι η κοινή λογική που λέει πως όποια ζώα είναι κατάλληλα εκπαιδευμένα για να παραμένουν σε ένα διαμέρισμα, αυτά τα ζώα δεν προκαλούν πρόβλημα. Το θέμα, δηλαδή, δεν είναι αριθμητικό: δύο, τρία, τέσσερα, πέντε ή οι απαγορεύσεις. Το θέμα είναι αυτός ο ιδιοκτήτης που θα βάζει ζώο στο διαμέρισμά του να καταλαβαίνει ο ίδιος ότι πρέπει το ζώο να είναι τουλάχιστον κατάλληλα εκπαιδευμένο για να μπορέσει να παραμείνει μέσα στο διαμέρισμα, χωρίς να ενοχλεί τους περίοικους. Και ακούω ότι ενδιαφερόμαστε όλοι για τη συμβίωση ανθρώπων και ζώων, αλλά τίθεται ένα ερώτημα: Για τη συμβίωση ανθρώπου με άνθρωπο θα ενδιαφερθούμε; Γιατί μέσα σε μια πολυκατοικία υπάρχουν σαράντα διαμερίσματα και άνθρωποι διαφορετικής προέλευσης, μορφωτικού επιπέδου, πιθανόν και εθνικότητας. Αυτοί δεν θα πρέπει να συνυπάρξουν, να συμβιώσουν; Άρα, λοιπόν, να μη βλέπουμε το άρθρο αυτό με καχυποψία. Είναι πραγματικά μία μικρή επανάσταση.
Τελειώνω, κύριε Πρόεδρε, αναφερόμενος σε ένα θέμα που ταλάνισε την Αίθουσα και πρέπει να δοθεί μία απάντηση. Ετέθη και από τον κ. Γιουματζίδη και από τον κ. Πλεύρη. Ερώτημα: μπορεί να γίνει υιοθεσία από φιλοζωικά σωματεία; Το ακούω συνεχώς. Μπορεί ένα φιλοζωικό σωματείο να είναι ιδιοκτήτης του ζώου; Κατ’ αρχάς, θα πω το εξής: Γιατί όχι; Όταν θέτω το ερώτημα αυτό, κάποιοι απαντούν: «Γιατί μπορεί να κάνει εμπορία». Αποδεικνύεται;
Αν ένα φιλοζωικό σωματείο κάνει εμπορία, να αποδειχθεί, να το οδηγήσουμε στη δικαιοσύνη και να επιβληθούν οι δέουσες κυρώσεις, αλλά δεν μπορούμε να πούμε «μπορεί να κάνει εμπορία». 
Θα απαντήσω και διαφορετικά για να τελειώνει άπαξ και διά παντός αυτό το θέμα: Ένα φιλοζωικό σωματείο μπορεί να είναι ιδιοκτήτης, μπορεί να υιοθετεί και αυτό μας το επιβάλλει η κοινοτική νομοθεσία. Ακούστε λοιπόν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Πρέπει να ολοκληρώσετε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Τελειώνω, κύριε Πρόεδρε. Πρέπει να δώσω απαντήσεις σε κάποια καίρια ζητήματα και ζητώ την ανοχή σας και την κατανόησή σας. Θα τελειώσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Με πιο συνεκτικό τρόπο πρέπει να γίνει αυτό το πράγμα.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Υπήρξε κατά το παρελθόν μία εγκύκλιος του κ. Κιλτίδη. Τι έλεγε αυτή η εγκύκλιος; «Ιδιοκτήτης των ζώων δεν μπορεί να είναι φιλοζωικό σωματείο» -έλεγε ο κ. Κιλτίδης- «ή άλλο νομικό πρόσωπο παρά μόνο φυσικό πρόσωπο». Έρχεται η Ευρωπαϊκή Ένωση τώρα και μας στέλνει αυτό εδώ το οποίο μπορώ να σας το βγάλω φωτοτυπία και να το διανείμω σ’ όποιον θέλει. Λέει: «Η εγκύκλιος» -αυτή που σας διάβασα- «απαγορεύει σε νομικά πρόσωπα και οργανώσεις προστασίας των ζώων να είναι ιδιοκτήτες ζώων συντροφιάς». Ωστόσο από το κείμενο του άρθρου 3 του κανονισμού 998/2003 μπορεί να συναχθεί ότι τόσο τα φυσικά όσο και τα νομικά πρόσωπα μπορούν να είναι ιδιοκτήτες ζώων συντροφιάς. Αν η πρόθεση του νομοθέτη ήταν τα νομικά πρόσωπα να μην έχουν το δικαίωμα να συνοδεύουν τα ζώα συντροφιάς ως ιδιοκτήτες, θα είχε θεσπίσει σχετική πρόβλεψη.
Άρα, έρχεται η Ευρωπαϊκή Ένωση και μας λέει: «Κύριοι, βάσει του κανονισμού 998 τα νομικά πρόσωπα μπορούν να είναι ιδιοκτήτες, μπορούν να υιοθετούν ζώα συντροφιάς». Είναι κανονισμός. Όποιος συνάδελφος θέλει, μπορώ να του τον δώσω.
Όσον αφορά τώρα τα ενδιαιτήματα και τα καταφύγια…</Speech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Μπορώ να πω κάτι, κύριε Υπουργέ;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Παρακαλώ.</Speech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Κανείς δεν αμφισβήτησε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Μισό λεπτό, κύριε Γιουματζίδη. Τι παρέμβαση θα κάνετε; Από πού πήρατε την άδεια;</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Προηγουμένως ο Προεδρεύων επέτρεψε, ενώ μιλούσα, να παρέμβει ο κύριος…</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Με την άδειά του.</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Του ζήτησε άδεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τι είναι εδώ; «Μπάτε σκύλοι, αλέστε και αλεστικά μη δίνετε»; Ορίστε, έχετε το λόγο με την άδεια του ομιλούντος.</ChairmanSpeech>
<Speech><Parlmember>ΒΑΣΙΛΕΙΟΣ ΓΙΟΥΜΑΤΖΙΔΗΣ</Parlmember>: Ευχαριστώ, κύριε Πρόεδρε.
Κύριε Ροντούλη, κανείς δεν αμφισβήτησε τη δυνατότητα για υιοθεσία. Αμφισβήτησε τη δυνατότητα τού πώς μπορεί ένα φιλοζωικό σωματείο, όταν ισχυρίζεται ότι δεν έχει χρήματα, να διατηρεί ένα ζώο το οποίο έχει θεραπευθεί. Είναι συγκεκριμένο το ερώτημα. Έχει θεραπευθεί, έχουν γίνει τα εμβόλια, δεν πρέπει να το αφήσει έξω. Γιατί να συνεχίζει να το υιοθετεί;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Γιουματζίδη, αν με αφήνατε να συνεχίσω δεν θα θέτατε τώρα αυτό το θέμα. Εδώ λοιπόν ετέθη το ζήτημα αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Αυτό και να ολοκληρώσουμε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, μισό λεπτό. 
Πρέπει κατ’ αρχάς για τα ενδιαιτήματα και τα καταφύγια να πω ότι η νομοθεσία σε επίπεδο κοινότητας δεν είναι ενιαία, άρα κάθε κράτος-μέλος έχει τη δική του νομοθεσία. Εμείς, λοιπόν, έχουμε το ν. 604/1977 και το π.δ. 463/1978 που προβλέπει συγκεκριμένες προδιαγραφές και προϋποθέσεις για να αδειοδοτηθούν τα καταφύγια ή τα ενδιαιτήματα ζώων. Πολύ καλά κάνετε και θέτετε το ερώτημα. Αν, λοιπόν, ένα φιλοζωϊκό σωματείο δεν έχει αυτές τις προϋποθέσεις, δεν έχει τα ενδεικνυόμενα καταφύγια, πού θα βάζει τα ζώα που θα θέλει να υιοθετεί; Είναι πολύ απλό. Θα πρέπει να έχει τις προϋποθέσεις για να μπορεί να επιλαμβάνεται και ζητημάτων περισυλλογής και ιδιοκτησίας-υιοθεσίας.
Τελειώνω, κύριε Πρόεδρε, και σας ευχαριστώ πάρα πολύ και πάλι. Θα αναφερθώ σ’ ένα θέμα το οποίο ετέθη κατά κόρον από την κ. Πιπιλή. Είναι το ζήτημα της σήμανσης των ποιμενικών σκύλων, δηλαδή των σκύλων που φυλάσσουν κοπάδια. Νομίζω ότι ο εκπρόσωπος των κτηνοτρόφων είπε τα πράγματα ξεκάθαρα στην Επιτροπή Παραγωγής και Εμπορίου. Τόνισε κι αυτός ότι η σήμανση είναι προαιρετική. Αν θέλει κάποιος, μπορεί να το σημάνει.
Δεύτερον, τόνισε ότι εμείς αντιμετωπίζουμε τα ζώα αυτά ως εργαλεία. Τα αγαπάμε τα ζώα αυτά. Μας είναι χρήσιμα τα ζώα αυτά.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Όλοι;</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Πάντα, κυρία Πιπιλή, υπάρχουν εξαιρέσεις και ασυνείδητοι. Παντού και πάντα και οπουδήποτε.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Σε αυτούς να γίνει υποχρεωτικό, να τελειώνουμε.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Αλλά η συντριπτική πλειοψηφία των κτηνοτρόφων σέβεται και αγαπά τα ζώα αυτά.
Να σας πω όμως το εξής. Τίθεται ένα πρακτικής φύσεως ζήτημα. Έστω ότι πάμε να βάλουμε συσκευή ηλεκτρονικής σήμανσης στα ζώα αυτά. Βάζουμε, λοιπόν. 
Ερώτημα. Ποιος θα πάει να κάνει έλεγχο στα ζώα αυτά; Ποιος θα τα πλησιάσει στο μισό μέτρο; Ποιος θα πάει να κάνει τον έλεγχο ενός τσιπαρισμένου ζώου; Ποιος θα πάει να κάνει αυτόν τον έλεγχο για να δει αν πράγματι έχει τοποθετηθεί η συσκευή; 
Καλά είναι, λοιπόν, άνθρωποι που κάθονται στον καναπέ τους στην Αθήνα και ασκούν κριτική εκ του ασφαλούς, να ξέρουν τι περνάνε οι άνθρωποι που είναι στο μαντρί.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Έχουμε κοπάδια στα σαλόνια.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Αυτοί οι άνθρωποι βιώνουν μια οδυνηρή οικονομική πραγματικότητα, πολλαπλά οικονομικά προβλήματα και αν πάμε να κάνουμε τέτοιου είδους πράγματα –να νομοθετήσουμε κατά τον τρόπο που λέτε- θα διογκώσουμε το πρόβλημα. Δεν θα απαλύνουμε το πρόβλημα, θα το μεγαλώσουμε. 
Τέλος, κύριε Πρόεδρε, είμαι υποχρεωμένος να αναφερθώ σε μια τοποθέτηση που έκανε ο εκλεκτός συνάδελφο κ. Πλεύρη περί φοβίας έναντι των ζώων. Είπε χαρακτηριστικά: μα δεν είναι φοβία το γεγονός ότι όταν επανατοποθετούνται, λέμε απαγορεύεται η επανατοποθέτηση σε νοσοκομεία, σε αρχαιολογικούς χώρους, σε σχολεία κ.λπ.; 
Απάντηση: δεν υπάρχει καμμία φοβία. Αυτό που λέμε είναι ότι πρέπει να προστατεύσουμε τη δημόσια υγεία. Φανταστείτε σε αρχαιολογικούς χώρους παραδείγματος χάριν, να βλέπουμε αδέσποτα, τι εντύπωση θα προκαλούσε αυτό στους τουρίστες. Πρέπει να προστατεύσουμε και αυτούς και τη δημόσια υγεία. Δεν τίθεται ζήτημα φοβίας. 
Όσον αφορά, κύριε Πλεύρη, αυτό που είπατε ότι θα πρέπει και ο πολίτης να μπορεί να ταΐζει, να δίνει φαγητό στα ζώα, σας λέω ότι μπορεί. Πού όμως; Σε χώρους οριζόμενους από τους δήμους, όπου και οι δήμοι θα είναι υποχρεωμένοι –προβλέπεται ρητά μέσα στο νομοσχέδιο- να παρέχουν στα ζώα τροφή και νερό. Σ’ αυτούς τους χώρους, λοιπόν, όταν πάει ο Πλεύρης και δίνει ένα πιάτο φαγητό βεβαίως μπορεί να πάει. Φανταστείτε τώρα ο καθένας να βγαίνει έξω να ρίχνει ένα κόκκαλο από εδώ, ένα κόκκαλο από εκεί και να λέμε ότι ταΐζουμε τα αδέσποτα ζώα.</Speech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Δεν γίνονται αυτά, κύριε Ροντούλη. Συνήθως σε ένα πιατάκι τους βάζουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κλείστε, κύριε Υπουργέ.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Αυτό περιμένουμε.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Το νομοσχέδιο έχει και μια διάταξη που αποσιωπήθηκε. Ευαίσθητες κοινωνικές ομάδες, όπως είναι ΑΜΕΑ με αναπηρία άνω του 80%, πολύτεκνοι, τρίτεκνοι, μονογονεϊκές οικογένειες, άτομα που διαβιούν με το επίδομα πρόνοιας μπορούν αζημίως να προσφύγουν σε δημόσιες υποδομές και να σημάνουν τα ζώα τους. Σε μια περίοδο που έχουμε ένα εκατομμύριο ανέργους είναι μια σημαντική πρόνοια του νομοσχεδίου που δεν πρέπει να αποσιωπάται, κύριε Ιγνατιάδη. 
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Υφυπουργού)
Τελειώνω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Τελειώστε, παρακαλώ.</ChairmanSpeech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Κύριε Πρόεδρε, θέλω να πω και εκ μέρους του κόμματός μου συλλυπητήρια στην οικογένεια του θανόντος. Αναφέρομαι στον Θόδωρο Αγγελόπουλο τη ζωή και συμπεριφορά του οποίου χαρακτήριζε μια λέξη, μια έννοια. Η έννοια της λιτότητας. Άρα δεν χρειάζεται να πούμε άλλα λόγια, γιατί μιλάει γι’ αυτόν η ελληνική κοινωνία, μιλάει γι’ αυτόν ο χώρος της τέχνης, μιλάει γι’ αυτόν τον άνθρωπο το ίδιο του το έργο. Ας είναι ελαφρύ το χώμα που τον σκεπάζει. Θερμά συλλυπητήρια στους οικείους του.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Ως προς την τελευταία παρατήρηση για τους κτηνοτρόφους, επειδή κατάγομαι από κτηνοτροφική οικογένεια και είμαι και ο ίδιος κτηνοτρόφος, θέλω να σας πω ότι ο κτηνοτρόφος πρώτα βάζει στον ντορβά του το ψωμί για το σκυλί και μετά για τον εαυτό του.</ChairmanSpeech> 
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Καλά.</Speech>
<Speech><Parlmember>ΑΣΤΕΡΙΟΣ ΡΟΝΤΟΥΛΗΣ</Parlmember> (Υφυπουργός Αγροτικής Ανάπτυξης και Τροφίμων): Μπράβο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα ένας μαθητές και μαθήτριες και τέσσερις συνοδοί εκπαιδευτικοί από το Γυμνάσιο Κύμης Ευβοίας.
Η Βουλή τους καλωσορίζει.
(Χειροκροτήματα από όλες τις πτέρυγες της Βουλής)
Κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Αγροτικής Ανάπτυξης και Τροφίμων «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό» και εισερχόμαστε στην ψήφισή τους ξεχωριστά.
Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 5 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 5 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 8 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Παρών.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 8 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 9 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 9 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Παρών.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 13 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Παρών.</Speech>
<Speech><Parlmember>ΗΡΩ ΔΙΩΤΗ</Parlmember>: Παρούσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 15 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 16 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 16 έγινε δεκτό όπως τροποποιήθηκε από τον κύριο Υπουργό ομοφώνως.
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 18 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 19 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 19 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 20 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΗΡΩ ΔΙΩΤΗ</Parlmember>: Παρούσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 20 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 21 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 21 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 22 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Παρών.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 22 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 23 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
<Speech><Parlmember>ΗΡΩ ΔΙΩΤΗ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς το άρθρο 23 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 654 και ειδικό 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς η τροπολογία με γενικό αριθμό 654 και ειδικό 14 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιον άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 695 και ειδικό 16, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΘΕΟΔΩΡΟΣ ΙΓΝΑΤΙΑΔΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Συνεπώς η τροπολογία με γενικό αριθμό 695 και ειδικό 16 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιον άρθρο.
Εισερχόμαστε στην ψήφιση του ακροτελεύτιου άρθρου του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο του νομοσχεδίου;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ευάγγελος Αργύρης</Parlmember>): Το ακροτελεύτιο άρθρο του νομοσχεδίου έγινε δεκτό κατά πλειοψηφία.
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Για τα δεσποζόμενα και τα αδέσποτα ζώα συντροφιάς και την προστασία των ζώων από την εκμετάλλευση ή τη χρησιμοποίηση με κερδοσκοπικό σκοπό» έγινε δεκτό επί της αρχής και επί των άρθρων κατά πλειοψηφία.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 13.47΄ λύεται η συνεδρίαση για αύριο, ημέρα Πέμπτη 26 Ιανουαρίου 2012 και ώρα 9.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) ειδική συνεδρίαση της Ολομέλειας της Βουλής αφιερωμένη στη μνήμη των πρώην&#160;Βουλευτών Γρηγορίου Λαμπράκη και Γεωργίου Τσαρουχά, με την ευκαιρία της συμπλήρωσης εκατό ετών από τη γέννησή τους.
Ο</Speech> ΠΡΟΕΔΡΟΣ                                                            ΟΙ ΓΡΑΜΜΑΤΕΙΣ 
Τελευταία Αποθήκευση:30/1/2012 10:55:00 πμΑπό:K.arapi
Εκτυπώθηκε:30/1/2012 10:45:00 πμ</body>
</html>