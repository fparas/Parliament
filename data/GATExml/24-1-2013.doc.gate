<html><head><meta name="cp:revision" content="2"><meta name="date" content="2013-01-30T10:06:00Z"><meta name="Company" content="OTS"><meta name="Keywords" content=""><meta name="meta:word-count" content="66348"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-01-29T10:05:00Z"><meta name="Word-Count" content="66348"><meta name="dcterms:created" content="2013-01-30T10:06:00Z"><meta name="dcterms:modified" content="2013-01-30T10:06:00Z"><meta name="Last-Modified" content="2013-01-30T10:06:00Z"><meta name="Last-Save-Date" content="2013-01-30T10:06:00Z"><meta name="meta:character-count" content="358281"><meta name="Template" content="Normal"><meta name="meta:save-date" content="2013-01-30T10:06:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-01-30T10:06:00Z"><meta name="Edit-Time" content="1800000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-01-30T10:06:00Z"><meta name="Last-Printed" content="2013-01-29T10:05:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-01-30T10:06:00Z"><meta name="xmpTPg:NPages" content="1"><meta name="resourceName" content="24-1-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="358281"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 24.1.2013                                                                             σελ.9
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΙΒ΄
Πέμπτη  24 Ιανουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ.κ. Δ. Χριστογιάννης, Χ. Κέλλας, Ε. Κόνσολας, Α. Καραμανλή, Μ. Αντωνίου, Ι. Καράμπελας, Δ. Σταμενίτης, Κ. Σκρέκας, Φ. Αραμπατζή, Μ. Σενετάκης, Χ. Δήμας, Μ. Ταμήλος, Α. Μάνη - Παπαδημητρίου, Α. Βεσυρόπουλος, Ε. Μακρή, Κ. Κατσαφάδος, Η. Βλαχογιάννης, Ι. Κεφαλογιάνννης, Γ. Μαρτίνου, Α. Μπούρας και Γ. Παπανδρέου, σελ. 
3. Ανακοινώνεται ότι τη συνεδρίαση παρακολουθούν μαθητές από το 2ο Γυμνάσιο Νίκαιας Πειραιά, το 6ο Δημοτικό Σχολείο Αγίας Βαρβάρας, τη Σχολή Αυγουλέα - Λιναρδάτου, το 2ο Γυμνάσιο Καισαριανής και το Γυμνάσιο Λεωνιδίου Αρκαδίας, σελ. 
4. Αναφορά στις απεργιακές κινητοποιήσεις των εργαζομένων του ΜΕΤΡΟ και στην επίταξη τους, σελ. 
5. Αναφορά στις &quot;Πράξεις Νομοθετικού Περιεχομένου&quot; που έρχονται προς ψήφιση στη Βουλή, σελ. 
6. Αναφορά στο ζήτημα των γερμανικών κατοχικών αποζημιώσεων, σελ. 
7. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 25 Ιανουαρίου 2012, σελ. 
4. Συζήτηση επικαίρων ερωτήσεων:
    α) Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
         i) σχετικά με την κατασκευή του Βορείου Οδικού  Άξονα Κρήτης, σελ. 
         ii) σχετικά με το νέο Διεθνές Αεροδρόμιο στο Καστέλλι, σελ. 
    β) Προς τον Υπουργό Υγείας:
         i) σχετικά με τη Μονάδα Χημειοθεραπείας του Μποδασάκειου Νοσοκομείου Πτολεμαΐδας, σελ. 
         ii) σχετικά με την κατάργηση λειτουργούντων κλινικών και τμημάτων στο νέο Οργανισμό του Νοσοκομείου Ρεθύμνου, σελ. 
         iii) σχετικά με τη συγχώνευση των Νοσοκομείων της Ικαρίας και της Σάμου, σελ. 
         iv) σχετικά με την επιβάρυνση των πασχόντων από Μεσογειακή Αναιμία, μετά την αλλαγή του καθεστώτος συμμετοχής στα φάρμακα, σελ. 
    γ) Προς τον Υπουργό Εξωτερικών, σχετικά με τις εξελίξεις στο ζήτημα της ονομασίας των Σκοπίων, σελ. 
    δ) Προς τον Υπουργό Οικονομικών:
        i) σχετικά με την ανάγκη άμεσης λειτουργίας Γραφείων Εξυπηρέτησης Φορολογουμένων στη Λακωνία, σελ. 
        ii) σχετικά με τα κυκλώματα εμπορίας και εξαγωγής χρυσού στο εξωτερικό, σελ. 
     ε) Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις ελλείψεις εκπαιδευτικού προσωπικού στα μουσικά σχολεία, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση σχεδίων νόμων:
    α) Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών και Εξωτερικών κατέθεσαν Σχέδιο Νόμου με τίτλο «Κύρωση του Μνημονίου Κατανόησης μεταξύ του Υπουργείου Περιβάλλοντος, Ενέργειας και Κλιματικής Αλλαγής της Κυβέρνησης της Ελληνικής Δημοκρατίας και του Υπουργείου Ενέργειας και Φυσικών Πόρων της Κυβέρνησης της Δημοκρατίας της Τουρκίας για Συνεργασία στον τομέα της Ενέργειας», σελ. 
     β) Οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Εξωτερικών και Οικονομικών κατέθεσαν Σχέδιο Νόμου με τίτλο «Κύρωση της Συμφωνίας Για Εισαγωγή Τροποποιήσεων Σε Μερικές Διατάξεις της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και της Κυβέρνησης του Κράτους του Κατάρ», σελ. 
2. Συζήτηση επί της αρχής, των άρθρων και των τροπολογιών του σχεδίου νόμου του Υπουργείου Υγείας ««Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»», σελ. 
3. Ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παρ. 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α΄ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής»», σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ. , 	σελ.
ΚΟΛΛΙΑ – ΤΣΑΡΟΥΧΑ Μ. , σελ.
ΟΜΙΛΗΤΕΣ

Α. Επί της αναφοράς στις απεργιακές κινητοποιήσεις των εργαζομένων του ΜΕΤΡΟ και στην επίταξη τους:
ΒΟΥΛΤΕΨΗ Σ. , σελ.
ΚΑΤΣΩΤΗΣ Χ. , σελ.
ΚΟΥΡΟΥΜΠΛΗΣ Π. , σελ.
ΛΥΚΟΥΡΕΝΤΖΟΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Β. Επί της αναφοράς στις &quot;Πράξεις Νομοθετικού Περιεχομένου&quot; που έρχονται προς ψήφιση στη Βουλή:
ΒΟΥΛΤΕΨΗ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΛΥΚΟΥΡΕΝΤΖΟΣ Α. , σελ.
ΠΑΠΠΑΣ Χ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Γ. Επί της αναφοράς στο ζήτημα των γερμανικών κατοχικών αποζημιώσεων:
ΒΟΥΛΤΕΨΗ Σ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.

Δ. Επί διαδικαστικού θέματος:
ΒΟΥΛΤΕΨΗ Σ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΛΥΚΟΥΡΕΝΤΖΟΣ Α. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Ε. Επί των επικαίρων ερωτήσεων:
ΓΚΙΟΚΑΣ Ι. , σελ.
ΔΑΒΑΚΗΣ Α. , σελ.
ΚΑΛΟΓΙΑΝΝΗΣ Σ. , σελ.
ΚΑΣΙΔΙΑΡΗΣ Η. , σελ.
ΚΕΓΚΕΡΟΓΛΟΥ Β. , σελ.
ΚΥΡΙΤΣΗΣ Γ. , σελ.
ΛΑΜΠΡΟΥΛΗΣ Γ. , σελ.
ΛΥΚΟΥΡΕΝΤΖΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΥΡΑΓΑΝΗΣ Γ. , σελ.
ΞΑΝΘΟΣ Α. , σελ.
ΟΥΖΟΥΝΙΔΟΥ Ε. , σελ.
ΠΑΠΑΘΕΟΔΩΡΟΥ Θ. , σελ.
ΠΑΠΠΑΣ Χ. , σελ.
ΣΑΛΜΑΣ Μ. , σελ.
ΤΣΙΑΡΑΣ Κ. , σελ.

ΣΤ. Επί του σχεδίου νόμου του Υπουργείου Υγείας:
ΑΜΑΝΑΤΙΔΗΣ Ι. , σελ.
ΒΟΥΔΟΥΡΗΣ Ο. , σελ.
ΒΟΥΛΤΕΨΗ Σ. , σελ.
ΓΑΪΤΑΝΗ Ι. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΓΙΟΒΑΝΟΠΟΥΛΟΣ Κ. , σελ.
ΖΑΧΑΡΙΑΣ Κ. , σελ.
ΘΕΟΠΕΦΤΑΤΟΥ Α. , σελ.
ΚΑΤΣΩΤΗΣ Χ. , σελ.
ΚΕΔΙΚΟΓΛΟΥ Σ. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΑΚΑΚΗΣ Β. , σελ.
ΛΟΒΕΡΔΟΣ Α. , σελ.
ΛΥΚΟΥΡΕΝΤΖΟΣ Α. , σελ.
ΜΑΡΚΟΠΟΥΛΟΣ Κ. , σελ.
ΜΑΡΚΟΥ Α. , σελ.
ΜΕΛΑΣ Π. , σελ.
ΜΙΧΑΛΑΚΗΣ Ν. , σελ.
ΞΑΝΘΟΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΠΑΣ Χ. , σελ.
ΧΡΙΣΤΟΓΙΑΝΝΗΣ Δ. , σελ.
ΧΡΙΣΤΟΦΙΛΟΠΟΥΛΟΥ Π. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΙΒ΄
Πέμπτη 24 Ιανουαρίου 2013
Αθήνα, σήμερα στις 24 Ιανουαρίου 2013, ημέρα Πέμπτη και ώρα 09.32΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Ε΄ Αντιπροέδρου αυτής κ. ΛΕΩΝΙΔΑ ΓΡΗΓΟΡΑΚΟΥ.
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 23 Ιανουαρίου 2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΙΑ΄ συνεδριάσεώς του, της Τετάρτης 23 Ιανουαρίου 2013, σε ό,τι αφορά την ψήφιση στο σύνολο των σχεδίων νόμου: 
1. « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=5ef1d4db-ed63-474c-917a-b271c1e8a59d&quot; \t &quot;_blank">Κύρωση του Μνημονίου Κατανόησης για Συνεργασία στον τομέα του Τουρισμού μεταξύ του Υπουργείου Πολιτισμού και Τουρισμού της Ελληνικής Δημοκρατίας και του Εθνικού Συμβουλίου Τουρισμού και Αρχαιοτήτων των Ηνωμένων Αραβικών Εμιράτων</a> »
2. «Κ <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=c74dd583-2e72-415a-9f3e-c5640173cfdf&quot; \t &quot;_blank">ύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Λευκορωσίας για τη συνεργασία στον τομέα του Τουρισμού</a> »
3. « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=05637fa2-0b1c-4421-a912-1a311cdc2c5a&quot; \t &quot;_blank">Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Πολωνίας για συνεργασία στον τομέα του Τουρισμού</a> »
4. « <a href="http://www.hellenicparliament.gr/Nomothetiko-Ergo/Anazitisi-Nomothetikou-Ergou?law_id=07aa7df4-484e-49a4-91e7-c8068a5afb40&quot; \t &quot;_blank">Κύρωση της Πράξης Νομοθετικού Περιεχομένου «Παράταση της διάρκειας λειτουργίας της προσωρινής ενιαίας διοικούσας επιτροπής του άρθρου 1 της υπ’ αριθμ. 7/28.2.2012 Πράξης Υπουργικού Συμβουλίου (Α΄ 39) (Α΄ 188)</a> ».
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον Βουλευτή Α΄ Θεσσαλονίκης κ. Ιωάννη Αμανατίδη τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο Δήμος Λευκάδας αιτείται την άμεση τοποθέτηση νηπιαγωγού στο ολοήμερο Νηπιαγωγείο Σφακιωτών Λευκάδας
2) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο Γενικός Διευθυντής της εταιρείας Biolife Medical Equipment καταθέτει τις προτάσεις του για την πληρέστερη αντιμετώπιση του προβλήματος διαχείρισης των νοσοκομειακών αποβλήτων με ταυτόχρονη εξοικονόμηση πόρων του Δημοσίου.
3) Ο Βουλευτής Αργολίδος κ. ΙΩΑΝΝΗΣ ΑΝΔΡΙΑΝΟΣ κατέθεσε αναφορά με την οποία  οι υπάλληλοι του ΣΕΠΕ που υπηρετούν στο Τμήμα Τεχνικής και Υγειονομικής Επιθεώρησης Αργολίδας καταθέτουν τις παρατηρήσεις τους επί του σχεδιαζόμενου νέου οργανογράμματος των υπηρεσιών του ΣΕΠΕ, με άξονα την παραμονή της έδρας στην Αργολίδα και την παροχή ελεγκτικού έργου σε άλλους νομούς της Περιφέρειας Πελοποννήσου.
4) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο Δήμος Αμφίπολης του Νομού Σερρών διαμαρτύρεται για την ουσιαστική αποδυνάμωση του Νοσοκομείου Σερρών που επιχειρείται με τη μείωση των εφημερευόντων ιατρών στο Κέντρο Υγείας Ροδολίβους.
5) Οι Βουλευτές, Νομού Αττικής κ. ΙΩΑΝΝΗΣ ΓΚΙΟΚΑΣ και Α΄ Αθηνών κ. ΓΑΡΥΦΑΛΛΙΑ (ΛΙΑΝΑ) ΚΑΝΕΛΛΗ κατέθεσαν αναφορά με την οποία  η Ομοσπονδία Λημνιακών Συλλόγων αιτείται την άμεση κάλυψη των κενών θέσεων εκπαιδευτικού προσωπικού στο ΕΠΑΛ Μούνδρου της Νήσου Λήμνου του Νομού Λέσβου.
6) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Πρόεδρος της ΠΕΔ Θεσσαλίας αιτείται την ανάληψη πρωτοβουλιών για την ενίσχυση της αστυνόμευσης και των περιπολιών αστυνομικών στα χωρία της Θεσσαλίας.
7) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αφορά την αξιολόγηση του διαφαινόμενου ενδιαφέροντος για την αναζήτηση αγροτικών εκτάσεων από επενδυτές.
8) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στην αξιοποίηση ακινήτων του Οργανισμού Σχολικών Κτηρίων, στην αναζήτηση άλλων για μελλοντικές ανάγκες, καθώς και στο πρόγραμμα ανέγερσης νέων σχολικών μονάδων.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεράσιμος Φεσσιάν επισημαίνει την ανάγκη προστασίας των ευαίσθητων κοινωνικών ομάδων, καθώς απειλείται η ομαλή λειτουργία των κέντρων μοριακού ελέγχου.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων επισημαίνει την ανάγκη εκσυγχρονισμού της Ελληνικής Αστυνομίας, με αφορμή τις τελευταίες επιθέσεις σε διάφορους στόχους.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ιωάννης Νανάκης εκφράζει τη διαμαρτυρία του για το ισχύον σήμα της Ελληνικής Αστυνομίας και προτείνει την αντικατάστασή του με το προηγούμενο σήμα.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Αθανάσιος  Κουμούτσος αιτείται την επίλυση του θέματος που αφορά τα προσόντα των Ενεργειακών Επιθεωρητών μέσω του σχεδίου νόμου «Συνταξιοδοτικές ρυθμίσεις, τροποποιήσεις του ν.4093/201 και άλλες επείγουσες ρυθμίσεις».
13) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία  η Πανελλήνια Ομοσπονδία Υπαλλήλων οργανισμών εγγείων βελτιώσεων αιτείται την ανάληψη πρωτοβουλιών για τον εκσυγχρονισμό του θεσμικού πλαισίου των Οργανισμών Εγγείων Βελτιώσεων.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους κ. κ. Φώτη Κουβέλη και Νικόλαου Τσούκαλη με το Δήμαρχο Πάτρας για την επίλυση θεμάτων που αφορούν τον λιμένα της πόλης.
15) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  η Χημική Υπηρεσία Κέρκυρας  αιτείται την επανεξέταση του ζητήματος υποβάθμισης της εν λόγω υπηρεσίας σε αυτοτελές γραφείο.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε κρούσματα κλοπής καρπών από επιτήδειους σε ελαιώνες της δυτικής Αχαΐας. 
17) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  η Κίνηση Στρατιωτικών και Αποστράτων Ενόπλων Δυνάμεων και Αποφοίτων Υπαξιωματικών Πολεμικού Ναυτικού και ΣΣΑΣ εκφράζουν την έντονη διαμαρτυρία τους για τις σημαντικές  μειώσεις των συντάξεων και των μερισμάτων των μελών τους.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε παρέμβαση του Επιμελητηρίου Αχαίας,  μέσω επιστολής στον Υπουργό Οικονομικών, όπου επισημαίνονται  τα προβλήματα που έχουν δημιουργηθεί από  τη μεταφορά τμημάτων της ΔΟΥ Αιγίου στη Πάτρα.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη στάση αναμονής που τηρείται στη Περιφέρεια Δυτικής Ελλάδος σε ό,τι αφορά τους διοικητικούς οικονομικούς υπαλλήλους δευτεροβάθμιας εκπαίδευσης με σύμβαση εργασίας αορίστου χρόνου.
20) Ο Βουλευτής Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσε αναφορά με την οποία  η κοινωφελής επιχείρηση του Δήμου Αρχανών-Αστερουσίων Νομού Ηρακλείου αιτείται την αποσαφήνιση της λειτουργίας των προγραμμάτων «Βοήθεια στο Σπίτι» και «Κατ΄οίκον Φροντίδα Συνταξιούχων» και παραθέτει τις προτάσεις της για την επίλυση των προβλημάτων.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη θέση του κ. Ιωάννη  Τσουραπούλη σε ό,τι αφορά τη μετάθεση του κ. Λίβανου στο ΣΔΟΕ και στην ανάγκη διατήρησης της λειτουργίας της ΔΟΥ Αιγίου.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην εκκρεμότητα εκταμιεύσεων, ύψους 78,5 εκατομμυρίων ευρώ, για τους σεισμόπληκτους της δυτικής Αχαΐας 
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται  σε καταγγελία του Πολιτιστικού Συλλόγου Παραλίας Κάτω Αλισσού του Νομού Αχαΐας, σχετικά με τη ρύπανση του υδροφόρου ορίζοντα τόσο από την εναπόθεση λυματολάσπης όσο και από τα ελαιοτριβεία.
24) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία αιτείται την υιοθέτηση νομοθετικής ρύθμισης για την κατάταξη των προϊσταμένων διευθύνσεων πρωτοβάθμιας και δευτεροβάθμιας εκπαίδευσης,  βάσει προτύπου του άρθρου 33 του ν. 4038/2012.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανησυχία που προκάλεσε στη δημοτική αρχή της Αιγιάλειας του Νομού Αχαίας  η είδηση ότι  στην Ολυμπία  Οδό δεν πρόκειται να συμπεριληφθούν αρκετά παράπλευρα έργα.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απόγνωση των κατοίκων του Αγίου Κωνσταντίνου και της Σελινούντας του Δήμου Αιγιάλειας του  Νομού Αχαΐας, λόγω της εγκληματικής  συμπεριφοράς κατασκηνωτών Ρομά.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε καταγγελία της Πρωτοβουλίας Εφοριακών Υπαλλήλων Α΄ και Γ΄ΔΟΥ στην Αχαΐα, σχετικά με την ταλαιπωρία που υφίστανται οι πολίτες εξαιτίας της συγχώνευσης των εφοριών. 
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δίμηνη αναμονή της δημοτικής αρχής στην Αχαΐα, για τον προγραμματισμό συνάντησης με τον Υπουργό Οικονομικών κ. Ιωάννη Στουρνάρα. 
29) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία   αιτείται την αποσαφήνιση του ζητήματος περιορισμού των τοποθετήσεων των  αναπληρωτών καθηγητών φιλολόγων.
30) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία   αιτείται ενημέρωσης σχετικά με την εξάσκηση του επαγγέλματος του ξεναγού από πτυχιούχο  του Τμήματος Ιστορικού-Αρχαιολογίας της Φιλοσοφικής Σχολής του πανεπιστημίου.
31) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Πανελλήνιος Σύλλογος Υπαλλήλων ΟΠΑΔ επισημαίνει το πρόβλημα της υποστελέχωσης  του οργανισμού και παραθέτει πρόταση για την επίλυσή του.
32) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  η Εκτελεστική Επιτροπή της Πανελλήνιας Ομοσπονδίας Εργαζομένων Οργανισμών Τοπικής Αυτοδιοίκησης αιτείται την ανεμπόδιστη λειτουργία του ΟΠΑΔ για τη διασφάλιση της βιωσιμότητας του συστήματος ασφάλισης.
33) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία  ο Περιφερειακός Σύμβουλος Δυτικής Ελλάδος αιτείται την εκκαθάριση και ενταλματοποίηση της δαπάνης του προγράμματος δολωματικής δακοκτονίας 2012 της Περιφερειακής Ενότητας Ηλείας.
2406) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμος Βιάννου Νομού Ηρακλείου επισημαίνει το πρόβλημα υποστελέχωσης του Αστυνομικού Τμήματος Βιάννου και αιτείται την ενίσχυσή του με επιπλέον προσωπικό.
34) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αναφέρεται στην αποτυχία του σχεδίου «ΗΛΙΟΣ» για την παραγωγή ενέργειας από φωτοβολταϊκά.
35) Ο Βουλευτής Βοιωτίας κ. ΕΥΑΓΓΕΛΟΣ ΜΠΑΣΙΑΚΟΣ κατέθεσε δημοσίευμα εφημερίδας το οποίο αφορά σε ευνοϊκές ρυθμίσεις των χρεών των κτηνοτρόφων.
36) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αφορά στη μη αποδοχή πιστοποιητικών αναπηρίας του ΚΕΠΑ από τον ΟΓΑ Ηλείας, λόγω μη αναγραφής της ακριβούς ημερομηνίας έναρξης της ασθένειας.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ένωση Συμπράξεων Κοινωνικής Οικονομίας προτείνει λύσεις για την αντιμετώπιση της οικονομικής κρίσης.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις  διατάξεις του ν.4002/2011 περί «τουριστικής κατοικίας», βάσει των οποίων επιτρέπεται η fast track οικοδόμηση σε παραλιακές περιοχές.
39) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων και η Ένωση Αστυνομικών Υπαλλήλων Λάρισας εκφράζουν τη διαμαρτυρία τους για τις άθλιες συνθήκες υγιεινής και ασφάλειας που επικρατούν στα καταστήματα κράτησης.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ολιγωρία διεξαγωγής ελέγχου από τις οικονομικές υπηρεσίες της δυτικής Ελλάδας για το γεγονός του ξαφνικού πλουτισμού χιλίων επτακοσίων σαράντα επτά φορολογουμένων.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε σχόλιο του κ. Αναστασίου Καραμήτσου σχετικά με το θέμα της τοποθέτησης εκατόν εξήντα πέντε εφοριακών και στελεχών του ΣΔΟΕ. 
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καθυστέρηση ολοκλήρωσης του έργου της Ολυμπίας Οδού, γεγονός που δεσμεύει τις απαλλοτριώσεις των ιδιοκτητών ακινήτων.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στον επιβαλλόμενο έλεγχο των μυστικών κονδυλίων του Υπουργείου Εθνικής Άμυνας κατά τα έτη 1996-2006.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έκκληση για οικονομική στήριξη που απευθύνει οικογένεια από την Τερψιθέα στους πολίτες της Πάτρας.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε αποκάλυψη της ΕΔΟΠ ΔΕΗ κ. Θεόδωρου Κανελλόπουλου για αυξήσεις των τιμολογίων έως και 100%.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Νικόλαος Τσίρκος αιτείται την προώθηση της επώνυμης καταγγελίας που έχει καταθέσει προς το ΣΔΟΕ και της μήνυσης προς τα πιστωτικά ιδρύματα της χώρας.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ελληνικού Εμπορίου καταθέτει τις προτάσεις και τις θέσεις του για τη βελτιστοποίηση του πλαισίου λειτουργίας της αγοράς.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Παμποντιακή Ομοσπονδία Ελλάδος  διαμαρτύρεται για τη διακοπή των συντάξεων και της ιατροφαρμακευτικής περίθαλψης του ΟΓΑ σε είκοσι πέντε χιλιάδες ανασφάλιστους υπερηλίκους ομογενείς από την πρώην ΕΣΣΔ.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Έλενα Κουτσουλιέρη επισημαίνει το σοβαρό πρόβλημα επιβίωσης που αντιμετωπίζει ο Έλληνας φορολογούμενος μετά την επιβολή των δυσβάστακτων οικονομικών μέτρων.
50) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  οι Διοικήσεις των Πανελληνίων Ενώσεων Μηχανικών Εμπορικού Ναυτικού, Κατωτέρων Πληρωμάτων Μηχανής Ε.Ν. «Ο ΣΤΕΦΕΝΣΩΝ», Μαγείρων Ε.Ν., Πληρωμάτων Ρυμουλκών- Ναυαγοσωστικών και Συνταξιούχων ΝΑΤ καταγγέλλουν τον τρόπο κατάρτισης του προϋπολογισμού του ΝΑΤ και αιτούνται την κατάρτιση ενιαίας συλλογικής σύμβασης εργασίας και τη διασφάλιση των κοινωνικοασφαλιστικών και συνδικαλιστικών δικαιωμάτων των εργαζομένων.
51) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  το Σωματείο Εκπαιδευτών Υποψήφιων Οδηγών Νομού Ηρακλείου αιτείται την τροποποίηση της υπουργικής απόφασης 552/1988, με σκοπό τη βελτιστοποίηση του υπάρχοντος συστήματος εκπαίδευσης και εξέτασης των υποψήφιων οδηγών.
52) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία  ο κ. Λεωνίδας Κουτσοπόδης αιτείται την επίλυση θέματος που αφορά την ορθή επιλογή προσωπικού και την άρση των αδικιών σε βάρος των πτυχιούχων του Τμήματος Οδοντικής Τεχνολογίας του ΤΕΙ Αθήνας.
53) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε δημοσίευμα εφημερίδας το οποίο αναφέρεται στα προβλήματα που αντιμετωπίζουν οι αγελαδοτρόφοι του Νομού Ηλείας.
54) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  η Κοσμήτορας και οι Πρόεδροι των τριών Παιδαγωγικών Τμημάτων της Σχολής Επιστημών του Ανθρώπου του Πανεπιστημίου Θεσσαλίας  εκφράζουν την αντίθεσή τους  σε ενδεχόμενη μετακίνηση των Παιδαγωγικών Τμημάτων του Πανεπιστημίου Θεσσαλίας από το Βόλο στη Λαμία.
55) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά με την οποία  το Γενικό Νοσοκομείο Άρτας αιτείται την κάλυψη των θέσεων οδηγών υπηρεσίας κατά τις βάρδιες των Κυριακών και των αργιών, καθώς και των νυκτερινών, σε νοσοκομεία και κέντρα υγείας του νομού. 
56) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  ο Δήμαρχος Γόρτυνας Νομού Ηρακλείου αιτείται χρηματοδότησης για την αγορά ακινήτου με σκοπό την κατασκευή χώρου στάθμευσης και διαμόρφωσης κόμβου εισόδου σε νεοανεγερθέν σχολικό κτήριο του εν λόγω δήμου.
57) Οι Βουλευτές, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  ο Σύλλογος Φυτωριούχων Ξυλοκάστρου Νομού Κορινθίας αιτείται τη θέσπιση φυτοϋγειονομικού διαβατηρίου με σκοπό τη διακίνηση του πολλαπλασιαστικού υλικού που παράγεται από τις φυτωριακές επιχειρήσεις.
Β ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ  ΒΟΥΛΕΥΤΩΝ 
1. Στην με αριθμό 3781/06-11-2012 ερώτηση του Βουλευτή κ. Αλεξόπουλου Χρυσοβαλάντη δόθηκε με το υπ’ αριθμ. TKE/Φ.2/1021/7-01-2013 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
�
2. Στην με αριθμό 4033/16-11-2012 ερώτηση του Βουλευτή κ. Ντινόπουλου Αργύρη δόθηκε με το υπ’ αριθμ. 684/7-01-2013 έγγραφο  από τον Υπουργό Δικαιοσύνης, Διαφάνειας και Ανθρωπίνων Δικαιωμάτων  η ακόλουθη απάντηση:
�
3. Στην με αριθμό 4104/19-11-2012 ερώτηση της Βουλευτού κ. Ξουλίδου Σταυρούλας δόθηκε με το υπ’ αριθμ. ΥΠ.ΠΑΙ.Θ.Π.Α/ΓΡ.ΑΝ.ΥΠ/K.E/118/7-1-2013 έγγραφο από τον Αναπληρωτή Υπουργό Παιδείας,Θρησκευμάτων,Πολιτισμού και Αθλητισμού η ακόλουθη απάντηση:
�
4. Στην με αριθμό 4435/28-11-2012 ερώτηση του Βουλευτή κ. Αυγενάκη Ελευθέριου δόθηκε με το υπ’ αριθμ. ΓΚΕ 1001697 ΕΞ 2013 1754/7-1-2013 έγγραφο  από τον Υφυπουργό Οικονομικών  η ακόλουθη απάντηση:
�</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 25 Ιανουαρίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής) &#160;
&#160;1. Η με αριθμό 859/22-1-2013 επίκαιρη ερώτηση της Βουλευτού Λακωνίας της Νέας Δημοκρατίας κ. Φεβρωνίας Πατριανάκου προς τον Υπουργό Παιδείας, Θρησκευμάτων, Πολιτισμού και Αθλητισμού, σχετικά με την διαχείριση και ανάδειξη της μνημειακής κληρονομιάς της Σπάρτης. &#160;
&#160;2. Η με αριθμό 876/22-1-2013 επίκαιρη ερώτηση του Βουλευτή Α´ Πειραιά&#160;του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Θεόδωρου Δρίτσα προς τον Υπουργό Εθνικής Άμυνας, σχετικά με τις δηλώσεις του Προέδρου της Κοινοβουλευτικής Ομάδας του Πανελλήνιου Σοσιαλιστικού Κινήματος περί κατοχής των σχεδίων για την άμυνα της χώρας.&#160;
&#160;3. Η με αριθμό 872/22-1-2013 επίκαιρη ερώτηση της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια - Τσαρουχά προς τον Υπουργό Οικονομικών, σχετικά με τα προβλήματα από την επικείμενη συστέγαση των ενοποιημένων ΔΟΥ του Νομού Σερρών.
&#160;&#160;4. Η με αριθμό 878/22-1-2013 επίκαιρη ερώτηση του Βουλευτή Ευβοίας του Λαϊκού Συνδέσμου - Χρυσή Αυγή κ. Νικόλαου Μίχου προς τον Υπουργό Οικονομικών, σχετικά με το κλείσιμο των ΔΟΥ σε αρκετές περιοχές της χώρας.&#160;
&#160;5. Η με αριθμό 866/22-1-2013 επίκαιρη ερώτηση του Βουλευτή Επικρατείας της Δημοκρατικής Αριστεράς κ. Σπυρίδωνα Λυκούδη προς τον Υπουργό Υγείας, σχετικά με τις συγχωνεύσεις κλινικών και τις καταργήσεις κλινών στα δημόσια νοσοκομεία της χώρας.&#160;
&#160;6. Η με αριθμό 882/22-1-2013 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Υγείας, σχετικά με την συγχώνευση των Νοσοκομείων Λέσβου και Λήμνου.&#160;
&#160;Β. ΕΠΙΚΑΙΡΕΣ ΕΡΩΤΗΣΕΙΣ &#160;Δεύτερου Κύκλου ( Άρθρο 130 παράγραφοι  2 και 3 του Κανονισμού της  Βουλής) &#160;
&#160; 1. Η με αριθμό 860/22-1-2013 επίκαιρη ερώτηση του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Υγείας, σχετικά με την κατάργηση του Ογκολογικού-Αιματολογικού Τμήματος του Γενικού Νοσοκομείου Μυτιλήνης.
&#160;&#160;2. Η με αριθμό 875/22-1-2013 επίκαιρη ερώτηση του Βουλευτή Δράμας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Χρήστου Καραγιαννίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την καταβολή των δεδουλευμένων αποδοχών στους εργαζόμενους στο «Χιονοδρομικό Κέντρο Φαλακρού Ανώνυμη Εταιρεία ΟΤΑ».&#160;
&#160;3. Η με αριθμό 870/22-1-2013 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη φημολογούμενη κατάργηση υποκαταστημάτων του ΙΚΑ στην Ημαθία.&#160;
&#160;4. Η με αριθμό 879/22-1-2013 επίκαιρη ερώτηση του Βουλευτή Σερρών του Λαϊκού Συνδέσμου - Χρυσή Αυγή κ. Αρτεμίου Ματθαιόπουλου προς τον Υπουργό Εθνικής Άμυνας, σχετικά με την έλλειψη καυσίμων στις Ένοπλες Δυνάμεις.&#160;
&#160;5. Η με αριθμό 867/22-1-2013 επίκαιρη ερώτηση της Βουλευτού Α΄ Θεσσαλονίκης &#160;&#160;της Δημοκρατικής Αριστεράς κ. Ασημίνας Ξηροτύρη-Αικατερινάρη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Εργασίας, Κοινωνικής Ασφάλισης και Πρόνοιας, σχετικά με το πρόγραμμα κατάρτισης των ανέργων. &#160;
&#160; 6. Η με αριθμό 883/22-1-2013 επίκαιρη ερώτηση του Βουλευτή Β´ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Οικονομικών, σχετικά με τις απολύσεις τριακοσίων πενήντα καθαριστριών του Υπουργείου Οικονομικών.&#160;
&#160;&#160; 7. Η με αριθμό 845/21-1-2013 επίκαιρη ερώτηση του Ανεξάρτητου Βουλευτή Β΄ Αθήνας κ. Δημητρίου Ανδρουλάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την δημοσιοποίηση του σχεδιασμού του Υπουργείου ως προ τη σύσταση αναπτυξιακού ταμείου (fund).</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 850/21-1-2013 επίκαιρη ερώτηση πρώτου κύκλου του Γ’ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατασκευή του βορείου οδικού άξονα Κρήτης. Το λόγο έχει ο κ. Μαρκογιαννάκης για δυο λεπτά.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής):  Ευχαριστώ, κύριε Πρόεδρε.
Αγαπητέ Υπουργέ, εγώ δεν αρνούμαι ότι οι ρυθμοί ανάπτυξης της Περιφέρειας της Κρήτης σαφώς υπερβαίνουν το μέσο όρο ανάπτυξης της χώρας. Αυτή η ανάπτυξη, όμως, οφείλεται κατά κύριο λόγο στις ιδιωτικές επενδύσεις. 
Δυστυχώς, το κράτος, η πολιτεία, διαχρονικά και διακυβερνητικά έχει επιδείξει μια απίστευτη αρνητική συμπεριφορά στον τομέα των δημοσίων επενδύσεων για το νησί. 
Το κύριο, όμως, πρόβλημα από άποψη ανάπτυξης αυτήν τη στιγμή που απασχολεί τους κατοίκους είναι ο βόρειος οδικός άξονας, η κατασκευή του οποίου άρχισε περίπου το 1965 και που δεν έχει τελειώσει ακόμα. 
Στην ουσία, πολύ μεγάλα κομμάτια της βόρειας Κρήτης στερούνται των υπηρεσιών έστω και αυτού του δρόμου, ο οποίος είναι πλέον παρωχημένης εποχής, διότι είναι ένας δρόμος, διπλής μεν κατεύθυνσης, χωρίς όμως διάζωμα στη μέση, πλην ελαχίστων τμημάτων του. Επιπλέον, ο δρόμος αυτός περνάει από περιοχές με στροφές και δεν εξυπηρετεί πλέον το νησί, διότι ο πληθυσμός αυξήθηκε, ο τουρισμός αυξήθηκε εκρηκτικά –η ανάπτυξη συνέβαλε σε αυτό- τα προϊόντα πολλαπλασιάστηκαν και γενικότερα θέλουμε πλέον ένα άλλο εργαλείο ανάπτυξης και όχι τροχοπέδησης που στην ουσία είναι αυτήν τη στιγμή ο βόρειος οδικός άξονας. 
Τι έχει γίνει μέχρι τώρα; Το Περιφερειακό Συμβούλιο επανειλημμένα έχει συνέλθει και έχει συζητήσει το θέμα αυτό. Έχουν γίνει παραστάσεις στους διάφορους Υπουργούς κατά καιρούς. Έχουν δοθεί υποσχέσεις. 
Στην ουσία, το μόνο που έχει γίνει, κύριε Πρόεδρε, είναι να συνιστώνται κάθε τόσο εταιρείες που εννοείται πως θα είναι οι φορείς που θα διαχειριστούν το πρόβλημα. Έτσι, φτάσαμε κάποια στιγμή να γίνει η εταιρεία «ΚΡΗΤΗ Α.Ε.» από τον κ. Ρέππα, για να καταλήξουμε μετά από διάφορες μεταλλάξεις σε μια εταιρεία που σήμερα έχει συσταθεί και εννοείται ότι λειτουργεί ή θα λειτουργήσει, με την επωνυμία «ΚΡΗΤΙΚΕΣ ΥΠΟΔΟΜΕΣ». Η μόνη δε υπηρεσία που προσφέρουν είναι να ορίζουν κάποιοι πολιτευτές –είτε της δυτικής είτε της ανατολικής Κρήτης- το ποιος θα ελέγξει το διοικητικό συμβούλιο. Στην πραγματικότητα αυτό συμβαίνει και αποτέλεσμα αυτών είναι να επικρατεί η ίδια κατάσταση, να υπάρχει το ίδιο πρόβλημα και να έχουμε εκατόμβες νεκρών και ατυχήματα μεγάλα. 
Αφορμή για να κάνω αυτήν την επίκαιρη ερώτηση έγινε το τραγικό ατύχημα που βρήκαν το θάνατο δυο λαμπροί υπάλληλοι του ΕΚΑΒ, κύριε Υπουργέ. Το θυμάστε, είναι πάρα πολύ πρόσφατο.
Επιτέλους, ρωτώ. Έχει διάθεση η πολιτεία να μεταχειριστεί το νησί, όπως μεταχειρίζεται τις άλλες περιοχές της Ελλάδος; Δεν μπορώ να καταλάβω ποια είναι η αναγκαιότητα, παραδείγματος χάριν, της κατασκευής της Ιονίας Οδού ή άλλων δρόμων που γίνονται στη χώρα μας και είναι αυτοκινητόδρομοι διπλής κατεύθυνσης –εννοώ από άποψη αναπτυξιακή και προοπτικής για την οικονομία του κράτους- και τι είναι εκείνο, το οποίο επιβάλλει να μη γίνεται απολύτως τίποτα στην Κρήτη, παρά να έχουμε μια διαρκή και κατ’ εξακολούθηση κοροϊδία γύρω από αυτό το θέμα. 
Παρακαλώ, κύριε Υπουργέ, να μου δώσετε μια εξήγηση. Προ πάντων, όμως, εξαγγείλτε κάτι. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αναπληρωτής Υπουργός κ. Καλογιάννης έχει το λόγο.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Σε αυτά τα οποία είπε ο αγαπητός Αντιπρόεδρος της Βουλής θα δώσω ορισμένα συγκεκριμένα στοιχεία για τα έργα, τα οποία είτε βρίσκονται υπό εξέλιξη στο βόρειο οδικό άξονα Κρήτης είτε μελετώνται. Και, βεβαίως, θα κάνω και μία αναφορά στη σύγκριση του ΒΟΑΚ και τις Ιονίας Οδού, καθότι Γιαννιώτης, αγαπητέ κύριε Πρόεδρε.
Σήμερα ως έργα-γέφυρες στο ΕΣΠΑ από το Υπουργείο μας ολοκληρώνονται τα εξής έργα κατά μήκος του βόρειου οδικού άξονα Κρήτης. Το τμήμα Άγιος Νικόλαος-Καλό Χωριό, η παράκαμψη Μαλίων, ο κόμβος Σαμαρίου στο Ρέθυμνο, ενώ αντιμετωπίζονται οι κατολισθήσεις στην περιοχή Αγίου Γεωργίου Σελιναρίου. Ταυτόχρονα επαναδημοπρατούνται το αμέσως επόμενο διάστημα, λόγω οριστικής έκπτωσης των αναδόχων, δύο τμήματα, το τμήμα Γαλατάς-Κολυμπάρι-Καστέλλι και ο Αυχένας Αγκαθιά-Χαμέζι-Σητεία. Το συνολικό ποσό των συμβάσεων των έργων που υλοποιούνται και προανέφερα ανέρχεται σε 93 εκατομμύρια ευρώ. 
Παράλληλα, υλοποιούνται παρεμβάσεις σε έξι υφιστάμενα τεχνικά έργα του βόρειου οδικού άξονα συνολικού ποσού 4,5 εκατομμυρίων ευρώ, ενώ από εθνικούς πόρους κατασκευάζεται ο ανισόπεδος κόμβος Καλυβών. Επιπλέον, βρίσκονται σε εξέλιξη στο βόρειο οδικό άξονα Κρήτης έργα συνολικού ποσού 64 εκατομμυρίων ευρώ με χρηματοδότηση από τα ΕΣΠΑ και είναι: Ο οδικός άξονας Γούρνες-Χερσόνησος, ένα έργο που ξεκίνησε πριν από λίγο χρονικό διάστημα, καθώς και οι οδικές προσβάσεις στα Μάλια Ηρακλείου. 
Δηλαδή, πέραν των νέων έργων, τα οποία βρίσκονται υπό δημοπράτηση και ένταξη βεβαίως στο επιχειρησιακό πρόγραμμα του Υπουργείου και έχουν συνολικό προϋπολογισμό 106 εκατομμύρια ευρώ, έχουμε σήμερα σε εξέλιξη έργα συνολικού προϋπολογισμού 270 εκατομμυρίων ευρώ στο βόρειο οδικό άξονα Κρήτης. Συνεπώς, δεν μπορούμε να πούμε ότι δεν γίνονται σήμερα παρεμβάσεις σε αυτόν τον μεγάλο οδικό άξονα.
Επιπλέον, για την αναβάθμισή του εκπονούνται μελέτες που έχουν συνολικό προϋπολογισμό 26 εκατομμύρια ευρώ και αφορούν συνολικό μήκος αυτοκινητοδρόμου εκατόν τριάντα πέντε χιλιόμετρα διπλού κλάδου. Από τις μελέτες αυτές πρέπει να σας πω ότι ένα τμήμα ενενήντα πέντε χιλιομέτρων αφορά τον κύριο άξονα σε ένα συνεχές τμήμα από το Κολυμπάρι μέχρι τον Άγιο Νικόλαο.
Με την ολοκλήρωση των μελετών αυτών είναι προφανές ότι ο βόρειος οδικός άξονας, ο οποίος σε πολλά σημεία υστερεί –συμφωνώ με αυτό που είπατε προηγουμένως, αγαπητέ συνάδελφε- θα μπορεί να αποτελέσει ένα σύγχρονο αυτοκινητόδρομο.
Τώρα, επιτρέψτε μου να πω ότι η Ιόνια Οδός είναι ένα όνειρο δεκαετιών για όλους τους κατοίκους της δυτικής Ελλάδας. Από το Αντίρριο μέχρι τα Γιάννενα, μέχρι τα Ελληνοαλβανικά σύνορα, κύριε συνάδελφε, υπάρχει ένας δρόμος ο οποίος έχει χαραχθεί τη δεκαετία του ’60. Πλην ενός πολύ μικρού τμήματος που αφορά στην ευρεία παράκαμψη Αγρινίου και παραδόθηκε στην κυκλοφορία το 2009 που αποτελεί τμήμα πραγματικού αυτοκινητόδρομου, όλη η υπόλοιπη χάραξη είναι της δεκαετίας του ’60. Οφείλουμε και σε αυτήν την περιοχή της χώρας, προφανώς, ως πολιτεία να κάνουμε τα αυτονόητα, να δώσουμε δηλαδή σε αυτούς τους κατοίκους ένα σύγχρονο αυτοκινητόδρομο.
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μαρκογιαννάκης έχει το λόγο.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ’ Αντιπρόεδρος της Βουλής): Δεν αρνούμαι, αγαπητέ Υπουργέ, ότι κάθε περιοχή έχει το δικαίωμα της ανάπτυξης και έχει το δικαίωμα να βλέπει το κράτος, την πολιτεία να στρέφει στοργικό βλέμμα στα προβλήματα, τα οποία αντιμετωπίζει. Όμως, μία κυβέρνηση δεν είναι για να ξεδιαλύνει τα όνειρα, επειδή είπατε πως ήταν ένα όνειρο. Μια κυβέρνηση είναι για να βάζει προτεραιότητα και να καθορίζει την πολιτική της βάσει του εθνικού συμφέροντος.
Αυτήν τη στιγμή έχουμε ένα νησί το οποίο λόγω κλίματος, λόγω θέσης ή –εν πάση περιπτώσει- λόγω των γενικότερων συνθηκών παρέχει προοπτικές εκρηκτικής ανάπτυξης προς το συμφέρον της εθνικής οικονομίας. Η πρωτογενής παραγωγή σε συνδυασμό με την τουριστική ανάπτυξη μπορούν να δώσουν στην Περιφέρεια της Κρήτης τέτοια ανάπτυξη που να είναι το υπόδειγμα της Νοτιοανατολικής Μεσογείου. Δεν μπορεί να το καταλάβει αυτό το κράτος και έρχεστε τώρα και μας εξαγγέλλετε «ασπιρίνες». Ασπιρίνες στον καρκινοπαθή είναι αυτά τα οποία μας είπατε, διότι δεν αντιμετωπίζεται τα πρόβλημα συνολικά, δεν αντιμετωπίζεται το πρόβλημα όπως πρέπει να αντιμετωπιστεί, ούτως ώστε να μπει ένα χρονοδιάγραμμα και μέσα συγκεκριμένη προθεσμία να έχει τελειώσει το έργο.
Αντ’ αυτού, ξέρετε τι κάνετε; Ήρθατε και απεντάξατε από το ΕΣΠΑ δύο σημαντικά έργα που αφορούσαν την ανάπτυξη του νησιού, το βιολογικό του Αγίου Νικολάου και της Γεωργουπόλεως. Το τελευταίο δε αφορά την εκλογική μου περιφέρεια. Πρόκειται για μία περιοχή με μια καταπληκτική παραλία δεκαπέντε χιλιομέτρων, όπου αυτήν τη στιγμή έχουν αναπτυχθεί είκοσι με είκοσι πέντε χιλιάδες κλίνες και η προοπτική είναι να πολλαπλασιαστούν. Αντί να έρθετε και να βάλετε μία προτεραιότητα στην κατασκευή του βιολογικού, έρχεστε και τον απεντάσσετε. 
Κοιτάξτε, η κοινωνία νιώθει μια πικρία και η πικρία είναι δικαιολογημένη, γιατί βλέπει τη συμπεριφορά της πολιτείας, κύριε Πρόεδρε. Δεν ξέρω αν ξέρετε αυτήν τη χαριτωμένη ιστοριούλα με τη μεταφορά των αλόγων στην Κωνσταντινούπολη, που ξέχασαν να πάρουν την τροφή και κάθε τόσο βαρούσαν το σάλπισμα του ερχομού της τροφής ,για να καθησυχάσουν τα άλογα. Προβλέπω ότι και σήμερα ακόμα την ίδια συμπεριφορά δείχνει το κράτος απέναντί μας. 
Θα παρακαλούσα, κύριε Υπουργέ, να μη συνεχιστεί αυτή η τακτική, γιατί η πικρία είναι έντονη και προσέξτε μη γίνει οργή, διότι –δυστυχώς ή ευτυχώς- εκεί κάτω η ιδιοσυγκρασία των κατοίκων είναι τέτοια που όταν γίνεται οργή, τότε έχουμε δυσάρεστα αποτελέσματα. Όχι πως εγκρίνονται αυτά αλλά δυστυχώς είναι υπαρκτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο.
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Επιτρέψτε μου, κύριε Πρόεδρε, να πω ότι τους τελευταίους έξι μήνες ως Υπουργείο έχουμε δώσει ιδιαίτερη βαρύτητα στην Κρήτη. Τα έργα τα οποία προανέφερα και έχουν συμβατικό προϋπολογισμό 65 εκατομμύρια ευρώ είναι δημοπρατημένα πριν λίγους μήνες στην Κρήτη. Αυτό είναι απόρροια του ενδιαφέροντός μας για την Κρήτη.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, θα έχετε επαναληπτικό κανόνι με τον άλλο Κρητικό, σας έχουν βάλει στη μπούκα σήμερα!
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Οι βιολογικοί καθαρισμοί, κύριε Πρόεδρε, δεν αφορούν το δικό μας Υπουργείο, είναι αρμοδιότητα άλλου Υπουργείου. 
Επιτρέψτε μου δε, να πω ότι εσείς γνωρίζετε πολύ καλά ότι κινήσαμε με ταχύτατες διαδικασίες το θέμα των αεροδρομίων της Κρήτης. Και το αεροδρόμιο Χανίων, το οποίο δυστυχώς ενεπλάκη σε δικαστική περιπέτεια και το αεροδρόμιο Σητείας το απεμπλέξαμε, ένα έργο το οποίο ήταν σταματημένο για πολύ μεγάλο χρονικό διάστημα, αλλά και για το Καστέλλι –θα συζητήσουμε στην αμέσως επόμενη ερώτηση- προχωρούμε όλες τις σχετικές διαδικασίες. Συνεπώς, είναι άδικο να κατηγορείτε το Υπουργείο ότι δεν δίνει βαρύτητα στην Κρήτη.
Προτεραιότητα σε ό,τι αφορά τους οδικούς άξονες από πλευράς Υπουργείου αποτελεί το δίκτυο που ανήκει στο διευρωπαϊκό δίκτυο μεταφορών. Όλα αυτά τα έργα, τα οποία προαναφέραμε, είναι τμήμα του διευρωπαϊκού δικτύου μεταφορών. Αυτό σημαίνει ότι και η χρηματοδότησή τους είναι εξασφαλισμένη και τα έργα θα προχωρήσουν.
Βεβαίως, επιτρέψτε μου να πω ότι υπάρχει μία παθογένεια, σε ό,τι αφορά το βόρειο οδικό άξονα Κρήτης και τη γνωρίζετε πάρα πολύ καλά. Δηλαδή, στο παρελθόν είχαμε μελέτες έργων αποσπασματικές. Ποτέ σχεδόν –δεν θέλω να γενικολογήσω- δεν είχαμε μια ολοκληρωμένη μελέτη για ένα συνεχόμενο τμήμα του αυτοκινητόδρομου, παρά μόνο κατά τμήματα μελέτες, θα έλεγα, σε τοπικό επίπεδο, ανά διαφορετικό νομό. Δεν μπορεί να προχωρήσει έτσι ένας αυτοκινητόδρομος και να υλοποιηθεί μέσα σε ένα συγκεκριμένο χρονικό διάστημα.
Όμως, σε κάθε περίπτωση, επειδή στην Κρήτη υλοποιούνται και έργα αναβάθμισης της οδικής ασφάλειας, έργα που είναι απολύτως αναγκαία για το βόρειο οδικό άξονα Κρήτης αλλά και μία σειρά μελετών εκπονούνται και ολοκληρώνονται που μπορούν, πράγματι, να βοηθήσουν πραγματικά τον οδικό άξονα, πιστεύω ότι τα επόμενα χρόνια, το επόμενο διάστημα, η κατάσταση του βόρειου οδικού άξονα θα βελτιωθεί ουσιαστικά.
Καταθέτω, κύριε Πρόεδρε, έναν πίνακα με αναλυτικά στοιχεία των έργων που βρίσκονται υπό μελέτη κατά μήκος του βόρειου οδικού άξονα Κρήτης, για να μπορεί να το δει κάθε ενδιαφερόμενος συνάδελφος.
Ευχαριστώ πολύ.
(Στο σημείο αυτό ο Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Σταύρος Καλογιάννης καταθέτει για τα Πρακτικά τον προαναφερθέντα πίνακα, ο οποίος βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</ChairmanSpeech>
 ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Να είστε καλά.
Σειρά έχει η τρίτη με αριθμό 852/21-1-2013 επίκαιρη ερώτηση πρώτου κύκλου του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με το νέο διεθνές αεροδρόμιο στο Καστέλλι. 
Κύριε Κεγκέρογλου, έχετε το λόγο για δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Πρόεδρε, η ερώτηση του κ. Μαρκογιαννάκη και η ερώτηση τη δικιά μου θα μπορούσαν να συζητηθούν μαζί. Και αυτό, γιατί η Κρήτη ως νησί που στηρίζεται σε δύο βασικούς πυλώνες στην ανάπτυξή της, στον τουρισμό και στον πρωτογενή τομέα, έχει ανάγκη πρώτα απ’ όλα από τη σύνδεσή της με την ηπειρωτική Ελλάδα, από τα δίκτυα, άρα λιμάνια, αεροδρόμια, οδικοί άξονες.
Τα δημόσια έργα, οι υποδομές σε αυτούς τους τομείς σε άλλους τόπους προκαλούν και διευκολύνουν ή αποτελούν κίνητρο για τις ιδιωτικές επενδύσεις –και αυτό είναι καλό- αλλά στην περίπτωση της Κρήτης, όπως ακριβώς αναπτύχθηκε προηγουμένως από το συνάδελφο, οι ιδιωτικές επενδύσεις και –θα έλεγα- η αναπτυξιακή ορμή, η οποία υπάρχει, φρενάρεται από την αδράνεια ή τις καθυστερήσεις ή τις παραλείψεις του κράτους και της πολιτείας. Αυτό το φαινόμενο έχουμε στην Κρήτη, παρά την πρόβλεψη του Συντάγματος ότι για τη νησιωτική Ελλάδα θα πρέπει να υπάρχει ιδιαίτερη μέριμνα.
Όσον αφορά το οδικό σύστημα Κρήτης, το βόρειο οδικό άξονα και όλα όσα ειπώθηκαν, νομίζω ότι πρέπει η ειδική υπηρεσία του Υπουργείου σας να αναβαθμιστεί και σε προϊστάμενη αρχή και σε διευθύνουσα υπηρεσία και για τις μελέτες και για τα έργα, να στελεχωθεί και να προχωρήσει. Αυτό είναι το πρόβλημα, ότι χρειάζεται οι υπάλληλοι των Αθηνών να αποφασίζουν για τα της Κρήτης. Ε, δεν γίνεται έτσι! Ούτε φορείς χρειάζονται ούτε τίποτα. 
Όλη αυτή η ιστορία με την οποία ήμουν αντίθετος από την αρχή έφερε ένα φρένο και παρέπεμπε στο μέλλον τις αποφάσεις και τη χρηματοδότηση έργων. Νομίζω ότι σε αυτό συμφωνούμε –έστω και εκ των υστέρων- όλοι. Ήμουν ο μοναδικός Βουλευτής που συμμετείχα σε μία σύσκεψη στην οποία διαφώνησα. 
Όσον αφορά το ΒΟΑΚ, την Κυριακή ήταν τα «σαράντα» των δύο ανθρώπων που άδικα, εντελώς άδικα χάθηκαν, όπως και δεκάδες άλλοι. Είναι πάρα πολλά τα θύματα, συγκρίνονται με άλλες περιοχές όπου υπάρχει πρόβλημα, αλλά είναι δυστυχώς πολύ περισσότερα λόγω των επικίνδυνων σημείων. Δεν είναι μόνο ότι χρειάζεται ένας νέος δρόμος για ανάπτυξη, έχουμε και επικινδυνότητα σε πολλά τμήματα και αυτήν πρέπει να δούμε στο μεσοδιάστημα μέχρι να γίνουν οι συνολικές παρεμβάσεις από την πολιτεία. 
Το νέο διεθνές αεροδρόμιο –και ολοκληρώνω, παίρνω χρόνο από τη δευτερολογία μου, κύριε Πρόεδρε, μάλλον σας ζητώ να μου δώσετε χρόνο- στο Καστέλλι είναι ένα έργο που για τον τουρισμό όχι μόνο είναι απαραίτητο αλλά έπρεπε ήδη να έχει γίνει. 
Η δυναμική των αεροδρομίων και στη Σητεία –παρά τα προβλήματα που είπατε- και στα Χανιά δείχνει ότι το αυξανόμενο τουριστικό ρεύμα προς την Κρήτη μπορεί, πράγματι, να εξυπηρετηθεί μόνο εάν αναβαθμίσουμε τις αεροπορικές μας μεταφορές. 
Το νέο, λοιπόν, αεροδρόμιο για το οποίο πριν δέκα χρόνια ξεκίνησε η συζήτηση για να υλοποιηθεί –πενήντα χρόνια ήταν η συζήτηση για το ΒΟΑΚ, από το 1963, δεν θέλουμε να έχει την τύχη του- θα πρέπει να μπει σε ένα δρόμο. Τα μεγάλα έργα που ανακοινώσατε για όλη την Ελλάδα συμπεριλαμβάνουν κάπου την ανακοίνωση για το νέο διεθνές αεροδρόμιο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Μπορείτε να ολοκληρώσετε στη δευτερολογία σας, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Θέλω, λοιπόν, σήμερα να με ενημερώσετε για το αν έχει ολοκληρωθεί η προετοιμασία σε σχέση με τα τεχνικά χαρακτηριστικά του έργου, προκειμένου αυτό να μπορεί να βγει σε δημοπρασία, σε διακήρυξη μάλλον. Θα ήθελα να μου πείτε ποιες είναι οι τροποποιήσεις που έγιναν σε τεχνικό και οικονομικό επίπεδο, ποιο είναι δηλαδή το νέο οικονομικό σχέδιο, προκειμένου να υλοποιηθεί το έργο, σε τι στάδιο βρίσκονται οι εργασίες κτηματογράφησης, τι πρόβλεψη υπάρχει για τα παράλληλα έργα και κυρίως για τη σύνδεση με το ΒΟΑΚ, με το Ηράκλειο και με το ΝΟΑΚ, το νότιο οδικό άξονα της Κρήτης και πότε εκτιμάτε ότι θα γίνει αυτή η διακήρυξη. Έχετε ανακοινώσει ή έχετε αφήσει να εννοηθεί ότι θα γίνει στο πρώτο τρίμηνο του 2013. Ταυτόχρονα, έχουμε δημοσιεύματα ότι Κινέζοι μεταφέρονται για να υλοποιήσουν το έργο και μάλιστα χωρίς διαδικασίες διακήρυξης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Τον εξαντλήσατε το χρόνο σας. Συνεχίστε στη δευτερολογία σας.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Αυτά τα ερωτήματα χρειάζονται απαντήσεις όχι για εμάς, εμένα και τον κ. Μαρκογιαννάκη που είμαστε σήμερα εδώ αλλά για τους Κρητικούς που περιμένουν το έργο. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Σταύρος Καλογιάννης έχει το λόγο. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε. 
Δεν θέλω να δημιουργούνται λανθασμένες εντυπώσεις. Γνωρίζετε, κύριε συνάδελφε -αγαπητέ μου κύριε συνάδελφε- ότι για το Ηράκλειο τους τελευταίους έξι μήνες έχουμε κάνει τα πάντα είτε αυτό αφορά σε δημοπρατήσεις νέων έργων οδικών αξόνων είτε σε ό,τι αφορά την ύδρευση του Ηρακλείου και άλλων οικισμών είτε αφορά στην ενίσχυση της Βιάννου, της πυρόπληκτης Βιάννου είτε αφορά έκτακτες ενισχύσεις στην περιφέρεια και σε ΟΤΑ της περιφερειακής ενότητας. Συνεπώς, επιτρέψτε μου να πω το αυτονόητο, ότι είναι αμέριστο το ενδιαφέρον όχι μόνο για την περιοχή του Ηρακλείου αλλά και για ολόκληρη την Κρήτη, όπως ανέφερα και προηγουμένως. 
Σε ό,τι αφορά τώρα το Καστέλλι, έχουμε δηλώσει –και ισχύει, βεβαίως, η δήλωσή μας- ότι το αεροδρόμιο Καστελλίου θα προχωρήσει με σύμβαση παραχώρησης. Υπενθυμίζω ότι ο σχετικός διαγωνισμός που αφορούσε στη μελέτη, κατασκευή, χρηματοδότηση και συντήρηση του νέου αεροδρομίου Κρήτης στο Καστέλλι Ηρακλείου και των οδικών συνδέσεων αυτού είχε γίνει τον Οκτώβριο του 2011. Εκείνος ο διαγωνισμός είχε κηρυχθεί άγονος και κρίθηκε ότι θα έπρεπε ορισμένα οικονομοτεχνικά στοιχεία του έργου να βελτιωθούν. 
Πράγματι, το Υπουργείο σε συνεργασία με τους συμβούλους δημοπράτησης του έργου μελέτησε εκ νέου ορισμένα οικονομικά και τεχνικά στοιχεία του έργου, έτσι ώστε να μπορεί να καταστεί εφικτή η χρηματοδότησή του. 
Ειδικότερα, τροποποιήθηκαν τα μήκη του διαδρόμου προσγείωσης και απογείωσης, καθώς και του κύριου τροχόδρομου του αεροδρομίου, χωρίς, βεβαίως –αυτό το τονίζω- να επηρεαστεί καθόλου το επίπεδο των παρεχόμενων υπηρεσιών από το αεροδρόμιο, όταν αυτό θα είναι έτοιμο. 
Παράλληλα –και αυτό είναι σημαντικό- στο προηγούμενο διάστημα ολοκληρώσαμε την αεροφωτογράφιση της περιοχής και σήμερα βρίσκεται υπό εξέλιξη η εκπόνηση των ορθοφωτοχαρτών που είναι αναγκαίοι, που είναι απαραίτητοι για να γίνει το κτηματολόγιο του έργου. Επισπεύδουμε τις διαδικασίες Κτηματολογίου, έτσι ώστε να μπορούν να προχωρήσουν και οι απαλλοτριώσεις. 
Η επαναδημοπράτηση του έργου προβλέπεται να γίνει στο πρώτο εξάμηνο του 2013. 
Ευχαριστώ πολύ, κύριε Πρόεδρε.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κεγκέρογλου έχει το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κύριε Πρόεδρε, ο κοινοβουλευτικός έλεγχος, ασφαλώς, δεν είναι για να κάνουμε έναν απολογισμό -από την πλευρά των ερωτώντων εννοώ- σε σχέση με το τι έχει γίνει. Σαφώς θα μπορούσαμε να απαριθμήσουμε τις προσπάθειες οι οποίες γίνονται κατά περιόδους, οι οποίες είναι σημαντικές και αποδίδουν. 
Όμως, το κυρίαρχο είναι ότι δεν αρκούν. Δεν είναι ότι δεν αναγνωρίζουμε το ενδιαφέρον ή την προσπάθεια. Δεν αρκούν, όμως αυτές για να καλύψουν το τεράστιο έλλειμμα που υπάρχει στην Κρήτη. Και το έλλειμμα αυτό φαίνεται μεγαλύτερο –και είναι μεγαλύτερο- γιατί υπάρχει η ιδιωτική πρωτοβουλία η οποία καθιστά ελλειμματικό τον τομέα των υποδομών. 
Όλο το θέμα, λοιπόν, σήμερα μπορούμε να το εξετάσουμε, αν δούμε συγκεκριμένους τομείς, όπως το οδικό δίκτυο με το ΒΟΑΚ, το ΝΟΑΚ και το οδικό σύστημα της Κρήτης γενικότερα. Είναι ελλειμματικό. Δεν αρκούν οι πρωτοβουλίες και θα πρέπει να προχωρήσουν περισσότερο και οι προσπάθειες της Κυβέρνησης και του Υπουργείου σας συγκεκριμένα αλλά με μια θεσμική αλλαγή, να αναβαθμιστεί η υπηρεσία που ασχολείται. Δεν μπορεί το συγκεντρωτικό σύστημα να αποδώσει. Εκεί οφείλεται, κυρίως, η ζημιά που γίνεται με τις καθυστερήσεις. 
Όσον αφορά το διεθνές αεροδρόμιο, νομίζω ότι τα δέκα χρόνια ήταν αρκετά για να ωριμάσει. Ελπίζω ότι στην τροποποίηση των τεχνικών χαρακτηριστικών θα δίνεται η δυνατότητα -πέρα από τα αρχικά μήκη και πλάτη για την παραχώρηση του έργου- και να μην αποκόπτεται, εφόσον παραστούν οι ανάγκες τα επόμενα χρόνια, να υπάρχει η αναγκαία επέκταση του έργου, ούτως ώστε να εξυπηρετεί τις ανάγκες οι οποίες φαίνεται ότι θα υπάρχουν. Το ενδιαφέρον από Κίνα ή για υπερατλαντικές πτήσεις δίνει μια τέτοια διάσταση στο έργο και δεν πρέπει να αποκοπεί. 
Θέλω, λοιπόν, να μου πείτε συγκεκριμένα, κύριε Υπουργέ, πρώτον, εάν υπάρχει αυτή η δυνατότητα –όχι στην αρχική διακήρυξη αλλά συν τω χρόνω- δεύτερον, πότε εκτιμάτε ότι θα ολοκληρωθούν οι απαλλοτριώσεις για να πληρωθούν οι άνθρωποι κ.λπ., πότε θα είναι δηλαδή ώριμο το έργο, για να αρχίσει να υλοποιείται. Δεν πρέπει να προχωρήσουμε στις παραχωρήσεις, ενώ την ίδια ώρα η πολιτεία δεν έχει εξασφαλίσει την υποδομή πάνω στην οποία θα γίνουν τα έργα. 
Επίσης, θα ήθελα να μου πείτε ποια έργα είναι ενταγμένα στο σχέδιο παραχώρησης. Η σύνδεση με το Ηράκλειο είναι; Η σύνδεση με το ΒΟΑΚ είναι; Ή θα υπάρξουν και παράλληλα δημόσια έργα και από ποια κονδύλια θα γίνουν αυτά; 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Πράγματι, δίνεται αυτή η δυνατότητα για την οποία με ρωτάτε, κύριε συνάδελφε, σε ό,τι αφορά το αεροδρόμιο. Δίνεται, δηλαδή, η δυνατότητα επέκτασής του, εφόσον αυτό κριθεί στην πορεία ότι είναι αναγκαίο. Αυτό είναι ένα πολύ βασικό στοιχείο, που διαφοροποιεί το σχεδιασμό μέχρι τώρα αλλά δεν αφήνει και το έργο με μικρότερες δυνατότητες. Σε αυτό θέλω να είμαι σαφής.
Επίσης, θέλω να απαντήσω στο δεύτερο ερώτημά σας, ότι περιλαμβάνονται και οι οδικές συνδέσεις του αεροδρομίου. Δεν είναι μόνο αυτό καθαυτό το αεροδρόμιο που θα δοθεί. Θα δοθεί στο διαγωνισμό και η σύνδεσή του. Όπως είπα και προηγουμένως, επισπεύδουμε τις διαδικασίες κτηματογράφησης. Μπορεί παράλληλα με το διαγωνισμό να προχωρήσουν αυτές οι διαδικασίες. Μπορώ να σας δώσω αναλυτικά στοιχεία γι’ αυτό, αν θέλετε. Είμαι στην απόλυτη διάθεσή σας.
Πρέπει να πω ότι προϋπόθεση για την επαναδημοπράτηση και την επιτυχία του διαγωνισμού του αεροδρομίου είναι η βελτίωση, προφανώς, του οικονομικού κλίματος στη χώρα. Εκτιμούμε, ως Υπουργείο, ότι, εφόσον είναι θετική η κατάληξη των συμβάσεων παραχώρησης των τεσσάρων αυτοκινητοδρόμων της χώρας, αυτό το γεγονός μπορεί να βοηθήσει ουσιαστικά -μπορεί να βοηθήσει, θα έλεγα, καταλυτικά- στο να έχουμε έναν επιτυχή διαγωνισμό για ένα νέο αεροδρόμιο στο Ηράκλειο της Κρήτης.
Ευχαριστώ πολύ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε.
Ακολουθεί η δεύτερη με αριθμό 847/21-1-2013 επίκαιρη ερώτηση δευτέρου κύκλου της Βουλευτού Κοζάνης του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευγενίας Ουζουνίδου προς τον Υπουργό Υγείας, σχετικά με τη Μονάδα Χημειοθεραπείας του «Μποδοσάκειου» Νοσοκομείου Πτολεμαΐδας.
Η κ. Ουζουνίδου έχει το λόγο, για δύο λεπτά.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Ευχαριστώ, κύριε Πρόεδρε.
Κύριε Υπουργέ, συνεχίζεται την απάνθρωπη πολιτική της ευημερίας των αριθμών που βάζει σε δεύτερη μοίρα την ανθρώπινη ζωή και την υγεία, που καταδικάζει και φέρνει σε μεγάλη ανασφάλεια όλο τον κόσμο, ιδιαίτερα της περιφέρειας. Μέσα σε όλο αυτό το εφιαλτικό σενάριο δεν εξαιρείται και το «Μποδοσάκειο» Νοσοκομείο Πτολεμαΐδας, ένα νοσοκομείο το οποίο εξυπηρετεί όχι μόνο την περιοχή της Εορδαίας αλλά και την περιοχή του Αμυνταίου της Φλώρινας.
Στην αρχή ξεκινήσατε με τη μείωση των κλινών -από διακόσιες πενήντα σε διακόσιες- και αυτό δημιούργησε τεράστια προβλήματα. Τροποποιείτε σήμερα και τον οργανισμό λειτουργίας και προβλέπετε την ενσωμάτωση της μονάδας χημειοθεραπείας στην παθολογική κλινική.
Αυτό αποτελεί επικίνδυνη εξέλιξη, κύριε Υπουργέ, για τους ασθενείς, τους καρκινοπαθείς, την ώρα που θα έπρεπε να στηρίξετε αυτήν τη μονάδα, που είναι η μοναδική στην πολύπαθη περιοχή της δυτικής Μακεδονίας. Είναι η μονάδα η οποία εξυπηρετεί έναν εξαιρετικά μεγάλο αριθμό ασθενών. Τα νούμερα είναι αμείλικτα.
Ξέρετε πολύ καλά ότι από τις περιφέρειες της Μακεδονίας συνήθως επιβαρύνονται τα μεγάλα νοσοκομεία της Θεσσαλονίκης, ιδιαίτερα το «Θεαγένειο» και τα κόστη είναι μεγάλα και για τους ίδιους, αλλά και για τον κρατικό προϋπολογισμό. Αντί γι’ αυτό, εσείς εντάσσετε τη μονάδα χημειοθεραπείας, η οποία έγινε με πολύ μεγάλο ζόρι και με μεγάλο αγώνα, στην παθολογική κλινική του «Μποδοσάκειου» Νοσοκομείου, η οποία σήμερα βρίσκεται προ των θυρών κλεισίματος.
Κύριε Υπουργέ, έχουν έρθει σε σας και οι Σύλλογοι Καρκινοπαθών Κοζάνης και Εορδαίας, έχουν προσφύγει όλοι οι φορείς της περιοχής μας για να ενισχύσετε αυτό το τμήμα. Οι αριθμοί είναι αμείλικτοι. Πρέπει να το ενισχύσετε και να το κάνετε όχι μονάδα, αλλά τμήμα. Αυτό μας πρέπει. Ξέρετε πολύ καλά τις συνθήκες κάτω από τις οποίες ζει η περιοχή της δυτικής Μακεδονίας και ιδιαίτερα, του λεκανοπεδίου της Πτολεμαΐδας από τη δραστηριότητα της ΔΕΗ. Ξέρετε ότι με γεωμετρική πρόοδο αυξάνονται οι καρκίνοι.
Αντί γι’ αυτό, εσείς προχωρείτε στη συγχώνευση με την παθολογική κλινική, πράγμα για το οποίο σας έχουμε κάνει ερωτήσεις. Ξέρετε πολύ καλά ότι αυτήν τη στιγμή βρίσκεται υπό τρίμηνη λειτουργία με τη βοήθεια άλλων νοσοκομείων.
Κύριε Υπουργέ, θεωρείτε ότι η επιδημιολογικά τεκμηριωμένη, αυξημένη επίπτωση νεοπλαστικών παθήσεων στην περιοχή της Πτολεμαΐδας απαιτεί την ενισχυμένη λειτουργία μιας αυτόνομης ογκολογικής μονάδας και, αν ναι, προτίθεστε να αναθεωρήσετε τον οργανισμό του νοσοκομείου, αποκαθιστώντας την αυτοτέλεια της μονάδας χημειοθεραπείας; Πώς θα στηρίξετε τη στελέχωση και την αναβαθμισμένη λειτουργία τόσο της παθολογικής κλινικής όσο και των υπολοίπων κλινικών και τμημάτων του νοσοκομείου;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός κ. Λυκουρέντζος έχει το λόγο, για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε.
Είμαι ο Υπουργός ο οποίος δεν ομιλεί ποτέ περί της ευτυχίας των αριθμών. Άρα, άστοχο το πρώτο επιχείρημα.
Δεύτερον, γνωρίζω πάρα πολύ καλά τα όσα αναφέρατε για το «Μποδοσάκειο» και τα προβλήματα υγείας τα οποία αντιμετωπίζουν οι κάτοικοι της ευρύτερης περιοχής της Πτολεμαΐδας. Είμαι αποφασισμένος με κάθε τρόπο να συνεχίσουμε να παρέχουμε τις υπηρεσίες υγείας για τη θεραπεία τους και τις καλύτερες δυνατές υπηρεσίες στο «Μποδοσάκειο». Γι’ αυτό ακριβώς, αποδεχόμενος αυτά τα οποία είπατε, ότι με γεωμετρική πρόοδο αυξάνονται οι ανάγκες -έχω εδώ στοιχεία από την υπηρεσία ότι πράγματι, αύξηση των περιστατικών- κάνουμε ό,τι είναι δυνατόν για να αναβαθμίσουμε και τις υποδομές και τις παρεχόμενες υπηρεσίες υγείας.
Όπως ξέρετε, έχουν προσληφθεί το 2011 δύο ιατροί σε προκήρυξη του 2010, κατά προτεραιότητα μάλιστα. Έχει ενταχθεί το έργο κατασκευής της νέας πτέρυγας, ύψους 10.617.000 ευρώ. Άρα, υπάρχει έμπρακτο ενδιαφέρον για την ανάπτυξη των υποδομών.
Επίσης, η ογκολογική μονάδα, η οποία προβλέπεται να λειτουργεί μαζί με την παθολογική, δεν σημαίνει ότι κλείνει. Έχω εξηγήσει πολλές φορές στη Βουλή την ανάγκη συνένωσης των κλινικών, του επιστημονικού προσωπικού, των ιατρών και των νοσηλευτών αλλά και του διοικητικού προσωπικού για προφανείς, αναγκαίους και επιβεβλημένους λόγους. Όμως, είδα και προσφάτως στις ειδήσεις της ΕΤ-3 κινητοποιήσεις. Ελπίζω ότι δεν είστε εσείς πίσω από αυτές τις κινητοποιήσεις ούτε το κόμμα σας. Όμως, εκείνοι οι οποίοι οδηγούν τους ασθενείς να προβαίνουν σε κινητοποιήσεις άνευ λόγου, εκμεταλλεύονται τους ασθενείς.
Κινητοποίηση για ποιο λόγο; Για μια μονάδα η οποία δεν κλείνει; Για μία μονάδα η οποία ενισχύεται; Για ποιο λόγο; Εδώ απαιτείται μέσα σε όλες τις διαφορές μας, τις πολιτικές, τις ιδεολογικές, να κρατάμε και το επίπεδο του διαλόγου στη χώρα μας με συγκεκριμένα επιχειρήματα. Ποια λογική έχει σήμερα μία κινητοποίηση, όταν δεν κλείνει η κλινική, όταν δεν στερούμε το φάρμακο, όταν δεν στερούμε τις παρεχόμενες υπηρεσίες στους ασθενείς;
Δεν χρειάζεται να απαντήσει, εν προκειμένω, ο Υπουργός Υγείας. Ιατρός, διευθυντής της κλινικής, απήντησε στους δημοσιογράφους που έκαναν το ρεπορτάζ και τους έδειξε στην κάμερα και την ογκολογική κλινική. Ας βάλουμε ένα όριο σε αυτά τα οποία χρησιμοποιούν κάποιοι για να κερδίζουν επιρροή στο λαό, διότι ακολουθούν τότε μια παλιά φράση κάποιου πολιτικού, ο οποίος είπε «όταν τα γεγονότα δεν συμφωνούν μαζί μας, τόσο το χειρότερο για τα γεγονότα».
Περί αυτού πρόκειται στην Πτολεμαΐδα. Το νοσοκομείο λειτουργεί, αναπτύσσεται, στηρίζεται και βεβαίως, το ενδιαφέρον μας είναι μεγάλο, διότι αποδέχομαι, κυρία συνάδελφε, τα νούμερα τα οποία είπατε ότι έχουμε μία αύξηση των περιστατικών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Ουζουνίδου έχει το λόγο, για τρία λεπτά.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κύριε Υπουργέ, χαίρομαι που αναγνωρίζετε το πρόβλημα. Όμως, δεν είναι το θέμα ότι δεν κλείνει η ογκολογική κλινική. Δεν ισχυρίστηκε κανένας αυτό το πράγμα.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Τότε;</Speech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Εμείς ισχυριζόμαστε το εξής πράγμα, ότι δεν μπορεί να μην ενισχυθεί και από μονάδα να γίνει τμήμα. Επίσης, όταν το συγχωνεύετε με την παθολογική κλινική, δεν είπαμε ότι κλείνει αλλά υποβαθμίζεται. Υποβαθμίζεται η αυτοτέλειά της την ώρα και τη στιγμή που θα έπρεπε να ενισχυθεί η αυτοτέλειά της και από μονάδα να γίνει τμήμα. Αυτό ισχυριζόμαστε. Αυτό είναι το πρώτο.
Δεύτερον, αυτήν τη στιγμή ξέρετε πολύ καλά ότι η παθολογική κλινική είναι σε τρίμηνη λειτουργία και εσείς, ως Υπουργείο, μου δώσατε απάντηση σε μια ερώτηση, την 5089, που σας έκανα εγώ η ίδια και μου είπατε ότι θα προχωρήσετε σε προκήρυξη θέσεων για την παθολογική κλινική.
Όμως, κύριε Υπουργέ, έχουν γίνει ξανά προκηρύξεις και ήταν άγονες. Και γιατί ήταν άγονες; Διότι, ποιος να έρθει με τέτοιες συνθήκες στην περιφέρεια, στην Πτολεμαΐδα; Επομένως, δεν πρέπει να φροντίσουμε γι’ αυτό; Δεν πρέπει να δώσουμε κίνητρα;
Επίσης, επίκουρο ζητάτε πάλι! Δεν πρέπει να στελεχωθεί με μόνιμο προσωπικό; Επιτέλους, τα θέματα της υγείας δεν έχουν να κάνουν μόνο με κάποιους νόμους και με τις ευρύτερες περικοπές! Σε κάποια πράγματα πρέπει να έχουμε ιδιαίτερη ευαισθησία! Σαν περιοχή το αξίζουμε αυτό το πράγμα! Πρέπει να δώσετε ιδιαίτερα κίνητρα για να έρθουν γιατροί στην περιοχή μας! Τι να κάνουμε;
Επίσης, όσον αφορά το νοσοκομείο και το ΕΣΠΑ, όντως έτσι είναι αυτό! Ξέρετε ότι βρισκόμαστε τώρα στον ανάδοχο. Θέλουμε ενάμισι με δύο χρόνια για να γίνει, καλώς εχόντων των πραγμάτων, αν δεν υπάρχουν ενστάσεις και μία σειρά άλλων πραγμάτων. Καλώς εχόντων των πραγμάτων, σ’ αυτό το διάστημα τι θα γίνει; Είναι τυχαίο που ανησυχεί ο κόσμος; Δεν είναι καθόλου τυχαίο! Ο κόσμος βγήκε στο δρόμο, διότι πλέον δεν μπορεί άλλο! Με μεγάλο αγώνα έχουν δημιουργήσει αυτά τα τμήματα! Και μπροστά μπήκαν αυτοί οι δύο γιατροί, ο ένας εκ των οποίων είναι από την Πτολεμαΐδα και δέχθηκε να έρθει στην περιοχή μας. 
Επομένως, αυτό που ζητούμε, κύριε Υπουργέ, είναι πρώτον να ξεκαθαρίσετε ότι δεν μπορεί να γίνει αυτή η συγχώνευση, δεύτερον να προβείτε σε ενέργειες πρόσληψης μόνιμου προσωπικού και να δώσετε κίνητρα για να έρθουν στη δική μας περιοχή και τρίτον –και το πιο σοβαρό για μας- να έχει όλος ο κόσμος τη δυνατότητα πρόσβασης σ’ αυτό το νοσοκομείο το οποίο είναι στολίδι στην περιοχή.
Κύριε Υπουργέ, θα ήθελα κάτι ακόμα να σας πω. Υπάρχει κι ένα άλλο θέμα το οποίο είναι σοβαρό και δημιουργήθηκε όταν έγινε ο ΕΟΠΥΥ. Σε κάποιες υπηρεσίες του ΙΚΑ, ας πούμε, υπάρχει νοσηλευτικό προσωπικό, το οποίο θα μπορούσε να μετακινηθεί και να καλύψει θέσεις προσωπικού των νοσοκομείων. Απ’ ό,τι έχουμε μάθει από απάντηση σε ερώτησή μας, χρειάζεται υπουργική απόφαση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Υπουργέ, πρέπει να δημιουργήσουμε τέτοιες δυνατότητες, ώστε να μεταφέρουμε το προσωπικό στο νοσοκομείο, για παράδειγμα από το ΙΚΑ της Κοζάνης, στο Νοσοκομείο της Κοζάνης που έχει ανάγκη ή στο Νοσοκομείο της Πτολεμαΐδας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Ουζουνίδου, ολοκληρώστε, σας παρακαλώ. Επικεντρωθείτε στην ερώτηση. Αυτά είναι άλλα θέματα εκτός ερωτήσεως.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Δύο λεπτά, κύριε Πρόεδρε.
Επίσης, υπάρχει ταμείο που έχει γιατρούς και δεν έχει εργαστήριο. Το άλλο ταμείο έχει εργαστήριο και δεν έχει γιατρούς. Να το δούμε αυτό. Μας είπαν ότι θέλει υπουργική απόφαση. Να την πάρουμε επομένως!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Υγείας κ. Λυκουρέντζος έχει το λόγο για τρία λεπτά.
Είναι πολλά τα θέματα, κύριε Υπουργέ και καλείστε να απαντήσετε.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, ευχαριστώ. Ευχαριστώ ειλικρινά και την κυρία συνάδελφο, καθώς και οι τελευταίες παρατηρήσεις της είναι εποικοδομητικές.  Το θέμα μας έχει απασχολήσει πάρα πολύ και σας ευχαριστώ, διότι όταν προέρχεται από εσάς, μου δίνεται η δυνατότητα να πάρω αυτές τις αποφάσεις, γιατί –όπως ξέρετε- δεν είναι και ευχάριστες για ορισμένους αλλά, πράγματι, είναι αναγκαίες για να ενδυναμώσουμε τις κλινικές σε προσωπικό. Σας ευχαριστώ πολύ, λοιπόν!
Είδα προ ημερών την κυρία Δήμαρχο της Πτολεμαΐδας, την οποία συνόδευε ο Βουλευτής της Νέας Δημοκρατίας κ. Μιχάλης Παπαδόπουλος και εκπρόσωποι της περιοχής, όπως αναφέρατε. Της εξήγησα, λοιπόν, με νηφαλιότητα και ειλικρίνεια ότι δεν υπάρχει καμμία διάθεση υποβάθμισης της ογκολογικής κλινικής. Είναι αναγκαία η συνένωση.
Θα αναφερθώ τώρα στο θέμα του προσωπικού. Άλλωστε, το εξήγησα και εχθές στην Επιτροπή Κοινωνικών Υποθέσεων που συζητούσαμε. Κυρία συνάδελφε, κάθε περιοχή έχει τις ιδιαιτερότητές της, δηλαδή η νησιωτική Ελλάδα, η ορεινή Ελλάδα, η Πτολεμαΐδα που έχει το βεβαρημένο περιβάλλον, η Μεγαλόπολη στην εκλογική μου περιφέρεια που επίσης έχει βεβαρημένο περιβάλλον από τη λειτουργία των μονάδων της ΔΕΗ. Παντού υπάρχουν ιδιαιτερότητες. Μακάρι να μπορούσαμε να καλύψουμε όλες τις ανάγκες αυτομάτως. Δεν είναι εύκολο. 
Εξήγησα, λοιπόν, εχθές και είπα ότι όσον αφορά τις προσλήψεις που θα μας επιτρέψει να κάνουμε το Υπουργείο Διοικητικής Μεταρρύθμισης και θα μας εγκρίνει τις πιστώσεις μέσα στο 2013, κατά προτεραιότητα θα προηγηθούν περιοχές που έχουν αυτές τις ανάγκες. Παράλληλα, ο θεσμός των επικουρικών ιατρών, παρά τις δυσκολίες οι οποίες υπάρχουν για τις απολαβές των ιατρών –το καταλαβαίνω- λειτουργεί και αποδίδει. Δεν έχουμε ανταπόκριση προσφοράς υποψηφιοτήτων για ορισμένες περιοχές. Τριάντα μία θέσεις έμειναν άγονες και στην τελευταία προκήρυξη επικουρικών ιατρών. Παρ’ όλα αυτά, θα βγάλουμε καινούργια προκήρυξη εντός των επόμενων εβδομάδων, για να καλύψουμε ανάγκες και κενά και να κάνουμε ό,τι είναι δυνατόν, προκειμένου έστω και με το θεσμό των επικουρικών να καλυφθούν αυτές οι ανάγκες.
Τώρα, σε ό,τι αφορά τον ανάδοχο, έτσι είναι οι διαδικασίες. Εγώ κι εσείς και όλοι μας θα θέλαμε να είναι πιο γρήγορες. Όμως, τα μεγάλα έργα βγαίνουν στην εφημερίδα των Ευρωπαϊκών Κοινοτήτων, ακολουθούνται συγκεκριμένες διαδικασίες, έρχεται το Ελεγκτικό Συνέδριο να ελέγξει τις συμβάσεις και από εκεί και πέρα, όταν υπάρξει ο ανάδοχος, μένει δυστυχώς η μεγάλη ταλαιπωρία των ενστάσεων.
Στο ΕΚΑΒ –και το λέω προς ενημέρωση όλων των συναδέλφων- κινδυνεύουμε να χάσουμε κονδύλια από την Ευρωπαϊκή Ένωση για την προμήθεια εκατόν εβδομήντα αυτοκινήτων και είκοσι πέντε κινητών μονάδων, διότι αλληλοακυρώνονται οι εταιρείες με ενστάσεις! 
Δεν οδηγεί πουθενά αυτή η κατάσταση! Χάνουμε πόρους, χάνουμε χρόνο και δεν είμαστε αποτελεσματικοί! Πλην, όμως, όλα τελούν εντός της νομιμότητος! Ο καθένας έχει δικαίωμα να κάνει την ένστασή του, ο καθένας έχει το δικαίωμα να προσφύγει στη δικαιοσύνη!
Από την άλλη πλευρά, εμείς ως πολιτεία το μόνο που μπορούμε να κάνουμε είναι να παρακολουθούμε τις εξελίξεις, να επιμένουμε να τηρούνται τα χρονοδιαγράμματα, να πηγαίνουμε στα εργοτάξια όπου εκτελούνται έργα, να μην έχουμε σχέση με τους εργολάβους –και δεν έχουμε καμμία σχέση- και να τους ελέγχουμε για να επιτυγχάνουμε την ολοκλήρωση των έργων.
Ειλικρινά σας ευχαριστώ, διότι παρά τις διαφωνίες μας, με τις παρατηρήσεις τις οποίες κάνετε, συμβάλλετε στην προσπάθεια εθνικής σημασίας για να βοηθήσουμε τις περιοχές όπως αυτή της Πτολεμαΐδας ή της Μεγαλόπολης ή τα νησιά μας, αλλά και άλλες ορεινές περιοχές.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς σας ευχαριστούμε.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κύριε Υπουργέ, δεν είναι όμως ίδιο το αίτημα της αυτονομίας της ογκολογικής μονάδας του νοσοκομείου που είναι ένα πολύ σοβαρό θέμα!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Ουζουνίδου, αυτά μπορείτε να τα πείτε κατ’ ιδίαν με τον Υπουργό.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και πέντε εκπαιδευτικοί από το Β΄ Γυμνάσιο Νίκαιας Πειραιά.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Προχωρούμε στη δεύτερη με αριθμό 846/21-01-2013 επίκαιρη ερώτηση πρώτου κύκλου του Βουλευτή Ρεθύμνου του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Ανδρέα Ξανθού προς τον Υπουργό Υγείας, σχετικά με την κατάργηση λειτουργούντων κλινικών και τμημάτων στο νέο οργανισμό του Νοσοκομείου Ρεθύμνου.
Ο κ. Ξανθός έχει το λόγο για δύο λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, εγκρίνατε πριν από λίγο καιρό ένα νέο οργανισμό για το Νοσοκομείο Ρεθύμνου, ο οποίος όχι μόνο δεν αποτυπώνει τη σημερινή διάρθρωση και τη λειτουργία του νοσοκομείου, αλλά σε ορισμένα σημεία είναι πίσω και απ’ αυτόν τον απαρχαιωμένο οργανισμό του 1986, ο οποίος ίσχυε μέχρι τώρα.
 Αυτό το οποίο αποτυπώνεται στον οργανισμό, είναι ένας σοβαρός ακρωτηριασμός σημαντικών τμημάτων και κλινικών του νοσοκομείου, των οποίων την αναγκαιότητα, την αποτελεσματικότητα και την αξιοπιστία κανείς δεν αμφισβήτησε, όπως είναι η ψυχιατρική κλινική και συνολικά ο ψυχιατρικός τομέας, η πνευμονολογική κλινική, η ΩΡΛ κλινική, το νευρολογικό τμήμα, το δερματολογικό, το γαστρεντερολογικό, το οδοντιατρικό, ακόμα και το ανοσολογικό εργαστήριο που είναι ένα εξαιρετικό εργαστήριο αναφοράς σε όλη την Περιφέρεια της Κρήτης.
Πέρα, λοιπόν, από τον ακρωτηριασμό, κατά την άποψή μας υπάρχει και ένα στοιχείο εμπαιγμού, διότι πολύ έγκαιρα οι παράγοντες του νοσοκομείου, η προηγούμενη διοίκηση, το επιστημονικό συμβούλιο, η ιατρική υπηρεσία, είχαν επισημάνει τα κενά, τα λάθη και τις παραλείψεις που είχε το προηγούμενο σχέδιο που είχε επεξεργαστεί το Υπουργείο επί υπουργίας Λοβέρδου και παρά τις διαβεβαιώσεις που δώσατε ότι θα ληφθούν υπ&apos; όψιν όλα αυτά, τελικώς υλοποιήσατε σχεδόν απαράλλακτο αυτό το αρχικό σχέδιο.
Θεωρούμε, λοιπόν, ότι αυτή η εξέλιξη είναι μία κίνηση εχθρική για το νοσοκομείο και τη δημόσια περίθαλψη στο Ρέθυμνο. Το νοσοκομείο είναι το μοναδικό στο νομό και δεν υπάρχει ούτε καν ιδιωτική νοσηλευτική μονάδα στο Νομό Ρεθύμνου. Πρόκειται για ένα νοσοκομείο το οποίο είχε πολύ σημαντικές ελλείψεις προσωπικού, υποδομών, εξοπλισμού πολύ πριν από την κρίση και είναι καταγεγραμμένη η υστέρηση σε όλους τους δείκτες, όσον αφορά τη στελέχωση και τον εξοπλισμό του σε σχέση με τα υπόλοιπα νοσοκομεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, το επιχείρημα ότι στην πραγματικότητα δεν καταργούνται τα τμήματά, δεν ισχύει κατά την άποψή μας, διότι είμαστε πια υποψιασμένοι. Σε μια περίοδο που έχει ανοίξει όλη αυτή η συζήτηση περί συγχωνεύσεων, κινητικότητας και διαθεσιμοτήτων, κατά την άποψή μας ό,τι δεν αποτυπώνεται ρητά, ό,τι δεν κατοχυρώνεται στους οργανισμούς και στα οργανογράμματα γενικότερα της Δημόσιας Διοίκησης είναι υποψήφιο για κατάρρευση. Και θεωρούμε ότι αυτό δεν μπορούμε να το επιτρέψουμε. Επίσης, θεωρούμε ότι αυτό, δυστυχώς, δεν είναι μια αβλεψία ή μια παράλειψη από την πλευρά σας. Η ίδια αντίληψη υπάρχει στους οργανισμούς όλων των νοσοκομείων που αυτήν την περίοδο δημοσιεύονται σε όλη τη χώρα. Είναι μια αντίληψη προσαρμογής σε προειλημμένες αποφάσεις και σε προειλημμένες μνημονιακές δεσμεύσεις για συρρίκνωση συγκεκριμένου αριθμού τμημάτων, συγχωνεύσεων και γενικότερα για περικοπή της λειτουργίας και του κόστους του δημόσιου συστήματος υγείας. 
Θεωρούμε, λοιπόν, ότι το ερώτημα μετά από όλα αυτά είναι αν πραγματικά έχετε την πρόθεση σήμερα, έστω και αυτήν την ώρα, να αναγνωρίσετε τα λάθη τα οποία έχουν γίνει και να πάρετε υπ’ όψιν σας τις πολύ τεκμηριωμένες εισηγήσεις και παρατηρήσεις που έχουν καταθέσει τα αρμόδια όργανα του νοσοκομείου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Υγείας κ. Ανδρέας Λυκουρέντζος για τρία λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε. 
Κύριε συνάδελφε, χαίρομαι που λέτε ότι είστε υποψιασμένοι, γιατί έχετε πολύ χρόνο να δαπανήσετε για να γίνεται πραγματιστές. Διότι σήμερα στη χώρα μας αυτό το οποίο εξυπηρετεί το δημόσιο συμφέρον είναι αν οι πολιτικοί ανταποκρινόμαστε στις περιστάσεις και λέμε στο λαό την αλήθεια, διότι αυτό το οποίο πληρώνουμε σήμερα είναι οι ουτοπίες στις οποίες πίστεψε ο ελληνικός λαός. Και θεωρώ ότι είναι πολιτική ουτοπίας –και αποφεύγω να προσθέσω άλλη λέξη, γιατί σας σέβομαι- το να προσπαθούμε να παρουσιάσουμε ότι είναι εφικτή και δυνατή η χρηματοδότηση δανεικών καταστάσεων που ουδέποτε υπήρξαν στη χώρα αλλά και ουδέποτε υπήρξαν πουθενά στον κόσμο. Και όσοι είχατε την τύχη να ταξιδέψετε και να σπουδάσετε στο εξωτερικό και να γνωρίσετε τα εθνικά συστήματα άλλων χωρών, γνωρίζετε πάρα πολύ καλά πόσο εξυπηρετεί την ανάγκη της παροχής του αγαθού της υγείας στις Ελληνίδες και στους Έλληνες το υπάρχον Εθνικό Σύστημα Υγείας, δημόσιο και ιδιωτικό, με τα όποια προβλήματα αντιμετωπίζει. 
Επίσης, κύριε συνάδελφε, θα ήθελα να σας πω ότι ούτε εχθρικές κινήσεις υπάρχουν. Γιατί να υπάρχει εχθρική κίνηση; Έχουμε κάτι με το λαό του Ρεθύμνου ή με τους γιατρούς; Κάτι τέτοιο θα ήταν μικρόψυχο. Και ευτυχώς δεν μας χαρακτηρίζει η μικροψυχία. Είμαστε μπροστά σε μια πραγματικότητα την οποία επανειλημμένως έχουμε εξηγήσει. Απ’ όταν ανέλαβα τα καθήκοντά μου, είπα ότι «ναι» ακολουθείται μια πολιτική για τη συνένωση εξακοσίων εξήντα ενός κλινικών και τμημάτων. Τώρα το ανακαλύψατε; Όχι! Το ξέρατε και εσείς. Διότι κάτι τέτοιο γίνεται, προκειμένου να πετύχουμε την εξοικονόμηση χρηματικών δαπανών που αφορούν τα δομικά και λειτουργικά των νοσοκομειακών μονάδων, ενώ επιπλέον θα συνενώσουμε το επιστημονικό δυναμικό, ιατρικό και νοσηλευτικό. Δεν «ακρωτηριάζουμε» το Εθνικό Σύστημα Υγείας, δεν αποστερούμε από κανέναν το αγαθό της υγείας. Και ενώ λέτε στην ερώτησή σας ότι κινδυνεύουν οι θέσεις εργασίας, ευτυχώς παραλείψατε να το επαναλάβετε και σήμερα εδώ, γιατί ξέρετε ότι δεν πρόκειται να συμβεί κάτι τέτοιο. Σας βεβαιώνω ότι ουδείς εργαζόμενος, επιστήμονας ή διοικητικός, χάνει τη δουλειά του. 
Ας δούμε, λοιπόν, τι γίνεται. Είναι γεγονός ότι ενδεχομένως στις συνενώσεις να χρειάζεται να επανεξεταστεί η άλφα ή η βήτα περίπτωση. Όμως, κάτι τέτοιο θα είναι απολύτως δικαιολογημένο και, όπως εξήγησα και χθες στην Επιτροπή Κοινωνικών Υποθέσεων, αυτό θα μπορούσαμε να το συζητήσουμε. Όμως, όχι και να ακυρώσουμε μια προσπάθεια που γίνεται προς όφελος του Εθνικού Συστήματος Υγείας. Διότι αυτό το οποίο προέχει είναι να φτάσουμε σε μια στιγμή στην οποία να μπορούμε να αυξήσουμε τους μισθούς των γιατρών και των νοσηλευτών, ώστε να αμείβονται καλύτερα για τις σπουδαίες υπηρεσίες που προσφέρουν. Και τους ευχαριστώ από την καρδιά μου για ό,τι κάνουν με τις σημερινές αμοιβές τις οποίες επιτρέπουν οι δημοσιονομικές συνθήκες της χώρας και ο προϋπολογισμός. 
Για να το επιτύχουμε, λοιπόν, αυτό, θα πρέπει να περιορίσουμε τη σπατάλη του δημοσίου χρήματος, όπου αυτή υπάρχει και εντοπίζεται είτε μιλάμε για τη φαρμακευτική δαπάνη είτε για τις προμήθειες είτε είναι για τα διοικητικά είτε για τα λειτουργικά. 
Άρα, είμαι σίγουρος ότι αυτό το οποίο ενδιαφέρει εσάς, αλλά και εμάς, είναι να μην «ακρωτηριαστεί» το Εθνικό Σύστημα Υγείας και οι ασθενείς να έχουν άμεση και άνετη πρόσβαση σ’ αυτό. Αυτό, λοιπόν, είναι κάτι που το εξασφαλίζουμε. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει για τρία λεπτά ο κ. Ανδρέας Ξανθός.</ChairmanSpeech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, έχετε κατ’ επανάληψη δώσει καθησυχαστικές διαβεβαιώσεις για το ότι δεν «ακρωτηριάζετε» και δεν υπονομεύετε το δημόσιο σύστημα υγείας και ότι αντίθετα το ενδυναμώνετε. Νομίζω ότι οι εργαζόμενοι στο σύστημα αλλά κυρίως οι πολίτες, έχουν πολύ σαφή εικόνα για το τι ακριβώς συμβαίνει σήμερα στη δημόσια περίθαλψη, όπως και για το πώς και επί των ημερών σας αλλά και συνολικά την περίοδο της μνημονιακής διακυβέρνησης, έχουν υποβαθμιστεί τραγικά οι υπηρεσίες προς τους πολίτες. 
Το θέμα είναι ότι δεν αποτελεί εξορθολογισμό αυτό το οποίο κάνετε τώρα με τις συγχωνεύσεις των κλινικών και με τις αλλαγές στους οργανισμούς. Εξορθολογισμός σημαίνει ότι έχω τα δεδομένα, έχω τα υπάρχοντα στοιχεία, έχω τους ανθρώπους και τους υλικούς πόρους και τους αξιοποιώ κατά τον καλύτερο δυνατό τρόπο. Αντίθετα, εσείς δεν αποτυπώνετε ούτε καν τα δεδομένα και πάτε να δημιουργήσετε ένα υγειονομικό χάρτη, όπως λέτε, με λάθος στοιχεία, χωρίς να υπάρχει η σημερινή πραγματικότητα των νοσοκομείων, όπως είναι τα τμήματα, οι κλινικές, η διάρθρωσή τους, η δομή τους και η προσφορά τους. 
Νομίζουμε, λοιπόν, ότι αποτελεί εικονική πραγματικότητα, όταν λέτε ότι θέλετε να εξορθολογήσετε το σύστημα. Οι οργανισμοί των νοσοκομείων ήταν πάντα εργαλεία ανάπτυξης των νοσοκομείων. Εσείς τώρα τους έχετε μετατρέψει σε εργαλεία περικοπής, υποβάθμισης και τελικά διάλυσης αυτού που έχει απομείνει ακόμα όρθιο από το δημόσιο σύστημα υγείας και το οποίο κρατιέται ακόμα όρθιο χάρη στο φιλότιμο και τη συνεισφορά των ανθρώπων. 
Το Νοσοκομείο Ρεθύμνου, κατά την άποψή μου, είναι ακραία περίπτωση προαποφασισμένης συρρίκνωσης ακριβώς στο πλαίσιο της μνημονιακής πολιτικής. Διότι σ’ αυτό το νοσοκομείο, κύριε Υπουργέ, δεν υπήρχαν ούτε σπατάλες ούτε στρεβλώσεις ούτε υπερβολές ούτε τίποτα. Το μόνο που υπήρχε ήταν προβλήματα και φιλότιμο από τους εργαζόμενους και γενικά από όλο το προσωπικό του νοσοκομείου. 
Εσείς, λοιπόν, κατά την άποψή μου, μ’ αυτήν την κίνηση σήμερα απαξιώνετε αυτήν τη δουλειά των ανθρώπων, των επιστημόνων, του νοσηλευτικού και παραϊατρικού προσωπικού το οποίο, κάτω από αντίξοες συνθήκες και σε συνθήκες μισθολογικής και εργασιακής εξαθλίωσης, κρατάει ακόμα όρθιο το νοσοκομείο. Απαξιώνετε, λοιπόν, όλους αυτούς τους ανθρώπους και δημιουργείτε μια δυσοίωνη προοπτική για το μέλλον του νοσοκομείου. 
Εμείς πιστεύουμε ότι, πραγματικά, σήμερα η κατάσταση δεν είναι πια θέμα επιχειρημάτων αλλά ούτε και στοιχείων. Υπάρχουν πάρα πολλά τεκμηριωμένα στοιχεία. Εδώ δεν μιλάμε ούτε για υπερβολές ούτε για ιδανικές καταστάσεις, όπως είπατε, αλλά για τα στοιχειώδη. Και δυστυχώς, μ’ αυτόν τον οργανισμό δεν κατοχυρώνετε ούτε τα στοιχειώδη. Και πιστεύουμε ότι σε τελευταία ανάλυση αυτό το οποίο χρειάζεται είναι η αλλαγή πλαισίου, διότι σ’ αυτό το ασφυκτικό δημοσιονομικό πλαίσιο στο οποίο κινείται η πολιτική υγείας, μόνο προβλήματα τέτοιου τύπου θα προκύπτουν. Αυτό νομίζω ότι είναι πια υπόθεση του αγώνα της κοινωνίας, γιατί η κοινωνία αγωνίζεται όχι γιατί υποκινείται από κόμματα ή από συνδικαλιστές, κύριε Υπουργέ,  αλλά κινητοποιείται, αγωνιά και αγωνίζεται, επειδή υπάρχουν πραγματικά προβλήματα που τα βιώνουν στην καθημερινότητά τους. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Υγείας κ. Ανδρέας Λυκουρέντζος για τρία λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε. 
Κύριε συνάδελφε, αν θεωρείτε ότι αποτελούν απαξίωση του έργου που παράγεται στο νοσοκομείο οι έπαινοι προς το επιστημονικό, νοσηλευτικό και διοικητικό προσωπικό και η αναγνώριση των δυσμενών συνθηκών κάτω από τις οποίες εργάζονται, με συγχωρείτε αλλά κάνετε λάθος. Τιμώ την προσφορά όλων των ιατρών, των νοσηλευτών και των διοικητικών υπαλλήλων σε όλα τα νοσοκομεία της χώρας και βεβαίως και του Ρεθύμνου. Αυτό επιτρέψτε μου να το διατυπώνω, όπως εγώ το πιστεύω. 
Από εκεί και πέρα, τα λειτουργικά ζητήματα στα οποία αναφερθήκατε και εσείς και εγώ αντιμετωπίζονται στο πλαίσιο των δεσμεύσεων οι οποίες υπάρχουν. Δεν υπάρχει δυνατότητα να δαπανηθούν περισσότεροι πόροι από αυτούς τους οποίους έχουμε στη διάθεσή μας. Επίσης, εμείς λέμε με ειλικρίνεια στον ελληνικό λαό ότι δεν υπάρχει και η δυνατότητα να εξευρεθούν άλλοι πόροι. Ο Αντώνης Σαμαράς πέτυχε να ενισχυθούμε με 52 δισεκατομμύρια έναντι 32 δισεκατομμυρίων τα οποία περιμέναμε. 
Πέτυχε επίσης, να μετατεθούν σε βάθος χρόνου δέκα και δεκαπέντε ετών οι εξοφλήσεις των τόκων και των χρεολυσίων. Και αυτό μας δίνει μία δυνατότητα στην Ελλάδα να πούμε στις Ελληνίδες και στους Έλληνες ότι μπορούμε να ελπίζουμε σε μία αισιόδοξη προοπτική αλλά με ειλικρίνεια και σκληρή δουλειά.
Επιτύχαμε αυτήν τη γενναία χρηματοδότηση από τους εταίρους μας και με επιτόκια ουσιαστικά ασήμαντα, ενώ οι εταίροι μας δανείζονται στις αγορές με πολύ υψηλότερα επιτόκια, κατά τα στοιχεία τα οποία αποσιωπούνται εδώ. Αποσιωπάται ότι δεν υπάρχει άλλος τρόπος δανεισμού της χώρας, όπως επίσης αποσιωπάται το γεγονός ότι η Ελλάδα δεν έχει τη δυνατότητα να χρηματοδοτήσει τις υπηρεσίες της, εάν δεν δανειστεί. 
Γι’ αυτό μίλησα, κύριε συνάδελφε, για ουτοπικές καταστάσεις. Δεν μπορούμε να καλλιεργούμε ουτοπίες στον ελληνικό λαό. Δεν μπορούμε να καλλιεργούμε ψευδαισθήσεις. Δεν μπορούμε να χαιρόμαστε, επειδή ο κόσμος είναι στο πεζοδρόμιο. Πρέπει να πούμε την αλήθεια, ότι χρειάζεται σύνεση, μετριοπάθεια, αυτοσυγκράτηση, σκληρή δουλειά, πειθαρχία στους στόχους, λέξεις και αξίες άγνωστες στη δημόσια συζήτηση της χώρας μας. 
Αντιθέτως, η πλειοδοσία, οι μαγικές συνταγές ευτυχίας κυκλοφορούν εν αφθονία. Και αυτό είναι το δύσκολο έργο του Υπουργού σήμερα, να πει την αλήθεια, να προσπαθήσει να λειτουργήσει το σύστημα χωρίς ακρωτηριασμούς και να προσφέρει το αγαθό της υγείας.
Ναι, κύριε συνάδελφε, δεν είναι ιδεατή η κατάσταση. Δεν είναι όπως θα θέλαμε να είναι και εμείς και εσείς, γιατί δεν έχουμε κάτι να μοιράσουμε σε ό,τι αφορά την εύρυθμη λειτουργία των νοσοκομειακών μονάδων. Αλλά απέναντι σε αυτή την πρόκληση να βγει η Ελλάδα από την κρίση, υπάρχει κόπος, υπάρχει δυσκολία, υπάρχει ανάγκη να συνεννοηθούμε και όχι να αναμετρηθούμε. Δεν οδηγεί πουθενά η αναμέτρηση. Και κυρίως αυτό το οποίο είναι ο χειρότερος σύμβουλος στον ελληνικό λαό είναι να έχει την εντύπωση ότι υπάρχει μία άλλη επιλογή άνετη και άκοπη, η οποία θα προσφέρει την αυταπάτη μίας επίπλαστης ευημερίας. 
Σε αυτά τα δύσκολα σας καλώ να είμαστε σύμμαχοι και όχι στην πλειοδοσία υποσχέσεων.
Σας ευχαριστώ.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Για τον Οργανισμό κάποια συγκεκριμένη δέσμευση υπάρχει, κύριε Υπουργέ;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκο ς</Parlmember> ): Συνεχίζουμε με την έβδομη με αριθμό 853/21-1-2013 επίκαιρη ερώτηση πρώτου κύκλου του Βουλευτή Λάρισας του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με τη συγχώνευση των Νοσοκομείων της Ικαρίας και της Σάμου.
Ο κ. Λαμπρούλης έχει το λόγο για δύο λεπτά.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Τα μέτρα που παίρνονται στο χώρο της υγείας και πρόνοιας δεν είναι κεραυνός εν αιθρία. Παράλληλα με την υποχρηματοδότηση, την υποστελέχωση, τις τεράστιες ελλείψεις σε υγειονομικό υλικό προστίθεται τώρα και η υλοποίηση των συγχωνεύσεων των νοσοκομείων και πιο συγκεκριμένα η συγχώνευση των Νοσοκομείων Ικαρίας και Σάμου, που ανοίγει το δρόμο για το κλείσιμο τμημάτων και μετακινήσεις προσωπικού, από νησί σε νησί. Άρα, ενδεχομένως στρώνουν το έδαφος για το προχώρημα της εφεδρείας και το προχώρημα των απολύσεων εργαζομένων οξύνοντας περαιτέρω την ήδη τραγική κατάσταση που επικρατεί στα δύο αυτά νοσοκομεία.
Ορίστε ποια είναι η σημερινή πραγματικότητα: Στην Ικαρία που έχει δέκα χιλιάδες πληθυσμό περίπου οι ελλείψεις σε προσωπικό είναι τεράστιες. Στην παθολογική είναι τρεις γιατροί συνάδελφοι. Υπάρχουν ελλείψεις γιατρών, στη μαιευτική, γυναικολογική, καρδιολογική –με έναν καρδιολόγο- στη χειρουργική. Αυτές οι τρεις κλινικές δεν λειτουργούν σε εικοσιτετράωρη βάση, για να καλύπτουν και τις εφημεριακές βεβαίως ανάγκες, αλλά λειτουργούν με εφημερίες ετοιμότητας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Για το Κέντρο Υγείας στον Εύδηλο, ενώ ο οργανισμός προέβλεπε –όχι ότι συμφωνούμε με αυτό, εμείς θα θέλαμε και περισσότερους ακόμη- επτά θέσεις, επτά ειδικοτήτων, υπηρετεί ένας γενικός γιατρός και ένας αγροτικός. Οι διακομιδές δεν γίνονται όλο το εικοσιτετράωρο –είτε προς την Σάμο είτε όπου αλλού- και χρειάζονται βεβαίως και έξι ώρες –σε ομαλές βέβαια συνθήκες- για να φθάσουν ενδεχόμενα στη Σάμο.
Στις Ράχες, αντί να αναβαθμιστεί το Κέντρο Υγείας, που είναι πάγιο και διαχρονικό αίτημα των κατοίκων της περιοχής, έχει έναν αγροτικό ιατρό. Αυτό το διάστημα και λόγω ασθενείας έκλεισε το αγροτικό ιατρείο και δεν λειτουργεί, έκλεισε και το φαρμακείο και οι κάτοικοι της περιοχής είναι «στον αέρα», σε ό,τι αφορά τις παροχές υπηρεσιών υγείας.
Στο Καρκινάγρι -απομακρυσμένο χωριό, είναι γνωστό από τις καταστροφικές πλημμύρες προ διετίας- δεν έχουν αγροτικό γιατρό εδώ και μήνες. Βρίσκεται σε απόσταση δύο ωρών από τον Εύδηλο, που γνωρίζετε όλοι τι δρόμοι υπάρχουν στα νησιά μας, δηλαδή ένα άδειο οδικό δίκτυο. Πώς θα έχουν πρόσβαση στο νοσοκομείο; 
Είναι τεράστιες οι δυσκολίες μεταφοράς -που αυτό δεν ισχύει μόνο για την Ικαρία ή για τη Σάμο, αλλά ισχύει για όλα τα νησιά μας- δηλαδή διακομιδών μέσω της θάλασσας, από τη μία με τα τερτίπια των πλοιοκτητών και από την άλλη βεβαίως λόγω των καιρικών συνθηκών που επιδεινώνονται, ιδίως τους χειμερινούς μήνες.
Για παράδειγμα, τριάντα περίπου νεφροπαθείς στην Ικαρία αναγκάζονται ανά δύο ημέρες –γιατί αυτό περίπου είναι το πρόγραμμα της αιμοκάθαρσης, να πρέπει να υποβάλλονται σε αυτή τη διαδικασία- να πηγαινοέρχονται, αν το επιτρέψουν ενδεχομένως οι καιρικές συνθήκες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχω χρόνο, κύριε Πρόεδρε, ή να συνεχίσω στη δευτερολογία;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Προχωρήστε στην ερώτηση, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Στη Σάμο που έχει τριάντα χιλιάδες πληθυσμό, μέσω του οργανισμού που καταρτίστηκε, καταργήθηκαν διοικητικές θέσεις και θέσεις στην τεχνική υπηρεσία. 
Το νοσοκομείο εκπέμπει SOS εδώ και καιρό. Δεν μπορεί να λειτουργήσει, άμεσα χρειάζεται υγειονομικό υλικό: γάζες, σύριγγες, φιλμ για το ακτινολογικό, φλεβοκαθερτήρες, φιαλίδια για τις εξετάσεις αίματος για να λειτουργήσει το μικροβιολογικό, ουροκαθετήρες. Στέλνουν τους αρρώστους ή τους συγγενείς τους για να τα αγοράζουν από έξω, από το εμπόριο, απ’ όπου βρουν. Ελλείψεις του προσωπικού: Δεν υπάρχει νευρολόγος, γαστρεντερολόγος, ογκολόγος με αποτέλεσμα οι ογκολογικοί ασθενείς να απευθύνονται και να βρίσκουν υπηρεσίες υγείας στην Αθήνα ή στη Θεσσαλονίκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Προχωρήστε στην ερώτηση, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Εμείς ρωτάμε –θα επανέλθω πάλι για τη Σάμο, γιατί είναι πολλά τα στοιχεία- τον κύριο Υπουργό, τι μέτρα θα πάρει ώστε, πρώτον, να ακυρωθεί η παραπάνω απόφαση της συγχώνευσης των δύο νοσοκομείων που θέτει κυριολεκτικά σε κίνδυνο ακόμη περισσότερο την υγεία των κατοίκων των νησιών, αλλά και τα εργασιακά δικαιώματα των εργαζομένων των δύο νοσοκομείων. Παράλληλα, ζητάμε να μάθουμε τι μέτρα θα πάρει στην κατεύθυνση της αναβάθμισης των υπηρεσιών υγείας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Υπουργέ –έχετε την τιμητική σας σήμερα- έχετε το λόγο για τρία λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός  Υγείας):  Κύριε Πρόεδρε, ευχαριστώ, είναι η τρίτη κατά σειρά επίκαιρη ερώτηση, στην οποία απαντώ στους συναδέλφους.
Σημειώνω με έμφαση ότι εκτιμώ ειλικρινά πως το ενδιαφέρον τους εκπηγάζει από την αγωνία, την οποία έχουν για τα προβλήματα των νοσηλευτικών μονάδων στις εκλογικές περιφέρειες που εκλέγονται ή ενδιαφέρονται και με ιδιαίτερη ευχαρίστηση έρχομαι στη Βουλή για να απαντήσω.
Κύριε συνάδελφε, όπως είπα και στις δύο προηγούμενες απαντήσεις, το θέμα των συνενώσεων δεν σημαίνει κατάργηση κλινικών ή νοσηλευτικών μονάδων και γι’ αυτό είναι άτοπο το επιχείρημα για το πού θα πηγαίνουν οι νεφροπαθείς. Το Νοσοκομείο Ικαρίας δεν καταργείται, η διοίκηση συνενώνεται στη μορφή ενός ενιαίου νομικού προσώπου και αυτό γίνεται όπου αλλού –και σε άλλες περιοχές όχι μόνο στην Ικαρία- έχουμε την επιλογή να συνενώνουμε κλινικές και τμήματα. 
Χθες είχαμε την ευκαιρία να συζητήσουμε στην Επιτροπή Κοινωνικών Υποθέσεων εκτενώς τα θέματα των νοσηλευτικών μονάδων, οι οποίες βρίσκονται στα νησιά μας στο Αρχιπέλαγος Αιγαίο και συζητήσαμε και κρατήσαμε εισηγήσεις, όχι μόνο των συναδέλφων Βουλευτών, αλλά και των εκπροσώπων της τοπικής αυτοδιοίκησης των περιφερειαρχών και των δημάρχων. 
Κύριε Πρόεδρε, σας ενημερώνω ότι αυτήν την εβδομάδα που αρχίζει σε σύσκεψη, η οποία θα πραγματοποιηθεί στα γραφεία της Β’ Υγειονομικής Περιφέρειας, όπου θα μεταβώ εκεί για να είμαι παρών σε αυτήν τη σύσκεψη-συνεργασία, θα εξετάσουμε τα προβλήματα που ετέθησαν υπ’ όψιν μας, μαζί με τον Διοικητή της ΥΠΕ τον κ. Ευδοκιμίδη, για να δούμε ποιες από τις προτάσεις μπορούμε να υιοθετήσουμε και να δώσουμε λύσεις. 
Τέλος, κύριε συνάδελφε, δεν χάνουν τη θέση τους εργαζόμενοι. Επιμένω, το λέω συχνά, έγινε κουραστικό, αλλά είναι αληθές. Η πολιτική, η οποία ακολουθούμε στο Εθνικό Σύστημα Υγείας άλλο στόχο έχει: την περιστολή της σπατάλης του δημοσίου χρήματος. Και αυτό ξέρω ότι είναι και δική σας θέση. Σε αυτό συμφωνούμε, η προσπάθεια, η οποία γίνεται εκεί αποσκοπεί. Δεν υπάρχει έστω ένας εργαζόμενος που να έχασε τη δουλειά, ούτε πρόκειται να τη χάσει από αυτή την πολιτική που ακολουθούμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Συνεπώς, δεν υπάρχει ζήτημα οποιασδήποτε απειλής για το νοσοκομείο, οποιαδήποτε απειλής αποστέρησης της δυνατότητας πρόσβασης των κατοίκων της Ικαρίας –είτε είναι νεφροπαθείς είτε οτιδήποτε άλλο- στο νοσοκομείο, το οποίο έχουν σήμερα στην περιοχή τους.
Σας ευχαριστούμε.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Μα, δεν έχουν γιατρό στην Ικαρία. Είπαμε ότι πάνε στη Σάμο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Λαμπρούλης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κύριε Υπουργέ, μάλλον δεν το ακούσατε καλά. Δεν το κατηγορώ αυτό. Εγώ δεν είπα, για παράδειγμα, για τους νεφροπαθείς της Ικαρίας ότι αντιμετωπίζονται πλημμελώς στην Ικαρία. Λέω ότι αναγκάζονται να πάνε για αιμοκάθαρση στο Νοσοκομείο της Σάμου, γιατί εκεί έχει τεχνητό νεφρό και η Ικαρία δεν έχει. Αυτό είπα. 
Συνεχίζω για τη Σάμο. Υπάρχει έλλειψη νευρολόγου εδώ και μεγάλο χρονικό διάστημα, γαστρεντερολόγου, ογκολόγου, με ό, τι συνεπάγεται αυτό για τους ασθενείς και τις οικογένειές τους. Επιβαρύνονται με τεράστια κόστη, γιατί αναγκάζονται να μετακινούνται είτε στην Αθήνα είτε στη Θεσσαλονίκη είτε σε  άλλες πόλεις. 
Δείτε και τα υπόλοιπα στοιχεία: ένας ουρολόγος, ένας χειρουργός, ένας ΩΡΥΛΑ, ένας οφθαλμίατρος, ένας βιοχημικός, ένας πνευμονολόγος, ένας καρδιολόγος, ένας αναισθησιολόγος. Εγώ θα σας πω μόνο τούτο: Δύο οξέα χειρουργικά περιστατικά να συμβούν, τι θα γίνει; Ο χειρουργός ή ο αναισθησιολόγος θα διακτινιστεί; Σε τρεις μήνες λήγουν οι συμβάσεις επικουρικού προσωπικού για το ακτινολογικό και το μικροβιολογικό. Τι θα γίνει; Θα κλείσουν; 
Οι ΜΕΘ: Λειτουργούν δύο από τα τρία κρεβάτια, ενώ οι δυνατότητες είναι για έξι. Εδώ, βέβαια, χρειάζεται προσωπικό. Ενδεικτικά αναφέρω: Εξήντα άτομα με σκλήρυνση κατά πλάκας –αυτό συνδυάζεται με την έλλειψη του νευρολόγου- και άτομα, τα οποία χρειάζονται να κάνουν ειδικές θεραπείες μηνιαίως –να μην επεκταθούμε σε λεπτομέρειες- οι οποίες χρειάζονται νοσοκομειακή παροχή και χορήγηση, αναγκάζονται να φεύγουν και να ψάχνουν να τους χορηγηθούν τα φάρμακα όπου γης, εκτός βεβαίως της περιοχής τους, εκτός της Σάμου. 
Οι εργαζόμενοι είναι απλήρωτοι για την υπερωριακή τους εργασία. Αύγουστος, Σεπτέμβριος, Οκτώβριος του 2011, απλήρωτοι. Μάρτιος, Νοέμβριος, Δεκέμβριος του 2012, απλήρωτοι. 
Άκουσα που αναφερθήκατε προηγουμένως. Εγώ να δεχθώ αυτό που λέτε καλή τη πίστη. Πόσο καλή πίστη πια να δείξει ο κάθε εργαζόμενος, όταν μένει και απλήρωτος; Του κουτσουρεύουν το εισόδημα, τον χαρατσώνουν συνεχώς, βιώνει μια λαίλαπα μέτρων και από την άλλη μεριά πρέπει να έχει τη συμπάθεια ή την τιμή του Υπουργού. Με συγχωρείτε, τέτοια τιμή δεν τη θέλουν ούτε οι εργαζόμενοι ούτε ο λαός μας.
Για το ΕΚΑΒ: Στη Σάμο έχει ένα ασθενοφόρο. Ενώ υπάρχουν ασθενοφόρα, με το ένα ασθενοφόρο καλύπτουν τρεις βάρδιες τα πληρώματα. Και δεν υπάρχουν πληρώματα για να λειτουργήσουν. Δηλαδή, αν συμβούν δύο τροχαία, όπως συμβαίνουν κυρίως τους θερινούς μήνες ή άλλα οξέα περιστατικά, τι θα γίνει; Θα επιλέγουν ποιος θα επιζήσει; Θα ρίχνουν κορώνα-γράμματα; Εδώ θα πρέπει να λάβουμε υπόψη μας και τις χιλιομετρικές αποστάσεις, λόγω και της μεγαλύτερης έκθεσης του συγκεκριμένου νησιού, της Σάμου. Φανταστείτε τώρα το ΕΚΑΒ να πρέπει να καλύψει εβδομήντα με ογδόντα χιλιόμετρα και όχι σε εθνικές οδούς. 
Συνεπώς, κύριε Πρόεδρε, εμείς θεωρούμε ότι η απόφαση για τις συγχωνεύσεις έρχεται σε συνέχεια και σε συνδυασμό με τα βαθύτατα αντιλαϊκά μέτρα που έχουν προαποφασισθεί εδώ και πάρα πολλά χρόνια από τις προηγούμενες κυβερνήσεις. Και η σημερινή συγκυβέρνηση προχωρά και υλοποιεί, αξιοποιώντας την κρίση, ακόμα πιο γρήγορα και πιο γοργά τα μέτρα αυτά στην υγεία. Οι εξελίξεις για τα μέτρα θα έχουν τραγικές επιπτώσεις στην υγεία των κατοίκων, όχι μόνο των Νησιών Ικαρίας, Σάμου και Φούρνων, αλλά του συνόλου των λαϊκών οικογενειών. 
Στόχος είναι να στηριχθεί η κερδοφορία του κεφαλαίου, μέσω της μεταφοράς κονδυλίων από τις δημόσιες υπηρεσίες είτε στην υγεία είτε στην πρόνοια είτε στην παιδεία, για τη στήριξη των μονοπωλίων και το άνοιγμα της αγοράς. Αυτό θέλετε, αυτό επιδιώκετε, αυτή είναι η πολιτική σας: το άνοιγμα της αγοράς και μέσα από το δημόσιο σύστημα υγείας, όπου μετατρέπετε τα νοσοκομεία σε επιχειρήσεις. Και από την άλλη μεριά, θέλετε να τονώσετε την επιχειρηματική δραστηριότητα στο χώρο της υγείας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κλείνω, κύριε Πρόεδρε, λέγοντας ότι με την πολιτική σας, όχι μόνο εξαθλιώνετε το λαό, αλλά τον εξοντώνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός Υγείας, κ. Λυκουρέντζος.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ, κύριε Πρόεδρε. 
Το μονοπώλιο της προάσπισης των λαϊκών συμφερόντων, εκείνοι που το επεδίωξαν και μάλιστα με τρόπο αυταρχικό και ολοκληρωτικό, καταδικάστηκαν από την ιστορία. Εμείς δεν διεκδικούμε κανένα μονοπώλιο προστασίας των λαϊκών συμφερόντων…</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Αφήστε τα αυτά. Η ιστορία δεν σας συμφέρει. Η ιστορία έχει δείξει υγεία, παιδεία …</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Είμαστε πραγματικά η παράταξη του συνόλου του ελληνικού λαού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Λαμπρούλη, σας άκουσε με προσοχή ο Υπουργός. Σεβαστείτε το αυτό.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Είναι προκλητικός, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν είναι καθόλου προκλητικός. Ακούστε τον.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: «Το στρίβειν διά του αρραβώνος» είναι γνωστή τακτική. Το ξέρουμε.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κάθε φορά που παίρνετε μια απάντηση σε πολιτικά επιχειρήματα που μόλις πριν έχετε εκστομίσει, επειδή δεν είστε συνηθισμένοι σε μία δημοκρατική συναντίληψη, ενοχλείστε.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Να τη χαίρεστε τη δημοκρατία σας.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Εγώ, όμως, που διαθέτω την ικανότητα να ακούω τα επιχειρήματα των πολιτικών αντιπάλων, δεν αντιδρώ. Και έχω κι ένα άλλο πλεονέκτημα να μην αντιδρώ, διότι δεν έχουν καταδικαστεί οι ιδέες μου από την ιστορία.
Επανερχόμενος,  λοιπόν, στη δευτερομιλία σας, θέλω να σας πω …</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Αυτά πείτε τα σ’ αυτούς που ψάχνουν στα σκουπίδια, σ’ αυτούς που πεθαίνουν, πείτε τα σ’ αυτούς που είναι άστεγοι …</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: …(δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, αφήστε τον Υπουργό να ολοκληρώσει. 
Ο Υπουργός δεν σας διέκοψε καθόλου, κύριε Λαμπρούλη. Σας άφησε να αναπτύξετε την ερώτησή σας.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, εκφράσεις όπως αυτές, παρακαλώ πάρα πολύ να τυγχάνουν της προσοχής σας. Δεν είμαστε εδώ για να αποδομείται η πολιτεία, η Κυβέρνηση και το Κοινοβούλιο. 
Τα περί ιδιωτικοποιήσεως της υγείας τα έχουμε ακούσει επανειλημμένως, αλλά δεν έχουμε ακούσει ποτέ τι πρέπει να γίνουν οι εργαζόμενοι στις ιδιωτικές επενδύσεις στον τομέα της υγείας, όταν καλπάζει η ανεργία. Ποια είναι η απάντηση; Ότι αυτοί δεν πρέπει να εργάζονται; Ότι πρέπει να κλείσουν αυτές οι επιχειρήσεις; 
Επιπροσθέτως, για την ενημέρωση των συναδέλφων, δεν κερδίζει τίποτε περισσότερο ή λιγότερο το ελληνικό κράτος. Με τα νοσήλια των ασφαλιστικών ταμείων που νοσηλεύονται στα δημόσια νοσοκομεία, νοσηλεύονται και στις ιδιωτικές κλινικές οι ασθενείς συμπολίτες μας. Αφήστε δε, τα χρέη που έχουμε απέναντι στις ιδιωτικές κλινικές, αλλά και στα δημόσια νοσοκομεία από τα ασφαλιστικό μας σύστημα. Καλό είναι να βλέπουμε σφαιρικά την πραγματικότητα και την αλήθεια.
Για τα περιστατικά τώρα που αναφέρατε, ότι ενδεχομένως μπορεί να υπάρξει κάποιος κίνδυνος. Γι’ αυτό υπάρχει το ΕΚΑΒ, το οποίο δίνει καθημερινή μάχη. Και αξίζει τιμή και στους εργαζόμενους του ΕΚΑΒ. Προ ημερών, για σοβαρό περιστατικό στη Λέρο κινητοποιήθηκε ελικόπτερο SUPER PUMA, πήγε στη Λέρο, μετέφερε τον τραυματία στην Κω. Σηκώθηκε C-130 από την Ελευσίνα, πήγε στην Κω, πήρε τον τραυματία και τον έφερε στην Αθήνα. Θέλω να πω, δηλαδή, ότι υπάρχουν συνέργειες. Δεν είναι μόνο οι νοσοκομειακές μονάδες, οι οποίες βεβαίως δεν έχουν τις δυνατότητες των μεγάλων μονάδων της Αθήνας ή των μεγάλων πόλεων. Υπάρχουν, όμως, και άλλες υπηρεσίες του Εθνικού Συστήματος Υγείας, οι οποίες συνδράμουν σε οποιαδήποτε έκτακτη ανάγκη. 
Θα πρέπει, λοιπόν, να λέμε ολόκληρη την αλήθεια και όχι να της κάνουμε ανάγνωση από την πλευρά που μας συμφέρει.
Κύριε συνάδελφε, δεν είναι χώρος το Κοινοβούλιο για αγανακτισμένους. Είμαστε εδώ για να συνομιλούμε. Είπα και προηγουμένως ότι μία σειρά θεμάτων τέθηκαν χθες στην Επιτροπή Κοινωνικών Υποθέσεων, η οποία είχε ως ημερήσια διάταξη τη συζήτηση των προβλημάτων των νοσηλευτικών μονάδων του Αιγαίου. Όποιες παρατηρήσεις και εισηγήσεις έγιναν, θα αντιμετωπισθούν εντός της εβδομάδος με ενδιαφέρον να επιλυθούν. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Η τέταρτη με αριθμό 854/21.1.2013 επίκαιρη ερώτηση πρώτου κύκλου της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αντιμετώπιση των προβλημάτων των εργαζομένων στον Ατμοηλεκτρικό Σταθμό Πτολεμαϊδας, δεν θα συζητηθεί μετά από συνεννόηση του Υπουργού με τη Βουλευτή, και διαγράφεται. 
Συνεχίζουμε με την πέμπτη υπ’ αριθμόν 857/21.1.2013 επίκαιρη ερώτηση πρώτου κύκλου του Βουλευτή Επικρατείας του Λαϊκού Συνδέσμου-Χρυσή Αυγή κ. Χρήστου Παππά προς τους Υπουργούς Εξωτερικών και Επικρατείας, σχετικά με τις εξελίξεις στο ζήτημα της ονομασίας των Σκοπίων. 
Ο κ. Παππάς έχει το λόγο για δύο λεπτά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, την ώρα που η ελληνική κοινωνία βιώνει μια κοινωνική και οικονομική κρίση -μια κρίση ηθική θα προσέθετα- μια κρίση θεσμών και αξιών, την ίδια στιγμή δρομολογούνται εξελίξεις σε ό,τι αφορά γενικότερα τα εθνικά μας θέματα και ειδικότερα το Σκοπιανό, που είναι και το αντικείμενο της σημερινής μας ερώτησης. 
Ο μεσολαβητής του ΟΗΕ, ο κ. Νίμιτς, ένας άνθρωπος που έχει μια εμπειρία πάνω από είκοσι χρόνια και γνωρίζει όλες τις πτυχές του ζητήματος, είχε πρόσφατα επαφές τόσο στην Ελλάδα όσο και στα Σκόπια. Είχε επαφές και με τις δύο πλευρές και συζήτησε κάποια πράγματα, χωρίς να βγουν στη δημοσιότητα. Συζητήθηκαν, λοιπόν και αποφασίστηκαν –φοβούμαι- κάποια πράγματα.
Φαίνεται, λοιπόν, και όλα κατατείνουν στο ότι έχει αποφασιστεί μια λύση με σύνθετη ονομασία με την οποία θα γίνουν τα Σκόπια δεκτά στους διεθνείς οργανισμούς, στους διακρατικούς θεσμούς όπως είναι η Ευρωπαϊκή Ένωση, το ΝΑΤΟ και η οποία ονομασία θα αναγράφεται στα διαβατήρια. Οι ίδιοι όμως οι Σκοπιανοί θα αποκαλούνται όπως αυτοί θέλουν. Το δε Συμβούλιο Ασφαλείας θα παροτρύνει, αλλά δεν θα επιβάλει στα μέλη της διεθνούς κοινότητας να αποδεχθούν τη νέα ονομασία. 
Όλα δείχνουν λοιπόν ότι η Ελλάδα έχει συρθεί σε ένα επονείδιστο συμβιβασμό σε ό,τι αφορά το ζήτημα και το όνομα της Μακεδονίας μας. Ενδεχομένως αυτόν τον συμβιβασμό να τον παρουσιάσετε μελλοντικά σε μέρες, σε μήνες –δεν γνωρίζω- ως επιτυχία, τη στιγμή που ο Πρωθυπουργός της χώρας Αντώνης Σαμαράς υποτίθεται ότι για το όνομα της Μακεδονίας κάποτε είχε προβάλει ανυποχώρητη στάση και είχε ονομαστεί και για τα μέσα «Μακεδονομάχος».  
Μετά τα εισαγωγικά, λοιπόν, καλείστε να απαντήσετε και να δώσετε σαφείς απαντήσεις και όχι με στρογγυλεμένο διπλωματικό λόγο. 
Ερώτημα πρώτο: Ποια θα είναι τελικά η θέση της Ελλάδας σε σχέση με το κρίσιμο θέμα του ονόματος; Τι ειπώθηκε στις συνομιλίες με τον ειδικό διαμεσολαβητή; Μπορείτε να μας πείτε, μπορείτε και να αποφύγετε. Μπορεί  να είναι μια πρόταση η απάντησή σας.
Ερώτημα δεύτερο και κυριότερο! Θα δεχθεί η μνημονιακή συγκυβέρνηση τηρώντας τις προγραμματικές τις δηλώσεις, τις οποίες είχαμε ακούσει εδώ, και με την ύποπτη ανοχή της αντιπολίτευσης οποιαδήποτε ονομασία θα περιέχει τον όρο Μακεδονία; Εδώ απαντάμε με ένα ναι ή με ένα όχι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο  έχει ο Υπουργός κ. Τσιάρας για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Ευχαριστώ, κύριε Πρόεδρε. 
Σχετικά με την πρώτη ερώτησή σας ως προς το τι ειπώθηκε στις συνομιλίες με το ειδικό διαμεσολαβητή των Ηνωμένων Εθνών κ. Μάθιου Νίμιτς, θα ήθελα κατ’ αρχήν κύριε συνάδελφε, να σας υπενθυμίσω τον απόρρητο και λίαν ευαίσθητο χαρακτήρα των συνομιλιών, για το περιεχόμενο των οποίων η Ελλάδα προφανώς έχει δεσμευθεί και βεβαίως, ότι κανείς δεν μπορεί να αποκαλύψει τίποτα περισσότερο από όσα ο ίδιος ο κ. Νίμιτς είπε. Αντιλαμβάνεστε ότι η άρση της εμπιστευτικότητας θα καταδίκαζε ουσιαστικά οποιαδήποτε πιθανότητα εξεύρεσης λύσης. Η Ελλάδα έχει διακηρύξει ότι ειλικρινά επιθυμεί μια λύση και ότι διαπραγματεύεται καλή τη πίστει προς το σκοπό αυτό. Θα ήθελα να τονίσω και το αυτονόητο, ότι η χώρα δεν ακολουθεί την πολιτική των διαρροών οι οποίες θα μπορούσαν ενδεχομένως να δημιουργήσουν εσφαλμένες εντυπώσεις. 
Στο πλαίσιο αυτό προφανώς, δεν μπορώ να σχολιάσω πληροφορίες που αναφέρονται στην ερώτησή σας. Ωστόσο, θα ήθελα να σας διαβεβαιώσω ότι σε κάθε περίπτωση ανήκουν στη σφαίρα των εικασιών. 
Το μόνο βέβαιο είναι ότι η πολιτική ηγεσία της χώρας είναι πλήρως προσηλωμένη στις διαπραγματεύσεις, όπως έδειξε και η συνάντηση του Πρωθυπουργού με τον κ. Νίμιτς και αποδίδει προτεραιότητα στην εξεύρεση λύσης, με γνώμονα το εθνικό συμφέρον της πατρίδας μας. Επίσης, αυτό που μπορώ να σας επιβεβαιώσω είναι ότι η πρόσφατη συνάντηση με τον κ.  Νίμιτς έγινε σε ιδιαιτέρως καλό κλίμα στο οποίο κυριάρχησε η εποικοδομητική διάθεση. Ο κ. Νίμιτς είναι γνωστό ότι θα έχει εκ νέου συναντήσεις με τους ειδικούς διαπραγματευτές των δύο χωρών στη Νέα Υόρκη στις 29 και 30 Ιανουαρίου. 
Ως προς τις θέσεις της χώρας είχαμε την ευκαιρία να το συζητήσουμε σε μια προηγούμενη ερώτησή σας τον προηγούμενο Ιούλιο, την οποία απευθύνατε ουσιαστικά με το ίδιο κυρίαρχο ερώτημα. Όπως τότε, έτσι και τώρα θέλω να τονίσω πως η παρούσα ελληνική Κυβέρνηση ακολουθεί μια σταθερή πολιτική, η οποία έχει χαραχθεί, με την μεγάλη πλειοψηφία των πολιτικών δυνάμεων της χώρας. Το 1995 συνήφθη η ενδιάμεση συμφωνία μεταξύ της Ελλάδας και των Σκοπίων για την εξεύρεση αμοιβαίως αποδεκτής λύσης στο ζήτημα του ονόματος, καθώς και στη ρύθμιση των διμερών σχέσεων στο πλαίσιο του Οργανισμού Ηνωμένων Εθνών, η οποία τηρήθηκε από όλες τις Κυβερνήσεις μέχρι σήμερα. 
Έχουμε καθορίσει και καταστήσει σαφές προς όλους το πλαίσιο λύσης για την ονοματολογική διαφορά, στο οποίο η ελληνική πλευρά μπορεί να συναινέσει: Μια ονομασία, μια χρήση erga omnes, δηλαδή έναντι όλων, να κάνει σαφή διάκριση μεταξύ της γειτονικής χώρας και της Μακεδονίας της Ελλάδος. Η θέση μας είναι ξεκάθαρη, η προσέγγισή μας είναι ρεαλιστική και τα επιχειρήματά μας βασίζονται στη λογική. Επιθυμούμε και επιδιώκουμε μια λύση η οποία θα τύχει καθολικής και απόλυτης εφαρμογής και δεν θα αφήνει γκρίζες ζώνες και έδαφος για μελλοντικές τριβές. 
Τα συμπεράσματα του Συμβουλίου των Γενικών Υποθέσεων της Ευρωπαϊκής Ένωσης του περασμένου Δεκεμβρίου υπήρξαν καταλυτικά. Επιβεβαίωσαν ότι προκειμένου να ξεκινήσουν οι ενταξιακές διαπραγματεύσεις των Σκοπίων με την Ευρωπαϊκή Ένωση, τα Σκόπια θα αξιολογηθούν ως προς τη στάση τους σε τρία ζητήματα: τις μεταρρυθμίσεις, τις σχέσεις καλής γειτονίας και ειδικότερα την επίλυση του ονοματολογικού. Η πρόοδος σε αυτά τα ζητήματα θα αξιολογηθεί σε έκθεση της Ευρωπαϊκής Επιτροπής, η οποία θα δημοσιευθεί την άνοιξη. 
Είμαστε σε στενή επικοινωνία, τόσο με την  Ευρωπαϊκή Επιτροπή, όσο και με τους Ευρωπαίους εταίρους μας. Όπως καταλαβαίνετε, η συγκυρία είναι ιδιαίτερα κρίσιμη και η κινητικότητα που παρατηρείται διεθνώς για το θέμα είναι πάρα πολύ μεγάλη. Εμείς βλέπουμε στην απόφαση του Συμβουλίου μια ευκαιρία για την επίλυση αυτής της χρονίζουσας διαφοράς. Η ελληνική Κυβέρνηση ωστόσο, θα συνεχίσει με επιμονή και σταθερότητα την ίδια πολιτική. Με θέσεις σαφείς και στάση υπεύθυνη θα συνεχίσουμε να προσπαθούμε για την επίτευξη λύσης στο ονοματολογικό ζήτημα με κύριο γνώμονα τα εθνικά συμφέροντα της πατρίδας μας. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Παππάς για τρία λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, θα μελετήσω με μεγάλη προσοχή τα Πρακτικά. Ήταν γλώσσα λανθάνουσα; Άκουσα μέσα σε αυτήν την Αίθουσα το απαράδεκτο «της Μακεδονίας της Ελλάδας». Αυτό είναι ένα μήνυμα; Μπερδευτήκατε; 
Δεύτερον, δεν ήσασταν καθόλου σαφής. Δεν απαντήσατε. Σας είπα: «με ένα ναι ή με ένα όχι». Αν μπορείτε, θα το επαναλάβω. Θα δεχθεί η μνημονιακή συγκυβέρνηση τηρώντας τις προγραμματικές τις δηλώσεις; Τις ακούσαμε το καλοκαίρι εδώ. Είπε ο κ. Αβραμόπουλος: «θα κάνουμε τη μεγάλη υποχώρηση, το μεγάλο βήμα». Έτσι το είχε πει. Να σας φέρω τα Πρακτικά. Αν δεν παρακολουθείτε τα του Υπουργού σας, δεν φταίω εγώ. Είναι παράξενο ως και επικίνδυνο. Θα δεχθεί, λοιπόν, η μνημονιακή Κυβέρνηση, τηρώντας τις προγραμματικές τις δηλώσεις και την ύποπτη ανοχή της αντιπολίτευσης, οποιαδήποτε ονομασία που περιέχει τον όρο «Μακεδονία»; Ναι ή όχι; Απλά πράγματα είναι. Βγείτε και πείτε τα. Πηγαίνετε και στην Πλατεία Αριστοτέλους, βγείτε στο μπαλκόνι και πείτε «Ξέρετε, Μακεδόνες, αδελφοί Έλληνες, εμείς δεχόμαστε να δώσουμε το όνομά μας στη Μακεδονία». 
Ξέρετε, όταν έφυγε ο Παύλος Μελάς στο θυσιαστικό του ταξίδι, το οποίο δρομολόγησε για την απελευθέρωση της Μακεδονίας, να αγωνιστεί ως αντάρτης ένας ευγενής, ένας άνθρωπος της κάστας σας –στην Κηφισιά έμενε και αυτός, όπου μένει και ο κ. Σαμαράς, γαμπρός Πρωθυπουργών, με λεφτά και θυσιάστηκε για τη Μακεδονία- ένας άλλος μεγάλος Έλληνας, ο Ίωνας Δραγούμης τους φώναξε: «Αν σώσουμε τη Μακεδονία, θα σωθούμε και εμείς, θα σωθεί η Ελλάδα». Έρχεται ένας κύκλος εκατό χρόνων και βροντοφωνάζουμε εμείς ως Χρυσή Αυγή ότι αν χάσουμε τη Μακεδονία, θα χαθούμε όλοι, κύριε Υπουργέ. 
Να είστε σαφής για μια φορά εδώ. Έχω εδώ γραμμένες τις απαντήσεις σας από την προηγούμενη ερώτηση: «Η ελληνική Κυβέρνηση δεν δέχεται τον προσδιορισμό-κατάληξη Μακεδονία-ΜΚ» στην απάντηση στις 23 Οκτωβρίου. Συνεχίζετε να μην το δέχεστε; Σας ρώτησε εδώ και ο συναγωνιστής Παναγιώταρος. Εμπορικά…</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Δεν ήμουν εγώ. Ο κ. Κούρκουλας…</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Διχάζεστε ως Κυβέρνηση; Άλλος ο Κούρκουλας, άλλος ο Τσιάρας; Γιατί βλέπουμε ότι ο κ. Πρωθυπουργός δεν έχει πλήρως τον έλεγχο της Κυβέρνησης. 
Να είστε σαφής. Ναι ή όχι; Για μας η Μακεδονία ήταν, είναι και θα είναι ελληνική και θα αγωνιστούμε «με νύχια και με δόντια» και μέσα στη Βουλή και έξω από τη Βουλή να μην περάσουν τα σχέδιά σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Τσιάρας για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Η προσπάθεια για τη δημιουργία εντυπώσεων κύριε συνάδελφε…</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Στρογγυλός λόγος. Τα ίδια μου λέγατε…</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Σε αυτήν την περίπτωση, η αδυναμία του να γνωρίζει κανείς τα πραγματικά περιστατικά και να τα αναφέρει, μπορεί με οποιονδήποτε τρόπο να εκφράζεται σε μια προσπάθεια δημιουργίας εντυπώσεων.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ναι ή όχι;</Speech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Σε ό,τι αφορά τον τρόπο με τον οποίο συνολικά η Κυβέρνηση και συγκεκριμένα το Υπουργείο Εξωτερικών έχει σταθεί και έχει εκφραστεί απέναντι στο συγκεκριμένο ζήτημα, σας διαβεβαιώνω ότι από την πρώτη στιγμή που έγινε η συζήτηση και τις προκλήσεις των δικών σας ερωτήσεων, δεν έχει αλλάξει επ’ ουδενί η θέση μας. Ωστόσο, θεωρώ ότι η συζήτηση αυτή είναι άκαιρη, γιατί οι διαπραγματεύσεις βρίσκονται σε εξέλιξη.
Η Κυβέρνηση πράττει το παν για τη διαφύλαξη των εθνικών μας συμφερόντων. Σας είπα από την πρώτη στιγμή ότι οι χειρισμοί που απαιτούνται από την πλευρά μας, οφείλουν να είναι πολύ προσεκτικοί, καθώς το ζήτημα είναι βεβαίως ιδιαίτερα σύνθετο, όπως σύνθετο είναι και το διεθνές περιβάλλον στο οποίο λειτουργούμε. 
Γνωρίζετε επίσης ότι κάθε μας συζήτηση ακόμη και εντός της ελληνικής Βουλής, γίνεται αντικείμενο σχολιασμού από τα ξένα ΜΜΕ, κάτι που ως ένα βαθμό μπορεί να επηρεάσει και τις μελλοντικές εξελίξεις για το συγκεκριμένο ζήτημα.
Όλα τα ελληνικά κόμματα συμβάλλουν με το δικό τους τρόπο στη διαμόρφωση της εικόνας της χώρας μας στο εξωτερικό και αυτό είναι κάτι που πρέπει να το λάβουμε πολύ σοβαρά υπ&apos; όψιν μας.
Η Ελλάδα από την πλευρά της έχει πάρει εκείνες τις πρωτοβουλίες οι οποίες συμβάλλουν στη βελτίωση του επιπέδου των διμερών σχέσεων των δυο χωρών, αλλά και στη δημιουργία κατάλληλου κλίματος, ώστε να προχωρήσει η διαπραγματευτική διαδικασία στο πλαίσιο των Ηνωμένων Εθνών. Έχει συναινέσει στην απόδοση καθεστώτος υποψήφιας χώρας στη γείτονα και στην κατάργηση των θεωρήσεων. Τον περασμένο Ιούνιο ξεκίνησαν στην Αθήνα διμερείς επαφές για τη μεταφορά ευρωπαϊκής τεχνογνωσίας εκ μέρους της χώρας μας. 
Εναπόκειται πλέον στην άλλη πλευρά και κυρίως στην ηγεσία της γειτονικής χώρας, των Σκοπίων, να δώσει απτά δείγματα γραφής στη διεθνή κοινότητα.
Δεν αρκούν τα λόγια και οι μεγαλόσχημες διακηρύξεις. Χρειάζονται πράξεις πλέον από τη δική τους πλευρά. Οι πράξεις κρίνονται εκ του αποτελέσματος και βάσει των όρων που έχουν τεθεί από το Ευρωπαϊκό Συμβούλιο, όπως σας ανέφερα και στην πρωτολογία μου.
Εμείς θεωρούμε ότι όποιος επενδύει σε ένα ευρωπαϊκό μέλλον συμφιλίωσης και συνεργασίας, δεν μπορεί παρά να βγει ωφελημένος. Αντιθέτως, όποιοι επενδύουν σε  εθνικίστικα ιδεολογήματα, δεν έχουν θέσει στην Ευρώπη που οικοδομούμε συνολικά. 
Η ελληνική Κυβέρνηση θα συνεχίσει να τηρεί με επιμονή και σταθερότητα την ίδια υπεύθυνη στάση για την επίτευξη λύσης στο ονοματολογικό ζήτημα με γνώμονα το εθνικό συμφέρον της χώρας και στόχο τη δημιουργία ασφάλειας και σταθερότητας στην ευρύτερη περιοχή.
Εμείς έχουμε το βλέμμα στραμμένο στο μέλλον, με στόχο να γίνουν τα δυτικά Βαλκάνια μια περιοχή σταθερότητας, ασφάλειας και ειρήνης, όπου τα κράτη θα ευημερούν και θα συνεργάζονται για το κοινό τους καλό στο πλαίσιο των ευρωατλαντικών θεσμών της Ευρωπαϊκής Ένωσης και του ΝΑΤΟ. 
Σας ευχαριστώ πολύ.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Να χειροκροτήσουμε τώρα, κύριε Υπουργέ; Αναπάντητη έμεινε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Παππά, ο Υπουργός απάντησε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τέσσερις μαθητές και μαθήτριες και δυο εκπαιδευτικοί από το 6ο Δημοτικό Σχολείο της Αγίας Βαρβάρας και είκοσι ένα μαθητές και μαθήτριες και ένας εκπαιδευτικός από τη Σχολή Αυγουλέα-Λιναρδάτου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί η έκτη με αριθμό 848/21.1.2013 επίκαιρη ερώτηση πρώτου κύκλου του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Υγείας, σχετικά με την επιβάρυνση των πασχόντων από μεσογειακή αναιμία, μετά την αλλαγή του καθεστώτος συμμετοχής στα φάρμακα.
Ο κ. Κυρίτσης έχει το λόγο για δυο λεπτά.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Υπουργέ, συζητάμε σήμερα με την ευκαιρία της επίκαιρης ερώτησης, ένα πολύ σοβαρό ζήτημα, που αφορά συμπολίτες μας που παλεύουν καθημερινά για την υγεία τους.
Οι πάσχοντες από μεσογειακή αναιμία μέχρι πρόσφατα δεν πλήρωναν συμμετοχή για την αγορά όλων των απαραίτητων φαρμάκων. Μετά από την υπουργική απόφαση που δημοσιεύτηκε σε ΦΕΚ τον περασμένο Οκτώβρη, οι πάσχοντες από μεσογειακή αναιμία υποχρεούνται να πληρώσουν 25% συμμετοχή στα φάρμακα της θετικής λίστας και εξ ολοκλήρου συμμετοχή στα φάρμακα της αρνητικής λίστας. 
Κύριε Υπουργέ, θα είμαι πολύ προσεκτικός. Ξέρω πολύ καλά το θέμα και δεν θα το πάω στο άκρα. 
Είναι ευρέως γνωστό ότι δεν έχει βρεθεί ακόμη το φάρμακο για τη θεραπεία και την αντιμετώπιση της Θαλασσαιμίας, μιας πολυσυστηματικής νόσου με πολλές επιπλοκές. Παρ’ όλο που τα φάρμακα για τις περισσότερες επιπλοκές περιλαμβάνονται στη θετική λίστα, υπάρχουν φάρμακα για επιπλοκές της νόσου που βρίσκονται στην αρνητική λίστα, για παράδειγμα οι ενδοκρινολογικές και οι ορμονικές επιπλοκές χρειάζονται φάρμακα, που ενώ θα έπρεπε να περιλαμβάνονται στη θετική λίστα είναι στην αρνητική λίστα. Ακόμη και το σκεύασμα της βιταμίνης C, που είναι απαραίτητο λόγω της αποσιδήρωσης, είναι και αυτό στην αρνητική λίστα. Τα βασικότερα φάρμακα για τη μεσογειακή αναιμία εν τω μεταξύ είναι αυτά για την αποσιδήρωση. Αυτήν τη στιγμή που μιλάμε δεν έχει δοθεί το κονδύλι για τη συνέχιση της διάθεσης των φαρμάκων για την αποσιδήρωση από τα δημόσια νοσοκομεία.
Κύριε Υπουργέ, εδώ και δυο μήνες οι πάσχοντες πληρώνουν μεγάλα ποσά για τα φάρμακα και επιβαρύνονται κατά πολύ σε σχέση με το προηγούμενο καθεστώς της μηδενικής συμμετοχής που ίσχυε μέχρι τον Οκτώβρη του 2012. Δεδομένων και των οικονομικών συνθηκών, που δεν χρειάζεται να αναφέρω, θα ήθελα να μου απαντήσετε στο εξής: Σε ποιες ενέργειες προτίθεστε να προβείτε, ώστε να αρθεί αυτή η αδικία και να επανέλθει το προηγούμενη καθεστώς μηδενικής συμμετοχής των πασχόντων για όλα τα φάρμακά τους;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Αναπληρωτής Υπουργός κ. Σαλμάς έχει το λόγο.</ChairmanSpeech>
 <Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κύριε Κυρίτση, το θέμα έχει λυθεί δυο μέρες πριν υποβάλετε την επίκαιρη ερώτησή σας, στις 15 Ιανουαρίου. Βεβαίως δεν υποχρεούστε να βλέπετε όλη την ώρα ποια ΦΕΚ δημοσιεύονται.
Έχει λυθεί το θέμα για όλα τα φάρμακα που αφορούν τους πάσχοντες από Θαλασσαιμία, Δρεπανοκυτταρική Αναιμία και όλες τις Αναιμίες. Θα έχουν μηδενική συμμετοχή.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κυρίτσης έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Κύριε Υπουργέ, γνωρίζω για την κατάργηση της συμμετοχής. Καταλαβαίνω ότι έχει αρθεί η αδικία που υφίστανται οι πάσχοντες από μεσογειακή αναιμία. Αυτό, όμως, έχει γίνει μόνο για τα φάρμακα της θετικής λίστας. Νωρίτερα ανάφερα ότι το θέμα είναι υπό αμφισβήτηση, με την έννοια ότι πολλές επιπλοκές υπάρχουν και οι πάσχοντες χρειάζονται φάρμακα που σήμερα είναι στην αρνητική λίστα. Θα σας αναφέρω κάτι εξειδικευμένο.
Οι πάσχουσες από μεσογειακή αναιμία αντιμετωπίζουν ορμονικές διαταραχές και έχουν ανάγκη από θεραπεία υπογοναδισμού. Όμως, τα συγκεκριμένα χάπια καλούνται να τα πληρώσουν κατά 100%.
Αυτά τα θέματα λύνονται απλά, αν παραδείγματος χάριν οι γιατροί είχαν τη δυνατότητα να συνταγογραφήσουν με την ένδειξη «επιπλοκή της νόσου». 
Έχουν γίνει αρκετά σταθερά βήματα. Αλλά για να πάμε ακόμα παραπέρα –προσωπικά μια άλλη Ελλάδα ονειρεύομαι γι’ αυτό και βρίσκομαι στη Βουλή- είναι σίγουρο πως δεν πρέπει να συνεχίσουμε τα ατελείωτα ΦΕΚ και τις υπουργικές αποφάσεις. Γίνονται νέες συζητήσεις για προηγούμενες βιαστικές, παράλογες αλλαγές. Οι ασφαλισμένοι μαθαίνουν από τον φαρμακοποιό ποιο είναι το ποσοστό συμμετοχής τους. Δεν φαντάστηκε κανείς σας ότι οι πάσχοντες από μεσογειακή αναιμία θα αντιμετώπιζαν μια αδικία που θα έπρεπε να αρθεί; 
Χαίρομαι που έχει γίνει μια κίνηση προς τη σωστή κατεύθυνση. Περιμένω όμως και ελπίζω να μη χρειαστεί να επανέλθω από αυτό το Βήμα για το ίδιο ζήτημα. Δώστε σύντομα την οριστική επίλυση, που δικαιούνται οι συγκεκριμένοι πολίτες, δηλαδή τη μηδενική συμμετοχή στα φάρμακα που χρειάζονται. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Προφανώς, όπως γνωρίζετε, κύριε συνάδελφε, η συμμετοχή των ασθενών έχει αλλάξει με νόμο που ψήφισε το ελληνικό Κοινοβούλιο από προηγούμενη Κυβέρνηση. Οι υπουργικές αποφάσεις είναι για να εξειδικεύουν ή να διορθώνουν όποια προβλήματα υπάρχουν. Νομίζω ότι οι ασθενείς πλέον με τις παθήσεις της θαλασσαιμίας, της μεσογειακής αναιμίας και της δρεπανοκυτταρικής αναιμίας είναι ικανοποιημένοι, γιατί τυγχάνουν αυτής της μηδενικής συμμετοχής για όλα τα φάρμακα που αφορούν είτε την πάθησή τους είτε επιπλοκές που δημιουργούνται από την πάθησή τους. 
Όσον αφορά την αρνητική λίστα, αυτή δεν υπάρχει σε όλα τα ευρωπαϊκά κράτη. Υπάρχει, όμως, η θετική λίστα. Το ασφαλιστικό σύστημα, δηλαδή, αποζημιώνει συγκεκριμένα φάρμακα σε όλα τα ασφαλιστικά ταμεία, σε όλα τα ασφαλιστικά συστήματα στον κόσμο. Δεν αποζημιώνει ό,τι κινείται και ό,τι κυκλοφορεί στην αγορά.
Την εισήγηση για το ποια φάρμακα αποζημιώνει και ποια δεν αποζημιώνει το ασφαλιστικό σύστημα σε κάθε χώρα, την κάνει επιστημονική επιτροπή εξειδικευμένων επιστημόνων. Μάλιστα, υπάρχει πρωτοβάθμια και δευτεροβάθμια επιτροπή ως ορίζει η νομοθεσία, η οποία εισηγείται ποια φάρμακα δεν πρέπει να αποζημιώνει το ασφαλιστικό σύστημα και ποια πρέπει να αποζημιώνει. Ο Υπουργός είτε εγκρίνει είτε δεν εγκρίνει αυτά τα φάρμακα.
Επομένως, πρέπει να πούμε ότι Έλληνες ασθενείς απολαμβάνουν πλήρως πολύ καλής φαρμακευτικής περίθαλψης, σε τέτοιο βαθμό, μάλιστα, που θα σας έλεγα ότι μέχρι πρότινος ήμασταν η μόνη χώρα στον πλανήτη που αποζημίωνε τα πάντα. Μέχρι και που ανέλαβα την αρμοδιότητα του φαρμάκου πριν έξι-επτά μήνες, το ασφαλιστικό σύστημα αποζημίωνε τα πάντα. 
Άρα, απαγορεύεται κανείς να λέει στην Ελλάδα ότι δεν καλύπτονταν οι ασθενείς. Το αντίθετο ήταν το πρόβλημα: Πριν αποζημιώνονταν τα πάντα κι ανεξέλεγκτα και η δαπάνη είχε φτάσει στα ύψη. 
Για το λόγο αυτό, τώρα, κάνουμε βήματα σταθερά, συγκροτημένα και με γνώση και περιορίζουμε τη φαρμακευτική δαπάνη. Έχουμε πετύχει το στόχο αυτό. Στο δείκτη πληθωρισμού που ανακοίνωσε η Ελληνική Στατιστική Υπηρεσία το Δεκέμβριο 2012 με το Δεκέμβριο 2011, θα δείτε ένα καλάθι προϊόντων που πρώτο θα είναι το πετρέλαιο σε αύξηση και τελευταίο το φάρμακο σε μείωση. Το μειώσαμε 15,4% σ’ ένα χρόνο. Άρα, λοιπόν, κάνουμε βήματα προς τη μείωση της τιμής του φαρμάκου, για να έχουν οι πολίτες φθηνότερο φάρμακο. 
Σας λέω από το Βήμα της Βουλής –επειδή επιμείνατε στη λίστα- ότι σε τέσσερις μέρες για πρώτη φορά η χώρα μας θα εφαρμόσει ασφαλιστική τιμή με θετική λίστα. Από το 1998 έλεγε τότε το ΠΑΣΟΚ ότι θα εφαρμοστεί. Στη συνέχεια και η Νέα Δημοκρατία και όλες οι κυβερνήσεις επί δέκα πέντε χρόνια δεν εφάρμοσαν ποτέ ασφαλιστική τιμή.  Σε τέσσερις μέρες η χώρα θα έχει θετική λίστα με ασφαλιστική τιμή, όπως γίνεται σε όλα τα ευρωπαϊκά κράτη, ακόμη και στα ανατολικά κράτη, εδώ και χρόνια. Το σύστημα νοικοκυρεύεται. Νομίζω ότι κι εσείς θα συμφωνήσετε ότι στο φάρμακο και στην πολιτική κάνουμε σημαντικά βήματα.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Κι εμείς ευχαριστούμε.
Σειρά έχει να συζητηθεί η πρώτου με αριθμό 851/21-1-2013 επίκαιρη ερώτηση δεύτερου κύκλου του Βουλευτή Λακωνίας της Νέας Δημοκρατίας κ. Αθανάσιου Δαβάκη προς τον Υπουργό Οικονομικών, σχετικά με την ανάγκη άμεσης λειτουργίας γραφείων εξυπηρέτησης φορολογουμένων στη Λακωνία.
Το λόγο έχει ο κ. Δαβάκης για δυο λεπτά.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Κύριε Πρόεδρε, ξαναφέρνω στην Εθνική Αντιπροσωπεία ένα ζήτημα, το οποίο δεν θα ήθελα να το είχα θέσει. Λέω «ξαναφέρνω», δεδομένης της πολιτικής επιλογής της Κυβερνήσεως να κλείσει ένα μεγάλο μέρος των ΔΟΥ της χώρας, κάτι το οποίο συνεπάγεται αυτή τη στιγμή με μια τεράστια ταλαιπωρία για ένα ευρύ φάσμα Ελλήνων πολιτών, θα έλεγα, όλων των Ελλήνων πολιτών, που συναλλάσσονται με τις οικονομικές υπηρεσίες. 
Προέρχομαι από μια περιοχή, η οποία κατά βάση χαρακτηρίζεται από χαρακτηριστικά μορφής ενός παραμεθόριου νομού, μιας παραμεθόριας περιοχής, όπως ίσως είναι όλες οι περιοχές της χώρας μας, πλην ελαχίστων εξαιρέσεων των αστικών κέντρων. 
Την κατάργηση των ΔΟΥ της Λακωνίας συνόδευσε η κυβερνητική εξαγγελία, κύριε Υπουργέ, περί της δημιουργίας των λεγομένων ΓΕΦ, δηλαδή των γραφείων εξυπηρέτησης φορολογουμένων. Πρόκειται για ένα μέτρο, το οποίο εσείς ο ίδιος –και προσχωρώ προς την άποψή σας- είχατε χαρακτηρίσει «εκσυγχρονιστικό» και ότι δεν πρέπει ο πολίτης να έρχεται σ’ επαφή με τον υπάλληλο της οικονομικής υπηρεσίας, τον εφοριακό για πολλούς και διαφόρους λόγους. 
Αυτό, όμως, το μέτρο σήμερα έχει υπονομευθεί από αυτή καθεαυτή την προχειρότητα –ξέρω τι λέω αυτήν τη στιγμή- η οποία έχει υπάρξει σε σχέση με τη δημιουργία των γραφείων εξυπηρέτησης φορολογουμένων. 
Έχω συγκεκριμένα παραδείγματα, τα οποία μπορώ να σας θέσω στη συνέχεια της παρεμβάσεως μου και τα οποία δεν θα μας κάνουν να υπερηφανευόμαστε σχετικά με την τελεσφόρηση αυτού του μέτρου, διότι κι εσείς στη θέση που κάθεστε και εμείς που έχουμε την ευθύνη και την εκπροσώπηση της τοπικής κοινωνίας, ένα στόχο πρέπει να έχουμε: την εξυπηρέτηση του Έλληνα πολίτη. Ιδιαίτερα, στη συγκεκριμένη περίπτωση, εφόσον μιλάμε για οικονομικά ζητήματα και θέματα φορολογητέας ύλης αυτό που πρέπει να έχουμε υπ’ όψιν μας είναι να υπάρξει περαιτέρω εισροή εσόδων στο ελληνικό δημόσιο, κάτι για το οποίο σήμερα θα έλεγα ότι η χώρα μας βρίσκεται σε πολύ άσχημη κατάσταση.  
Νομίζω ότι θα πρέπει με πιο εργώδεις ρυθμούς να προχωρήσετε στη δημιουργία των γραφείων εξυπηρέτησης φορολογουμένων και να μην παρουσιάζεται αυτή η προχειρότητα –επαναλαμβάνω- η οποία μέχρι τώρα έχει παρουσιαστεί. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο Υπουργός κ. Μαυραγάνης για τρία λεπτά.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Ευχαριστώ, κύριε Πρόεδρε.
Κύριε Βουλευτά, όπως γνωρίζετε πάρα πολύ καλά -και το αναφέρατε- για την καλύτερη εξυπηρέτηση των φορολογουμένων σε περιοχές όπου συγχωνεύονται ΔΟΥ υπάρχει η απόφαση της Κυβέρνησης να λειτουργήσουν γραφεία, τα οποία θα ασκούν μέρος των αρμοδιοτήτων των τμημάτων των ΔΟΥ. 
Στο σημείο αυτό θα ήθελα να καταθέσω στα Πρακτικά την ανακοίνωση του Υπουργείου για όλες τις λειτουργίες, οι οποίες προβλέπονται να γίνονται από ένα γραφείο εξυπηρέτησης φορολογουμένων, όπως ακριβώς το είπατε.  
(Στο σημείο αυτό ο Υφυπουργός Οικονομικών κ. Γεώργιος Μαυραγάνης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Στην περίπτωση της Λακωνίας έχουμε εκδώσει τις υπουργικές αποφάσεις και έχουν οριστεί συνολικά εκατόν τριάντα δήμοι, όπου θα λειτουργούν γραφεία εξυπηρέτησης φορολογουμένων. 
Μέσα σε αυτούς του δήμους περιλαμβάνεται και ο Δήμος Ευρώτα –Σκάλα και Κροκεές- Ανατολικής Μάνης –Γύθειο και Αρεόπολη- και Μονεμβασίας, στους Μολάους και στη Νεάπολη Βοιών.
Επισημαίνεται ότι ήδη λειτουργεί από τις 12 Νοεμβρίου Γραφείο στη Σκάλα, ενώ σύντομα πρόκειται να λειτουργήσουν και τα γραφεία υποδοχής στους Μολάους και στο Γύθειο, καθώς και στις Κροκεές, στην Αρεόπολη και στη Νεάπολη, εφόσον ολοκληρωθούν οι απαραίτητες ενέργειες από τους δήμους, γιατί στις αποφάσεις αυτές που εκδώσαμε και καλέσαμε τους δήμους ήταν το να έχουν οι δήμοι την αρμοδιότητα και τη μέριμνα για να εξασφαλίσουν χώρους υποδοχής. 
Πρέπει να τονίσω στο σημείο αυτό ότι εφόσον έχουμε έτοιμους από τους δήμους τους χώρους, από εκεί και πέρα, δεν έχουμε κανένα πρόβλημα να λειτουργήσουν αυτά τα γραφεία. Αυτό το έχουμε πει. 
Θα επισημάνω και κάτι ακόμη: Τα γραφεία εξυπηρέτησης είναι πολύ σημαντικά. Κατέθεσα ήδη για τα Πρακτικά τον κατάλογο των δραστηριοτήτων, τις οποίες μπορούν να εκτελέσουν αυτά τα γραφεία και να διευκολύνουν τους πολίτες.  
Πρέπει όλοι μας –και το Υπουργείο, βεβαίως και οι τοπικές κοινωνίες και η τοπική αυτοδιοίκηση κι εσείς οι Βουλευτές- να έχουμε ανοιχτά τα αυτιά και τα μάτια, διότι, αν δεν λειτουργεί κάτι καλά, βεβαίως πρέπει να παρέμβουμε και να το λειτουργήσουμε σωστά. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο κ. Δαβάκης για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Ευχαριστώ, κύριε Πρόεδρε.
 Κύριε Υπουργέ, εμείς και τα μάτια έχουμε ανοιχτά και τα αυτιά μας και ο ρόλος μας είναι να τα μεταφέρουμε σε εσάς τα ζητήματα που προκύπτουν και εσείς ως ασκούντες την εκτελεστική εξουσία πρέπει να προχωρείτε προς τη σωστή κατεύθυνση. 
Όμως, αυτό το οποίο βλέπω είναι ότι –όχι εσείς, ο συγκεκριμένος πολιτικός προϊστάμενος- όλη η δομή της υπηρεσίας πάσχει από σημαντικές –θα έλεγα- παθογένειες, σε σημείο μάλιστα που δεν μπορούμε να φτάσουμε σε αυτή καθ’ αυτή την αποτύπωση του προβλήματος. 
Μου λέει τώρα ο κύριος Υπουργός, ο κ. Μαυραγάνης, ότι οι δήμοι δεν έχουν παράσχει ακόμη χώρους για να στεγαστούν τα ΓΕΦ. Όλοι οι δήμοι της Λακωνίας έχουν στείλει έγγραφα –κι έχω σειρά εγγράφων των δημάρχων- που εδώ και πολύ καιρό και σας λένε «εμείς έχουμε χώρο και είμαστε έτοιμοι να σας στεγάσουμε τα ΓΕΦ, εφόσον μας κλείσατε την εφορία». 
Ωστόσο, εγώ, κύριε Υπουργέ, έχω μια διαφορετική άποψη: Θα έπρεπε, όχι με οριζόντιες αποφάσεις του «αποφασίζομεν και διατάζομεν», αλλά με στοχευόμενες δράσεις να πούμε πού χρειάζεται να υπάρχει εφορία και που δεν χρειάζεται και να μην τις κλείνουμε, ειδικά σε περιοχές, όπως είναι ο Νομός Λακωνίας, αλλά και η πληθώρα των ελληνικών περιοχών της ελληνικής περιφέρειας. 
Αυτήν τη στιγμή, για να πάει κάποιος από τη Νεάπολη στη Σπάρτη, είναι σαν να πηγαίνει από τη Σπάρτη στην Αθήνα! Αντιλαμβάνεστε, λοιπόν, ότι η μη λειτουργία του ΓΕΦ επιτείνει και επιδεινώνει περαιτέρω το πρόβλημα. 
«Πολιτική είναι η τέχνη του εφικτού» έχει πει κάποιος. Όπως είναι τα πράγματα, πολιτική πλέον είναι η τέχνη τού να βρίσκουμε τις καταλληλότερες λύσεις στα προβλήματα, τα οποία αντιμετωπίζουν in congreto, σε συγκεκριμένη βάση. 
Ρωτώ, λοιπόν, εγώ. Σήμερα που λέει η Κυβέρνησή μας ότι θέλουμε να γίνουν επενδύσεις, ανάπτυξη κλπ. –και ας δεχτούμε ότι ο ΦΠΑ, τα αυτοκίνητα, το εισόδημα, εξυπηρετούνται από τους λογιστές- με το κεφάλαιο τι θα γίνει; Για να κάνεις μια μεταβίβαση στο ακίνητό σου, στο χωράφι σου, στο κτήμα σου, στο σπίτι σου, χρειάζεται σύνταξη από το συμβολαιογράφο, αντίστοιχες δηλώσεις φορολογίας στη ΔΟΥ κ.λπ.. Για όλα αυτά, ένας που είναι στους Μολάους ή στο Γύθειο, πρέπει να πάει στη Σπάρτη και αν απουσιάζει ο υπάλληλος –που πολύ καλά ξέρετε ο υπάλληλος μπορεί να λείπει, μπορεί να υπάρχει κάποιο πρόβλημα στο συγκεκριμένο συμβόλαιο κλπ.- θα πρέπει να κάνει ένα και δύο και τρία ταξίδια αυτός ο άνθρωπος.
Εσείς θα μου πείτε στην απάντησή σας –είμαι βέβαιος και δεν μπορώ να πω ότι διαφωνώ πλήρως- ότι βρισκόμαστε σε μία νέα φάση ηλεκτρονικής διακυβέρνησης κ.λπ.. Όμως, όταν μου λέει ο Υπουργός ότι περιμένουμε από τους δημάρχους να μας πουν πού είναι τα ΓΕΦ, αισθάνομαι ότι οι υπηρεσίες δεν ενημερώνουν σωστά. Όλοι οι δήμαρχοι του Νομού Λακωνίας, εκόντες-άκοντες, αν θέλετε –που μάλιστα δεν ήθελαν να κλείσουν οι εφορίες τους- λένε «εμείς προσφέρουμε το χώρο». 
Από εκεί και μπρος, πότε θα γίνουν αυτά; Εκφέρω το απλό και λογικό επιχείρημα: Δεν έπρεπε πρώτα να είχε ιδρυθεί το ΓΕΦ, να ήταν έτοιμο –με τους υπαλλήλους του τα γραφεία τους, τα βιβλία τους, τα στυλό τους, τα μολύβια τους κ.λπ.- και μετά να κλείσει η εφορία και να μεταφερθεί; Εδώ τώρα έφυγαν αρχεία, έφυγαν υπάλληλοι, είναι στη Σπάρτη και αυτήν τη στιγμή δεν έχουμε και το ΓΕΦ!
Υπονομεύετε και διασύρετε ένα μέτρο. Λένε ότι το είπε η τρόικα, λένε ότι το κάνετε για λόγους εκσυγχρονισμού. Εγώ θα συμφωνήσω και στα δύο, αλλά όταν δεν είναι έτοιμη η αντικατάσταση, πώς καταργώ αυτό το οποίο υπάρχει; Αισθάνομαι πως πρέπει να πάρω μια απάντηση από εσάς, δεδομένου ότι υπάρχει και γνώση του αντικειμένου που έχετε. Ωστόσο, δεν πρέπει να υπονομεύονται όλα αυτά από λανθασμένους χειρισμούς και λανθασμένες κινήσεις.
Ρωτήστε τον κόσμο, την κοινωνία, την οποία εκπροσωπούμε. Στον καημό του ελληνικού λαού σήμερα, ο οποίος βρίσκεται σε δεινή θέση, ερχόμαστε και δημιουργούμε περαιτέρω προβλήματα, τα οποία αυτή τη στιγμή –θα έλεγα ότι- άπτονται και του εισοδήματός του και της οικονομικής του καταστάσεως κ.λπ.. Ένας κλείνει ένα σπίτι και λόγω της δυσλειτουργίας που υπάρχει, παραδείγματος χάριν, στην Εφορία Μολάων ή στην Εφορία Γυθείου, μπορεί να βρει άλλον αγοραστή και να έχουμε άλλες ιστορίες. 
Πιστεύω αυτή η ερώτηση –και ευχαριστώ για την ανοχή, κύριε Πρόεδρε- να αποτελέσει το έναυσμα αύριο το πρωί να ιδρυθούν τουλάχιστον τα ΓΕΦ στις περιοχές, τις οποίες έχετε –και σωστά- εξαγγείλει.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μαυραγάνης.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κύριε Βουλευτά, αυτό που θέλω να τονίσω είναι ότι η μέριμνα της Κυβέρνησης ακριβώς ήταν όπου καταργείται ΔΟΥ, να υπάρχει διευκόλυνση μέσω των Γραφείων εξυπηρέτησης Φορολογουμένων και μάλιστα, δεν το κάναμε μόνο γι’ αυτές τις ΔΟΥ που καταργούνται τώρα ή συγχωνεύονται, το κάναμε και γι’ άλλες οι οποίες είχαν καταργηθεί το 2011 και επεκτείνουμε αυτό το μέτρο.
Σε περιπτώσεις όπου η τοπική αυτοδιοίκηση δεν ήταν έτοιμη ακόμα, βεβαίως μπορεί να υπάρξουν κάποιες καθυστερήσεις, διότι όταν κλείνει κάτι, θα πρέπει αμέσως να υπάρχει έτοιμη υποδομή. Αν δεν υπήρχε υποδομή, βεβαίως άμεσα θα πρέπει να εξασφαλιστεί αυτή η μετάβαση στο καθεστώς του γραφείου εξυπηρέτησης φορολογουμένων. Και βεβαίως, τα όποια θέματα θίγετε, θα τα κοιτάξω κι εγώ προσωπικά για να δω αν έχουν προχωρήσει. Μάλιστα, στη Λακωνία, όπως θυμάστε, επεκτείναμε τον αριθμό των γραφείων, που αρχικά είχε εξαγγελθεί. Συνεπώς, αυτό που είναι μέλημα, είναι να λειτουργήσουν τα ΓΕΦ. 
Επίσης, μέσα από τα ΓΕΦ θα μπορεί ο φορολογούμενος να μην ταλαιπωρείται, όπως λέτε, γιατί αυτά είναι συνδεδεμένα με το TAXIS-NET και μπορούν να κάνουν συναλλαγές απευθείας. Μπορούν να διαβιβάζονται έγγραφα και με τις πληρωμές που δρομολογούνται στις τράπεζες, διευκολύνεται πλέον η επαφή του φορολογούμενου με τις φορολογικές αρχές και δεν χρειάζεται να προσέρχεται τόσες πολλές φορές, όσες ήταν στο παρελθόν. 
Σας αναφέρω και ένα παράδειγμα, το οποίο πήγε πάρα πολύ καλά, αυτό με τα τέλη κυκλοφορίας. Τα κάναμε ηλεκτρονικά. Διευκολύναμε τους πολίτες. Τα έσοδα από τα τέλη κυκλοφορίας δεν έπεσαν μέσα στο 2012, όπως ακριβώς μερικοί προέβλεπαν. Και αυτές τις πρωτοβουλίες τις συνεχίζουμε και θα τις προχωρήσουμε.
Το συγκεκριμένο αίτημά σας, βεβαίως, θα το κοιτάξουμε, για να έχουν άμεση λειτουργία τα γραφεία και στο Νομό Λακωνίας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Σειρά έχει η τρίτη με αριθμό 858/21-1-2013 επίκαιρη ερώτηση δευτέρου κύκλου του Βουλευτή Αττικής του Λαϊκού Συνδέσμου-Χρυσή Αυγή κ. Ηλία Κασιδιάρη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με τα κυκλώματα παράνομης εμπορίας και εξαγωγής χρυσού στο εξωτερικό.
Ο κ. Κασιδιάρης έχει το λόγο για δύο λεπτά.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Θα θίξουμε σήμερα ένα θέμα, το οποίο αφορά χιλιάδες ελληνικές οικογένειες και εμείς το θεωρούμε μείζον, το θέμα των κυκλωμάτων παράνομης εμπορίας τιμαλφών που εξάγουν το χρυσό των ελληνικών οικογενειών, κατά πάσα πιθανότητα, στο εξωτερικό.
Σύμφωνα με δημοσιεύματα, λοιπόν, πηγή των οποίων είναι σίγουρα και οι διάφορες ΔΟΥ και το Υπουργείο Οικονομικών –και θεωρούνται ακριβή τα στοιχεία αυτά- έχουμε αύξηση 85% στα ενεχυροδανειστήρια, στα καταστήματα εμπορίας και αγοράς χρυσού. Είναι λογικό το φαινόμενο αυτό, λόγω της οικονομικής κρίσης, αλλά τα εν λόγω καταστήματα στην πλειοψηφία τους, απ’ ό,τι προκύπτει, προβαίνουν σε παράνομη εμπορία χρυσού, ο οποίος έχει πιθανότητα τελικό προορισμό χώρες του εξωτερικού. Τα κέρδη δε, που αποκομίζουν τα εν λόγω καταστήματα, είναι σε μεγάλο ποσοστό παράνομα εις βάρος του ελληνικού δημοσίου και των Ελλήνων πολιτών που χάνουν τις περιουσίες τους. 
Συγκεκριμένα και με βάση ελέγχους του ΣΔΟΕ, το 85% των εν λόγω οίκων δεν τηρούν βιβλία και δεν εκδίδουν τιμολόγια. Είναι, δηλαδή, εντελώς παράνομοι και αυθαίρετοι. Αρκετοί δεν έχουν προβεί στην έναρξη επαγγέλματος στην εφορία. 
Οι συνέπειες αυτού του νοσηρού φαινομένου είναι πολύ συγκεκριμένες: τεράστιες απώλειες εσόδων για το δημόσιο και καταλήστευση χιλιάδων συμπολιτών μας, οι οποίοι βρίσκονται στη δεινή θέση λόγω οικονομικών δυσκολιών να εξαργυρώσουν την περιουσία τους. 
Υπάρχουν και άλλες σοβαρές πληροφορίες, τις οποίες διαβάζουμε στο διαδίκτυο, σύμφωνα με τις οποίες υπάρχουν κυκλώματα που ακολουθούν το Διεθνές Νομισματικό Ταμείο στις χώρες, τις οποίες δεσμεύει, μέσω των παράνομων τόκων που πληρώνουν οι χώρες αυτές, όπως και η Ελλάδα, και τα εν λόγω κυκλώματα «βάζουν στο μάτι» τα τιμαλφή των πολιτών. Οι εταιρείες, πιο συγκεκριμένα, έχουν τις έδρες τους σε χώρες που μας δανείζουν, δημιουργούν υπόγεια δίκτυα εκμετάλλευσης πολιτών, που για να επιβιώσουν αναγκάζονται στην ουσία να «σκοτώσουν» τα τιμαλφή τα δικά τους, των προγόνων τους, ακόμα και των παιδιών τους.
Ερωτάται, λοιπόν, ο κύριος Υπουργός: Πόσα χάνει το δημόσιο από αυτή την ιστορία; Πώς σκοπεύετε να αντιμετωπίσετε αυτό το φαινόμενο; Από ποιες υπηρεσίες ή φορείς του δημοσίου ελέγχονται τα εν λόγω ενεχυροδανειστήρια –αν πληρούν τις προϋποθέσεις- και τι έχει προκύψει μέχρι σήμερα από τους εν λόγω ελέγχους; Ποιες κυρώσεις είχαμε και πόσους κλείσατε;
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μαυραγάνης.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κύριε Βουλευτά, όντως το φαινόμενο των ενεχυροδανειστήριων έχει αυξηθεί τα τελευταία δύο χρόνια στη χώρα μας. Και επειδή είναι νέες επιχειρήσεις, αυτό το οποίο μπορεί να γίνει είναι μόνο ο προσωρινός και προληπτικός έλεγχος. 
Βάσει του πλαισίου αυτού, το Σώμα Δίωξης Οικονομικού Εγκλήματος έχει διενεργήσει διακόσιους ενενήντα δύο ελέγχους σε ενεχυροδανειστήρια και έχουν προκύψει χίλιες οκτακόσιες ογδόντα πέντε παραβάσεις. Το ποσοστό παραβατικότητας ξεπερνά όντως το 60% και γίνονται και επιπλέον έλεγχοι, από την ίδια υπηρεσία, έλεγχοι οι οποίοι βρίσκονται σε εξέλιξη. Είναι ένα θέμα που βεβαίως μας προβληματίζει και εμάς και έχουμε λάβει μέριμνα, για να ενταθούν αυτοί οι έλεγχοι. 
Επιπλέον και πάλι λόγω της εντεινόμενης δραστηριότητας των ενεχυροδανειστηρίων, αυτήν την περίοδο ενεργείται έρευνα από το ΣΔΟΕ σχετικά με τις εξαγωγές χρυσού, τις οποίες αναφέρατε και αυτή η έρευνα είναι σε εξέλιξη. Αυτό το οποίο πρέπει όλοι να καταλάβουμε είναι ότι σε φαινόμενα παραβατικότητας πρέπει να είμαστε πάρα πολύ αυστηροί και θα πρέπει ίσως να επανεξεταστεί και το πλαίσιο λειτουργίας αυτών των επιχειρήσεων, έτσι ώστε να μην υπάρχουν κενά στη λειτουργία τους. 
Βεβαίως, δεν είναι θέμα του Υπουργείου Οικονομικών, αλλά αντιλαμβάνομαι ότι είναι ένα πρόβλημα, το οποίο πρέπει να αντιμετωπιστεί συνολικά από την ελληνική πολιτεία και με τη συνεργασία όλων των αρμόδιων φορέων. Επίσης και στο φαινόμενο αυτό και η Αρχή Ξεπλύματος Βρώμικου Χρήματος έχει ευαισθητοποιηθεί και σε περιπτώσεις που της αναφέρονται, διενεργεί τους σχετικούς ελέγχους.
Συστηματικοί δε έλεγχοι στους επιτηδευματίες –κατά την πληροφόρησή μας- πραγματοποιούνται και από τις υπηρεσίες της Ελληνικής Αστυνομίας με συνδρομή των αρμόδιων ελεγκτικών οργάνων του ΣΔΟΕ. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κασιδιάρης έχει το λόγο για τρία λεπτά.</ChairmanSpeech> 
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Αναφερθήκατε σε χίλιες οκτακόσιες ογδόντα πέντε παραβάσεις. Αναμένω, στη δευτερολογία σας να μου πείτε πόσες από αυτές τις επιχειρήσεις που παραβαίνουν το νόμο έκλεισαν, σε πόσες «μπήκε λουκέτο». 
Κύριε Υπουργέ, όλοι γνωρίζουμε πολύ καλά ότι σε περιόδους κρίσης, εκτός από τους ψευδοπροφήτες πάνε πάρα πολύ καλά επίσης και οι αργυραμοιβοί και οι τοκογλύφοι. Κάθε «καλός» τοκογλύφος ξέρει να κάνει ένα πράγμα, πρώτα να σε «στεγνώνει» από ρευστό και στη συνέχεια, να σου αρπάζει την περιουσία. Μία μικρογραφία της κατάστασης του κράτους μας είναι η κατάσταση που βιώνουν καθημερινά οι συμπολίτες μας. Χρεώθηκε, δηλαδή, το ελληνικό κράτος με τοκογλυφικά δάνεια από ξένα κράτη, κυρίως από τη Γερμανία, εν συνεχεία το χρέος αυτό μετακυλίστηκε στο εσωτερικό μέσω των τραπεζικών δανείων, των ηλίθιων δανείων που έλαβαν πολλοί συμπολίτες μας. Σήμερα έχει αναγκαστεί ο Έλληνας να χάσει την περιουσία του, να χάσει ακόμα και τα τιμαλφή του, τα κοσμήματα των προγόνων του, τον οικιακό χρυσό του, ένα μεγάλο μέρος του οποίου, σύμφωνα με τις δικές μας πληροφορίες, μέσω των κυκλωμάτων αυτών πηγαίνει στη Γερμανία. Επιθυμούμε περισσότερες πληροφορίες στο πλαίσιο του κοινοβουλευτικού ελέγχου για το πού οδηγείται αυτή η διαδικασία. 
Επομένως, είναι πιθανό οι Γερμανοί να μην παίρνουν μόνο χρήματα από το κράτος μας μέσω των ληστρικών τόκων, αλλά και μέσω του χρυσού των Ελλήνων πολιτών. 
Θα ήθελα να αναφέρω –παρεμπιπτόντως- και μία πρόταση της Χρυσής Αυγής. Επειδή μιλάμε για δημόσιο χρέος προς τη Γερμανία, θα ήταν μία θετική κίνηση, μία θετική πρόταση να συμψηφιστεί αυτό το χρέος με το κατοχικό δάνειο, το οποίο αποδέχονται οι πάντες πλέον και να μη χρωστάμε τίποτα στη Γερμανία. 
Ένα μείζον ερώτημα που τίθεται σχετικά με τα ενεχυροδανειστήρια είναι πού τελικά πηγαίνει αυτός ο χρυσός, πού πηγαίνει αυτό που προκύπτει από την τήξη των μετάλλων. Έχουμε την πληροφορία ότι στο λιμάνι της Πάτρας σε μία επιχείρηση του Σώματος Δίωξης Οικονομικού Εγκλήματος είχαμε και κατάσχεση και συγκεκριμένες πληροφορίες, τις οποίες καλό θα είναι να τις μάθει ο ελληνικός λαός, για να είναι πιο προσεκτικός στις εν λόγω ενέργειες. 
Σύμφωνα με το Μητρώο Φορολογουμένων –διαβάζω εδώ- έχουμε κάποια πολύ ενδιαφέροντα στοιχεία. Δεν είναι απλά κατακόρυφη η άνοδος των εν λόγω επιχειρήσεων. Το 2010 είχαμε ογδόντα μία επιχειρήσεις και είκοσι οκτώ υποκαταστήματα. Το 2011 είχαμε εκατόν ενενήντα οκτώ επιχειρήσεις και εκατόν είκοσι ένα υποκαταστήματα. Το 2012 είχαμε διακόσιες εβδομήντα τέσσερις επιχειρήσεις και διακόσια σαράντα πέντε υποκαταστήματα. Αυτή η ιστορία δηλαδή μεταδίδεται στο σώμα της ελληνικής κοινωνίας σαν καρκίνος. 
Βεβαίως, δεν μπορούσαν από την υπόθεση αυτή να λείπουν και οι Εβραίοι, οι οποίοι είναι αιωνίως οι αργυραμοιβοί της γης. Έβλεπα προσφάτως την τηλεοπτική διαφήμιση κάποιου Οίκου «Ricardo» σε έναν τηλεοπτικό σταθμό, ο οποίος, βέβαια, ενδεχομένως, για να μην εγείρει τα πάθη, άλλαξε μετά από κάποιες βδομάδες το όνομά του και τώρα παρουσιάζεται ως ενεχυροδανειστήριο «Ριχάρδος». 
Περιμένουμε, λοιπόν, συγκεκριμένες απαντήσεις κυρίως στα ερωτήματα: Ποιοι παρέχουν το ρευστό; Από πού έρχονται αυτά τα λεφτά που αγοράζουν το χρυσό των Ελλήνων πολιτών; Πώς λειτουργεί το κύκλωμα διακίνησης, πώς φυγαδεύεται, δηλαδή, ο λιωμένος χρυσός στο εξωτερικό; Τελικά, πού καταλήγει ο χρυσός αυτός; 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κύριε Βουλευτά, ακριβώς επειδή είπατε ότι μέσα από την εξαγωγή χρυσού μπορεί να υπάρχουν παράνομες πράξεις, στο πλαίσιο των ελέγχων που έγιναν έχει ευαισθητοποιηθεί το ΣΔΟΕ και γι’ αυτό σας είπα και προηγουμένως ότι υπάρχει σε εξέλιξη έρευνα για την εξαγωγή χρυσού. Όπως ξέρετε, όταν είναι σε εξέλιξη μία έρευνα, ακόμα και εγώ δεν γνωρίζω τα στοιχεία -ο Υπουργός δεν πρέπει να τα γνωρίζει- η Υπηρεσία πρέπει να ολοκληρώσει τον έλεγχο και μετά, βεβαίως, τα στοιχεία είναι διαθέσιμα σε όλους. 
Συνεπώς, πιστεύω ότι το θέμα της εξαγωγής χρυσού, όπως πολύ σωστά είπατε ότι είναι μείζον πρόβλημα. Το έχετε θέσει στην ερώτησή σας. Σας απαντώ, όμως, ότι είναι ένα από τα θέματα που προβλημάτισαν την αρμόδια Υπηρεσία, όταν έκανε τους προληπτικούς ελέγχους. 
Στο σημείο αυτό θα ήθελα να πω ότι συμφωνώ ότι θα πρέπει όχι μόνο τα ενεχυροδανειστήρια, αλλά και άλλες επιχειρήσεις, οι οποίες τον τελευταίο καιρό έχουν ανθίσει στην Ελλάδα λόγω της οικονομικής συγκυρίας, να ελέγχονται πολύ προσεκτικά, έτσι ώστε να μειώσουμε τα φαινόμενα παραβατικότητας. 
Στην Ελλάδα –το γνωρίζετε πάρα πολύ καλά- έχουμε πρόβλημα φοροδιαφυγής. Η Κυβέρνηση αυτή είναι αποφασισμένη να προχωρήσει σε συγκεκριμένες ενέργειες και ξέρετε πολύ καλά ότι έχει ήδη λάβει μέτρα. Και όσον αφορά τα εμβάσματα -το έχω πει κατ’ επανάληψιν- αυτά που έφυγαν στο εξωτερικό το 2009, το 2010, το 2011 αμέσως κοιτάξαμε από ποιους ήταν, διασταυρώσαμε τις δηλώσεις, στείλαμε «προσκλητήρια» ή προσκλήσεις –όπως θέλετε πείτε το- για να καταθέσουν τις απόψεις τους και να προχωρήσουμε στις δέουσες ενέργειες, έτσι ώστε να καταλογιστούν φόροι. 
Συνεπώς, στο φαινόμενο της φοροδιαφυγής νομίζω ότι όλες οι πλευρές της Βουλής συμφωνούν ότι πρέπει να προχωρήσουμε πάρα πολύ γρήγορα, πάρα πολύ άμεσα και να έχουμε τη βοήθεια όλων. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Η τέταρτη με αριθμό 849/21-1-2013 επίκαιρη ερώτηση δευτέρου κύκλου του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Επικρατείας, σχετικά με το θεσμικό πλαίσιο προστασίας των ανηλίκων στο πεδίο της ραδιοτηλεόρασης, δεν συζητείται μετά από συνεννόηση με τον Υπουργό και συνεπώς διαγράφεται. 
Τελευταία θα συζητηθεί η πέμπτη με αριθμό 856/21-1-2013 επίκαιρη ερώτηση δευτέρου κύκλου του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις ελλείψεις εκπαιδευτικού προσωπικού στα μουσικά σχολεία. 
Ο κ. Γκιόκας έχει το λόγο για δύο λεπτά.</ChairmanSpeech> 
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, δεν είναι η πρώτη φορά που το Κομμουνιστικό Κόμμα Ελλάδας καταθέτει στη Βουλή ερώτηση σε σχέση με τα προβλήματα των μουσικών σχολείων, με τις ελλείψεις που υπάρχουν σε εκπαιδευτικό προσωπικό, σε υποδομές, με τις οποίες τα συγκεκριμένα σχολεία λειτουργούν χρόνια. 
Σήμερα, όμως, πραγματικά, η κατάσταση έχει φθάσει στο απροχώρητο. Στην κυριολεξία, δεν πάει άλλο! Τα παιδιά των μουσικών σχολείων και οι οικογένειές τους βρίσκονται από την αρχή της χρονιάς σε μία κατάσταση ανασφάλειας, απίστευτης ταλαιπωρίας. Βρίσκονται για μία ακόμη φορά σε κινητοποίηση λόγω και των προβλημάτων που υπήρχαν στις μεταφορές, που δεν εκτελούνταν από την αρχή της χρονιάς επειδή και τα συγκεκριμένα σχολεία έχουν ένα διαδημοτικό, υπερτοπικό χαρακτήρα και υπήρχαν οικογένειες εργαζομένων που δεν μπορούσαν να στείλουν τα παιδιά τους στα σχολεία, αλλά και λόγω των ελλείψεων των εκπαιδευτικών. 
Αποτέλεσμα όλων αυτών είναι χιλιάδες χαμένες διδακτικές ώρες. Μέχρι τις 30 Νοεμβρίου του 2012 υπολογίζεται ότι οι χαμένες διδακτικές ώρες ανέρχονταν σε εννιά χιλιάδες επτακόσιες οκτώ. Σήμερα, προφανώς, αυτές οι ώρες έχουν αυξηθεί. 
Και σαν να μην έφθαναν όλα αυτά, έρχεται το Υπουργείο με μία –κατά τη γνώμη μας- προκλητική, κυνική εγκύκλιο που εκδόθηκε στις 7 Ιανουαρίου του 2013, με την οποία ομολογεί ότι δεν προτίθεται να καλύψει τα συγκεκριμένα κενά και «πετάει το μπαλάκι» στις διευθύνσεις των σχολείων, προκειμένου να επιλέξουν μόνο για επείγουσες περιπτώσεις ποια κενά προτίθενται να καλύψουν, με αποτέλεσμα να κόβονται μουσικές ειδικότητες, να κόβονται δραστηριότητες, να δημιουργούνται μεγαλύτερα τμήματα, τα οποία καθιστούν απαγορευτικό το διδακτικό έργο. 
Στην ουσία, η πολιτική της Κυβέρνησης καταδικάζει σε υπολειτουργία τα μουσικά σχολεία για μια ολόκληρη σχολική χρονιά, χωρίς αυτά να μπορούν να τηρήσουν το προβλεπόμενο αναλυτικό τους πρόγραμμα. 
Γι’ αυτόν το λόγο, ρωτάμε τον κύριο Υπουργό αν το Υπουργείο προτίθεται να προχωρήσει άμεσα σε προσλήψεις του απαραίτητου προσωπικού, προκειμένου να καλυφθούν όλες οι ανάγκες με βάση το αναλυτικό πρόγραμμα, ποια μέτρα θα πάρει, προκειμένου να στηριχθεί η ύπαρξη και η λειτουργία των μουσικών σχολείων και τι μέτρα θα πάρει η Κυβέρνηση για τη στήριξη και την αναβάθμιση συνολικά της μουσικής δημόσιας εκπαίδευσης. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υφυπουργός Παιδείας και Θρησκευμάτων, Πολιτισμού και Αθλητισμού κ. Θεόδωρος Παπαθεοδώρου έχει το λόγο για τρία λεπτά.</ChairmanSpeech> 
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε. 
Κύριε Βουλευτά, στο κείμενο της επίκαιρης ερώτησής σας δώσατε ιδιαίτερη έμφαση και επικαλείστε συγκεκριμένη εγκύκλιο του Υπουργείου, η οποία κάνει λόγο για επείγουσες εκπαιδευτικές ανάγκες, υπογραμμίζοντας ότι οι προσλήψεις των καθηγητών στα μουσικά σχολεία θα πραγματοποιηθούν με γνώμονα αυτές τις ανάγκες. 
Θα ήθελα, κατ’ αρχάς, να σας διαβεβαιώσω ότι υπάρχει και η πρόθεση, αλλά και ο σχεδιασμός για την κάλυψη των κενών στο πλαίσιο πάντα των δυνατοτήτων που μας δίνονται. 
Ποια είναι η κατάσταση; Οι Διευθύνσεις Προσωπικού Πρωτοβάθμιας και Δευτεροβάθμιας Εκπαίδευσης με έγγραφό τους από 3-12 και κατόπιν από 7-12 διαβίβασαν αίτημα στο Γενικό Λογιστήριο του Κράτους και στο Υπουργείο Διοικητικής Μεταρρύθμισης για την έγκριση συμπληρωματικών πιστώσεων για την κάλυψη των εκπαιδευτικών αναγκών στην πρωτοβάθμια και στη δευτεροβάθμια εκπαίδευση. 
Ξεκινώ απ’ αυτήν την διευκρίνιση, διότι πιστεύω ότι όλοι συμφωνούμε στην κοινή βάση ότι δεν χωρά κανένας διαχωρισμός ούτε μεταξύ των σχολείων και πολύ περισσότερο, μεταξύ των μαθητών.
Επίσης, οφείλω να σας διαβεβαιώσω, κύριε Γκιόκα, ότι το Υπουργείο αντιμετωπίζει το δικαίωμα των παιδιών αυτών στα μουσικά σχολεία σαν ένα ισότιμο, καθολικό δικαίωμα για τον κάθε πολίτη και σε καμμία περίπτωση δεν επιδέχεται αμφισβήτηση περί διαχωρισμών ή, αν θέλετε, περί προσδιορισμών που θα μπορούσαν να οδηγήσουν σε ανισότητες.
Θέλω να έρθω στην ουσία της ερώτησής σας. Τα κενά στα μουσικά σχολεία σήμερα είναι κενά μουσικών ειδικοτήτων, όπως πράγματι το είπατε. Άρα, δεν μιλάμε για κενά γενικών μαθημάτων. Στα γενικά μαθήματα δεν έχουμε κενά. Σε πάρα πολλές μουσικές ειδικότητες δεν έχουμε κενά. Για πολλές μουσικές ειδικότητες υπάρχουν μαθητές που κάνουν μαθήματα στα συγκεκριμένα όργανα κατά μόνας ή σε μικρές, δηλαδή, ολιγομελείς ομάδες.
Για την κάλυψη, λοιπόν, αυτών των λειτουργικών κενών για τα μαθήματα μουσικής παιδείας στα σαράντα δύο μουσικά σχολεία της χώρας φέτος, πρώτον, πραγματοποιήθηκε η πρώτη φάση πρόσληψης των μουσικών αναπληρωτών πριν από όλη την υπόλοιπη διαδικασία, ακόμη και για τις προσλήψεις αναπληρωτών στα γενικά σχολεία. Με υπουργική απόφαση, από 25 Σεπτεμβρίου, προσελήφθησαν διακόσιοι σαράντα οκτώ αναπληρωτές πλήρους ωραρίου για τα μουσικά σχολεία.
Πρέπει να σημειώσουμε και κάτι άλλο, που θα μου επιτρέψετε να το θεωρήσω ιδιαίτερα σημαντικό. Επιπλέον, διαθέσαμε πιστώσεις και για την πρόσληψη εμπειροτεχνών στα παραδοσιακά όργανα, γιατί ξέρουμε ότι στα μουσικά σχολεία αυτό το οποίο προέχει και αυτό το οποίο επιλέγεται, επίσης και από τα προγράμματα, είναι τα παραδοσιακά όργανα αναφοράς.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Θα σας ζητήσω, κύριε Πρόεδρε, την ανοχή σας για τριάντα δευτερόλεπτα.
Με έγγραφό μας από τις 2 Νοεμβρίου διατέθηκαν οι σχετικές πιστώσεις, προκειμένου να προσληφθούν ωρομίσθιοι εμπειροτέχνες για χίλιες τριακόσιες ώρες την εβδομάδα. Επιπλέον, από 8-1-2013 δόθηκε η δυνατότητα να γίνει πρόσληψη ωρομισθίων καθηγητών σε όλα τα μουσικά σχολεία, συνολικά για πεντακόσιες σαράντα έξι ώρες την εβδομάδα. Το θεωρώ ιδιαίτερα σημαντικό, γιατί είναι άλλη μια απόδειξη ότι το Υπουργείο και στηρίζει το μουσικό σχολείο, αλλά και αναγνωρίζει την ιδιαιτερότητά του. Φέτος είναι τα είκοσι πέντε χρόνια από την ίδρυση των μουσικών σχολείων. Θεωρούμε ότι είναι πολύ καλά σχολεία και στο πλαίσιο των δυνατοτήτων που έχουμε, θα στηρίξουμε την εξέλιξή τους, ακόμα και αν -πραγματικά το καταλαβαίνετε και εσείς- είναι δύσκολο για όλα τα όργανα και για όλες τις επιλογές να υπάρχουν στη χρονιά αυτή ανάλογες πιστώσεις.
Στη δευτερολογία μου θα σας παρουσιάσω και άλλα στοιχεία για το θέμα αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Γκιόκα, έχετε το λόγο, για τρία λεπτά.</ChairmanSpeech>
<Speech><Parlmember>ΙΩΑΝΝΗΣ ΓΚΙΟΚΑΣ</Parlmember>: Κύριε Υπουργέ, με βάση και την απάντησή σας, δεν υπήρχε συγκεκριμένη δέσμευση-υπόσχεση για το πόσες ώρες θα καλυφθούν με βάση τις υπάρχουσες ελλείψεις. Υπάρχουν κοντά στις δέκα χιλιάδες χαμένες διδακτικές ώρες. Τι ακριβώς θα καλυφθεί από όλο αυτό;
Υπήρχε μια ακόμη φράση στην παρέμβασή σας που, κατά τη γνώμη μας, δημιουργεί πρόσθετες ανησυχίες, ότι εδώ θα υπάρχει μετεξέλιξη του χαρακτήρα των μουσικών σχολείων, κάποια όργανα θα φύγουν, κάποια θα μείνουν κ.λπ. Αυτό κατάλαβα εγώ. Δεν ξέρω. Διευκρινίστε το στη δευτερολογία σας.
Η ουσία είναι, πάντως, ότι, ύστερα και απ’ αυτές τις εξελίξεις που υπάρχουν και με δεδομένες τις μεγάλες περικοπές που έχουμε και στη σίτιση αυτών των σχολείων -γιατί σε αυτά τα σχολεία προβλέπεται σίτιση- και στη μεταφορά και στο εκπαιδευτικό προσωπικό, οδηγούμαστε σε μια κατάσταση όπου στην κυριολεξία κινδυνεύει η ίδια η ύπαρξη των μουσικών σχολείων. Αυτή είναι η εκτίμησή μας, με βάση την προηγούμενη πείρα που υπάρχει και με τα αθλητικά σχολεία.
Πραγματικά μπορεί -αυτή είναι η πρόβλεψη που κάνουμε, με βάση τις σημερινές εξελίξεις- να κρατήσετε τέσσερα-πέντε σχολεία, που θα είναι και σχολεία-ελίτ, όμως, θα υπονομευθεί και θα υποβαθμιστεί ο συνολικός χαρακτήρας των σχολείων. Ξέρετε πάρα πολύ καλά ότι σε αυτά τα μουσικά σχολεία φοιτούν παιδιά λαϊκών οικογενειών που έχουν ένα ενδιαφέρον, ένα ταλέντο, μια κλίση και με βάση τη σημερινή κατάσταση, τα εξαναγκάζετε να πάνε στις ιδιωτικές δομές, στα ιδιωτικά ωδεία και βέβαια, όσοι μπορούν και όσοι έχουν τη δυνατότητα να το κάνουν αυτό, γιατί σήμερα πολλαπλασιάζονται οι οικογένειες που δεν έχουν αυτήν την οικονομική δυνατότητα. Όταν μια οικογένεια δεν μπορεί να καλύψει τα στοιχειώδη στη διατροφή, στη θέρμανση, θα κόψει από αλλού. Θα κόψει από την μουσική, θα κόψει από τον πολιτισμό, θα κόψει από τον αθλητισμό. Με αυτό τον τρόπο μετατρέπεται, χάνεται ο δημόσιος χαρακτήρας της μουσικής εκπαίδευσης και λόγω της ανυπαρξίας της στο γενικό σχολείο και μετατρέπεται η εκπαίδευση στην κυριολεξία σε εμπόρευμα.
Εμείς θεωρούμε ότι ό,τι συμβαίνει στα μουσικά σχολεία είναι μια μικρογραφία του ό,τι συμβαίνει γενικότερα στην εκπαίδευση. Στο όνομα, δηλαδή, του εξορθολογισμού, στο όνομα της δημοσιονομικής εξυγίανσης, προχωράτε σε υποβάθμιση, προχωράτε σε συγχωνεύσεις τμημάτων, σχολείων, προχωράτε σε συντριβή των εργασιακών, κοινωνικών, μισθολογικών δικαιωμάτων του εκπαιδευτικού προσωπικού και στην πραγματικότητα, οδηγούμαστε στη δημιουργία σχολείων όπου τα παιδιά θα μαθαίνουν τα ελάχιστα, τα στοιχειώδη, πολλές φορές δεν θα μαθαίνουν ούτε αυτά ή θα τα μαθαίνουν με διαστρεβλωμένο τρόπο. Μια σειρά πλευρές, όπως είναι η μουσική αγωγή, η φυσική αγωγή, που είναι αναγκαίες για το εκπαιδευτικό έργο, για τη διαμόρφωση προσωπικότητας, για τη σωματική και ψυχική υγεία, στην πραγματικότητα πετιούνται έξω από την εκπαιδευτική διαδικασία και θα τα απολαμβάνουν μόνο όσοι μπορούν να πληρώσουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς λέμε -και τελειώνω, κύριε Πρόεδρε- ότι δεν μπορεί ο λαός πλέον να πληρώνει τις συνέπειες της κρίσης. Δεν πρέπει να συμβιβαστεί με αυτή την κατάσταση. Δεν μπορεί να πληρώσει τα χρέη και τα ελλείμματα για τα οποία δεν ευθύνεται ο ίδιος. Πρέπει να διεκδικήσει κάλυψη όλων των αναγκών και στα μουσικά σχολεία και συνολικότερα στα σχολεία.
Τα σχολεία αυτά πρέπει να στηριχθούν με πρόσληψη μόνιμου εκπαιδευτικού προσωπικού και βέβαια, μέσα και από την αναβάθμιση της μουσικής εκπαίδευσης στο δημόσιο σχολείο, που είναι ανύπαρκτη, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υφυπουργός Παιδείας και Θρησκευμάτων, Πολιτισμού και Αθλητισμού κ. Παπαθεοδώρου έχει το λόγο, για τρία λεπτά.</ChairmanSpeech>
<Speech><Parlmember>ΘΕΟΔΩΡΟΣ ΠΑΠΑΘΕΟΔΩΡΟΥ</Parlmember> (Υφυπουργός Παιδείας και Θρησκευμάτων, Πολιτισμού και Αθλητισμού): Ευχαριστώ, κύριε Πρόεδρε.
Κύριε Βουλευτά, θα ξεκινήσω με αυτό που είπατε στο τέλος, ότι τα σχολεία αυτά πρέπει να στηριχθούν. Είπα ότι θα παρουσιάσω και συγκεκριμένα μέτρα, αλλά θέλω να σας διαβεβαιώσω ότι δεν υπάρχει καμμία εξέλιξη προς μετάλλαξη των σχολείων αυτών. Είπα ακριβώς το αντίθετο, ότι αυτά τα σαράντα δύο μουσικά σχολεία που έχουμε στην Ελλάδα είναι πολύ καλά σχολεία, χρειάζονται μεγαλύτερη στήριξη, υπάρχουν ταλέντα μέσα. Αναφέρονται σε όλες τις ελληνικές οικογένειες, τα παιδιά των οποίων έρχονται να σπουδάσουν και έχουν ιδιαίτερη κλίση στη μουσική. Επομένως, από τη δική μας πλευρά -το έχει δηλώσει και ο κύριος Υπουργός, το έχω δηλώσει και εγώ- μόνο βελτίωση της κατάστασης επιδιώκουμε και τίποτα άλλο.
Είπατε και στην πρωτολογία σας, το είπατε και μετά ότι οι ανάγκες είναι αυτές οι οποίες τελικά έρχονται να καταδείξουν πόσο περιορισμένες είναι οι δυνατότητές μας, επομένως συρρικνώνουμε το δημόσιο σχολείο. Το ουσιαστικό είναι ότι και οι γενικές ειδικότητες έχουν καλυφθεί και οι βασικές μουσικές ειδικότητες έχουν καλυφθεί.
Από την άλλη πλευρά, πράγματι, ξέρετε ότι το να ισχυριστώ σήμερα ότι έχουμε καλύψει όλα τα όργανα δεν γίνεται. Βεβαίως και υπάρχουν ελλείψεις. Όλα τα όργανα δεν μπορούν να καλυφθούν με τις πιστώσεις που έχουμε. Εάν, λοιπόν, αφαιρέσουμε αυτό, θα σας πω ποιος είναι ο σχεδιασμός, ποια μέτρα προτίθεται να λάβει η Κυβέρνηση προκειμένου να στηρίξει την ύπαρξη των μουσικών.
Στο πλαίσιο της αναβάθμισης του θεσμού των μουσικών σχολείων έχει προγραμματιστεί η υλοποίηση ενεργειών σχετικά με τη δημιουργία νέων προγραμμάτων σπουδών, νέων διδακτικών εργαλείων για τα μουσικά μαθήματα και στα μουσικά σχολεία. Η Καλλιτεχνική Επιτροπή Μουσικών Σχολείων μελετά θέματα λειτουργίας, ώστε να γίνει προγραμματισμός των ενεργειών για τις περαιτέρω ανάγκες των μουσικών σχολείων. Είναι ανάγκες που για τα συγκεκριμένα όργανα τα οποία αναφέρατε προηγουμένως, βεβαίως, και θα υποδειχθούν από τους διευθυντές εκπαίδευσης.
Κλείνοντας, θέλω να υπογραμμίσω ότι θα συνεχίσουμε να προσπαθούμε για την κάλυψη των κενών και για την κάλυψη των προβλημάτων τα οποία ανακύπτουν. Τίποτα, βεβαίως, δεν είναι εύκολο και τίποτα δεν είναι ανεξάρτητο από τη βασική συνάρτηση των διαθέσιμων πιστώσεων. Ο θεσμός των μουσικών σχολείων είναι για μας ένας σημαντικός θεσμός, καταξιωμένος, δυναμικός τα τελευταία είκοσι πέντε χρόνια.
Θα σας έλεγα και κάτι το οποίο το παρακολουθούμε με ιδιαίτερο ενδιαφέρον. Είναι από τα σχολεία με σχεδόν μηδενικά ποσοστά βίας και αντικοινωνικής συμπεριφοράς και η μουσική έχει να κάνει κάτι σε σχέση μ’ αυτό. Άρα, το Υπουργείο μεριμνά με κάθε τρόπο για την απρόσκοπτη λειτουργία των μουσικών σχολείων, ώστε να συνεχίσουν να αποτελούν το εκπαιδευτικό και καλλιτεχνικό τους έργο. Πιστεύω –και αυτός είναι ο στόχος μας- να εξισορροπηθούν οι όποιες δυσλειτουργίες το αμέσως επόμενο χρονικό διάστημα.
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, θα ήθελα να κάνω κάποιες ανακοινώσεις προς το Σώμα.
Οι Υπουργοί Περιβάλλοντος, Ενέργειας και Κλιματικής Αλλαγής, Οικονομικών και Εξωτερικών κατέθεσαν σχέδιο νόμου με τίτλο: «Κύρωση του Μνημονίου Κατανόησης μεταξύ του Υπουργείου Περιβάλλοντος, Ενέργειας και Κλιματικής Αλλαγής της Κυβέρνησης της Ελληνικής Δημοκρατίας και του Υπουργείου Ενέργειας και Φυσικών Πόρων της Κυβέρνησης της Δημοκρατίας της Τουρκίας για Συνεργασία στον τομέα της Ενέργειας»
Οι Υπουργοί Ανάπτυξης, Ανταγωνιστικότητας, Υποδομών, Μεταφορών και Δικτύων, Εξωτερικών και Οικονομικών κατέθεσαν σχέδιο νόμου με τίτλο: «Κύρωση της Συμφωνίας Για Εισαγωγή Τροποποιήσεων Σε Μερικές Διατάξεις της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και της Κυβέρνησης του Κράτους του Κατάρ».
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Υγείας ««Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»».
Η Διάσκεψη των Προέδρων αποφάσισε στη συνεδρίασή της στις 17-1-2013 τη συζήτηση του νομοσχεδίου σε μία συνεδρίαση.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, θα μπορούσα να έχω το λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Βεβαίως, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κύριε Πρόεδρε, με την άδειά σας θα ήθελα να ανακοινώσω στην Ολομέλεια κατ’ αρχάς ότι η τροπολογία με γενικό αριθμό 197 και ειδικό αριθμό 12 της 18ης Ιανουαρίου 2013 αποσύρεται.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Υπουργέ, ποιο είναι το περιεχόμενό της;</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Είναι η τροπολογία η οποία αναφέρεται στη χορήγηση των αδειών ραδιοφωνικών σταθμών, κ.λπ.. Αυτή αποσύρεται.
Δεύτερον, θέλω να ανακοινώσω ορισμένες νομοτεχνικές βελτιώσεις του σχεδίου νόμου: ««Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»».
Πρώτη νομοτεχνική βελτίωση. Στις παραγράφους 1 και 2 του άρθρου 1 της από 30 Οκτωβρίου 2012 Πράξεως Νομοθετικού Περιεχομένου που κυρώνεται με το άρθρο πρώτο του παρόντος νόμου, οι ημερομηνίες «31.12.2012» και «31.01.2013» αντίστοιχα, τροποποιούνται σε «31.03.2013».
Αυτή η νομοτεχνική βελτίωση επέρχεται για να δοθεί και αυτό το τρίμηνο για την παροχή ασφαλιστικής ενημέρωσης του Κοινωφελούς Ιδρύματος, η οποία είναι αναγκαία για τη μεταβίβαση των οφειλών του ΕΟΠΥΥ προς το Ίδρυμα και την καταβολή των δεδουλευμένων στους εργαζόμενους.
Δεύτερη νομοτεχνική βελτίωση. Στην περίπτωση 4 του άρθρου δεύτερου του υπό ψήφιση νόμου, μετά τις λέξεις «αποσπώνται μόνιμοι» προστίθενται οι λέξεις «και ιδιωτικού δικαίου αορίστου χρόνου».
Αυτό αφορά τη δυνατότητα των υπαλλήλων αορίστου χρόνου για το Σώμα Επιθεωρητών.
Τρίτη νομοτεχνική βελτίωση. Στο άρθρο τρίτο του υπό ψήφιση νόμου η φράση «ύστερα από σύμφωνη γνώμη», όπου αυτή αναφέρεται, αντικαθίσταται από τη φράση «κατόπιν πρότασης».
Αυτό αφορά τη γνωμοδότηση του ΚΕΣΥ. Είχε γίνει συζήτηση και για τις δύο αυτές περιπτώσεις στην Επιτροπή Κοινωνικών Υποθέσεων και είχε ζητηθεί από τους συναδέλφους της Αντιπολίτευσης και της Συμπολίτευσης να μην είναι δεσμευτική η γνώμη του ΚΕΣΥ για τον Υπουργό, όπως και για την προηγούμενη περίπτωση της απόσπασης των υπαλλήλων αορίστου χρόνου. Τις έκανα δεκτές και τις δύο αυτές παρατηρήσεις.
Η τέταρτη νομοτεχνική βελτίωση αφορά στην Προσθήκη-Τροπολογία και είναι μία καλύτερη διατύπωση. Έτσι, η περίπτωση 6 που περιλαμβάνεται στις ΠΡΟΣΘΗΚΕΣ-ΤΡΟΠΟΛΟΓΙΕΣ στο υπό συζήτηση ΣΧΕΔΙΟ ΝΟΜΟΥ αντικαθίσταται ως εξής: Η παράγραφος 10 του άρθρου 28 του ν. 3918/2011 (ΦΕΚ Α΄ 31) –εδώ προστίθενται οι λέξεις- «όπως έχει τροποποιηθεί και ισχύει», τροποποιείται ως ακολούθως: «10. Ο ΕΟΠΥΥ για την αντιμετώπιση των παροχών προς τους ασφαλισμένους του…», διαγράφονται οι λέξεις «εν ενεργεία ασφαλισμένους και συνταξιούχους), «…και των δαπανών του δύναται να μεταβιβάζει πιστώσεις στους φορείς…», προστίθενται οι λέξεις «των οποίων οι κλάδοι υγείας», διαγράφεται η λέξη που ακολουθεί, δηλαδή το «που», «…εντάχθηκαν ή θα ενταχθούν στον Οργανισμό είτε να εκδίδει χρηματικά εντάλματα δαπανών (συμπεριλαμβανομένων και της μισθοδοσίας εν όλω ή εν μέρει)- παροχών των οποίων η αναγνώριση και η εκκαθάριση έχει διενεργηθεί από τα καθ’ ύλην αρμόδια όργανα των ανωτέρω φορέων», προστίθενται οι λέξεις «και της Γενικής Γραμματείας Κοινωνικής Ασφάλισης».
Αυτό γίνεται για να εκδίδονται τα χρηματικά εντάλματα. Το ξέρετε, το λέμε εξάλλου και στην αιτιολογική έκθεση του ΕΟΠΥΥ προς τα νέα ταμεία.
Πέμπτη και τελευταία νομοτεχνική βελτίωση-προσθήκη. Στο τέλος  του τίτλου του παρόντος σχεδίου νόμου, μετά τη φράση «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ» προστίθεται η φράση «και άλλες διατάξεις».
Αυτές είναι οι νομοτεχνικές βελτιώσεις-προσθήκες που θα ήθελα να κάνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Υπουργέ, παρακαλώ να κατατεθούν στα Πρακτικά και να διανεμηθούν στους συναδέλφους.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Τις καταθέτω για τα Πρακτικά, κύριε Πρόεδρε, για να διανεμηθούν στους συναδέλφους για καλύτερη αξιοποίηση από τους ιδίους.
Ευχαριστώ πολύ, κύριε Πρόεδρε.
(Στο σημείο αυτό ο Υπουργός Υγείας κ. Ανδρέας Λυκουρέντζος                         καταθέτει για τα Πρακτικά τις προαναφερθείσες νομοτεχνικές βελτιώσεις-προσθήκες, οι οποίες έχουν ως εξής: 
(Να φωτογραφηθεί η σελ. 116)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, έχω να σας ανακοινώσω ότι από τους Ανεξάρτητους Έλληνες ορίζεται ειδικός αγορητής ο κ. Παναγιώτης Μελάς και Κοινοβουλευτικός Εκπρόσωπος ο κ. Κωνσταντίνος Γιοβανόπουλος.
Από τη Χρυσή Αυγή ορίζεται ως ειδικός αγορητής ο Βουλευτής Μεσσηνίας κ. Δημήτριος Κουκούτσης.
Τέλος, από το Κομμουνιστικό Κόμμα Ελλάδος ορίζεται Κοινοβουλευτικός Εκπρόσωπος ο κ. Χρήστος Κατσώτης.
Το λόγο έχει ο εισηγητής της Νέας Δημοκρατίας κ. Δημήτριος Χριστογιάννης.</ChairmanSpeech>
<Speech><Parlmember>ΔΗΜΗΤΡΙΟΣ ΧΡΙΣΤΟΓΙΑΝΝΗΣ</Parlmember>: Κύριε Πρόεδρε, κυρίες και κύριοι συνάδελφοι, το σχέδιο νόμου που φέρνετε ενώπιον του Σώματος αποτελείται από τέσσερα άρθρα τα οποία έρχονται να ρυθμίσουν τρία διαφορετικά ζητήματα. 
Πρώτο και εξαιρετικά σημαντικό ζήτημα είναι η ρύθμιση προκειμένου να επιλυθεί η δεινή οικονομική κατάσταση του Κοινωφελούς Ιδρύματος «Ερρίκος Ντυνάν». Συνοπτικά, κάποια σημεία που κάνουν επιτακτική την προστασία του νοσοκομείου από πιστωτές και την έκδοση ασφαλιστικής ενημερότητας και παράλληλα διαφοροποιούν το νοσοκομείο από εμπορικές εταιρείες, άλλα νοσοκομεία, είναι τα ακόλουθα:
Πρώτον, πρόκειται για κοινωφελές ίδρυμα μη κερδοσκοπικού χαρακτήρα.
Δεύτερον, εκ του ιδρυτικού νόμου, το Κοινωφελές ίδρυμα «Ερρίκος Ντυνάν» δύναται να επιχορηγηθεί, αλλά δεν έχει λάβει ποτέ επιχορήγηση.
Τρίτον, τα δημόσια ασφαλιστικά ταμεία (ΕΟΠΥΥ, ΙΚΑ, ΟΠΑΔ, ΟΓΑ, ΟΑΕΕ, ΤΑΥΤΕΚΩ, κτλ) οφείλουν στο νοσοκομείο περίπου 22 εκατομμύρια ευρώ.
Τέταρτον, το Νοσοκομείο «Ερρίκος Ντυνάν» είχε χορηγήσει από το Σεπτέμβριο του 2005 μέχρι τον Απρίλιο του 2008, τριάντα κλίνες της μονάδας εντατικής θεραπείας. Το σύνολο των δαπανών και εξόδων (για φάρμακα, υγειονομικό υλικό, αμοιβές προσωπικού, κ.λπ.) του Νοσοκομείου «Ερρίκος Ντυνάν» από την ανωτέρω παραχώρηση των κλινών δεν έχει εισπραχθεί.
Πέμπτον, η έλλειψη ρευστότητας δεν αφήνει το Κοινωφελές ίδρυμα «Ερρίκος Ντυνάν» να επιτελέσει το ευαγές έργο, ήτοι δωρεάν νοσήλια απόρων ασθενών, το οποίο έφθανε μέχρι τα 6 εκατομμύρια ευρώ ετησίως.
Έκτον, το νοσοκομείο για δέκα μήνες περίπου, ήτοι από 1-10-2010 μέχρι 15-5-2011 δεν είχε βεβαίωση καλής λειτουργίας, με αποτέλεσμα την απώλεια εσόδων, αφού δεν ήταν δυνατή η συνεργασία με δημόσια ασφαλιστικά ταμεία.
Έβδομον, σε αντίθεση με τις ιδιωτικές κλινικές του κλάδου παροχής υπηρεσιών υγείας, είναι κοινωφελές ίδρυμα και όχι ανώνυμη εταιρεία, με αποτέλεσμα να μην υπάρχει δυνατότητα αύξησης μετοχικού κεφαλαίου για την εισροή κεφαλαίων από τους μετόχους.
Όγδοον, οι ρυθμίσεις γίνονται για τη διασφάλιση χιλίων πενήντα ενός θέσεων εργασίας, οι κάτοχοι των οποίων λόγω των έντονων προβλημάτων ρευστότητας παραμένουν απλήρωτοι για επτά μήνες περίπου. 
Ένατον, πρόκειται για νοσοκομείο και οι ρυθμίσεις θα διευκολύνουν την εύρυθμη λειτουργία, καθώς τα έντονα προβλήματα ρευστότητας που αντιμετωπίζει το νοσοκομείο, έχουν αναγκάσει τους προμηθευτές αναλώσιμων και φαρμάκων να μη χορηγούν πίστωση. Με την πράξη νομοθετικού περιεχομένου δίνεται η δυνατότητα οι οικονομικοί πόροι που θα χρησιμοποιούνταν για την εξασφάλιση ασφαλιστικής ενημερότητας και πληρωμής τυχόν κατασχέσεων, να χρησιμοποιούνται για την αγορά των απαραίτητων αναλώσιμων και φαρμάκων. Αντιθέτως, πριν τη δημοσίευση της πράξης νομοθετικού περιεχομένου, ελλόχευε ο κίνδυνος άτακτου κλεισίματος, με αποτέλεσμα την απώλεια των θέσεων εργασίας.
Για όλους τους παραπάνω λόγους, η άμεση νομοθετική ρύθμιση των οικονομικών οφειλών του ιδρύματος είναι επιτακτική ανάγκη, ώστε να προστατευθεί αποτελεσματικά η λειτουργία του νοσοκομείου, μέσα από τη ρύθμιση των υποχρεώσεών του προς το ΙΚΑ, ώστε να εκδοθεί ασφαλιστική ενημερότητα (χωρίς παρακράτηση) αναγκαία για την είσπραξη από τη MARFIN EGNATIA BANK κεφαλαίων από αλληλόχρεο λογαριασμό, τον ΕΟΠΥΥ και άλλα ασφαλιστικά ταμεία.
Είναι μία ρύθμιση για την προστασία του Κοινωφελούς Ιδρύματος «Ερρίκος Ντυνάν» από οφειλές προς προμηθευτές και πιστωτές με την αναστολή των πάσης φύσεως πράξεων διοικητικής και αναγκαστικής εκτέλεσης κατά τον Κώδικα Πολιτικής Δικονομίας. 
Από την ημερομηνία κοινοποίησης του πλαισίου της πράξεως νομοθετικού περιεχομένου που έγινε στις 30-10-2012, το Κοινωφελές Ίδρυμα «Ερρίκος Ντυνάν» έχει καταφέρει να εισπράξει από τον ΕΟΠΥΥ, από διάφορα ασφαλιστικά ταμεία και από ιδιωτικές εταιρείες και να εκταμιεύσει από τη MARFIN EGNATIA BANK κεφάλαια για την εύρυθμη λειτουργία του νοσοκομείου και να πληρώσει δύο από τους οφειλόμενους μισθούς στο προσωπικό. 
Σήμερα που μιλάμε χάρη στις ενέργειες του Υπουργείου και του κυρίου Υπουργού, πληρώθηκαν με το ποσό του 1 εκατομμυρίου 850 χιλιάδων ευρώ μέσω ΕΟΠΥΥ οφειλές του νοσοκομείου Ιουνίου-Ιουλίου. 
Αναφορικά με το δεύτερο άρθρο που ρυθμίζει τις διατάξεις επιλογής στελεχών για το Σώμα Επιθεωρητών Υπηρεσιών Υγείας Πρόνοιας (ΣΕΥΥΠ), αναφέρεται ότι οι θέσεις του ΣΕΥΥΠ πρέπει να στελεχωθούν με εξειδικευμένο προσωπικό με επανακαθορισμό των αναγκαίων κριτηρίων που πρέπει να διαθέτουν οι υποψήφιοι, προκειμένου αυτά τα κριτήρια να συμπίπτουν με τα βαθμολογικά κριτήρια του ν. 4024/2011, όπως αυτά διαμορφώθηκαν και με στόχο τη διεύρυνση του πεδίου προσέλκυσης υποψηφίων επιθεωρητών υγείας με τη δυνατότητα επιβολής υποψηφιότητας από όλους τους υπαλλήλους που κατέχουν βαθμό Γ΄ και υπηρετούν σε όλα τα Υπουργεία, ΟΤΑ Α΄ και Β΄ βαθμού και νομικά πρόσωπα δημοσίου δικαίου διαμορφώνοντας με τον τρόπο αυτό υψηλότερα ποσοστά εξειδίκευσης για τους υποψηφίους, υψηλότερες γνωστικές απαιτήσεις, εμπειρία και εξειδίκευση. 
Αντίστοιχα, στις θέσεις των βοηθών επιθεωρητών, οι αποσπώμενοι θα πρέπει να διαθέτουν τουλάχιστον βαθμό Δ΄ του νέου βαθμολογίου, αντί του Β΄ βαθμού που χρειαζόταν βάσει του προϊσχύοντος βαθμολογίου. 
Τέλος, όσον αφορά το τρίτο άρθρο της πράξεως νομοθετικού περιεχομένου, το άρθρο αυτό στοχεύει στη ρύθμιση της κατάστασης που έχει δημιουργηθεί με τα κλειστά ενοποιημένα νοσήλια ή τα κλειστά ελληνικά νοσήλια και συνιστά πρόβλημα και για την εύρυθμη λειτουργία του ΕΟΠΥΥ. 
Λόγω της οικονομικής κρίσεως και με γνώμονα το συμφέρον των ασθενών, με την υπ’ αριθμόν 18051/27-9-2012 κοινή υπουργική απόφαση των Υπουργών Υγείας, Εργασίας και Οικονομικών, δόθηκε έκπτωση περίπου σε ποσοστό 30% για κάθε κλειστό ενοποιημένο νοσήλιο για το διάστημα από 1-3-2012 έως 30-6-2012 προς τους φορείς κοινωνικής ασφάλισης. Όμως, καμμία πρόβλεψη δεν έγινε για το διάστημα μετά την 1-7-2012 και καμμία έκπτωση δεν έχει προβλεφθεί στην τιμολόγηση των κλειστών ενοποιημένων νοσηλίων. Από την άλλη, τα νοσήλια καθορίζονται κατόπιν πρότασης του Κεντρικού Συμβουλίου Υγείας. 
Το παρόν άρθρο, λοιπόν, στοχεύει στην επίλυση του προβλήματος αυτού ουσιαστικά και επιστημονικά και με αναδρομική ισχύ, ώστε να εκδοθεί κοινή υπουργική απόφαση που να επιλύει το ζήτημα των εκπτώσεων επί των κλειστών ενοποιημένων νοσηλίων καλύπτοντας και το παρελθόν διάστημα από την 1-7-2012 μέχρι και σήμερα. 
Κύριε Πρόεδρε, κυρίες και κύριοι συνάδελφοι, στο σχέδιο νόμου που φέρετε ενώπιον του Σώματος προστίθενται τροπολογίες εξαιρετικά επείγουσες οι οποίες αφορούν η μεν πρώτη την αποζημίωση του πάσης φύσεως προσωπικού των νοσοκομείων του ΕΣΥ και του ΕΚΑΒ, πλην του ιατρικού για πρόσθετης αμοιβής εργασία εξαιρέσιμων ημερών, νυκτερινών ωρών και για υπερωριακή απασχόληση και η μεν δεύτερη την παράταση σύμβασης του Γενικού Νοσοκομείου «Άγιος Παύλος» – «Παναγία» -πρώην 2ο Νοσοκομείο του Ι.Κ.Α.- με την ανώνυμη εταιρεία «EUROMEDICA» ανώνυμη εταιρεία παροχής ιατρικών υπηρεσιών. 
Και τα δυο ζητήματα είναι εξαιρετικά σημαντικά, γιατί αφορούν ρυθμίσεις προκειμένου να επιλυθεί η δεινή οικονομική κατάσταση των νοσοκομείων του ΕΣΥ και του ΕΚΑΒ, καθώς και η απρόσκοπτη λειτουργία του Νοσοκομείου «Άγιος Παύλος» – «Παναγία», το οποίο παρέχει σημαντικές ιατρικές υπηρεσίες στην περιοχή της ανατολικής Θεσσαλονίκης την οποία εξυπηρετεί λόγω δημογραφικής αύξησης του πληθυσμού. 
Συνοπτικά, κάποια στοιχεία που κάνουν επιτακτική την ανάγκη να ενσωματώσουμε τις συγκεκριμένες δύο τροπολογίες είναι τα ακόλουθα: Πρώτον, πρόκειται για τις αποζημιώσεις του πάσης φύσεως προσωπικού των νοσοκομείων του ΕΣΥ και του ΕΚΑΒ, πλην του ιατρικού για πρόσθετης αμοιβής εργασία εξαιρέσιμων ημερών, νυκτερινών ωρών και για υπερωριακή απασχόληση. 
Δεύτερον, η δημόσια νοσοκομειακή υποστήριξη της ανατολικής Θεσσαλονίκης θα πρέπει να συνεχιστεί απρόσκοπτα, προκειμένου να συνεχίσει να παρέχει υπηρεσίες υψηλού επιπέδου και να βελτιωθούν η λειτουργία και η αποτελεσματικότητά του.   
Όσον αφορά την πρώτη τροπολογία, στα νοσοκομεία του ΕΣΥ και στο ΕΚΑΒ χορηγήθηκε πίστωση για το πρώτο τρίμηνο του έτους 2012, προκειμένου να αποζημιωθεί το πάσης φύσεως προσωπικό τους, πλην του ιατρικού για πρόσθετης αμοιβής εξαιρέσιμων ημερών, νυκτερινών ωρών και για υπερωριακή απασχόληση.
Τα ποσά για τους μήνες Ιανουάριο και Φεβρουάριο 2012 καταβλήθηκαν κανονικά με έκδοση χρηματικών ενταλμάτων από τα νοσοκομεία, σύμφωνα με το άρθρο 66 παράγραφος 34 του ν. 3984/2011, ενώ για το μήνα Μάρτιο 2012 έπρεπε να εφαρμοστεί η διαδικασία που προβλέπεται από το άρθρο 45 παράγραφος 2 του ν. 4071/2012. 
Με βάση τις διατάξεις αυτές, η διαδικασία καταβολής γίνεται με χρηματικά εντάλματα που εκδίδονται από τις οικίες υπηρεσίες δημοσιονομικού ελέγχου στους νομούς και τις νομαρχίες σε βάρος των πιστώσεων του προϋπολογισμού του Υπουργείου Υγείας που μεταβιβάζονται με επιτροπικά εντάλματα. Παρουσιάζεται, επομένως, ταμειακό υπόλοιπο στα νοσοκομεία, ισόποσο των επιχορηγήσεων για τις πρόσθετες αμοιβές του προσωπικού αφ’ ενός και αφ’ ετέρου δεν μπορεί να πραγματοποιηθεί η πληρωμή του. Η διάταξη επιλύει το ανωτέρω ζήτημα.  
Έτσι, προτείνεται στην περίπτωση α΄ της παραγράφου 2 του άρθρου 45 του ν. 4071/2012 να προστεθεί εδάφιο ως εξής: «Η αποζημίωση για εργασία εξαιρέσιμων ημερών, νυκτερινών ωρών, υπερωριακής απασχόλησης προς συμπλήρωση του υποχρεωτικού ωραρίου, καθώς και για υπερωριακή απασχόληση προς κάλυψη εκτάκτων ή εποχικών υπηρεσιακών αναγκών πάσης φύσεως προσωπικού πλην του ιατρικού των νοσοκομείων του ΕΣΥ, των αποκεντρωμένων μονάδων αυτών και του ΕΚΑΒ του α΄ τριμήνου του έτους 2012 θα διενεργηθεί με την έκδοση χρηματικών ενταλμάτων από τους ανωτέρω φορείς και σε βάρος του προϋπολογισμού του έτους 2013». 
Οι διατάξεις αυτές τίθενται προκειμένου να επιλυθούν τα διαχειριστικά προβλήματα που ανέκυψαν από την αλλαγή του τρόπου καταβολής των αποζημιώσεων του πάσης φύσεως προσωπικού των νοσοκομείων, πλην του ιατρικού για πρόσθετης αμοιβής εργασίας εξαιρέσιμων ημερών, νυκτερινών ωρών και για υπερωριακή απασχόληση.
Παράλληλα, όσον αφορά τη δεύτερη τροπολογία-προσθήκη της πράξης νομοθετικού περιεχομένου, αυτή στοχεύει στη ρύθμιση της κατάστασης που έχει δημιουργηθεί με το Νοσοκομείο «Παναγία», πρώην 2ο Νοσοκομείο του ΙΚΑ.
Το Νοσοκομείο «Παναγία» -πρώην 2ο Νοσοκομείο του ΙΚΑ- στεγάζεται στο κτήριο της εταιρείας «EUROMEDICA» Ανώνυμη εταιρεία παροχής ιατρικών υπηρεσιών, δυνάμει ιδιότυπης σύμβασης που συνήφθη μεταξύ ΙΚΑ και της εταιρείας ήδη από το 1976. Με υπουργική απόφαση έχει ήδη ενοποιηθεί διοικητικά με το Νοσοκομείο του ΕΣΥ «Άγιος Παύλος» στη Θεσσαλονίκη, με αποτέλεσμα να έχει επιτευχθεί εξοικονόμηση πόρων για τη λειτουργία του. 
Για την περαιτέρω εξοικονόμηση πόρων και την ανάπτυξη νέων προοπτικών, έχει προταθεί εδώ και χρόνια η ανέγερση νέας πτέρυγας τουλάχιστον διακοσίων κλινών στο Νοσοκομείο υποδοχής «Άγιος Παύλος». Μάλιστα, για την υλοποίηση αυτού του σχεδίου, υπάρχει ολοκληρωμένη μελέτη ανέγερσης και οι οικονομικοί πόροι μπορούν να ανευρεθούν από την ένταξη του έργου στο ΕΣΠΑ. 
Σε εύλογο χρονικό διάστημα μπορεί να λειτουργήσει η νέα πτέρυγα παρέχοντας σημαντικές υπηρεσίες υγείας στην περιοχή της ανατολικής Θεσσαλονίκης, όπου παρατηρείται έντονη δημογραφική αύξηση του πληθυσμού. 
Η δημόσια νοσοκομειακή υποστήριξη της ανατολικής Θεσσαλονίκης θα πρέπει να συνεχιστεί απρόσκοπτα μέχρι την ολοκλήρωση της λειτουργίας της νέας πτέρυγας στον «Άγιο Παύλο», προκειμένου να συνεχίσει να παρέχει υπηρεσίες υψηλού επιπέδου και να βελτιωθούν η λειτουργία και η αποτελεσματικότητά του. 
Για τους παραπάνω λόγους είναι απαραίτητη η παράταση ισχύος της σύμβασης του Γενικού Νοσοκομείου Θεσσαλονίκης «Άγιος Παύλος» -Παράρτημα «Παναγία»- με την εταιρεία «EUROMEDICA» Ανώνυμη εταιρεία παροχής ιατρικών υπηρεσιών από 1-5-2012 και μέχρι 31-12-2014 για τη στέγαση και λειτουργία του παραρτήματος «Παναγία» -τέως 2ο Νοσοκομείο του ΙΚΑ-ΕΤΑΜ- μέχρι την ολοκλήρωση της νέας πτέρυγας στο Νοσοκομείο «Άγιος Παύλος» με διασφάλιση των εργασιακών και ασφαλιστικών δικαιωμάτων του συνόλου των ήδη εργαζομένων στη «EUROMEDICA» και την ταυτόχρονη ενίσχυση της λειτουργίας του παραρτήματος «Παναγία».
Προτείνεται, λοιπόν, η παράταση από 1-5-2012 έως 31-12-2014 η ισχύς της ιδιότυπης σύμβασης του Γενικού Νοσοκομείου Θεσσαλονίκης «Άγιος Παύλος – Παράρτημα «Παναγία»- με την εταιρεία «EUROMEDICA» Ανώνυμη εταιρεία παροχής ιατρικών υπηρεσιών για τη στέγαση και λειτουργία του παραρτήματος «Παναγία» έναντι μειωμένου ανταλλάγματος σε σχέση με το ισχύον, με διασφάλιση των εργασιακών και ασφαλιστικών σχέσεων του συνόλου του ήδη απασχολούμενου προσωπικού της «EUROMEDICA» στο νοσοκομείο, μέχρι την ολοκλήρωση της νέας πτέρυγας διακοσίων κλινών στο Γενικό Νοσοκομείο «Άγιος Παύλος» με ευρωπαϊκή χρηματοδότηση, κατόπιν αιτιολογημένης απόφασης του Διοικητικού Συμβουλίου του Γενικού Νοσοκομείου «Άγιος Παύλος», που λαμβάνεται με αυξημένη πλειοψηφία των 2/3 των παρόντων μελών του σε ειδική συνεδρίασή του.
Σας ευχαριστώ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Η Αρχή της Δεδηλωμένης από τον Τρικούπη στο σήμερα» που οργανώνει το Ίδρυμα της Βουλής, δεκαεννέα μαθητές και μαθήτριες και δύο συνοδοί καθηγητές από το Β΄ Γυμνάσιο Καισαριανής. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει για δεκαπέντε λεπτά ο κ. Ανδρέας Ξανθός.</ChairmanSpeech>  
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε σήμερα ένα πρώτο, μίνι νομοσχέδιο στην ουσία του Υπουργείου Υγείας, πάλι όμως με αυτήν την απαράδεκτη διαδικασία της κύρωσης μιας πράξης νομοθετικού περιεχομένου. 
Έχουμε επανειλημμένα τονίσει ότι αυτή η τακτική που δηλώνει μια λογική καθεστώτος έκτακτης ανάγκης που χαρακτηρίζει αυτήν την Κυβέρνηση, η οποία θέλει να αποφασίζει χωρίς συζήτηση και διάλογο και με τις πολιτικές δυνάμεις παρά μόνο κατόπιν εορτής, περιφρονώντας την κοινοβουλευτική τάξη, τη συνταγματική νομιμότητα και τελικά την ίδια τη δημοκρατία. 
Στη συζήτηση της πράξης νομοθετικού περιεχομένου για το «Ερρίκος Ντυνάν» στην Επιτροπή Κοινωνικών Υποθέσεων δηλώσαμε ότι την καταψηφίζουμε τόσο για λόγους διαδικαστικούς όσο και για λόγους ουσίας. 
Πριν αναφερθώ όμως σε αυτά τα επιμέρους θέματα που θίγει η προς κύρωση πράξη, επιτρέψτε μου μια γενικότερη αναφορά στην κατάσταση που επικρατεί σήμερα στο σύστημα υγείας. Ποια είναι η εικόνα σήμερα; Οι πολύ  εύγλωττοι τίτλοι των εφημερίδων αυτών των ημερών νομίζω ότι δίνουν πολύ αποκαλυπτικά το στίγμα. «Αλίμονο αν αρρωστήσεις» έγραφε προχθές μια απογευματινή εφημερίδα. Αλίμονο αν αρρωστήσεις και είσαι φτωχός, θα πρόσθετα εγώ. Αυτή ακριβώς είναι η αίσθηση των πολιτών. 
Με το μνημονιακό εξορθολογισμό και το νοικοκύρεμά σας, κύριε Υπουργέ, το ΕΣΥ βρίσκεται σε τροχιά λειτουργικής κατάρρευσης, το προσωπικό του εξαθλιώνεται και αδυνατεί να αντιμετωπίσει την αυξημένη ζήτηση, οι ασφαλισμένοι πληρώνουν συνεχώς από την τσέπη τους, για να έχουν την περίθαλψη και τα φάρμακα που έχουν ανάγκη, το φάσμα των ανασφαλίστων και αποκλεισμένων από κάθε δημόσια δομή υγείας διευρύνεται. 
Η υγειονομική πολιτική σας παράγει κατεδάφιση του ΕΣΥ, διάλυση της εξωνοσοκομειακής περίθαλψης, ελλείψεις υλικών και φαρμάκων, απόγνωση και απελπισία για τις πιο αδύναμες και ευάλωτες ομάδες του πληθυσμού. Και μόνο η πραγματικότητα του πολλαπλασιασμού των κοινωνικών ιατρείων και φαρμακείων σε όλη τη χώρα, επιβεβαιώνει αυτήν την εκτίμηση. Έχετε οδηγήσει τους πολίτες να αισθάνονται ανασφαλείς και ανοχύρωτοι όχι μόνο μπροστά στον κίνδυνο της ανεργίας και της φτώχειας, αλλά και μπροστά στην αρρώστια. 
Όπως έπεσε έξω το Διεθνές Νομισματικό Ταμείο στο δημοσιονομικό πολλαπλασιαστή και υποτίμησε την ύφεση, έτσι και εσείς υποτιμάτε τον υγειονομικό πολλαπλασιαστή και τις καταστροφικές επιπτώσεις των περικοπών των δημόσιων δαπανών στους δείκτες υγείας των ανθρώπων. 
Αυτή ακριβώς είναι η βιαιότητα και βαρβαρότητα της επιχείρησης σωτηρίας της χώρας, για την οποία υποτίθεται ότι πασχίζει η Κυβέρνηση, μια Κυβέρνηση που επιμένει να μην αντιλαμβάνεται ότι δεν μπορεί να υπάρξει οποιαδήποτε σωτηρία της χώρας πάνω στα ερείπια του κοινωνικού κράτους και του ΕΣΥ, ότι η χώρα δεν θα μείνει όρθια με ισοπεδωμένους και αναξιοπρεπείς ανθρώπους. 
Τώρα, ας έρθουμε στην ουσία του νομοσχεδίου. Με την πράξη νομοθετικού περιεχομένου που προηγήθηκε το Υπουργείο χορήγησε στο Κοινωφελές Ίδρυμα «Ερρίκος Ντυνάν» ασφαλιστική ενημερότητα και του έδωσε τη δυνατότητα να εισπράξει οφειλόμενα ποσά από τον ΕΟΠΥΥ και στη συνέχεια το περιθώριο να καταβάλει ένα μέρος από τα δεδουλευμένα προς τους εργαζόμενους και προς τους προμηθευτές του. 
Και ενώ προφανώς, είναι θετικό το γεγονός ότι περίπου χίλιοι διακόσιοι εργαζόμενοι του νοσοκομείου που ήταν απλήρωτοι για μήνες μπόρεσαν να πάρουν ένα μέρος από τα οφειλόμενα ποσά, το σημαντικό είναι ότι με την πράξη αυτή δεν αντιμετωπίζεται το συνολικότερο πρόβλημα των χρεών του ιδρύματος και της αποζημίωσης του προσωπικού, πολύ δε περισσότερο δεν διασφαλίζεται η απρόσκοπτη λειτουργία του νοσοκομείου και οι θέσεις εργασίας, όπως παραπειστικά αναφέρεται στην προς κύρωση πράξη. 
Η μόνη που διευκολύνεται με τη ρύθμιση αυτή είναι η διαδικασία πώλησης του νοσοκομείου σε ιδιώτες που είναι ήδη σε εξέλιξη. Αυτό που εξασφαλίζει το Υπουργείο Υγείας με τη ρύθμιση –και στο βαθμό βεβαίως, που θα ευοδωθεί και θα τελεσφορήσει η διαδικασία πώλησης- είναι η πλήρης απόσυρση των ευθυνών του, για την τύχη ενός υπερσύγχρονου και απαραίτητου για τη δημόσια περίθαλψη νοσοκομείου. 
Είναι γεγονός ότι το «Ερρίκος Ντυνάν», που είναι κοινώς παραδεκτό ότι αποτελεί ένα υπερσύγχρονο νοσοκομείο, κόσμημα της σύγχρονης νοσοκομειακής περίθαλψης στη χώρα μας, βρίσκεται πραγματικά σε ιδιαίτερα δυσχερή οικονομική θέση, όχι όμως λόγω της οικονομικής κρίσης, λόγω της αδυναμίας του ΕΟΠΥΥ των δημοσιονομικών προβλημάτων της χώρας, αλλά επειδή ακριβώς υπήρξε μια αμαρτωλή ιστορία αδιαφανούς και μη χρηστής διαχείρισης του Ιδρύματος, υπήρξε μια διαμάχη ισχυρών επιχειρηματικών συμφερόντων για την εκμετάλλευσή του και βεβαίως, υπήρξε ανοχή και συγκάλυψη των ατασθαλιών αυτών από το διαπλεκόμενο πολιτικό σύστημα της χώρας και από τις κατά καιρούς ηγεσίες του Υπουργείου Υγείας, που ενώ είχαν την πολιτική ευθύνη και την εποπτεία, ανέχονταν, συγκάλυπταν ή και συνεργούσαν σε αυτό το φαύλο καθεστώς λειτουργίας του νοσοκομείου. 
Το πρώτο, λοιπόν, ζήτημα για εμάς είναι η διερεύνηση με κάθε πρόσφορο μέσο όλων των τυχών και όλων των δεδομένων για την πορεία και την κατάληξη  αυτού του ιδρύματος. 
Η άποψη του Υπουργού Υγείας ότι δεν έχει δικαιοδοσία επί της οικονομικής διαχείρισης είναι προσχηματική. Ίσα-ίσα σήμερα που τα πράγματα έχουν οδηγηθεί σε αδιέξοδο και ανεξάρτητα από το πώς βλέπει ο καθένας την προοπτική του νοσοκομείου, η πολιτεία και ο αρμόδιος Υπουργός οφείλουν να αξιοποιήσουν κάθε θεσμική βάση και νομική δυνατότητα για το διαχειριστικό έλεγχο του «Ερρίκος Ντυνάν» και την απόδοση ευθυνών σε όσους με πράξεις ή παραλείψεις τους το οδήγησαν στην χρεοκοπία. 
Δεν μπορεί, για παράδειγμα, ο Υπουργός Υγείας να προετοιμάζει την πώληση του νοσοκομείου αποφεύγοντας να ασχοληθεί με μείζονος σημασίας εκκρεμότητες όπως είναι η έρευνα του ΣΔΟΕ για κακοδιαχείριση, η αγωγή του Κοργιαλένειου-Μπενάκειου κατά του «Ερρίκος Ντυνάν» και του Ελληνικού Ερυθρού Σταυρού για το γνωστό ακίνητο των 7,8 στρεμμάτων που παραχωρήθηκε αυθαίρετα σε κοινοπραξία κατασκευής εμπορικού κέντρου δίπλα. Μέχρι και ο Διεθνής Ερυθρός Σταυρός έχει θέσει ζητήματα αδιαφάνειας στη διαχείριση του «Ερρίκος Ντυνάν». Πότε θα το θέσει η ελληνική πολιτεία; 
Γι’ αυτό και η δική μας άποψη είναι: εξονυχιστικός έλεγχος, πλήρης διαλεύκανση κάθε πτυχής της σκανδαλώδους υπόθεσης που ακούει στο όνομα «Κοινωφελές Ίδρυμα Ερρίκος Ντυνάν». 
Οφείλουμε να μάθουμε, λοιπόν, πως ένα νοσοκομείο υψηλών προδιαγραφών και υψηλής ζήτησης με ιδιωτικοοικονομικό μάνατζμεντ που ήταν υπό την πολιτική εποπτεία του Υπουργείου Υγείας, κατέληξε να χρωστά περίπου 240 εκατομμύρια ευρώ, να συρρικνώνει τις δραστηριότητές του και τη νοσηλευτική του κίνηση, να μην καταβάλλει ασφαλιστικές εισφορές και να έχει τους εργαζόμενους τους απλήρωτους για μήνες, αυτούς που με το φιλότιμο και την ευσυνειδησία τους το κρατούν ακόμη όρθιο αυτήν την περίοδο. 
Οφείλουμε να  μάθουμε γιατί παρά την γνωστή σε όλους καυτή κατάσταση, κανείς δεν ασχολήθηκε σοβαρά με τον έλεγχο της διαχείρισης του «Ερρίκος Ντυνάν», κανείς δεν ενδιαφέρθηκε για την εξυγίανση και την αναδιοργάνωσή του. Οφείλουμε να μάθουμε τι είδους πολιτική ασυλία απολάμβανε η διοίκηση του «Ερρίκος Ντυνάν» και του Ελληνικού Ερυθρού Σταυρού.
Το δεύτερο βέβαια και πιο σημαντικό για μας θέμα είναι το ίδιο το μέλλον του νοσοκομείου –άρα και των θέσεων εργασίας- και του ιατρικού και νοσηλευτικού έργου που μπορεί να προσφέρει στην κοινωνία. Το Υπουργείο Υγείας πιστεύει ότι αυτό το πρόβλημα θα το λύσει η αγορά. 
Εμείς, ως ΣΥΡΙΖΑ-Ενωτικό Κοινωνικό Μέτωπο, με αίσθημα ευθύνης απέναντι στους εργαζόμενους και στην κοινωνία διατυπώνουμε την πολιτική θέση ότι η βιωσιμότητα του νοσοκομείου, η συνέχιση της λειτουργίας του και η διατήρηση του κοινωφελούς του χαρακτήρα μπορεί να διασφαλιστεί μόνο στην προοπτική της ένταξης του στο Εθνικό Σύστημα Υγείας, προφανώς μετά από αυστηρό διαχειριστικό έλεγχο και απόδοση ευθυνών και με απόλυτη προτεραιότητα την κατοχύρωση των εργασιακών, μισθολογικών και ασφαλιστικών δικαιωμάτων εργαζομένων. 
Και με την ευκαιρία θα ήθελα να σας ρωτήσω, κύριε Υπουργέ, πότε έχει προγραμματιστεί από την πλευρά του ΕΟΠΥΥ να εκταμιευτεί η επόμενη δόση προς το νοσοκομείο και άρα να καλυφθεί ένα μέρος των συσσωρευμένων ποσών  που οφείλονται στους εργαζόμενους. 
Εμείς δεν πιστεύουμε ότι το δίλημμα είναι «προβληματικό δημόσιο ή ελεύθερη αγορά». Αντ’ αυτού, πρέπει να είναι: Δημόσιο νοσοκομείο με όρους διαφάνειας, ποιότητας και κοινωνικής ανταποδοτικότητας ή ιδιωτική κερδοσκοπία υπό την αιγίδα του κράτους; 
Σήμερα ο Υπουργός Υγείας «νίπτει τας χείρας του» και δηλώνει ότι αν δεν προχωρήσει η πώληση, το κράτος δεν μπορεί να παρέμβει και το κλείσιμο του νοσοκομείου είναι μονόδρομος. Η Κυβέρνηση θεωρεί υποχρέωσή της να ευνοήσει τον κερδοσκοπικό ανταγωνισμό των εγχώριων και διεθνών επιχειρηματικών ομίλων για τη νομή ενός φιλέτου στο χώρο της υγείας. Θα δούμε, μάλιστα, αν επιβεβαιωθεί και το ενδιαφέρον γερμανικών εταιρειών που φαίνεται ότι έχουν επιλέξει την υγεία σε συνεργασία με την ελληνική Κυβέρνηση ως προνομιακό πεδίο επιχειρηματικής δραστηριοποίησης τόσο στον χώρο των ιδιωτικών θεραπευτηρίων όσο και στο χώρο του φαρμάκου και του ιατρικού εξοπλισμού. 
Εμείς διεκδικούμε την αξιοποίηση ενός σύγχρονου νοσοκομείου από το Δημόσιο Σύστημα Υγείας που όλοι αναγνωρίζουμε ότι έχει σοβαρά ελλείμματα σε υποδομές και εξοπλισμό, πάντα στο πλαίσιο ενός γενικότερου σχεδιασμού για τις νοσοκομειακές υπηρεσίες της Αθήνας και πάντα με όρους κάλυψης πραγματικών αναγκών, καθολικής και δωρεάν πρόσβασης των πολιτών, διαφάνειας, ελέγχου ποιότητας και κοινωνικής ανταποδοτικότητας. Αυτά όσον αφορά το πρώτο άρθρο του σχεδίου νόμου. 
Όσον αφορά το δεύτερο άρθρο που αφορά το Σώμα Επιθεωρητών Υπηρεσιών Υγείας και Πρόνοιας, θα θέλαμε να κάνουμε την εξής παρατήρηση: Το ΣΕΥΥΠ είναι ένα Σώμα που υπάγεται απευθείας στον Υπουργό Υγείας. Δεν λογοδοτεί πουθενά. Ασκεί μόνο καταστατικό και όχι προληπτικό έλεγχο και δεν έχει μέχρι σήμερα συνεισφέρει ουσιαστικά στην αντιμετώπιση των φαινομένων  συναλλαγής, προκλητής ζήτησης, σπατάλης και διαφθοράς, που διαχρονικά ενδημούν στο ΕΣΥ. 
Άλλωστε, δεν υπάρχει καμμία δημοσιευμένη έκθεση αξιολόγησης των υπηρεσιών του. Έτσι, η μόνη χρησιμότητα που μπορεί να του αναγνωρίσει κάποιος είναι η διευκόλυνση της επικοινωνιακής τακτικής των εκάστοτε Υπουργών Υγείας για δήθεν κάθαρση και νοικοκύρεμα στο χώρο της υγείας, κόντρα στις συντεχνίες και τα τρωκτικά, που υπονομεύουν –υποτίθεται- τη μεγάλη μεταρρυθμιστική τους προσπάθεια. 	
Η επικοινωνιακή αξιοποίηση του ΣΕΥΥΠ επιβεβαιώνεται και από την πρόσφατη έφοδο στο «Αττικόν» από κοινού με το ΕΚΕΠΥ, που εκμεταλλεύθηκε ο Υπουργός Υγείας για να αναφερθεί σε κοπάνες ειδικευμένων γιατρών από την εφημερία και να χρεώσει τα ράντζα στους γιατρούς και το προσωπικό και όχι στη δική του πολιτική της υποχρηματοδότησης και υποστελέχωσης του 	ΕΣΥ εν μέσω αυξημένης ζήτησης και υπερπληρότητας των κλινικών. 
Το πρόβλημα για εμάς, που αφορά τη στελέχωση του ΣΕΥΥΠ, είναι η έλλειψη συγκεκριμένων και μετρήσιμων κριτηρίων επιλογής των υπαλλήλων που αποσπώνται, κάτι που ευνοεί βεβαίως την αυθαιρεσία και την ημετεροκρατία.
Στο τρίτο άρθρο, που αφορά τα κλειστά ενοποιημένα νοσήλια και ρυθμίζει αναδρομικά τη δυνατότητα έκπτωσης προς τους φορείς κοινωνικής ασφάλισης και τον ΕΟΠΥΥ, έχουμε να κάνουμε την εξής επισήμανση:
Τα αυξημένα ΚΕΝ και τα DRGs δεν προωθήθηκαν ως ένα εργαλείο εξορθολογισμού και ρεαλιστικής προσέγγισης του κόστους νοσηλείας ανά διαγνωστική θεραπευτική κατηγορία, αλλά ως μηχανισμός λογιστικής εξυγίανσης των νοσοκομείων και πλασματικού ισοσκελισμού των προϋπολογισμών τους. Αυτό είχε σαν αποτέλεσμα τα μεν προσδοκώμενα έσοδα από τον ΕΟΠΥΥ να είναι αδύνατον να εισπραχθούν και ταυτόχρονα, να εκτιναχθεί η δαπάνη που οφείλει να καταβάλλει ο ΕΟΠΥΥ προς τα ιδιωτικά θεραπευτήρια και μαιευτήρια. Στην ουσία, τα ΚΕΝ αύξησαν το χρέος των ασφαλιστικών ταμείων και του ΕΟΠΥΥ προς τα νοσοκομεία και τις ιδιωτικές κλινικές και στην πράξη αποτέλεσαν όχημα μεταφοράς δημόσιων πόρων στον επιχειρηματικό τομέα της υγείας.
Ως προς τις υπόλοιπες τροπολογίες που κατατέθηκαν, συμφωνούμε βεβαίως, με την τροπολογία που ρυθμίζει την εκκρεμότητα της πληρωμής των υπερωριών, αργιών και εξαιρεσίμων στα νοσοκομεία του ΕΣΥ και του ΕΚΑΒ. Αναφέρθηκε και ο προηγούμενος συνάδελφος. Επίσης, συμφωνούμε με την τροπολογία για την παράταση της λειτουργίας του νοσοκομείου «Παναγία» στη Θεσσαλονίκη μέχρι την αποπεράτωση της νέας πτέρυγας στο «Άγιος Παύλος». 
Συμφωνούμε με τις τροπολογίες 1 και 2, που αναφέρονται στην αναδιάρθρωση των ΥΠΕ. Αυτή είναι μία αναδιάρθρωση που έγινε με μεγάλη σπουδή, λόγω μνημονιακών δεσμεύσεων και σήμερα αναγνωρίζεται ότι υπήρξε πρόβλημα και ορθώς μετατίθεται η έναρξη εφαρμογής.
Επίσης, συμφωνούμε με τις τροπολογίες 3 και 4, που αφορούν τα θέματα της Επιτροπής Προμηθειών Υγείας και ρυθμίζονται αναδρομικά οφειλές του δημοσίου σε προμηθευτές των νοσοκομείων, ακριβώς λόγω των σοβαρών προβλημάτων που δημιουργεί αυτό το σύστημα προμηθειών και κυρίως η δραστική περικοπή του προϋπολογισμού των νοσοκομείων τα τελευταία χρόνια, κάτι που οδηγεί αναγκαστικά σε εξωσυμβατικές παραγγελίες και διόγκωση των χρεών του ΕΣΥ. Καλώς γίνεται η ρύθμιση. 
Το πρόβλημα, επίσης, δεν είναι τα προσόντα του Προέδρου της Επιτροπής Προμηθειών Υγείας. Το ζήτημα για μας είναι αν θα ενισχυθεί με εξειδικευμένο προσωπικό η ΕΠΥ και τα Τμήματα Προμηθειών των ΥΠΕ και των νοσοκομείων, έτσι ώστε να υπάρχουν σοβαρές και έγκυρες προδιαγραφές, να υπάρχει διαφάνεια στην επιλογή των προμηθευτών, να υπάρχει επάρκεια υλικών και διασφάλιση της ποιότητάς τους, καθώς και αποφασιστική αντιμετώπιση των φαινομένων συναλλαγής με τους γνωστούς εργολάβους της υγείας, που συμμετείχαν χρόνια τώρα στο γενικευμένο πάρτι των προμηθειών του δημοσίου με την ανοχή ή τη συγκάλυψη μερίδας του πολιτικού συστήματος.
Οι τροπολογίες 5 και 6 αφορούν διοικητικές εκκρεμότητες στα διασυνδεόμενα νοσοκομεία και στον ΕΟΠΥΥ.
Συμπερασματικά, ο ΣΥΡΙΖΑ-Ενωτικό Κοινωνικό Μέτωπο καταψηφίζει επί της αρχής την κύρωση της πράξης νομοθετικού περιεχομένου που εισάγεται. Συμφωνούμε, όπως σας είπα, με τις τροπολογίες αυτές και ψηφίζουμε «ΠΑΡΩΝ» στις υπόλοιπες, με τις οποίες επιδιώκετε επιμέρους ρυθμίσεις τεχνικού χαρακτήρα.
Κλείνοντας, όμως, θα ήθελα να πω ότι η συνολικότερη απορρύθμιση της δημόσιας περίθαλψης προφανώς δεν αντιμετωπίζεται με αυτό το νομοσχέδιο και ούτε μπορούμε να ελπίζουμε σε θετικές εξελίξεις στο χώρο της υγείας όσο διατηρείται το ασφυκτικό, μνημονιακό πλαίσιο και όσο παραμένει στην εξουσία η συγκεκριμένη συγκυβέρνηση, που κατεδαφίζει συστηματικά το ΕΣΥ, εξαθλιώνει μισθολογικά και εργασιακά τους γιατρούς και το υπόλοιπο προσωπικό, προσβάλλει την αξιοπρέπεια  των ασθενών και υπονομεύει το δικαίωμα στην υγεία των πλέον φτωχών, αδύναμων και ευάλωτων στρωμάτων της κοινωνίας.
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε. 
Ψήφιση στο σύνολο του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παρ. 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α’ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής»».
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Κύρωση της από 31 Οκτωβρίου 2012 Πράξης Νομοθετικού Περιεχομένου «Τροποποίηση της παρ. 16 του άρθρου 49 του ν. 4030/2011 «Νέος τρόπος έκδοσης αδειών δόμησης, ελέγχου κατασκευών και λοιπές διατάξεις (Α’ 249)» και λοιπές διατάξεις του Υπουργείου Περιβάλλοντος, Ενέργειας και Κλιματικής Αλλαγής»» έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωρισθεί το κείμενο του νομοσχεδίου σελ. 140α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα παρέσχε τη ζητηθείσα εξουσιοδότηση.
Το λόγο έχει τώρα ο κ. Συμεών Κεδίκογλου για δεκαπέντε λεπτά.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ευχαριστώ, κύριε Πρόεδρε.
Συζητάμε, λοιπόν, σήμερα το σχέδιο νόμου με τίτλο: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»».
Θα αναφερθώ αναγκαστικά σε κάποια θέματα, στα οποία ήδη αναφέρθηκε κυρίως ο εισηγητής της Νέας Δημοκρατίας, αλλά θα αναφέρω και τη δικιά μας άποψη και τη δικιά μας οπτική γωνία για κάθε ένα από τα άρθρα αυτά.
Πράγματι, με το Άρθρο Πρώτο χορηγείται ασφαλιστική ενημερότητα στο Ίδρυμα μέχρι τις 31-03-2013, χωρίς παρακράτηση, κατά παρέκκλιση βέβαια των ισχυουσών διατάξεων. Επιπρόσθετα, αναστέλλονται οι πάσης φύσεως πράξεις διοικητικής και αναγκαστικής εκτέλεσης που μπορούν να χρησιμοποιήσουν οι πιστωτές προς το νοσοκομείο, καθώς και η λήψη κάθε φύσεως ασφαλιστικού μέτρου για το χρονικό διάστημα από την 01-07-2012 έως και την 31-03-2013. Στόχος του άρθρου είναι η εξασφάλιση της βιωσιμότητας του νοσοκομείου με σκοπό και τη διασφάλιση της υγείας των ασθενών.
Βεβαίως, δεν επιλύει το πρόβλημα σε καμμία περίπτωση. Δίνει λίγο χρόνο μέχρι να δρομολογηθεί μια οριστική λύση για το νοσοκομείο. Και βέβαια, συμφωνώ ότι θα πρέπει κάποια στιγμή να δούμε συνολικά το ζήτημα που έχει προκύψει εδώ. Υπάρχουν συγκεκριμένες ευθύνες. Υπάρχει μια διοίκηση που όλο αυτό το διάστημα χρησιμοποίησε με έναν τρόπο, που δεν συνάδει με τη νομιμότητα ενδεχομένως, το χρήμα που είχε να διαχειριστεί με την κατασπατάληση, με τους υπέρογκους μισθούς. 
Δημιουργήθηκε, λοιπόν, αυτό το θέμα, ώστε αυτήν τη στιγμή το νοσοκομείο να έχει ένα τεράστιο πρόβλημα με τον υπέρογκο δανεισμό που αποκλείει και άλλου είδους λύσεις, τις οποίες θα πρέπει να δούμε. Και αν είναι κάποια στιγμή να αξιοποιηθεί, είτε μέσω ιδιωτικοποιήσεων είτε οτιδήποτε άλλο, θεωρώ ότι και το ελληνικό κράτος, το ελληνικό δημόσιο, έχει συμφέρον να δει αυτή την ιστορία. Γιατί μπορεί μεν το νοσοκομείο να ανήκε στον «Ερυθρό Σταυρό», όπως ξέρουμε, όμως όλο αυτό το διάστημα συνεισέφερε ακόμα και χρηματικά, μέχρι να γίνει και το ελληνικό δημόσιο.
Για εμάς, λοιπόν, είναι ένα θέμα ανοιχτό. Θα πρέπει να το εξετάσουμε. Είναι απλά μία ρύθμιση που βοηθά να ξεπεραστεί η κατάσταση για λίγο διάστημα.
Με το Άρθρο Δεύτερο τροποποιούνται οι διατάξεις που αναφέρονται στον τρόπο στελέχωσης του Σώματος Επιθεωρητών Υπηρεσιών Υγείας. Το Σώμα, όπως ξέρουμε, έχει ανάγκη στελέχωσης από έμπειρο και καταρτισμένο προσωπικό, προκειμένου να εξασφαλιστεί η όσο το δυνατόν καλύτερη εκτέλεση των καθηκόντων και του σκοπού του Σώματος.
Για την επίτευξη του ανωτέρω στόχου διενεργήθηκε δημόσια πρόσκληση για υποβολή υποψηφιοτήτων. Ο πρόεδρος της Επιτροπής παραιτήθηκε αιφνιδίως πριν την ολοκλήρωση της διαδικασίας και έτσι κρίθηκε σκόπιμο να επαναληφθεί η διαδικασία με νέα πρόσκληση προς τους υποψήφιους, βασιζόμενη πλέον στο νέο νόμο του κράτους, αναφορικά με τη βαθμολογική εξέλιξη των δημοσίων υπαλλήλων.
Καταργείται, επίσης, η δυνατότητα να αποσπώνται στις θέσεις των βοηθών γενικού επιθεωρητή, υγειονομικών και κοινωνικών επιθεωρητών, υπάλληλοι του Υπουργείου Υγείας, που ανήκουν στους κλάδους ΠΕ Διαιτολόγων, ΠΕ Τμημάτων Επιστήμης Φυσικής Αγωγής και Αθλητισμού, τα γνωστά ΤΕΦΑΑ.
Στο Άρθρο Τρίτο: Οι κοινές υπουργικές αποφάσεις, με τις οποίες καθορίζονται τα κλειστά ενοποιημένα νοσήλια, τα ΚΕΝ, θα εκδίδονται πλέον κατόπιν προτάσεων του ΚΕΣΥ. 
Χαίρομαι, κύριε Υπουργέ, που αλλάξατε, όπως βλέπω, στη νομοτεχνική βελτίωση τη διάταξη περί σύμφωνης γνώμης του ΚΕΣΥ, καθώς –βάσει του νόμου- το ΚΕΣΥ είναι υποχρεωμένο να συμβουλεύει την Κυβέρνηση και όχι να επιβάλλει τη γνώμη του. 
Άρα, συμφωνούμε με τη διατύπωση που λέει ότι πρέπει να υπάρχει η σύμφωνη γνώμη του ΚΕΣΥ, όχι όμως να γίνεται κατόπιν της απόφασης του ΚΕΣΥ. Η απόδοση αναδρομικής ισχύος στη διάταξη περί καθορισμών των ΚΕΝ συντελεί στη δυνατότητα έγκρισης κοινής υπουργικής απόφασης των Υπουργών Οικονομικών και Υγείας, που ρυθμίζει την παροχή έκπτωσης ύψους 30% επί κάθε ένα ΚΕΝ στον ΕΟΠΥΥ.
Η έκπτωση αυτή είχε επιβληθεί με σχετική κοινή υπουργική απόφαση για το πρώτο εξάμηνο του 2012, ωστόσο για το δεύτερο εξάμηνο δεν υπήρχε σχετική πρόβλεψη. Στόχος της αναδρομικής ισχύος της διάταξης είναι η βελτίωση των οικονομικών του ΕΟΠΥΥ.
Πρέπει να δούμε συνολικά το θέμα των ΚΕΝ κάποια στιγμή. Ξέρετε πολύ καλά ότι στην Ελλάδα όπως εφαρμόστηκαν, ήταν μια πιστή αντιγραφή από τα ΚΕΝ της Αυστραλίας, που όπως ξέρετε δεν ταιριάζουν με τα ελληνικά δεδομένα. Τα ΚΕΝ είναι ένας θεσμός που έχει ξεκινήσει και σε άλλες προηγμένες χώρες. Χρειάστηκαν δεκαετίες μέχρι να καθοριστούν. Θα πρέπει ενδεχομένως να κάνουμε μια μόνιμη επιτροπή, η οποία με βάση τις ανάγκες, θα επανακαθορίζει τα ΚΕΝ, θα τα τροποποιεί για να καταλήξουμε στο μοντέλο που πραγματικά ταιριάζει στη χώρα μας.
Θα αναφερθώ στις τροπολογίες για τις οποίες θα ξοδέψω τον περισσότερο χρόνο μου. Ο τίτλος του νομοσχεδίου μπορεί να αφορά το «Ερρίκος Ντυνάν» όμως η ουσία βρίσκεται στις τροπολογίες, καθώς πολύ σημαντικές διατάξεις περνούν με αυτές. Δεν ξέρω αν και ο Κανονισμός της Βουλής επιτρέπει σε μια πράξη νομοθετικού περιεχομένου να έρχονται τόσες τροπολογίες.
ΠΡΟΕΡΕΥΩΝ (Λεωνίδας Γρηγοράκος): Αν είναι συναφείς, το επιτρέπει.</Speech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ευχαριστώ.
Στο άρθρο 1 και στο άρθρο 2 μετατίθεται την 1-1-2014 από 1-1-2013 που ίσχυε στο νόμο και από το 2015 που είχαμε δει στην πρώτη τροπολογία που απεσύρθη, η έναρξη εφαρμογής των διατάξεων του άρθρου 1 του ν.4052/2012 με τις οποίες ταυτίζονται τα γεωγραφικά όρια των επτά υγειονομικών περιφερειών με τα αντίστοιχα όρια των αποκεντρωμένων διοικήσεων και αλλάζει την έδρα της κάθε ΔΥΠΕ με την έδρα της αντίστοιχης αποκεντρωμένης διοίκησης. Η αιτιολογία είναι ότι δεν έχουν ολοκληρωθεί οι προγραμματισμένες αναδιατάξεις των υπηρεσιών υγείας προκειμένου να επιτευχθεί η σταδιακή και ομαλή μετάβαση προς τη γεωγραφική ταύτιση των υγειονομικών περιφερειών με τις αποκεντρωμένες διοικήσεις. Ίσως θα πρέπει να ενημερωθούμε από το Υπουργείο αν μέχρι τη νέα προθεσμία θα έχουν ολοκληρωθεί οι απαιτούμενες αναδιατάξεις ή αν υπάρχει μια δέσμευση γι’ αυτό. Θυμίζω ότι στην πρώτη διατύπωση, όπως είπα, ήταν μέχρι το 2015. Το είχαμε δύο χρόνια και το πήγαμε στο ένα έτος. 
Νομίζω ότι είμαστε πολύ απλοχέρηδες, δίνουμε πολύ εύκολα παρατάσεις. Ποιος είναι ο λόγος να δίνουμε αυτές τις παρατάσεις; Επειδή ένα κτήριο στα Γιάννενα δεν είναι έτοιμο; Αν δεν πιεστούμε και αν δεν αναγκαστούμε να υπηρετήσουμε πιστά κάποια χρονοδιαγράμματα, ποτέ δεν θα είμαστε έτοιμοι. Και ενώ πρέπει να είμαστε ακριβείς στα χρονοδιαγράμματα έναντι των δανειστών μας και της τρόικας, για θέματα που ρυθμίζουμε τα του οίκου μας, τα του εαυτού μας, δίνουμε ένα και δύο χρόνια παράταση. Εν πάση περιπτώσει, κατανοούμε αυτήν την παράταση, αν και εγώ τη θεωρώ υπερβολική και θα υπερψηφίσω την τροπολογία. 
Με το άρθρο 3 παρατείνεται έως τη δημοσίευση του υπό ψήφιση νόμου, η παράγραφος 28 του άρθρου 66 σύμφωνα με την οποία καθίστανται νόμιμες οι δαπάνες που απαιτούνται για την εξόφληση υποχρεώσεων από προμήθειες ιατροτεχνικών προϊόντων, φαρμάκων και συναφών προς τις προμήθειες αυτών υπηρεσιών που εναρμονίστηκαν με τις κατώτερες τιμές της εγχώριας αγοράς του Παρατηρητηρίου Τιμών. Αν τώρα τα πράγματα είναι πιο αυστηρά και είναι όπως λέγεται υπό την εποπτεία του Παρατηρητηρίου Τιμών, προφανώς υπογράφουμε με μισή καρδιά αυτήν την τροπολογία προκειμένου να διασφαλιστεί η απρόσκοπτη λειτουργία των νοσοκομείων. Ωστόσο είναι κάτι που έγινε και στις δικές μας κυβερνήσεις και δεν το αποκρύπτουμε αυτό. Αλλά πρέπει κάποια στιγμή να δημιουργήσουμε τις προϋποθέσεις ώστε να είναι η τελευταία φορά που η Βουλή αναγκάζεται να ψηφίσει μια τέτοια ρύθμιση. Δεν μπορεί δηλαδή η Βουλή να χρησιμοποιείται ως νομιμοποιητικός  μηχανισμός, ως πλυντήριο κάποιων ανομημάτων και να ερχόμαστε εδώ αναδρομικά και να λέμε ότι όλα όσα έγιναν, ήταν νόμιμα. Θα πρέπει κάποια στιγμή αυτό να σταματήσει. Το σημειώνω αυτό με ιδιαίτερη έμφαση. Πρέπει να βρούμε ένα σύστημα προμηθειών και τρόπους εξοικονόμησης, ενδεχομένως με ισχυροποίηση της ΣΕΥΥΠ και ακόμη περισσότερες κεντρικές προμήθειες από την επιτροπή. 
Το άρθρο τέταρτο είναι συναφές με το άρθρο τρίτο. Ουσιαστικά δίνεται παράταση στο πρώτο κεφάλαιο του ν.3912/2011 της κυβέρνησης ΠΑΣΟΚ όπου το νέο σύστημα προμηθειών υγείας θα αρχίσει να λειτουργεί από 1-1-2014 και όχι από 1-1-2013, όπως προέβλεπε ο αρχικός νόμος. Μπορεί αυτός ο νόμος να έχει κάποια αδύνατα σημεία. Ενδεχομένως τα νοσοκομεία να μην είχαν το σύστημα «logistics» για να το εφαρμόσουν ή κάποια κομμάτια δεν μπορούσαν να εφαρμοστούν. Ωστόσο δεν λύνουμε το πρόβλημα αναβάλλοντάς το. Και εδώ ισχύει ό,τι και παραπάνω. Είναι ευκαιρία η συγκυβέρνηση να διαμορφώσει ένα σύστημα προμηθειών που κανένας Υπουργός για πολλά χρόνια δεν θα θέλει να αλλάξει, γιατί θα έχει τη σύμφωνη γνώμη όλων -ας καταλήξουμε λοιπόν σ’ αυτό- και θα εξυπηρετεί τους στόχους μιας ορθολογικής διαχείρισης, καθώς θα συμβάλει στη μείωση των δαπανών.
Όσον αφορά το άρθρο πέμπτο, στο άρθρο δεύτερο του ν.4051/2012 προβλέπεται αλλαγή του τρόπου επιλογής των διοικητών και αναπληρωτών διοικητών στα νοσοκομεία. Ειδικότερα, στις παραγράφους 5 και 6 ορίζονται τα προσόντα και η διαδικασία επιλογής τους κατόπιν πρόσκλησης και αξιολόγησής τους από την ειδική επιτροπή. Για λόγους εύρυθμης λειτουργίας των ανωτέρω νοσοκομείων ορίζεται ότι τα μέλη των διοικητικών συμβουλίων, οι διοικητές και οι αναπληρωτές που έχουν διοριστεί καθώς και οι διοικητές και οι αναπληρωτές που έχουν διοριστεί στα νοσοκομεία του ΕΣΥ, εξακολουθούν να ασκούν τα καθήκοντά τους στα νέα αυτοτελή και ενιαία νομικά πρόσωπα στα νοσοκομεία του ΕΣΥ αντίστοιχα, μέχρι την ενεργοποίηση και ολοκλήρωση της νέας διαδικασίας επιλογής διοικητών και αναπληρωτών διοικητών. 
Βεβαίως γεννάται το ερώτημα: Αφού αυτός ο νόμος ψηφίστηκε πέρυσι το Μάρτιο και το Σεπτέμβρη περίπου διορίστηκαν κάποιοι διοικητές σε θέσεις που έληγαν, γιατί δεν είμαστε έτοιμοι να εφαρμόσουμε το νόμο και τις διαδικασίες που προβλέπει; Το χρονοδιάγραμμα είναι περίπου για ένα τρίμηνο, μέχρι 31-3-2013.
Να επισημάνω ότι οι νέες προσλήψεις, οι νέοι διοικητές θα πρέπει να οριστούν με βάση την αξιοκρατία. Να σταματήσει η κομματοκρατία, που δυστυχώς εξαιτίας της η πατρίδα μας υπέφερε πάρα πολλά μετά τη Μεταπολίτευση και ακόμη περισσότερο παλιότερα. Να δούμε ποιοι άνθρωποι ήταν άξιοι. Να αποφασίσουμε ποιοι ήταν αυτοί που τήρησαν αυτά που έπρεπε να κάνουν, ποιοι έπιασαν τους στόχους τους που είχαν τεθεί και αυτοί να συνεχίσουν να κάνουν τη δουλειά τους. Για τους άλλους δυστυχώς που δεν κρίθηκαν ικανοί, να οριστούν νέοι διοικητές, αλλά πάντα στη βάση της αξιολόγησης, της διαφάνειας και της αξιοκρατίας. 
Όσον αφορά το άρθρο 6, με την εν λόγω διάταξη δίνεται η δυνατότητα στον ΕΟΠΥΥ να μεταβιβάζει πιστώσεις στα ταμεία που εντάχθηκαν σ’ αυτό, ΙΚΑ, ΟΓΑ, ΟΠΑΔ κ.λπ., προκειμένου να αντιμετωπίζονται οι παροχές προς τους ασφαλισμένους συνταξιούχους αλλά και οι δαπάνες, όπως για παράδειγμα της μισθοδοσίας των μεταφερθέντων στον ΕΟΠΥΥ υπαλλήλων ή γενικότερα των λειτουργικών δαπανών των υγειονομικών μονάδων.
Είναι μια τροπολογία που διευθετεί θέματα που έχουν μια πρακτική αναγκαιότητα και την υπερψηφίζουμε. 
Έχουμε καταθέσει μια τροπολογία ως ΠΑΣΟΚ –ξέρω ότι υπάρχει και η σύμφωνη γνώμη του Υπουργείου- με την οποία ο πρόεδρος και το προσωπικό της ΕΠΥ, που ουσιαστικά είναι μια υπηρεσία που έχει να κάνει με το δημόσιο χρήμα και είναι πολύ σημαντικός ο ρόλος της, πρέπει να είναι όχι μόνο πλήρους αλλά και αποκλειστικής απασχόλησης. Κάποιοι λένε «αν είναι καθηγητής πανεπιστημίου, να μπορεί να έχει το διδακτικό του έργο και να είναι και στην ΕΠΥ». Η παπάς-παπάς, ή ζευγάς-ζευγάς. Ορίζεσαι από το κράτος, που σου κάνει την τιμή να είσαι σε έναν τέτοιο οργανισμό, που διαχειρίζεσαι δημόσιο χρήμα και δεν μπορείς να είσαι αποκλειστικά εκεί; Υπάρχουν άλλοι άξιοι επιστήμονες που μπορούμε να προσλάβουμε. Γι’ αυτό θεωρώ ότι πρέπει να είναι αποκλειστικής απασχόλησης. Όταν παίρνεις ένα μισθό που πλησιάζει τις 4.000 ευρώ, ε, δεν νομίζω ότι πρέπει να έχεις και δυο και τρεις δουλειές.
Γι’ αυτό καταθέσαμε αυτήν την τροπολογία, την οποία θεωρώ λογική και ελπίζω να υιοθετηθεί και από πλευράς Υπουργείου.
Όσον αφορά την τροπολογία του ΣΥΡΙΖΑ για το Νοσοκομείο «Παναγία», εμείς διαφωνούμε και θα εξηγήσω γιατί.
Κατ’ αρχάς εξυπηρετούμε μία λεόντειο σύμβαση. Έψαξα το ζήτημα και ελπίζω η προσωπική μου άποψη να πείσει κάποιους από τους συναδέλφους του ΣΥΡΙΖΑ. Αυτή η λεόντειος σύμβαση είναι από το 1977. Αυτήν τη στιγμή είναι η «EUROMEDICA», συμφερόντων του κ. Λιακουνάκου, από την οποία νοικιάζουμε το κτήριο με 400 χιλιάδες ευρώ το μήνα. Δίνουμε δηλαδή, σχεδόν 4,5 εκατομμύρια ευρώ. Λέμε να φύγουν από εκεί οι εξήντα πέντε εργαζόμενοι και να πάνε στο Νοσοκομείο «΄Αγιος Παύλος» που έχει 40% πληρότητα, δηλαδή έχει άδεια κρεβάτια. Το Νοσοκομείο «Παναγία» έχει 30% πληρότητα…</Speech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>:  Τα στοιχεία σας δεν είναι σωστά.</Speech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Τα στοιχεία είναι από τον διοικητή της ΥΠΕ. Φέρτε μου εσείς τα άλλα στοιχεία. 
Με βάση τα στοιχεία του ΟΟΣΑ, στη Μεγάλη Βρετανία 3,1 κρεβάτια αντιστοιχούν σε χίλιους κατοίκους. Εμείς έχουμε τέσσερα κρεβάτια ανά χίλιους κατοίκους. Στην ευρύτερη περιοχή της Θεσσαλονίκης έχουμε 4,2 κρεβάτια ανά χίλιους κατοίκους και στη συγκεκριμένη περιοχή 7,1 κρεβάτια ανά χίλιους κατοίκους. 
Το να υποστηρίζουμε ότι οι εργαζόμενοι θα μείνουν στο δρόμο, είναι λάθος. Υπάρχει ρύθμιση, με την οποία όλο το ιατρονοσηλευτικό προσωπικό θα μεταφερθεί στο νέο νοσοκομείο. Και για τους εξήντα πέντε που είναι στο Νοσοκομείο «Παναγιά» υπάρχει πρόβλεψη. Θα μπορούσε να δοθεί άδεια στον κ. Λιακουνάκο να το λειτουργήσει ως ιδιωτική κλινική, με τη δέσμευση ότι θα συνεχίσει να έχει τους εργαζομένους, όπως ήταν μέχρι τώρα. Το να πληρώνει το ελληνικό δημόσιο τεράστια ποσά, για να εξυπηρετεί τα μαγαζάκια κάποιων διευθυντών, που δεν θέλουν να χάσουν την πελατεία τους, πηγαίνοντας σε διπλανό νοσοκομείο, εμάς μας βρίσκει αντίθετους και γι’ αυτό την καταψηφίζουμε.
Από εκεί και πέρα, θέλω να σχολιάσω και την τροπολογία -αν και απεσύρθη, όπως μας είπε ο Υπουργός- που είχε έρθει για μία παράταση στην αδειοδότηση των ραδιοφωνικών σταθμών. Με ενοχλεί, γιατί δείχνει μία συγκεκριμένη νοοτροπία, την οποία έχουμε καταδικάσει όλοι μαζί. Εγώ θυμάμαι και επί κυβέρνησης ΠΑΣΟΚ, όταν ήταν για θέματα εσόδων να έρθει σε ένα νομοσχέδιο άλλου Υπουργείου μια τροπολογία του Υπουργείου Οικονομικών, είχε ξεσηκωθεί το σύμπαν. Δεν είναι δυνατόν σε ένα άσχετο νομοσχέδιο για την υγεία να φέρνει το Υπουργείο Επικρατείας μία τροπολογία, η οποία και στην ουσία της είναι λάθος. 
Και θα σας πω γιατί… Γιατί από το 2000 εκκρεμεί αυτό το καθεστώς, το αν θα εφαρμοστεί ο νόμος Ρουσόπουλου, έχουμε φτάσει στη σημερινή εποχή που πρέπει κάποια στιγμή το ραδιοτηλεοπτικό τοπίο να ξεκαθαριστεί –αλλά ας μείνουμε μόνο στο ραδιοφωνικό που είναι σε ένα καθεστώς ομηρίας- και αντί να κάνουμε αυτό, λέμε ότι δίνουμε παράταση για άλλο ένα χρόνο και ότι του χρόνου θα αρχίσουμε να κάνουμε τη διαδικασία. Γιατί; Έχουμε κάποιο λόγο να το κάνουμε αυτό; Αν έχουμε κάποιο λόγο, να το πούμε. Διαφορετικά, έχουμε όλο το περιθώριο να βάλουμε τους κανόνες του παιχνιδιού.
Όπως ξέρετε, υπάρχει το θέμα με τη γνωστή εταιρεία «FOCUS BARI» για την οποία διαμαρτύρονται όλοι οι ραδιοφωνικοί σταθμοί, όπου έχουμε ουσιαστικά ένα μονοπώλιο. Είναι μία εταιρεία εδώ και δέκα-δεκαπέντε χρόνια, η οποία μετρά τις ακροαματικότητες. Ξέρετε ότι δεν μετράει στα αυτοκίνητα και παίρνει μόνο σταθερά τηλέφωνα. Επίσης από ό,τι ακούω από καταγγελίες –γιατί την έχουν καταγγείλει και είναι και σε δικαστικές διαμάχες- παίρνει μόνο το απόγευμα. Το ίδιο γίνεται και στην τηλεόραση. Πότε θα ανοίξει αυτό το πράγμα; Και αντί να επιμείνουμε εμείς και να το δούμε καθαρά εδώ, έρχεται μία τροπολογία, για να μας πουν να πάρουμε παράταση άλλη μια χρονιά. 
Εμείς θα καταθέσουμε και ερώτηση συγκεκριμένα για όλο αυτό το ζήτημα. Απλά, είναι προφανές ότι πολύ καλά έκανε ο Υπουργός και την απέσυρε.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επιστολή από τη Νέα Δημοκρατία προς τον Πρόεδρο της Βουλής: «Αξιότιμε κύριε Πρόεδρε, σας γνωρίζω ότι στις 28, 29 και 30 Ιανουαρίου θα πραγματοποιηθεί κομματική αποστολή στο Ευρωπαϊκό Κοινοβούλιο (Βρυξέλλες), κατόπιν προσκλήσεως της Ευρωβουλευτού κ. Ρόδης Κράτσα, στο πλαίσιο ενημέρωσης των νέων Βουλευτών της Κοινοβουλευτικής Ομάδας μας (ομιλίες, διάλογος με επιτρόπους, συμβούλους κ.λπ.), στην οποία συμμετέχουν οι παρακάτω Βουλευτές: Χριστογιάννης Δημήτριος, Κέλλας Χρίστος, Κόνσολας Εμμανουήλ, Καραμανλή Άννα, Αντωνίου Μαρία, Καράμπελας Ιωάννης, Σταμενίτης Διονύσιος, Σκρέκας Κωνσταντίνος, Αραμπατζή Φωτεινή, Σενετάκης Μάξιμος, Δήμας Χρήστος, Ταμήλος Μιχαήλ, Μάνη-Παπαδημητρίου Άννα, Βεσυρόπουλος Απόστολος, Μακρή Ελένη, Κατσαφάδος Κωνσταντίνος, Βλαχογιάννης Ηλίας, Κεφαλογιάννης Ιωάννης, Μαρτίνου Γεωργία, Μπούρας Αθανάσιος.».
Παρακαλώ όπως εγκρίνετε τη μετάβασή τους στο εξωτερικό.</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η Βουλή ενέκρινε τη ζητηθείσα άδεια.
Επίσης από τη Δημοκρατική Αριστερά ορίζεται ειδική αγορήτρια στο παρόν νομοσχέδιο η Βουλευτής Β΄ Θεσσαλονίκης Αικατερίνη Μάρκου.
Το λόγο έχει ο κ. Μελάς.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κυρίες και κύριοι συνάδελφοι. Συζητάμε σήμερα «Κύρωση πράξης νομοθετικού περιεχομένου», που αφορά το Νοσοκομείο «Ερρίκος Ντυνάν», αλλά εμπεριέχει και άλλα δύο άρθρα. 
Αυτό που θέλω να τονίσω από την αρχή είναι ότι ναι μεν, το Υπουργείο Υγείας φέρνει για πρώτη φορά πράξη νομοθετικού περιεχομένου, όμως τον τελευταίο καιρό νομοθετούμε σχεδόν μόνο με αυτόν τον τρόπο. Αυτό οφείλεται στο ότι τα άλλα Υπουργεία φέρνουν συνεχώς πράξεις νομοθετικού περιεχομένου. Είναι μία τακτική, μια διαδικασία που πρέπει να αποφευχθεί και να τηρείται μόνο σε πραγματικά επείγουσες περιπτώσεις, διότι άλλως υποβαθμίζεται ο ρόλος του Κοινοβουλίου. 
Έρχομαι τώρα στο Νοσοκομείο «Ερρίκος Ντυνάν». Το Νοσοκομείο «Ερρίκος Ντυνάν» είναι νομικό πρόσωπο ιδιωτικού δικαίου, φιλανθρωπικού χαρακτήρα, εποπτευόμενο από το Υπουργείο Υγείας. Τα προβλήματα λειτουργίας του τα έχουμε συζητήσει κατ’ επανάληψη  στο παρελθόν στη Βουλή και μάλιστα στη Διαρκή Επιτροπή Οικονομικών Υποθέσεων. Η ζοφερή πραγματικότητα είναι ότι η οικονομική του κατάσταση οδεύε συνεχώς από το κακό στο χειρότερο και σήμερα είναι απελπιστική, αφού οφείλει πολλά εκατομμύρια ευρώ. Οφείλει 90 εκατομμύρια ευρώ στις τράπεζες και 120 εκατομμύρια ευρώ σε προμηθευτές. Απασχολεί περίπου χίλιους με χίλιους εκατό εργαζομένους, οι οποίοι έχουν να πληρωθούν πέντε με επτά μήνες και τους οφείλονται περίπου 5 εκατομμύρια ευρώ. Και όμως αυτοί –πρέπει να λεχθεί- κρατούν το νοσοκομείο. 
 (Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Όπως αναφέρει και ο σύλλογος των εργαζομένων, η κατάσταση αυτή είναι αποτέλεσμα χρόνιων διαχειριστικών αδυναμιών και δυσλειτουργιών και ενδεχομένως και περιπτώσεων αδιαφανούς διαχείρισης. Τα επερχόμενα προβλήματα ήταν ορατά σε όλους όσοι είχαν πρόσβαση στις οικονομικές καταστάσεις του ιδρύματος ή γνώση των διαχειριστικών διαδικασιών του. Κανείς όμως δεν προέβη σε καμμιά ενέργεια. Γι’ αυτό θα έπρεπε μέχρι σήμερα να έχει γίνει ένας έλεγχος σε βάθος και να είχαν φανεί οι αιτίες που έφτασε σε αυτό το σημείο, δηλαδή στον προθάλαμο του κλεισίματος. 
Σύμφωνα με το καταστατικό του ιδρύματος, ο Υπουργός Υγείας ασκεί εποπτεία και τον έλεγχο του ιδρύματος και κάθε χρόνο τού υποβάλλονται καταστάσεις απολογισμού, ισολογισμού και των πεπραγμένων του διοικητικού συμβουλίου. Αυτό σημαίνει ότι το Υπουργείο γνώριζε την πραγματική οικονομική κατάσταση του ιδρύματος διαχρονικά και παρά ταύτα, δεν ζητήθηκε ποτέ ο διορισμός ορκωτού ελεγκτή ή οικονομικός και διαχειριστικός έλεγχος. 
Το νομοσχέδιο που συζητάμε, αφορά την κύρωση τής από 30-10-2012 πράξης νομοθετικού περιεχομένου, που εκδόθηκε από τον Πρόεδρο της Δημοκρατίας μετά από πρόταση του Υπουργικού Συμβουλίου και αφορά ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς αυτού ιδρύματος. Μ’ αυτήν την πράξη νομοθετικού περιεχομένου επιτρέπεται η χορήγηση στο ως άνω ίδρυμα, ασφαλιστικής ενημερότητας μέχρι 31/12/2012 χωρίς παρακράτηση κατά παρέκκλιση των ισχυουσών διατάξεων. Όμως δεν διευκρινίζεται ούτε αιτιολογείται η ανάγκη χορήγησης αυτής της ασφαλιστικής ενημερότητας και ευλόγως μπορεί να διερωτηθεί κανείς: Επιτρέπεται η χορήγηση της ασφαλιστικής ενημερότητας, για να μεταβιβαστεί το ακίνητο σε κάποιους αγοραστές, για να συσταθεί σε αυτό κάποιο δικαίωμα ή για κάποιον άλλο λόγο; 
Επίσης διατάσσεται η αναστολή από 1-7-2012 μέχρι 31-1-2013 πάσης φύσεως πράξης αναγκαστικής ή διοικητικής εκτέλεσης καθώς και η λήψη οποιουδήποτε ασφαλιστικού μέτρου, που επισπεύδονται ή ασκούνται από πιστωτές του ιδρύματος. Αυτό το μέτρο πράγματι δίνει μια ανάσα στο ίδρυμα.
Με τη νομοθετική ρύθμιση που γίνεται, αν πράγματι έχει στόχο τη διασφάλιση ητης απρόσκοπτης συνέχισης της λειτουργίας του Νοσοκομείου «Ερρίκος Ντυνάν», καλώς γίνεται. Καλώς γίνεται όμως, με την προϋπόθεση ότι το νοσοκομείο θα συνεχίσει τη λειτουργία του, για το καλό των ασθενών χωρίς ανεξέλεγκτες οικονομικές επιβαρύνσεις σε βάρος του κράτους και φυσικά ότι θα εξασφαλιστούν οι εργαζόμενοι. 
Μιλάω για τους εργαζομένους, διότι οι άνεργοι σήμερα, κυρίες και κύριοι συνάδελφοι –και το γνωρίζετε πολύ καλά- έχουν ξεπεράσει το ενάμισι εκατομμύριο και όποιος χάνει τη δουλειά του, είναι αδύνατον σήμερα να βρει άλλη εργασία. Γι’ αυτό είναι καλό να προστατευθούν οι χίλιοι εκατό περίπου, εργαζόμενοι, ώστε να μη διαβούν και αυτοί το κατώφλι της ανεργίας και της ασιτίας. Ελπίζω, ότι τα μέτρα αυτά λαμβάνονται, για να μην οδηγηθεί το ακίνητο του νοσοκομείου σε πλειστηριασμό, πράγμα που θα αποβεί εις βάρος των εργαζομένων. Είναι γεγονός ότι αν βγει σε πλειστηριασμό το νοσοκομείο, οι εργαζόμενοι απολύονται.
Εμείς θέλουμε το Νοσοκομείο «Ερρίκος Ντυνάν» να λειτουργήσει όσο το δυνατόν καλύτερα προς όφελος των ασθενών, χωρίς σπατάλη δημοσίου χρήματος και φυσικά χωρίς την απόλυση των εργαζομένων. Είμαστε κάθετα αντίθετοι στις απολύσεις των εργαζομένων, γιατί όπως σας είπα, σήμερα δεν είναι δυνατόν ο απολυμένος να βρει εργασία.
Πληροφορήθηκα, ότι αύριο, Παρασκευή, πρόκειται να ανοίξουν οι φάκελοι με τις προτάσεις που έχουν γίνει από διάφορους επενδυτές, για να αναλάβει κάποιος εξ αυτών το νοσοκομείο, «Ερρίκος Ντυνάν». Λέγεται ότι ο νέος επιχειρηματίας θα λειτουργήσει το Νοσοκομείο διατηρώντας το προσωπικό, στο οποίο θα εξοφλήσει και τα χρωστούμενα μέχρι σήμερα. Αυτό είναι καλό να διευκρινιστεί, αν ισχύει ή όχι για τη διατήρηση του προσωπικού. Και μακάρι –εγώ το λέω- να λειτουργήσει κατ’ αυτόν τον τρόπο.
Ακόμη θα πρέπει να διευκρινιστεί, αν έχει εξασφαλιστεί η καταβολή των οφειλομένων στους περίπου χίλιους εκατό εργαζομένους που παραμένουν απλήρωτοι πέντε με επτά μήνες, διότι αυτό λέγεται, ότι δηλαδή θα πληρώσουν και τα χρωστούμενα στους εργαζομένους ούτως, ώστε πράγματι να λειτουργήσει το Νοσοκομείο «Ερρίκος Ντυνάν» για το καλό, όπως σας είπα, και των ασθενών και των εργαζομένων. 
Έρχομαι τώρα στο άρθρο δεύτερο του νομοσχεδίου. Το άρθρο δεύτερο του Νομοσχεδίου προβαίνει σε παρεμβάσεις ως προς τα προσόντα των υποψηφίων για τη στελέχωση του Σώματος Επιθεωρητών Υπηρεσιών Υγείας και Πρόνοιας. 
Προβλέπει αναγκαίες αλλαγές στα κριτήρια για την κάλυψη των θέσεων επιθεωρητών και των τριών ειδικοτήτων -υγειονομικών, διοικητικών, οικονομικών και κοινωνικών- αλλά και για τις θέσεις βοηθών επιθεωρητών. 
Λόγω αλλαγής της βαθμολογικής κλίμακας των δημοσίων υπαλλήλων, μετά την ισχύ του ν. 4024/2011 είναι πράγματι αναγκαία η προσαρμογή των προβλεπομένων προσόντων για τη στελέχωση του Σώματος Επιθεωρητών Υπηρεσιών Υγείας και Πρόνοιας. 
Εκτός αυτού, με τη ρύθμιση του νομοσχεδίου διευρύνεται το πεδίο απ’ όπου προέρχονται υποψήφιοι, αφού με το ν. 4024/2011 βαθμό Α΄ κατέχουν μόνο οι γενικοί διευθυντές που δεν θέτουν υποψηφιότητα θέσεις επιθεωρητών.  
Επίσης διευρύνεται το πεδίο των υποψηφίων, αφού προβλέπεται δυνατότητα υποβολής υποψηφιότητας απ’ όλους τους υπαλλήλους που κατέχουν βαθμό Γ΄ και υπηρετούν σε όλα τα Υπουργεία, σε νομικά πρόσωπα δημοσίου δικαίου και σε ΟΤΑ Α΄ και Β΄ βαθμού, αρκεί φυσικά να αποδειχθεί ότι αυτό αυξάνει τα ποσοστά εξειδίκευσης γνωστού αντικειμένου και εμπειρίας και ότι εξασφαλίζει την ευρύτερη δυνατή συμμετοχή επιστημόνων απ’ όλους τους τομείς του Δημοσίου.
Ένα ακόμη θέμα, στο οποίο αναφέρεται το νομοσχέδιο με το τρίτο του άρθρο, είναι οι αλλαγές στα νοσήλια των ασθενών στα Νοσοκομεία. Δίνεται η δυνατότητα έκδοσης κοινής υπουργικής απόφασης των Υπουργών Οικονομικών και Υγείας με την οποία καθορίζονται τα κλειστά ενοποιημένα νοσήλια, κατόπιν της σύμφωνης γνώμης και του ΚΕΣΥ.
Είναι γεγονός ότι, μέχρι σήμερα, έχουν γίνει πολλές αλλαγές, που αφορούν και τα νοσήλια των ασθενών, αλλά και τη συμμετοχή των ασθενών σε δαπάνες που αφορούν αμοιβές ιατρών, φάρμακα, παρακλινικές εξετάσεις, ακόμη και τηλεφωνήματα για ιατρικά ραντεβού. 
Σήμερα οι μισθωτοί και οι συνταξιούχοι με τις περικοπές των μισθών και των συντάξεων που έχουν υποστεί, με τη δυσβάστακτη φορολόγηση και τα χαράτσια, έχουν φτάσει, οι περισσότεροι σε σημείο οικονομικής εξαθλίωσης. 
Θα πρέπει το κράτος τη δύσκολη αυτή οικονομική περίοδο, να βοηθήσει όσο το δυνατό περισσότερο τους ασθενείς. Το λέω αυτό, διότι η υγεία είναι το πολυτιμότερο αγαθό. Αυτό το έχω πει κι άλλη φορά. Σήμερα πρέπει κανείς να έχει καλή υγεία, για να μπορέσει να αντέξει τα πολλαπλά προβλήματα που σηκώνει. 
Δυστυχώς όμως, αντί το κράτος να ακολουθήσει αυτήν την τακτική, ακολουθεί μια πολιτική που επιβαρύνει και τους μισθωτούς και τους συνταξιούχους, κυρίως όμως και τους ανέργους με αποτέλεσμα δύο εκατομμύρια Έλληνες να βρίσκονται, όχι στα όρια της φτώχειας, αλλά μέσα στη φτώχεια, βιώνοντας τις συνέπειές της ακόμη και στο χώρο της υγείας. 
Αυτό που απαιτείται σήμερα, είναι να μη συνεχιστεί ακόμη περισσότερο η υποβάθμιση των παρεχομένων υπηρεσιών υγείας, που θα αποβεί εις βάρος της υγείας και εις βάρος της ζωής των ασθενών. 
Επιβάλλεται να στηριχθούν τα νοσοκομεία και από πλευράς προσωπικού –ιατρικού και νοσηλευτικού- και από πλευράς αναλώσιμων υλικών, διότι όλα τα Νοσοκομεία –αλλά και τα κέντρα υγείας- αντιμετωπίζουν σήμερα πάρα πολλά προβλήματα ως προς το προσωπικό, ιατρικό ή νοσηλευτικό, ως προς τα αναλώσιμα υλικά, την πληρωμή εφημεριών κ.τλ.. Για το λόγο αυτό -λέω και πάλι- έχουν υποβαθμιστεί πάρα πολύ οι παρεχόμενες υπηρεσίες υγείας. 
Χθες, κύριε Υπουργέ, είχατε καλέσει στην Επιτροπή και ακούσατε τους περιφερειάρχες, τους δημάρχους πώς μίλησαν για την κατάσταση της υγείας στα νησιά. Η μεταφορά κάποιου είτε στο κέντρο είτε σε άλλο νησί, ο οποίος ζει σε νησί και έχει πρόβλημα υγείας που δεν μπορεί να αντιμετωπιστεί εκεί, είναι πάρα πολύ δύσκολη η μεταφορά. 
Θέλω να τονίσω ότι οι ρυθμίσεις που γίνονται για τα νοσήλια, καλό είναι να φέρουν μια ανάσα στους χιλιάδες ασθενείς που οικονομικά καταπιέζονται και εντούτοις, αναγκάζονται να βάζουν βαθιά το χέρι στην τσέπη, όταν η τσέπη τους είναι άδεια. 
Για το λόγο αυτό επιβάλλεται να υπάρξει ρύθμιση για τους ανασφάλιστους πολίτες, οι οποίοι οικονομικά είναι εξαθλιωμένοι, ώστε να μπορούν να έχουν δωρεάν περίθαλψη στα νοσοκομεία. 
Πρέπει, κύριε Υπουργέ, αυτό το θέμα να το δείτε με μια ευαισθησία. Δεν μπορεί οι ανασφάλιστοι πολίτες, οι άνθρωποι που δεν εργάζονται και δεν έχουν χρήματα, δεν έχουν σίτιση να πηγαίνουν στα νοσοκομεία και να αναγκάζονται να πληρώνουν. Δεν αναφέρομαι στους ανασφάλιστους που είναι πλούσιοι, αλλά στους ανασφάλιστους, των οποίων έχει υποβαθμιστεί πάρα πολύ η ποιότητα ζωής τους και οι οποίοι ζουν στο σκοτάδι, στην ασιτία και στο κρύο. 
Αν το κάνετε αυτό, νομίζω ότι θα δείξετε μια ευαισθησία. Και επιβάλλεται σήμερα το κράτος να δείξει μια ευαισθησία προς τους πολίτες. 
Έρχομαι στις τροπολογίες που καταθέσατε. Νομίζω ότι ήταν σωστό το ότι αποσύρατε την τροπολογία που αφορά τους ραδιοφωνικούς σταθμούς, διότι δεν ξέρω τι σχέση έχουν οι ραδιοφωνικοί σταθμοί με το Υπουργείο Υγείας, δηλαδή με την υγεία. 
Επίσης φέρνετε στις τροπολογίες,ότι μετατίθεται για ένα έτος η εφαρμογή των διατάξεων του ν. 4052/2012 που αφορά την περιφερειακή ανασυγκρότηση του Εθνικού Συστήματος Υγείας και Κοινωνικής Αλληλεγγύης και την αναμόρφωση του υγειονομικού χάρτη της χώρας για το λόγο ότι οι υπηρεσίες δεν έχουν ακόμη οργανωθεί. Είναι γεγονός ότι οι υπηρεσίες δεν έχουν οργανωθεί. Για το λόγο αυτό, πρέπει να λειτουργήσουν περισσότερο. 
Εγώ σας λέω να διατηρήσετε το υφιστάμενο σύστημα προμηθειών στον τομέα της υγείας. Πρέπει όμως στο θέμα της προμήθειας να λειτουργήσουμε με εντιμότητα. Πρέπει να σταματήσει η κατασπατάληση του δημοσίου χρήματος,διότι το δημόσιο χρήμα είναι χρήμα των πολιτών και οι πολίτες σήμερα υποφέρουν. Επιβάλλεται να ελαττωθεί, όχι στο ελάχιστο, αλλά στο μηδέν –θα έλεγα- η σπατάλη του δημοσίου χρήματος.
Σχετικά με το να εξακολουθούν να ασκούν τα καθήκοντά τους μέλη του διοικητικού συμβουλίου, οι διοικητές και οι αναπληρωτές διοικητές, συμφωνώ βεβαίως, αυτό να γίνει. 
Θα ήθελα να σας τονίσω κάτι για την τροπολογία που έχετε φέρει για τον ΕΟΠΥΥ. Ειλικρινά η ρύθμιση αποδεικνύει περίτρανα ότι ο ΕΟΠΥΥ στήθηκε και άρχισε να λειτουργεί με προχειρότητα, με ελλιπείς μελέτες σχετικά με τη λειτουργία του και στα σοβαρά θέματα.
Εγώ ειλικρινά το έχω θέσει κι άλλη φορά το θέμα αυτό. Γιατί δημιουργήθηκε ο ΕΟΠΥΥ; Δημιουργήθηκε για να προσφέρει καλύτερες υπηρεσίες υγείας ή για να προσφέρει χειρότερες; 
Δεν νομίζω ότι διαφωνεί κανείς ότι σήμερα ο ΕΟΠΥΥ δεν προσφέρει πολύ χειρότερες υπηρεσίες –όχι απλά χειρότερες- απ’ ότι προσέφεραν διαχρονικά τα ασφαλιστικά ταμεία. Γι’ αυτό λοιπόν ο ΕΟΠΥΥ θα πρέπει να λειτουργήσει σοβαρά, υπεύθυνα και αποτελεσματικά για το καλό των ασθενών, για το καλό των πολιτών. 
Εκείνο που θέλω να τονίσω, κύριε Υπουργέ, είναι, ότι πρέπει να σταματήσει να σπαταλάει έστω κι ένα ευρώ, διότι και σήμερα ακόμη -δεν μου δίνεται ο χρόνος, θα το φέρουμε σε συζήτηση άλλη φορά- σπαταλιέται χρήμα. Δεν επιτρέπεται –σας το λέω δεύτερη φορά- να σπαταλιέται χρήμα είτε στο χώρο της υγείας είτε σε οποιοδήποτε άλλο τομέα. 
Όσον αφορά το νοσοκομείο που αναφέρθηκε τώρα –δεν το ήξερα- το Νοσοκομείο «Παναγία» της Θεσσαλονίκης, εγώ θα πω μια άποψη. Εμείς συμφωνούμε να λειτουργούν τα νοσοκομεία, όχι όμως με κόστος, διότι είπατε ότι υπάρχει μεγάλο κόστος. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κυρία Πρόεδρε.
Εάν ένα νοσοκομείο λειτουργεί για το καλό κάποιου, δεν συμφωνούμε. Εάν ένα νοσοκομείο λειτουργεί για το καλό των πολιτών και των εργαζομένων, τότε ας λειτουργήσει. Όχι όμως να λειτουργεί ένα νοσοκομείο με κάποια σκοπιμότητα, για την εξυπηρέτηση του συμφέροντος κάποιου. 
Αυτήν τη στιγμή επιβάλλεται να κοιτάξουμε τον ελληνικό λαό. 
Πρέπει να βάλουμε πάνω απ’ όλα τον ελληνικό λαό και αυτό κάνουμε εμείς οι Ανεξάρτητοι Έλληνες. Βάζουμε πάνω απ’ όλα τον ελληνικό λαό, γιατί σήμερα, όπως σας είπα, ο ελληνικός λαός έχει εξαθλιωθεί, έχει εξοντωθεί και πρέπει να τον προστατεύσουμε όσο το δυνατόν περισσότερο.
Ευχαριστώ. 
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Δημήτριος Κουκούτσης από τη Χρυσή Αυγή.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ πολύ, κυρία Πρόεδρε. 
Ερυθρός Σταυρός, ένας φορέας ο οποίος φτιάχτηκε όταν φτιάχτηκε για κοινωφελή και μη κερδοσκοπικό χαρακτήρα. Το «Ερρίκος Ντυνάν» και ο Ερυθρός Σταυρός είναι κλέφτες, μιζαδόροι, απατεώνες κατά το συμβούλιο πλημμελειοδικών, σύμφωνα με ανάρτηση του 2002. Με τις κατηγορίες απιστίας κατ’ εξακολούθηση παραπέμπεται ο Πρόεδρος του Διοικητικού Συμβουλίου του Ερυθρού Σταυρού Ανδρέας Μαρτίνης και άλλα είκοσι δύο άτομα, μέλη του ιδρύματος και εξωτερικοί συνεργάτες. Οι τελευταίοι αντιμετωπίζουν την κατηγορία της ηθικής αυτουργίας. Την παραπομπή διατάσσει βούλευμα του συμβουλίου εφετών. Σύμφωνα με τους δικαστές του συμβουλίου εφετών, που κλήθηκαν να αποφανθούν επί εφέσεων κατά παραπεμπτικού βουλεύματος του συμβουλίου πλημμελειοδικών, τα κατηγορούμενα μέλη του Ερυθρού Σταυρού προκάλεσαν τεράστια οικονομική ζημιά στο ίδρυμα αφαιρώντας ποσό από την περιουσία του είτε για την κατασκευή κτηρίου είτε για την αμοιβή εξωτερικών συνεργατών.
Συγκεκριμένα στο βούλευμα αναφέρεται ότι ο Πρόεδρος και τα μέλη του Ελληνικού Ερυθρού Σταυρού προχώρησαν το ’92, κατά παράβαση του καταστατικού του ιδρύματος, στην ίδρυση άλλου ιδρύματος με την επωνυμία «Κοινωφελές Ίδρυμα Ερρίκος Ντυνάν», στο οποίο παραχώρησαν κατά κυριότητα ακίνητα προερχόμενα από την περιουσία του Ελληνικού Ερυθρού Σταυρού αξίας τουλάχιστον 10.000.000.000 δραχμών. 
Στο βούλευμα αναφέρεται ότι ο Ερυθρός Σταυρός σε καμμία περίπτωση δεν έχει δικαίωμα να συστήσει ίδρυμα και να του παραχωρήσει περιουσιακά του στοιχεία. Επιπλέον το «Ερρίκος Ντυνάν» είναι ιδιωτικό νοσοκομείο και δεν έχει κοινωφελές και μη κερδοσκοπικό χαρακτήρα, αλλά αντίθετα κερδοσκοπικό και ζημιογόνο, αφού δεν έχουν μέχρι στιγμής προκύψει κέρδη, με αποτέλεσμα ο Ελληνικός Ερυθρός Σταυρός να προβαίνει σε πωλήσεις ακινήτων του, ώστε να εκχωρεί τα τμήματά τους στο «Ερρίκος Ντυνάν», για να ανταποκριθεί σε δανειακές υποχρεώσεις του.
«Μεγάλα χρηματικά ποσά, επίσης, διατέθηκαν με αποφάσεις του διοικητικού συμβουλίου σε εταιρείες μεσολάβησης και γενικά σε εξωτερικούς συνεργάτες χωρίς επί της ουσίας να υπάρχει ανάγκη για κάτι τέτοιο. Σύμφωνα με το βούλευμα ενώπιον του τριμελούς εφετείου πρέπει να κληθούν να λογοδοτήσουν οι παρακάτω» και αναφέρει τα ονόματα.
Τα ονόματα έχουν πολύ ενδιαφέρον. Σε αυτήν τη ρημαγμένη χώρα τα αυτονόητα δεν τα πράττει το ελληνικό κράτος, η ελληνική κοινωνία. Τα αφήνει στις μεγαλοαστικές κυρίες της μπουρζουαζίας, οι οποίες μεταξύ λίφτινγκ και τσαγιού, κάνουν το φιλανθρωπικό έργο και εμείς πρέπει να είμαστε υποχρεωμένοι να τους φιλούμε το χέρι για την εξεζητημένη τους φιλανθρωπία.
Με την πράξη νομοθετικού περιεχομένου χορηγείται ασφαλιστική ενημερότητα στο ίδρυμα, προκειμένου να μπορέσει το νοσοκομείο να λάβει από τον ΕΟΠΥΥ οφειλές για τη νοσηλεία ασφαλισμένων και εν συνεχεία να πληρώσει τις υποχρεώσεις του. Είναι νομικό πρόσωπο ιδιωτικού δικαίου με την εποπτεία του Υπουργείου, όσον αφορά το νοσηλευτικό του έργο.
Στον καιρό του το «Ερρίκος Ντυνάν» πράγματι ήταν πρωτοποριακό, ήταν καινοτόμο. Πώς όμως έφτασε, κατάντησε στη σημερινή του κατάσταση; Μήπως ξέρουμε ποια είναι η περιουσία του ιδρύματος; Πότε θα γίνει επιτέλους διαχειριστικός έλεγχος; Τι  θα γίνει με τους χίλιους διακόσιους περίπου εργαζομένους; 
Από τη διοίκηση έχουμε παράπονα, έγιναν κακές επιλογές, «ήξεις, –αφήξεις». Αυτό γίνεται εδώ και χρόνια και το Υπουργείο τα ήξερε. Εμείς έχουμε κάνει συγκεκριμένη ερώτηση στις 20-9-2012 με τον συναγωνιστή μας κ. Παναγιώταρο. Όλα τα κόμματα σ’ αυτό εδώ το  Κοινοβούλιο τα έβλεπαν εδώ και χρόνια, αλλά σιωπούσαν. Χρόνια προβλήματα μάς παρουσιάζονται σήμερα ως επείγοντα για ασφαλιστική ενημερότητα, για πρόσκαιρη επιβίωση, γιατί ουσιαστικά είναι πρόσκαιρη η επιβίωση και με απώτερο σκοπό, ο οποίος είναι το ξεπούλημα του ιδρύματος. Αλλά ποιοι το ζητούν; Ποιοι θέλουν το ίδρυμα; Το ίδρυμα το θέλει, λοιπόν, το σύνολο των εγχώριων ομίλων υγειονομικού ενδιαφέροντος, Γερμανοί και Τούρκοι, αλλά με επιφυλάξεις, λόγω των υπέρογκων ποσών που χρωστά το Ίδρυμα. 
Υπάρχουν προβλήματα στο «Ερρίκος Ντυνάν», όπως είναι η πληρότητα, η οποία σύμφωνα με τα στοιχεία, τον τελευταίο χρόνο είναι στο 20% με 30%. Είναι μία πληρότητα η οποία είναι δυσανάλογη με το προσωπικό που απασχολείται. Επίσης άλλο θέμα είναι πιο είναι το καθεστώς των διορισμών. Ας μην ξεχνάμε ότι στο συγκεκριμένο ίδρυμα υπήρχαν υπέρογκοι μισθοί, κάποιων, όχι όλων. 
Επίσης είδαμε ότι υπήρχε μία διαμαρτυρία από την Πανελλήνια Ένωση Νοσηλευτών. Ανέφεραν λοιπόν ότι η πλειοψηφία των εργαζομένων του νοσηλευτικού προσωπικού στο ίδρυμα αυτό προέρχεται από τις τάξεις του Ερυθρού Σταυρού, δηλαδή από εσωτερικά σχολεία. Δεν ξέρουμε αν ισχύει αυτό. Αν ισχύει όμως είναι μέγα σκάνδαλο. Είναι μέγα σκάνδαλο αν αναλογιστούμε ότι κάθε χρόνο αποφοιτούν από τα ελληνικά πανεπιστήμια, τα ανώτατα ιδρύματα, τα ΤΕΙ, νοσηλευτές οι οποίοι είναι καταρτισμένοι. Ποιο ήταν όμως το καθεστώς των διορισμών; Ποιος διόριζε αυτούς τους ανθρώπους; Ποιος τους έχει διορίσει; 
Τα χρέη έφτασαν τα 250.000.000, τα 90.000.000 είναι προς τη Λαϊκή Τράπεζα της Κύπρου και τα υπόλοιπα ανεξόφλητες οφειλές προς τους προμηθευτές, απλήρωτους εργαζομένους, γιατρούς κ.λπ.. Τα έσοδα τον τελευταίο χρόνο έχουν φτάσει στο μισό. Και τι γράφουν τα Μέσα Μαζικής Ενημέρωσης; Ότι έχουν φτάσει στο μισό, γιατί τα δυνατά ονόματα έφυγαν από εκεί. Τι εννοούμε δυνατά ονόματα; Μήπως εννοούμε πάλι το καθηγητικό κατεστημένο; Μάλλον κάτι τέτοιο θα είναι. 
Οι ιδιώτες λοιπόν που ενδιαφέρονται, μιλούν για εκκαθάριση και μετά για πώληση. Δεν αντιμετωπίζονται δυστυχώς τα προβλήματα με πράξεις νομοθετικού περιεχομένου. Ουσιαστικά κάνουμε σπασμωδικές κινήσεις. Πρέπει να αντιμετωπιστεί με πολιτική βούληση, με διαφάνεια, αξιοκρατία, γιατί η υγεία απαιτεί ανταποδοτικότητα. Ναι, είναι καλό να μη χαθούν οι θέσεις εργασίας, αλλά τελικά θα χαθούν, όπως χάθηκαν για τις αποκλειστικές νοσοκόμες.
Ξέρετε, κύριε Υπουργέ, υπάρχει ένα μεγάλο πρόβλημα σήμερα. Έχουν φέρει από τις χώρες του πρώην υπαρκτού σοσιαλισμού διπλώματα, από Αλβανία, Ρουμανία, Βουλγαρία, Γιουγκοσλαβία, απ’ όλες τις χώρες και τα έχουν καταθέσει στο ΔΙΚΑΤΣΑ -με πληροφορίες που έχουμε ούτε τα μισά δεν είναι σωστά- και αυτήν τη στιγμή οι αποκλειστικές νοσοκόμες, οι Ελληνίδες, παίρνουν ένα μεροκάματο στις σαράντα πέντε ημέρες. Είναι γυναίκες εργαζόμενες που δουλεύουν εκεί δεκαπέντε και είκοσι χρόνια. Είναι ένα μεγάλο πρόβλημα. 
Όπως υπάρχει και άλλο ένα πρόβλημα -κατ’ εμάς- και το θέτω τώρα σε εσάς. Βρέθηκα στο «Αλεξάνδρα», που είχα πάει κάποια ασθενή, η οποία πραγματικά δεν είχε χρήματα, ήταν άπορη τελείως και χρειάστηκε να κάνει υπερήχους. Ζητήθηκαν λοιπόν 15 ευρώ. Μπροστά μου υπήρχε ζευγάρι Αράβων ή δεν ξέρω από πού, οι οποίοι κόλλησαν στο πρόσωπο της υπαλλήλου το ροζ χαρτί. Αυτοί πέρασαν έτσι. 
Τελειώνοντας, θέλω να πω ότι καταψηφίζουμε στο σύνολο. Πιστεύουμε ότι είμαστε ο μοναδικός πολιτικός φορέας που σε καιρό πλήρους απαξίωσης τής πολιτικής και των θεσμών και όχι μόνο, αναδεικνύουμε την πραγματική πολιτική. Δεν μπορούμε να μασάμε τα λόγια μας. Εμείς θα επιβιώσουμε, όπως πολλοί απεύχονται ότι θα κάνουμε. Θα δυναμώσουμε, θα εξαπλωθούμε στη συνείδηση όλο και πλατύτερων λαϊκών στρωμάτων. 
Χωρίς μισόλογα και περιστροφές θέλουμε όλοι οι Έλληνες να αντιληφθούν ότι την ευθύνη για το σημερινό κοινωνικό και εθνικό τέλμα που βρίσκεται η χώρα και κατ’ επέκταση η υγεία, δεν βαρύνει κάποιο συγκεκριμένο κόμμα ή κάποιο πολιτικό χώρο, αλλά το ίδιο το πολιτικό καθεστώς. Μόνο έτσι θα κατανοήσουν όλοι πως η αλλαγή, που τόσο ποθούμε, δεν μπορεί να έρθει με ημίμετρα, με μια απλή κυβερνητική, διαχειριστικού δηλαδή χαρακτήρα, μεταβολή, αλλά με μια εθνική, πολιτική μεταβολή. Ουσιαστικά μιλάμε για μια νέα εξουσία. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουκούτση. 
Το λόγο τώρα έχει η ειδική αγορήτρια της Δημοκρατικής Αριστεράς κ. Αικατερίνη Μάρκου.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Κυρία Πρόεδρε, κύριε Υπουργέ, κυρίες και κύριοι Βουλευτές, έρχονται σήμερα ενώπιον της Ολομέλειας δύο από τα πιο σημαντικά θέματα που έχουν απασχολήσει τον πολύπαθο τομέα της υγείας στη χώρα μας τα τελευταία χρόνια. Έρχονται βέβαια με τρόπο μάλλον αποσπασματικό και εμβαλλωματικό. Αναφέρομαι φυσικά στο μέλλον τού «Ερρίκος Ντυνάν» -μία υπόθεση με πολλές σκοτεινές πτυχές, πολιτικές, οικονομικές και ηθικές- και στο θέμα του συστήματος προμηθειών υγείας, το οποίο μπαίνει στη σημερινή κουβέντα με την τροπολογία που κατέθεσε ο κύριος Υπουργός. 
Η οδύσσεια του «Ερρίκος Ντυνάν» έχει απασχολήσει τη Βουλή αρκετές φορές τα τελευταία χρόνια. Η λογική με την οποία ξεκίνησε να λειτουργεί το ίδρυμα ήταν πρωτοποριακή και ελπιδοφόρα, το να δημιουργηθεί δηλαδή ένα υπερσύγχρονο νοσοκομείο που δεν θα ανήκει ούτε στο δημόσιο ούτε στον ιδιωτικό τομέα, αλλά θα κινείται μεταξύ των δύο, με τρόπο που θα συνδυάζει τα πλεονεκτήματά τους. Δημιουργήθηκε λοιπόν ένας μη κρατικός φορέας υγείας με κοινωφελή όμως σκοπό. 
Δυστυχώς η ιστορία ή μάλλον οι άνθρωποι ή καλύτερα η διοίκηση διέψευσε τις ελπίδες και τις προοπτικές αυτού του εγχειρήματος μέσα από την κακοδιαχείριση, τη διαπλοκή, τα εξωφρενικά μισθολόγια και όλα τα άλλα προβλήματα που είναι σε όλους μας γνωστά. 
Εδώ υπάρχουν ευθύνες, κύριε Υπουργέ, και περιμένουμε να ακούσουμε για τα πρόσωπα που ευθύνονται και τις πρακτικές τους. 
Ερχόμαστε σήμερα λοιπόν να κυρώσουμε την τελική πράξη του δράματος, δίνοντας ασφαλιστική ενημερότητα στο «Ερρίκος Ντυνάν», για να μπορέσει να εκπληρώσει κάποιες υποχρεώσεις, πρώτα και κύρια προς τους εργαζομένους –λέμε εμείς- με σκοπό στη συνέχεια να ιδιωτικοποιηθεί. 
Υπάρχει μία λογική ότι, αφού το «Ερρίκος Ντυνάν» δεν παίρνει κρατική επιχορήγηση, δεν πρέπει να μας ενδιαφέρει τι θα απογίνει. Πράγματι τα χρήματα που χάθηκαν, δεν είναι του δημοσίου με τη στενή τού όρου έννοια. Ανήκουν, όμως, σε διακεκριμένους συμπολίτες μας που τα δώρισαν στον Ερυθρό Σταυρό, πιστεύοντας ότι θα πάνε για τους σκοπούς ενός κοινωφελούς ιδρύματος και όχι στις τσέπες κάποιων επιτηδείων. Αυτούς τους πολίτες με τις ευγενείς προθέσεις έχουμε υποχρέωση να τους προστατεύσουμε. 
Εξάλλου λόγω του κοινωφελούς του χαρακτήρα, το «Ερρίκος Ντυνάν» επωφελήθηκε και από μία σειρά ευνοϊκών ρυθμίσεων, όπως η απαλλαγή από το ΦΠΑ, την οποία βέβαια εκμεταλλεύτηκε και το ιδιωτικό Μαιευτήριο «Γαία» που λειτουργούσε εντός τού «Ντυνάν».
Τέλος ας μην ξεχνάμε και τους χίλιους εξήντα εργαζομένους και γιατρούς του νοσοκομείου που έχουν μείνει απλήρωτοι πάνω από εννέα μήνες. 
Άρα σαφώς και μας αφορά το τι θα γίνει με το «Ερρίκος Ντυνάν» και αφορά και ολόκληρη την κοινωνία. 
Η πρόταση της Δημοκρατικής Αριστεράς ήταν από την αρχή ότι δεν πρέπει να εγκαταλειφθεί ο ιδιαίτερος χαρακτήρας του ιδρύματος. Ζητούμε να βρεθεί μία φόρμουλα μέσα και από το νέο νομικό πλαίσιο για την κοινωνική οικονομία, ώστε να παραμείνει το «Ντυνάν» ιδιωτικό ίδρυμα, αλλά με κοινωφελή σκοπό. 
Η επιχειρούμενη ιδιωτικοποίηση τού «Ντυνάν» κάνει προφανή για άλλη μία φορά την αποτυχία του πολιτικού συστήματος να προσφέρει λύσεις, ενώ δεν ξέρουμε καν αν θα εξασφαλίσει πλήρως τα εργασιακά δικαιώματα τού προσωπικού. 
Από την άλλη, δεν είναι δυνατόν κάθε ίδρυμα, όργανο, επιχείρηση που δεν μπορεί να επιβιώσει να το κάνουμε κρατικό, να το διασώζουμε δηλαδή εις βάρος του κράτους. Εύκολη πρόταση η ένταξη τού «Ντυνάν» στο ΕΣΥ, αλλά χωρίς καμμία επαφή με τη δημοσιονομική πραγματικότητα της χώρας. 
Περιμένουμε λοιπόν από τον κύριο Υπουργό ενημέρωση σχετικά με τις εξελίξεις στο θέμα τού «Ερρίκος Ντυνάν», αν και ίσως ο σωστός τόπος, για να συζητηθεί το θέμα είναι μία εξεταστική επιτροπή, για να προχωρήσει η διαδικασία αυτή με απόλυτη διαφάνεια. 
Περιμένουμε ακόμα τη δέσμευσή τού ότι πρώτη προτεραιότητα θα είναι να καταβληθούν έστω κάποια από τα οφειλόμενα στους εργαζομένους, αν όχι όλα και να δοθεί ένα τέλος στην ταλαιπωρία τους. 
Προχωρώ στο δεύτερο μεγάλο θέμα που ανοίγει με την τροπολογία τού κυρίου Υπουργού, σχετικά με τις προμήθειες στον τομέα της υγείας και τη λειτουργία της Επιτροπής Προμηθειών Υγείας. Όλοι γνωρίζουμε ότι η αδιαφάνεια, οι καθυστερήσεις, η γραφειοκρατία, οι φωτογραφικές προκηρύξεις και προδιαγραφές και η γενικότερη έλλειψη ενός σαφούς νομικού πλαισίου που διέπει τις προμήθειες έδωσαν την ευκαιρία σε πολλούς επιχειρηματίες, αλλά και σε διοικητές και υποδιοικητές νοσοκομείων να πλουτίζουν, ρίχνοντας το βάρος στους Έλληνες ασθενείς. 
Με την προτεινόμενη τροπολογία τίθεται σε αναστολή ο νέος νόμος, ο ν. 3918/2011, που προχωρούσε σε αναδιάρθρωση του συστήματος προμηθειών και διατηρείται η Επιτροπή Προμηθειών Υγείας ως επιτελικό όργανο. 
Επί της ουσίας, συμφωνούμε να συνεχίσει τη λειτουργία της προσωρινά η Επιτροπή Προμηθειών Υγείας. Προφανώς όμως δεν είναι δυνατόν να παραμείνει μετέωρη μεταξύ ενός παλιού συστήματος του 2007, που τώρα φαίνεται ότι αρχίζει να αποδίδει, αλλά και που έχει προβλήματα και ενός νέου συστήματος του 2011, το οποίο θα αναβάλλουμε διαρκώς και το οποίο δεν έχει εφαρμοστεί και ποτέ. 
Η Δημοκρατική Αριστερά δεν αντιτίθεται στις ρυθμίσεις αυτές, υπό την προϋπόθεση ότι άμεσα θα ξεκινήσει ένας ευρύτερος διάλογος για μία συνολική και επί της ουσίας επανεξέταση του συστήματος προμηθειών υγείας με βασικά σημεία: πρώτον, την ευρεία χρήση μειοδοτικών διαγωνισμών για την περαιτέρω μείωση των δαπανών, ίσως σε συνδυασμό με ένα σύστημα περισσότερων μειοδοτών που θα διασφαλίζει την έγκαιρη παράδοση των υπό προμήθεια προϊόντων. Δεύτερον, τη μείωση της περιττής γραφειοκρατίας και την ταχεία ολοκλήρωση των διαδικασιών -δεν είναι δυνατόν να χρειάζονται δύο με τρία χρόνια για να ολοκληρωθεί ένας διεθνής διαγωνισμός- τρίτον, την επιτάχυνση των δικαστικών διαδικασιών σε συνδυασμό με την πρόβλεψη κυρώσεων για προμηθευτές που παρακωλύουν αβάσιμα τη διαδικασία. 
Τέταρτον, την πλήρη διαφάνεια του συστήματος ορισμού προδιαγραφών και την όσο το δυνατόν καλύτερη τυποποίησή τους, με γνώμονα το δημόσιο συμφέρον. 
Πέμπτον, την προτυποποίηση όλων των διαδικαστικών εγγράφων, ώστε να μην απαιτείται επέμβαση του ανθρώπινου παράγοντα και την ουσιαστική λειτουργία Μητρώου Πιστοποιημένων Προμηθευτών, όπου θα καταχωρούνται όχι μόνο τα απαραίτητα δικαιολογητικά, αλλά και όλες οι προμήθειες που έχουν αναλάβει οι προμηθευτές, καθώς και η πορεία τους, επίσης την επεξεργασία κινήτρων υπέρ των εγχώριων επιχειρήσεων που διατηρούν εδώ θέσεις εργασίας, στο πλαίσιο βέβαια τής ευρωπαϊκής νομοθεσίας. 
Το θέμα δεν αφορά μόνο το Υπουργείο Υγείας, εμπλέκεται και το Υπουργείο Ανάπτυξης, στο βαθμό που ασχολείται με τις προμήθειες του δημοσίου γενικά, αλλά και το Υπουργείο Δικαιοσύνης, αφού οι σημαντικές καθυστερήσεις που συχνά γεννούν απευθείας αναθέσεις, οφείλονται και στις γνωστές μακροχρόνιες δικαστικές διαδικασίες. 
Θα ήθελα όμως στο σημείο αυτό να αναφερθώ ιδιαιτέρως στην παράγραφο 3 της τροπολογίας για τη νομιμοποίηση δαπανών από την προμήθεια ιατροτεχνολογικών προϊόντων και φαρμάκων μέχρι τη δημοσίευση του νόμου. Είναι η τρίτη ή η τέταρτη τέτοια νομιμοποίηση που γίνεται. 
Οι μόνοι λόγοι για να την ψηφίσει η Δημοκρατική Αριστερά είναι, πρώτον, ότι αφορά τιμές που έχουν εναρμονιστεί με τις χαμηλότερες τιμές της εγχώριας αγοράς του παρατηρητηρίου τιμών και δεύτερον, γιατί γνωρίζουμε ότι αν δεν εγκριθούν, πάλι οι ασθενείς θα έχουν πρόβλημα λόγω των ελλείψεων. Είναι η τελευταία φορά που εμείς από την πλευρά μας, συναινούμε σε μία τέτοια ρύθμιση. 
Όσον αφορά το Σώμα Επιθεωρητών Υπηρεσιών Υγείας και Πρόνοιας, στόχος πρέπει να είναι πάντα η θεσμική θωράκιση του σώματος και η στελέχωσή του με εξειδικευμένο, έμπειρο και ικανό προσωπικό, μακριά από κομματικές σκοπιμότητες. Ας ελπίσουμε ότι αυτήν τη φορά θα μπορέσει να ολοκληρωθεί ο διαγωνισμός χωρίς εκπλήξεις και να ενισχυθεί το σώμα. 
Βέβαια αφού σκοπός της νέας διάταξης είναι να διερευνηθεί το πεδίο των υποψηφίων για τη θέση των υγειονομικών και κοινωνικών επιθεωρητών και βοηθών, για ποιο λόγο εξαιρούνται κάποιες συγκεκριμένες κατηγορίες; 
Κύριε Υπουργέ, θα θέλαμε απαντήσεις σε αυτά. 
Όσον αφορά τη νέα διάταξη για την υποβολή πρότασης από το ΚΕΣΥ για τον καθορισμό των κλειστών ελληνικών νοσηλίων, το ΚΕΣΥ είναι επιστημονικό όργανο με συμβουλευτικό, γνωμοδοτικό χαρακτήρα για ζητήματα του συστήματος δημόσιας υγείας, αλλά και για ιατρικά θέματα. Δεν είμαι βέβαιη ότι έχει νόημα να το μετατρέψουμε σε μηχανισμό τιμολόγησης. Πρόκειται για ένα όργανο με ευρύτατη σύνθεση, που κατά το παρελθόν έχει συνεδριάσει ελάχιστες φορές. 
Εν πάση περιπτώσει όμως η νομοθετική βελτίωση που έκανε ο κύριος Υπουργός είναι θετική. 
Θα ήθελα να πω λίγα λόγια για το θέμα του Νοσοκομείου «Παναγία» και τις τροπολογίες που έχει καταθέσει η Νέα Δημοκρατία και ο ΣΥΡΙΖΑ. Στον τομέα της υγείας το βασικό κριτήριο με το οποίο προσεγγίζουμε τη δημοσιονομική προσαρμογή είναι η περικοπή της σπατάλης με παράλληλη διατήρηση της ποιότητας των παρεχομένων υπηρεσιών. Εφόσον λοιπόν πληρούνται αυτά τα κριτήρια, μπορούμε να δεχθούμε τη μετακίνηση του Νοσοκομείου «Παναγία» στον «Άγιο Παύλο», υπό την προϋπόθεση ότι διασφαλίζετε παράλληλα τα δικαιώματα των εργαζομένων. 
Αυτήν τη στιγμή όμως είμαστε αντιμέτωποι με μία πραγματική κατάσταση. Δεν υπάρχει χώρος για να γίνει αυτή η μετακίνηση. Ας προχωρήσουμε λοιπόν το σχέδιο για να μη μείνουν κυριολεκτικά στον αέρα όχι μόνο οι εργαζόμενοι, αλλά και τριάντα επτά χιλιάδες κάτοικοι της Ανατολικής Θεσσαλονίκης, της Θέρμης, του Θερμαϊκού, του Πανοράματος, που εξυπηρετούνται από το Νοσοκομείο «Παναγία».
Συμφωνούμε λοιπόν με τη λύση που προτείνετε με τις τροπολογίες, ώστε να υπάρξει η απαραίτητη μεταδοτική περίοδος μέχρι την ολοκλήρωση της μεταφοράς, με ορθό τρόπο αυτήν τη φορά.
Θα αναφερθώ εν συντομία και στην τροπολογία που κατέθεσα, σχετικά με την παροχή ασφαλιστικής ενημερότητας χωρίς παρακράτηση στους φορείς ψυχικής υγείας, που αποτελούν νομικά πρόσωπα ιδιωτικού δικαίου. Σκοπός είναι να μπορέσουν να εισπράξουν κάποιους απαραίτητους πόρους, με πρώτη προτεραιότητα την αποπληρωμή των οφειλών προς τους εργαζομένους. Ο τομέας της ψυχικής υγείας έχει χτυπηθεί σκληρά από τη δημοσιονομική προσαρμογή, με περικοπή της σχετικής επιχορήγησης στο 50%.
Δίνοντας αυτήν τη μικρή παράταση στις οφειλές προς τα ασφαλιστικά ταμεία, μπορεί να διασφαλιστεί η ομαλή λειτουργία τους για κάποιους μήνες, μέχρι να βρεθεί κάποια μόνιμη λύση σε συνεργασία με το Υπουργείο Υγείας.
Κυρίες και κύριοι Βουλευτές, είναι ευχάριστο ότι μέσα από μια διαδικασία κύρωσης άλλης μιας πράξης νομοθετικού περιεχομένου -η οποία δυστυχώς έχει γίνει κανόνας πια- τουλάχιστον μπορούμε να συζητούμε για κάποια θέματα που είναι πράγματι ζωτικής σημασίας για το μέλλον της δημόσιας υγείας της χώρας μας. Υπάρχουν περιθώρια για ευρεία διακομματική συναίνεση στον τομέα της υγείας έτσι, ώστε να υπάρχει συνέχεια και συνέπεια στις ασκούμενες πολιτικές, με στόχο τη δημιουργία ενός βιώσιμου, ανθρώπινου και αποτελεσματικού συστήματος δημόσιας υγείας. Αρκεί να εργαστούμε όλοι προς την ίδια κατεύθυνση, μακριά από αντιπαλότητες, με το βλέμμα σε ένα καλύτερο μέλλον.
Τέλος λοιπόν θα ήθελα να αναφέρω πως ψηφίζουμε υπέρ του νομοσχεδίου επί της αρχής και επί των άρθρων και υπέρ των τροπολογιών 189, 190, 192, 194, 196 και 200, όπως και υπέρ της τροπολογίας για το Νοσοκομείο «Παναγία».
Ευχαριστώ.
(Χειροκροτήματα από την πτέρυγα της Δημοκρατικής Αριστεράς)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Χρήστος Κατσώτης για δώδεκα λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, πριν τη συζήτηση του παρόντος σχεδίου νόμου, απαντήσατε σε ερωτήσεις Βουλευτών που έφεραν εδώ απ’ όλη τη χώρα τα τεράστια προβλήματα που αντιμετωπίζουν τα δημόσια νοσοκομεία. Εντοπίσατε, από την πλευρά σας, το ενδιαφέρον των Βουλευτών για τις περιοχές τους. Όντως, υπάρχει αυτό το ενδιαφέρον, μα πάνω απ’ όλα όμως υπάρχει η οργή των λαϊκών στρωμάτων και η πίεση που ασκούν, για λύση στα προβλήματα που δημιουργεί η πολιτική σας. Είναι μία πολιτική που βάζει εμπόδια στην απρόσκοπτη πρόσβαση του λαού στα δημόσια νοσοκομεία, μία πολιτική που αφήνει τα νοσοκομεία χωρίς γιατρούς, χωρίς νοσηλευτικό προσωπικό.
Δεν είναι τυχαίο ότι όλες οι ερωτήσεις αφορούσαν κύρια, ελλείψεις προσωπικού εκτός των άλλων. Χωρίς γιατρούς και νοσηλευτικό προσωπικό δεν μπορεί να προσφέρονται υπηρεσίες υγείας σε αυτούς που τις έχουν ανάγκη. Είναι μία πολιτική που την παρουσιάζετε σαν νοικοκύρεμα και εξορθολογισμό, που όμως συγχωνεύει νοσοκομεία, καταργεί κλινικές και νοσοκομειακά κρεβάτια, μια πολιτική που, σύμφωνα με τις δηλώσεις σας, προωθεί το κλείσιμο εξακοσίων εξήντα τμημάτων και κλινικών και τις συγχωνεύσεις δεκάδων νοσοκομείων. Είναι μία πολιτική που μετατρέπει τα νοσοκομεία σε επιχειρήσεις Α.Ε.. Ενώ αντικειμενικά οι λαϊκές ανάγκες για δημόσιες δωρεάν υγειονομικές υπηρεσίες αυξάνουν και λόγω της καπιταλιστικής κρίσης, η συγκυβέρνηση και η Ευρωπαϊκή Ένωση προωθούν περικοπές και κλείσιμο μονάδων υγείας, που επιδεινώνουν την ήδη άθλια κατάσταση στην υγεία.
Δεν είναι τυχαίο ότι στον «Ευαγγελισμό» καταργούνται διακόσια κρεβάτια, κύριε Υπουργέ, ναι ή όχι; Στο Κρατικό της Νίκαιας καταργούνται εξήντα κρεβάτια, όπως και στο ΚΑΤ διακόσια δέκα κρεβάτια; Θα απαντήσετε βέβαια μετά.
Αυτή η κατάσταση που επιδεινώνεται με την πολιτική σας φέρνει ακριβώς εδώ τις ερωτήσεις απ’ όλη την Ελλάδα. Απαιτείται, αν μη τι άλλο, από εσάς μεγαλύτερη προσοχή. Απαντήσατε με επίθεση στο σύστημα υγείας που είχε η Σοβιετική Ένωση. Προφανώς, κάνετε αυτήν την επίθεση όχι από την πλευρά τής αποκλειστικά δημόσιας και δωρεάν παροχής υπηρεσιών υγείας, που ήταν σε όλους σε αυτήν τη χώρα, στο εργατικό κράτος, αλλά από την πλευρά που υπηρετείτε και με τις ιδέες σας, όπως είπατε, που είναι, ότι οι έμποροι της υγείας δεν έβρισκαν έδαφος δράσης.
Κανένας εργαζόμενος, κανένας βιοπαλαιστής δεν ωφελείται από την εμπορευματοποιημένη υγεία, από τη δράση των ιδιωτών, αυτήν την οποία θεωρείτε αναγκαία.
Το παρόν νομοσχέδιο που σήμερα καλούμαστε να ψηφίσουμε, τι έρχεται να διασφαλίσει; Έρχεται να διασφαλίσει, κατ’ αρχάς, ασφαλιστική ενημερότητα. Παρά τα τεράστια χρέη που έχει προς τα ασφαλιστικά ταμεία το «Ερρίκος Ντυνάν», οι οφειλές αυτές από το 2010 ξεπερνούν τα 20 εκατομμύρια ευρώ. Με αυτόν τον τρόπο βέβαια θα μπορεί να εισπράξει τα οφειλόμενα νοσήλια από τον ΕΟΠΥΥ.
Δεύτερον, έρχεται εδώ το σχέδιο νόμου και με αυτόν τον τρόπο θα έχει αναστολή κάθε είδους πράξεων αναγκαστικής εκτέλεσης ή ασφαλιστικών μέτρων από τους πιστωτές του ιδρύματος, που υπολογίζεται ότι οφείλει σε διάφορους πιστωτές περίπου 280 εκατομμύρια ευρώ. Αυτό για προμηθευτές, αναλώσιμα, υλικά, φάρμακα κ.λπ.. Όλα αυτά βέβαια ήδη εμπεριέχονται στην πράξη και είναι σε πλήρη εφαρμογή αυτήν την περίοδο.
Η επίκληση της άσχημης οικονομικής κατάστασης του συγκεκριμένου νοσοκομείου με την προώθηση αυτού του μέτρου αποτελεί το προκάλυμμα για την ενίσχυση της επιχειρηματικής δράσης του νοσοκομείου είτε παραμείνει στην εκμετάλλευση του Ελληνικού Ερυθρού Σταυρού είτε μισθωθεί είτε πωληθεί ολόκληρο ή μέρος του σε επιχειρηματίες. Ήδη είναι γνωστό ότι η διοίκηση του νοσοκομείου έχει αναθέσει την εξεύρεση επενδυτών. Δεν ξέρω εάν έχει καταλήξει. Πολλά συζητιούνται γύρω από αυτό.
Το σχέδιο νόμου είναι στην ίδια κατεύθυνση με την προηγούμενη απόπειρα που έκανε η κυβέρνηση του ΠΑΣΟΚ, ώστε με νομοθετική ρύθμιση να υλοποιηθεί το επιχειρηματικό σχέδιο ανάμεσα στο «Ερρίκος Ντυνάν» και στο «Ιατρικό Κέντρο», η οποία δεν προχώρησε τότε λόγω της σφοδρής αντιπαράθεσης μεταξύ των ιδιωτικών επιχειρηματικών ομίλων, που διεκδικούν ακόμη μεγαλύτερο μερίδιο στην αγορά των υπηρεσιών υγείας.
Η σημερινή κατάσταση του Νοσοκομείου «Ερρίκος Ντυνάν» είναι ακριβώς αποτέλεσμα της επιχειρηματικής δράσης και του ανταγωνισμού που στηρίζει τόσο η σημερινή Κυβέρνηση όσο και όλες οι προηγούμενες, αλλά και που είναι και οι ιδέες του Υπουργού, όπως είπε στην προηγούμενη συζήτηση. Αποδεικνύεται στην πράξη στην περίπτωση τού «Ερρίκος Ντυνάν», η χρεοκοπία αυτού που λένε «μεικτή οικονομία», η οποία αποτελεί το όχημα που οδηγεί στην πλήρη επιχειρηματική δράση και στον τομέα της υγείας. Θυμίζουμε ότι όλες οι κυβερνήσεις πρωτοστατούσαν στη διαφήμιση ότι είναι το νοσοκομείο πρότυπης λειτουργίας, που πρέπει να το μιμηθούν και τα υπόλοιπα δημόσια νοσοκομεία.
Το συγκεκριμένο σχέδιο νόμου εντάσσεται στην προσπάθεια τού Μη Κυβερνητικού Οργανισμού τού Ελληνικού Ερυθρού Σταυρού να αξιοποιεί το νοσηλευτικό ίδρυμα με κάθε μορφής επιχειρηματική δραστηριότητα, όπως πώληση, εκμίσθωση κ.λπ.. Οποιαδήποτε λύση βρεθεί προς αυτήν την κατεύθυνση θα έχει σαν αποτέλεσμα την αύξηση της κερδοφορίας των επιχειρηματιών στην υγεία και παραπέρα, τη λεηλασία των ασφαλιστικών ταμείων -που, εξάλλου, προβλέπεται και από το άρθρο τρίτο- την εκμετάλλευση των ασθενών. Ταυτόχρονα θα χτυπηθούν και οι χίλιοι εκατό εργαζόμενοι με μείωση των μισθών, με ανατροπή των συνθηκών δουλειάς και εργασιακών σχέσεων, αλλά και με απολύσεις.
Με το σχέδιο νόμου δεν διασφαλίζεται η απρόσκοπτη πληρωμή των δεδουλευμένων των εργαζομένων. Δεν υπάρχει καμμία δέσμευση για την έγκαιρη πληρωμή των χρωστούμενων και των ασφαλιστικών εργοδοτικών εισφορών. Η Κυβέρνηση, η διοίκηση τού «Ερρίκος Ντυνάν» και οι υποψήφιοι μελλοντικοί ιδιοκτήτες ουσιαστικά αξιοποιούν την αγωνία των εργαζομένων, προκειμένου να επηρεάσουν την αποδοχή της επιχειρηματικής λύσης, η οποία θα επιδεινώσει ακόμη περισσότερο τη θέση τους, όπως ακριβώς έγινε σε όλες τις αντίστοιχες περιπτώσεις.
Υποστηρίζουμε, είναι θέση μας να πληρώνονται οι εργαζόμενοι όλα τα δεδουλευμένα στην ώρα τους και να εξασφαλιστεί η απρόσκοπτη πληρωμή των μισθών κάθε μήνα. Αυτό οφείλει ο Υπουργός και να το διασφαλίσει και να απαντήσει πώς θα το διασφαλίσει. Επίσης οφείλει να πληρώσει άμεσα ο εργοδότης όλες τις εργοδοτικές εισφορές. Για καθετί το θύμα είναι τα ασφαλιστικά ταμεία. Και άλλη πρόταση έγινε εδώ για άλλους φορείς έτσι, ώστε να πάρει ασφαλιστική ενημερότητα, χωρίς να καταβληθούν πάλι οι εισφορές στα ασφαλιστικά ταμεία.
Τα θύματα λοιπόν είναι πάλι οι συντάξεις και οι εισφορές …</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Μας μπερδεύετε, κύριε συνάδελφε.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Σας μπερδεύω; Είμαι σαφής! Και η θέση μας είναι σαφέστατη και θα την πω παρακάτω.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Και οι εργαζόμενοι; Να μην πληρωθούν;</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Οι εργαζόμενοι να πληρωθούν! Βεβαίως να πληρωθούν οι εργαζόμενοι! Μπορείτε λοιπόν να βρείτε τον τρόπο, αλλά όχι να μην αποδώσει τις εισφορές στα ασφαλιστικά ταμεία! 
Εμείς λοιπόν λέμε το νοσοκομείο να περάσει στο δημόσιο 100% και να λειτουργήσει με χρηματοδότηση από τον κρατικό προϋπολογισμό. Πρέπει να στελεχωθεί με το ήδη υπάρχον προσωπικό, μόνιμης, πλήρους και αποκλειστικής απασχόλησης και να παρέχει εντελώς δωρεάν όλες τις υπηρεσίες σε όλους, χωρίς όρους και προϋποθέσεις. 
Με βάση αυτές τις θέσεις βέβαια καταψηφίζουμε το συγκεκριμένο άρθρο στο νομοσχέδιο. 
Επίσης είμαστε αντίθετοι με το Σώμα Επιθεωρητών Υπηρεσιών Υγείας και Πρόνοιας. Όμως η στελέχωσή του χρειάζεται να γίνει με διαφανείς διαδικασίες. Βεβαίως πρέπει να υπάρχει, αλλά έτσι όπως γίνεται, αυτό δεν μπορεί να διασφαλιστεί. Καμμία συνέντευξη δεν διασφαλίζει το αδιάβλητο. Αντίθετα, θα κυριαρχούν άλλα κριτήρια που θα έχουν σαν στόχο να προωθούνται μέσω του σώματος λογικές και πολιτικές αυτού του συστήματος υγείας που θέλετε. Βέβαια εδώ ειπώθηκαν και παραδείγματα. 
Επίσης δεν διασφαλίζεται το αδιάβλητο της επιλογής τους. Είμαστε αντίθετοι και το καταψηφίζουμε. 
Είμαστε αντίθετοι με τα κλειστά ενοποιημένα νοσήλια ή τα κλειστά ελληνικά νοσήλια, όπως μετονομάστηκαν. Τα κριτήρια γι’ αυτά είναι κριτήρια περικοπών για τους ασθενείς. Είναι κριτήρια λειτουργίας με ιδιωτικοοικονομικά κριτήρια. Είναι κριτήρια που ενισχύουν τα εμπόδια για την αποκατάσταση τής υγείας του λαού. 
Δεν είμαστε αντίθετοι στην τροπολογία που έχει κατατεθεί για παράταση της σύμβασης μέχρι το 2014, όπως αναφέρεται, του Γενικού Νοσοκομείου «΄Αγιος Παύλος» -παράρτημα «Παναγία» με την εταιρεία «EUROMEDICA ΑΝΩΝΥΜΗ ΕΤΑΙΡΕΙΑ ΠΑΡΟΧΗΣ ΙΑΤΡΙΚΩΝ ΥΠΗΡΕΣΙΩΝ», για τη στέγαση κ.λπ… Όμως η συγκεκριμένη τροπολογία δεν αντιμετωπίζει την άσχημη κατάσταση στην οποία έχει περιέλθει το Νοσοκομείο «Παναγία». Κι έχει περιέλθει σε άσχημη κατάσταση λόγω των μεγάλων ελλείψεων σε επιστημονικό και νοσηλευτικό προσωπικό, λόγω της υποχρηματοδότησής του και τα τεράστια προβλήματα που δημιουργούνται εξαιτίας της, λόγω των τεράστιων ελλείψεων σε φάρμακα και υγειονομικό υλικό που εκθέτουν σε κινδύνους την πορεία αποκατάστασης των ασθενών. 
Είναι γνωστό, κύριε Υπουργέ –και θα θέλαμε την άμεση παρέμβασή σας- ότι υπονομεύει ο δυπεάρχης εκεί, γιατί στις 18 Ιανουαρίου αποφάσισε ουσιαστικά την κατάργηση του χημειοθεραπευτικού τμήματος, μετακινώντας τους δύο παθολόγους-ογκολόγους για ενίσχυση των τμημάτων του «Θεαγενείου». Μ’ αυτήν την απόφαση θέτει σε άμεσο κίνδυνο την έκβαση της υγείας εκατόν σαράντα οκτώ ασθενών καρκινοπαθών, που βρίσκονται σε θεραπευτικά σχήματα και αναγκάζονται να διακόψουν τις θεραπείες, με βαριές συνέπειες για την υγεία τους. 
Αυτή η απόφαση πρέπει να παρθεί πίσω άμεσα, κύριε Υπουργέ! 
Το ΚΚΕ έχει καθαρή θέση για το θέμα της υγείας συνολικά. Είμαστε λοιπόν υπέρ της αποκλειστικά δημόσιας και δωρεάν υγείας για όλους, με κατάργηση της επιχειρηματικής δραστηριότητας σ’ αυτόν τον τομέα. Μόνο μ’ αυτήν τη θέση θα διασφαλιστεί η υγεία του λαού, αξιοποιώντας όλες τις εξελίξεις στην επιστήμη και την τεχνική. Μ’ αυτήν τη θέση αντιμετωπίζονται οι επιχειρηματικοί όμιλοι που δρουν γύρω από την υγεία. 
Σήμερα μεγάλη πλειοψηφία του λαού είναι χωρίς φάρμακα, χωρίς θεραπεία. Αυτή η πολιτική στον τομέα της υγείας, όπως και στο «Ερρίκος Ντυνάν», πρέπει να ανατραπεί από το λαό και ο λαός να αγωνιστεί για ένα τέτοιο σύστημα υγείας που πράγματι θα παρέχει αυτές τις υπηρεσίες υγείας, σε όλο το λαό, χωρίς διακρίσεις. 
Καταψηφίζουμε, λοιπόν, το σχέδιο νόμου επί της αρχής. Είπαμε και για την τροπολογία για το Νοσοκομείο «Παναγία», αλλά και για τους μισθούς, δηλαδή τα αναδρομικά, στο ΕΚΑΒ, όπου ψηφίζουμε «ΝΑΙ».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και δύο εκπαιδευτικοί από το Γυμνάσιο Λεωνιδίου Αρκαδίας.
 Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Εισερχόμαστε τώρα στον κατάλογο των ομιλητών. Ο κύριος Υπουργός έχει αποφασίσει ότι θα μιλήσει μετά την ολοκλήρωση των εισηγήσεων των αγορητών. 
Κύριε Υπουργέ, είναι εγγεγραμμένοι δέκα συνάδελφοι. Συμφωνείτε να μιλήσετε μετά;</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Βεβαίως, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επομένως η κ. Θεοπεφτάτου έχει το λόγο για επτά λεπτά.</ChairmanSpeech> 
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Κύριε Υπουργέ, κυρίες και κύριοι συνάδελφοι, πολύ σύντομα θα αναφερθώ στη διάταξη που αφορά το «Ερρίκος Ντυνάν». Από την πλευρά μας θα καταψηφίσουμε τη διάταξη και οι προτάσεις μας είναι, ότι θα πρέπει να περάσει στο ΕΣΥ, να πληρωθούν τα δεδουλευμένα των εργαζομένων και να γίνει ο διαχειριστικός έλεγχος για την όποια κακοδιαχείριση. 
Από τη δική μου πλευρά, θα ήθελα να σας ενημερώσω για ένα συναφές ζήτημα που αφορά τα νησιά μας, την Κεφαλλονιά και την Ιθάκη και να μεταφέρω την αγωνία των κατοίκων των νησιών μας. Μετά τη συστηματική κατάργηση μιας σειράς υπηρεσιών, όπως πολεοδομία, ΙΚΑ, ΟΤΕ, ΔΕΗ, ειρηνοδικεία κ.λπ. από την Ιθάκη και το Ληξούρι και την υπολειτουργία του Κέντρου Υγείας Ιθάκης, έρχεται η σειρά των Υπηρεσιών Υγείας Ληξουρίου –που είναι το σημαντικότερο, κατά τη γνώμη μας, κοινωνικό αγαθό- και η μετακύληση του κόστους των αυτονόητων υπηρεσιών στις πλάτες των πολιτών εν μέσω τέτοιας κρίσης. 
Μιλάω συγκεκριμένα για το «Μαντζαβινάτειο Νοσοκομείο Ληξουρίου. Αυτό ιδρύθηκε με κληροδότημα του Παναγή και Αντωνίας Μαντζαβινάτου το 1957 και λειτούργησε μ’ αυτήν τη μορφή από το 1961 έως το 1989, οπότε και εντάχθηκε στο ΕΣΥ. Αυτό το νοσοκομείο εξυπηρετεί όλους τους κατοίκους της ευρύτερης περιοχής του Ληξουρίου, οι οποίοι ανέρχονται περίπου σε οκτώ χιλιάδες, ενώ κατά τους θερινούς τουριστικούς μήνες ο αριθμός τριπλασιάζεται. 
Σε ετήσια βάση, το «Μαντζαβινάτειο» Νοσοκομείο εξυπηρετεί περίπου είκοσι επτά χιλιάδες επισκέψεις, εκ των οποίων οι τέσσερις χιλιάδες αφορούν παιδιατρικές περιπτώσεις. Ειδικότερα για το 2012, εξυπηρέτησε επτακόσιους νοσηλευθέντες και οκτώ χιλιάδες πεντακόσιους επισκέπτες των εξωτερικών του ιατρείων και του τμήματος επειγόντων περιστατικών. 
Με δωρεά από το Ίδρυμα «Σταύρος Νιάρχος» ολοκληρώθηκε το 2010 μια νέα πτέρυγα τριακοσίων τετραγωνικών μέτρων, η οποία στεγάζει παιδιατρικό τμήμα με μονάδα βραχείας νοσηλείας, το τμήμα μαιευτικής φροντίδας, τις διοικητικές υπηρεσίες του νοσοκομείου, αξονικό τομογράφο και ιατρική βιβλιοθήκη. Να σημειώσουμε ακόμα ότι βρίσκεται σε εξέλιξη η δημιουργία νέας πτέρυγας, που αποτελεί δωρεά εκ μέρους του Φιλανθρωπικού Ιδρύματος «Λιβιεράτος», η οποία θα συμβάλει σημαντικά στην αναβάθμιση του Νοσοκομείου. 
Έτσι για τα έτη 2010 και 2011, το Υπουργείο σας κατέταξε το «Μαντζαβινάτειο» στα δεκαοκτώ καλύτερα μεσαία νοσοκομεία της χώρας. Πόσο  άρτια θα είναι η λειτουργία του «Μαντζαβινάτειου» Νοσοκομείου μετά την οργανωτική ενοποίηση του με το Γενικό Νοσοκομείο Κεφαλληνίας; Εκτιμούμε πως δεν θα είναι. Γιατί λοιπόν εντάσσονται κάτω από ενιαία διοίκηση τα διασυνδεόμενα μέχρι πρότινος νοσοκομεία, δηλαδή το Γενικό Νοσοκομείο Κεφαλληνίας και το «Μαντζαβινάτειο» Νοσοκομείο Ληξουρίου; 
«Για την εξοικονόμηση πόρων», αυτή είναι η σταθερή απάντησή σας, κύριε Υπουργέ, που προβήκατε στην έκδοση της σχετικής απόφασης διοικητικής ενοποίησης σε ενιαίο νομικό πρόσωπο δημοσίου δικαίου. Το κύριο κόστος τού νοσοκομείου προκύπτει από το ιατρικό και νοσηλευτικό προσωπικό, τα αναλώσιμα υλικά, τις λειτουργικές δαπάνες, την προμήθεια και συντήρηση εξοπλισμού. Πόσο όμως θα μειωθεί με τη συνένωση των δύο οργανισμών; 
Η απάντηση είναι απλή και συνάμα καταστροφική για μια νησιωτική και καθαρά τουριστική περιοχή που ευελπιστεί στην αναβάθμιση του τουριστικού προϊόντος της. 
Η διοικητική συνένωση αποτελεί μόνο το πρώτο βήμα στην κατάργηση των δημόσιων υπηρεσιών υγείας που προβλέπεται. Σε επόμενη φάση θα ακολουθήσει η πλήρης συνένωση και κατάργηση των ετέρων μονάδων. Όλα αυτά θα γίνουν σε συνδυασμό με την παράλληλη κατάργηση και υποβάθμιση των ιατρικών μονάδων για την παροχή υπηρεσιών πρωτοβάθμιας υγείας. 
Η μείωση του κόστους θα προκύψει από τη μη πρόσληψη νέου προσωπικού, τη μετακίνηση του υπάρχοντος προσωπικού σε πιο κρίσιμες θέσεις στο Γενικό Νοσοκομείο Κεφαλληνίας και με τη μη προμήθεια νέου ή με τη συντήρηση του υπάρχοντος εξοπλισμού. Η μείωση του κόστους εν ολίγοις θα προκύψει από τη μετακίνηση της παροχής πρωτοβάθμιας και δευτεροβάθμιας ιατρικής φροντίδας στο Γενικό Νοσοκομείο Κεφαλληνίας, το οποίο ειρήσθω εν παρόδω ήδη αντιμετωπίζει σοβαρά προβλήματα, λόγω έλλειψης γιατρών και νοσηλευτικού προσωπικού και λόγω λειτουργικών δαπανών, συμπεριλαμβανομένης και της λειτουργίας του ΕΚΑΒ. 
Όπου όμως η ζήτηση θα είναι μεγάλη, το νοσοκομείο δεν θα μπορεί να ανταποκριθεί. Θα πρέπει να αποτελεί μοναδικό κριτήριο η πληρότητα των κλινικών; Είναι δεδομένο ότι θα υπολειτουργεί ένα υποστελεχωμένο και όχι ένα άρτια εξοπλισμένο νοσοκομείο. Οι κάτοικοι δεν μπορούν να εξυπηρετηθούν εκτός από τις άμεσες ανάγκες και ως εκ τούτου, μετακινούνται στα μεγάλα αστικά κέντρα. Το αποτέλεσμα είναι η πλήρης υποβάθμιση των υπηρεσιών υγείας για την Κεφαλονιά και την Ιθάκη. 
Παρακαλούμε λοιπόν, κύριε Υπουργέ, να επανεξετάσετε και να προχωρήσετε στις απαραίτητες ενέργειες για την απρόσκοπτη λειτουργία και αναβάθμιση του «Μαντζαβινάτειου», ώστε να προσφέρει τις απαραίτητες υπηρεσίες υγείας στους κατοίκους και στους επισκέπτες των νησιών μας. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κυρία συνάδελφε. 
Το λόγο έχει ο κ. Οδυσσέας Βουδούρης.</ChairmanSpeech> 
<Speech><Parlmember>ΟΔΥΣΣΕΑΣ ΒΟΥΔΟΥΡΗΣ</Parlmember>: Κυρία Πρόεδρε, κύριε Υπουργέ, αγαπητοί συνάδελφοι, η πράξη νομοθετικού περιεχομένου που καλούμεθα σήμερα να επικυρώσουμε, είναι μόνο μια μικρή πτυχή ενός μεγαλύτερου προβλήματος. Νομίζω λοιπόν ότι ναι μεν πρέπει να συζητήσουμε και να πάρουμε μια απόφαση γι’ αυτήν την πράξη νομοθετικού περιεχομένου, αλλά αυτό δεν μπορεί να γίνει εάν δεν έχουμε μια συνολικότερη εικόνα για το τι έχει γίνει και τι γίνεται με το «Ερρίκος Ντυνάν». Συνεπώς θα ήθελα να πω μερικά λόγια για το ιστορικό αυτής της υπόθεσης, δεδομένου ότι πολλοί από εσάς μπορεί να την ξέρουν, αλλά πιθανώς πολλοί να μην ξέρουν ή να μην ξέρουν ακριβώς. 
Το «Ερρίκος Ντυνάν» ξεκίνησε ως ένα εξαιρετικό εγχείρημα, ένα εγχείρημα όπου πλάι σε έναν εμπορικό ιδιωτικό τομέα και σε ένα δημόσιο κρατικό τομέα επρόκειτο να αναπτυχθεί και ένας τομέας ο οποίος να έχει και τα πλεονεκτήματα του ιδιωτικού τομέα, αλλά και τα πλεονεκτήματα του δημόσιου τομέα, ενός ιδιωτικού μη κερδοσκοπικού τομέα. Αυτό το εγχείρημα εγώ προσωπικά το επικροτώ. Μάλιστα, θυμάμαι ότι εκείνη την εποχή ήμουν Πρόεδρος σε μια μεγάλη μη κυβερνητική οργάνωση, στους «Γιατρούς χωρίς Σύνορα» και είχαμε πει και εμείς ότι ένα τέτοιο εγχείρημα είναι κάτι το οποίο πραγματικά μπορεί να συμβάλει στη βελτίωση της υγείας και γενικότερα στη δημοκρατική λειτουργία της κοινωνίας. 
Αυτό το εγχείρημα κατέληξε να αυτοακυρωθεί και τελικά να φτάσουμε σε μια κατάσταση, όπου το «Ερρίκος Ντυνάν» συμψηφίζει τα ελαττώματα και του ιδιωτικού αλλά και του δημόσιου τομέα. Φτάσαμε στο σημείο να έχουμε ένα ίδρυμα, το οποίο βρίσκεται σε μια εξαιρετικά δεινή κατάσταση. Στην ουσία, βέβαια, όταν προσπαθούμε να δούμε λίγο την πορεία, καταλαβαίνουμε πώς φτάσαμε σ’ αυτό το σημείο. 
Πρώτον, φτάσαμε σ’ αυτήν την κατάσταση λόγω κακοδιαχείρισης. Μισθοί των 10.000 και 15.000 ευρώ στη σημερινή κατάσταση ή στην κατάσταση που ίσχυε στην Ελλάδα πριν από κάποια χρόνια, προφανώς δεν αντιστοιχούσαν ούτε στην πραγματικότητα της αγοράς, αλλά επίσης και στο στίγμα που πρέπει να δώσει ένα κοινωφελές ίδρυμα. 
Δεύτερον, υπήρξε ένα άνομο –για να το πω ευγενικά- αλισβερίσι μεταξύ δημόσιου και ιδιωτικού τομέα. Το να στεγάζεται ένα μαιευτήριο του εμπορικού κερδοσκοπικού τομέα μέσα σε ένα ίδρυμα το οποίο απολαμβάνει τις φορολογικές και υπόλοιπες διατάξεις ενός ιδιωτικού κοινωνικού φορέα είναι κάτι το οποίο προφανώς παραβιάζει και την ουσία αλλά και το γράμμα του νόμου. Και απορώ –και το λέω ξεκάθαρα- πώς δεν έχουν υπάρξει ή δεν έχουν αναζητηθεί ακόμα και ποινικές ευθύνες για κάτι το οποίο έχει ζημιώσει το κράτος. 
Τρίτον, και πιο σημαντικό, είναι ότι σε όλη αυτήν τη διάρκεια των δέκα ετών, το κράτος ήταν εγκληματικά απόν. Το κράτος έχει έναν εποπτικό ρόλο, ένα εποπτικό καθήκον το οποίο δεν εκπλήρωσε ποτέ. Βέβαια, ειπώθηκε το επιχείρημα ότι το «Ερρίκος Ντυνάν» δεν ενισχύθηκε ποτέ από κρατικούς πόρους. Αυτό το εγχείρημα είναι διάτρητο. Κατ’ αρχάς, είναι λάθος. Το «Ερρίκος Ντυνάν» έχει λάβει κρατικούς πόρους. Υπενθυμίζω εδώ ότι η επιχορήγηση που δόθηκε στον Ερυθρό Σταυρό, προκειμένου να τα δώσει ο «Ερυθρός Σταυρός» στο Νοσοκομείο του Ερυθρού Σταυρού, το οποίο είχε περάσει προηγουμένως στο ΕΣΥ -αν θυμάμαι καλά, αυτά τα χρήματα ήταν της τάξεως των 4 εκατομμυρίων ευρώ- δεν χρησιμοποιήθηκε για το Νοσοκομείο του «Ερυθρού Σταυρού» που πέρασε στο ΕΣΥ, αλλά δόθηκε αυθαίρετα στο «Ερρίκος Ντυνάν». 
Δεύτερον, το «Ερρίκος Ντυνάν» έχει επωφεληθεί από ορισμένες διατάξεις που αφορούν τη φορολογία, το φορολογικό σύστημα και το ΦΠΑ, το οποίο προφανώς αποτελεί μια έμμεση ενίσχυση του κράτους προς αυτό το ίδρυμα και μάλιστα είναι μια έμμεση ενίσχυση που έχει κόστος για το κράτος. 
Τρίτον –μπορεί να φαίνεται θεωρητικό, αλλά είναι ίσως και το πιο σημαντικό- το κράτος έχει ένα ρόλο εγγύησης για τις δωρεές των ιδιωτών. Τα λεφτά τα οποία διατέθηκαν για το «Ερρίκος Ντυνάν» δεν είναι ιδιωτικά κεφάλαια. Είναι οι συνδρομές απλών ανθρώπων. Είναι οι δωρεές των 50 και 100 ευρώ που έδωσε ο καθένας από το υστέρημά του και για έναν συγκεκριμένο σκοπό. Αυτόν τον σκοπό δεν έχει να τον κρίνει το κράτος, γιατί όντως είναι ανεξάρτητος φορέας ο «Ερυθρός Σταυρός». Όμως, έχει ένα ρόλο εκ του νόμου, έχει το ρόλο να εγγυηθεί ότι αυτά τα χρήματα χρησιμοποιήθηκαν πραγματικά για αυτό το σκοπό και αυτό το ρόλο δεν τον εκπλήρωσε το κράτος. 
Έχοντας κάνει, λοιπόν, αυτό το σύντομο ιστορικό, θα ήθελα να καταλήξω σε δύο προτάσεις, οι οποίες ακούστηκαν –και χαίρομαι που ειπώθηκαν- από την ειδική αγορήτρια της Κοινοβουλευτικής Ομάδας της ΔΗΜΑΡ. Η πρώτη πρόταση αφορά το παρελθόν και η δεύτερη αφορά το τι μέλλει γενέσθαι. 
Κύριε Υπουργέ, νομίζω ότι είναι πάρα πολύ σημαντικό μπροστά σε ένα σκάνδαλο τέτοιου μεγέθους να υπάρξει ένας ουσιαστικός κοινοβουλευτικός έλεγχος. Αυτό ειπώθηκε και από τον Εκπρόσωπο της Αξιωματικής Αντιπολίτευσης, ο οποίος είπε ότι η Αξιωματική Αντιπολίτευση είναι διατεθειμένη να προχωρήσει σε κάθε ενέργεια προκειμένου να γίνει αυτός ο έλεγχος. 
Νομίζω, λοιπόν, ότι επειδή ήδη έχουν γίνει πολλές ερωτήσεις, το επόμενο στάδιο το οποίο θα έχει ένα νόημα είναι η εξεταστική επιτροπή. Ξέρω ότι οι εξεταστικές επιτροπές πολλές φορές δεν καταλήγουν πουθενά. Όμως, εάν πιστεύουμε ότι έχει ένα νόημα αυτός ο ελεγκτικός θεσμός, τότε σ’ αυτήν την περίπτωση αξίζει πραγματικά να εφαρμοστεί. 
Η δεύτερη πρόταση αφορά το τι μέλλει γενέσθαι. Προσωπικά δεν πιστεύω ότι το «Ερρίκος Ντυνάν» μπορεί να ενταχθεί στο Εθνικό Σύστημα Υγείας για τουλάχιστον δύο λόγους. Ο πρώτος λόγος είναι ότι υπάρχει ήδη ένας υδροκεφαλισμός του ΕΣΥ στο κέντρο της Αθήνας. Το να προσθέσουμε, λοιπόν, άλλη μια μονάδα, δεν νομίζω ότι θα βοηθήσει. 
Ο δεύτερος λόγος είναι το πώς θα εντάξουμε και θα προσλάβουμε γιατρούς, οι οποίοι είναι υπό ένα ιδιωτικό καθεστώς, σε ένα δημόσιο φορέα χωρίς να περάσουν από το ΑΣΕΠ. 
Επίσης, αυτός δεν ήταν ο αρχικός σκοπός του «Ερρίκος Ντυνάν». Ο αρχικός σκοπός του «Ερρίκος Ντυνάν» δεν ήταν να προσθέσουμε μια μονάδα στο Εθνικό Σύστημα Υγείας αλλά να κάνουμε κάτι διαφορετικό. 
Συνεπώς αυτό το οποίο μπορούμε να κάνουμε, επειδή υπάρχει το νομοθετικό πλαίσιο, είναι να εντάξουμε το «Ερρίκος Ντυνάν» στο πλαίσιο της κοινωνικής οικονομίας. Μάλιστα, υπάρχει ο ν. 4019/2011 που προβλέπει αυτή τη δυνατότητα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, επιτρέψτε μου, σας παρακαλώ, να συνεχίσω για ένα λεπτό. 
Βέβαια, αυτό θα πρέπει να προέλθει από την πρωτοβουλία και τη συμμετοχή των ίδιων των γιατρών και των υπολοίπων εργαζομένων. Βέβαια, κύριε Υπουργέ, δεν έχετε θεσμική υποχρέωση να προωθήσετε κάτι τέτοιο. Όμως, τίποτε δεν σας εμποδίζει να πάρετε αυτήν την πολιτική πρωτοβουλία, να ανοίξετε δηλαδή μια διαβούλευση, έτσι ώστε το «Ερρίκος Ντυνάν» να εκπληρώσει αυτόν τον αρχικό σκοπό εντασσόμενο στο πλαίσιο μιας κοινωνικής οικονομίας. 
Και θα ήθελα να πω και μια τελευταία λέξη για τα ΚΕΝ. Τα ΚΕΝ είναι ένα πάρα πολύ σημαντικό εργαλείο. Αποτελούν μια τρομερή πρόοδο, διότι, πρώτον, επιτρέπουν τη σωστή κοστολόγηση των πράξεων και, δεύτερον, διότι δημιουργούν συνθήκες υγιούς ανταγωνισμού. Για να γίνει, όμως, αυτό, θα πρέπει να τηρηθούν δύο κανόνες. Ο πρώτος κανόνας είναι ότι τα ΚΕΝ πρέπει να αντιστοιχούν στο πραγματικό κόστος. Για το λόγο αυτό θεωρώ ότι η κάθε έννοια έκπτωσης είναι κάτι το οποίο ακυρώνει το ίδιο το εγχείρημα των ΚΕΝ. Ο δεύτερος κανόνας είναι ότι τα ΚΕΝ πρέπει να εφαρμοστούν καθολικά σε όλα τα ιδρύματα. 
Δεν μπορούν να αφορούν μόνο ορισμένα ιδρύματα. Όταν λέω «καθολικά», εννοώ ότι πρέπει να εφαρμοστούν και στον κρατικό, δημόσιο τομέα. Μόνο έτσι πραγματικά τα ΚΕΝ θα γίνουν ένα αξιόπιστο εργαλείο, το οποίο θα βοηθάει έναν πραγματικά ουσιαστικό ανταγωνισμό μεταξύ ιδιωτικού και  δημόσιου τομέα. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε, κύριε συνάδελφε.
Το λόγο έχει ο κ. Νικόλαος Μιχαλάκης.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Κυρία Πρόεδρε, κυρίες και κύριοι Βουλευτές, κύριε Υπουργέ, θέλω ευθύς εξαρχής να τονίσω ότι εμείς, ο ΣΥΡΙΖΑ-Ενωτικό Κοινωνικό Μέτωπο, είμαστε της άποψης ότι πρέπει να δοθεί οριστική και άμεση λύση για το ζήτημα του «Ερρίκος Ντυνάν» προς όφελος βέβαια της κοινωνίας και των εργαζομένων. Θεωρούμε ότι η υγεία είναι δημόσιο αγαθό και δικαίωμα κάθε πολίτη αυτής της χώρας, δημόσια και δωρεάν. 
Εδώ βέβαια έρχονται σε αντιπαράθεση δύο αντίθετες θεωρίες: η μια που υποστηρίζει ότι η υγεία εμπορευματοποιείται και κοστολογείται στο ελάχιστο των ανθρώπινων αναγκών και προτεραιοτήτων και η άλλη που θέλει να είναι η υγεία αδιαπραγμάτευτο δημόσιο και κοινωνικό αγαθό. 
Από εκεί πηγάζει και η θέση μας ότι το «Ερρίκος Ντυνάν» πρέπει να ενταχθεί στο Εθνικό Σύστημα Υγείας, στο πλαίσιο βέβαια μιας αναδιάταξης των νοσοκομειακών μονάδων του κέντρου της Αθήνας. Δεν μπορεί ένα τόσο σπουδαίο ίδρυμα –κατά τη γνώμη μας- με άρτιες υποδομές και με υψηλά εξειδικευμένο προσωπικό να αφεθεί στην τύχη του, γιατί κατά την άποψη του κυρίου Υπουργού, η οποία εκφράστηκε στις συνεδριάσεις της Επιτροπής Κοινωνικών Υποθέσεων, αν δεν βρεθεί οικονομικός παράγοντας, ο οποίος και σαφώς θα έχει ως κύριο αν όχι αποκλειστικό κριτήριο επένδυσης το κέρδος για να το αγοράσει, τότε δεν υπάρχει άλλη λύση. 
Κατά αυτόν τον τρόπο ανοίγει άλλη μια οδός κερδοσκοπίας από το μεγάλο και εν πολλοίς ανεξέλεγκτο μεγάλο ιδιωτικό κεφάλαιο εις βάρος του δημοσίου και των εργαζομένων. 
Για το «Ερρίκος Ντυνάν» πρέπει να υπάρξει κατ’ αρχάς και σε πρώτη φάση απολογισμός και λογοδοσία της απερχόμενης διοίκησης και κυρίως να ακολουθήσει εκτενής και εξαντλητικός διαχειριστικός έλεγχος, για να δούμε πώς δημιουργήθηκαν τα μη εξυπηρετούμενα υπέρογκα χρέη, τα οποία αυτήν τη στιγμή είναι θηλιά κυρίως για τους εργαζόμενους, αλλά και για την ομαλή και εύρυθμη λειτουργία του ιδρύματος, με αποτέλεσμα το ασφυκτικό αυτό περιβάλλον να επηρεάζει και τους ασθενείς, απαξιώνοντας έτσι ένα υπερσύγχρονο νοσοκομείο που θα μπορούσε να είναι πυλώνας δημόσιας υγείας στο λεκανοπέδιο Αττικής, σε ένα αναμορφωμένο βέβαια τοπίο από άποψης κτηριακών εγκαταστάσεων και υποδομών.
Σε μια εποχή που όλο και περισσότεροι πολίτες αυτής της χώρας αδυνατούν να έχουν πλέον πρόσβαση στη δημόσια και ιδιωτική περίθαλψη, λόγω των πολιτικών επιλογών της παρούσας τρικομματικής Κυβέρνησης και των προηγούμενων κυβερνήσεων, υπάρχει ένα πλέγμα από πολιτικές που είναι αδιέξοδες, που βασίζονται σε νεοφιλελεύθερα πολιτικά, κοινωνικά και οικονομικά μοντέλα, πλήρως αποτυχημένα, τα οποία όπου και αν εφαρμόστηκαν έφεραν τους λαούς των χωρών αυτών σε εξαθλίωση, φτώχεια και υποβάθμιση των παροχών υγείας, κατάσταση που αποτυπώνει και η σημερινή εικόνα απαξίωσης, υποβάθμισης, συρρίκνωσης και ραγδαία επιταχυνόμενης διάλυσης του ΕΣΥ, με τη μείωση της φαρμακευτικής κάλυψης στα νοσοκομεία, τη βύθιση των δαπανών για την καθαριότητα, τη σίτιση και τις λειτουργικές ανάγκες, την αποψίλωση από το ούτως ή άλλως ανεπαρκές αριθμητικά προσωπικό. 
Διάβαζα τις προάλλες στον Τύπο ότι οι «Γιατροί του Κόσμου» και άλλες εθελοντικές μονάδες κάνουν έκκληση για κοινωνικά ιατρεία και φαρμακεία. Πρωτοβουλίες πολιτών κάνουν έκκληση προς τους γιατρούς και γενικά τους υγειονομικούς να στελεχώσουν, να πλαισιώσουν τις δομές αλληλεγγύης. Κάνουν έκκληση να βοηθήσουν τους άπορους, τους ανασφάλιστους, τους άνεργους, τους συνταξιούχους, τους εκτός συστήματος υγείας, που δεν μπορούν να καλύψουν το συνεχώς διογκούμενο κόστος της περίθαλψης και των φαρμάκων τους. 
Αυτό είναι το κοινωνικό, οικονομικό και πολιτικό περιβάλλον φόβου, αποκλεισμών, ανασφάλειας και αβεβαιότητας που έχουν εγκαθιδρύσει οι κυβερνήσεις των μνημονίων, του Γιώργου Παπανδρέου, του Λουκά Παπαδήμου, του Αντώνη Σαμαρά και των συμμάχων του, τα μνημόνια των εσφαλμένων πολλαπλασιαστών του Διεθνούς Νομισματικού Ταμείου, οι καταστροφικοί μονόδρομοι των χαλκευμένων, όπως όλα δείχνουν, στοιχείων της Ελληνικής Στατιστικής Αρχής.
Γι’ αυτό εμείς, ο ΣΥΡΙΖΑ- Ενωτικό Κοινωνικό Μέτωπο, θα αγωνιστούμε ιδίως τώρα στην περίοδο της κρίσης να ανατρέψουμε αυτές τις πολιτικές που φέρνουν την καταστροφή και την οπισθοδρόμηση και στο χώρο της υγείας, εμμένοντας στην υπεράσπιση του δημόσιου, κοινωνικού και αποτελεσματικού χαρακτήρα της. 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε, κύριε συνάδελφε.
Το λόγο έχει ο κ. Κωνσταντίνος Μαρκόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, θα μείνω μόνο στο θέμα του «Ερρίκος Ντυνάν» από το σχέδιο νόμου που υπάρχει μπροστά μας και ίσως λίγο στα ΚΕΝ, στα ενοποιημένα νοσήλια. Κυρίως όμως πήρα το λόγο για να μιλήσω για το «Ερρίκος Ντυνάν».
Κύριε Υπουργέ, κατά την άποψή μου –και θα την στοιχειοθετήσω- το «Ερρίκος Ντυνάν» δεν είναι ένα κοινωφελές ίδρυμα, είναι μια καθαρή, μη κερδοσκοπική εμπορική προσπάθεια που ξεκίνησε με την εκποίηση της κινητής και της ακίνητης περιουσίας του Ελληνικού Ερυθρού Σταυρού. Αυτό είναι το «Ερρίκος Ντυνάν», μια μη κερδοσκοπική προσπάθεια, η οποία είναι συνώνυμο της απόλυτης αποτυχίας και της απόλυτης χρεοκοπίας, ενός νομικού προσώπου, του Ελληνικού Ερυθρού Σταυρού, της πιο σημαντικής και διαχρονικής –και στην αξία και στην αποτελεσματικότητα- μη κυβερνητικής οργάνωσης του κόσμου σε ό,τι αφορά την ανθρωπιστική της δράση.
Γι’ αυτήν την προσπάθεια και τα αποτελέσματά της –είμαι σίγουρος ότι το γνωρίζετε- υπάρχουν σοβαρότατες ενστάσεις του Κεντρικού Συμβουλίου του Παγκόσμιου Ερυθρού Σταυρού, με βάση την απόλυτη παραβίαση των αρχών του «Ερρίκου Ντυνάν» που ίδρυσε τον «Ερυθρό Σταυρό». Και αυτά η ελληνική Κυβέρνηση και εσείς προσωπικά και οι προηγούμενοι Υπουργοί Υγείας όφειλαν να τα έχουν λάβει πολύ σοβαρά υπ’ όψιν.
Η κινητή και ακίνητη περιουσία του Ελληνικού Ερυθρού Σταυρού προέρχεται αποκλειστικά από δωρεές φιλάνθρωπων ανθρώπων, πλούσιων ή μη πλούσιων, πολλών χιλιάδων και τη συνεισφορά του καθενός από εμάς. Και σας μιλώ σαν ερυθροσταυρίτης, κύριε Υπουργέ. Έγινε μια πολύ-πολύ αποτυχημένη επιχειρηματική προσπάθεια, σκοτεινή, δαιδαλώδης, η οποία απασχόλησε επί πάρα πολλά χρόνια τα ελληνικά δικαστήρια. Απέτυχε διότι κάποιοι, κάποιος –κατά την εκτίμησή μου- από τον «Ερυθρό Σταυρό» είδε τον εαυτό του ως ηγεμόνα. 
Όμως, αυτό δεν επιτρέπει στο ελληνικό κράτος να πετάει στα σκουπίδια τις δικές του ευθύνες για το γεγονός ότι δεν είναι το ελληνικό κράτος μέτοχος ούτε προς μια μετοχή στο «Ερρίκος Ντυνάν», κεντρικός μέτοχος είναι ο Ελληνικός Ερυθρός Σταυρός, ο οποίος όμως επιτηρείται από το κράτος ως νομικό πρόσωπο, και επιχορηγείται από το κράτος και μάλιστα αυξήθηκε η επιχορήγησή του στα 12 εκατομμύρια πριν από τρία περίπου χρόνια με πολύ μεγάλες και σοβαρές συζητήσεις στην αρμόδια επιτροπή της Βουλής και στην Ολομέλεια –τα 12 εκατομμύρια δεν τα χρειαζόταν ο Ελληνικός Ερυθρός Σταυρός-  μόνο και μόνο μήπως και διασωθεί το «Ερρίκος Ντυνάν». 
Όμως, σήμερα το «Ερρίκος Ντυνάν» ακόμα και αν εφαρμοστεί αυτό που φέρνετε, κύριε Υπουργέ -και είμαι σίγουρος ότι το φέρνετε για το καλό κυρίως του ανθρώπινου δυναμικού που «είναι στον αέρα» και το επικροτώ, δεν το αντικρούω- ακόμα και αν αυτό περάσει –που από ό,τι φαίνεται θα περάσει από την ελληνική Βουλή- σε ένα δίμηνο από σήμερα θα βρεθούμε ακριβώς στον ίδιο παρονομαστή, όπου αυτό το νοσοκομείο, αυτό το νοσηλευτικό ίδρυμα, το οποίο είναι εξαιρετικό, σε ό,τι αφορά τις υποδομές και τις δυνατότητες, μετά την αποπληρωμή από τα ασφαλιστικά ταμεία των περίπου 22 εκατομμυρίων –ένα κομμάτι θα πάει στους εργαζόμενους και όχι για όλες τις οφειλές και ένα κομμάτι στους πιστωτές- θα μείνει με περίπου –κατά την εκτίμησή μου και με διορθώνετε στην ομιλία σας- 180 εκατομμύρια ακόμα χρέη. 
Άρα είναι στο απόλυτο αδιέξοδο. Άρα μετά από δύο μήνες θα χρειαστεί καινούργια ασφαλιστική ενημερότητα για να προχωρήσει. 
Κύριε Υπουργέ, περιμένω στην ομιλία σας να μας πείτε ποιο είναι το επόμενο και το μεθεπόμενο βήμα ως πολιτική ηγεσία. Δεν νομίζω ότι σε δύο μήνες θα φέρετε καινούργιο νόμο για μια νέα ασφαλιστική ενημερότητα, η οποία εν πολλοίς νοθεύει και τον ανταγωνισμό. Διότι τα άλλα ιδιωτικά νοσηλευτήρια, τα οποία επίσης απασχολούν χιλιάδες εργαζόμενους, για να έχουν ασφαλιστική ενημερότητα και να εισπράττουν από τα ασφαλιστικά ταμεία, ιδρώνουν στο τέλος του μηνός εν μέσω ύφεσης και εν μέσω έλλειψης πελατείας, για την οποία ενδεχομένως δεν φταίνε. Δεν φταίνε απολύτως; Πάντως δεν φταίνε αυτοί και δεν φταίνε και οι εργαζόμενοί τους. 
Για τα ιδιωτικά νοσηλευτήρια, όπου χιλιάδες γιατροί, νοσηλευτές και διοικητικό προσωπικό επίσης κινδυνεύουν με απόλυση και κάποιοι είναι απλήρωτοι για μήνες –σε μικρές κυρίως κλινικές, αλλά σε λίγο φοβάμαι και σε μεγάλες- δεν νομίζω ότι θα φέρετε εδώ διά νόμου ασφαλιστική ενημερότητα. Υποθέτω ότι δεν θα το κάνετε αυτό, γιατί δεν μπορείτε να το κάνετε. Γιατί δεν μπορεί η ελληνική Βουλή να απονέμει ασφαλιστικές ενημερότητες σε επιχειρήσεις που δεν πάνε καλά επειδή τις χτύπησε η κρίση. Γιατί αυτό πρέπει να αποφασίσουμε εδώ.
Άρα, λαμβάνοντας τη θετική ψήφο των Βουλευτών του Ελληνικού Κοινοβουλίου γι’ αυτό που φέρατε, πρέπει να μας δώσετε και την επόμενη λύση. Η επόμενη λύση, κατά την εκτίμησή μου, δεν είναι μια εύκολη πώληση του Ιδρύματος «Ερρίκος Ντυνάν». Γιατί ποιος παίρνει σήμερα μια επιχείρηση με υποθηκευμένα στις τράπεζες 180 εκατομμύρια ευρώ; Πώς να λειτουργήσει ένα τόσο μεγάλο ιδιωτικό νοσηλευτήριο μέσα σ’ αυτήν την τεράστια ύφεση; Τι πελάτες θα βρει;
Τα κλειστά ενοποιημένα νοσήλια, όπως πολύ καλά ξέρετε –και το είπε και ο κ. Βουδούρης και συμφωνώ μαζί του- είναι υποεκτιμημένα για λόγους συμφέροντος πιθανώς των ασφαλιστικών ταμείων.
Επίσης, δεν είναι κοινωφελές το Ίδρυμα «Ερρίκος Ντυνάν», διότι μόνο ένα 20% των κλινών βάσει αρχικής ιδρυτικής του διακήρυξης προσφέρει κοινωφελές και προνοιακό έργο. Κι αυτό δεν τηρήθηκε ποτέ. Δόθηκε μόνο το 20% στα ασφαλιστικά ταμεία και το υπόλοιπο 80% ήταν αποκλειστικά ιδιώτες. Δεν είναι κοινωφελές όταν πληρώνει το ασφαλιστικό ταμείο για μία κλίνη, για μια ιατρική πράξη. Είναι μια παραχώρηση στους φτωχότερους αυτού του τόπου αλλά είναι πληρωμένη η παραχώρηση. Άρα δεν είναι κοινωφελές. Δεν αποτελεί προσφορά. Ενδεχομένως δεν βγάζεις πολύ μεγάλο κέρδος από αυτό.
Δεν θέλω να μπω σε καμμία συζήτηση σε ό,τι αφορά τα δικαστήρια και τα βουλεύματα που έχουν προκύψει για ορισμένους του Ελληνικού Ερυθρού Σταυρού. Δεν είναι αυτή η ώρα για μια τέτοια συζήτηση. Είναι όμως η ώρα της συζήτησης αν το κράτος, το Υπουργείο Υγείας, μπορεί να εκμεταλλευτεί αυτό το εκπληκτικό νοσηλευτήριο στις υποδομές, άχρηστων εν πολλοίς. Αν δεν πουληθεί, τότε θα έχουμε μια πολύ μεγάλη απώλεια. Την ίδια στιγμή, χωρίς να συζητήσουμε το νοσηλευτικό χάρτη της Αθήνας, τις διαδρομές, τις δυσκολίες και πού βρίσκονται τα νοσοκομεία, το Υπουργείο Υγείας πληρώνει νοσοκομεία τα οποία είναι προβληματικά και αρνητικά στους ισολογισμούς τους, όχι λόγω των ΚΕΝ αλλά λόγω της απόδοσής τους. Αναφέρομαι σε μικρά νοσοκομεία, περιφερειακά νοσοκομεία ή και νοσοκομεία που βρίσκονται πολύ κοντά στο κέντρο της Αθήνας που δεν τιμούν τον 21ο αιώνα, στον οποίο βρισκόμαστε, από απόψεως υλικοτεχνικής υποδομής και κτηριακής εγκατάστασης. 
Δεν σας λέω να το αγοράσετε. Σας λέω όμως και σας προτείνω να εκμεταλλευτείτε το γεγονός ότι τα χρήματα που είναι νομοθετημένα να δίνονται στον Ελληνικό Ερυθρό Σταυρό από το Υπουργείο Υγείας και τα χρήματα που έχουν δοθεί στον Ελληνικό Ερυθρό Σταυρό τόσα χρόνια και τα οποία κατασπαταλήθηκαν στο Ίδρυμα «Ερρίκος Ντυνάν», οφείλετε να τα διαφυλάξετε έστω προς τα πίσω. Πρέπει να πάρετε μια μεγάλη απόφαση και να κάνετε μια συμφωνία με τον Ελληνικό Ερυθρό Σταυρό, όπως έγινε κάποτε και για τα ΓΝΑ «Ασκληπιείο Βούλας» και «Κοργιαλένειο -Μπενάκειο». Δεν σας λέω να γίνει το Ίδρυμα «Ερρίκος Ντυνάν» ένα ακόμη προβληματικό νοσοκομείο μέσα στην ήδη προβληματική κατάσταση, την οποία αντιμετωπίζετε. 
Να δώσετε ένα ιδιαίτερο μάνατζμεντ. Να το κάνετε πρότυπο ενός καινούργιου χάρτη του ΕΣΥ, αποδοτικό και με ισολογισμούς. Χρησιμοποιήστε το δηλαδή ως ένα παράδειγμα για όλες τις διοικήσεις των άλλων νοσοκομείων. Σας προτείνω να κάνετε ένα βήμα για να μη χαθεί αυτό το νοσηλευτήριο μέσα στον κυκεώνα που βρίσκεται το σύστημα υγείας της χώρας. Σας προτείνω να πάρετε πολύ σοβαρές πολιτικές αποφάσεις. Αν δεν είστε έτοιμος σήμερα, να τις πάρετε σύντομα. Σε δύο μήνες θα βρεθείτε στον ίδιο παρανομαστή.
Είναι ηθική υποχρέωση της πολιτείας να αποκαταστήσει το έγκλημα στον Ελληνικό Ερυθρό Σταυρό. Πρέπει να σας ομολογήσω ότι ο Ελληνικός Ερυθρός Σταυρός διχάστηκε και διαλύθηκε ουσιαστικά λόγω του Ιδρύματος «Ερρίκος «Ντυνάν», γιατί κάποιοι είδαν τον εαυτό τους εκεί μέσα ως ηγεμόνες και γιατί το κράτος απουσίαζε. 
Το κράτος σε ένα άλλο αντίστοιχο νοσοκομείο, που το ίδρυσε επίσης ένα ίδρυμα, μία μη κυβερνητική οργάνωση, το «Ωνάσειο», παρενέβαινε πάντα. Παρενέβη και προσφάτως κόβοντας μισθούς, κάνοντας περικοπές, κάνοντας διορθωτικές πολιτικές. Στο Ίδρυμα «Ερρίκος Ντυνάν» όμως δεν τόλμησε ποτέ. Το γιατί, είναι μια ιστορία που ενδεχομένως αν ανοίξει η κουβέντα στην αρμόδια επιτροπή, μπορούμε να τη συζητήσουμε.
Προς το παρόν, κύριε Υπουργέ, σας ζητώ να συμπεριλάβετε στους υπολογισμούς σας αυτό το νοσοκομείο. Μην το αφήσετε να φύγει. Εν πολλοίς κατ’ εμέ ανήκει στην ελληνική κοινωνία. Εν πολλοίς μέσω του Ελληνικού Ερυθρού Σταυρού ανήκει σε όλους μας. Εν πολλοίς ανήκει στο ελληνικό κράτος.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστώ και εγώ.
Το λόγο έχει ο κ. Ιωάννης Αμανατίδης.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Ευχαριστώ, κυρία Πρόεδρε.
Κυρίες και κύριοι Βουλευτές, στη δύσκολη περίοδο που περνάει η πατρίδα μας και οι Έλληνες, η ενίσχυση της πρωτοβάθμιας και η προάσπιση της δημόσιας δωρεάν υγείας, αποτελεί καθήκον όλων μας. Είναι μια ιδιαίτερα δύσκολη περίοδος και μέσα σ’ αυτήν ο ΣΥΡΙΖΑ-ΕΚΜ με όλες του τις δυνάμεις θα προασπίσει το δικαίωμα όλων ανεξαιρέτως στη δημόσια και δωρεάν υγεία. 
Το θέμα στο οποίο θα αναφερθώ, αφορά την τροπολογία που καταθέσαμε ως Κοινοβουλευτική Ομάδα για την παράταση της σύμβασης του Νοσοκομείου «Παναγία» στη Θεσσαλονίκη.
Δυο λόγια ιστορικά γι’ αυτό το νοσοκομείο. Η κλινική αυτή ξεκίνησε το 1973 όπου και αδειοδοτήθηκε. Η σύμβαση συνήφθη το 1976 και έκτοτε λειτουργούσε συνεχώς σαν δεύτερο νοσοκομείο ΙΚΑ-ΕΤΑΜ Θεσσαλονίκης. Την 1-1-2012 εντάχθηκε στο ΕΣΥ και υπήχθη διοικητικά στο Νοσοκομείο «Άγιος Παύλος» Θεσσαλονίκης. 
Τα δύο Νοσοκομεία, «Άγιος Παύλος» και «Παναγία» είχαν εξακόσιες κλίνες. Επίσης, βρίσκονται στην ανατολική περιοχή της Θεσσαλονίκης όπου εξυπηρετούνται όχι τριάντα επτά χιλιάδες, αλλά τριακόσιες εβδομήντα χιλιάδες κόσμος. Και δεν εξυπηρετείται μόνο η ανατολική Θεσσαλονίκη αλλά και η Χαλκιδική. Με τη συγχώνευση μειώθηκαν οι θέσεις. Από εξακόσιες που ήταν έμειναν τετρακόσιες. Από εκεί και μετά υπήρξε μια πολιτική ίσως προσωπική ορισμένων παραγόντων, οι οποίοι θέλησαν να αποψιλώσουν το νοσοκομείο.
Η λειτουργία του νοσοκομείου θα πρέπει να συνεχιστεί. Και αυτό όχι γιατί εξυπηρετεί τόσο πληθυσμό αλλά γιατί είναι μια σύγχρονη, επιστημονική μονάδα με εξειδικευμένα τμήματα και κλινικές. Έχει μονάδα τεχνητού νεφρού, λιθοτριψίας, ειδικά ιατρεία, χειρουργική, παθολογική, καρδιολογική, ενδοκρινολογική, νευρολογική, ουρολογική και ορθοπεδική κλινική, με δυναμικότητα διακοσίων και πλέον κλινών με πολύ ακριβό και σύγχρονο ιατροτεχνικό υλικό. Το συγκεκριμένο νοσοκομείο συμμετέχει και στις γενικές εφημερίες και παρέχει πρωτοβάθμιες υπηρεσίες υγείας.
Εδώ και χρόνια, όμως, επειδή δεν καλύπτονται οι ανάγκες, έχει γίνει μελέτη και υπάρχει πρόταση και από τους εργαζόμενους -αλλά και από τους δημάρχους της περιοχής και απ’ όλους τους φορείς της Θεσσαλονίκης- ανέγερσης διακοσίων κλινών δίπλα στο Νοσοκομείο «Άγιος Παύλος». Μπορούν να βρεθούν οι πόροι από την ένταξη στο ΕΣΠΑ. Υπάρχει ήδη ολοκληρωμένη μελέτη ανέγερσης. 
Έτσι, η συγκεκριμένη τροπολογία έρχεται να καλύψει τις ανάγκες σε παροχή υγείας ενός μεγάλου κομματιού της ανατολικής Θεσσαλονίκης.
 Γι’ αυτόν το λόγο φέραμε και την τροπολογία και χαιρόμαστε που συμφωνούν και από τη Νέα Δημοκρατία και από τα περισσότερα κόμματα, εκτός από τον κ. Κεδίκογλου, τον εκπρόσωπο του ΠΑΣΟΚ που νομίζω ότι κάπως άκριτα και βιαστικά υιοθέτησε πληροφορίες οι οποίες δεν είναι αληθινές. 
Καταθέτω τα έγγραφα που είναι από τη διοίκηση του Νοσοκομείου «Άγιος Παύλος», ένα για την κίνηση του νοσοκομείου του παραρτήματος η «Παναγία» από 1/1 έως 30/6 και το οποίο δίνει την κάλυψη στο 61,23%, όπως επίσης του Νοσοκομείου «Άγιος Παύλος» που το ίδιο διάστημα ο μέσος όρος του εξαμήνου είναι 63%. 
(Στο σημείο αυτό ο Βουλευτής κ. Ιωάννης Αμανατίδης καταθέτει για τα Πρακτικά της Βουλής τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Άλλωστε, κύριε Κεδίκογλου, πρέπει να ξέρετε ότι η κάλυψη παίζει και ανάλογα με τους μήνες και τις περιοχές. Άλλο είναι ο Ιούλιος και άλλο ο Φεβρουάριος, ο Απρίλιος ή ο Μάρτιος. Αυτά είναι τα έγγραφα από την υπηρεσία.</Speech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Το μηνιαίο ενοίκιο ξέρετε πόσο είναι;</Speech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Αυτή η ιδιότυπη σύμβαση περιελάμβανε ένα ενοίκιο γύρω στις 400.000 το οποίο δινόταν μέχρι τώρα, ενοίκιο το οποίο σίγουρα είναι αυξημένο. Γι’ αυτό και αν δείτε, στην προσθήκη λέει «έναντι μειωμένου ανταλλάγματος σε σχέση με το ισχύον». Πάντως, αναγνωρίζεται ότι το ποσό αυτό περιλαμβάνει τη μισθοδοσία των εξήντα πέντε υπαλλήλων της «EUROMEDICA», τη σίτιση όλων των ασθενών και των γιατρών, τη συντήρηση του κτηρίου και εργασίες σε όλο τον εξοπλισμό του νοσοκομείου. Είναι όμως θέματα τα οποία θα τα δει η διοίκηση του «Άγιος Παύλος» πώς θα τα πάει. 
Με βλέπετε με τρακ γιατί ξέρω πόσο σημαντικό είναι για την περιοχή της Καλαμαριάς και της ανατολικής Θεσσαλονίκης η λειτουργία αυτού του νοσοκομείου μέχρι να χτιστεί η νέα πτέρυγα. Η τροπολογία αυτή μας δίνει συγκεκριμένα τη δυνατότητα να κάνουμε όλες τις ενέργειες, έτσι ώστε να τρέξει το ΕΣΠΑ, να γίνει η νέα πτέρυγα και να μεταφερθούν εκεί όλες οι υπηρεσίες. 
Καταλήγοντας, θέλω να καταθέσω τις κοινές δηλώσεις και αποφάσεις, τόσο του Δημοτικού Συμβουλίου Καλαμαριάς όσο και των τεσσάρων δημάρχων της ανατολικής Θεσσαλονίκης, καθώς και την ομόφωνη απόφαση του σωματείου του «Παναγία» για το συγκεκριμένο ζήτημα.
(Στο σημείο αυτό ο Βουλευτής κ. Ιωάννης Αμανατίδης καταθέτει για τα Πρακτικά της Βουλής τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Η συγκεκριμένη τροποποίηση την οποία χαιρετίζουμε εξαιρετικά είναι και αποτέλεσμα του αγώνα των εργαζομένων και όλων των φορέων της πόλης της Θεσσαλονίκης για την υπεράσπιση του δικαιώματος δημόσιας δωρεάν υγείας, μια προάσπιση στην οποία σαν ΣΥΡΙΖΑ-ΕΚΜ δώσαμε όλες τις δυνάμεις μας και θα συνεχίσουμε να τις δίνουμε.
Κύριε Υπουργέ, νομίζω ότι πρέπει να προχωρήσετε στην ενσωμάτωση αυτής της τροπολογίας.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Κυρία Πρόεδρε, κυρίες και κύριοι συνάδελφοι, με το πρώτο άρθρο της πράξης νομοθετικού περιεχομένου που έρχεται προς κύρωση σήμερα η Κυβέρνηση εξασφαλίζοντας μέχρι 31-12-2012 την ασφαλιστική ενημερότητα και μέχρι τέλους Ιανουαρίου του 2013 την αναστολή λήψης διοικητικών και ασφαλιστικών μέτρων για το «Ερρίκος Ντυνάν» κάνει το ελάχιστο το οποίο θα έπρεπε και είναι υποχρεωμένη η πολιτεία να επιτελεί, δηλαδή να κατευθύνει αποτελεσματικά ένα νοσοκομείο, τους ασθενείς και το προσωπικό του, στο οποίο αναγνωρίζεται η συμβολή στην τριτοβάθμια περίθαλψη και το οποίο λειτουργεί με χρήματα που εξασφαλίστηκαν από την εισφορά και την κοινωνική ευαισθησία του ελληνικού λαού. 
Γιατί όμως το «Ερρίκος Ντυνάν» έφτασε να έχει χρέη μεγαλύτερα των 240.000.000 ευρώ; Πώς διασφαλίζονται τα συμφέροντα της κοινωνίας που συνεισέφερε και των εργαζομένων; Τι γίνεται με τις αλλεπάλληλες υπουργικές αποφάσεις που ανέχτηκαν, αν όχι συγκάλυψαν, τις ατασθαλίες των διοικήσεων ενώ το δημόσιο εκπροσωπείται με τρία στα επτά μέλη του διοικητικού συμβουλίου; Πώς θα διασφαλιστούν τα εργασιακά και ασφαλιστικά δικαιώματα των χιλίων εργαζομένων από τους ενδιαφερόμενους επενδυτές;
Κυρία Πρόεδρε, εμείς στο ΣΥΡΙΖΑ-ΕΚΜ πιστεύουμε ότι το Νοσοκομείο «Ερρίκος Ντυνάν» πρέπει να διατηρηθεί εντασσόμενο στο δημόσιο σύστημα υγείας, αφού γίνει επιτέλους λεπτομερής διαχειριστικός έλεγχος και απόδοση ευθυνών σε όσους καταχρέωσαν ένα ίδρυμα που υποτίθεται ότι ακολουθώντας τους νόμους της αγοράς θα έπρεπε να είναι η ναυαρχίδα των ιδιωτικών υπηρεσιών υγείας και όταν  μάλιστα τα 120.000.000 ευρώ από το συνολικό χρέος, δηλαδή το 50% διασπαθίστηκε με τους προμηθευτές.
Θέλω να έρθω στο άρθρο 3 που προβλέπει ρυθμίσεις για τα κλειστά ενοποιημένα νοσήλια ή κλειστά ελληνικά νοσήλια όπως μετονομάζονται και έχω να κάνω δύο παρατηρήσεις. 
Τα ΚΕΝ αξιολογούν με βάση προκοστολογημένες διαγνώσεις και μετατρέπουν την αρρώστια σε ισοδύναμο χρήμα. Έτσι λοιπόν χωρίς ασφαλιστικές δικλίδες είναι η κορωνίδα της νεοφιλελεύθερης αντίληψης για την υγεία. Διακρίνει χρήστες υγείας και παρόχους υγείας που εμπορεύονται την ιατρική και νοσηλευτική φροντίδα. Ασφαλιστική δικλίδα θα ήταν η εφαρμογή πολλαπλών υποκατηγοριών για τα ΚΕΝ για κάθε πάθηση, ο υπολογισμός των ιδιαίτερων χαρακτηριστικών –και έχουμε και στη χώρα μας και σε κάθε τόπο ιδιαίτερα χαρακτηριστικά- δηλαδή εκτίμηση του ασθενή και της νόσου, της νοσηρότητας, των πιθανών επιπλοκών και κυρίως των δημογραφικών δεδομένων. Η χρήση ελάχιστων υποκατηγοριών και η ανυπαρξία ελέγχου μπορεί να οδηγήσει σε χρέωση ακριβών διαγνωστικών πράξεων και μεθόδων που δεν χρειάζονται και κυρίως από τα ιδιωτικά νοσοκομεία που θα χρεώνουν τα ταμεία και το δημόσιο με δυσβάστακτα ποσά.
Η δεύτερη παρατήρηση είναι για τη μετονομασία σε κλειστά ελληνικά νοσήλια. Πού εντοπίζουμε την ελληνικότητα των ΚΕΝ, κυρία Πρόεδρε; Μήπως επειδή χρεώνουμε με διπλάσιο ποσό τους πολίτες των ξένων χωρών, δηλαδή στην πραγματικότητα τους μετανάστες; Πώς διαχωρίζουμε τους ανθρώπους τη στιγμή και την ώρα της μεγάλης ανάγκης; Πώς θα αντιμετωπίσουμε αυτές τις πρακτικές διαχωρισμού σε Έλληνες και ξένους και κυρίως πώς θα μας αντιμετωπίσει η διεθνής κοινότητα; 
Γνωρίζουμε, κύριε Υπουργέ, ότι όλη η διαδικασία των κλειστών ελληνικών νοσηλίων, παρά το όνομα, έχει παραχωρηθεί στο ομοσπονδιακό Υπουργείο Υγείας της Γερμανίας, το οποίο σε έκθεσή του τον Ιούνιο του 2012 καταλήγει ότι δεν υπάρχει λειτουργικό σύστημα ΚΕΝ στην Ελλάδα. Το ίδιο αυτό Υπουργείο ανέθεσε τον Δεκέμβρη του 2011 την αποτύπωση της κατάστασης των ΚΕΝ σε ιδιωτική εταιρεία από το Ντίσελντορφ και τον Απρίλιο του 2012 τη μελέτη σκοπιμότητας σε άλλη εταιρεία από το Μόναχο. 
Θα δώσετε επιτέλους, κύριε Υπουργέ, στη Βουλή τα ντοκουμέντα και της γερμανικής αξιολόγησης, αλλά κυρίως…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Πρώτη φορά τα ακούω.
Θα τα ζητήσω…</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Υπάρχουν όμως. Υπάρχουν καταγραμμένα. Θα φροντίσω να τα μάθετε. Δεν τα έχουμε και εμείς στο ΣΥΡΙΖΑ-ΕΚΜ αλλά οι Βουλευτές του die Linke στη Γερμανία φρόντισαν με ερωτήσεις τους προς το ομοσπονδιακό Υπουργείο της Γερμανίας να ρωτήσουν για την κατάσταση που υπάρχει και να πάρουν μερικές απαντήσεις. Πάντως, από τον ΣΥΡΙΖΑ-ΕΚΜ έχουμε ζητήσει τα ντοκουμέντα αυτά από τις 3 Νοεμβρίου με ερώτησή μας.
Κυρία Πρόεδρε, το Εθνικό Σύστημα Υγείας οδηγείται ενεργά σε αποδιάρθρωση και αφήνεται χωρίς οικονομικούς και ανθρώπινους πόρους να καταρρεύσει. Οι ασθενείς χάνουν καθημερινά τη δυνατότητα και την πρόσβαση  υπηρεσιών στο Εθνικό Σύστημα Υγείας αλλά στην πραγματικότητα χάνουν ευκαιρίες ζωής. 
Το παράδειγμα που θέλω να καταθέσω εδώ το πήρα από τη σημερινή συγκέντρωση έξω από το Υπουργείο Υγείας των εργαζομένων στο μεγαλύτερο αντικαρκινικό νοσοκομείο της χώρας, το «Μεταξά» στον Πειραιά που πρόκειται –και συζητείται- να συρρικνωθεί. 
Έτσι, λοιπόν, σήμερα από τις τετρακόσιες είκοσι οκτώ οργανικές θέσεις νοσηλευτών υπηρετούν στις διακόσιες είκοσι επτά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Θα χρειαστώ ένα λεπτό, κυρία Πρόεδρε.
Τα περίφημα ρεπό φτάνουν στις δέκα χιλιάδες οκτάωρα. Κι όμως, το Υπουργείο σκέφτεται να μειώσει από πεντακόσιες σε τετρακόσιες τις κλίνες και σε οκτακόσιες δέκα από χίλιες πενήντα μια τις οργανικές θέσεις του προσωπικού.
Σήμερα, ήδη τα αποτελέσματα, όμως, τα βιώνουν οι ασθενείς που αναμένουν ενάμιση μήνα για τον κύκλο των αναγκαίων –που, όπως ξέρετε, δεν μπορεί να ξεπεραστεί- χημειοθεραπειών. Επίσης, δεν μπορούν να χρησιμοποιήσουν όλα τα χειρουργικά κρεβάτια, γιατί λειτουργούν τα τέσσερα από τα έξι και έχουν μεγάλους χρόνους αναμονής. 
Ακούστε τους εργαζόμενους, κύριε Υπουργέ, και τα αιτήματά τους. Κυρίως ακούστε τους ασθενείς οι οποίοι αγωνίζονται –κυρίως αυτήν την ευάλωτη ομάδα των ασθενών, οι πιο αδύναμοι- να κρατηθούν στη ζωή.
Εμείς στο ΣΥΡΙΖΑ-Ενωτικό Κοινωνικό Μέτωπο υποστηρίζουμε –και γρήγορα θα κάνουμε πράξη- την ελεύθερη πρόσβαση των ασθενών, ανεξάρτητα από ασφαλιστικό φορέα, σε δωρεάν και αξιόπιστο δημόσιο σύστημα υγείας. 
Θα καταθέσω στα Πρακτικά την ερώτηση και τις απαντήσεις από το Ομοσπονδιακό Υπουργείο της Γερμανίας στην ερώτηση των Βουλευτών του κόμματος die Linke για τα ζητήματα υγείας στην Ελλάδα και τη συμβολή της Γερμανίας. 
Ευχαριστώ πολύ.
(Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Κι εγώ σας ευχαριστώ, κύριε συνάδελφε.
Το λόγο έχει η κ. Ευσταθία Γεωργοπούλου-Σαλτάρη.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, κύριε Υπουργέ, καλούμαστε σήμερα για άλλη μια φορά να τοποθετηθούμε απέναντι σε μια προειλημμένη απόφαση, σε άλλη μια πράξη νομοθετικού περιεχομένου που απλώς ζητάει επικύρωση από τη Βουλή. 
Δεν θα σταθώ στο καθεστώς που τείνει να γίνει βιομηχανία παραγωγής πράξεων νομοθετικού περιεχομένου για έκτακτες ανάγκες σε καιρό ειρήνης. Άλλωστε, πολλοί από τους συναδέλφους μας στο ΣΥΡΙΖΑ έχουν κάνει εκτενή αναφορά και ανάλυση στο θέμα.
Για το συγκεκριμένο νομοσχέδιο υπάρχει η δικαιολογία της σπουδής για να αντιμετωπιστούν οι εξαιρετικά επείγουσες και απρόβλεπτες ανάγκες του Κοινωφελούς Ιδρύματος «Ερρίκος Ντυνάν» και ακόμη τρία άρθρα.
Θα σταθώ στο πρώτο άρθρο που αναφέρεται σε αυτό το ίδρυμα, το οποίο πριν από λίγα χρόνια ήταν το κόσμημα στο χώρο της υγείας, με υψηλή ζήτηση λόγω του υψηλού επιπέδου προσφερόμενων υπηρεσιών. 
Ήταν ένα νοσοκομείο του Ερυθρού Σταυρού που ιδρύθηκε μετά την παραχώρηση περιουσιακών στοιχείων του και από δωρεές πολιτών. Σήμερα κατάντησε να είναι με πενήντα ασθενείς και με τους νοσηλευτές να φέρνουν από το σπίτι τους αναλώσιμα υλικά για την προστασία τους και για να κάνουν τη δουλειά τους. 
Είναι ένα νοσοκομείο το οποίο εδώ και μερικά χρόνια έχει γίνει φέουδο εξυπηρέτησης συμφερόντων και βολέματος «ημετέρων». Είναι ένα νοσοκομείο το οποίο έχει χρέη πάνω από διακόσια εκατομμύρια ευρώ σε προμηθευτές και οργανισμούς. Σημειωτέον, το νοσοκομείο αυτό δεν έχει πληρώσει ποτέ ΔΕΗ. 
Πρόκειται για ένα νοσοκομείο με παχυλούς μισθούς για κάποιους εργαζόμενους, ιδιαίτερα προκλητικούς για την ελληνική πραγματικότητα. Πρόκειται για ένα νοσοκομείο με δυσανάλογο αριθμό διοικητικού και νοσηλευτικού προσωπικού. 
Ο αριθμός των εργαζομένων –που, από τα πιο υπεύθυνα χείλη, έχει πολλές αποκλίσεις- είναι πάνω κάτω χίλιοι με χίλιοι εξήντα. Από αυτούς, περίπου εξακόσια άτομα είναι διοικητικοί υπάλληλοι, ενώ τριακόσια είκοσι άτομα –εξ όσων πληροφορούμαστε- είναι νοσηλευτικό προσωπικό!
Η κακοδαιμονία αυτού του θέματος συμπληρώνεται από κάποια άτομα –απ’ ό,τι έχουμε πάλι πληροφορηθεί, πάνω από εκατό- τα οποία πληρώνονται χωρίς να δουλεύουν. Σε αυτό προστίθεται η προκλητική μεταχείριση υψηλών προστατευομένων και μελών των οικογενειών τους με δωρεάν παραμονή και θεραπεία. 
Η διαχείριση ενός τέτοιου νοσοκομείου έχει μπει κι αυτή στη χορεία των ρουσφετολογικών ανομιών ενός πλήθους οργανισμών και υπηρεσιών. Ποτέ δεν θελήσατε να εξυγιάνετε και να εξορθολογήσετε δομές τουλάχιστον εκεί που υπήρχε και καπνός και φωτιά. 
Πώς εξηγείτε ότι το θέμα του νοσοκομείου είχε έρθει αρκετές φορές στην αρμόδια επιτροπή και παλαιότερα και είχαν επισημανθεί οι κακοδαιμονίες, χωρίς να έχει γίνει τίποτα; Πώς εξηγείτε ότι υπήρξε η έκθεση Λιαρόπουλου και η έκθεση του ΣΔΟΕ και όλα κρατιούνται ακόμα επτασφράγιστο μυστικό; Υπάρχει, φαίνεται, ταλέντο στις αποκρύψεις και στο καταχώνιασμα. 
Κανείς δεν ευθύνεται για τίποτα και πουθενά; Ισχύει το «ο γέγονε, γέγονε» σε αυτή τη χώρα; Γνωρίζουμε ότι το θέμα έχει πάρει το δρόμο της Δικαιοσύνης και αναμένουμε τα αποτελέσματα.
Έρχεστε τώρα και εκπέμπετε «SOS» για να μην κλείσει το νοσοκομείο και για να μην απολυθούν οι εργαζόμενοι. Η βιασύνη, βέβαια, είναι για να πουληθεί μια ώρα αρχύτερα και να τελειώνετε από το άγος. 
Γι’ αυτόν το λόγο δεν γίνεται πουθενά αναφορά για τον τρόπο διάσωσης του νοσοκομείου αυτού. Η αιτιολογική έκθεση βρίθει προτάσεων του τύπου «Δεν υπάρχει...». Δεν υπάρχει απάντηση για τη βιωσιμότητα, τις συνέπειες κ.λπ.. 
Παραχωρείτε, λοιπόν, κομμάτι-κομμάτι το μείζον κοινωνικό αγαθό μιας ευνομούμενης πολιτείας, την υγεία, βήμα-βήμα, από τότε που άρχισε η εξυπηρέτηση των υποχρεώσεων των μνημονιακών επιλογών. Και τώρα τείνει να γίνει η υγεία ένα είδος πολυτελείας. 
Ο απλός πολίτης, με τη ληστρική αφαίμαξη των εισοδημάτων του, ο άνεργος, ο ανασφάλιστος, δεν θα πρέπει να τρώει, δεν θα πρέπει να ζεσταίνεται, δεν θα πρέπει να θεραπεύεται. 
Μιας και μιλάμε για την υγεία και είναι παρών και ο κύριος Υπουργός, δράττομαι της ευκαιρίας να αναφερθώ στα σοβαρά προβλήματα που αντιμετωπίζει ο Νομός Ηλείας, τον οποίο έχω την τιμή να εκπροσωπώ.
Επιγραμματικά, θα αναφέρω την έλλειψη εξειδικευμένου προσωπικού σε πολλές από τις κλινικές, ιδιαίτερα στο Νοσοκομείου Πύργου, την πλημμελή ή μηδενική λειτουργία αξονικού τομογράφου και μαστογράφου, των μοναδικών στο νομό στο Εθνικό Σύστημα Υγείας, τα σοβαρά προβλήματα τα οποία αντιμετωπίζουν οι ασθενείς που υπόκεινται σε αιμοκάθαρση, την έλλειψη συντονισμού εφημεριών μεταξύ των δύο νοσοκομείων Πύργου και Αμαλιάδας, τα υπερβολικά ποσά που δαπανώνται για φύλαξη από ιδιωτική εταιρεία των νοσοκομείων του Πύργου. 
Θα ήθελα, κύριε Υπουργέ, να κάνω μια αναφορά και για το Νοσοκομείο Αμαλιάδας. Όλοι οι φορείς της πόλης, οι εργαζόμενοι στην υγεία και όλοι οι πολίτες είναι κάθετα αντίθετοι με την επιχειρούμενη υποβάθμισή του. Και αυτό το έχουν έμπρακτα αποδείξει με κινητοποιήσεις, απεργίες, διαμαρτυρίες. 
Δεν μπορεί ένα νοσοκομείο εκατό και πλέον κλινών που επί σειρά ετών έχει πολύ υψηλό δείκτη παροχής υπηρεσιών υγείας σε μια τεράστια περιοχή να καταλήξει σε ένα απλό κέντρο υγείας απλώς λόγω συγχώνευσης και εξοικονόμησης κονδυλίων. 
Κύριε Υπουργέ, έχουμε θρηνήσει αρκετά θύματα κατά τη μεταφορά των ασθενών προς την Πάτρα, ενώ θα μπορούσαν να στελεχωθούν και να λειτουργήσουν πλήρως οι κλινικές που σώζουν ζωές. 
Οφείλετε, κύριε Υπουργέ, να σκύψετε με πραγματική προσοχή στο πρόβλημα της υγείας που ταλανίζει όλη την ελληνική περιφέρεια και να αποδείξετε ότι οι πολίτες δεν είναι αριθμοί που θα απομυζήσει το κράτος με φόρους και χαράτσια.
Ο σεβασμός της ζωής και της αξιοπρέπειας του ανθρώπου για εμάς, το ΣΥΡΙΖΑ-Ενωτικό Κοινωνικό Μέτωπο, είναι στην κορυφή των στοχευσεών μας. Η δωρεάν και δημόσια υγεία είναι για εμάς αδιαπραγμάτευτη. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ/ ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε, κυρία συνάδελφε.
Το λόγο έχει η κ. Ιωάννα Γαϊτάνη.</ChairmanSpeech>
<Speech><Parlmember>ΙΩΑΝΝΑ ΓΑΪΤΑΝΗ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, κύριε Υπουργέ, με αφορμή το σημερινό νομοσχέδιο έρχεται για ακόμη μια φορά στην επιφάνεια η κατάρρευση του δημόσιου συστήματος υγείας. 
Η κρατική χρηματοδότηση μειώνεται δραματικά. Οι περικοπές στις δαπάνες είναι τεράστιες και οι παροχές υγείας υποβαθμίζονται συνεχώς. 
Ο σχεδιασμός της δικής σας Κυβέρνησης, όπως και των προηγούμενων στο όνομα υλοποίησης των μνημονίων περιλαμβάνει κλείσιμο δεκάδων νοσοκομείων μέσω συγχωνεύσεων και την κατάργηση οργανικών θέσεων. 
Αποτέλεσμα όλων αυτών θα είναι η στέρηση αναγκαίων υπηρεσιών υγείας και κρεβατιών. Αυτό θα οδηγήσει σε μαζικές απολύσεις υγειονομικών. 
Όλα αυτά γίνονται σε αυτήν την περίοδο κρίσης, κύριε Υπουργέ, που θα έπρεπε να ενισχυθεί το δημόσιο σύστημα υγείας για να περιθάλψει στρατιές ανέργων, ανασφάλιστων και φτωχών. 
Χαρακτηριστικό παράδειγμα είναι το Νοσοκομείο «Παναγία» της Θεσσαλονίκης, στο οποίο θα ήθελα κι εγώ να αναφερθώ. Έχουν μιλήσει κι άλλοι συνάδελφοί μου για το τι γίνεται στο «Παναγία». Μιλάμε για ένα νοσοκομείο, το οποίο καλύπτει τις ανάγκες μιας περιοχής τριακοσίων πενήντα χιλιάδων κατοίκων αλλά και των όμορων νομών. 
Είναι ένα νοσοκομείο που λειτούργησε για χρόνια ως θεραπευτήριο του ΙΚΑ, περιθάλποντας τους πιο φτωχούς ανθρώπους της πόλης που στη στήριξή τους έχει αφοσιωθεί και το προσωπικό του.
Το «Παναγία» λειτουργεί, όμως, με μια ιδιότυπη κατάσταση. Το κτήριο είναι ιδιοκτησία της «EUROMEDICA», η οποία επιπλέον ενοικιάζει και μια σειρά υπηρεσίες στο δημόσιο. Η σύμβαση του δημοσίου με την εν λόγω εταιρεία αφορά τόσο το μίσθωμα του κτηρίου, όσο και τη μισθοδοσία εξήντα πέντε εργαζομένων από τους περίπου διακόσιους ογδόντα συνολικά που απασχολούνται στο «Παναγία». 
Και ενώ ήδη με την υπαγωγή διοικητικά στον «Άγιο Παύλο» έχουν υποβαθμιστεί υπηρεσίες και έχει μειωθεί αυτό που εσείς ονομάζετε λειτουργικό κόστος, αναγγέλλει ξαφνικά ο ΔΥΠΕάρχης, το Υπουργείο Υγείας φαντάζομαι, παραμονές Χριστουγέννων τη μεταφορά τριών κλινικών, την ενδοκρινολογική, νευρολογική και ουρολογική στο «Άγιος Παύλος», με την απίστευτη μάλιστα, φαιδρή δικαιολογία ότι Χριστούγεννα είναι, δεν υπάρχουν πολλοί άρρωστοι και άρα πρέπει να μεταφέρουμε τώρα τις κλινικές.
Τα αποτελέσματα των συγχωνεύσεων, κύριε Υπουργέ, τα έχουμε δει. Ένα μόνο παράδειγμα θα σας αναφέρω. Εργαζόμενη στο ««Παναγία» με δικό της μεταφορικό μέσο πήγε δείγμα αίματος στον «Άγιο Παύλο» για να κάνει το τεστ τροπονίνης. Το εξέτασε γιατρός για το έμφραγμα, διότι δεν υπήρχε το πουλμανάκι…</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Τώρα τα μαθαίνω σιγά-σιγά.</Speech>
<Speech><Parlmember>ΙΩΑΝΝΑ ΓΑΪΤΑΝΗ</Parlmember>: Κι εγώ μαζί σας. 
Για να γίνει ανάλυση εκεί του αίματος. Δηλαδή καταλαβαίνετε σε τι κατάσταση έχουμε φτάσει. 
Λογαριάσατε, όμως, χωρίς τον ξενοδόχο και πρέπει να το πούμε, κύριε Λυκουρέντζο. Διότι οι εργαζόμενοι αντέδρασαν με τις κινητοποιήσεις τους, ήταν όλοι μαζί -δεν το βλέπουμε πάντα αυτό δει σε νοσοκομεία- γιατί ήξεραν ότι μεταφορά κλινικών θα ήταν η αποψίλωση του νοσοκομείου, θα ήταν δηλαδή, ο προάγγελος του κλεισίματος του νοσοκομείου. 
Και το δεύτερο, κύριε Υπουργέ, ήταν ότι αγκαλιάστηκε από όλη την κοινωνία αυτό. Τέσσερεις δήμαρχοι ήταν υπέρ, σωματεία, φορείς ασθενών, τοπικά στελέχη της Κυβέρνησής σας και της ΔΗΜΑΡ και του ΠΑΣΟΚ και γι’ αυτό, κύριε Κεδίκογλου, δεν ευθύνονται για την ιδιότυπη σύμβαση οι εργαζόμενοι και οι ασθενείς και βεβαίως τα κόμματα της Αριστεράς, τα οποία το έκαναν θέμα μιας ολόκληρης πόλης. Ήταν έμπρακτα εκεί πέρα με όλες τους τις δυνάμεις.
Τι υποστηρίζουμε εμείς; Το «Παναγία» πρέπει να λειτουργήσει με όλες του τις κλινικές, να συνεχίσει να παρέχει όλο το εύρος των υπηρεσιών υγείας που μέχρι τώρα κάλυπτε και να διασφαλιστούν τα εργασιακά και ασφαλιστικά δικαιώματα όλων των εργαζομένων. Ως μία άμεση μεταβατική λύση ζητάμε να συνεχιστεί -και το αποδέχεστε απ’ ό,τι φαίνεται- ως 31-12-14 η ιδιότυπη σύμβαση, έναντι μειωμένου ανταλλάγματος σε σχέση με το ισχύον, χωρίς καμμία απόλυση, χωρίς καμμία μείωση αποδοχών του συνόλου του υπάρχοντος προσωπικού της «EUROMEDICA». Θα πρέπει να τα προσέξουμε αυτά, κύριε Υπουργέ.
Πριν λίγες μέρες, λοιπόν, ο αρμόδιος ΔΥΠΕάρχης ανακοίνωσε στο σωματείο του νοσοκομείου ότι ο Υπουργός Υγείας, δηλαδή εσείς, αποδέχεστε την τροπολογία που κατέθεσε ο ΣΥΡΙΖΑ-ΕΚΜ, αλλά για ποια τροπολογία μιλούσε, κύριε Υπουργέ; Γιατί στο ενδιάμεσο υπήρχαν συνεχίσεις μετατάξεων νοσηλευτικού προσωπικού και αυτή τη στιγμή έχει αφήσει ουσιαστικά χωρίς γιατρούς το ογκολογικό τμήμα και εγώ σας ρωτάω: Είστε ενήμερος, γι’ αυτό; Ότι μέχρι εχθές εστάλη απόφαση να φύγει από μέσα ιατρικό προσωπικό; Λοιπόν, θα πρέπει να τα δούμε αυτά, κύριε Υπουργέ.
Επανέρχομαι στην τροπολογία για να ξεκαθαρίσουμε και κάτι ακόμη. Η τροπολογία που καταθέσαμε μαζί με τους εργαζόμενους του «Παναγία», θέλουμε να είναι μια μεταβατική λύση. Θα θέλαμε να είναι ενταγμένο πλήρως στο δημόσιο τομέα, χωρίς εμπλοκή οποιουδήποτε ιδιώτη. Τη θεωρούμε, όμως, μια λύση που μας δίνει ανάσα, μας δίνει το περιθώριο και το χρόνο να ανεγερθεί η καινούργια πτέρυγα, στην οποία αναφέρθηκε και ο συνάδελφός μου Γιάννης Αμμανατίδης και άλλοι, διακοσίων κλινών σε οικόπεδο κοντά στον «Άγιο Παύλο». 
Εδώ θέλουμε να δεσμευτείτε, κύριε Υπουργέ, και για να γίνει αυτό το πράγμα, γιατί όταν αλλάζουν τράπεζες σε μια νυκτί, καταλαβαίνετε ότι σε δύο χρόνια που έχουμε ακόμα, μπορούμε να κάνουμε αυτήν την πτέρυγα και μη μου πείτε ότι δεν υπάρχουν λεφτά. Λεφτά υπάρχουν, αρκεί να τα βρείτε διακόπτοντας, σταματώντας τη φορολογική ασυλία των εφοπλιστών, παίρνοντας λεφτά από τη φοροδιαφυγή των πλουσίων.
Παρ’ όλα αυτά θεωρούμε θετικό ότι έχετε ακούσει τη φωνή των εργαζομένων. Σας εφιστούμε την προσοχή για το ογκολογικό και για την κατασκευή του κτηρίου και σας διαβεβαιώνουμε ότι θα είμαστε μαζί με τους εργαζόμενους ώστε να λειτουργήσει με όλο το εύρος των κλινικών το νοσοκομείο «Παναγία». 
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κυρία συνάδελφε. 
Το λόγο έχει ο κ. Βασίλειος Κυριακάκης.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, το επικίνδυνο θέατρο του παραλόγου συνεχίζετε για πολλοστή φορά σχετικά με την τύχη του Νοσοκομείου «Ερρίκος Ντυνάν» με μια ακόμη σπασμωδική προσπάθεια επίλυσης  και από τη σημερινή Κυβέρνηση. Τράπεζες, επιχειρηματίες υγείας, αποτυχημένοι διοικητές, Υπουργεία και κυβερνήσεις κάνουν ό,τι μπορούν για να βάλουν ταφόπλακα στο πιο σύγχρονο νοσοκομείο της χώρας, νοσοκομείο που ξεκίνησε για κοινωφελές έργο και κατάντησε πεδίο μάχης κερδοσκοπικών συμφερόντων. 
Οι ρίζες του προβλήματος ανάγονται, κατ’ αρχάς, στην πολυπλοκότητα του νομικού καθεστώτος από την ίδρυσή του. Πρόκειται για ένα νομικό πρόσωπο ιδιωτικού δικαίου άρρηκτα δεμένο με ένα νομικό πρόσωπο δημοσίου δικαίου. Πρόκειται, δηλαδή, για μια ιδιωτική επιχείρηση ουσιαστικά υπό την προστασία του κράτους και του Ελληνικού Ερυθρού Σταυρού. Επίσης, η χρόνια διαχειριστική ανικανότητα είναι μια άλλη πηγή του προβλήματος, η σύγκρουση ιδιωτικών συμφερόντων στην πλάτη εργαζομένων και γιατρών και συγκεκριμένα της «MARFIN» και του Ομίλου «Ιατρικού Αθηνών» και, τέλος, η εφαρμοζόμενη σήμερα μνημονιακή πολιτική. 
Το αποτέλεσμα είναι να πέφτει διαρκώς ο τζίρος του νοσοκομείου. Ήταν 40 εκατομμύρια το 2012, τα 37 εκατομμύρια είναι για τη μισθοδοσία, συνολικές οφειλές 120 εκατομμύρια σε προμηθευτές, 90 στη «MARFIN», πολλά στους εργαζόμενους, ταμεία, εφορίες, δημόσιες υπηρεσίες. Ενώ τα ταμεία χρωστούν αυτή τη στιγμή στο «Ερρίκος Ντυνάν» 19 εκατομμύρια. 
Η λύση βέβαια δεν είναι αυτή που προτείνεται επανειλημμένα από τις διοικήσεις, από τις Κυβερνήσεις, δηλαδή το κλείσιμο ή η ιδιωτικοποίησή του, αλλά είναι πρώτον, ο έλεγχος των οικονομικών και διοικητικών αποφάσεων του ιδρύματος και η απόδοση ευθυνών όλα αυτά τα χρόνια, της κακοδιαχείρισης και τέλος η ένταξή του στο Εθνικό Σύστημα Υγείας.
Αλλά στο σημερινό νομοσχέδιο φέρνετε και άλλες ρυθμίσεις για την υγεία, όπως για παράδειγμα για τον ΕΟΠΥΥ, τις προμήθειες των νοσοκομείων, το Σώμα Επιθεωρητών Υπηρεσιών Υγείας και Πρόνοιας και έτσι οφείλουμε να πούμε λίγα λόγια για την τραγική πραγματικότητα, κύριε Υπουργέ, σήμερα στο χώρο της υγείας, ως συνέπεια φυσικά της χρόνιας νεοφιλελεύθερης πολιτικής υγείας και της δίχρονης μνημονιακής πολιτικής κατεδάφισης του δημόσιου συστήματος υγείας, σε μια κοινωνία καθημαγμένη με φτώχεια, εξαθλίωση, με πάνω από το 1/3 του πληθυσμού να είναι ανασφάλιστοι, με την κρίση και την αποδόμηση του ΕΣΥ να οδηγεί σε αύξηση των αυτοκτονιών, της νοσηρότητας, της θνησιμότητας, της μείωσης του προσδόκιμου επιβίωσης, της αύξησης της περιγεννητικής και βρεφικής θνησιμότητας, και των λοιμωδών νοσημάτων. Αυτά τα στοιχεία δεν είναι δικά μας βεβαίως. Είναι του ΟΟΣΑ, είναι της Εθνικής Σχολής Δημόσιας Υγείας, της UNICEF, των οικονομολόγων υγείας, Ελλήνων και ξένων. Τη στιγμή, λοιπόν, αυτή κάθε λογικός άνθρωπος θα ενίσχυε, αντί να υποβαθμίζει, το δημόσιο σύστημα υγείας, όχι μόνο για ανθρωπιστικούς λόγους αλλά και για την αποτελεσματικότητα των οικονομιών κλίμακος που εσείς διακηρύττετε. 
Κάνατε, λοιπόν, ένα λαθάκι στους υπολογισμούς, όπως λέει ο κ. Τόμσεν του Διεθνούς Νομισματικού Ταμείου; Ή συνειδητά κατεδαφίζετε το ΕΣΥ προς όφελος του ιδιωτικού τομέα; Όλοι οι προηγούμενοι ομολογούν, και οι οργανισμοί και η Εθνική Σχολή Δημόσιας Υγείας, ότι η μείωση των δαπανών υγείας σε περιόδους κρίσης ουσιαστικά αυξάνει το κόστος των υγειονομικών υπηρεσιών. Δεν χρειάζεται περαιτέρω ανάλυση νομίζω.
Στην πρωτοβάθμια φροντίδα υγείας σήμερα έχουμε έναν ΕΟΠΥΥ χρεοκοπημένο από την ίδρυσή του, χρεοκοπημένο, όμως, όσον αφορά τις υποχρεώσεις του προς τους γιατρούς, τα φαρμακεία, τους φαρμακοποιούς, τα δημόσια νοσοκομεία, ενώ από την άλλη ιδιωτικές μεγαλοκλινικές και νοσοκομεία και διαγνωστικά κέντρα υπερχρεώνουν με τρελούς ρυθμούς εκτινάσσοντας τις οφειλές του δημοσίου από 6,5 δισεκατομμύρια των Ιούνιο σε 9,5 δισεκατομμύρια σήμερα.
Τα εργαστήρια του ΙΚΑ καταργήθηκαν αντί να ενσωματωθούν στο νέο ΕΟΠΥΥ ή στο ΕΣΥ. 
Οι ελεύθεροι επαγγελματίες, οι ιδιώτες, εργαστήρια στενάζουν. Πολλοί από αυτούς κλείνουν, μην μπορώντας να αντεπεξέλθουν στις υπέρογκες ανάγκες και λόγω των οφειλών του ΕΟΠΥΥ προς αυτούς. 
Μειώθηκαν οι φαρμακευτικές δαπάνες σε επίπεδο που δεν μπορούν οι ασφαλισμένοι να βρουν τα φάρμακά τους. Αυξήθηκε η συμμετοχή των ασφαλισμένων. Ιδιαίτερο πρόβλημα υπάρχει για τους χρόνιους πάσχοντες από νεφρική ανεπάρκεια, σκλήρυνση κατά πλάκας, καρκινοπαθείς που πλέον μόνο από κρατικά φαρμακεία πρέπει να προμηθεύονται τα φάρμακά τους, οδηγώντας τους σε απίστευτη ταλαιπωρία και αυξάνοντας τους κινδύνους στην υγεία τους. 
Όσον αφορά τα κέντρα υγείας, έχουμε σε πολλούς νομούς το φαινόμενο –πρόσφατα, στις 15 Ιανουαρίου, είχαμε έγγραφο του διοικητή Νοσοκομείου Λαμίας προς όλα τα κέντρα υγείας της περιοχής και υπάρχει και σε άλλους νομούς αυτό το φαινόμενο- να υποχρεώνουν τους γενικούς γιατρούς των κέντρων υγείας μετά την πρωινή τους εργασία να εφημερεύουν στο νοσοκομείο της περιοχής, ουσιαστικά στερώντας στον πληθυσμό της περιοχής των κέντρων υγείας τις υπηρεσίες επειγόντων περιστατικών για την υπόλοιπη μέρα, για δεκαέξι ώρες. Είναι τραγική αυτή η κατάσταση απαξίωσης της πρωτοβάθμιας φροντίδας, των κέντρων υγείας. 
Σας καλούμε να αναστείλετε αυτές τις αποφάσεις διοικητών. Ήδη στη Φθιώτιδα έχουν ξεσηκωθεί όλοι οι κάτοικοι των δήμων, όπου υπάρχουν κέντρα υγείας. 
Για τα νοσοκομεία τι να πούμε; Τι να πούμε για το σφαγιασμό των κονδυλίων και την υποστελέχωση που έχει οδηγήσει σε κλείσιμο κλινών, ΜΕΘ, χειρουργείων, τμημάτων, στην εξόντωση του προσωπικού, στο εξευτελιστικό μισθολόγιό τους, στην αλλαγή των εργασιακών σχέσεων με μπλοκάκια κ.λπ., στην κατάργηση θέσεων ειδικότητας και τη μαζική μετανάστευση νέων γιατρών για ειδικότητα, στον αποκλεισμό των ανασφάλιστων -δεν αξιοποιείτε ούτε τα πενιχρά κονδύλια τα οποία συγκεντρώνονται στα νοσοκομεία για να καλύψουν άλλες τρύπες και ανάγκες- τη συγχώνευση, κατάργηση τμημάτων κλινικών, νοσοκομείων με τους νέους οργανισμούς; 
Ενδεικτικά αναφέρω ότι η Άμφισσα με το νέο οργανισμό θα μείνει χωρίς παιδίατρο, το Ρέθυμνο και άλλες πόλεις χωρίς βασικές ειδικότητες που υπήρχαν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ολοκληρώνω, κυρία Πρόεδρε.
Εδώ, βέβαια, θεωρούμε θετική την εξαίρεση των Νοσοκομείων Άμφισσας, Καρπενησίου και Λαμίας, τα οποία εξαιρούνται από τη συγχώνευση των οργανισμών. 
Υπάρχουν τραγικές ελλείψεις σε αναλώσιμα υλικά, υγειονομικά στοιχειώδη υλικά που κάνουν επικίνδυνη την κατάσταση. Ήδη ο κ. Σπρένγκερ, ο Διευθυντής του Ευρωπαϊκού Κέντρου Πρόληψης Νοσημάτων –είναι το αντίστοιχο ΚΕΕΛΠΝΟ της Ευρώπης δηλαδή- και ο κ. Μπερτολίνι, εκπρόσωπος του ΠΟΥ στην Ευρώπη έχουν μιλήσει γι’ αυτό. Ο Υπουργός Υγείας, όμως, δεν το βλέπει ούτε οι αρμόδιοι του δικού μας ΚΕΕΛΠΝΟ που εξακολουθούν να επιμένουν ότι για την αύξηση των ενδονοσοκομειακών λοιμώξεων φταίνε οι νοσηλευτές και οι γιατροί που δεν πλένουν τα χέρια τους. 
Φθάσαμε οι γιατροί και τα νοσοκομεία να μην έχουν μελάνια και χαρτί για να εκτυπώσουν συνταγές, να μην έχουν φακέλους ιστορικών και πλείστα άλλα, τα οποία διαπίστωσα αυτοπροσώπως και στο Νοσοκομείο Λαμίας, αλλά και σε άλλα νοσοκομεία της περιοχής μου. 
Αλήθεια, διατηρείται το υπάρχον σύστημα προμηθειών με αυτή σήμερα την τροπολογία, το οποίο έχει οδηγήσει σε αυτήν την τραγική ανεπάρκεια; 
Οι εργολαβίες, βέβαια, επεκτείνονται. Θα συμπεριλάβετε και τα εργαστήρια σε λίγο στην παροχή προς τους ιδιώτες.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ολοκληρώνω, κυρία Πρόεδρε. 
Στόχος σας, λοιπόν, είναι η πλήρης απόσυρση του κράτους από τη χρηματοδότηση του δημόσιου συστήματος υγείας μέσα και από την ένταξή του στον ΕΟΠΥΥ το επόμενο διάστημα, ώστε να ολοκληρωθεί η διάλυσή του και η παράδοσή του στον ιδιωτικό τομέα. 
Όμως, ο λαός, η κοινωνία και οι εργαζόμενοι στην υγεία, ο ΣΥΡΙΖΑ δεν θα σας αφήσουν να ολοκληρώσετε το καταστροφικό έργο. Θα σας διώξουν πολύ σύντομα και θα μπουν τα θεμέλια για ένα σύγχρονο δωρεάν δημόσιο σύστημα υγείας για κάθε κάτοικο αυτής της χώρας, ώστε να γίνει πράξη ότι η υγεία είναι πρώτιστο κοινωνικό αγαθό και όχι εμπόρευμα. 
Σας ευχαριστώ.
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κυρία Πρόεδρε, θα μπορούσα να κάνω μία παρέμβαση;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κυρίες και κύριοι συνάδελφοι, επειδή τα όσα διατυπώνουμε με τις αγορεύσεις μας στη Βουλή έχουν μία ξεχωριστή σημασία, θέλω να διευκρινίσω μετά την τοποθέτηση του εκλεκτού συναδέλφου το εξής. 
Ο κ. Σπρένγκελ, κύριε συνάδελφε, μου έχει στείλει επιστολή την οποία δεσμεύομαι να καταθέσω, με την οποία διατυπώνει διαφορετικά τις απόψεις του από ό,τι απεδόθη ως απόψεις του στον Τύπο. Θα σας την καταθέσω για την ενημέρωσή σας. 
Όπως, επίσης, έχουν γίνει συζητήσεις και με τον εκπρόσωπο του ΠΟΥ, διότι προσφάτως εγώ και οι συνεργάτες μου μεταβήκαμε στην Κοπεγχάγη για δύο ώρες μόνο και επιστρέψαμε. Συζητήσαμε στον Παγκόσμιο Οργανισμό Υγείας. Έχουν γίνει συζητήσεις μεταξύ της ελληνικής πλευράς, του ECDC –του οποίου ηγείται ο κ. Σπρένγκελ- και του ΠΟΥ. 
Δεν υπάρχουν τα θέματα. Καταλαβαίνω ότι δεν είχατε την ενημέρωση αυτή. Είμαι έτοιμος να σας την παράσχω. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Η κ. Ασημίνα Ξηροτύρη-Αικατερινάρη έχει το λόγο.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κυρία Πρόεδρε. 
Κύριε Υπουργέ, κύριοι συνάδελφοι, συζητάμε σήμερα μία πράξη νομοθετικού περιεχομένου, η οποία, βεβαίως, θα μπορούσε να πει κανείς ότι εκπληροί το σκοπό της. Όντως, με το πρώτο θέμα υπήρχε –και βέβαια, συνεχίζεται να υπάρχει- ένα ουσιαστικό πρόβλημα στο κοινωφελές Ίδρυμα «Ερρίκος Ντυνάν». 
Προκειμένου, λοιπόν, να τακτοποιήσουμε αυτά τα επείγοντα θέματα του «Ερρίκος Ντυνάν», ήταν αναγκαία η ασφαλιστική ενημερότητα μέχρι 31-12-2012, χωρίς παρακράτηση και κατά παρέκκλιση των ισχυουσών διατάξεων, όπως είναι απαραίτητο και κατά το χρονικό διάστημα από 1-7-2012 έως το τέλος του 2013 να αναστέλλονται οι πάσης φύσεως πράξεις διοικητικής και αναγκαστικής εκτέλεσης κατά τον Κώδικα Πολιτικής Οικονομίας. 
Κύριε Υπουργέ, όπως και πολλοί συνάδελφοι τοποθετήθηκαν σήμερα στην Αίθουσα, υπάρχει η συμπαράστασή μας για την καταβολή των δεδουλευμένων των εργαζομένων στο «Ερρίκος Ντυνάν», για τη διατήρηση της απασχόλησής του και τη λειτουργία του. Όμως, πρέπει ταυτόχρονα να τονίσουμε την αναγκαιότητα για ένα πλήρη διαχειριστικό έλεγχο, όπως και για την ανάγκη μιας ολοκληρωμένης -μετά από όλα αυτά που προηγήθηκαν εδώ- πρότασης, ώστε να συνεχιστεί η λειτουργία του «Ερρίκος Ντυνάν» και κυρίως ο κοινωφελής χαρακτήρας του ιδρύματος. 
Ακούστηκαν πολλά για τις μεγάλες υποχρεώσεις -250 εκατομμύρια και πλέον- του «Ερρίκος Ντυνάν» και για τις πολύ μεγάλες ευθύνες που έχει η διοίκησή του για όλη αυτήν την κακοδιαχείριση. Μάλιστα, έχει επισημανθεί και η πρόταση ότι πρέπει να υπάρξει και ανάλογη εξεταστική επιτροπή. 
Κατά την άποψή μου, η συγκεκριμένη πρόταση νομοθετικού περιεχομένου που έρχεται προς κύρωση δεν αρκεί για το θέμα αυτό. Θα πρέπει, πράγματι, να αποτελέσει το έναυσμα για να εξεταστεί στη Βουλή με έναν ολοκληρωμένο τρόπο η υπόθεση «Ερρίκος Ντυνάν» και το θέμα της διαχείρισής του, αλλά κυρίως το θέμα της λειτουργίας του. 
Η πρόταση να ενταχθεί το «Ερρίκος Ντυνάν» στο Εθνικό Σύστημα Υγείας, όπως κατατίθεται από το ΣΥΡΙΖΑ, ενδεχομένως να μην είναι ρεαλιστική. Είναι ίσως σημαντικό να προχωρήσουμε στην εξυγίανση, να συνεχίσει τη λειτουργία του υπό την εποπτεία του ΕΣΥ και να μη χάσει τον κοινωφελή του χαρακτήρα. 
Όπως καταλαβαίνετε, κύριε Υπουργέ, περισσότερο πήρα το λόγο για το Νοσοκομείο «Παναγία». Δεν συνηθίζω κάθε φορά να παίρνω το λόγο για θέματα εντοπιότητας, αλλά αυτό το νοσοκομείο το έχω ζήσει πάρα πολλά χρόνια.  Έχω ζήσει και τους γιατρούς και τους εργαζόμενους και τους πολίτες και ξέρω τις ανάγκες που αυτό το νοσοκομείο, το 2ο Νοσοκομείο του ΙΚΑ -για την ακρίβεια- εκπληροί στην ευρύτερη περιοχή. Προσπαθεί μέσα σε μεγάλες αντιξοότητες να εκπληρώσει αυτόν το σημαντικό ρόλο με προσωπικό που συνεχώς μειώνεται, με έλλειψη εξοπλισμού και χώρων. 
Υπάρχει και ο φόβος που δημιουργείται σε όλους μας, κύριε Υπουργέ, ότι αν φθάσουμε αυτή η μονάδα να αυτοκαταργηθεί ή να μην παρέχει την ασφάλεια της υγείας, τι να το κάνουμε το να τη διατηρούμε ή τι να τις κάνουμε τις τροπολογίες. 
Επομένως, εδώ έχουμε πράγματι μια μεταβατική διάταξη-λύση, μέχρι να γίνει η πτέρυγα στο Νοσοκομείο «Άγιος Παύλος», ώστε να μπορέσει να λειτουργήσει σ’ αυτό το διάστημα. Δεν είναι για να πληρώνεται η «EUROMEDICA» ή κάποιοι άλλοι. Υπάρχουν πολλές ανάγκες και σ’ αυτό το μεταβατικό διάστημα. Θα πρέπει να εξασφαλίσουμε όλα τα μέσα που θα πρέπει να έχει αυτό το νοσοκομείο, ώστε να επιτελέσει το έργο του σ’ αυτό το διάστημα των δυο ετών με επάρκεια και ασφάλεια
Συμφωνώ με την τροπολογία. Όμως έχω, κύριε Υπουργέ, να σας τονίσω κάποιο θέμα. Πριν από ενάμιση μήνα, στις 14 Νοεμβρίου, έκανα μια αντίστοιχη ερώτηση όσον αφορά αυτήν τη μεταβατική περίοδο, ώστε να μην πάει άρον-άρον το Νοσοκομείο στον «Άγιο Παύλο», τη στιγμή που στον «Άγιο Παύλο» δεν επαρκούν οι εγκαταστάσεις. Παράλληλα έθετα το θέμα τού τι γίνεται με την κατασκευή αυτής της νέας πτέρυγας. 
Η απάντηση που πήρα σ’ αυτήν την ερώτηση από το Υπουργείο Υποδομών είναι η εξής: «Σας ενημερώνουμε ότι, βάσει των εγκεκριμένων από την Επιτροπή Παρακολούθησης Κριτηρίων Αξιολόγησης, για να αξιολογηθεί θετικά ένα έργο, δηλαδή η κατασκευή της πτέρυγας, υποδομών υγείας, απαιτείται η ύπαρξη μελέτης εφαρμογής». Τίποτε άλλο. Άρα το έργο δεν είχε αξιολογηθεί. Πώς θα μπει στο ΕΣΠΑ; Η τροποποίηση του ΕΣΠΑ έχει γίνει. 
Ήταν πολύ σαφής η ερώτηση και η απάντηση. Δεν υπάρχει μελέτη εφαρμογής. Ξέρετε για πόσα έργα δεν υπάρχουν μελέτες εφαρμογής; Σε πάρα πολλά έργα και πάρα πολλά απ’ αυτά τα έργα θα μείνουν έτσι και δεν θα προλάβουν την τελευταία περίοδο του ΕΣΠΑ. 
Κύριε Υπουργέ, πρέπει να το δούμε αυτό το θέμα. Θα γίνει η πτέρυγα; Θα γίνει μέσα από τη χρηματοδότηση του ΕΣΠΑ; Θα τελειώσει σύντομα η μελέτη εφαρμογής, ούτως ώστε να ενταχθεί το έργο και να είναι εξασφαλισμένη η χρηματοδότησή του και η πορεία του; Αυτό, λοιπόν, είναι ένα ανοικτό θέμα. 
Συμφωνούμε, λοιπόν, με τη μεταβατική περίοδο που δίδεται. Πρέπει σ’ αυτά τα δυο χρόνια να εξασφαλίζονται όλα τα μέσα, ούτως ώστε με ασφάλεια να παρέχονται οι υπηρεσίες υγείας. Το προσωπικό είναι άριστο, παρ’ όλο που είναι λίγο. Καταβάλλει μεγάλη προσπάθεια. Πρέπει επίσης να δρομολογήσουμε με σωστό τρόπο και με ορατό αποτέλεσμα την κατασκευή αυτής της νέας πτέρυγας στο Νοσοκομείο «Άγιος Παύλος». 
Ευχαριστώ, κυρία Πρόεδρε. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε. 
Το λόγο έχει ο Κοινοβουλευτικός Εκπρόσωπος του ΣΥΡΙΖΑ, που ζήτησε να προηγηθεί. 
Κύριε Κουρουμπλή, έχετε το λόγο για δώδεκα λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, ζούμε πάρα πολύ δύσκολες στιγμές, διότι η Κυβέρνηση, αντί να προσχωρεί σε ένα διάλογο με τους εργαζόμενους, αντί να προσπαθεί να εξαντλήσει όλα τα περιθώρια προκειμένου να βρεθεί μια λύση -μάλιστα από τη στιγμή που οι εργαζόμενοι στο μετρό επέδειξαν διάθεση να βρεθεί ένας κοινός τόπος- προχώρησε σήμερα σε λήψη κατασταλτικών μέτρων, στο απαράδεκτο μέτρο -από κάθε άποψη- της επιστράτευσης, του αυτόφωρου και των απολύσεων, απειλώντας να επιβάλει μια λογική πυγμής στην άσκηση της πολιτικής της.
Κυρίες και κύριοι συνάδελφοι, όταν κατεδαφίζεται κάθε έννοια εργασιακού και κοινωνικού πολιτισμού, όταν καταλύεται το συλλογικό κοινωνικό κεκτημένο, όταν κάθε έννοια κοινωνικού δικαιώματος βρίσκεται υπό αίρεση και ανατροπή, τι πρέπει να κάνουν οι εργαζόμενοι; Αυτό το λέω, για να καταλάβουμε πώς πρέπει να λειτουργήσουν οι θεσμοί. Αντί, λοιπόν, να λαμβάνονται τέτοιου είδους μέτρα, εκείνο που θα έπρεπε να κάνει η Κυβέρνηση είναι να βρει τρόπο επικοινωνίας και διαλόγου.
Εμείς καταδικάζουμε αυτού του είδους τις ενέργειες. Θυμίζουν άλλες εποχές. Δεν δίνουν διέξοδο στα προβλήματα που αντιμετωπίζει μια κοινωνία που βιώνει επί τρία χρόνια το μαρτύριο της ανέχειας, της εξαθλίωσης, της απελπισίας και της ανασφάλειας. Για ό,τι προκύψει θα φέρει βαρύτατες ευθύνες η Κυβέρνηση. Τέτοιου είδους ενέργειες δεν οδήγησαν ποτέ στο ξέφωτο ήρεμων εξελίξεων. Οφείλουν να γνωρίζουν καλά την πολιτική ιστορία αυτού του τόπου κάποιοι που ασκούν σήμερα, στο βωμό μιας λογικής της συγκυβέρνησης, την εξουσία. 
Κυρία Πρόεδρε, θα ήθελα να θέσω και δυο θέματα που αφορούν το Προεδρείο της Βουλής. Τι θα γίνει επιτέλους με το Κοινοβούλιο, κυρία Πρόεδρε; Το Προεδρείο της Βουλής δεν πρέπει να προβάλει καμμία αντίσταση σ’ αυτήν τη λογική των πράξεων νομοθετικού Ππεριεχομένου; Δεν υπονομεύεται εις το διηνεκές ο θεσμός του Κοινοβουλίου με αυτόν τον τρόπο; Δεν πρέπει όλες οι πτέρυγες της Βουλής να προτάξουμε μια λογική αντίστασης απέναντι σ’ αυτήν την επιλογή; Είναι μια υπόθεση που μπορεί στιγμιαίως να εξυπηρετεί την Κυβέρνηση ή τη συγκυβέρνηση, όμως υπονομεύει τη δημοκρατία. Περί αυτού πρόκειται. 
Έχω και ένα άλλο ζήτημα, κυρία Πρόεδρε. Πέρυσι τέτοιον καιρό η Βουλή των Ελλήνων στις δυο επιτροπές, την Επιτροπή Οικονομικών και την Επιτροπή Εξωτερικών και Άμυνας, συζήτησε για πρώτη φορά το ζήτημα των γερμανικών κατοχικών αποζημιώσεων, του κατοχικού δανείου και των θησαυρών. Δέσμευσε την επόμενη Βουλή, δηλαδή τη σημερινή Βουλή, να προχωρήσει σε Διακομματική Επιτροπή έπειτα από συνεδρίαση της Ολομέλειας της Βουλής.
Βάσει του άρθρου 44 του Κανονισμού, όπου προβλέπεται ότι Πρόεδρος Κόμματος πρέπει να το ζητήσει, έχει υποβληθεί αίτημα από τον Πρόεδρο του ΣΥΡΙΖΑ-Ενωτικού Κοινωνικού Μετώπου, τον κ. Αλέξη Τσίπρα, εδώ και τρεις μήνες. Επιτέλους, πότε θα ευδοκιμήσει αυτή η υπόθεση, ώστε να έρθει στην Ολομέλεια της Βουλής και να συζητήσουμε αυτό το πολύ σημαντικό θέμα, που νομίζω ότι αφορά όλους τους Έλληνες; Δεν νομίζω ότι υπάρχει κανείς που αδιαφορεί απέναντι σ’ αυτήν την υπόθεση.
Έρχομαι τώρα στο κρίσιμο θέμα του «Ερρίκος Ντυνάν» και της υγείας. Όλοι αντιλαμβανόμαστε, κύριε Υπουργέ, τις δυσκολίες και κανείς δεν αμφισβητεί ότι υπάρχει κρίση. Όμως η παραδοχή της κρίσης από το σημείο να υπάρχει μια σειρά επιπτώσεων στη δημόσια κοινωνική ζωή, μέχρι του γεγονότος να αναγνωρίζεται -απ’ όλους τους παράγοντες που επέβαλαν την πολιτική της ακραίας λιτότητας- ότι μέσα από τις λαθεμένες εκτιμήσεις των δημοσιονομικών πολλαπλασιαστών επέβαλαν τρεις φορές μεγαλύτερης επιβάρυνσης μέτρα στον ελληνικό λαό απέχει πάρα πολύ. Βεβαίως, θύμα αυτών των επιλογών είναι τα κρίσιμα πεδία της δημόσιας υγείας, της παιδείας και της πρόνοιας. 
Κύριε Υπουργέ, εμείς πιστεύουμε ότι το αγαθό της υγείας πρέπει να είναι προσπελάσιμο απ’ όλους τους πολίτες, χωρίς η οικονομική τους θέση να είναι συνάρτηση αυτής της δυνατότητας. Μπροστά στη ζωή και το θάνατο δεν μπορεί να υπάρχουν διακρίσεις. Αυτό σημαίνει μια ώριμη και κοινωνικά πολιτισμένη κοινωνία. 
Βιώνουμε, όμως, μια πολιτική περικοπών και σ’ αυτόν τον τομέα, που πραγματικά εμπεδώνει με βίαιο τρόπο την κοινωνική ανασφάλεια στον πολίτη. Βλέπουμε δηλαδή ζητήματα που έχουν να κάνουν και με την πρόληψη, που δεν υπάρχει πουθενά και θα μπορούσε πραγματικά να παίξει έναν καθοριστικό ρόλο στο να προλάβουμε και ασθένειες και επιδημίες και οικονομικό κόστος, διότι η θεραπεία κοστίζει πολύ περισσότερο απ’ αυτά που εκτιμούν οι ειδικοί αναλυτές του χώρου αυτού. Δεν υπάρχει, λοιπόν, πρόληψη. Όμως, υποβαθμίζεται συνεχώς και η θεραπεία.
Μας λέτε, λοιπόν, ότι μειώνετε τις δαπάνες. Βεβαίως, πρέπει να πούμε εδώ ότι στα «μεγάλα πάρτι» που έγιναν στο χώρο της υγείας, ιδιαίτερα στην περίοδο 2007-2009, έφτασαν οι δαπάνες για το φάρμακο και τα αναλώσιμα σε εκρηκτικά, προκλητικά και σκανδαλώδη επίπεδα και γι’ αυτό δεν απολογήθηκε κανείς μέχρι σήμερα. Κάτι τέτοιες επιλογές πληρώνει η ελληνική οικονομία.
Ενώ, λοιπόν, πράγματι υπήρξαν αυτού του είδους οι σπατάλες, δεν ήρθε κανείς να μας πει, κύριε Υπουργέ, ότι ήλεγξε το «πόθεν έσχες» των επιτροπών προμηθειών, όταν ακουγόταν ότι είχαμε υπερτιμολογήσεις σε αναλώσιμα πάνω από 500%. Δεν ήρθε να μας πει κανείς αν ελέγχθηκε, παρά το ότι το ζητήσαμε, το «πόθεν έσχες» της Επιτροπής Φαρμάκου μέχρι τη στιγμή που ήταν στην αρμοδιότητα του Υπουργείου Ανάπτυξης και η οποία επιτροπή είχε δέκα χρόνια να κάνει υποτιμολόγηση φαρμάκου σε φάρμακα που είχε λήξει η πατέντα τους και είχε υποχρέωση να προχωρήσει αμέσως σε υποτίμηση.
Δεν μας είπε κανείς, κύριε Υπουργέ –και, βεβαίως, δεν το χρεώνω σε εσάς προσωπικά- γιατί επί δέκα χρόνια πλήρωναν τα ασφαλιστικά ταμεία 18% παραπάνω το φάρμακο από τα νοσοκομεία.
Δεν ήταν το ίδιο κράτος στο ΙΚΑ, κύριε Υπουργέ; Ποιοι κέρδισαν από αυτήν την υπόθεση;
Έρχονται σήμερα αυτοί που ήταν οι συντελεστές στο «μεγάλο πάρτι», οι πολυεθνικές του φαρμάκου, από τους οποίους κρατάτε, κύριε Υπουργέ, σε αυτήν τη δύσκολη στιγμή την απαλλαγή μέχρι 16% για τη δήθεν προώθηση του προϊόντος τους, όταν ξέρετε ότι την προώθηση του προϊόντος δεν την κάνει η θυγατρική, αλλά η μητρική εταιρεία. Κερδίζουν 350 εκατομμύρια από αυτήν την υπόθεση, ενώ από εσάς ειλικρινά περίμενα να τολμήσετε να καταργήσετε αυτήν τη σκανδαλώδη, την αποικιοκρατική παροχή.
Και μάλιστα αυτό, κύριε Υπουργέ, όταν βλέπετε στο πλαίσιο της φοροαποφυγής τι έχουν τη δυνατότητα να κάνουν αυτές οι πολυεθνικές με τα τρίγωνα, που όλοι ξέρουμε πώς λειτουργούν διά των ενδοομιλικών συναλλαγών. Το 2009 με 4.400.000.000 τζίρο στην Ελλάδα κατάφεραν να παρουσιάσουν 270.000.000 κέρδη και το 2010 παρουσίασαν ζημίες. Και τους επιτρέπουμε ακόμη αυτήν την απαλλαγή!
Κύριε Υπουργέ, εμείς πιστεύουμε ότι στο χώρο της υγείας έπρεπε η Κυβέρνηση να επιδείξει ένα μεγαλύτερο ενδιαφέρον και να μην ισχυρίζεται ότι περιέκοψε τις δαπάνες της σπάταλης υγείας, όταν φόρτωσε σε μεγάλο ποσοστό το κόστος αυτό στον ίδιο τον πολίτη διά της αύξησης της συμμετοχής του.
Μου παραπονούνται παραπληγικοί και τετραπληγικοί, αιμοκαθαρόμενοι πολίτες ότι ζουν μαρτυρικές στιγμές, κύριε Υπουργέ, ακριβώς γιατί οι αναπηρίες αυτές είναι ανοικτές αναπηρίες, όπως ξέρετε, και έχουν μία περισσότερη φροντίδα ιατροφαρμακευτικής περίθαλψης.
Πάμε τώρα στο «Ερρίκος Ντυνάν».
Κύριε Υπουργέ, γιατί έφτασε το «Ερρίκος Ντυνάν» εδώ; Κάποιοι μας λένε ότι όλες τις ευθύνες, όλα τα κακά τα έχει το κράτος και, ως εκ τούτου, οι σχετικοί φορείς έχουν τη δυνατότητα να λειτουργούν καλύτερα. Υπάρχουν πολύ μεγάλα και αδήριτα ερωτήματα.
Υπάρχουν ερωτήματα, κύριε Υπουργέ, που έχουν να κάνουν με συναλλαγή διαχρονική και διακομματική με τους «ηγεμόνες», όπως πολύ σωστά ειπώθηκε, του «Ερρίκος Ντυνάν».
Υπάρχει μία έκθεση, κύριε Υπουργέ, του κ. Λιαρόπουλου. Ζητήσαμε να την καταθέσετε. Ο κ. Λιαρόπουλος, λοιπόν, διαπιστώνει ότι εκατόν σαράντα -το τονίζω πάλι, κύριε Υπουργέ, γιατί είναι προκλητικό για όλους μας και μας εκθέτει όλους- πρόσωπα στο «Ερρίκος Ντυνάν» πληρώνονταν επί χρόνια χωρίς να έχουν παρουσιαστεί ποτέ. Θέλουμε συγκεκριμένη απάντηση επί αυτού του θέματος.
Επίσης, κύριε Υπουργέ, υπήρχαν και υπέρογκοι μισθοί οι οποίοι δίνονταν προς «ημετέρους». Η συναλλαγή, λοιπόν και αυτά τα φαινόμενα που ανέφερα οδήγησαν το «Ερρίκος Ντυνάν» σε αυτήν την τραγική κατάσταση.
Εμείς πιστεύουμε, λοιπόν, ότι αυτή η δομή μπορεί να περάσει στο Εθνικό Σύστημα Υγείας και να βρούμε έναν κοινό τόπο όλοι μαζί, γιατί πραγματικά είναι μία υποδομή με αξιόλογους γιατρούς, με αξιόλογο προσωπικό, που μπορεί να αιμοδοτήσει σε αυτήν τη δύσκολη στιγμή το Εθνικό Σύστημα Υγείας. Βεβαίως, είναι πολλά τα αμαρτήματα που συνδέονται με το «Ερρίκος Ντυνάν» και συμφωνούμε με την πρόταση του Βουλευτή Οδυσσέα Βουδούρη να υπάρξει μία εξεταστική επιτροπή.
Ωστόσο, επειδή σας θεωρώ έναν αξιόπιστο Κοινοβουλευτικό, πιστεύω ότι θα φέρετε στη Βουλή, όπως δεσμευτήκατε, την έκθεση και του ΣΔΟΕ και την πρόταση του κ. Λυκούργου Λιαρόπουλου.
Κυρία Πρόεδρε, σε ό,τι αφορά τα ζητήματα των τροπολογιών και συγκεκριμένα στην τροπολογία για το ΣΕΥΥΠ, υπάρχει ένα θέμα που θα ήθελα να το εξετάσετε και έχει να κάνει με το βαθμό των επιθεωρητών. Πώς μπορεί ένας επιθεωρητής Γ΄ κατηγορίας να ελέγξει έναν υπάλληλο Α΄ κατηγορίας; Αυτό είναι ένα θέμα που θέλω να δείτε πώς μπορεί να διορθωθεί.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Τότε θα ήταν μόνο γενικοί διευθυντές.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πώς είπατε, κύριε Υπουργέ;</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Θα ήταν Α΄ κατηγορίας μόνο γενικοί διευθυντές, οπότε δεν θα δεχόταν κανένας γενικός διευθυντής να γίνει επιθεωρητής.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εντάξει. Όμως, είναι ένα θέμα.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Είναι ένα θέμα, αλλά…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, όμως, μην κάνετε διάλογο, κύριε Υπουργέ.
Κύριε Κουρουμπλή, κλείστε, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εγώ το θέτω ως προβληματισμό.
Εγώ χαίρομαι, κύριε Υπουργέ, που πήρατε πίσω τις διατάξεις που υποβάθμιζαν τα προσόντα του προέδρου της Επιτροπής Προμηθειών.
Πράγματι, όπως ειπώθηκε και από άλλες πτέρυγες, το ζήτημα των προμηθειών είναι μία πονεμένη ιστορία που θα πρέπει όλοι μαζί να τη δούμε κάποια στιγμή, κύριε Υπουργέ, να βρούμε τον καλύτερο δυνατό τρόπο. Νομίζω ότι έχετε τέτοια διάθεση. Εγώ νομίζω ότι μπορούμε να βρούμε έναν κοινό τόπο, ώστε πραγματικά και διαφανής να είναι και αξιόπιστος και να προσφέρει αποτελεσματικά σε αυτόν τον ευαίσθητο τομέα.
Ως προς το ζήτημα των διοικητών, κύριε Υπουργέ, πριν από κάμποσα χρόνια διορίζαμε στα νοσοκομεία ανθρώπους ως διοικητές τιμητικά. Άλλαξε αυτό και βάλαμε -υποτίθεται- μάνατζερ, που τους πληρώνουμε και αδρά. Φοβούμαι ότι το αποτέλεσμα δεν ήταν τέτοιο που πραγματικά να δικαιολογεί αυτήν την επιλογή.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κυρία Πρόεδρε.
Πρέπει να βρούμε έναν τρόπο, ο οποίος θα είναι ο καλύτερος, ο αποτελεσματικότερος σε αυτόν τον ευαίσθητο τομέα.
Κύριε Υπουργέ, εμείς έχουμε όλη τη διάθεση να βρούμε κοινό τόπο πάνω σε αυτά τα ζητήματα, όπως το θέμα του φαρμάκου.
Επειδή δεσμευτήκατε να το συζητήσουμε, φέρτε το, λοιπόν, γιατί το φάρμακο δεν είναι μόνο ένα αγαθό που πρέπει να το εξασφαλίζουμε στον πολίτη, αλλά και ένας τομέας αναπτυξιακός για τη χώρα. Δεν το λέμε εμείς, αλλά το λένε και άλλοι θεσμοί ειδικοί.
Κλείνω, κυρία Πρόεδρε, λέγοντας ότι, όταν έρχονται εδώ οι ειδικοί αναλυτές του Διεθνούς Νομισματικού Ταμείου και της Τρόικας και αναγνωρίζουν ότι διέπραξαν λάθη, επιβάλλοντας μία ακραία λιτότητα στην ελληνική οικονομία και στην ελληνική κοινωνία και αφού δεν μπορείτε να αλλάξετε το μνημόνιο, σας κάνουμε μία πρόταση: να καθίσουμε κάτω, να συνυπολογίσουμε τις ζημίες που υπέστη η ελληνική κοινωνία και η ελληνική οικονομία από τα λάθη αυτά που πολλαπλασίασαν τα μέτρα, βάσει του λαθεμένου δημοσιονομικού πολλαπλασιαστή και να ζητήσουμε από αυτούς τους κυρίους -μια πρόταση που μπορούμε να βρεθούμε όλοι μαζί, κύριε Υπουργέ- ένα πακέτο ανάλογο αυτής της ζημίας, που θα στηρίξει όμως την πραγματική οικονομία.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουρουμπλή.
Σχετικά με τις πράξεις νομοθετικού περιεχομένου, το ξέρετε, το έχουμε πει, το έχει πει και ο Πρόεδρος της Βουλής και όλοι μας και στη Διάσκεψη των Προέδρων καθώς και ο εκπρόσωπός σας, ο κ. Λαφαζάνης, και έχουμε στηλιτεύσει αυτήν τη λειτουργία της Βουλής. Είναι οπωσδήποτε αξιοκατάκριτο και πρέπει να αναλάβει τις ευθύνες της και η εκτελεστική εξουσία όσο γίνεται πιο γρήγορα, γιατί νομίζω ότι όντως εκτιθέμεθα στον ελληνικό λαό.
Το λόγο έχει ο Υπουργός Υγείας κ. Ανδρέας Λυκουρέντζος.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Ευχαριστώ πολύ, κυρία Πρόεδρε.
Κυρίες και κύριοι συνάδελφοι, το άρθρο 44 του Συντάγματος, παράγραφος 1, λέει ότι ο Πρόεδρος της Δημοκρατίας εκδίδει πράξεις νομοθετικού περιεχομένου μετά από σύμφωνη γνώμη του Υπουργικού Συμβουλίου. Ισχύει το άρθρο 44, ναι ή όχι; Ισχύει! Είναι μία μέθοδος παραγωγής δικαίου, μία επίσημη συνταγματική νόμιμη διαδικασία.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι κατάχρηση, όμως, κύριε Υπουργέ!</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Βεβαίως! Όχι κατάχρηση, κύριε Κοινοβουλευτικέ Εκπρόσωπε!</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Μόνο σε κάποιες περιπτώσεις, κύριε Υπουργέ!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ας μην μπούμε σ’ αυτήν τη συζήτηση, όμως, κύριοι συνάδελφοι! Δεν είναι της ώρας! Ο Υπουργός έχει να απαντήσει και σ’ άλλα θέματα! 
(Θόρυβος στην Αίθουσα)
Κύριοι συνάδελφοι, κύριε Υπουργέ, σας παρακαλώ, μην κάνετε διάλογο τώρα! Κύριοι συνάδελφοι, το Προεδρείο τοποθετήθηκε. Όλοι γνωρίζουμε…</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Σας παρακαλώ, κύριε Κουρουμπλή! Κι εγώ διαφωνώ με τον κύριο Υπουργό, αλλά ας τον ακούσουμε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Χριστοφιλοπούλου, σας παρακαλώ πολύ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Δεν μπορείτε να ακούτε την άλλη άποψη!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ακούμε, κύριε Υπουργέ!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα ακούσουμε και την άλλη άποψη και όλες τις απόψεις, αλλά στο χρόνο μας και όταν πάρουμε το λόγο. Σας παρακαλώ πολύ!
Συνεχίστε, κύριε Υπουργέ, σας παρακαλώ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Αυτές οι αντιδράσεις δεν είναι συνήθεις σε Κοινοβούλια τα οποία διαθέτουν την παράδοση του ελληνικού Κοινοβουλίου και είναι πρωτόγνωρες, των τελευταίων μηνών. Ο Υπουργός παρακολούθησε σιωπηλός όλες τις τοποθετήσεις. Δικαιούται να ακουστεί!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σας ακούμε.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Είναι τρόπος παραγωγής δικαίου. Επιπροσθέτως, έρχεται η πράξη νομοθετικού περιεχομένου, για να συζητηθεί στη Βουλή. Δεν έρχεται σιωπώσα η Βουλή για να επικυρώσει! Με λόγο εγκρίνει ή απορρίπτει! 
Άρα, λοιπόν, αρκετά με τις βαριές κατηγορίες –που ακούστηκαν από το πρωί και δεν τις επαναλαμβάνω- δηλαδή να χαρακτηρίζεται ευθέως η Κυβέρνηση ως Κυβέρνηση ολοκληρωτικού καθεστώτος! Η Κυβέρνηση έχει προέλθει από νωπή λαϊκή ετυμηγορία! Είναι συμμαχία και σύμπραξη τριών κομμάτων, τα οποία απευθύνονται στο ελληνικό λαό και από τον ελληνικό λαό κρίνονται!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είναι συνήθης πρακτική αυτή, κύριε Υπουργέ;</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Σε ό,τι αφορά την απόφαση της Κυβέρνησης…</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Μα, τι είναι αυτό το πράγμα; Έλεος, κύριε Κουρουμπλή!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, σας παρακαλώ πολύ τώρα! Αλλάζουμε την ατζέντα της συζήτησης! Δεν λύνεται έτσι, μ’ αυτήν τη συζήτηση,αυτό το θέμα!</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Κουρουμπλή, κι εγώ δεν συμφωνώ, αλλά ας τον ακούσουμε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Χριστοφιλοπούλου, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αφήστε τα αυτά, κυρία Χριστοφιλοπούλου! Ο Κανονισμός ορίζει κάποια πράγματα! Έλεος, δηλαδή! Το λέτε εσείς, επειδή φέρνετε την εκτροπή…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, γιατί το κάνετε αυτό τώρα; Υπάρχει εκπρόσωπός σας στη Διάσκεψη των Προέδρων, που τοποθετείται!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …μ’ αυτήν τη συνήθη πρακτική! Έλεος, δηλαδή!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, ευχαριστούμε για τις υποδείξεις, αλλά φθάνει τόσο!</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Άρα σωστά βάζουν τις βόμβες, αφού είναι εκτροπή, κύριε Κουρουμπλή!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Το λέω γιατί νομοθετείτε με πράξεις νομοθετικού περιεχομένου και εσείς το δέχεστε!</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κυρία Πρόεδρε, δεν μπορεί να συνεχιστεί έτσι η συζήτηση!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, αυτήν τη στιγμή δυναμιτίζετε την ήρεμη συζήτηση, όπως ήταν μέχρι τώρα και δεν αφήνετε τον Υπουργό να τοποθετηθεί για θέματα που θέσατε κι εσείς ο ίδιος.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Συγγνώμη, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ε, όχι! Φθάνει τόσο όμως. Σας παρακαλώ.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: «Να σε κάψω, Γιάννη, να σ’ αλείψω μέλι!»</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε Υπουργέ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας):  Ένα δεύτερο θέμα το οποίο ετέθη εκτός του αντικειμένου του νομοσχεδίου το οποίο συζητούμε είναι η απόφαση της Κυβέρνησης για την αποκατάσταση της ομαλότητας στις συγκοινωνίες της πρωτεύουσας. Εδώ επίσης χρειάζεται μία εξήγηση από εμάς. Αποκατάσταση της ομαλότητας οφείλει η Κυβέρνηση να επιχειρήσει, διότι η δημοκρατία δεν είναι παράλυτη και διότι, βεβαίως, υπάρχουν τα ατομικά και συλλογικά δικαιώματα τα οποία γίνονται σεβαστά, αλλά κανείς δεν μπορεί να μετατρέψει την ιδιότητα του εργαζομένου σε ιδιότητα του ιδιοκτήτη της οποιασδήποτε δημόσιας περιουσίας, να την εξουσιάζει, να τη μεταχειρίζεται όπως κρίνει και να τη στρέφει μάλιστα εναντίον της κοινωνίας! Γι’ αυτό υπάρχουν οι δημοκρατικοί θεσμοί, για να οργανώνουν το διάλογο και τη συζήτηση και να τίθενται και τα αιτήματα. Όμως, η Κυβέρνηση έχει την τελική ευθύνη να αποφασίζει και, όπως είπα προηγουμένως, να κρίνεται.
Θα αναφερθώ τώρα στα θέματα του νομοσχεδίου. Η πράξη νομοθετικού περιεχομένου για το «Ερρίκος Ντυνάν», η οποία επικρίθηκε και υποτιμήθηκε, βεβαίως, κατ’ εξοχήν γίνεται για την επιβίωση του νοσοκομείου και τη διασφάλιση των θέσεων εργασίας. Για ποιον άλλο λόγο γίνεται; Και, βεβαίως, ισχύει αυτό το  οποίο είπα, ότι δηλαδή, αν δεν επιτύχουμε την ιδιωτικοποίηση του νοσοκομείου, δεν υπάρχει επόμενη μέρα! Διότι αυτή είναι η αλήθεια! 
Τι κάνουμε εμείς; Με την πράξη νομοθετικού περιεχομένου δίνουμε τη δυνατότητα να υπάρχει η ασφαλιστική ενημερότητα, ώστε να μπορεί να εισπράξει το «Ερρίκος Ντυνάν» από τον ΕΟΠΥΥ και να καταβάλλονται κατά προτεραιότητα οι οφειλές στους εργαζομένους.
Τι άλλο γίνεται; Σύμφωνα με τον Κώδικα Πολιτικής Δικονομίας, όταν αναστέλλονται οι πάσης φύσεως πράξεις διοικητικής και αναγκαστικής εκτέλεσης, προστατεύουμε από ασφαλιστικά μέτρα, δηλαδή συντηρητική κατάσχεση, δικαστική εγγύηση, προσημείωση υποθήκης, εγγυοδοσία, κατασχέσεις, πλειστηριασμούς, τροπή προσημειώσεων σε υποθήκες, έκδοση διαταγών πληρωμής, θέσεις αναγκαστικής διαχείρισης, εκτέλεση βάσει δικαστικής απόφασης, κατάσχεση εις βάρος τρίτου. Είναι ασήμαντα αυτά που με την πράξη νομοθετικού περιεχομένου προστατεύουμε υπέρ του «Ερρίκος Ντυνάν»; Δεν νομίζω, κυρίες και κύριοι συνάδελφοι, να είναι ασήμαντα!
Σε ό,τι αφορά την παρέμβαση της δικαιοσύνης, ο Πρόεδρος της Επιτροπής Κοινωνικών Υποθέσεων σε συνεδρίαση ενώπιον των μελών της επιτροπής απευθύνθηκε στον Εισαγγελέα του Αρείου Πάγου κ. Τέντε και ενημερώθηκε ότι ο φάκελος είναι στη δικαιοσύνη. Αυτήν τη στιγμή σάς ενημερώνω και εγώ από πληροφόρηση που έχω ότι ασχολείται ο αρμόδιος εισαγγελέας, ο οποίος έχει οριστεί και διερευνά την υπόθεση. Ο Υπουργός Υγείας και το Υπουργείο θα ανταποκριθούν σε ό,τι χρειαστεί. Και άλλοι οργανισμοί, όπως το ΙΚΑ, ερωτώνται από τη δικαιοσύνη και απαντούν. 
Βεβαίως, κύριε Κουρουμπλή, όποια έκθεση υπάρχει, θα πάει στη δικαιοσύνη! Από το Βήμα της Βουλής σάς δηλώνω ότι δεν θα επιτρέψω να υπάρχει η παραμικρή σκιά! Όλα στο φως! Για όλα όσα καταγγείλατε, για ανθρώπους που δεν εργάζονται, για υπέρογκες αμοιβές, για διασπάθιση της περιουσίας του Ερυθρού Σταυρού, για όλα όσα έχετε πει, δεν υπάρχει από την πλευρά του Υπουργού Υγείας η παραμικρή διάθεση να υπάρξει σκιά και να εμποδιστεί ο έλεγχος! Και δεν ενδιαφέρει σε ποιους θα καταλογιστούν ευθύνες! Καθαρές κουβέντες!
Όσον αφορά το ζήτημα της εξεταστικής επιτροπής, ξέρετε ότι αυτό δεν εξαρτάται από τον Υπουργό. Οι συνάδελφοι που είστε μέλη του Κοινοβουλίου έχετε τη δυνατότητα να πάρετε πρωτοβουλία και να καταθέσετε πρόταση για οποιαδήποτε εξεταστική επιτροπή θέλετε, με οποιοδήποτε αντικείμενο.
Άκουσα με πολύ ενδιαφέρον τις προτάσεις του κ. Μαρκόπουλου, όπως και άλλων συναδέλφων, που είναι σημαντικές. Αναφέρομαι στον κ. Μαρκόπουλο, γιατί μου ζήτησε απάντηση και διότι έθεσε και μία άλλη διάσταση του προβλήματος. Όλες αυτές οι προτάσεις είναι συζητήσιμες και αξιολογούνται, αλλά αυτήν τη στιγμή δεν είναι επισπεύδον το Υπουργείο Υγείας και ο Υπουργός. Επισπεύδουσα είναι η τράπεζα, η οποία έχει φορτωθεί ένα τεράστιο δάνειο και προσπαθεί μέσα απ’ αυτήν τη διαδικασία να περισώσει και το νοσοκομείο, διότι σ’ αυτό έχει επενδύσει. Και οι πάροχοι ενδιαφέρονται για την τύχη του νοσοκομείου και όλοι νοιάζονται για το πώς θα επιβιώσει. Δεν υπάρχει κάποιος που να θέλει να κλείσει το νοσοκομείο. Είμαστε προ της απειλής, προ του κινδύνου να κλείσει. Όμως, κανείς δεν επιθυμεί να κλείσει και να χάσουν οι εργαζόμενοι τις θέσεις τους! Και σωστά είπε ο κ. Μαρκόπουλος ότι το νοσοκομείο είναι κορυφαίας σημασίας για το Εθνικό Σύστημα Υγείας –με την ευρεία έννοια- έστω και αν δεν είναι αποκλειστικά δημόσιο.
Όσον αφορά το ιδιωτικό κεφάλαιο, θα έρθει το ιδιωτικό κεφάλαιο; Βεβαίως πρέπει να έρθει! Ποιος δημιουργεί θέσεις εργασίας σήμερα στην Ελλάδα; Κρεμόμαστε από τις επενδύσεις! Ξέρετε κανέναν άλλο τρόπο να μπορούμε να δημιουργήσουμε θέσεις εργασίας; Πείτε μας πώς δημιουργούνται θέσεις εργασίας χωρίς την παρουσία επενδύσεων. Εγώ δεν ξέρω κανέναν άλλο τρόπο.
Όσον αφορά τη νεοφιλελεύθερη πολιτική, θα παρακαλέσω, επειδή έχουμε σε όλες τις παρατάξεις αξιολογότατους οικονομολόγους, να κάνετε στο εσωτερικό των κομμάτων σας μία συζήτηση για το τι είναι φιλελευθερισμός και τι νεοφιλελευθερισμός. Διότι νεοφιλελευθερισμός μαζί με αύξηση των δημοσίων δαπανών δεν συμβιβάζεται! Είχαμε την κριτική, όταν κυβερνούσε η Νέα Δημοκρατία, ότι ακολουθούσαμε νεοφιλελεύθερη πολιτική. Μάλιστα! Την ίδια ώρα, όμως, στελέχη της Αξιωματικής Αντιπολίτευσης μας κατηγορούν ότι εκείνην την περίοδο είχαμε αύξηση των δημοσίων δαπανών! Καλό είναι, λοιπόν, τα επιχειρήματα να στοιχειοθετούνται.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν ήταν αύξηση, κύριε Υπουργέ.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας):  Επίσης, στο σημείο αυτό θα ήθελα να απαντήσω και στις παρατηρήσεις των συναδέλφων. 
Κυρία Πρόεδρε, βεβαίως θα ζητήσω τον έλεγχο των επιχορηγήσεων των τελευταίων ετών που έχουν δοθεί από τον τακτικό προϋπολογισμό προς τον Ελληνικό Ερυθρό Σταυρό, όπως ο νόμος ορίζει. Θα πρέπει να ελεγχθεί εάν πράγματι δαπανήθηκαν για τους σκοπούς του Ελληνικού Ερυθρού Σταυρού. 
Στο σημείο αυτό, θα ήθελα να πω ότι μου προξένησε εντύπωση η τοποθέτηση του εισηγητή της Αξιωματικής Αντιπολίτευσης, ο οποίος μίλησε για «έφοδο» του ΣΕΥΥΠ στο «Αττικόν». Μα, εσείς εδώ καθημερινά -και ορθώς πράττετε- απαιτείτε και αξιώνετε ελέγχους, ώστε να μη μείνει τίποτα στη σκιά και ρωτάτε γιατί υπάρχει η άλφα και η βήτα παράβαση και σας ενόχλησε που πήγε το ΣΕΥΥΠ και το ΕΚΕΠΥ να ελέγξει αν λειτουργεί η εφημερία; Σας βεβαιώνω ότι κατά τις μαρτυρίες που υπάρχουν, οι γιατροί που βρίσκονταν στο νοσοκομείο εκείνην την ώρα, τους έδωσαν συγχαρητήρια που έκαναν έλεγχο και τους είπαν «μπράβο, που έρχεστε» και «αυτό θα έπρεπε να κάνετε». Διότι αν παρακολουθήσετε πώς το ΕΚΕΠΥ διαχειρίζεται την εφημερία από το κέντρο επιχειρήσεων –και σας παρακαλώ να επισκεφθείτε οποιαδήποτε ώρα θέλετε το κέντρο επιχειρήσεων- θα δείτε ότι κατευθύνει τα αυτοκίνητα του ΕΚΑΒ εκεί όπου υπάρχουν άδεια κρεβάτια, εκεί όπου μπορούν να νοσηλευθούν οι ασθενείς. Γιατί υπάρχουν ώρες αιχμής και οι γιατροί που αμείβονται για την εφημερία –και είπαμε ότι δεν αμείβονται με υψηλό τίμημα- θα πρέπει να είναι στο καθήκον τους. Δηλαδή, τι πρέπει να γίνει; Αν δεν γινόταν ο έλεγχος, εσείς την επόμενη μέρα θα μπορούσατε να έχετε αντίστροφα επιχειρήματα και να με ρωτάγατε αν ήταν στις θέσεις τους οι ειδικευμένοι γιατροί. Τότε, εγώ τι θα σας απαντούσα; Δεν μπορείτε, λοιπόν, να χαρακτηρίζετε ως «έφοδο» τον έλεγχο που έγινε και ο οποίος μάλιστα θα πρέπει να γίνεται παντού. 
Δεύτερον, κάνετε κριτική όσον αφορά το τι πάει να αλλάξει. Μα, κυρίες και κύριοι συνάδελφοι, αν δεν πάρουμε αποφάσεις αλλαγών και συντηρήσουμε την ίδια κατάσταση, θα είναι σαν να συντηρούμε τις αιτίες και τις δομές που παράγουν τα αδιέξοδα τα οποία βιώνουμε σήμερα. Έχουμε το θάρρος και την τόλμη να συζητήσουμε γιατί φτάσαμε ως εδώ; Έχουμε το θάρρος και την τόλμη να συζητήσουμε γιατί έφτασε η Ελλάδα ως εδώ; Αυτή είναι η υποχρέωσή μας. Να δούμε τι μας οδήγησε σ’ αυτά τα αδιέξοδα και τι αποφάσεις πρέπει να πάρουμε -όσο επώδυνες κι αν είναι- ώστε αυτές να δημιουργούν μια αισιόδοξη προοπτική. 
Εγώ ειλικρινά πιστεύω ότι με κόπο και πόνο θα έρθει η αισιόδοξη προοπτική για πολλά εκατομμύρια Ελλήνων, αρκεί να εργαστούμε σκληρά, να μην καλλιεργούμε ουτοπίες και αυταπάτες και να λέμε την αλήθεια. Ξέρουμε ότι οι αποφάσεις που έχουμε πάρει δεν είναι ευχάριστες, όπως ξέρουμε και ότι δοκιμάζεται η ελληνική κοινωνία. Όμως, πιστεύουμε ειλικρινά ότι θα υπάρξει αισιόδοξη προοπτική. 
Το τρίτο και πολύ σημαντικό κεφάλαιο αφορά τις προμήθειες. Η Επιτροπή Προμηθειών διαχειρίζεται ψηφιακά, ηλεκτρονικά, τις προμήθειες και, όταν τελεσφορήσουν οι διαγωνιστικές διαδικασίες, επιχειρεί υπογραφή συμβάσεων. Εδώ, λοιπόν, έχουμε δύο ζητήματα. Ναι, είναι γεγονός ότι έχει πετύχει σημαντικά η Επιτροπή Προμηθειών Υγείας και με τον τρόπο με τον οποίο έχει λειτουργήσει ως τώρα αλλά και με τον τρόπο με τον οποίο πρόκειται να λειτουργήσει. 
Προσφάτως έγινε ένας διαγωνισμός για τα φίλτρα αιμοκάθαρσης, τα οποία προμηθευόμασταν ακριβά, δηλαδή με 30 ευρώ και 35 ευρώ. Οι δεκατέσσερις εταιρείες –ακούστε!- έκαναν κοινή πρόταση. Οι δεκατέσσερις, λοιπόν, εταιρείες έδωσαν τιμή που κυμαινόταν μεταξύ των 30 ευρώ και 35 ευρώ και η μία πρότεινε την τιμή των 29,95 ευρώ. Πρόκειται για εναρμονισμένη πρακτική. Όμως, υπήρξε σιωπή από την Επιτροπή Ανταγωνισμού. Δεν το είδε και δεν το άκουσε, παρά το γεγονός ότι η Πρόεδρος κ. Καστανιώτη απευθύνθηκε στην Επιτροπή Ανταγωνισμού. Όταν εγώ ήρθα στη Βουλή και τα είπα σε επίκαιρη ερώτηση, τότε νοιάστηκε η Επιτροπή Ανταγωνισμού να αναζητήσει τον Υπουργό Υγείας.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτά τα λέγαμε και εμείς, κύριε Υπουργέ,  αλλά κανείς δεν απαντούσε.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Έγινε παρέμβαση από εταιρεία και η τιμή των φίλτρων μειώθηκε στα 17 ευρώ και στα 28 ευρώ…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πολύ καλή!</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας):  …ανέβηκε η τιμή στο Παρατηρητήριο και υποχρεώνονται οι εταιρείες να συνάψουν τις συμβάσεις στις τιμές στις οποίες έγινε η παρέμβαση. Να τι μπορεί να πετύχει η Επιτροπή Προμηθειών Υγείας και τι μπορεί να κάνει η βούληση και η αποφασιστικότητα, στην περίπτωση που θέλουμε να συγκρουστούμε μ’ αυτές τις καταστάσεις. 
Όσον αφορά την Επιτροπή Προμηθειών Υγείας, δέχομαι τις παρατηρήσεις και του εκπροσώπου του ΣΥΡΙΖΑ και του εκπροσώπου του ΠΑΣΟΚ αλλά και των άλλων κομμάτων, ότι θα πρέπει να τη στηρίξουμε με εξειδικευμένο προσωπικό, το οποίο να έχει γνώσεις και να μπορεί να στηρίξει τις ηλεκτρονικές διαδικασίες, προκειμένου να έχουμε αποτελέσματα. Ήδη από το γραφείο του Πρωθυπουργού έχει οριστεί αρμόδια ομάδα, η οποία παρακολουθεί όλες τις διαγωνιστικές διαδικασίες που γίνονται μέσω των ηλεκτρονικών μέσων, προκειμένου να έχουμε πολύ συγκεκριμένα αποτελέσματα και από εκεί. Στηρίζουμε, λοιπόν, την Επιτροπή Προμηθειών Υγείας.
Ας δούμε, όμως, τι συμβαίνει και αναγκαζόμαστε να φέρνουμε τη διάταξη, για να νομιμοποιήσουμε πράξεις οι οποίες έχουν γίνει από τις διοικήσεις των νοσοκομείων. Πρόκειται για τις γνωστές περιπτώσεις στις οποίες όλοι αναφερθήκαμε. Παρέρχεται δηλαδή ο χρόνος, γίνονται ενστάσεις και μετά οι διοικήσεις επιχειρούν τις αναθέσεις με βάση τις προηγούμενες τιμές. Εδώ, λοιπόν, θα πρέπει να δώσουμε μάχη, ώστε να κερδίσουμε το χρόνο και να υποχρεώσουμε τις διοικήσεις να αποφασίσουν εγκαίρως. 
Επίσης, το σημείο που θα ελέγξει ο Υπουργός –και εδώ θέλω και το δικό σας ενδιαφέρον μέσω της άσκησης αμείλικτου κοινοβουλευτικού ελέγχου- είναι όταν υπάρχουν τιμές στο Παρατηρητήριο Τιμών, οι διοικήσεις να μην κάνουν προμήθειες εκτός των τιμών του Παρατηρητηρίου. Αυτό είναι ξεκάθαρο. Όπως πληροφορούμαστε -και εσείς αλλά και εμείς- υπάρχουν τιμές -και καλά κάνετε και υποβάλλετε ερωτήσεις- που είναι έξω από τις αναφερόμενες. Εδώ, λοιπόν, θα καταλογίζονται οι ευθύνες. 
Έρχομαι τώρα στην υπόθεση του Νοσοκομείου «Παναγία». Ξέρετε ότι είναι μια υπόθεση η οποία οδηγήθηκε σε αδιέξοδο από τον περασμένο Απρίλιο. Και αυτό έγινε, διότι έληξε η σύμβαση η οποία προϋπήρχε και εν συνεχεία η εταιρεία, με «όπλο» τους εργαζομένους, δεν θέλησε να εξευρεθεί λύση και οδήγησε τα πράγματα στο σημερινό αδιέξοδο. 
Στο σημείο αυτό, θα ήθελα να επαινέσω τους συναδέλφους όλων των πτερύγων της Βουλής. Κατ’ αρχάς, τους συναδέλφους του ΣΥΡΙΖΑ, με τους οποίους ήμουν σε τηλεφωνική επικοινωνία κατά τη διάρκεια των εορτών, αλλά και τους συναδέλφους μου από τη Νέα Δημοκρατία, όπως τον κ. Χριστογιάννη, ο οποίος επίσης ήταν σε διαρκή επικοινωνία μαζί μου για την ομιλία την οποία έκανε σήμερα. 
Όσον αφορά, λοιπόν, αυτό το θέμα, δεν πάμε να ευνοήσουμε κάποιο συμφέρον, όπως δεν πάει και η τοπική κοινωνία να ευνοήσει κάποιο συμφέρον, διότι εδώ έχουμε και τις αποφάσεις όλων των συλλογικών φορέων της περιοχής και της τοπικής αυτοδιοίκησης κατ’ εξοχήν. Αυτό που πάμε να κάνουμε είναι να λύσουμε ένα πρόβλημα. 
Για λόγους τάξεως, λοιπόν, κύριε Αμανατίδη, θα κάνω δεκτή τη δική σας τροπολογία. Δεν πάει κανείς να ευνοήσει αυτούς που έχουν το κτήριο ούτε να συνεχίσουμε τη σύμβαση. Αυτή η σύμβαση θα τεθεί σε δοκιμασία και θα εφαρμοστούν οι διατάξεις των νόμων που έχουν ήδη ψηφιστεί για τη μείωση των ενοικίων τα οποία καταβάλλει το δημόσιο. Μόνο έτσι το διοικητικό συμβούλιο θα πάει να υπογράψει τη νέα σύμβαση. Επίσης, θα επιχειρήσουμε από κοινού να βρούμε τη λύση στο συγκεκριμένο θέμα. 
Κύριε Κουρουμπλή, σε ό,τι αφορά αυτό το 16% των πολυεθνικών, γνωρίζετε ότι δεν είναι επισπεύδον το Υπουργείο Υγείας σε θέματα τα οποία έχουν να κάνουν με τα έσοδα του δημοσίου. Εμείς ως Υπουργείο Υγείας θα θέσουμε αυτό το θέμα στο εσωτερικό της Κυβέρνησης, για να συζητηθεί.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σας ευχαριστώ, κύριε Υπουργέ.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας):  Τέλος, κυρία Πρόεδρε, και επειδή ο χρόνος παρήλθε εξαιτίας των διακοπών, θα αναφερθώ επί τροχάδην στις τροπολογίες. 
Όσον αφορά την τροπολογία που αφορά το Νοσοκομείο «Παναγία», αναφέρθηκα ήδη. 
Όσον αφορά την τροπολογία της κ. Μάρκου, που αφορά την ψυχική υγεία, γίνεται δεκτή, γιατί, όπως αναφέρετε στην αιτιολογική έκθεση, κυρία Μάρκου, συμβάλλετε στην επίλυση ενός προβλήματος, ούτως ώστε με τη ροή των χρηματοδοτήσεων από τον προϋπολογισμό στις δομές της ψυχικής υγείας να μπορέσουμε να πληρώσουμε τους εργαζομένους και σ’ αυτές τις μονάδες ψυχικής υγείας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Όσον αφορά τα άλλα θέματα, έχουν γίνει πολλές αναφορές. Γενικά είναι δεκτές οι τροπολογίες, όπως αυτή την οποία κατέθεσε ο συνάδελφος κ. Κεδίκογλου αλλά και των συναδέλφων όλων των κομμάτων. Επίσης, θα κάνω δεκτές και τις τροπολογίες του κ. Γρηγοράκου αλλά και των συναδέλφων από το ΣΥΡΙΖΑ, που αφορούν τη διευκόλυνση των πασχόντων ιατρών, οι οποίοι θέλουν να τοποθετηθούν για να πάρουν την ειδικότητά τους, παρά το γεγονός ότι δοκιμάζονται από την ασθένειά τους. 
Και κλείνω, κυρία Πρόεδρε, με μια τελευταία φράση. 
Κυρίες και κύριοι συνάδελφοι, και εγώ θα ήθελα να εμφανιστώ για πρώτη φορά απέναντί σας στο νομοθετικό έργο με ένα σχέδιο νόμου που να έχει μια φιλοσοφία η οποία να καλύπτει ένα συγκεκριμένο τομέα του Υπουργείου και οι διατάξεις να έχουν ιεραρχηθεί και αξιολογηθεί. Όμως, είμαι υποχρεωμένος να λειτουργήσω κάτω από έκτακτες συνθήκες, κάτω από οικονομικές και χρονικές πιέσεις και κάτω από πιέσεις που προκύπτουν μέσα από την ίδια την πραγματικότητα και τα προβλήματα που γεννά η ίδια η ζωή. Δεν υπάρχει κάποιος δόλος. Για το λόγο αυτό, στις περιπτώσεις που υποχρεωνόμαστε να νομοθετήσουμε κατ’ αυτόν τον τρόπο, δεν ζητώ την επιείκειά σας, αλλά ζητώ να βλέπετε σε βάθος ποιες είναι οι διατάξεις τις οποίες φέρνει ο Υπουργός στη Βουλή. Γι’ αυτό, άλλωστε, αποδέχθηκα και τις δικές σας τροπολογίες, οι οποίες ανταποκρίνονται σε έκτακτες ανάγκες. 
Είναι βέβαιο ότι τα προβλήματα τα οποία καθημερινά αντιμετωπίζουν στο Εθνικό Σύστημα Υγείας είναι πολύ σημαντικά. Και αν εγώ σας κατηγορώ ότι φαντάζεστε έναν ιδεατό κόσμο στον οποίο δεν μπορούμε να ανταποκριθούμε και το εξαιρέσουμε αυτό και πούμε ότι θα έπρεπε τα περισσότερα των προβλημάτων να μπορούν να αντιμετωπιστούν, πάντοτε προτάσσεται το θέμα των δαπανών και για τις ελλείψεις του προσωπικού και για τις ελλείψεις των υποδομών. 
Κάνουμε ό,τι είναι δυνατόν από το Υπουργείο Υγείας, προσπαθούμε να αξιοποιήσουμε τους διαθέσιμους κοινοτικούς πόρους. Σωστά είπε η κ. Ξηροτύρη ότι μας έχει μείνει μόνο ένα έτος και πρέπει να βιαστούμε πάρα πολύ.
Και μια τελευταία εξήγηση, κυρία Πρόεδρε, γιατί ετέθη από τους συναδέλφους της Αξιωματικής Αντιπολίτευσης και δεν θέλω να περάσει απαρατήρητο: Με την task force, στην οποία η Γερμανία είναι domain leader, ηγέτιδα χώρα, δεν έχουμε ανταλλάξει κάποια ύποπτα κείμενα ούτε έχουμε αναλάβει κάποιες δεσμεύσεις. Συνεργαζόμαστε σε έξι επιτροπές γνώμης πάνω από εκατό Έλληνες και Ευρωπαίοι επιστήμονες αμισθί. Υπάρχει το μνημόνιο το οποίο ο προκάτοχός μου Υπουργός, ο αξιότιμος κ. Λοβέρδος, είχε υπογράψει για την παροχή τεχνογνωσίας. Ούτε μας ελέγχουν ούτε ήρθαν να δουν αν κάνουμε το άλφα ή το βήτα. Γίνεται μια αποτύπωση των προβλημάτων και, σε σχέση με το τι έχουν διαθέσιμο να μας προσφέρουν, αν θέλουμε το υιοθετούμε, αν δεν θέλουμε όχι. 
Σας είπα προ ημερών σε επίκαιρη ερώτηση ότι, όταν συζήτησα με τον  Γερμανό Υπουργό το θέμα των ΚΕΝ, μου είπε ευθέως ότι «αυτά τα οποία εφαρμόζουμε στη Γερμανία δεν θα ταιριάζουν εδώ στις ανάγκες τις δικές σας. Εμείς στη Γερμανία κάναμε επτά χρόνια για να καταλήξουμε. Δουλέψτε πάνω στο ελληνικό σχέδιο που έχετε κάνει, να δείτε τις αδυναμίες και, αν κάπου μπορούμε να σας βοηθήσουμε, να το κάνουμε.». Δεν έρχονται να μας επιβάλουν τίποτα. 
Μεγάλωσα στα φοιτητικά μου χρόνια ακούγοντας ότι πάντα κάποιοι εξουσίαζαν τη χώρα. Δεν το πιστεύω αυτό. Ο ελληνικός λαός μόνο εξουσιάζει τη χώρα, αν το θέλουμε εμείς οι πολιτικοί του. Και πιστεύω ότι το θέλουμε όλοι οι Έλληνες πολιτικοί. Άλλο φιλίες, συμμαχίες, εταίροι, άλλο τεχνογνωσία, άλλο δανεισμός και ουδέποτε, βέβαια, υποταγή. Και το πιστεύω αυτό για όλες τις Ελληνίδες και όλους τους Έλληνες Βουλευτές. 
Σας ευχαριστώ.
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ, κύριε Υπουργέ.
Το λόγο έχει η κ. Σοφία Βούλτεψη, Κοινοβουλευτική Εκπρόσωπος της Νέας Δημοκρατίας.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Θα μιλήσω μετά τον Υπουργό, κυρία Πρόεδρε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν υπάρχει άλλος να μιλήσει, κυρία Βούλτεψη.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Επειδή μίλησε ο κύριος Υπουργός, το είπα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η σειρά σας είναι.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ωραία.
Ευχαριστώ πολύ, κυρία Πρόεδρε.
Για τα θέματα που συζητούσαμε σήμερα με κυρίαρχο αυτό του Νοσοκομείου «Ερρίκος Ντυνάν» νομίζω ότι παρέλκει να αναφερθώ, έχουν αναφερθεί όλοι οι συνάδελφοι και έχει αναφερθεί και ο κύριος Υπουργός, ο οποίος έκανε δεκτές και όλες οι τροπολογίες, όπως ακούω, οπότε πραγματικά λύνονται, νομίζω, αρκετά προβλήματα από αυτά που οι συνάδελφοι έχουν θέσει.
Θέλω απλώς να πω κάποια πράγματα σχετικά με αυτά τα οποία ακούστηκαν γενικότερα. Και επειδή πιστεύω ότι ακόμη παρά τον Κανονισμό πρέπει να ακούγονται, εφόσον βρίσκεται σε λειτουργία η Βουλή.  
Για το ζήτημα της επίταξης, της επιστράτευσης των μέσων μαζικής μεταφοράς, θέλω να θυμίσω ότι σήμερα ήταν η όγδοη μέρα που ήταν κλειστό το μετρό, η πόλη βρισκόταν σε απόλυτη ασφυξία και, φυσικά, δεν μπορεί να περιμένει κανείς από μια Κυβέρνηση, οποιαδήποτε κυβέρνηση, να μην κάνει κάτι. Αυτό είναι αδύνατον. 
Τίθενται διάφορα ερωτήματα: «Σε ποιον ανήκει το μέτρο», για παράδειγμα, αν ανήκει, δηλαδή, στους εργαζομένους του ή στους χρήστες του, στους πολίτες; «Ποιος έχει πληρώσει για να γίνει αυτό, ποιος καταβάλλει φόρους για αυτό και τελικά δεν έχει τις παροχές τις οποίες οφείλει να έχει;» 
Δεν καταλαβαίνω, λοιπόν, τι σημαίνουν όλα αυτά. Δεν αντιλαμβάνομαι τις καταγγελίες. Το μετρό πρέπει να λειτουργήσει και ο νόμος πρέπει να εφαρμοστεί. Εκτός εάν -επειδή ακούγονται και διάφορα μέσα σε αυτήν τη χώρα-  δεν πρέπει να εφαρμόζονται οι νόμοι, οπότε υπάρχει ζήτημα το οποίο πρέπει επισήμως να ακουστεί, ότι, δηλαδή, υπάρχει κόμμα στη χώρα το οποίο λέει ότι «εάν ο νόμος» -όποιος νόμος και αν είναι αυτός, καλός,  κακός, στραβός, συμφωνήσαμε, τον ψηφίσαμε ή δεν τον ψηφίσαμε- «αν πρέπει να εφαρμόζεται ή όχι». Διότι διάβασα ότι οι συνδικαλιστές του μετρό δηλώνουν ότι «ο νόμος δεν πρέπει εφαρμόζεται και ότι δεν πρόκειται να τον εφαρμόσουν». 
Σας λέμε, λοιπόν, ότι αυτό είναι αδύνατον. Διότι τελικά τα ζητήματα της νομιμότητας μας έχουν κοστίσει πάρα πολύ και σε πάρα πολλούς τομείς. 
Όσον αφορά στις πράξεις νομοθετικού περιεχομένου, εγώ είμαι σε άλλο μήκος κύματος, διότι έψαξα να βρω ποιες είναι αυτές οι περίφημες πράξεις νομοθετικού περιεχομένου που έπρεπε να συζητούνται δώδεκα ημέρες στη Βουλή και δεν συζητήθηκαν. Ποιες είναι δηλαδή εκείνες οι πράξεις που έβλαψαν το λαό και δεν συζητήθηκαν. Γιατί άλλες, οι οποίες προκάλεσαν πρόβλημα στο λαό, συζητήθηκαν, μα με το μεσοπρόθεσμο, μα με ένα άρθρο, με μισό άρθρο, με τα εκατομμύρια λέξεις που σπαταλώνται μέσα σε αυτό εδώ το κτήριο. Εγώ ποτέ στη ζωή μου δεν έχω δει τόση σπατάλη λέξεων, όση μέσα στο ελληνικό Κοινοβούλιο, ώστε μετά να λένε ότι δεν συζητάμε κιόλας. Όχι. Ποιες είναι, λοιπόν, οι πράξεις νομοθετικού περιεχομένου που δεν συζητήθηκαν καθόλου, για παράδειγμα, και όμως ψηφίστηκαν; Δηλαδή, τι έπρεπε να γίνει; 
Σήμερα συζητάμε πράξη νομοθετικού περιεχομένου και είμαστε εδώ από το πρωί. Γιατί, τώρα; Για κάτι που συμφωνούμε όλοι ή σχεδόν όλοι! Δηλαδή, δεν υπήρχε κανένα ζήτημα. Και όμως, είμαστε εδώ από το πρωί και λέμε, παρεμβαίνουμε, συζητάμε. Τι έπρεπε, δηλαδή, οπωσδήποτε να συζητηθεί από αυτές τις πράξεις; Το ότι δεν θα γίνεται πλειστηριασμός της πρώτης κατοικίας; Διαφωνούσε, δηλαδή, κανείς και έπρεπε να έρθουμε εδώ να παίρνουμε το λόγο; 
Το Φιλοτελικό και Ταχυδρομικό Μουσείο είναι ζήτημα που έπρεπε να το συζητήσουμε οπωσδήποτε μέσα στο Κοινοβούλιο; Δηλαδή, τελικά αυτή η συζήτηση υποβαθμίζει και τη λειτουργία του Κοινοβουλίου.
Το πώς θα πληρώνονται οι εφημέριοι για τους οποίους υποχρεωτικά, δηλαδή μετά την κατάργηση ενός λογαριασμού, έπρεπε να γίνει νόμος, για να πληρώνονται κατευθείαν από το Υπουργείο Παιδείας, έπρεπε να έρθουμε να καθίσουμε εδώ πέρα πενήντα άνθρωποι; Πείτε μου μια πράξη! Γιατί γίνεται προπαγάνδα γύρω από αυτό. Και πάνω σε αυτήν την προπαγάνδα στήνονται σενάρια εκτροπής, χούντας. Και μετά, πάνω σε αυτά τα σενάρια στήνονται  σενάρια τρομοκρατίας. Και μετά, πάνω σε αυτά τα σενάρια, προχωράνε τα θέματα της τρομοκρατίας.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Εάν δεν μας χρειάζεται κιόλας, να φύγουμε.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, για το Φιλοτελικό Μουσείο, αγαπητέ συνάδελφε, πιστεύω ότι εμένα δεν με χρειάζεται κανείς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αν εσάς σας χρειάζεται η χώρα για να αποφασίσετε για το Φιλοτελικό Μουσείο, λυπάμαι, αλλά εμένα δεν είναι αυτός ο ρόλος μου. Εμένα ο ρόλος μου είναι να φέρνω σε πέρας νομοθετήματα, τα οποία έχουν κάποια σημασία. 
Αυτά, λοιπόν, τα έχω συζητήσει όλα. Και το νομοσχέδιο του Υπουργείου Παιδείας το συζήτησα. Και το μεσοπρόθεσμο το συζήτησα. Έγινε μια συνεδρίαση από το πρωί έως το βράδυ, θα μπορούσε να γίνει δεύτερη, τρίτη ημέρα, πέμπτη ημέρα. Και οι εξεταστικές συνεδριάζουν εδώ. Και άμα πάρεις τα Πρακτικά, υπάρχει ερώτηση που έχει δεκαπέντε σελίδες. 
Δηλαδή, τι είναι τώρα αυτό το ζήτημα, ότι ξαφνικά δεν λειτουργεί το Κοινοβούλιο, άρα δεν υπάρχει Κοινοβούλιο, άρα «κάντε τα όλα λίμπα»; 
Δηλαδή, πείτε μου σε τι χρειαζόταν να συζητήσουμε εδώ την πράξη νομοθετικού περιεχομένου για την παράταση της λεωφορειογραμμής Αθήνας-Τιράνων Αλβανίας; Δηλαδή, δεν το καταλαβαίνω αυτό! Όταν θα έρθει ένα θέμα σοβαρό, τότε, ναι, συμφωνώ και εγώ. Αλλά γι’ αυτά τα θέματα τώρα, όταν εδώ καιγόμαστε, δεν νομίζω ότι υπάρχει κανένα ζήτημα. 
Επίσης, θέλω να πω το εξής: όσον αφορά τις γερμανικές αποζημιώσεις, ίσως δεν το αντελήφθη ο κ. Κουρουμπλής, αλλά είχε ανακοινωθεί παράταση της λειτουργίας της συγκεκριμένης επιτροπής μέχρι το Μάρτιο, διότι ζήτησαν οι ίδιοι, επειδή είναι πάρα πολύ μεγάλος όγκος των αρχείων που ψάχνουν, γιατί μιλάμε για την περίοδο της Κατοχής. Άρα νομίζω ότι χρειάζεται να τίθεται θέμα για το «από εδώ έως το Μάρτιο».  Δηλαδή, εντάξει «έχουμε φάει το γάιδαρο, θα φάμε και την ουρά του», προκειμένου να το μάθουμε αυτό. 
Τώρα, όσον αφορά, τα λάθη του Διεθνούς Νομισματικού Ταμείου, επειδή παρακολουθώ τις εκθέσεις του Ταμείου, ειδικά από τον Αύγουστο του 2009. Το Διεθνές Νομισματικό Ταμείο λέει πάντα τα ίδια ακριβώς πράγματα και κάθε έκθεσή του είναι χειρότερη από την προηγούμενη, διότι υποχρεώνεται –και το έκανε και τώρα- να αναθεωρεί προς τα κάτω πάντα τις εκτιμήσεις του, πότε λέγοντας ότι ο συντελεστής αυτός έπρεπε να είναι αυτός ή εκείνος και πότε το ένα και πότε το άλλο. Δεν είναι κάτι το καινούργιο αυτό. Αυτό είναι το Διεθνές Νομισματικό Ταμείο, το παίρναμε ή το αφήναμε, δεν υπήρχε κάτι άλλο. 
Αυτήν τη στιγμή όμως μετέχει το Διεθνές Νομισματικό Ταμείο σε ένα μηχανισμό. Άλλωστε σήμερα, από ό,τι ξέρω, γιατί δεν πρόλαβα -επειδή συζητώ κάτι επί του οποίου συμφωνούμε όλοι, συζητώ κάτι από τις έντεκα το πρωί εδώ μέσα  και παρακολουθώ και ποιος ξέρει πόση ώρα θα κρατήσει αυτό, ενώ δεν διαφωνεί κανείς, δηλαδή φανταστείτε και να διαφωνούσαμε- δεν είδα τι έγινε, επειδή ξέρω ότι ο κ. Τσίπρας σήμερα επισκέπτεται την έδρα του Διεθνούς Νομισματικού Ταμείου, τον Γενικό Διευθυντή του και μάλιστα παρουσία του κ. Τόμσεν. 
Φαντάζομαι ότι θα έχει θέσει αυτό το θέμα. 
Εμείς δεν έχουμε να σας δώσουμε κάποια απάντηση. Νομίζω ότι ο κ. Τσίπρας θα κάνει μια ενημέρωση και θα αναφέρει τι τους είπε «έχετε κάνει λάθος, είστε άχρηστοι, ανίκανοι και οπότε αποσυρθείτε». Οπότε να έρθει να μας πει και τι του απήντησαν. 
Απορώ, τον κ. Φούχτελ και τον κ. Τόμσεν που αρνείται να τους δει στην Αθήνα, γιατί τους βλέπει στο Βερολίνο και στην Ουάσινγκτον; Υπάρχει εξήγηση γι’ αυτό; Δεν μπορώ να το καταλάβω. 
Επίσης, δεν μπορώ να καταλάβω γιατί δεν ακύρωσε και τη συνάντηση. Ξέρω ότι το ταξίδι του Προέδρου ήταν προγραμματισμένο από καιρό. Αλλά μετά από την έκθεση του ΔΝΤ, όπου στη σελίδα 39 αναφέρονται οι κίνδυνοι που ελλοχεύουν σε περίπτωση που ο ΣΥΡΙΖΑ έρθει στην εξουσία, απορώ πώς ο κ. Τσίπρας, σε ένδειξη διαμαρτυρίας, δεν ακύρωσε τη σημερινή του επίσκεψη στο ΔΝΤ. Προφανώς ήταν πολύ μεγάλο δώρο. Ο λαός ψηφίζει πάντα τον εχθρό του μισητού ΔΝΤ. Είναι το καινούργιο λάβαρο. Σας έδωσε, δηλαδή, ένα φωτοστέφανο αγιότητας και επομένως, νομίζω, δεν υπάρχει κανένα πρόβλημα.
Κυρίες και κύριοι συνάδελφοι, με αυτές τις σκέψεις, που νομίζω ότι αποτελούν απάντηση σε ορισμένα θέματα που τέθηκαν μέσα στην Αίθουσα, θέλω να ολοκληρώσω την παρέμβασή μου. Όταν συμφωνούμε σε κάτι, πρέπει να προχωρούμε στο επόμενο. Δεν έχει κανένα νόημα να χάνουμε έξι και επτά ώρες στις οποίες θα μπορούσαμε να κάνουμε κάτι πιο εποικοδομητικό ή να συζητήσουμε κάτι άλλο. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η Κοινοβουλευτική Εκπρόσωπος του ΠΑΣΟΚ, κ. Παρασκευή Χριστοφιλοπούλου.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Ευχαριστώ, κυρία Πρόεδρε.
Κύριε Υπουργέ και αγαπητή κυρία Βούλτεψη, θα μου επιτρέψετε να διαφωνήσω και με τους δύο σας. Το άρθρο 44 του Συντάγματος επιτρέπει να υπάρχουν πράξεις νομοθετικού περιεχομένου. Εδώ θα συμφωνήσουμε. Πού θα διαφωνήσουμε όμως: διαφωνήσαμε πρόσφατα και στη συζήτηση πράξεων νομοθετικού περιεχομένου που εμπεριείχαν προαπαιτούμενα και για τις οποίες είχατε τη στήριξή μας και επί της ουσίας και επί της διαδικασίας, αλλά μέσα σ’ αυτές είχαν εισχωρήσει «φιλοτελικά μουσεία» και άλλα. 
Θα ήθελα να πω και να επαινέσω το γεγονός ότι ο Υπουργός είναι πάνω στα προβλήματα. Προσπαθεί να ελέγξει. Αλλά εγώ δεν κατανοώ -και συνεχίζουμε να μην κατανοούμε- γιατί το θέμα του ιδρύματος «Ερρίκος Ντυνάν» ήρθε ως πράξη νομοθετικού περιεχομένου. Γιατί δεν είναι ένας καλός τρόπος νομοθετείν και γιατί το άρθρο 44 του Συντάγματος αναφέρει «σε εξαιρετικά επείγουσες περιπτώσεις» και ως τέτοιες μπορεί να νοηθούν βεβαίως τα προαπαιτούμενα, βεβαίως η μεγάλη προσπάθεια της χώρας να ανακάμψει.</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Βεβαίως, αλλά πριν από τις γιορτές ήταν επείγουσα περίπτωση…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Υπουργέ.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Υπουργέ, με συγχωρείτε πάρα πολύ, αλλά θα πω την άποψή μου. 
Όμως, όπως είπε και ο εισηγητής μας, δεν μπορούμε να μην εκφράσουμε τη δυσφορία μας. Εμείς δεν μιλάμε για εκτροπή. Θεωρώ όμως ότι όσοι αρέσκονται σε προπηλακισμούς, σε λεκτική βία μέσα στο Κοινοβούλιο -η οποία πυροδοτεί και τη λεκτική βία εκτός του Κοινοβουλίου παντός είδους- αυτού του είδους η νομοθέτηση τους τροφοδοτεί.
 Σύμφωνα, λοιπόν, με το άρθρο 44, οι πράξεις νομοθετικού περιεχομένου αφορούν εξαιρετικά επείγουσες περιπτώσεις. Νομίζω ότι μπορούμε με αυτόν τον τρόπο να σας προτρέψουμε και αν θέλετε και να σας ελέγξουμε κοινοβουλευτικά στο έργο σας, το οποίο κατά τα άλλα το παρακολουθούμε στενά και το στηρίζουμε ως ένα από τα τρία κόμματα της συγκυβέρνησης.
Επιτρέψτε μου και εμένα, κυρία Πρόεδρε, μια δίλεπτη περίπου εκτροπή από το θέμα αυτό καθαυτό. Θα ήθελα να αναφερθώ στα όσα συμβαίνουν στο χώρο των μεταφορών και ιδιαίτερα στο μετρό. 
Κυρίες και κύριοι συνάδελφοι, η συνδικαλιστική πρακτική που καθιστά όμηρο μια ολόκληρη κοινωνία –πάνω από ένα εκατομμύριο εργαζομένους- είναι μια συνδικαλιστική πρακτική, η οποία δεν τιμά το ίδιο το συνδικάτο, τους ίδιους τους συνδικαλιστικούς αγώνες. Δεν σεβόμαστε ούτε το ένα εκατομμύριο και πλέον εργαζομένους, τους οποίους θέτουμε για οχτώ μέρες σε ομηρία, ούτε τις αποφάσεις των δικαστηρίων;
Κύριε Υπουργέ, εκπροσωπώντας εδώ την Κυβέρνηση, παρ’ ότι δεν είναι στην αρμοδιότητά σας, να σας πω ότι εμείς είχαμε προτείνει μια κοινή υπουργική απόφαση. Δεν έγινε δεκτή. Επισκέφθηκε ο Πρόεδρος του ΠΑΣΟΚ το Υπουργείο και τον αρμόδιο Υπουργό. Προτρέψαμε να εξαντληθούν τα περιθώρια του διαλόγου. Σήμερα το πρωί ελπίζαμε ότι σ’ αυτήν τη συνάντηση με τον Υπουργό, οι εργαζόμενοι δεν θα απαιτούσαν –διότι περί αυτού πρόκειται- να εξαιρεθούν από όλους τους άλλους εργαζόμενους. 
Κάθε δουλειά είναι σεβαστή καθώς και οι ιδιαιτερότητες και τα ειδικό βάρος που φέρει το κάθε επάγγελμα και η κάθε ειδικότητα. Αλλά πείτε μου εσείς γιατί αύριο το πρωί δεν θα δυσφορήσουν ή τι αισθάνονται σήμερα οι αστυνομικοί, οι πιλότοι των F-16, οι νοσηλευτές στις εντατικές –εσείς, κύριε Υπουργέ, ξέρετε, γιατί το παρακολουθείτε- και γιατί θα πρέπει κάποια ομάδα να εξαιρεθεί από το ενιαίο μισθολόγιο και μάλιστα να απειλεί –όπως ακριβώς το άκουσα στο ραδιόφωνο- ότι βρίσκονται σε επιχειρησιακή ετοιμότητα στο αμαξοστάσιο. Την απειλή αυτή επανέλαβε δυστυχώς ο Κοινοβουλευτικός Εκπρόσωπος του ΣΥΡΙΖΑ κ. Κουρουμπλής απ’ αυτό το Βήμα. Σας είπε ότι θα είστε υπεύθυνοι για ό,τι συμβεί.
Αυτές τις πρακτικές εμείς τις καταδικάζουμε και κοινοβουλευτικά και συνδικαλιστικά. Η χώρα βρίσκεται σε μια κρίσιμη καμπή. Το 2013 θα είναι το έτος στροφής. Θα κάνουμε καθετί το δυνατόν μέσα στο πλαίσιο του νόμου και του Συντάγματος, ώστε η χώρα να πάρει μπρος. Βλέπετε ότι κάποιοι οικονομικοί δείκτες –και το Χρηματιστήριο- δείχνουν θετική στροφή. Δεν αφορά αυτό, βεβαίως, το κάθε νοικοκυριό που πονά. Αφορά όμως και την αξιοπιστία της χώρας μας διεθνώς και την προσπάθεια της χώρας να βγει μπροστά και να πάμε σε ανάκαμψη. 
Και οι συνδικαλιστικές ηγεσίες θα πρέπει να δείξουν αυτήν την ώρα ότι μπορούν να σταθούν στο ύψος των περιστάσεων. Εφόσον υπήρξε προσπάθεια διαλόγου, θα έπρεπε να είναι εκεί και όχι ταμπουρωμένοι. 
Μίλησα για πιλότους, μίλησα για νοσηλευτές και ξέχασα να μιλήσω για τους χιλιάδες εργαζόμενους στον ιδιωτικό τομέα, οι οποίοι είναι σε χειρότερη μοίρα και για τους οποίους δεν κλαίει κανείς απ’ αυτό το Βήμα. Ήρθε η ώρα, λοιπόν, να δούμε γενικότερα το συμμάζεμα.
Κάποιοι θεωρούν το συμμάζεμα του κράτους και την εξυγίανση ανάθεμα. Και είναι τάχα μου αριστερό το να νοιάζεσαι μόνο για τους εργαζόμενους εντός των τειχών; 
Ας δούμε πώς αντιμετωπίζουμε το «πάρτι» της υγείας. Και εδώ φαίνεται αν αναθεωρούμε τη σύμβαση, αν την αλλάζουμε, όπως λέει τώρα ο ΣΥΡΙΖΑ, ή την καταργούμε μονομερώς και τη διαγράφουμε με ένα άρθρο που θα φέρουμε σε επόμενο νομοσχέδιο. 
Καλό θα ήταν να μας απαντούσε ο Κοινοβουλευτικός Εκπρόσωπος τι από τα δύο ισχύει. Αλλά το είδαμε και στο χώρο της υγείας μόλις τώρα. Διότι άκουσα δυστυχώς τον εισηγητή του ΣΥΡΙΖΑ –και δεν διαφώνησα σε πολλά από όσα είπε- να μιλά για δήθεν κάθαρση και υποτιθέμενα «τρωκτικά» και κατήγγειλε τους ελέγχους του Σώματος Επιθεωρητών Υγείας.
Αυτό το σώμα θα πρέπει να το καταστήσουμε πιο αποτελεσματικό. Θα πρέπει να του ασκήσουμε έλεγχο. Θα πρέπει να το αξιολογήσουμε. Θα πρέπει να το αναβαθμίσουμε. Περιμένουμε τις προτάσεις σας. Αυτό που δεν περιμένουμε είναι να λέτε για δήθεν κάθαρση, δήθεν εξυγίανση και υποτιθέμενα «τρωκτικά», όταν ο Κοινοβουλευτικός σας Εκπρόσωπος –ιδού η διγλωσσία- μιλάει -και σωστά- για «πάρτι» και ότι πρέπει να χυθεί άπλετο φως. 
Παλιότερα και ο Αλέκος Παπαδόπουλος και πολλοί Υπουργοί έκαναν προσπάθειες. Είμαστε στο πλευρό σας για κάθε προσπάθεια εξυγίανσης, κύριε Υπουργέ.  Και ο κ. Κουρουμπλής σάς προκάλεσε και του απαντήσατε. Επικροτώ αυτό που του είπατε και θα είμαστε από πάνω να το δούμε. Θα σας ασκήσουμε και εμείς, μέσω ερωτήσεων, όλο τον έλεγχο που πρέπει. 
Αλλά πείτε μου, κυρίες και κύριοι του ΣΥΡΙΖΑ, τι από τα δύο ισχύει; Το «υποτιθέμενη κάθαρση» και τα «δήθεν τρωκτικά» ή αυτό που είπε ο Κοινοβουλευτικός σας Εκπρόσωπος περί «πάρτι»; Και εδώ θα πάμε μαζί, αν ισχύει ότι το «πάρτι» πρέπει να τελειώσει.
Επί της ουσίας. Εμείς, γνωρίζοντας την κρισιμότητα της κατάστασης, όπως είπε και ο εισηγητής μας, σας δώσαμε τη δυνατότητα να προσπαθήσετε να επιβιώσει το νοσοκομείο –καλύπτομαι απόλυτα απ’ αυτό- να βρούμε τη βιώσιμη λύση. Πρέπει όμως να δούμε –και να μην το σταματήσουμε αυτό- τι έγινε στο παρελθόν. 
Ο κ. Κεδίκογλου αναφέρθηκε. Ήδη από την πλευρά μας εμείς θέλουμε και τη δικαστική διαδικασία, που προφανώς θα προχωρήσει. Είναι ένα θέμα να δούμε και ως Κοινοβούλιο και να συζητήσουμε αν εννοείται σε μία διαδικασία που έχει ξεκινήσει στα δικαστήρια να υπάρξει εξεταστική. Να δούμε τον Κανονισμό.  Δεν είμαστε κατ’ αρχάς αντίθετοι σε αυτό, αλλά πρέπει να δούμε να μην το έχουμε εύκολο, τη στιγμή που έχει ξεκινήσει μία δικαστική υπόθεση. Άρα και φως πρέπει να φανεί και να υπάρξουν ποινές και το νοσοκομείο πρέπει να σωθεί και εμείς λέμε και μέσω ιδιωτικοποίησης.
Όσον αφορά τις τροπολογίες, εκφράστηκε ήδη ο εισηγητής μας.
Θέλω να τελειώσω παροτρύνοντάς σας και εγώ, κύριε Υπουργέ. Κατανοώ και τα προβλήματα στην εφαρμογή του νέου συστήματος προμηθειών και άλλα. Χαίρομαι που είπατε να δώσουμε κάθε δυνατή στήριξη στην Επιτροπή Προμηθειών, αλλά, βεβαίως, θέλω να σας παρακαλέσω θερμά να μην έχουμε άλλες παρατάσεις. Ξέρω ότι και εσείς το προσπαθείτε και κατανοώ την κρισιμότητα των περιστάσεων και τη δυσκολία του έργου σας. Όμως, είναι καλό σε αυτήν τη Βουλή να σεβόμαστε το χρόνο, να σεβόμαστε τα όρια, να μάθουμε να βάζουμε και στόχους και να απαιτούμε και από τη διοίκηση και απ’ όλους μας να είμαστε σωστοί και επαρκείς, όταν μπορούμε. Γνωρίζουμε το έργο σας, στηρίζουμε, αλλά είναι και ρόλος μας να προτρέψουμε και να ελέγξουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο Κοινοβουλευτικός Εκπρόσωπος των Ανεξαρτήτων Ελλήνων κ. Κωνσταντίνος Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ευχαριστώ, κυρία Πρόεδρε. 
Είμαι σίγουρος ότι αυτήν τη στιγμή θα τρίζουν οι συνταγματικές βιβλιοθήκες σε όλες τις νομικές σχολές της χώρας μ’ αυτά που ακούστηκαν από τον κύριο Υπουργό και από την Κοινοβουλευτική Εκπρόσωπο της Νέας Δημοκρατίας.
Το άρθρο 44 δεν είναι μια πάγια πρακτική. Το άρθρο 44 δεν είναι μία μέθοδος παραγωγής νόμων. Το άρθρο 44 του Συντάγματος εισάγει ειδικές διαδικασίες για ειδικές καταστάσεις σε απολύτως έκτακτες περιπτώσεις, με εντελώς απρόσμενα φαινόμενα και εκεί πρέπει να επιληφθούμε άμεσα. Εδώ ζούμε το αβίωτο. Εξίμισι μήνες Βουλευτές δεν κάνουμε τίποτα άλλο κάθε εβδομάδα από το να μας έρχεται μία νέα ΠΝΠ. Έχουμε και κωδικούς: ΠΝΠ, δηλαδή πράξη νομοθετικού περιεχομένου. Και αυτό το θεωρεί ο κύριος Υπουργός ότι είναι μία πεπατημένη, ότι είναι μία εύλογη μέθοδος. Μα, είναι μία τραγωδία! 
Από εσάς, κύριε Υπουργέ, περιμέναμε τη φιλοσοφία του νόμου, την αίσθηση του δικαίου, το νομικό θετικισμό, να δούμε πώς μπορούμε να αλλάξουμε θέσεις, να αλλάξουμε συζητήσεις, να πάμε σε εκείνην την υπέροχη πράξη του δικαίου που λέει «θέση-αντίθεση-σύνθεση». Έτσι πάνε μπροστά τα πράγματα, έτσι προχωρούν οι ιδέες, έτσι καλλιεργούνται πολιτικές, έτσι προοδεύουν οι κοινωνίες. 
Η εκπρόσωπος της Νέας Δημοκρατίας θεωρεί εντελώς φυσιολογικό να μη μιλά κανένας, να έρχονται. Είναι απλό το ένα θέμα, απλό το άλλο, απλούστερο το τρίτο, άχρηστο το τέταρτο, κατανοητό το πέμπτο. Μήπως δεν μας χρειάζεστε καθόλου; Μήπως να φύγουμε; Μήπως να αποχωρήσουμε; Μήπως δεν θέλετε καν κοινοβουλευτικό έλεγχο;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Σε μένα απευθύνεστε;</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Στην Κοινοβουλευτική Εκπρόσωπο της Νέας Δημοκρατίας.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εγώ δεν είμαι εδώ για να μιλάω για…</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Αφήστε με να τελειώσω, σας παρακαλώ. Όπως δεν σας διέκοψα…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αναφέρεστε σε μένα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα ζητήσετε το λόγο, όταν έρθει η ώρα σας. Μη διακόπτετε τώρα.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μιλήστε για το θέμα σας…</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Βούλτεψη, ο καθένας, δυστυχώς ή ευτυχώς, σ’ αυτό το Βήμα τοποθετείται όπως κρίνει και όπως θέλει και κρίνεται. 
Ορίστε, κύριε Γιοβανόπουλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Βούλτεψη…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην αναφέρεστε προσωπικά, παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ο Οδυσσέας, όταν βρήκε την Ιθάκη του, το πρώτο πράγμα που πολέμησε ήταν ο Αντίνοος, αυτό που είναι αντίθετα στη λογική.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν παίρνω μαθήματα από εσάς!</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ούτε και εγώ από εσάς, ευτυχώς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Γιοβανόπουλε, προχωρήστε, σας παρακαλώ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Δεν διέκοψα κανέναν. Ήθελα να συνεχίσω πέντε φράσεις. Εάν έτσι θεωρούν οι άνθρωποι της συγκυβέρνησης ότι καλλιεργούν την κυβερνησιμότητά τους, να το κάνουν. Θέλετε να με διακόψετε άλλη μία φορά;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην αναφέρεστε προσωπικά. Αυτό σας συνιστά το Προεδρείο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έλεγα, λοιπόν, ότι το μνημόνιο είναι μία τραγωδία. Αυτό που θεωρείται έκτακτη ανάγκη είναι μία τραγωδία και για μας και για σας και για τον κόσμο. Είναι μία οδυνηρή, μαρτυρική κατάσταση. 
Διαβάζω σήμερα στον αθηναϊκό Τύπο εκείνη, την πληροφορία για τον Υπουργό Γεωργίας της Ιρλανδίας που αυτοκτόνησε όταν ήταν οι μέρες του μνημονίου, γύρω στις 22 Δεκεμβρίου, από την τρομακτική πίεση και προστέθηκε στη λίστα των ανθρώπων που αυτοκτόνησαν στην Ιρλανδία, μία λίστα η οποία αυξήθηκε κατά 11% από το 2007. 
Υπάρχει μία απέραντη οδύνη. Καταλαβαίνουμε την πίεση, αλλά τελικά ποιοι έφεραν τα πράγματα μέχρι εδώ; Βλέπουμε στην Αίθουσα δύο Υπουργούς Υγείας. Ο χαρακτήρας, λέει, του «Ερρίκος Ντυνάν» είναι πως είναι εποπτευόμενο όργανο από το Υπουργείο Υγείας. Το εποπτεύατε, κύριοι; Τότε πώς έφτασαν τα χρέη να είναι 240.000.000; Όταν ήταν 40.000.000, πού ήταν η εποπτεία η οποία έπρεπε να επιδειχθεί; Όταν είναι 140.000.000, πού ήταν η εποπτεία η οποία έπρεπε να επιδειχθεί; 
Τώρα που έφτασε 240.000.000, με αυτήν την πράξη νομοθετικού περιεχομένου κάνετε το άλλο συνταγματικό ατόπημα. Πάτε τώρα με ένα νομικό σολοικισμό. Έρχεστε και καταργείτε τον Αστικό Κώδικα και τον Κώδικα Πολιτικής Δικονομίας με αυτήν την πράξη, την οποία πρέπει να ψηφίσουμε, για να σωθεί αυτό το «διαμάντι» στο χώρο της υγείας. Και λέει ότι γι’ αυτόν το χώρο του «Ντυνάν» απαγορεύονται πλέον τα εμπράγματα δικαιώματα, οι κατασχέσεις, οι αναγκαστικές εκτελέσεις. Τα απαγορεύουμε όλα με ένα νομικό σολοικισμό. Δεν μπορεί να συμβεί. 
Τώρα, μετά την τροπολογία που κάνατε δεκτή, περνά και για τα ιδρύματα ψυχικής υγείας. Καταλαβαίνετε ότι στη νομική επιστήμη αυτά δεν μπορεί να συμβαίνουν έτσι, με την απλότητα που θέλετε να το περάσετε, με την καθημερινότητα που θέλετε να επιδείξετε, ότι σταματάμε να κάνουμε κατασχέσεις εξαιρώντας κάτι από τη δημόσια εκτέλεση; 
Το δεχόμαστε και προσωπικά το δέχομαι ως μία γυμναστική. Το δέχομαι ως γυμναστική με την έννοια ότι θα έρθουν αύριο οι μέρες που θα πρέπει να προστατεύσουμε όλα εκείνα τα δημόσια αγαθά που αφήσατε απροστάτευτα παραιτούμενοι από την ασυλία. Το δέχομαι με αυτήν την έννοια για να αρχίσουμε να μπαίνουμε όλοι σιγά-σιγά στο νόημα, να δούμε τι σημαίνει να κινδυνεύει όντως η περιουσία η ιδιωτική και η δημόσια. 
Μας λέτε τώρα ότι είναι κατεπείγουσες οι ανάγκες. Να δούμε πώς θα προστατεύσουμε το «Ερρίκος Ντυνάν» γιατί πρέπει να πάει να πάρει χρήματα από τη MARFIN, από τον αλληλόχρεο λογαριασμό. Δάνεια λοιπόν! Πάλι να πάρουμε δάνεια. Μήπως τελικά φτάσουμε να το υποτιμήσουμε εντελώς και το «Ερρίκος Ντυνάν» ώστε να έρθει αύριο ένας ιδιώτης -ο αναμενόμενος- οι επενδύσεις, οι θέσεις εργασίας, όλες αυτές οι επικρεμμάμενες απειλές, για να φτάσουμε τελικά από την άλλη οδό στο αποτέλεσμα όπου σκοπεύει το  μνημόνιο, στο να φύγουν όλα τα άξια, τα ικανά, τα διαμάντια, όλη η περιουσία του ελληνικού λαού και να έρθουν κάποιοι και να την πάρουν έναντι πινακίου φακής;
Αυτοί είναι οι φόβοι τους οποίους εκφράζουμε και μακάρι να ακούσω κάτι και από εσάς και από όλους. Γιατί δεν  μπορεί ξαφνικά μόνο ο κ. Κουρουμπλής να έβλεπε τι συμβαίνει στο «Ερρίκος Ντυνάν». Δεν μπορεί μόνο οι Ανεξάρτητοι Έλληνες να σας λένε ότι εκεί μέσα δεν έγινε απλώς πάρτι, δεν μπήκαν τα τρωκτικά. Εκεί χάθηκαν τρένα χρήματα. Εκεί δεν το έβλεπε κανένας από εσάς; 
Τώρα έρχεστε με μία πράξη νομοθετικού περιεχομένου να προστατεύσετε τι; Αυτό που εσείς εγκαταλείψατε; Και ζητάτε βοήθεια. Θέλετε να ψηφίσουμε. Να το ψηφίσουμε. Πρέπει. Ήρθε η ώρα και σε μας να το ψηφίσουμε. Βέβαια. 
Για όνομα του Θεού όμως! Πείτε και μία αλήθεια. Πώς έφτασαν μέχρι εδώ τα πράγματα; Κάποιοι να αναλάβουν τις ευθύνες και να πουν: «Κύριοι εγώ έφταιγα. Σηκώνω το χέρι, κατεβάζω κάτω τα ρολά, φεύγω και τα παραδίδω σε κάποιον άλλον». Παραδεχθείτε μερικά πράγματα γιατί ο χώρος της υγείας είναι ευαίσθητος. 
Συμβαίνουν διάφορα στο χώρο της υγείας. Δεν θα σας απασχολήσω πολύ. Ξέρω ότι συμβαίνουν πολλά στο Θεαγένειο. Ήρθαν ερωτήσεις και θα σας φέρουμε και εμείς άλλες. Άνθρωποι με κομμένα πόδια, ακρωτηριασμένοι. Έχω να σας πω περίπτωση, την κ. Κουρκούτα-Τσικλακίδου, με κομμένο πόδι, ακρωτηριασμένο κάτω από το γόνατο. Ήταν 67% ανάπηρη και τώρα η επιτροπή την έκρινε μη ανάπηρη, την έκανε στο 57%. Πάει να κάνει ένσταση, αλλά δεν υπάρχει συγκροτηθείσα επιτροπή. Πάει τώρα και της κόβουν το βιβλιάριο γιατί δεν έχει περάσει επιτροπή. 
Γιατί, κύριε Υπουργέ, γίνονται αυτά τα πράγματα; Γιατί αφήνετε να συμβαίνουν αυτά τα πράγματα, ενώ ξέρω ότι  μπορείτε να επιμεληθείτε και να δώσετε λύσεις; Είναι δυνατόν οι άνθρωποι να μην μπορούν να περάσουν επιτροπές, όταν έχουν τόσο ολοφάνερα προβλήματα; 
Στο Νοσοκομείο της Βέροιας η κ. Μαρία Σάκκα έκανε μία υπέροχη δωρεά. Προσπαθήσαμε να βάλουμε ένα στεφανιογράφο και δεν μπορούμε να τελειώσουμε το χώρο. Δεν υπάρχουν οι άνθρωποι που θα επιμεληθούν για να βρεθεί ο χώρος. Θα έρθει σιγά-σιγά ο στεφανιογράφος, ο οποίος τελικά είναι προϊόν «SIEMENS» –μετά το διαγωνισμό- υπάρχουν ρήτρες αν δεν μπει στη θέση του, η δωρήτρια είναι εκεί και το νοσοκομείο είναι άπραγο. Κοιτιόμαστε όλοι. Για όνομα του Θεού!
Μάλιστα, και το Νοσοκομείο «Παναγία» να το προστατεύσουμε. Να μη προστατεύσουμε, όμως, μόνο αυτά τα νοσοκομεία. 
Ακούστε: Την Κυριακή που μας έρχεται στη Νάουσα γίνεται ολόκληρη σύναξη όλων των πολιτικών και μη φορέων για να προστατεύσουμε το Νοσοκομείο της Νάουσας. Η Νάουσα είναι μία χειμαζόμενη πόλη. Έκλεισαν τα κλωστήρια. Έκλεισαν τα κονσερβοποιία. Είναι μυθική αυτή τη στιγμή η λαίλαπα που εμφιλοχωρεί μέσα σε αυτήν την πόλη. Οι κάτοικοι προσπαθούν απεγνωσμένα να μην αναφλεγούν. Αυτήν την μικρή κοινωνία πρέπει να τη βοηθήσουμε.
Αναλάβετε τώρα, κύριε Υπουργέ, να προστατεύσετε το Νοσοκομείο της Νάουσας, να μην υποστεί καμμία ήττα, να μην υποστεί καμμία σμίκρυνση. Πρέπει να δούμε, πώς θα διασώσουμε και στις μικρότερες πολιτείες –όχι μόνο για τη Θεσσαλονίκη- όπως είναι η Νάουσα αυτά τα άξια κομμάτια που βοηθούν τον ελληνικό λαό. Διότι, χωρίς σκοπιμότητες, το μυαλό μας πρέπει να είναι μόνο στον ελληνικό λαό και πουθενά αλλού.
Ειδικά για το Νοσοκομείο της Νάουσας, σας παρακαλώ να επιδείξετε ιδιαίτερη φροντίδα. Δείξτε ότι μπορείτε να το κάνετε. Αφήστε όλα τα άλλα. Γνωρίζω ότι έχετε πάρα πολλά προβλήματα. Έχετε προβλήματα με τα φάρμακα. 
Η ομάδα των Ανεξάρτητων Ελλήνων ετοιμάζει επίκαιρη ερώτηση. Δεν μπορεί να γίνεται τέτοιος πόλεμος στο ελληνικό φάρμακο, όπου οι Έλληνες φαρμακοπαραγωγοί, φαρμακοβιομήχανοι δηλώνουν τζίρους 1 δισεκατομμύριο και πληρώνουν τους φόρους τους και οι ξένες εταιρείες να δηλώνουν τζίρο 3 δισεκατομμύρια και να μην πληρώνουν ένα ευρώ φόρο. Έρχεται επίκαιρη ερώτηση.
Καταλαβαίνω τα προβλήματά σας. Καταλαβαίνω πόσο δύσκολα περνάμε όλοι. Τουλάχιστον, όμως, στα σοβαρά θέματα επιδείξτε εκείνη τη γενναιότητα που αναμένει ο ελληνικός λαός. Μη μένετε σε προσωπικές πολιτικές. Μη μένουμε σε μωροφιλοδοξίες. Έχουμε μέλλον, γιατί έχει μέλλον αυτή η Ελλάδα που αγαπάμε.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κυρία Πρόεδρε, θα ήθελα το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Αντιλαμβάνομαι ότι παρεξηγήθηκε η τοποθέτηση μου και της κ. Βούλτεψη, σχετικά με τις πράξεις νομοθετικού περιεχομένου. 
Το γεγονός ότι επικαλεστήκαμε το άρθρο 44 παράγραφος 1 του Συντάγματος το κάναμε για να αποδείξουμε τη συνταγματική νομιμότητα των πράξεων. 
Το ότι δεν μπορούν να αποτελούν οι πράξεις νομοθετικού περιεχομένου την τακτική παραγωγή δικαίου στη χώρα μας είναι αυτονόητο. Δηλαδή, τι θεωρείτε; Θεωρείτε ότι όταν επικαλούμαι το άρθρο ότι δεν το έχω διαβάσει; Μάλλον, κάποιοι άλλοι συνάδελφοι δεν το διάβασαν και επικαλέστηκαν όρους, οι οποίοι δεν εμπεριέχονται σε αυτό το άρθρο.
Δεύτερον, καταλαβαίνω ότι θέλατε να πείτε «βιβλιοθήκες, οι οποίες συμπεριλαμβάνουν συγγράμματα συνταγματικού δικαίου» και όχι «συνταγματικές βιβλιοθήκες» γιατί είναι εντελώς άστοχη διατύπωση.
Θα ήθελα να πω και μία φράση, μιας και έκανα αυτήν την παρέμβαση, για το Νοσοκομείο της Νάουσας. Ισχύουν τα ίδια που ισχύουν σε όλους τους νομούς της επικράτειας. Έχουμε ενιαίο νομικό πρόσωπο και όχι κατάργηση των νοσοκομειακών μονάδων.
Παρακαλώ, είναι άχρηστες αυτές οι κινητοποιήσεις και υποδαυλίζουν αντιδράσεις, δημιουργούν εντυπώσεις χωρίς να προσφέρουν τίποτε. Αυτή είναι η αλήθεια. Εκτός, εάν θέλουν ορισμένοι συνάδελφοι να εισηγηθούν ότι θα πρέπει να διατηρήσουμε το καθεστώς των πολλών διοικήσεων. Θα πρέπει, όμως, να μας εξηγήσουν, πώς θα εξεύρουμε και τους πόρους για τις πολλές διοικήσεις και να τις χρηματοδοτούμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Υπουργέ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, μπορείτε να δευτερολογήσετε. Θα σας δώσω το λόγο μετά. Πρέπει, όμως, να κρατήσουμε τη διαδικασία.
Το λόγο έχει ο Κοινοβουλευτικός Εκπρόσωπος της Χρυσής Αυγής κ. Χρήστος Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Άκουσα εντός και εκτός Αιθούσης στο γραφείο μου με πολύ προσοχή τις τοποθετήσεις και των αγορητών και των ομιλητών και των προηγούμενων Κοινοβουλευτικών Εκπροσώπων. 
Έρχομαι να προσθέσω στα λόγια του προηγούμενου ομιλητή ότι δεν τρίζουν μόνο οι συνταγματικές βιβλιοθήκες. Με αυτά που γίνονται εδώ τρίζουν κυριολεκτικά τα θεμέλια της εθνικής και κοινωνικής ζωής. Και με τις επιεικώς ατυχείς επιλογές της Κυβέρνησης τρίζουν τα ξυλοπόδαρα –θα έλεγα- της Κυβέρνησης, το ένα δεκανίκι της κεντροαριστεράς και το άλλο δεκανίκι της λιγότερο κεντροαριστεράς.
Εν πάση περιπτώσει, κύριε Υπουργέ, καταλαβαίνω τη δυσκολία της θέσεώς σας. Η θέση που κάθεστε είναι πιο ψηλά από τις θέσεις των Βουλευτών. Είστε στα κυβερνητικά έδρανα. Μάλλον, όμως, αυτή η θέση με τον απολογητικό σας λόγο δεν είναι μία κοινή θέση, μια κοινή καρέκλα. Τον τελευταίο καιρό με τις τοποθετήσεις σας δείχνει, μάλλον, για εδώλιο κατηγορουμένου. 
Εσείς –για να προσθέσω στα λόγια του προηγούμενου ομιλητή- δεν καταργείτε κώδικες, αλλά την ίδια τη ζωή του Έλληνα. Μάλλον, η ζωή του Έλληνα σας ενοχλεί. 
Για το λόγο αυτό, εμείς συνεπείς ως Χρυσή Αυγή, με συνέπεια λόγων και έργων σας λέμε εξαρχής ότι την υπό συζήτηση κύρωση της πράξης νομοθετικού περιεχομένου δεν θα την ψηφίσουμε, ούτε επί της αρχής ούτε επί των άρθρων.
Όσον αφορά την περίπτωση του «Ερρίκος Ντυνάν» ο κ. Κουκούτσης ο συναγωνιστής μου τοποθετήθηκε πολύ ορθά κατ’ εμέ. Εγώ θα θυμίσω μία ταινία –αν θυμάμαι καλά- της δεκαετίας του ’70 και λίγο πιπεράτη: «Ερρίκος Ντυνάν, το μεγάλο φαγοπότι». Αυτό τα λέει όλα.
Επί της ουσίας, λοιπόν, με μία πρωτοφανή πρακτική έρχεστε να χορηγήσετε ασφαλιστική ενημερότητα στο «Ντυνάν». Γιατί, λοιπόν, επιλέγετε ένα νομικό πρόσωπο ιδιωτικού δικαίου για να του χορηγήσετε ασφαλιστική ενημερότητα; Γιατί δεν κάνετε το ίδιο στον ελληνικό λαό, στον κάθε Έλληνα φορολογούμενο που βάλλεται, που έχει ένα περιουσιακό στοιχείο, που θέλει σε ατομικό επίπεδο να βελτιώσει τη θέση του, να βγει από την κρίση, να πουλήσει κάτι που έχει στο όνομά του, ένα ακίνητο για παράδειγμα –αν μπορεί να το πουλήσει βέβαια, γιατί η αγορά έχει παγώσει- και δεν του δίνετε ασφαλιστική ενημερότητα, επειδή χρωστάει στην εφορία; Έρχεται σε συνεννόηση με την εφορία, κάνει τη ρύθμιση, δίνει την προκαταβολή, πληρώνει και πάλι δεν του χορηγείτε ασφαλιστική ενημερότητα. Είναι σαν να έχει ένα περιουσιακό στοιχείο και δεν είναι δικό του.
Σε λίγο καιρό, βέβαια, με τα μνημόνια που έχετε υπογράψει και με τη συμφωνία που έχετε έρθει με τους δανειστές σας, στην πραγματικότητα δεν θα είναι καν δικό του, διότι θα περάσει στα χέρια των δανειστών με τα ωραία κόλπα που ψηφίστηκαν εδώ τον περασμένο Νοέμβριο. 
Η απορία, λοιπόν, είναι: Γιατί προβαίνετε σε αυτήν την χαριστική ρύθμιση προς όφελος ενός ιδιωτικού νοσηλευτικού ιδρύματος, έστω και αν αυτό θεωρείται μη κερδοσκοπικού χαρακτήρα; Μήπως θέλετε να το απαλλάξετε προσωρινά από τις συνέπειες αυτού του μεγάλου φαγοποτιού του συσσωρευμένου χρέους των δεκάδων εκατομμυρίων ευρώ –η κακοδιαχείριση το δημιούργησε αυτό- να το κάνετε πιο ελκυστικό και να ξεπουληθεί σε χαμηλή τιμή σε κάποιον από τους μεγάλους παίκτες του χώρου υγείας;
Ερώτημα: Σχετίζεται άραγε η υπό ψήφιση διάταξη με την πρόσφατη παραίτηση του πρώην Προέδρου του Ελληνικού Ερυθρού Σταυρού από τη θέση του; Αυτό είναι βασικό ερώτημα που πρέπει να απαντηθεί.
Επισημαίνεται, επίσης, ότι με την υπό ψήφιση διάταξη, η οποία είναι εξαιρετικά σκανδαλώδης βλάπτεται ουσιαστικά το δημόσιο συμφέρον, καθώς χάνονται σημαντικά έσοδα –έσοδα ψάχνετε και τα χάνετε από μόνοι σας- τόσο γι’ αυτό καθαυτό το δημόσιο, όσο και για ασφαλιστικά ταμεία. 
Με αυτήν τη ρύθμιση δεν φέρνουμε ανάπτυξη. Υπάρχει η έκθεση του Γενικού Λογιστηρίου του Κράτους, το οποίο λέει ότι με τη διάταξη του άρθρου 1 θα επέλθει σοβαρή υστέρηση στην είσπραξη των εσόδων. Το Γενικό Λογιστήριο του Κράτους το γράφετε στα παλαιότερα των υποδημάτων σας.
Η Χρυσή Αυγή, λοιπόν, καταψηφίζει το πρώτο άρθρο, καθώς θεωρούμε ότι είναι εξαιρετικά άδικη η ρύθμιση αυτή και δεν σέβεται τα υπόλοιπα νοσοκομεία, τα νοσοκομεία που πασχίζουν και το σύνολο του ελληνικού λαού. Υπάρχουν άλλα νοσοκομεία που πασχίζουν να είναι εντάξει στις ασφαλιστικές τους υποχρεώσεις.
Στο δεύτερο άρθρο, λοιπόν, διευρύνεται ο κύκλος των δημοσίων υπαλλήλων από τους οποίους αντλούνται τα στελέχη του ΣΕΥΥΠ. Με αυτόν τον τρόπο λύνονται τα χέρια του εκάστοτε Υπουργού Υγείας, ο οποίος μπορεί να επιλέγει τους υπαλλήλους του ΣΕΥΥΠ από μεγαλύτερη γκάμα δημοσίων υπαλλήλων, έχοντας άρα μεγαλύτερο περιθώριο για ρουσφετολογικές αποσπάσεις. Καθαυτό τον τρόπο συντηρείται το πελατειακό καθεστώς των κομμάτων σας.
Η Χρυσή Αυγή είναι κάθετα αντίθετη σε τέτοιες πρακτικές και πιστεύει ότι το ΣΕΥΠ, όπως και οι υπόλοιπο ελεγκτικοί μηχανισμοί της Δημόσιας Διοίκησης, πρέπει να στελεχώνονται με τρόπο απόλυτα αξιοκρατικό, αδιάβλητο, ώστε να επιτελούν αυτοί οι οργανισμοί απερίσπαστα το ελεγκτικό τους έργο.
Θεωρούμε, λοιπόν, ότι το άρθρο δύο δεν συμβάλλει προς αυτήν την κατεύθυνση και το καταψηφίζουμε, όπως προείπα.
Τρίτο άρθρο και τελευταίο. Με το τρίτο άρθρο ρυθμίζονται θέματα που αφορούν τα κλειστά ενοποιημένα νοσήλια ή όπως τα ονομάζετε εσείς «Κλειστά Ελληνικά Νοσήλια». Όπως προκύπτει, όμως, από την αιτιολογική έκθεση του νόμου, σκοπός σας είναι να τα ρυθμίσετε αυτά αναδρομικά από 1η Ιουλίου 2012 και εφεξής, αφού δίνετε με το άρθρο 3 την εξουσιοδότηση για έκδοση κοινής υπουργικής απόφασης για τον ορισμό των κλειστών ελληνικών νοσηλίων με δυνατότητα αναδρομικής ισχύος, χωρίς χρονικό περιορισμό. 
Προφανώς, λοιπόν, με ένα τερτίπι που κάνατε, θέλετε να καλύψετε κάποιες ανομίες, κάποιες παραλείψεις και κάποιες αστοχίες. Με αυτόν τον τρόπο καταλείπετε ευρύτατο περιθώριο διακριτικής ευχέρειας που φτάνει μέχρι και τα όρια της αυθαιρεσίας στους Υπουργούς Υγείας και Οικονομίας, ενώ ταυτόχρονα κινδυνεύει να τιναχτεί στον αέρα ο προϋπολογισμός του ΕΟΠΥΥ.
Η Χρυσή Αυγή, λοιπόν, είναι αντίθετη με αυτήν την αναδρομική ρύθμιση τέτοιων ζητημάτων, γι’ αυτό και το τρίτο άρθρο το καταψηφίζουμε.
Συνοψίζοντας, για να βοηθήσετε τον τόπο έχετε δύο οδούς, δεν έχετε περιθώριο να επιλέξετε τίποτα άλλο. Η μία οδός είναι να τα βάλετε κάτω, να τα παρατήσετε και να σηκωθείτε να φύγετε, αυτό που ζητάει όλος ο κόσμος. Η δεύτερη οδός –παραδειγματικά μας την είπε ο συνάδελφος- ο δρόμος που έδειξαν κάποιοι υπουργοί άλλων κρατών. Νομίζω ότι είπε κάτι για τον Ιρλανδό, δεν ξέρω.
Εν πάση περιπτώσει, να το συνοψίσουμε για να τελειώσουμε και να πούμε ότι τα σχέδια νόμου που φέρνετε εδώ προάγουν την αδιαφάνεια, ευνοούν την αναξιοκρατία, εντάσσονται στην προσφιλή σας πλέον τακτική να νομοθετείτε με αποκλειστικό γνώμονα τα συμφέροντα των «ημετέρων», τα δικά σας συμφέροντα, και η απάντησή μας σε όλα αυτά είναι μία: «ΟΧΙ» σε όλα τα άρθρα του νομοσχεδίου, «ΟΧΙ» στη συγκυβέρνηση του μνημονίου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Παππά.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Κατσώτης έχει το λόγο για έξι λεπτά.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Έγινε μία πλούσια συζήτηση πάνω στο σχέδιο νόμου που έφερε ο Υπουργός για συζήτηση. Οι απαντήσεις του, βέβαια, είναι για να δικαιολογήσει συνολικά αυτήν την επίθεση που γίνεται στη δημόσια και δωρεάν υγεία, μία επίθεση που τη ζει ο λαός, που οι επιπτώσεις της είναι τραγικές, που μένουν πολλοί έξω από το σύστημα, που η πρόσβαση είναι όλο και χειρότερη, όλο και πιο δύσκολη για χιλιάδες εργαζόμενους, για χιλιάδες φτωχούς αυτοαπασχολούμενους. Αυτό γίνεται κάθε μέρα όλο και χειρότερο. 
Δεν είναι εξορθολογισμός, όταν συγχωνεύουμε κλινικές. Δεν είναι εκσυγχρονισμός, όταν βάζουμε συμμετοχή. Δεν είναι εξορθολογισμός όλη αυτή η γραμμή που έχετε η οποία ενισχύει –όπως είπατε στην ομιλία σας εδώ- και θέλει να φέρει ιδιωτικές επενδύσεις για να δημιουργηθούν, όπως λέτε, θέσεις εργασίας. Ο ιδιώτης θα επενδύσει εκεί που θα έχει κέρδος. Το κέρδος στην υγεία σημαίνει ασθένεια, σημαίνει δυσκολία στην πρόσβαση για τον εργαζόμενο, τον οποίο σήμερα τον έχετε τσακίσει μέσα από την πολιτική που ακολουθείτε με τη μείωση των μισθών, με την ευελιξία στην αγορά εργασίας, με τον αυταρχισμό που δείχνετε σε όποιον αγωνίζεται. 
Είπατε εδώ ότι η Κυβέρνηση όφειλε να πάρει μια απόφαση, προκειμένου να στηρίξει την ομαλότητα στα μέσα μαζικής μεταφοράς. Οφείλουμε, λοιπόν, να πούμε ότι η Κυβέρνηση όντως πήρε μία απόφαση –δεν θα μπορούσε να ήταν άλλη- αυτή για να υποτάξει τους εργαζόμενους στις επιλογές της, αυτή για να καθυποτάξει τον οποιονδήποτε αντιδρά σε αυτήν την πολιτική, η οποία καταργεί ό,τι κατακτήθηκε με σκληρούς αγώνες της εργατικής τάξης. 
Οι εργαζόμενοι αγωνίζονται για τη συλλογική σύμβαση εργασίας. Εσείς, λοιπόν, επιμένετε ότι πρέπει να καταργηθούν οι συλλογικές συμβάσεις εργασίας. Ο αγώνας αυτός δεν είναι αγώνας μόνο των εργαζομένων στα μέσα μαζικής μεταφοράς. Είναι αγώνας και αυτών των εργαζομένων που όντως ταλαιπωρούνται. Όμως, αυτοί οι εργαζόμενοι στέκονται στο πλευρό των εργαζομένων στα μέσα μαζικής μεταφοράς. 
Η επίταξη αυτή που έκανε η Κυβέρνηση με την απόφασή της δείχνει τον αυταρχισμό της, δείχνει τη γραμμή που έχει του «νόμος και τάξη» και ποιον έχει απέναντι. Έχει απέναντι, λοιπόν, αυτούς που δέχονται τις επιπτώσεις αυτής της αντιλαϊκής πολιτικής. Είναι μία απόφαση που υλοποιείται για να ικανοποιήσει τις ανάγκες του κεφαλαίου. Το μεγάλο κεφάλαιο θέλει την κατάργηση των συλλογικών συμβάσεων εργασίας και θέλει παντού να φθηνύνει η εργατική δύναμη και στο δημόσιο και στον ιδιωτικό τομέα.
Δεν αφορά, λοιπόν, αυτή η απόφαση μόνο τους εργαζόμενους στα μέσα μαζικής μεταφοράς. Αφορά και όλους αυτούς που ο Υπουργός Εργασίας προχθές είπε να πάνε να δουλέψουν με 400 ευρώ. Και σήμερα οι νέοι ήταν στο δρόμο. Βέβαια δεν τους ακούσατε, δεν τους είδατε. Ήταν στο δρόμο οι νέοι σήμερα, ενάντια σε αυτήν την επιλογή, σε αυτά τα σχέδια ότι οι νέοι θα πρέπει να δουλεύουν χωρίς συλλογικές συμβάσεις με 400 ευρώ.
Αυτός είναι ο αγώνας των μέσων μαζικής μεταφοράς. Ένας αγώνας ο οποίος δεν θα σταματήσει, αγώνας ο οποίος θα στηριχθεί, αγώνας ο οποίος θα γενικευθεί και από όλους τους εργαζόμενους και από άλλους κλάδους. Θα βρείτε απέναντι συνολικά την εργατική τάξη, γιατί η πολιτική σας είναι απέναντι στην εργατική τάξη, γιατί η πολιτική σας στηρίζει αυτό που πολύ σωστά είπατε, το κεφάλαιο και την ανάγκη τα λιμνάζοντα κεφάλαια, τα συσσωρευμένα κεφάλαια που έχουν, να βρουν νέους δρόμους κερδοφορίας. 
Και νέοι δρόμοι κερδοφορίας είναι η υγεία, αυτήν που εσείς υπηρετείτε. Υπηρετείτε όμως την εμπορευματοποίησή της. Και μέσα και από αυτό το σχέδιο νόμου είπατε ότι κανείς δεν θέλει να κλείσει το «Ντυνάν», όμως, η Κυβέρνηση δεν απαντά στο τι θα γίνει το «Ντυνάν». Προσπαθεί και η Κυβέρνηση να βρει επενδυτές, να βρει κάποιον να το πάρει. Δεν το θέλει στο δημόσιο σύστημα υγείας. Γι’ αυτό βέβαια και συγχωνεύει άλλα, γι’ αυτό και απαξιώνει άλλα, γι’ αυτό και δεν στελεχώνει τις κλινικές με το αντίστοιχο προσωπικό, με αυτό που απαιτείται σήμερα, με ιατρικό και νοσηλευτικό προσωπικό.
Και εδώ έρχεται ο Υπουργός και παρουσιάζει το μαύρο ως άσπρο. Παρουσιάζει τις ανατροπές που αυξάνουν τα εμπόδια στην πρόσβαση σαν μείωση των δαπανών που δεν έχει δήθεν επιπτώσεις. Παρουσιάζει μια εικονική πραγματικότητα σε σχέση με τις ελλείψεις που έχει κάθε νοσοκομείο σε κάθε πόλη της χώρας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Παρουσιάζει τη μεγάλη μείωση των δαπανών του κρατικού προϋπολογισμού για την υγεία που έχει τραγικές επιπτώσεις και μιλά για τις προμήθειες που όντως είναι σοβαρό ζήτημα. Αλλά και αυτές οι προμήθειες του δημοσίου συστήματος υγείας έχουν με αυτόν τον τρόπο ρυθμιστεί, έτσι ώστε να ικανοποιούν όλους αυτούς που είναι γύρω από το δημόσιο σύστημα υγείας και κάνουν πράγματι πάρτι με τα λεφτά των ασφαλισμένων με τα λεφτά του ελληνικού λαού. 
Σε ό,τι μας αφορά για το νομοσχέδιο, ψηφίζουμε κατά.
Βέβαια, όσον αφορά την τροπολογία για το Νοσοκομείο «Παναγία», ψηφίζουμε υπέρ, για να μπορέσει να προχωρήσει η λειτουργία του στο νέο κτήριο με όλους τους εργαζόμενους και με πλήρη στελέχωσή του. 
Καταγγέλλουμε για άλλη μία φορά αυτήν την απόφαση της Κυβέρνησης για την επίταξη των απεργών στα μέσα μαζικής μεταφοράς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ. 
Ο κ. Ανδρέας Λοβέρδος έχει το λόγο για πέντε λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Σας ευχαριστώ πολύ, κυρία Πρόεδρε. Ευχαριστώ πολύ που μου δίνετε το λόγο προεδρεύοντας επιεικώς.
Θέλω να κάνω ορισμένες επισημάνσεις. Δεν το είχα σκοπό, αλλά η ανάγκη να πω δυο πράγματα προέκυψε από τα όσα άκουσα από τους συναδέλφους στην Αίθουσα και από τον Υπουργό. 
Κατ’ αρχάς, θα ήθελα να μιλήσω για ένα θέμα αυτονόητο. Ο κύριος Υπουργός το ανέφερε. Δεν παρακολούθησα ποιος ακριβώς συνάδελφος εμέμφθη την Κυβέρνηση για την εφαρμογή ενός μνημονίου συνεργασίας που υπογράψαμε με την Ομοσπονδιακή Δημοκρατία της Γερμανίας για τη μεταφορά τεχνογνωσίας. Όποιος το έκανε, ίσως σκέφτεται χωρίς να ξέρει –ενδεχομένως- αλλά πάντως δεν έχει δίκιο, διότι η τεχνογνωσία εκεί ειδικά που τη ζητήσαμε σε εμάς είναι άγνωστη και για να την αποκτήσουμε πρέπει να πληρώσουμε πολλά. 
Τα Κλειστά Ελληνικά Νοσήλια είναι μια πάρα πολύ δύσκολη δουλειά. Οι Γερμανοί οι ίδιοι, για να καταφέρουν να έχουν τα Κλειστά Ενοποιημένα Νοσήλια, έχασαν οκτώ χρόνια και κάποια εκατομμύρια ευρώ. Γι’ αυτό και δεν τα δίνουν. 
Εγώ σε ταξίδι μου στο Βερολίνο και με επιστολές που είχαν προηγηθεί ζητούσα από το γερμανικό Υπουργείο Υγείας να μας δώσει, να μας μεταφέρει δηλαδή την τεχνογνωσία του. Οι Υπουργοί ήταν σύμφωνοι, ο γενικός διευθυντής του Υπουργείου Υγείας της Γερμανίας έλεγε «όχι, αυτά τα έχουμε πληρώσει, δεν τα δίνουμε». 
Καταφύγαμε στη μέθοδο της συνεργασίας, η οποία και αυτούς τους εξασφαλίζει, δεν πληρώνουμε τίποτα για αυτήν, αλλά διά αυτής μας παρέχεται μια τεχνογνωσία την οποία εμείς πρέπει να τρέξουμε να καλύψουμε για να εξορθολογήσουμε τις δαπάνες μας και προς τα δημόσια και προς τα ιδιωτικά νοσοκομεία. 
Μάλιστα –αυτό πρέπει να το σημειώσω- κάναμε μία προσπάθεια στη δική μας περίοδο, φέραμε Κλειστά Ενοποιημένα Νοσήλια και τα εφαρμόζουμε. Πρέπει, όμως, το Υπουργείο Υγείας τρίμηνο με το τρίμηνο να τα βελτιώνει. Έτσι πρέπει να γίνεται. Όταν σου δίνει ο άλλος δωρεάν και σε σύντομο χρονικό διάστημα ό,τι κατέκτησε μέσα σε πολλά χρόνια, πρέπει να μην έχεις ιδέα περί των θεμάτων αυτών για να μέμφεσαι τον οποιονδήποτε γιατί το κάνει. 
Το δεύτερο που θέλω να πω είναι το εξής. Άκουσα το συνάδελφο και αγαπητό φίλο από την Ημαθία να μιλά για τη Νάουσα. Δεν ξέρω τι έχει τραβήξει ο Ανδρέας Λυκουρέντζος. 
Πάντως, εγώ επειδή είμαι και γνώριμος στα δικά σας εδάφη -διότι η σύζυγός μου είναι από εκεί- έχω επανειλημμένα δεχθεί διαμαρτυρίες, κύριε συνάδελφε, ότι θα καταργήσουμε δήθεν το νοσοκομείο. Τους εξηγούσα ότι άλλο είναι η συνδιοίκηση –η Βέροια απέχει δεκαεπτά χιλιόμετρα από την Ημαθία- και άλλο η κατάργηση του νοσοκομείου. Δεν θα καταργηθεί το νοσοκομείο ούτε θα γίνει κέντρο υγείας. Έτσι κάναμε εμείς, το διαβεβαιώναμε και το κάναμε στην πράξη. Άκουσα τον Υπουργό και λέει τα ίδια. 
Γιατί ντε και καλά πρέπει να δημιουργείται φασαρία; Είναι, κυρία Πρόεδρε, εξ επαγγέλματος οι διαμαρτυρίες αυτές. Γίνονται για να έχουν πολιτική υπόσταση. 
Δεν λέω για εσάς, κύριε συνάδελφε, είστε εκπρόσωπος του λαού στο εθνικό Κοινοβούλιο, νομιμοποιείστε να ανησυχείτε. Όμως, λέω για τα όσα συμβαίνουν εκεί και τα έχω ζήσει. Συμμερίζομαι τη θέση του Υπουργού. 
Μάλιστα, έχω και το δυσμενές πλεονέκτημα να τα ακούω αυτά και για την πατρίδα μου την Κεφαλλονιά, όπου έκανα επίσης ενοποίηση, δεν έκανα διαφοροποίηση. Κατηγορούμαι ότι ήθελα να κλείσω το Νοσοκομείο Ληξουρίου από το οποίο και κατάγομαι. 
Είναι διαμαρτυρίες για τις διαμαρτυρίες αυτές. Αν κάποιος έχει να πει ότι υπάρχει ενέργεια του Υπουργείου Υγείας για την κατάργηση του Νοσοκομείου του Ληξουρίου, της Ναούσης κ.λπ., να το πει ευθαρσώς και όχι να πει ότι αυτό προκύπτει έμμεσα-άμεσα από το άλφα, βήτα, γάμα που θεωρεί ότι είναι επικίνδυνο ο ίδιος. 
Αναστατώνουν τον κόσμο, κυρία Πρόεδρε, δημιουργούν προβλήματα, κινητοποιήσεις για το τίποτα. 
Σε ό,τι αφορά τις προμήθειες, θα ήθελα να πω μία φράση μόνο, κύριε Υπουργέ. Έκανα τις πρώτες ηλεκτρονικές προμήθειες στην ιστορία του ελληνικού δημοσίου. Πρέπει να το συνεχίσετε και να το καθολικεύσετε. Μάλιστα, αν η Κυβέρνηση κατάφερνε όλους τους διαγωνισμούς να τους κάνει μία υπηρεσία ηλεκτρονικά, θα ήταν πολύ μεγάλο το όφελος. 
Προσέξτε κάτι, το οποίο σταμάτησε στο Γενικό Λογιστήριο του Κράτους και πρέπει να επανέλθετε σε αυτό. Είχα κάνει μία διάταξη το 2011 -δεν την είχαν ψηφίσει πολλοί εδώ- σύμφωνα με την οποία ακόμα και διαγωνισμός αν γίνει, αν στο παρατηρητήριο των προμηθειών υγείας αναρτηθεί τιμή φθηνότερη με τα ίδια ποιοτικά χαρακτηριστικά, πρέπει να καταργείται ο διαγωνισμός και να πηγαίνουμε εκεί.</Speech> 
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Έτσι έχει γίνει.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Αν το ξανακάνατε αυτό, συγχαρητήρια. Ακούστε, όμως, μία εμπλοκή. Την εφαρμογή της διάταξης μου τη σταμάτησε το Ελεγκτικό Συνέδριο, διότι είπε ότι αντίκειται στο ευρωπαϊκό κοινοτικό δίκαιο. Ποιος το μάρανε το όργανο αυτό να ελέγξει τη συμφωνία με το Ευρωπαϊκό Κοινοτικό Δίκαιο; Δεν έχει δίκιο. Επί της ουσίας, η απόφαση είναι εσφαλμένη και από την πλευρά της ερμηνείας του Ευρωπαϊκού Κοινοτικού Δικαίου. Πάντως, πρέπει να την παρακάμψετε και πρέπει να προχωρήσετε. Θα τα κρίνουν αυτά άλλα δικαστήρια. Είναι πολύ σημαντικό. Θα σας διευκολύνει και θα διευκολύνει τελικά τον ελληνικό λαό που πληρώνει πολύ πιο ακριβά. 
Έδωσα συγχαρητήρια στον κ. Σαλμά –δεν είμαι και γιατρός και δεν έχω την ορολογία πρόχειρη- για τα φίλτρα. Όμως, υπήρξε κλιμάκωση της μείωσης επί των ημερών μου και πήγαμε σε παραπέρα μείωση την οποία και ο συνάδελφος –νομίζω- επαίνεσε και εγώ επαινώ. 
Όσον αφορά τώρα το «Ντυνάν» -ο κ. Μελάς ίσως θυμάται, ο κ. Κεδίκογλου, δεν βλέπω άλλο συνάδελφο που ήταν στην Επιτροπή Κοινωνικών Υποθέσεων στην προ-προηγούμενη περίοδο της Βουλής- πολλές φορές, κύριε Υπουργέ, αγαπητοί συνάδελφοι, έφερα το θέμα του «Ερρίκος Ντυνάν», κυρίως για να το βγάλω από πάνω μου και να γίνει βάρος της Βουλής. Τα όσα ζήσαμε και εμείς, αλλά και η ηγεσία της τότε αξιωματικής αντιπολίτευσης, την οποία προσκαλούσα να είναι στις συσκέψεις για το «Ερρίκος Ντυνάν», για να ενημερώνεται και εκείνη για τα «ωραία» που αφορούσαν τις εξελίξεις αυτού του νοσοκομείου, όλα αυτά τα γνωρίζει η Βουλή. Είναι στα Πρακτικά της Επιτροπής Κοινωνικών Υποθέσεων καταγεγραμμένα όλα, μα όλα, ακόμα και η τελευταία λέξη κάθε συναδέλφου. 
Το νοσοκομείο αυτό έχει προβλήματα –τα αναφέρατε- αλλά δεν πρέπει και να κλείσει. Δεν πρέπει να κλείσει. Έλεγε ένας συνάδελφος –δεν θυμάμαι ποιος, ήταν καλή η τοποθέτησή του- «έρχεστε τώρα για να πάρετε μία άδεια από τη Βουλή να δώσετε πιστοποιητικό ενημερότητας, αλλά θα ξαναέρθετε». 
Να ξαναέρθετε, κύριε Υπουργέ! Να ξαναέρθετε όσες φορές χρειαστεί! Εμείς θα σας στηρίξουμε μέχρι να δοθεί λύση. Με ημίμετρα δεν γίνεται δουλειά με το «Ερρίκος Ντυνάν». 
Η παρέμβαση της Βουλής το Μάρτιο του 2012 με τεράστια πλειοψηφία –διακοσίων τόσων Βουλευτών- έδωσε και το δικαίωμα το νοσοκομείο αυτό να το εκμισθώνει ο διαχειριστής του, να το αξιοποιεί ποικιλοτρόπως, για να μην καταρρεύσει. Αυτό προξένησε τις διαμαρτυρίες του κ. Αποστολόπουλου, ο οποίος πριν από λίγο καιρό ήταν εκεί με μία σύμπραξη την οποία η Ολομέλεια του Νομικού Συμβουλίου του Κράτους έκρινε παράνομη –καλώς ή κακώς- αναγκάστηκε και έφυγε ο άνθρωπος από εκεί και εμείς μετά ως Βουλή δώσαμε τη δυνατότητα αυτή η διαδικασία να γίνει.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λοβέρδο, τελειώνετε, παρακαλώ.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Σας ζητώ μισό λεπτό ακόμη, κυρία Πρόεδρε.
Αν το κάναμε αυτό ως Βουλή και εγώ ως εισηγούμενος Υπουργός, ενώ ήταν μια επιχείρηση εκεί, θα είχαμε κατηγορηθεί για ευθεία φωτογραφική ρύθμιση. Δεν μπορούσαμε να το κάνουμε. Εύλογες οι διαμαρτυρίες του, αλλά δεν μπορούσαμε να το κάνουμε. 
Τώρα εσείς έχετε και αυτό στη φαρέτρα σας, δηλαδή θα πρέπει να δείτε πώς θα το διαχειριστείτε, γιατί η δική μου γνώμη μου είναι ότι το δημόσιο δεν μπορεί να δεχθεί τις οφειλές και τα χρέη του «Ερρίκος Ντυνάν». Άρα, όσοι λένε να το πάρει το δημόσιο, πρέπει να μας πουν ότι πρέπει να πάρει και τα χρέη του. Δεν ξέρω αν θα βρείτε άλλο τρόπο να το κάνετε «κακό» και «καλό» νοσοκομείο, να αφήσετε τα χρέη απ’ έξω. Και ποιος θα τα πάρει; Το δημόσιο θα τα πάρει; Μπορεί να πάρει το δημόσιο 80 εκατομμύρια χρέη; Τόσα είχε και τότε. 
Άρα, λοιπόν, η λύση της αξιοποίησης είναι κάτι που μπορεί να γίνει –δεν ξέρω το ενδιαφέρον- εμείς θα το στηρίξουμε αυτό, αρκεί να έχουμε από την πλευρά σας το συγκεκριμένο σχέδιο. 
Κυρία Πρόεδρε, σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ, κύριε Υπουργέ. 
Πάντως, η επιείκεια του Προεδρείου επ’ ουδενί δεν είναι και αδυναμία, όπως θα ήθελαν κάποιοι.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Κυρία Πρόεδρε, μπορώ να έχω το λόγο;</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, μπορώ να έχω το λόγο;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μισό λεπτό, κύριε Γιοβανόπουλε. 
Κύριοι συνάδελφοι, νομίζω ότι έχει ολοκληρωθεί η συζήτηση. Ζητήσατε το λόγο για δευτερολογία, αλλά από τη στιγμή που ο κύριος Υπουργός δέχθηκε τις τροπολογίες και όλα, θεωρώ ότι είναι εκ περισσού η δευτερολογία. 
Αφού θέλετε να τοποθετηθείτε –όσοι θέλετε από τους εισηγητές- μπορείτε να έχετε το λόγο για ένα λεπτό. 
Ορίστε, κύριε Κεδίκογλου, έχετε το λόγο.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ευχαριστώ, κυρία Πρόεδρε.
Κάνω χρήση της δευτερολογίας μου, αν και δεν είχα σκοπό, καθότι αρκετοί συνάδελφοι από το ΣΥΡΙΖΑ μου έκαναν την τιμή να αναφερθούν στο όνομά μου.
Θέλω να ξεκαθαρίσω τα πράγματα σε σχέση με το Νοσοκομείο «Παναγία». Πρώτον: Προφανώς, εμείς θέλουμε την εξασφάλιση των εργαζομένων και αυτό είναι κάτι για το οποίο υπάρχει σχέδιο και το οποίο ανέφερα ήδη. Υπάρχουν και άλλες λεπτομέρειες. Αν χρειαστεί, θα αναφερθώ αργότερα.
Δεύτερον: Είναι, επίσης, προφανές ότι θέλουμε να προχωρήσει γρήγορα, όσο το δυνατόν γρηγορότερα, μέσω ΕΣΠΑ η νέα πτέρυγα. Αυτό είναι κάτι το οποίο, νομίζω ότι το καταλαβαίνουμε όλοι. Το γεγονός ότι δεν είμαι από εκεί -τοπικός Βουλευτής- και βεβαίως, δεν γνωρίζω το νοσοκομείο από κοντά, αν θέλετε, μου δίνει και μία άποψη να βλέπω τα πράγματα και με μια πιο καθαρή ματιά, με κριτήριο τη λογική και με επιχειρήματα. Διότι πολλές φορές σε αυτήν την Αίθουσα οι διάφορες τοπικιστικές εμμονές που φέραμε όλα αυτά τα χρόνια έχουν μερίδιο ευθυνών για τη σημερινή μας κατάσταση.
Εγώ, λοιπόν, μιλώ με επιχειρήματα και αυτά παρέθεσα σήμερα πολύ ξεκάθαρα. Το αν υπάρχουν κλίνες, πολλές ή λίγες, αν το νοσοκομείο αυτό είναι το επίκεντρο, αν όλη η Θεσσαλονίκη εξυπηρετείται από εκεί, αν πηγαίνει η Χαλκιδική προς τα εκεί και όλη η βόρεια Ελλάδα, δεν φαίνεται από το τι νομίζουμε ο καθένας, αλλά από το τι λένε τα στοιχεία. Τα στοιχεία, λοιπόν, του ΟΟΣΑ λένε για το Ηνωμένο Βασίλειο ότι είναι 3,1. Σας είπα ότι για την υπόλοιπη Θεσσαλονίκη είναι 4,2 και για τη συγκεκριμένη περιοχή ότι είναι 7,1. Άρα, υπάρχει υπερπληθώρα κρεβατιών.
Σας είπα τα στοιχεία με βάση το πώς τηρούνται τα κρεβάτια. Μου είπατε ότι τα στοιχεία που πήρα από το διοικητή της ΥΠΕ -ο οποίος ο μόνος υπεύθυνος να δίνει στοιχεία- το 30% δεν είναι τα πραγματικά στοιχεία και ότι τα πραγματικά είναι αυτά που μου αναφέρατε, δηλαδή το 60%. Και έτσι να είναι, όμως, για ένα νοσοκομείο που είναι το διαμάντι του χώρου του, το να έχει 60%, δεν νομίζω πια ότι είναι υπερπλήρες ή ότι είναι έτσι ακριβώς τα πράγματα, όπως τα αναφέρετε.
Από εκεί και πέρα, υπάρχει ένα θέμα με το κόστος, το οποίο το περάσαμε «στο ντούκου» και το βάλαμε στην άκρη. Είναι 4,5 εκατομμύρια το χρόνο. Αντιστοιχεί, δηλαδή, σε κάθε Έλληνα 0,50 ευρώ το χρόνο να δίνουμε για να διατηρηθεί το ενοίκιο συμφερόντων της «EUROMEDICA».
Εγώ απορώ εάν αυτή είναι η θέση του ΣΥΡΙΖΑ και ακολουθεί από κοντά το Κομμουνιστικό Κόμμα, να πληρώνουμε σαν ελληνικός λαός αυτό το τίμημα. Το να λέμε ότι το δημοτικό συμβούλιο εξέλαβε ψήφισμα, ότι η τοπική κοινωνία είναι μαζί μας, δεν έχει νόημα.
Ξέρετε ότι πολλές φορές η τοπική κοινωνία είναι μαζί, γιατί ξεσηκώνεται -και καλά κάνει- σε θέματα υγείας, που είναι ιδιαίτερα ευαίσθητα, από διάφορα συμφέροντα, βάζουν μπροστά και το θέμα των εργαζομένων, λένε ότι «σας κόβουν την υγεία» και όλοι είναι μαζί. Όμως, το δημοτικό συμβούλιο θα έπαιρνε το κόστος γι’ αυτό το ενοίκιο;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, για το «Ερρίκος Ντυνάν», προφανώς θα θέλαμε να είναι δημόσιο νοσοκομείο. Λέτε να έρθει στο δημόσιο. Να έρθει στο δημόσιο. Το χρέος των 180 εκατομμυρίων ποιος θα τα πληρώσει;
Μια καλή ιδέα είναι από τη χρηματοδότηση του ΣΥΡΙΖΑ, που ως κόμμα θα πάρετε από τον κρατικό προϋπολογισμό.
Δώστε το, λοιπόν, να έρθει το «Ερρίκος Ντυνάν» να το κάνουμε...
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Ολοκληρώνω σε μισό λεπτό, κυρία Πρόεδρε.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σοβαρή πρόταση!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όμως, σας παρακαλώ, όχι μεταξύ μας συζητήσεις αυτήν την ώρα.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Λέω, λοιπόν, το εξής και κλείνω εδώ. Υπάρχει ένα θέμα που προφανώς το καταλαβαίνουμε όλοι. Όμως, θα πρέπει -και ορθώς ο κύριος Υπουργός είπε- αυτή τη λεόντειο σύμβαση να την ξαναδούμε, γιατί είναι ντροπή να έχουμε στη σημερινή εποχή τέτοιου είδους συμβάσεις.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εγώ.
Έχει ζητήσει το λόγο για ένα λεπτό και ο κ. Ξανθός εκ μέρους του ΣΥΡΙΖΑ...</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Μου επιτρέπετε, κυρία Πρόεδρε, να προηγηθώ, επειδή πρέπει να φύγω;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Γιοβανόπουλε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Υπουργέ, σε όσα κάνετε στραβά, μας βρίσκεστε απέναντι, αλλά σε όσα εισακούετε και ακούτε, οφείλω να σας ευχαριστήσω.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Από μόνος του κάτι καλό δεν κάνει;</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Σας ευχαριστώ, λοιπόν, εξ ονόματος της Ημαθίας για τη ρηματική διατύπωση και τη διαβεβαίωση ότι το Νοσοκομείο της Νάουσας θα παραμείνει ως έχει. Σας ευχαριστώ.
«Ναι» λέμε στη διοικητική συστολή, «ναι» λέμε στα διαχειριστικά ψαλίδια, «ναι» στο νοσοκομείο ως έχει.
Σας ευχαριστώ εκ μέρους της Ημαθίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Ο συνάδελφος κ. Ανδρέας Ξανθός έχει το λόγο, για ένα λεπτό.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Σας ευχαριστώ, κυρία Πρόεδρε.
Θα ήθελα να κάνω δύο-τρεις επισημάνσεις. Όσον αφορά το «Ερρίκος Ντυνάν», νομίζω ότι είναι σαφές ότι εμείς θεωρούμε ότι η λύση βιωσιμότητας σήμερα είναι η ένταξη στο σύστημα υγείας. Τους όρους και τις προϋποθέσεις μπορούμε να τις συζητήσουμε, αλλά νομίζω ότι αυτό που προέχει είναι η πολιτική απόφαση προς αυτήν την κατεύθυνση. Βέβαια, δεν μπορεί να διαιωνίζεται αυτό το καθεστώς της συνεχούς παράτασης και της χορήγησης ασφαλιστικής ενημερότητας με πράξεις νομοθετικού περιεχομένου, γιατί νομίζω ότι δημιουργείται και ένα ζήτημα εδραιωμένης εισφοροδιαφυγής.
Το δεύτερο θέμα είναι το ζήτημα της τοποθέτησης του Υπουργού για το θέμα των ιδιωτικών επενδύσεων.
Προφανώς, χρειάζονται οι ιδιωτικές επενδύσεις, κύριε Υπουργέ, σε αυτή την περίοδο της κρίσης, αλλά εμείς θεωρούμε ότι ο χώρος της υγείας δεν είναι χώρος ιδιωτικών επενδύσεων. Η υγεία δεν είναι ένα εμπόρευμα, είναι ένας χώρος ο οποίος πρέπει να προφυλαχθεί, να είναι υπό δημόσιο και κοινωνικό έλεγχο και να προασπίζει τα συμφέροντα των ασθενών.
Το τρίτο αφορά τα «τρωκτικά» και τα δήθεν «τρωκτικά» στα οποία αναφέρθηκε η κυρία εκπρόσωπος του ΠΑΣΟΚ. Νομίζω ότι μόνο κακόβουλα μπορεί να πει κανείς ότι ο ΣΥΡΙΖΑ δεν αναγνωρίζει τις στρεβλώσεις, τις παθογένειες, τα προβλήματα, τη διαφθορά, τη διαπλοκή που υπήρχε στο σύστημα υγείας. Έχουμε πει κατ’ επανάληψη, επίσης, ότι αυτά τα φαινόμενα -παρά τις διακηρύξεις των Υπουργών ότι θα πατάξουν τα «πιράνχας» και θα κατατροπώσουν τα «τρωκτικά»- συνέχισαν να υπάρχουν, ακριβώς επειδή υπήρχε πολιτική κάλυψη και ανοχή διαχρονικά. Άρα, νομίζω ότι είναι τελείως προσχηματική. Υπαρκτά ήταν τα προβλήματα, ανύπαρκτη ήταν η πολιτική βούληση.
Το τέταρτο έχει σχέση με τις έκτακτες συνθήκες που υπάρχουν στο σύστημα υγείας. Όντως, είναι έκτακτη κατάσταση -είναι δραματική, θα έλεγα εγώ- και χρειάζονται έκτακτες παρεμβάσεις σήμερα για να κρατηθεί σε ένα αξιοπρεπές επίπεδο η δημόσια περίθαλψη.
Αν, κύριε Υπουργέ, φέρετε μία πράξη νομοθετικού περιεχομένου για την περίθαλψη των ανασφάλιστων πολιτών που σήμερα διευρύνεται, θα δείξουμε ανοχή και δεν θα σας κριτικάρουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα τελευταίο με το οποίο θα ήθελα να κλείσω, αφορά το μνημόνιο συνεργασίας στο οποίο αναφέρθηκε και ο συνάδελφος Ζαχαριάς, μεταξύ Ελλάδος-Γερμανίας.
Εμείς ζητάμε, κύριε Λοβέρδο, να ενημερωθούμε για το τι περιλαμβάνει αυτό το memorandum. Αναφέρθηκε, μάλιστα, η γερμανική κυβέρνηση χωρίς να το γνωρίζει η ελληνική Βουλή και το δικό μας κόμμα, μετά από μία ερώτηση που έκανε το αριστερό κόμμα της Γερμανίας.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Είχα ενημερώσει εγώ.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Έστω. Εμείς θέλουμε να ξέρουμε ακριβώς τι περιλαμβάνει αυτή η συνεργασία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Μια λέξη ακόμα, κυρία Πρόεδρε και κλείνω για το θέμα του «Αττικόν», στο οποίο απάντησε ο κύριος Υπουργός.
Κύριε Υπουργέ, νομίζω ότι δεν έχετε καλή πληροφόρηση. Η έφοδος -γιατί ήταν έφοδος- έγινε στις 5.30΄ το πρωί. Στις 06.00΄ πήγαν άνθρωποι στους θαλάμους των ασθενών και τους ξυπνούσαν και τους ρωτούσαν ποιος τους έβαλε στο νοσοκομείο, πότε μπήκαν και εάν είχαν τακτικό ή έκτακτο περιστατικό.
Νομίζω ότι αυτός δεν είναι τρόπος ελέγχου. Εμείς, προφανώς, είμαστε υπέρ του ελέγχου, αλλά να ξέρετε, κύριε Υπουργέ, ότι η εφημερία στα νοσοκομεία δεν είναι σκοπιά για να κάνουν έφοδο. Είναι αγώνας, είναι μάχη που δίνουν οι γιατροί κάθε μέρα κοντά στον άρρωστο, μάχη με τη ζωή και με το θάνατο και πραγματικά, αυτό που θέλουν είναι λιγάκι σεβασμός, στήριξη του έργου των ανθρώπων που μοχθούν κάτω από αντίξοες συνθήκες. Ξέρετε ποιοι είναι οι θύλακες της διαφθοράς, της ανομίας και της παρανομίας στο σύστημα υγείας. Πατάξτε τους και όχι συλλογική ενοχοποίηση.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Μελά και εσείς ως ειδικός αγορητής των Ανεξαρτήτων Ελλήνων, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Εγώ θέλω να πω στον κύριο Υπουργό ότι είπε προηγουμένως, ότι θέλει να βελτιώσει, να προστατεύσει το Νοσοκομείο «Ερρίκος Ντυνάν».
Κύριε Υπουργέ, αν είναι να το προστατεύσετε, ούτως ώστε να λειτουργήσει, να λειτουργήσει όμως χωρίς σπατάλη δημοσίου χρήματος και οι εργαζόμενοι να παραμείνουν εκεί, αντιλαμβάνεστε ότι συμφωνούμε απόλυτα. Το πώς θα γίνει αυτό θα το αποφασίσει το Υπουργείο.
Δεύτερον, εγώ είχα ακούσει -δεν απάντησε ο κύριος Υπουργός- ότι αύριο θα ανοίξουν οι φάκελοι εκείνων οι οποίοι θέλουν να πάνε ως επενδυτές στο «Ερρίκος Ντυνάν».Μάλιστα, μου είπε κάποιος ότι θα πληρώσουν αυτοί οι επενδυτές και τα χρωστούμενα στους εργαζόμενους του νοσοκομείου. Αν γίνει αυτό, καμμία αντίρρηση από κανέναν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ελέχθη προηγουμένως και το είχα ακούσει και εγώ, ότι έχει μπει εισαγγελία για τον έλεγχο των εξόδων. Εγώ εύχομαι να γίνει σε βάθος έλεγχος και όποιοι έχουν κατασπαταλήσει χρήμα, όποιοι έχουν αρπάξει χρήμα και να το δώσουν πίσω και να τιμωρηθούν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μελά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κλείνω με το θέμα των προμηθειών, κυρία Πρόεδρε, που είπατε κύριε Υπουργέ. Εδώ πρέπει να γίνει σοβαρός έλεγχος σε όλα τα Νοσοκομεία. Πρέπει η προμήθεια σε όλα τα Νοσοκομεία να ελέγχεται με σοβαρό και υπεύθυνο τρόπο για να μην σπαταλάται δημόσιο χρήμα, να μη γίνεται σπατάλη του χρήματος, διότι σήμερα το δημόσιο χρήμα είναι πολύ αναγκαίο για τον ελληνικό λαό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μελά.
Πριν δώσω το λόγο στον κ. Κουρουμπλή και μετά στον κύριο Υπουργό για να απαντήσει στις τελευταίες παρατηρήσεις των συναδέλφων, θέλω να κάνω μία ανακοίνωση προς το Σώμα.
Κύριοι συνάδελφοι, θα ήθελα να σας ανακοινώσω ότι ο συνάδελφος κ. Γεώργιος Παπανδρέου ζητεί άδεια ολιγοήμερης απουσίας του.
Η Βουλή εγκρίνει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η Βουλή ενέκρινε τη ζητηθείσα άδεια.
Κύριε Κουρουμπλή, έχετε το λόγο για δύο λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Πρόεδρε, αναφέρθηκα στο πολύ μεγάλο ζήτημα των γερμανοκατοχικών υποχρεώσεων που εκκρεμεί για συζήτηση στην Ολομέλεια της Βουλής και αντί να μου απαντήσετε εσείς, μου απάντησε η Κοινοβουλευτική Εκπρόσωπος της Νέας Δημοκρατίας. Δεν θέλω να είμαι προκλητικός απέναντι στους συναδέλφους, τους σέβομαι, αλλά θα έπρεπε να διαβάζει λίγο περισσότερο η κυρία εκπρόσωπος, αν θέλει να μου απαντά.
Την επιτροπή, λοιπόν, η οποία βρίσκεται σε εξέλιξη, την όρισε ο Υπουργός. Δεν έχει καμμία σχέση με το Κοινοβούλιο. Και το ζήτημα που έχει τεθεί από την απόφαση των δύο επιτροπών είναι ζήτημα σύστασης διακομματικής επιτροπής. Η διακομματική επιτροπή που θα συσταθεί από την Ολομέλεια της Βουλής θα αναλάβει όλο αυτό το υλικό που θα συγκεντρώσει και η επιτροπή που όρισε ο Υπουργός και το Υπουργείο Εξωτερικών και οποιοσδήποτε έχει στοιχεία που μπορεί να προσφέρει. 
Ως εκ τούτου, καλό θα είναι να είμαστε λίγο προσεκτικοί, όταν δίνουμε απαντήσεις και παίρνουμε και πρωτοβουλίες που δεν μας αφορούν. Δεν απευθύνθηκα στη Νέα Δημοκρατία, αλλά στο Προεδρείο της Βουλής.
Το δεύτερο θέμα αφορά το ότι η αξιότιμη εκπρόσωπος του ΠΑΣΟΚ έθεσε ζήτημα «τρωκτικών». Θέλω να τη ρωτήσω, κυρία Πρόεδρε, το εξής: Ποιος κυβερνούσε τόσα χρόνια, ο ΣΥΡΙΖΑ; Εγώ ήμουν Βουλευτής του ΠΑΣΟΚ και θα μπορούσα να σας φέρω πόσες φορές έχω ζητήσει να ελεγχθεί το πόθεν έσχες των επιτροπών προμηθειών τα τελευταία δέκα χρόνια…</Speech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember>: Αυτό είπε!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Έχω κουραστεί! Κάντε το! Ορίστε, ελάτε εδώ, όλοι μαζί, να βρεθούμε σ’ ένα σημείο από κοινού! Επιτέλους, πρέπει να πει ο ελληνικός λαός ότι το πολιτικό σύστημα παίρνει μία ουσιαστική πρωτοβουλία! Το λέω τα τελευταία δέκα χρόνια! Αφού όλοι αναγνωρίζουμε ότι έγινε σπατάλη, σκάνδαλα, πάρτι! Το 2007-2009 έγινε το όργιο! Ας το τολμήσουμε κάποτε, για να πούμε και στον ελληνικό λαό κάτι πιο ουσιαστικό!
Τώρα, θέλω να παρακαλέσω –και το λέω καλόπιστα- τον κ. Λοβέρδο, τον πρώην Υπουργό, να μας πει για την αναφορά που έκανε και τι ζήτησε από τη Γερμανία, γιατί είναι ενδιαφέρον αυτό το θέμα. Δεν μπορεί η Γερμανία να μας έχει κάνει προτεκτοράτο, να μας έχει κάνει πελάτες εισαγόμενων προϊόντων της και να μη μας δίνει την τεχνογνωσία που της ζητήσαμε! Θα ήθελα να τον παρακαλέσω, αν υπάρχει γραπτό αίτημα και γραπτή απάντηση από τη Γερμανία, να μας τα φέρει, γιατί θα ήταν πάρα πολύ ενδιαφέρον να το γνωρίζουμε και ως Βουλευτές και ως ελληνικός λαός!
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουρουμπλή. Το Προεδρείο πρέπει να σας απαντήσει ό,τι απάντησε για τις πράξεις νομοθετικού περιεχομένου στις παρατηρήσεις σας, ότι δηλαδή η Διάσκεψη των Προέδρων είναι υπεύθυνη για να αποφασίζει προφανώς για όλα τα θέματα που χρήζουν αντιμετώπισης εντός του Κοινοβουλίου.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, αλλά εμείς έχουμε το δικαίωμα να διαμαρτυρόμαστε ότι γίνεται κατάχρηση του άρθρου 44!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προφανώς μπορείτε να θέτετε τα ζητήματα, αλλά έχετε τον εκπρόσωπό σας, τον κ. Λαφαζάνη, στη Διάσκεψη των Προέδρων, ο οποίος τα θέτει και νομίζω ότι τα θέτει και πολύ έντονα, όταν αυτός κρίνει και όπως το κρίνει. Η Διάσκεψη των Προέδρων θα αποφασίσει. Το Προεδρείο, προφανώς, θα τα μεταφέρει στη Διάσκεψη και ο κύριος Πρόεδρος της Βουλής θα πάρει θέση και όλη η Διάσκεψη θα αποφασίσει, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτό ζητάμε, κυρία Πρόεδρε, αλλά θέλω και απάντηση για το ζήτημα των γερμανικών δανείων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, φαντάζομαι ότι δεν είναι υπεύθυνο το Υπουργείο Υγείας γι’ αυτές τις αποζημιώσεις, για τις οποίες μιλά τώρα ο κύριος συνάδελφος.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν ζητάμε απάντηση από τον Υπουργό, κυρία Πρόεδρε, αλλά από το Προεδρείο της Βουλής. Δεν μας απαντήσατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μα, κάνατε παρατήρηση για το Προεδρείο. Ο κάθε συνάδελφος, κύριε Κουρουμπλή –δυστυχώς, σας το είπα ξανά- αποφασίζει να μιλήσει και να τοποθετηθεί όπως αυτός κρίνει. Και κρίνεται, σας το είπα ξανά!
Κύριε Υπουργέ, έχετε το λόγο για πέντε λεπτά.</ChairmanSpeech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Κυρία Πρόεδρε, ευχαριστώ πάρα πολύ.
Κατ’ αρχάς, οι πάντες εννοούμε ότι οποιαδήποτε δομή δημοσίου συμφέροντος πρέπει να λειτουργεί με σεβασμό και προστασία στο δημόσιο χρήμα και είναι αυτονόητο ότι αυτό ισχύει και για το «Ερρίκος Ντυνάν» με το σημερινό τρόπο λειτουργίας του, αλλά και με τον οποιονδήποτε αυριανό.
Δεν είμαι σε θέση, κύριε συνάδελφε, να ξέρω για τους φακέλους που έχουν υποβληθεί στη διαδικασία της ιδιωτικοποίησης του νοσοκομείου. Δεν κάνει το Υπουργείο το διαγωνισμό. Είναι η τράπεζα η επισπεύδουσα αρχή –το ανέφερα και προηγουμένως- χάριν των συμφερόντων τα οποία έχει μέσω του δανείου, το οποίο έχει παραχωρήσει στη σημερινή διοίκηση του «Ερρίκος Ντυνάν».
Σε ό,τι αφορά το Νοσοκομείο «Παναγία» και τη συνέχεια της λειτουργίας του, ανέφερα ήδη στην ομιλία μου –το επαναλαμβάνω- ότι θα ισχύσουν κατ’ αρχάς οι διατάξεις της νομοθεσίας που έχει ήδη εγκριθεί από την Ολομέλεια της Βουλής για τον περιορισμό των ενοικίων των κτηρίων, τα οποία νοικιάζει το δημόσιο.
Δεύτερον, το διοικητικό συμβούλιο εξουσιοδοτείται να επιχειρήσει περαιτέρω μείωση του ενοικίου μέσω της διαδικασίας της διαπραγμάτευσης για τη συνυπογραφή εκ μέρους της μισθώτριας εταιρείας και του διοικητικού συμβουλίου του νέου συμφωνητικού. Βεβαίως, ανέφερα ότι δέχομαι την τροπολογία, όπως κατετέθη από τους συναδέλφους του ΣΥΡΙΖΑ. Για λόγους τάξεως, να αναφέρω ότι εκείνοι είχαν την πρωτοβουλία και μετά ακολούθησαν οι Βουλευτές της Νέας Δημοκρατίας. Θέλω σ’ αυτό να είμαι ακριβής απέναντί σας.
Θα ήθελα να δώσω μία απάντηση σχετικά με το Κομμουνιστικό Κόμμα που επανέλαβε πολλές από τις θέσεις του. Γνωρίζουμε, κύριε Κοινοβουλευτικέ Εκπρόσωπε, ότι έχετε εντελώς διαφορετική στρατηγική από τη δική μας. Είστε συνεπείς σ’ αυτήν τη στρατηγική. Είστε η μόνη παράταξη που μπορείτε να εκφράσετε μία διαφορετική στρατηγική με τόσο απόλυτο τρόπο. Όλοι οι άλλοι δεν είναι τόσο απόλυτοι στις θέσεις τους. Τις σεβόμαστε τις θέσεις σας, αλλά επιτρέψτε μας να διαφωνούμε ιδεολογικά και πολιτικά. Είναι το δικαίωμά μας! Και είναι δικαίωμά σας να υπερασπίζεστε τη δική σας στρατηγική!
Θα αναφερθώ και στο θέμα της επίταξης, της επιστράτευσης των αυτοκινήτων, που εθίγη εκτός του νομοσχεδίου. Θέλετε να γυρίσουμε λίγο τη μνήμη μας μερικές δεκαετίες πίσω, όταν η κυβέρνηση του Κωνσταντίνου Μητσοτάκη ιδιωτικοποίησε τα αστικά αυτοκίνητα; Επανακρατικοποιήθηκαν από την επόμενη κυβέρνηση.
Θέτω το ερώτημα για προβληματισμό και δεν χρειάζεται να απαντήσουμε. Ο καθένας ξέρει μέσα του. Θα είχε καταβάλει ο Έλληνας φορολογούμενος τόσα δισεκατομμύρια δραχμές και εκατομμύρια ευρώ, αν από τότε τα αυτοκίνητα ανήκαν στον ιδιωτικό τομέα; Θα μπορούσε κανείς να εκβιάζει με τον τρόπο που εκβιάζει σήμερα την ελληνική κοινωνία; 
Όμως, αυτά τα λησμονούμε και πάντοτε κατασκευάζουμε εξηγήσεις πολιτικού χαρακτήρα, στο όνομα της εργατικής τάξης, στο όνομα του δημοσίου! Όχι!</Speech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Για σας ο αγώνας είναι εκβιασμός!</Speech>
<Speech><Parlmember>ΑΝΔΡΕΑΣ ΛΥΚΟΥΡΕΝΤΖΟΣ</Parlmember> (Υπουργός Υγείας): Το δημόσιο συμφέρον απαιτεί από εμάς να ξέρουμε να το προστατεύσουμε και να σεβαστούμε και το τελευταίο ευρώ του Έλληνα φορολογούμενου.
Άκουσα «δεν είναι η υγεία τομέας για να εκδηλώνει η ιδιωτική πρωτοβουλία επενδύσεις». Μάλιστα. Ας ξεκινήσουμε, λοιπόν, σήμερα να κλείνουμε μία-μία αυτές τις επιχειρήσεις. Γνωρίζετε πόσοι εργαζόμενοι υπάρχουν στις ιδιωτικές επιχειρήσεις του τομέα της υγείας; Γνωρίζετε!
(Θόρυβος στην Αίθουσα)
Παρακαλώ, λοιπόν, αυτές οι αξιολογήσεις να μην προτάσσονται. Εδώ, σήμερα, έχουμε ανάγκη από την οποιαδήποτε επένδυση έρθει στη χώρα. Και σας ανέφερα προηγουμένως ότι δεν θεωρώ καμμία Ελληνίδα και κανέναν Έλληνα Βουλευτή διατεθειμένο να υποταχθεί σε συμφέροντα και σε ξένες δυνάμεις, να εξυπηρετήσει αλλότριους σκοπούς. Όμως, κλείνουμε τα μάτια μας μπροστά στην πραγματικότητα!
Όσον αφορά την task force, ήδη έχω υπογράψει την απάντηση, η οποία έχει έρθει στο Υπουργείο ως γραπτή ερώτηση. Θα πάρετε το μνημόνιο συνεργασίας και στην ελληνική και στην αγγλική γλώσσα. Αυτό υπάρχει. Θα έπρεπε να έχετε παρακολουθήσει καλύτερα τις κατά καιρούς ανακοινώσεις που κάνουμε από το Υπουργείο. Ανέφερα και προηγουμένως ορισμένα στοιχεία. Είναι επιτροπές διαλόγου, συζητήσεων, ανταλλαγής εμπειριών, κατάθεση τεχνογνωσίας. Συμμετέχουν πάνω από εκατό Έλληνες και Ευρωπαίοι επιστήμονες, τεχνοκράτες, οι οποίοι δεν αμείβονται. Μας μεταφέρουν τεχνογνωσία και εμπειρία και, αν θέλουμε, την αποδεχόμαστε. Δεν έχουμε υπογράψει χαρτί υποταγής. Δεν μπορεί να διατυπώνονται τέτοιες βαριές κατηγορίες, την ώρα που έχουμε ανάγκη να υποστηριχθούμε από άλλους οι οποίοι προηγούνται από εμάς σε κάποιους τομείς.
Σε ό,τι αφορά τους ανασφάλιστους που είπατε και μας ρωτήσατε αν θα φέρουμε μία πράξη νομοθετικού περιεχομένου. Δεν χρειάζεται να φέρουμε πράξη νομοθετικού περιεχομένου. Ήδη, αξιοποιούμε τους κοινοτικούς πόρους. Ανακοινώσαμε ότι για τη διετία 2013-2014 θα δαπανηθούν περίπου 90 εκατομμύρια ευρώ. Θα εκδώσουμε το λεγόμενο «εισιτήριο υγείας». Είμαστε στα τελευταία στάδια υλοποίησης αυτής της πρωτοβουλίας. Εχθές είχαμε συνεργασία με τον αρμόδιο Γενικό Διευθυντή της Ευρωπαϊκής Επιτροπής κ. Γιόγκερσεν για το Κοινωνικό Ταμείο και συνεργαστήκαμε μαζί του. Προχωρούμε και στο λογισμικό, το οποίο είναι αναγκαίο. 
Επίσης, κάλεσα σε σύσκεψη τους διοικητές των ταμείων και τους είπα ότι θέλω πιστοποίηση για το ποιοι είναι αυτοί οι οποίοι ήταν μέχρι πρότινος ασφαλισμένοι και εν συνεχεία έπαψαν να έχουν ασφαλιστική ικανότητα εξαιτίας της απώλειας της εργασίας τους. 
Προχωρούμε, λοιπόν, σ’ αυτήν την κατεύθυνση. Θα χρειαστεί μόνο να στηρίξετε αυτήν την πρωτοβουλία, την οποία αποφασίσαμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Και τέλος, θα ήθελα να πω μια φράση για το «Αττικόν». Διαφωνώ, κύριοι συνάδελφοι του ΣΥΡΙΖΑ, με τις αξιολογήσεις που κάνατε, όπως διαφωνώ και για κάτι πολιτικό. Δεν έχετε κανένα λόγο να προσφέρετε κάλυψη σε ανθρώπους οι οποίοι δεν είναι συνεπείς στις υποχρεώσεις τους και να σπιλώνετε τους αρμόδιους ελεγκτικούς μηχανισμούς. Δεν πρέπει να το κάνετε αυτό, διότι κατ’ αυτόν τον τρόπο κάθε πράξη εκτός νομιμότητας, «νομιμοποιείται» -εντός εισαγωγικών- στην πολιτική εξήγηση που δίνεται από οποιαδήποτε πλευρά. 
Έχουμε φτάσει στη χώρα, όπως έχουμε πει κι άλλη φορά με την ευκαιρία των συζητήσεών μας στη Βουλή, να ερμηνεύουμε το Σύνταγμα πολιτικά και ιδεολογικά. Έχουμε φτάσει στο σημείο να ερμηνεύουμε τους νόμους πολιτικά, ιδεολογικά και επικοινωνιακά. Αυτό δεν μπορεί να γίνεται. Είπε ο συνάδελφος των Ανεξαρτήτων Ελλήνων ποιος είναι ο χαρακτήρας του δικαίου. Είναι ο θετικός του χαρακτήρας. Ο νόμος είναι ουδέτερος απέναντι στους πολίτες. Δεν μπορεί να ερχόμαστε εμείς και να δίνουμε συγχωροχάρτι σε πρακτικές εκτός νομιμότητας. Και αυτό δεν αφορά μόνο το «Αττικόν». Αντιλαμβάνεστε ότι δεν θέλω να πάω αλλού τη συζήτηση. Όμως, από τέτοιες τοποθετήσεις νομιμοποιούνται άλλες πρακτικές. 
Τέλος, κυρία Πρόεδρε, θέλω ειλικρινά να ευχαριστήσω τις κυρίες και τους κυρίους συναδέλφους για τη συμβολή τους στη συζήτηση. Ζητώ την έγκριση του σχεδίου νόμου επί της αρχής, επί των άρθρων και την έγκριση των τροπολογιών στο σύνολό τους. 
Σας ευχαριστώ πάρα πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κηρύσσεται περαιωμένη η συζήτηση επί της αρχής του σχεδίου νόμου του Υπουργείου Υγείας: «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ» και άλλες διατάξεις»».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το νομοσχέδιο του Υπουργείου Υγείας «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»» έγινε δεκτό επί της αρχής κατά πλειοψηφία. 
Εισερχόμαστε στην ψήφιση των άρθρων. 
Ερωτάται το Σώμα: Γίνεται δεκτό το άρθρο πρώτο, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο πρώτο έγινε δεκτό, όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο δεύτερο, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο δεύτερο έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο τρίτο, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο τρίτο έγινε δεκτό, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτή η τροπολογία με γενικό αριθμό 200 και ειδικό αριθμό 13, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 200 και ειδικό αριθμό 13 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 80 και ειδικό αριθμό 2 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 80 και ειδικό αριθμό 2 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 108 και ειδικό αριθμό 3 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 108 και ειδικό αριθμό 3 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 188 και ειδικό αριθμό 4 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 188 και ειδικό αριθμό 4 έγινε δεκτή ως έχει ομόφωνα και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 189 και ειδικό αριθμό 5 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 189 και ειδικό αριθμό 5 έγινε δεκτή ως έχει ομόφωνα και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 190 και ειδικό αριθμό 6 ως έχει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 190 και ειδικό αριθμό 6 έγινε δεκτή ως έχει ομόφωνα και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 192 και ειδικό αριθμό 8 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 192 και ειδικό αριθμό 8 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 193 και ειδικό αριθμό 9 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Παρών.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 193 και ειδικό αριθμό 9 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 194 και ειδικό αριθμό 10 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 194 και ειδικό αριθμό 10 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 196 και ειδικό αριθμό 11 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 196 και ειδικό αριθμό 11 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς, το νομοσχέδιο του Υπουργείου Υγείας «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»» έγινε δεκτό επί της αρχής και επί των άρθρων κατά πλειοψηφία. 
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16.56΄ λύεται η συνεδρίαση για αύριο ημέρα Παρασκευή 25 Ιανουαρίου 2013 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	30/1/2013 11:23:00 πμ	Από: Γεωργοπαπαδάκου Κανέλλα 
Εκτυπώθηκε:	29/1/2013 12:05:00 μμ</body>
</html>