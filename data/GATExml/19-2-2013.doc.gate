<html><head><meta name="cp:revision" content="6"><meta name="date" content="2013-02-25T10:51:00Z"><meta name="Company" content="OTS"><meta name="Keywords" content=""><meta name="meta:word-count" content="49695"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-02-25T07:19:00Z"><meta name="Word-Count" content="49695"><meta name="dcterms:created" content="2013-02-25T10:29:00Z"><meta name="dcterms:modified" content="2013-02-25T10:51:00Z"><meta name="Last-Modified" content="2013-02-25T10:51:00Z"><meta name="Last-Save-Date" content="2013-02-25T10:51:00Z"><meta name="meta:character-count" content="268359"><meta name="Template" content="Normal"><meta name="meta:save-date" content="2013-02-25T10:51:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-02-25T10:51:00Z"><meta name="Edit-Time" content="13200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-02-25T10:29:00Z"><meta name="Last-Printed" content="2013-02-25T07:19:00Z"><meta name="meta:last-author" content="a.zoudiari"><meta name="Comments" content=""><meta name="Creation-Date" content="2013-02-25T10:29:00Z"><meta name="xmpTPg:NPages" content="1"><meta name="resourceName" content="19-2-2013.doc"><meta name="Last-Author" content="a.zoudiari"><meta name="w:comments" content=""><meta name="Character Count" content="268359"><meta name="Page-Count" content="1"><meta name="Revision-Number" content="6"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>Συνεδρίαση 19.2.2013                                                                          σελ.8
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΚΘ΄
Τρίτη  19 Φεβρουαρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μαθητές από το Γενικό Λύκειο Κρεμαστής Ρόδου, σελ. 
3. Επί διαδικαστικού θέματος, σελ. 
4. Αναφορά σε περιστατικά που αφορούν το κόμμα του Λαϊκού Συνδέσμου-‘’Χρυσή Αυγή’’, σελ. 
5. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διεβίβασε στη Βουλή, σύμφωνα με το νόμο περί &quot;Ποινικής ευθύνης των Υπουργών&quot;, όπως ισχύει, δικογραφία που αφορά στον πρώην Υφυπουργό Παιδείας, Διά Βίου Μάθησης και Θρησκευμάτων κ. Ιωάννη Πανάρετο, σελ. 
6. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Τετάρτης 20 Φεβρουαρίου 2013, σελ. 
4. Συζήτηση αναφορών και ερωτήσεων:
 α) Προς τον Υπουργό Υγείας, σχετικά με τις ιδιωτικές εταιρείες τηλεφωνικών ραντεβού για τον ΕΟΠΥΥ, σελ. 
 β) Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το πρόγραμμα εργασίας ανέργων στον αγροτικό τομέα, σελ. 
 γ) Προς τον Υπουργό Εσωτερικών, σχετικά με τη λειτουργία των Σταθμών Προσχολικής Αγωγής και των Κέντρων Δημιουργικής Απασχόλησης Παιδιών (ΚΔΑΠ) και παιδιών με αναπηρία (ΚΔΑΠ-ΜΕΑ), σελ. 
δ) Προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ενεργοποίηση του Φορέα Διαχείρισης της Παλαιάς Πόλης της Κέρκυρας, σελ.
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Ψήφιση στο σύνολο του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: &quot;Κύρωση της από 18 Δεκεμβρίου Πράξης Νομοθετικού Περιεχομένου &quot;Κατεπείγουσες ρυθμίσεις για την οικονομική ανάπτυξη της χώρας και άλλες διατάξεις&quot;, σελ. 
2. Συζήτηση και ψήφιση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Κύρωση του Κώδικα Νόμων για το Ελεγκτικό Συνέδριο&quot;, σελ. 
3. Αίτηση Αντισυνταγματικότητας που ετέθη από τους Βουλευτές του Συνασπισμού Ριζοσπαστικής Αριστεράς/Ενωτικού Κοινωνικού Μετώπου επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, σελ. 
4. Συζήτηση και λήψη απόφασης επί της αίτησης αντισυνταγματικότητας επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΝΑΚΟΣ Α., σελ. 

ΟΜΙΛΗΤΕΣ

Α. Επί διαδικαστικού θέματος:
ΓΙΑΤΑΓΑΝΑ Χ. , σελ.
ΓΡΗΓΟΡΑΚΟΣ Λ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΝΑΚΟΣ Α. , σελ.
ΠΑΥΛΟΠΟΥΛΟΣ Π. , σελ.

Β. Επί της αναφοράς σε περιστατικά που αφορούν το κόμμα του Λαϊκού Συνδέσμου-‘’Χρυσή Αυγή’’:
ΚΑΝΕΛΛΗ Γ. , σελ.
ΠΑΠΠΑΣ Χ. , σελ.
ΨΥΧΑΡΗΣ Α. , σελ.

Γ. Επί προσωπικού θέματος:
ΓΡΗΓΟΡΑΚΟΣ Λ. , σελ.
ΚΟΝΤΟΝΗΣ Χ. , σελ.

Δ. Επί των αναφορών και ερωτήσεων:
ΑΥΓΕΝΑΚΗΣ Ε. , σελ.
ΓΚΕΡΕΚΟΥ Α. , σελ.
ΚΕΓΚΕΡΟΓΛΟΥ Β. , σελ.
ΠΑΝΑΓΙΩΤΑΡΟΣ Η. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΣΑΛΜΑΣ Μ. , σελ.
ΣΤΥΛΙΑΝΙΔΗΣ Ε. , σελ.
ΤΖΑΒΑΡΑΣ Κ. , σελ.

Ε. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΓΙΑΤΑΓΑΝΑ Χ. , σελ.
ΗΛΙΟΠΟΥΛΟΣ Π. , σελ.
ΚΑΚΛΑΜΑΝΗΣ Α. , σελ.
ΚΑΝΕΛΛΗ Γ. , σελ.
ΚΟΝΤΟΝΗΣ Χ. , σελ.
ΚΥΡΙΑΖΙΔΗΣ Δ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΠΑΝΟΥΣΗΣ Ι. , σελ.
ΠΑΥΛΟΠΟΥΛΟΣ Π. , σελ.
ΡΟΥΠΑΚΙΩΤΗΣ Α. , σελ.
ΤΖΑΚΡΗ Θ. , σελ.
ΧΡΥΣΟΒΕΛΩΝΗ Μ. , σελ.
ΨΥΧΑΡΗΣ Α. , σελ.

ΣΤ. Επί της αντισυνταγματικότητας του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΒΛΑΧΟΓΙΑΝΝΗΣ Η. , σελ.
ΒΟΥΛΤΕΨΗ Σ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΝΤΟΝΗΣ Χ. , σελ.
ΚΥΡΙΑΖΙΔΗΣ Δ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΠΑΥΛΟΠΟΥΛΟΣ Π. , σελ.
ΡΟΥΠΑΚΙΩΤΗΣ Α. , σελ.
ΤΣΟΥΚΑΛΗΣ Ν. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ  ΡΚΘ΄
Τρίτη 19 Φεβρουαρίου 2013
Αθήνα, σήμερα στις 19 Φεβρουαρίου 2013, ημέρα Τρίτη και ώρα 18.06΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής  κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ.
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 18 Φεβρουαρίου 2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΚΗ’ συνεδριάσεώς του, της Δευτέρας 18 Φεβρουαρίου 2013 σε ό,τι αφορά την ψήφιση στο σύνολο του σχεδίου νόμου: «Έγκριση της επικαιροποίησης του Μεσοπρόθεσμου Πλαισίου Δημοσιονομικής Στρατηγικής 2013-2016»)
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθήνας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Σύλλογος Γονέων και  Κηδεμόνων του Δημοτικού Σχολείου Σοκαρά Ηρακλείου Κρήτης αιτείται την άμεση επιστροφή της εκπαιδευτικού - που έχει μεταβεί σε άλλη σχολική μονάδα  - στα καθήκοντά της, για την ομαλή λειτουργία του σχολείου.
2) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμος Σκιάθου Νομού Μαγνησίας αιτείται την επανεξέταση διατάξεων του σχεδίου νόμου του Υπουργείου Τουρισμού «Αναδιάρθρωση Ελληνικού Οργανισμού Τουρισμού, μείωση διοικητικών βαρών, απλούστευση διαδικασιών για την ενίσχυση της τουριστικής επιχειρηματικότητας και λοιπές διατάξεις», που αφορούν την παραχώρηση της απλής χρήσης αιγιαλού και παραλίας σε όμορα ξενοδοχειακά καταλύματα.
3) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεράσιμος Φεσσιάν αιτείται την επίσπευση των διαδικασιών καταβολής των προνομιακών επιδομάτων στους ανάπηρους πολίτες του Νομού Αχαΐας.
4) Ο Βουλευτής Δράμας κ. ΔΗΜΗΤΡΙΟΣ ΚΥΡΙΑΖΙΔΗΣ κατέθεσε αναφορά με την οποία  ο Πανελλήνιος Σύνδεσμος Βρεφονηπιαγωγών ΤΕΙ επισημαίνει την ανάγκη επαναφοράς της ισχύος του εξαώρου εργασίας στο παιδαγωγικό προσωπικό των παιδικών σταθμών.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Εμπορικός και Εισαγωγικός Σύλλογος Αιγιαλείας Νομού Αχαΐας επισημαίνει την ανάγκη διατήρησης του ΑΤΕΙ Πάτρας στο Αίγιο Αχαϊας και παραθέτει τις θέσεις του προκειμένου να απορριφθεί η πρόταση για κλείσιμο του ιδρύματος και η μεταφορά ή συγχώνευσή του με άλλο ίδρυμα της περιοχής.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Επιμελητήριο Αχαΐας εκφράζει την αντίθεση του στην προτεινόμενη υποβάθμιση του Τελωνείου Αιγίου είτε σε τελωνείο  Γ΄ τάξης είτε σε τοπικό τελωνειακό γραφείο.
7) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ομοσπονδία Αναπήρων και Θυμάτων Πολέμου Κρήτης αιτείται την κατοχύρωση των δικαιωμάτων των αναπήρων και θυμάτων πολέμου για την εκμετάλλευση περιπτέρων και κυλικείων, καθώς και για τη χορήγηση αδειών καπνοβιομηχανικών προϊόντων.
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ευάγγελος Πιριντσής εκφράζει τη διαμαρτυρία του για την παράνομη πιστοποίηση της ειδικότητας «Προσωπικό Ιδιωτικής Ασφάλειας» που προωθεί το κέντρο μελετών ασφαλείας υπό την εποπτεία του Εθνικού Οργανισμού Πιστοποίησης Προσόντων Επαγγελματικού Προσανατολισμού.
9) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  η Ομοσπονδία Ενοικιαζομένων Δωματίων και  Διαμερισμάτων Νομών Πιερίας-Πέλλας-Ημαθίας αιτείται όλα τα ξενοδοχειακά καταλύματα φυσικών προσώπων, κάθε μορφής και κατηγορίας, να έχουν την ίδια οικονομική επιβάρυνση με τις εταιρείες νομικών προσώπων.
10) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  το Επιμελητήριο Πέλλας αιτείται την άμεση αναπροσαρμογή των αντικειμενικών αξιών των ακινήτων του νομού, με μείωση τουλάχιστον κατά 30%.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ελληνικού Εμπορίου παραθέτει τις θέσεις της για το άνοιγμα των εμπορικών καταστημάτων τις Κυριακές και αιτείται την απόσυρση του άρθρου 6 του Αγορανομικού Κώδικα.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Εκδοτών Βιβλιοπωλών, ο Σύλλογος Εκδοτών Βιβλίου Αθηνών, ο Σύλλογος Εκδοτών Επιστημονικών Βιβλίων, ο Σύλλογος Βιβλιοχαρτοπωλών Εκδοτών Πειραιώς και ο Σύλλογος Βιβλιοχαρτοπωλών Αθηνών- Προαστίων αιτούνται την επίλυση θεσμικών και οικονομικών αιτημάτων τους.
13) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  το Επιμελητήριο Πέλλας και το Δημοτικό Συμβούλιο Έδεσσας αιτούνται την παραμονή του Τμήματος Μάρκετινγκ και Διοίκησης Λειτουργιών στην Έδεσσα.
14) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Διευθυντής του Εσπερινού ΕΠΑΛ Αριδαίας Νομού Πέλλας αιτείται την παροχή της  δυνατότητας εισαγωγής, μέσω πανελληνίων εξετάσεων, των μαθητών εσπερινών ΕΠΑΛ σε σχολές της τριτοβάθμιας εκπαίδευσης.
15) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Δήμος Έδεσσας Νομού Πέλλας διαμαρτύρεται για την υποβάθμιση της Ορθοπεδικής Κλινικής του Νοσοκομείου Έδεσσας σε ειδική μονάδα του χειρουργικού τμήματος.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιώργος Καββαδίας παραθέτει τις προτάσεις του για ενίσχυση των επιχειρήσεων στους τομείς μεταποίηση, τουρισμός, εμπόριο και  υπηρεσίες, μέσω του νέου προγράμματος του ΕΣΠΑ.
17) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Σύλλογος Φιλόζωων ΄Εδεσσας αιτείται την επιχορήγηση του Δήμου Αλμωπίας για εμβολιασμό λύσσας των αδέσποτων ζώων συντροφιάς.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Κανελλόπουλος παραθέτει  έρευνα του οικονομικού πανεπιστημίου σχετικά με το πλήγμα που έχουν υποστεί οι τρίτεκνες οικογένειες εξαιτίας της οικονομικής κρίσης και της μείωσης των εισοδημάτων τους.
19) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  η Διεύθυνση Δευτεροβάθμιας  Εκπαίδευσης Χανίων  αιτείται τη λειτουργία τριών νέων ειδικοτήτων. &lt;Τεχνιτών Αερίων Καυσίμων&gt;, &lt;Μαγειρικής Τέχνης&gt;, &lt;Θερμοκηπιακών Κατασκευών και Καλλιεργειών&gt; στην ΕΠΑΣ Χανίων.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος εκφράζει τη διαμαρτυρία της σχετικά με ψηφισθείσα τροπολογία, η οποία δεν ορίζει δικαίωμα μετεγγραφής για τους πολύτεκνους φοιτητές.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Πατρών επισημαίνει τον κίνδυνο της επερχόμενης μαζικής χρεοκοπίας  διαγνωστικών εργαστηριακών μονάδων υγείας σε όλη τη χώρα από την εφαρμοζόμενη οικονομική πολιτική.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ιάκωβος Κωνσταντίνου εκφράζει την αντίθεσή του στην αναθεώρηση οδηγίας για τα προϊόντα καπνού που ενέκρινε η Ευρωπαϊκή Επιτροπή, με την οποία θεσπίζονται αυστηρότεροι κανόνες.
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γιάννης Ράλλης-Καδαλάς αιτείται να ενημερωθεί για την ημερομηνία διορισμού των επιτυχόντων του διαγωνισμού δικαστικών υπαλλήλων.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ελληνική Συνομοσπονδία Ελληνικού Εμπορίου επισημαίνει την ανάγκη τερματισμού  της ταλαιπωρίας του επιβατικού κοινού λόγω των απεργιών των μέσων μαζικής μεταφοράς.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας αιτούνται την άμεση ανάκληση της απόφασης για πειθαρχικό έλεγχο του Διοικητικού Συμβουλίου της Ένωσης Αστυνομικών Ροδόπης και του Οργανωτικού Γραμματέα της Ένωσης Αξιωματικών Ανατολικής Μακεδονίας και Θράκης
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύνδεσμος Εταιρειών Εμπορίας Πετρελαιοειδών Ελλάδος παραθέτει τη σύνθεση του νέου διοικητικού του συμβουλίου. 
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Τελωνειακών Υπαλλήλων Ελλάδος αιτείται τη διατήρηση λειτουργίας του Τελωνείου Αιγίου Αχαΐας ως Τελωνείου Β΄τάξης.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Κάτια Σταυριανοπούλου εκφράζει τη διαμαρτυρία της για την απόφαση της Κυβέρνησης να μη συμπεριληφθούν φοιτητές τρίτεκνων οικογενειών στην κατηγορία των δικαιούμενων μετεγγραφής.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Χαρά Σπηλιοπούλου αιτείται την επίλυση θέματος που αφορά υποχρέωση της ΕΣΑΠ να εξοφλήσει τους δειγματολήπτες του ΕΣΚΑΝ από ελέγχους ντόπινγκ που διεξήχθησαν τα έτη 2009 και 2010.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Χαρά Σπηλιοπούλου αιτείται την επίλυση θέματος που αφορά την υποχρέωση της FOOTBALL LEAGUE ΟΠΑΠ να εξοφλήσει τους δειγματολήπτες του ΕΣΚΑΝ από ελέγχους ντόπινγκ που διεξήχθησαν τα έτη 2009 και 2010.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Χαρά Σπηλιοπούλου αιτείται την επίλυση θέματος που αφορά την υποχρέωση της «ΦΙΛΙΠΠΟΥ ΕΝΩΣΗΣ» να εξοφλήσει τους δειγματολήπτες του ΕΣΚΑΝ από ελέγχους ντόπινγκ που διεξήχθησαν τα έτη 2009 και 2010.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Χαρά Σπηλιοπούλου αιτείται την επίλυση θέματος που αφορά την υποχρέωση του ΣΕΓΑΣ να εξοφλήσει τους δειγματολήπτες του ΕΣΚΑΝ από ελέγχους ντόπινγκ που διεξήχθησαν τα έτη 2009 και 2011.
33) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Εμπορικός Σύλλογος Ηρακλείου αιτείται την επίλυση θεσμικών και οικονομικών αιτημάτων του.
34) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  o Σύλλογος Εργαζομένων ΙΚΑ- ΕΤΑΜ Νομού Μαγνησίας διαμαρτύρεται για την απόλυση από το ΙΚΑ των προσληφθέντων με την 9Κ/2008 προκήρυξη του ΑΣΕΠ και την υποστελέχωση υποκαταστημάτων του ΙΚΑ.
35) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  ο κ.Δημήτριος Θεοδωρόπουλος, άτομο με ειδικές ανάγκες, αιτείται τη διατήρηση της θέσης εργασίας του στο Δήμο Αθηναίων.
36) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε δημοσίευμα εφημερίδας το οποίο αφορά την απειλή του θεραπευτικού έργου του ΟΚΑΝΑ λόγω υποχρηματοδότησης.
37) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε δημοσίευμα εφημερίδας το οποίο αφορά στην έλλειψη ιατρών στη Δημοτική Ενότητα Μουρεσίου του Ανατολικού Πηλίου.
38) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε δημοσίευμα εφημερίδας το οποίο αφορά στην αναστολή λειτουργίας του υποκαταστήματος των ΕΛΤΑ Τσαγκαράδας.
39) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  η Συντονιστική Επιτροπή Αγροτών και Παραγωγών Αλμωπίας Νομού Πέλλας αιτείται την προώθηση μιας σειράς αιτημάτων του κλάδου τους.
40) Οι Βουλευτές Νομού Αττικής κ. ΙΩΑΝΝΗΣ ΓΚΙΟΚΑΣ και Α΄ Αθηνών κ. ΓΑΡΥΦΑΛΛΙΑ (ΛΙΑΝΑ) ΚΑΝΕΛΛΗ κατέθεσαν αναφορά με την οποία  οι γονείς και οι μαθητές του Γυμνασίου-Λυκείου Θηρασίας του Δήμου Θήρας Νομού Κυκλάδων διαμαρτύρονται για την έλλειψη εκπαιδευτικού προσωπικού.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Δ. Σκάρπας αιτείται την κρατική αρωγή των σεισμόπληκτων και την άρση της απαγόρευσης  εκταμίευσης των χρημάτων προς τους πληγέντες.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Πειραιά  αιτείται την άμεση καταβολή των κατατεθειμένων δαπανών υγείας.
43) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία  η Ομοσπονδία Εμπορικών Συλλόγων Κεντρικής-Ανατολικής Μακεδονίας και Θράκης εκφράζει την αντίθεσή της στη λειτουργία των εμπορικών καταστημάτων τις Κυριακές.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ελληνικού Εμπορίου  επισημαίνει την ανάγκη δημιουργίας αναπτυξιακής τράπεζας για τις μικρομεσαίες επιχειρήσεις.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο καθηγητής κ. Κώστας Γαλιώτης  παραθέτει την πρόταση  του ιδρύματος ΙΤΕ/ΕΧΜΗ που αναφέρεται στο &lt;ΓΡΑΦΕΝΙΟ&gt; ως ένα τεχνολογικό ορόσημο που επιλέχθηκε από την Ευρωπαϊκή Ένωση.
46) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  ο κ. Νικόλαος Καραμάνης και η κ.Χριστίνα Χαριτίδου επισημαίνουν το γεγονός της επικείμενης διακοπής λειτουργίας των ιατρικών εργαστηρίων λόγω ανεξόφλητων οφειλών των ταμείων.
47) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  η Ένωση Αστυνομικών Υπαλλήλων Αργολίδας αιτείται την επίλυση θεμάτων που αφορούν την εύρυθμη λειτουργία των υπηρεσιών της Αστυνομικής Διεύθυνσης Αργολίδας.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Δημοκρατική Ανεξάρτητη Κίνηση Εργαζομένων ΕΑΣ  καταγγέλλει το θέμα της τοποθέτησης του κ. Πιλάλη στα ΕΑΣ.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Εμπορικός και Εισαγωγικός Σύλλογος Αιγιάλειας Νομού Αχαίας παραθέτει της προτάσεις του για την περαιτέρω αναβάθμιση του ΑΤΕΙ Αιγίου.
50) Ο Βουλευτής Τρικάλων κ. ΚΩΝΣΤΑΝΤΙΝΟΣ ΣΚΡΕΚΑΣ κατέθεσε αναφορά με την οποία  οι συνεργάτες της «EVIMA» Ασφαλιστικής καταγγέλλουν μεθοδευμένες ενέργειες  με στόχο τη διακοπή λειτουργίας της εταιρείας.
51) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία αιτείται την επίλυση του θέματος της παράνομης απόλυσης εργαζόμενης του Δήμου Αθηναίων.  
52) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Πρόεδρος του Κοινωνικού και Πολιτιστικού Συλλόγου &lt;η Αρχαία Φενεός&gt; παραθέτει τις προτάσεις του σχετικά με την ολοκλήρωση της κατασκευής του δρόμου από Λαύκα έως το νεκροταφείο Καστανιάς του Νομού Κορινθίας.
53) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο Κορινθίων παραθέτει τις προτάσεις του σχετικά με τη λήψη νέας απόφασης για τον επιχειρησιακό σχεδιασμό του λιμένος Κορίνθου και το καθορισμό νέων ορίων χερσαίας ζώνης.
54) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο Κορινθίων παραθέτει τις προτάσεις του σχετικά με την αρνητική γνωμοδότηση επί της μελέτης περιβαλλοντικών επιπτώσεων του έργου «Γραμμή μεταφοράς 400 ΚW ΚΥΤ Κουμουνδούρου-ΚΥΤ Κορίνθου».
55) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  το Τμήμα Ανατολικής Κρήτης του Τεχνικού Επιμελητηρίου Ελλάδας επισημαίνει την ανάγκη συνένωσης των ΕΥΔΕ-ΒΟΑΚ και  Ύδρευσης Ηρακλείου-Αγίου Νικολάου (Αποσελέμη) σε μία υπηρεσία, αυτή της ΕΥΔΕ Κρήτης, με αρμοδιότητες προϊσταμένης αρχής.
56) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία  το Τμήμα Βορειοανατολικού Αιγαίου του Τεχνικού Επιμελητηρίου Ελλάδος αιτείται την επίλυση θέματος που αφορά το Μητρώο Ενεργειακών Επιθεωρητών.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2725/10-10-2012 ερώτηση του Βουλευτή κ. Κικίλια Βασιλείου δόθηκε με το υπ’ αριθμ. ΤΚΕ/Φ.2/2507/21-01-2013 έγγραφο  από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
�
2. Στην με αριθμό 4121/19-11-2012 ερώτηση του Βουλευτή κ. Αναγνωστάκη Δημητρίου δόθηκε με το υπ’ αριθμ. ΤΚΕ/Φ.2/2695/21-01-2013 έγγραφο  από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
�
3. Στην με αριθμό 4646/03-12-2012 ερώτηση των Βουλευτών κυρίων Κωνσταντόπουλου Γεωργίου, Κόνσολα Εμμανουήλ, Βλαχογιάννη Ηλία, Κοντογεώργου Κωνσταντίνου, Μακρή Θεοδώρου Ελένης, Αντωνίου Μαρίας, Χριστογιάννη Δημητρίου, Καραμανλή Άννας, Κεφαλογιάννη Ιωάννη, Παπαδόπουλου Μιχάλη, Μάνη-Παπαδημητρίου Άννας, Μιχελάκη Ιωάννη, Κυριαζίδη Δημητρίου, Αναστασιάδη Σάββα, Καράμπελα Ιωάννη, Βεσυρόπουλου Απόστολος δόθηκε με το υπ αριθμ. Β13-323/22-01-2013 έγγραφο  από τον Υφυπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
�
4. Στην με αριθμό 4970/10/12/2012 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. ΓΚΕ 1010375 ΕΞ 2013/1939/21-01-2013 έγγραφο  από τον Υφυπουργό Οικονομικών  η ακόλουθη απάντηση:
�
5. Στην με αριθμό 5173/14-12-2012 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. Β-1384/21-01-2013 έγγραφο  από τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων η ακόλουθη απάντηση:
�
6. Στην με αριθμό 5377/21-12-2012 ερώτηση του Βουλευτή κ. Ανδρουλάκη Δημητρίου (Μίμη) δόθηκε με το υπ’ αριθμ. ΓΚΕ 1010977 ΕΞ 2013/2162/21-01-2013 έγγραφο  από τον Υφυπουργό Οικονομικών  η ακόλουθη απάντηση:
�
7. Στην με αριθμό 5858/15-01-2013 ερώτηση του Βουλευτή κ. Γρέγου Αντωνίου δόθηκε με το υπ’ αριθμ. 225/22-01-2013 έγγραφο  από τον Υπουργό Μακεδονίας Θράκης η ακόλουθη απάντηση:</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Τετάρτης 20 Φεβρουαρίου 2013.
Α.&#160;ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου ( Άρθρο 130 παράγραφος 4 του Κανονισμού της Βουλής)&#160;&#160;
&#160;1.  Η με αριθμό 1000/12-2-2013 επίκαιρη ερώτηση του Βουλευτή Β΄ Αθήνας της Νέας Δημοκρατίας κ. Κυριάκου Μητσοτάκη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τα κριτήρια αξιολόγησης των δημοσίων υπαλλήλων με αυξημένα προσόντα.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; &#160;&#160;&#160;&#160;&#160;&#160;&#160;&#160;&#160;
&#160;2. Η με αριθμό 1021/12-2-2013 επίκαιρη ερώτηση του Βουλευτή Β΄ Αθήνας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ.&#160;Ευσταθίου Παναγούλη προς τους Υπουργούς Υγείας και Εργασίας, Κοινωνικής Ασφάλισης και Πρόνοιας, σχετικά με το σχέδιο δράσης για την οικονομική ανακούφιση των ευπαθών ομάδων.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; 
3. Η με αριθμό 995/11-2-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Οικονομικών, σχετικά με τους ασφαλισμένους της ασφαλιστικής εταιρείας «EVIMA» μετά την ανάκληση της άδειας λειτουργίας της.
&#160;4. Η με αριθμό 1007/12-2-2013 επίκαιρη ερώτηση του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τις απολύσεις υπαλλήλων ΑΜΕΑ στον Δήμο Βέροιας.
5. Η με αριθμό 1016/12-2-2013 επίκαιρη ερώτηση του Βουλευτή Λάρισας του Λαϊκού Συνδέσμου - Χρυσή Αυγή κ. Χρυσοβαλάντη Αλεξόπουλου προς τον Υπουργό Υγείας , σχετικά με την ανάγκη συντήρησης των μηχανημάτων ακτινοθεραπείας του Πανεπιστημιακού Νοσοκομείου Λάρισας.
&#160;6. Η με αριθμό 1011/12-2-2013 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την απόκλιση των δημοσίων εσόδων και τον κίνδυνο λήψης νέων μέτρων. 
&#160;7. Η με αριθμό 1018/12-2-2013 επίκαιρη ερώτηση της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και &#160;Παιδείας και Θρησκευμάτων, Πολιτισμού και Αθλητισμού, σχετικά με την ένταξη του Ταμείου Διοίκησης και Διαχείρισης Πανεπιστημιακών Δασών (ΤΔΔΠ) στην εταιρεία διαχείρισης οικονομικών του Αριστοτέλειου Πανεπιστημίου Θεσσαλονίκης.&#160;&#160;&#160; 
&#160;Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφος 4 του Κανονισμού της  Βουλής)
&#160;1.- Η με αριθμό 1001/12-2-2013 επίκαιρη ερώτηση του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την συνταξιοδότηση των αγροτών που γεννήθηκαν το 1948.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160; &#160;&#160;&#160;&#160;&#160;&#160;&#160;&#160;&#160;
&#160;2. Η με αριθμό 1022/12-2-2013 επίκαιρη ερώτηση του Βουλευτή Πρέβεζας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Κωνσταντίνου Μπάρκα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ενίσχυση της απασχόλησης και της επιχειρηματικότητας των νέων.&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;&#160;
3. Η με αριθμό 979/11-2-2013 επίκαιρη ερώτηση του Βουλευτή Χίου του Πανελλήνιου Σοσιαλιστικού Κινήματος κ. Κωνσταντίνου Τριαντάφυλλου προς τον Υπουργό Δημόσιας Τάξης και Προστασίας του Πολίτη, σχετικά με τα σημάδια κακοποίησης &#160;των συλληφθέντων από τις αστυνομικές αρχές στο Βελβενδό Κοζάνης.&#160;
&#160;4 . Η με αριθμό 1008/12-2-2013 επίκαιρη ερώτηση του Βουλευτή Α΄ Πειραιά των Ανεξάρτητων Ελλήνων κ. Παναγιώτη Μελά προς τον Υπουργό Υγείας, σχετικά με τα προβλήματα λειτουργίας του Αντικαρκινικού &#160;Νοσοκομείου «Μεταξά» λόγω έλλειψης προσωπικού.&#160;
&#160;5. Η με αριθμό 1015/12-2-2013 επίκαιρη ερώτηση του Βουλευτή Β΄ Πειραιά του Λαϊκού Συνδέσμου - Χρυσή Αυγή κ. Ιωάννη Λαγού προς τους Υπουργούς Δημόσιας Τάξης και Προστασίας του Πολίτη και Παιδείας και Θρησκευμάτων, Πολιτισμού και Αθλητισμού, σχετικά με την εξάλειψη των αιτίων &#160;που στρέφουν τους νέους στην τρομοκρατία στους χώρους των πανεπιστημίων της χώρας.&#160;
&#160;6 . Η με αριθμό 1012/12-2-2013 επίκαιρη ερώτηση της Βουλευτού Β΄ Θεσσαλονίκης &#160;της Δημοκρατικής Αριστεράς κ. Αικατερίνης Μάρκου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την θεσμική ανεπάρκεια στον έλεγχο του αθέμιτου ανταγωνισμού στη χώρα μας.
&#160;7 Η με αριθμό 1019/12-2-2013 επίκαιρη ερώτηση του Βουλευτή Β΄ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την απόφαση για την απόλυση των εργαζομένων του διαγωνισμού 9Κ και την άμεση πρόσληψη των επιτυχόντων του διαγωνισμού 8Κ.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΑΝΑΦΟΡΩΝ ΚΑΙ  ΕΡΩΤΗΣΕΩΝ 
Θα συζητηθεί η πρώτη με αριθμό 3937/357/13-11-2012&#160;ερώτηση και αίτηση κατάθεσης εγγράφων πρώτου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Υγείας, σχετικά με τις ιδιωτικές εταιρείες τηλεφωνικών ραντεβού για τον ΕΟΠΥΥ.
Ορίστε, κύριε Αυγενάκη, έχετε το λόγο.</ChairmanSpeech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, το θέμα της παρέμβασής με τη σημερινή ερώτηση αφορά στις τηλεφωνικές εταιρείες για τα ραντεβού του ΕΟΠΥΥ αλλά γενικότερα τα προβλήματα που αντιμετωπίζουν οι ασφαλισμένοι και οι συμβεβλημένοι με τον ΕΟΠΥΥ. Γνωρίζω ωστόσο ότι έχουν πλέον επανέλθει οι προηγούμενες υψηλότατες με χρέωση τηλεφωνικές υπηρεσίες. Εσείς ο ίδιος έχετε στείλει για έλεγχο στο Ελεγκτικό Συνέδριο τις εν λόγω συμβάσεις. Και αυτό με βρίσκει απόλυτα σύμφωνο. Και βρίσκει σύμφωνους και εκατοντάδες ασφαλισμένους. 
Σας συγχαίρω και προσωπικά αλλά να ξέρετε ότι είναι και ικανοποίηση δεκάδων ασφαλισμένων που χρεώνονταν υπέρογκα για μια υπηρεσία που τελικά δεν προσέφερε απολύτως τίποτα. Όπως γνωρίζετε και γνωρίζουμε όλοι μας, το κόστος που προέκυπτε τελικά ήταν μεγαλύτερο και εξαιρετικά υψηλό. Καλώς κάνατε και κινηθήκατε άμεσα και τακτοποιήσατε μια προηγούμενη λανθασμένη απόφαση. 
Πέρα όμως απ’ αυτό το ζήτημα υπάρχει και μια σειρά άλλων ζητημάτων, στα οποία ο ΕΟΠΥΥ δείχνει να αδυνατεί να ανταποκριθεί, ταλαιπωρώντας έτσι ασφαλισμένους και συνεργαζόμενους. Γι’ αυτά τα ζητήματα, κύριε Υπουργέ, έχω καταθέσει σειρά παρεμβάσεων ασκώντας κάθε μέσο κοινοβουλευτικής πίεσης που μου παρέχεται εκ του Κανονισμού της Βουλής. Με λύπη μου σας λέω ότι για ελάχιστες απ’ αυτές έχω λάβει απάντηση. 
Τι γίνεται με τις δαπάνες μετακίνησης των αιμοκαθαρούμενων ασφαλισμένων στον ΕΟΠΠΥ, καθώς όσοι μετακινούνταν με ιδιωτικό όχημα δεν συμπεριλαμβάνονταν στους νεφροπαθείς που θα καλυφθούν τα έξοδα μετακίνησής τους για το επτάμηνο από 1 Μαΐου ως 30 Νοεμβρίου 2012; Ξεκαθαρίζω ότι αναφέρομαι στο επτάμηνο εκείνο. 
Σας έχω επισημάνει με παρέμβασή μου, κύριε Υπουργέ, το θέμα των οφειλών των ασφαλιστικών ταμείων που έχουν συσσωρευτεί προς τους εργαστηριακούς γιατρούς πριν τη σύσταση του ΕΟΠΠΥ και εκεί δεν έχω λάβει καμμία απάντηση. 
Έχω αναφερθεί στις κατευθυντήριες οδηγίες ποιότητας ακτινοδιάγνωσης και βιοπαθολογικών εργαστηρίων του ΕΟΠΠΥ οι οποίες επιβαρύνουν τα μικροβιολογικά εργαστήρια και τα ακτινοδιαγνωστικά κέντρα ως προς τη  λειτουργία τους προσθέτοντάς τους επιπλέον υποχρεώσεις. 
Επιπλέον, έχω επισημάνει το πρόβλημα που προκύπτει από την πρόσφατη εγκύκλιο του ΕΟΠΠΥ για την δαπάνη στους πάσχοντες από διαβήτη που θα καταβάλλεται σε απροσδιόριστο χρόνο για την αγορά του αναλώσιμου διαβητολογικού υλικού. 
Μεγάλες είναι οι καθυστερήσεις όσον αφορά τη σύσταση των υγειονομικών επιτροπών των κέντρων πιστοποίησης αναπηρίας που δημιουργούν μεγάλη καθυστέρηση και φτάνει ή ξεπερνά τους δώδεκα μήνες. 
Γνωρίζω, κύριε Υπουργέ, ότι η Κυβέρνηση έχει να επιτελέσει ένα ιδιαίτερα δύσκολο έργο, ειδικά στην παρούσα συγκυρία. Ωστόσο γνωρίζω ότι και εσείς προσωπικά έχετε την πρόθεση να λυθούν αυτά τα σοβαρά ζητήματα που απασχολούν την κοινωνία και που σχετίζονται με τον ΕΟΠΥΥ. Όμως η παροχή αξιοπρεπούς υγειονομικής περίθαλψης πρέπει να αποτελεί μίνιμουμ προϋπόθεση για ένα κράτος που λογίζεται κράτος πρόνοιας και κυρίως σέβεται τον πολίτη. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Αυγενάκη. 
Θα απαντήσει στην ερώτησή σας ο Αναπληρωτής Υπουργός Υγείας κ. Μάριος Σαλμάς.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κυρία Πρόεδρε.
Θα αναφερθώ στο θέμα των τηλεφωνικών ραντεβού με τον ΕΟΠΥΥ. Ξαναλέω πολύ σύντομα ότι στο παρελθόν –από το 2003- το ΙΚΑ πλήρωνε 19.000.000 ευρώ τόσο για την τηλεφωνική εξυπηρέτηση των ραντεβού, όσο και διά της φυσικής παρουσίας. 
Αυτό στις αρχές του 2012, δρομολογήθηκε να αντικατασταθεί με μεταφορά αυτού του κόστους, αυτής της δαπάνης από το ΙΚΑ στους ασφαλισμένους. Έτσι έγινε αυτός ο διαγωνισμός και βγήκαν αυτά τα πενταψήφια τηλέφωνα με αυτές τις τέσσερις εταιρείες που τα ανέλαβαν. Με αυτόν τον τρόπο μεταφέρθηκε η δαπάνη στον ασφαλισμένο, πράγμα το οποίο η δική μας πολιτική ηγεσία δεν το απεδέχθη. 
Προσπαθήσαμε να λύσουμε τις συμβάσεις. Βρίσκονται για έλεγχο στο Ελεγκτικό Συνέδριο, όπως πολύ σωστά είπατε, ώστε να έχουμε την απάντησή του. Μέχρι τότε, όμως, αποφασίσαμε να κάνουμε κάτι που νομίζω ότι βρίσκει όλη την Βουλή σύμφωνη. Είπαμε -από τη στιγμή που λέμε ότι έχουμε διαθέσιμους δημοσίους υπαλλήλους και πλεονάζον προσωπικό τόσο που το βγάζουμε σε διαθεσιμότητα- ότι οι δημόσιοι υπάλληλοι που υπάρχουν, πρέπει να αναλάβουν να εξυπηρετούν τον πολίτη. Γι’ αυτό είπαμε ότι μόνοι μας ως ΕΟΠΥΥ θα μπορέσουμε να στηρίξουμε αυτές τις τηλεφωνικές αλλά και διά φυσικής παρουσίας, ομάδες εξυπηρέτησης και γραμματείες, πράγμα το οποίο ήδη ξεκινήσαμε.
Πρέπει να σας πω ότι σήμερα –από την προηγούμενη φορά που είχα αντίστοιχη ερώτηση, πριν από ένα μήνα- βρίσκονται σε λειτουργία είκοσι μονάδες υγείας του ΕΟΠΥΥ, όπου κλείνουν μόνες τους διά τηλεφώνου αλλά και διά φυσικής παρουσίας, τα ραντεβού. Αυτές βρίσκονται, κυρίως, στην Αττική και είναι στις εξής περιοχές: Στην Αγία Σοφία στον Πειραιά, στην Κεντρική Μονάδα της Αθήνας, στη λεωφόρο Αλεξάνδρας, στη Νίκαια, στον Πειραιά, στο Περιστέρι, στο Χαλάνδρι, στο Βύρωνα, στο Νέο Κόσμο, στο Αιγάλεω, στη Δραπετσώνα, στη πλατεία Αττικής, στο Μαρούσι, στο Παγκράτι, στην Αγία Παρασκευή, στα Καμίνια, στους Αγίους Αναργύρους και στου Ζωγράφου. 
Επίσης, υπάρχουν και σε τρεις επαρχιακές πόλεις: Η μία είναι στο Αγρίνιο, η άλλη είναι στο Μεσολόγγι και η άλλη στο Ηράκλειο, που είναι η εκλογική σας περιφέρεια, οι οποίες, χωρίς να τους το πούμε εμείς –και είναι προς τιμήν τους- έκλειναν πολύ καλά τηλεφωνικά ραντεβού στους πολίτες και τους εξυπηρετούσαν με αστική χρέωση και όχι με αυτήν την υπερβολική χρέωση των πενταψήφιων.
Αυτό πότε έγινε; Έγινε όταν κάλεσα προσωπικά τις εταιρείες που έχουν μπει στο διαγωνισμό –τις τέσσερις τηλεφωνικές εταιρείες- και τους είπα ότι δεν μπορούν να πηγαίνουν στην ανώτατη τιμή, στο 1,08 που ήταν. Πήρα μία έκπτωση 10% και διαμορφώθηκαν οι τιμές, κατά ανώτατο όριο με αστική κλήση, στο 0,98. 
Ούτε αυτό το κρίναμε ικανοποιητικό και προχωρήσαμε σε αυτήν τη διαδικασία που σας είπα. Τώρα το καταλαβαίνουν οι εταιρείες και έρχονται και ζητούν μόνες τους να δώσουν εκπτώσεις. Γνωρίζαμε πολύ καλά ότι δεν ήταν αυτή η τιμή που έπρεπε να «κλειδώσει» ως ανώτατη τιμή από το διαγωνισμό. Ήταν πολύ χαμηλότερο το κόστος της παροχής αυτής της υπηρεσίας. 
Νομίζω ότι αυτό θα ολοκληρωθεί το προσεχές διάστημα. Πιστεύω ότι τις επόμενες τριάντα, τριάντα πέντε μέρες, θα έχουν όλες οι μονάδες –τουλάχιστον αυτές οι εκατόν δέκα μονάδες υγείας που είχαν τις τηλεφωνικές γραμμές- τη λειτουργία με προσωπικό του δημοσίου.
Ήδη χθες, ο Υπουργός Διοικητικής Μεταρρύθμισης όταν ανακοίνωσε την πρόσκληση για την κινητικότητα των δημοσίων υπαλλήλων που βρίσκονται σε διαθεσιμότητα ήδη, ο ΕΟΠΥΥ ήταν πρώτος-πρώτος. Δηλαδή, οι πρώτοι υπάλληλοι που θα πάνε από τη διαθεσιμότητα, -περίπου εκατόν πενήντα άτομα- θα είναι στον ΕΟΠΥΥ για να εξυπηρετήσουν αυτές τις τηλεφωνικές υπηρεσίες και οι πολίτες να μπορούν πλέον με φθηνή χρέωση αστικής κλήσης 0,1 ευρώ, να κλείνουν το ραντεβού με έναν, με δύο, με τρεις γιατρούς, χωρίς να χρειάζεται να χρεώνονται και να παίρνουν συνέχεια.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Υπουργέ.
Ορίστε, κύριε Αυγενάκη, έχετε το λόγο για τρία λεπτά.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Υπουργέ, γνώριζα κάποια από αυτά τα στοιχεία τα οποία μας δώσατε και δεν σας κρύβω ότι μένω άφωνος. Είναι στοιχεία τα οποία πρέπει όλοι να λάβουμε υπ’ όψιν μας σε αυτήν την Αίθουσα και όλοι όσοι είχαν μείνει απαθείς σε κάτι το οποίο συνέβαινε συστηματικά και κυρίως στη μεταφορά ενός υψηλότατου ποσού -περίπου 19.000.000- στους ασφαλισμένους σε μία εποχή εξαιρετικά κρίσιμη. Πρέπει να αποδώσουμε ευθύνες σε αυτούς που είχαν αυτήν την εξαιρετική ιδέα είτε ήταν είτε είναι ακόμα διοικητές οργανισμών είτε βρέθηκαν σε υπουργικές καρέκλες, όπως καλή ώρα σήμερα.
Δεν έχω παρά μόνο να πω ότι χαίρομαι που έστω και με καθυστέρηση και μετά από προσπάθεια πολλών συναδέλφων -όχι μόνο δική μου- και κυρίως δική σας, κύριε Υπουργέ, καταφέρατε να κάνετε το αυτονόητο. 
Δυστυχώς, πολιτευόμαστε σε μία δύσκολη συγκυρία όπου καλούμαστε να δίνουμε απαντήσεις και να παλεύουμε για το αυτονόητο. Κι εσείς πράξατε το αυτονόητο, το σωστό, το ορθό, το λογικό. Δηλαδή, αφού έχουμε περίσσευμα υπαλλήλων, γιατί να μην αξιοποιήσουμε το ανθρώπινο δυναμικό το οποίο υπάρχει, πληρώνεται –το αν προσφέρει υπηρεσίες ή όχι, αξιολογείται καθημερινά- και να μεταφερθεί στις κατάλληλες θέσεις, αξιοποιώντας τον κατάλληλο εξοπλισμό;
Θα ήθελα μόνο να σας ρωτήσω κάτι, κύριε Υπουργέ, το οποίο δεν αναφέρατε. Θυμάστε –κι αν γνωρίζετε, παρακαλώ να μας ενημερώσετε- πόσο είχε κοστίσει το τηλεφωνικό κέντρο που είχε αγοραστεί από την τότε διοίκηση του ΙΚΑ και είχε εγκαινιαστεί με τυμπανοκρουσίες και με μεγάλη προβολή; Επρόκειτο για ένα υπέρογκο ποσό, το οποίο μου διαφεύγει αυτήν τη στιγμή. Αν το θυμάστε εσείς, θα ήταν καλό και χρήσιμο να ειπωθεί, για να καταγραφεί και αυτό στα Πρακτικά, για να καταλάβουμε τι σπατάλες γίνονταν, με ποια νοοτροπία και με τι μυαλό λειτουργούσαν όλο το προηγούμενο διάστημα διοικήσεις οργανισμών, νοσοκομείων, αλλά ακόμα – ακόμα και κάποιοι Υπουργοί οι οποίοι πέρασαν από θέσεις κρίσιμες. 
Θεωρώ ότι αυτή η κρίση έχει και καλά. Κι ένα από τα καλά είναι το να καταλάβουμε τις πραγματικές μας δυνάμεις και, κυρίως, να αξιοποιήσουμε αυτό που έχουμε. Και, βεβαίως, μετά να αναζητήσουμε και κάτι παραπάνω, κάτι παραπέρα. Ας αξιοποιήσουμε, όμως, σωστά, ορθά, λογικά αυτά τα δεδομένα τα οποία υπάρχουν αυτήν τη στιγμή στο δημόσιο τομέα ή στον ευρύτερο δημόσιο τομέα.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ο κύριος Υπουργός έχει το λόγο για να δευτερολογήσει.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Θα ήθελα να πω δύο λόγια γενικά για τον ΕΟΠΥΥ, μιας και αναφέρθηκε ο συνάδελφος στην πρωτολογία του. 
Ο ΕΟΠΥΥ, πέρασε μία φάση δοκιμασίας κατά τον πρώτο χρόνο λειτουργίας του. Σήμερα μπορώ να σας πω ότι το 2013 θα είναι καλύτερο για τον ΕΟΠΥΥ. Αφήσαμε τα κακά πίσω. Το 2012, ήταν η χειρότερη χρονιά του. Δημιούργησε πάλι ανεξόφλητες υποχρεώσεις. Και πώς δεν θα μπορούσε να το κάνει, όταν ο ΕΟΠΥΥ δεν ήταν τίποτε περισσότερο από τη συνένωση ελαττωματικών ως προς τον προϋπολογισμό, την εκτέλεση του προϋπολογισμού, τον απολογισμό, τις δαπάνες, τα έσοδά, μητρικών κλάδων υγείας ασφαλιστικών ταμείων; 
Κάναμε σημαντικές μεταρρυθμίσεις, τη σπουδαιότητα των οποίων θα την κρίνει ο ιστορικός. Εγώ σας λέω μόνο ότι πήραμε αποφάσεις περιστολής των δαπανών του ΕΟΠΥΥ ύψους 1 δισεκατομμυρίου σε ετήσια βάση. Τη μαγνητική που την πλήρωναν τα ταμεία 236 ευρώ, τώρα την πληρώνουν 135 ευρώ ή 150 ευρώ ή 180 ευρώ. Το ίδιο και τις αξονικές, το ίδιο και τα φίλτρα, το ίδιο και τα φάρμακα. 
Σε μια σειρά θεμάτων και συμβάσεων πήραμε δραστικά μέτρα. Αυτό το 1 δισεκατομμύριο είναι κρίσιμο και οριακό, γιατί από εκεί και κάτω δεν μπορούν να κατέβουν οι δαπάνες. Δηλαδή, από τα 6,7 δισεκατομμύρια το πολύ να κλειδώσουν στα 6 δισεκατομμύρια. 
Σας θυμίζω ότι το 2010 οι κλάδοι υγείας των ασφαλιστικών ταμείων δαπάνησαν για την υγεία 8,7 δισεκατομμύρια. Δηλαδή, καλούμαστε να κάνουμε πολιτική με 2,7 δισεκατομμύρια λιγότερα σε δαπάνες και χωρίς να θιχτεί ο πυρήνας των υπηρεσιών που παρέχονται από τον ΕΟΠΥΥ στους πολίτες. Και νομίζω ότι μέχρι στιγμής δόξα τω Θεώ τα καταφέρνουμε μέσα στην κρίση. 
Αυτό το κάνουμε, διότι δίνουμε αξία στα εναπομείναντα ευρώ. Προσπαθούμε με ένα νέο πλαίσιο διαπραγματεύσεων να κάνουμε καινούργιες συμβάσεις με βάση την προσφορά και τη ζήτηση. Ο ΕΟΠΥΥ είναι, πράγματι, κυρίαρχος στην ελληνική αγορά. Είναι το μεγαλύτερο ασφαλιστικό ταμείο υγείας στην Ευρώπη. Έχει 9,5 εκατομμύρια ασφαλισμένους. Η δύναμη αυτή των ασφαλιστικών εισφορών αλλά και της φορολογίας που έρχεται μέσω της κρατικής επιχορήγησης, δίνει τεράστια δύναμη σε αυτόν τον οργανισμό να μπορεί να διαπραγματευτεί. 
Πρέπει να πούμε, όμως, ότι αυτός ο οργανισμός που πήραμε δεν είχε διπλογραφικό σύστημα, δεν είχε μεταφερθεί το προσωπικό, δεν είχε μεταφερθεί η περιουσία των ταμείων, δεν είχε ένα μπούσουλα, μία στρατηγική για το τι ήθελε να κάνει. Την ίδια ώρα αγόραζε υπηρεσίες υγείας, αλλά παρήγαγε και υπηρεσίες υγείας. Δεν είχε, λοιπόν, καθαρίσει η στόχευση και το πλαίσιο του οργανισμού. Νομίζω –και αυτό έχει αναγνωριστεί- ότι βρίσκεται σε καλό δρόμο.
Για τους παρόχους, που είπατε, για τα ληξιπρόθεσμα –για τις παλιές οφειλές τόσο των διαγνωστικών αλλά και των κλινικών- που είναι κρίσιμο να ακουστεί, πρέπει να σας πω ότι για το ΙΚΑ, που είναι περίπου στα 670 εκατομμύρια οι υποβολές, αυτά θα προχωρήσουν, καθώς και όλη η διαδικασία και των υπολοίπων ταμείων, ώστε να πληρώσουμε ένα ποσοστό έναντι των υποβληθέντων από τους παρόχους και το υπόλοιπο μετά την εκκαθάριση. 
Άρα, λοιπόν, ένα ποσό ύψους περίπου 600.000.000 –ίσως και περισσότερα- θα έχει δοθεί μετά τις εκπτώσεις, μετά την υπουργική απόφαση, μέχρι το τέλος Μαρτίου στην αγορά.
Ήδη, οι φαρμακοποιοί πληρώθηκαν. Έχουν πληρωθεί τα ληξιπρόθεσμα, οι παλιές οφειλές και έχουμε μια κατάσταση που θα διαμορφωθεί, ότι δηλαδή για πρώτη φορά ο ΕΟΠΥΥ, μετά και την εξόφληση των ληξιπρόθεσμων, θα έχει οφειλές κάποιων μηνών, δύο-τριών στους φαρμακοποιούς και πέντε-έξι στους υπόλοιπους παρόχους. Ήδη, πάρα πολλοί έφτασαν στον Οκτώβριο. Μόνο τα διαγνωστικά και οι κλινικές πληρώνονται σήμερα το οφειλόμενα του Ιουλίου και θα πληρωθούν τα του Αυγούστου σε μια εβδομάδα. 
Για πρώτη φορά, λοιπόν, είναι θέμα μηνών η πληρωμή των οφειλών και θα την κλείσουμε αυτήν τη ψαλίδα για να μην έχουμε ληξιπρόθεσμα.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε Υπουργέ.
Η δεύτερη με αριθμό 3478/26-10-2012 ερώτηση πρώτου κύκλου του&#160;Βουλευτή Επικρατείας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Δημητρίου Τσουκαλά&#160;προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την απαξίωση του Οργανισμού Παιδικών και Εφηβικών Βιβλιοθηκών, δεν συζητείται λόγω κωλύματος του κυρίου Υπουργού και διαγράφεται.
&#160;Εισερχόμαστε στην τρίτη με αριθμό 4675/3-12-2012 ερώτηση πρώτου κύκλου του Βουλευτή Ηρακλείου του&#160;Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας,&#160;σχετικά με το πρόγραμμα εργασίας ανέργων στον αγροτικό τομέα.
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Κύριε Υπουργέ, ύφεση και ανεργία είναι τα δύο κύρια χαρακτηριστικά της κρίσης που βιώνει ο τόπος. Ανάμεσα στις αιτίες είναι το παραγωγικό κενό που δημιουργήθηκε τα προηγούμενα χρόνια. 
Σήμερα, θα πρέπει με νέο τρόπο να αντιμετωπίσουμε το τεράστιο πρόβλημα της ανεργίας. Δεν αρκούν τα κλασικά προγράμματα για την ανάσχεσή της. Ο αγροτικός τομέας είναι ένας βασικός τομέας της οικονομίας μας που μπορεί ταυτόχρονα με την απασχόληση να δώσει καρπούς και στην επανεκκίνηση της οικονομίας και στην αντιμετώπιση του μεγάλου εμπορικού αρνητικού ισοζυγίου που έχουμε.
Έτσι, λοιπόν, με την ερώτησή μου σας προτρέπω εσάς ως Υπουργείο Εργασίας και το Υπουργείο Αγροτικής Ανάπτυξης να συνεργαστείτε, προκειμένου να καταρτιστεί ένα καινοτόμο, αξιόπιστο και αποτελεσματικό πρόγραμμα για την απασχόληση στον αγροτικό  τομέα, για την προετοιμασία ανέργων να μπορέσουν να απασχοληθούν στον αγροτικό τομέα ή και να επιχειρήσουν στον αγροτικό τομέα.
Θα ήθελα την ενημέρωσή σας και τις απαντήσεις σας σε σχέση με τι προγράμματα έχετε επεξεργαστεί μέχρι τώρα, πότε θα υλοποιηθούν και πόσος κόσμος προβλέπεται να απασχοληθεί σε αυτά προκειμένου να έχουμε άμεσα αποτελέσματα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Ευχαριστούμε, κύριε συνάδελφε.
Στην ερώτησή σας θα απαντήσει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, δεν ξέρω αν είστε μέσα στο μυαλό μου αλλά δεν είστε πολύ μακριά από αυτό, διότι την προηγούμενη μόλις εβδομάδα ξεκίνησε ένας κύκλος επαφών μεταξύ του Υπουργείου Εργασίας με εμένα επισπεύδοντα και του Υπουργείου Αγροτικής Ανάπτυξης, τον Υπουργό και τον Αναπληρωτή Υπουργό για να δούμε τις δυνατότητες που έχουμε, σχετικά με την εκπόνηση ενός προγράμματος για την απασχόληση στον αγροτικό τομέα και ει δυνατόν των νέων κατά προτίμηση.
Συμφωνούμε και τα δύο Υπουργεία. Νομίζω ότι πρέπει να σημειωθεί και αυτό το καλό γιατί κάποτε τα Υπουργεία δεν μιλούσαν μεταξύ τους, παρά το γεγονός ότι όφειλαν να το κάνουν, προκειμένου να αναπτύξουν συνέργειες για να λύσουν σύνθετα προβλήματα. Κανένα πρόβλημα ενός Υπουργείου δεν είναι τόσο απλό ώστε να μην προϋποθέτει και συνέργειες με άλλα Υπουργεία. Ξεκινήσαμε -βλέπετε στο Υπουργείο Εργασίας μπορεί να πει κανείς ότι καταλήγουν όλα τα προβλήματα αρμοδιότητας και άλλων Υπουργείων, καθώς έχουν κοινή συνισταμένη την απασχόληση ή την ανεργία ως πρόβλημα- ένα διάλογο, ο οποίος πιθανώς και την επόμενη εβδομάδα να μετουσιωθεί σε ένα σύμφωνο συνεργασίας μεταξύ των δύο Υπουργείων για την εκπόνηση ενός επιχειρησιακού σχεδιασμού στον αγροτικό τομέα.
Τι έχουμε μέχρι τώρα και τι θέλουμε να δημιουργήσουμε; Μέχρι τώρα υφίστανται στα πλαίσια του Εθνικού Σχεδίου Δράσης για την απασχόληση των νέων κάποιες ειδικές δράσεις σχετικά με την επιχειρηματικότητα στην ύπαιθρο. Αυτά είναι τα γνωστά, τα τετριμμένα αν θέλετε. Ο συνολικός προϋπολογισμός της δράσης ανέρχεται στα 12.780.000 ευρώ και απευθύνεται σε τρεις χιλιάδες ωφελούμενους ανέργους δευτεροβάθμιας εκπαίδευσης ηλικίας δεκαοκτώ έως τριάντα πέντε ετών. Το πρόγραμμα χρηματοδοτείται από το ΕΠΑΝΑΔ και μπορεί να υλοποιηθεί από τις αρχές του 2013 μέχρι 31-12-2015. Η δράση περιλαμβάνει τρεις κατηγορίες ενεργειών και συγκεκριμένα τις εξής:
Πρώτον, συνεχιζόμενη επαγγελματική κατάρτιση σε θέματα επιχειρηματικότητας, έναρξης και διαχείρισης αγροτικής μονάδας και σε κάποια τεχνική θεματική ενότητα, όπως για παράδειγμα στη μελισσοκομεία, στην εκτροφή σαλιγκαριών, στην τυροκομία ή στη καλλιέργεια και αξιοποίηση φαρμακευτικών φυτών.
Δεύτερον, συμβουλευτική υποστήριξη σχετική με την προετοιμασία και την ανάπτυξη επιχειρηματικών σχεδίων, την επιλογή του είδους της επιχειρηματικής δράσης και του τρόπου διαχείρισής της, καθώς και την ενημέρωση για πρόσβαση σε πηγές χρηματοδότησης.
Τρίτον, την υποβοήθηση επενδυτικής δραστηριότητας, η οποία θα αποτελεί συνέχεια της συμβουλευτικής προηγούμενης δράσης και περιλαμβάνει την καθοδήγηση των ωφελουμένων στη σύνταξη συγκεκριμένων επιχειρηματικών σχεδίων για την εφαρμογή της επένδυσης, την εξεύρεση κονδυλίων για την έναρξή της και τον εντοπισμό ενδιαφερόμενων επενδυτών.
Ξέρετε ότι υπάρχει ζήτημα στις ενισχύσεις που χορηγούνται σε επιχειρήσεις στα πλαίσια των ευρωπαϊκών κανονισμών, διότι δεν συμπεριλαμβάνεται ο πρωτογενής τομέας. Αυτό είναι το πρόβλημα που πρέπει να ξεπεράσουμε. Έχουμε συμφωνήσει ότι μία από τις ελπίδες σε αυτήν τη χώρα, όσον αφορά την καταπολέμηση της ανεργίας, είναι οι διέξοδοι που προσφέρονται από την απασχόληση στην ύπαιθρο και στον αγροτικό τομέα στην πρωτογενή παραγωγή. 
Οφείλουμε να ξεπεράσουμε τις δυσλειτουργίες ή τις δυσκαμψίες των ευρωπαϊκών κανονισμών, προκειμένου να στηρίξουμε και την πρωτογενή παραγωγή με προγράμματα ενίσχυσης της απασχόλησης, όπως –για παράδειγμα- επιδότηση του κόστους εργασίας ή της ασφαλιστική εισφοράς, κάτι το οποίο είναι σχέδιό μας και φιλοδοξία μας και εκεί ξεκίνησε ο διάλογος με το Υπουργείο Αγροτικής Ανάπτυξης στην απασχόληση στις συγκομηδιτικές περιόδους ανά την επικράτεια που περιλαμβάνουν το μεγαλύτερο, αν θέλετε, μέρος του χρόνου. 
Συγκεκριμένα, εννέα μήνες στους δώδεκα, η Ελλάδα έχει συγκομιδητικές περιόδους σε μια μεγάλη γκάμα αγροτικών προϊόντων, από το σπαράγγι τον επόμενο μήνα σε τέσσερις με πέντε νομούς μέχρι, ας πούμε, τον Νοέμβριο και τις αρχές Δεκεμβρίου στην ελαιοκαλλιέργεια, στο μάζεμα, δηλαδή, την συγκομιδή της ελιάς. Όλος σχεδόν ο χρόνος, λοιπόν, είναι χρόνος κατά τον οποίο έχουμε συγκομιδές καρπών αγροτικών προϊόντων σε διάφορες περιοχές της χώρας. 
Όπως σας είπα, προσπαθούμε να βρούμε τρόπο να ξεπεράσουμε τα προβλήματα των ευρωπαϊκών κανονισμών. Ξεκίνησε ο διάλογος και θεωρώ ότι θα βρούμε τους τρόπους είτε με το εργόσημο που αναφέρεται είτε με άλλες δράσεις, για να ενισχύσουμε αυτά τα προγράμματα απασχόλησης, εκτός από αυτά που ήδη υπάρχουν, όπως σας είπα, για τις τρεις χιλιάδες αυτές θέσεις στο πρόγραμμα της απασχόλησης των νέων. 
Νομίζω ότι αξίζει τον κόπο να γίνει και για να γίνει -εκεί είναι το λεπτό σημείο- χρειάζεται η συνέργεια με το Υπουργείο Αγροτικής Ανάπτυξης, προκειμένου αυτό να μας δώσει τα φώτα του, αφού ξέρει καλύτερα την οργάνωση παραγωγής σε πανελλήνιο επίπεδο σε σχέση με αγροτικά προϊόντα. Δεν θα πούμε εμείς πού θα ξεκινήσουμε αλλά θα μας πει το Υπουργείο  Αγροτικής Ανάπτυξης, για να ξεκινήσει από εκεί και πέρα, ο σχεδιασμός ενός τέτοιου προγράμματος.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Το λόγο έχει ο κ. Κεγκέρογλου για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε. 
Θετικό, κατ’ αρχάς, κύριε Υπουργέ, το ότι ξεκίνησε η συνεργασία σας με το Υπουργείο Αγροτικής Ανάπτυξης. Θεωρώ ότι δεν αρκεί ένα απλό πρόγραμμα ούτε επιδότησης της απασχόλησης, των εργοδοτικών εισφορών ούτε ασφαλώς, της κατάρτισης. Χρειάζεται ολοκληρωμένο επιχειρησιακό πρόγραμμα που θα έχει να κάνει, βεβαίως, με την καταγραφή των ανθρώπων που θέλουν να απασχοληθούν στον αγροτικό τομέα, που θέλουν να κάνουν διαφοροποίηση στο μέχρι τώρα αντικείμενό τους, λόγω της μεγάλης έλλειψης δυνατότητας απασχόλησης σε άλλους τομείς. 
Θα πρέπει, ασφαλώς, να περάσουμε στην εκπαίδευση και την κατάρτιση. Αναφέρατε ένα πρόγραμμα που μπορεί αυτό να επεκταθεί και να αφορά περισσότερο κόσμο και περισσότερους τομείς, διότι αυτό δεν απαγορεύεται από κανέναν κανονισμό και μπορεί να γίνει από πόρους του Ευρωπαϊκού Κοινωνικού Ταμείου. Και, βεβαίως, προτείνεται ακόμη και η μετεγκατάσταση ανθρώπων από τα αστικά κέντρα προς τις παραγωγικές περιοχές, ακόμη και με επιδότηση αυτής της μετεγκατάστασης ή και μικρή επιδότηση των εξόδων ανακαίνισης του πατρογονικού σπιτιού, αν υπάρχει, σε συνδυασμό και με το μεγάλο πρόγραμμα του Υπουργείου Αγροτικής Ανάπτυξης για ενοικίαση περιουσίας, ενοικίαση αγροτικών εκτάσεων που ανήκουν στο ελληνικό δημόσιο σε νέους ή νεοεισερχόμενους αγρότες. 
Ένα τέτοιο ολοκληρωμένο πρόγραμμα θα μπορούσε να χρηματοδοτηθεί και από τους πόρους του Ευρωπαϊκού Κοινωνικού Ταμείου μέχρι το στάδιο της εκπαίδευσης και της κατάρτισης -δεν απαγορεύονται από τον κανονισμό De Minimis επαναλαμβάνω- και βεβαίως από τους πόρους του Ευρωπαϊκού Γεωργικού Ταμείου, όσον αφορά τις υπόλοιπες δράσεις. 
Θα ήθελα να σας πω ότι ακόμα και ο κανονισμός 1998/2006 που έχει τις απαγορεύσεις για τον αγροτικό τομέα, έχει ημερομηνία λήξης την 31-12-2013. Αυτό σημαίνει ότι χρειάζεται μια συντονισμένη παρέμβαση των συναρμόδιων Υπουργείων, προκειμένου ο νέος κανονισμός να περιλαμβάνει τουλάχιστον για τις χώρες που βρίσκονται σε κρίση, εξαίρεση, όπως είχε περιληφθεί πενταετής εξαίρεση για την πρώην Ανατολική Γερμανία, μέχρι να φτάσει στο στάδιο να ενσωματωθεί και να έχει σύγκλιση με την πρώην Δυτική Γερμανία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγα δευτερόλεπτα, κυρία Πρόεδρε.
Έτσι, λοιπόν, θεωρώ ότι αξιοποιώντας τους πόρους από τους δύο τομείς, Ευρωπαϊκό Κοινωνικό Ταμείο και Γεωργικό Ταμείο αλλά και τους πόρους από το κλείσιμο των ληξιπρόθεσμων δανείων της Αγροτικής Τράπεζας -που έχουν περάσει στο ελληνικό δημόσιο, τα οποία πρέπει να επανεπενδυθούν στον αγροτικό τομέα- μπορούμε να έχουμε μια ολοκληρωμένη παρέμβαση, η οποία θα δώσει ώθηση στην αγροτική παραγωγή, ώστε να καλύψουμε παραγωγικό κενό και ταυτόχρονα να δημιουργήσουμε πραγματικές θέσεις εργασίας για τους άνεργους συμπολίτες μας και ιδιαίτερα, όπως πολύ σωστά αναφερθήκατε, για τους νέους ανθρώπους, τους ανθρώπους στους οποίους μπορούμε να δώσουμε κατάλληλη εκπαίδευση και καθοδήγηση κι όχι να τους ρίξουμε στο κενό, όχι με μια επιδότηση να τους αφήσουμε να κολυμπήσουν μόνοι τους.
Αναφέρατε ήδη, το παράδειγμα του προγράμματος το οποίο επεξεργάζεστε. Θέλω να μου πείτε αν αυτό το πρόγραμμα λειτουργήσει από μόνο του και δεν κάνετε το ολοκληρωμένο πρόγραμμα, πότε θα ξεκινήσει να εφαρμόζεται. Θέλω να μου πείτε, δηλαδή, πότε θα έχουμε την πρόσκληση, προκειμένου να συμμετάσχουν και ποιες δομές θα το υλοποιήσουν. 
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα έξι μαθητές και μαθήτριες και τέσσερις εκπαιδευτικοί συνοδοί τους από το Γενικό Λύκειο Κρεμαστής Ρόδου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο Υφυπουργός Εργασίας, Κοινωνικής Ασφάλισης και Πρόνοιας, κ. Νικόλαος Παναγιωτόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε. 
Κύριε συνάδελφε, έχετε δίκιο ότι κάθε κανονιστικό πλαίσιο αλλά και οι ευρωπαϊκοί κανονισμοί μεταξύ άλλων οφείλουν να προσαρμόζονται στις ανάγκες των καιρών. Διαφορετικό ήταν το πνεύμα το 2006, διαφορετικό είναι στην Ελλάδα το 2013. 
Η δική μας διεκδίκηση και το δικό μας καθήκον, σαν συντεταγμένη πολιτεία που διαπραγματεύεται τα δίκαια της χώρας, είναι να υπενθυμίζουμε στους Ευρωπαίους εταίρους μας ότι πρέπει να προσαρμοστούν και κανονισμοί της Ευρωπαϊκής Ένωσης στις ανάγκες των καιρών και την κατεπείγουσα φύση της κατάστασης στην Ελλάδα. 
Επομένως, υπάρχει διαπραγματευτικό περιθώριο, ώστε η χώρα να διεκδικήσει κάποια παρέκκλιση από το πνεύμα αυτό του κανονισμού του 2006, ώστε να επιδοτηθεί η απασχόληση και στο πρωτογενή τομέα κι αυτό είναι ένα από τα ζητήματα που βάζουμε στο διάλογο που αρχίσαμε με το Υπουργείο Αγροτικής Ανάπτυξης. 
Γιατί ο αγροτικός τομέας προσφέρει διεξόδους στην τόνωση της απασχόλησης; 
Πρώτον, γιατί το ποσοστό τού αγροτικού τομέα συνολικά στην απασχόληση, αυξάνεται, από το 11,4% στο σύνολο των απασχολουμένων το 2008, στο 13,1 στο σύνολο απασχολουμένων στον αγροτικό τομέα το τρίτο τρίμηνο του 2012. Επομένως, αυξάνονται οι απασχολούμενοι σαν ποσοστό επί του συνόλου στις αγροτικές εργασίες. 
Επίσης, ο κλάδος αυτός παρουσιάζει τη μικρότερη μείωση στον αριθμό εργαζομένων από άλλους κλάδους που έχουν παρουσιάσει μειώσεις. Ποιος δεν είναι που παρουσίασε μείωση στον αριθμό των απασχολουμένων στα χρόνια που πέρασαν και τώρα; 
Επομένως, το συμπέρασμα είναι ότι όντως πρέπει να επενδύσουμε δυναμικά στο συγκεκριμένο κλάδο, να επενδύσουμε δυναμικά στον τομέα της τόνωσης της απασχόλησης στο συγκεκριμένο κλάδο. Κι όταν λέμε «επένδυση στην απασχόληση», έχουμε να κάνουμε κατά πρώτο και κύριο με επένδυση στο ανθρώπινο δυναμικό που απασχολείται. 
Σας είπα τους τρεις πυλώνες. Πρώτον, να διαμορφώσουμε τη διά βίου μάθηση και την κατάρτιση, ώστε να ετοιμάσουμε το εργατικό και στελεχιακό δυναμικό που θα φέρει εις πέρας αναγκαίες εργασίες για τη διαμόρφωση ανταγωνιστικής και έξυπνης και βιώσιμης γεωργίας ή αγροτικής ανάπτυξης ευρύτερα. Δεύτερον, να αυξήσουμε τη μαθητεία που προσανατολίζεται προς το γεωργικό τομέα. Τρίτον, σε στενή και εντατική συνέργεια με το Υπουργείο Αγροτικής Ανάπτυξης, ειδικά προγράμματα ενίσχυσης της απασχόλησης σε εποχικώς απασχολούμενους σε αγροτικές εργασίες σε διάφορες περιοχές της χώρας. 
Δεν είναι μόνο η διαδικασία της πρωτογενούς παραγωγής, δηλαδή η συγκομιδή στο χωράφι, είναι και οι εργασίες στα διαλογητήρια ή τα συσκευαστήρια. Έτσι είναι υψηλής έντασης εργασίες, δηλαδή απασχολούν κυρίως εργατικό δυναμικό κι επίσης περιορισμένης χρονικής διάρκειας, είναι ένας μήνας ή δύο μήνες κατ’ έτος. 
Όπως σας είπα, έχει ξεκινήσει η συζήτηση με το συναρμόδιο Υπουργείο. Επιπλέον υπάρχει και μία επιπρόσθετη ωφέλεια πολύ σημαντική, ότι εκπονώντας τέτοια προγράμματα, στρέφουμε ελληνικό πληθυσμό σε αγροτικές εργασίες. Ήδη υπάρχει η τάση, οφείλουμε να την ενισχύσουμε. Έτσι, επιπροσθέτως χτυπάμε αυτό που το Υπουργείο Εργασίας έχει οριοθετήσει σαν υψηλή πολιτική προτεραιότητα, τη μαύρη αδήλωτη εργασία πολλών αλλοδαπών που χωρίς κανένα σύστημα εμφανίζονται να καταλαμβάνουν θέσεις εργασίας στα χωράφια, στα συσκευαστήρια, φθηνή και μαύρη εργασία. 
Αυτοί θα μπορούσαν να αντικατασταθούν από άνεργους συμπολίτες μας εάν δίναμε το κίνητρο μίας επιδότησης στο μεροκάματο ή στην ασφαλιστική εισφορά. Κίνητρο θα ήταν κι όχι αντικίνητρο. Και στο κάτω-κάτω, κάποιος ο οποίος μπορούσε να βρει απασχόληση για έναν ή δύο μήνες σε ένα τέτοιο πρόγραμμα, σε μία τέτοια εργασία, έχει όλο το περιθώριο, όταν τελειώσει η δουλειά αυτή, εκτός από μία εισοδηματική ενίσχυση να έχει ανοιχτές προοπτικές για να βρει κάτι καλύτερο. Δεν είναι καταναγκασμός ή δέσμευση σε μία εργασία χαμηλής ποιότητας, αν θέλετε. 
Το δεδομένο είναι ότι άρχισε η συζήτηση με το Υπουργείο Αγροτικής Ανάπτυξης, θα ενταθεί στο αμέσως επόμενο χρονικό διάστημα. Τρέχουν τα προγράμματα για την απασχόληση των νέων. Θεωρώ ότι επειδή ξέρετε πόσο υψηλά έχει ανέβει στην πολιτική ατζέντα, ύψιστη προτεραιότητα είναι πλέον ο πόλεμος κατά της ανεργίας αλλά ο κόσμος θέλει να δει και απτά αποτελέσματα κι όχι μόνο εξαγγελίες. Αυτό είναι το δικό μας καθήκον. 
Θεωρώ ότι μέσα στον επόμενο μήνα, θα μπορούμε να πούμε κι εσείς να ακούσετε αρκετά πιο συγκεκριμένα πράγματα πάνω σ’ αυτό. Οι βάσεις πάντως και το σκεπτικό στο οποίο συμφωνούμε, έχουν ήδη τεθεί.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Εισερχόμαστε τώρα στην τέταρτη με αριθμό 5605/8-1-2013 ερώτηση πρώτου κύκλου του Βουλευτή B´ Αθήνας &#160;&#160;του Λαϊκού Συνδέσμου – Χρυσή Αυγή κ. Ηλία Παναγιώταρου&#160;προς τον Υπουργό Εσωτερικών, σχετικά με τη λειτουργία των σταθμών&#160;προσχολικής αγωγής και των κέντρων δημιουργικής απασχόλησης Παιδιών(ΚΔΑΠ) και παιδιών με αναπηρία (ΚΔΑΠ-ΜΕΑ).
Ο κ. Ηλίας Παναγιώταρος έχει το λόγο.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ πολύ, κυρία Πρόεδρε. 
Κύριε Υπουργέ, ερχόμαστε να συζητήσουμε για δεύτερη φορά στην Ολομέλεια την αναπάντητη επίκαιρη ερώτηση αναφορικά με τους ημεδαπούς και αλλοδαπούς που επελέγησαν στους δημοτικούς και κοινοτικούς παιδικούς και βρεφονηπιακούς σταθμούς της χώρας. 
Εσείς ο ίδιος είχατε ενημερώσει την Εθνική Αντιπροσωπεία στη συνεδρίαση της Πέμπτης 4 Οκτωβρίου 2012, όπως βεβαιώνεται και από τη σελίδα 2336 των Πρακτικών, ότι είχατε ζητήσει από τις αποκεντρωμένες διοικήσεις να γίνει σχετική καταγραφή, για να μπορέσετε να δώσετε τα πλήρη στοιχεία σχετικά με το πόσοι είναι Έλληνες πόσοι είναι αλλοδαποί κι από ποιες χώρες κι όχι τις μπαρούφες που είχαν πει κάποιοι κύριοι της Αριστεράς ότι ζητάμε διευθύνσεις, ονόματα, τηλέφωνα και τα υπόλοιπα. 
Έκτοτε, στοιχεία δεν ελήφθησαν και η εκκρεμότητα συμπεριλήφθη στην υπ’ αριθμόν 5605 της 8ης Ιανουαρίου 2013 παρούσας ερώτησης. Στην από 4-2-2013 απάντησή σας αναφέρετε ότι το Υπουργείο Εσωτερικών δεν δύναται να προβεί σε στατιστική αποτύπωση με κριτήριο την ιθαγένεια, δεδομένου ότι η ιθαγένεια δεν συνιστά κριτήριο εισόδου στους δημοτικούς παιδικούς σταθμούς. Γιατί; 
Και σας κάνω μία ερώτηση, ρητορική βέβαια. Ποιος επενέβη, προκειμένου να μη δύνασθε να δώσετε στοιχεία για τα οποία είχατε ήδη απευθυνθεί στις αποκεντρωμένες διοικήσεις; Μήπως σας απαγόρευσε η Δημοκρατική Αριστερά μέσω της Βουλευτίνας κ. Γιαννακάκη με την υπ’ αριθμόν 2883/12-10-2012 ερώτησή της, στην οποία σας ζητάει να ακυρώσετε τη συλλογή των διαφόρων στοιχείων και να επιστρέφετε ως απαράδεκτα αναλόγου περιεχομένου ερωτήματα; 
Και πώς προασπίζετε το κύρος του αξιώματός σας, όταν μια Βουλευτίνα σας καθορίζει στο πώς θα πρέπει να λειτουργείτε, να ασκείτε το κυβερνητικό σας έργο; Και ως πότε θα πρέπει η συγκυβέρνηση Νέας Δημοκρατίας, ΠΑΣΟΚ και ΔΗΜΑΡ  να εμπαίζει τον ελληνικό λαό, αποκόβοντάς τον από την πραγματικότητα και από τα στοιχεία τα οποία ζητήσαμε, τα οποία θα ήταν κόλαφος για την όλη πολιτική σας;
Μήπως φοβάστε την αλήθεια των αριθμών; Αν φοβάστε, καταργήστε τη Στατιστική Επιστήμη. Και ξαναρωτάμε και θα θέλαμε να μάθουμε πόσοι είναι οι Έλληνες και πόσοι οι αλλοδαποί στους βρεφονηπιακούς σταθμούς, στους σταθμούς προσχολικής άσκησης και οπουδήποτε αλλού σας έχουμε ερωτήσει εις διπλούν.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στην ερώτηση θα απαντήσει ο Υπουργός Εσωτερικών κ. Ευριπίδης Στυλιανίδης.
Έχετε το λόγο, κύριε Υπουργέ.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Κυρία Πρόεδρε, πρώτα απ’ όλα, θέλω να πω για ενημέρωση της Ολομελείας ότι στη σχετική έγγραφη ερώτηση εμείς απαντήσαμε. Βέβαια, είχε λήξει η προθεσμία, γιατί άρχισε να δουλεύει το Κοινοβούλιο και Σάββατο και γι’ αυτό και η ερώτηση κληρώθηκε ως προφορική. Επομένως, δεν είναι θέμα ασυνέπειας ή άρνησης να απαντήσουμε. Απαντήσαμε όπως πρέπει να απαντήσουμε, απλά έτυχε να γίνει η συζήτηση αυτή προφορικά.
Τώρα, η ερώτηση η οποία έχει υποβληθεί έχει πέντε σκέλη. Ο κύριος συνάδελφος έθεσε το συγκεκριμένο μόνο ερώτημα. Εγώ για το συγκεκριμένο θα απαντήσω ότι, όπως ξέρετε, υπάρχουν οι εξής κατηγορίες στα παιδιά τα οποία εισάγονται στους βρεφονηπιακούς σταθμούς των δήμων. Είναι οι δημοτικοί σταθμοί εκτός ΕΣΠΑ, δηλαδή έξω από προγράμματα. Υπογραμμίζεται ότι το Υπουργείο Εσωτερικών σε αυτούς τους σταθμούς, δεν έχει τη δυνατότητα να προβεί στη στατιστική αποτύπωση με κριτήριο την ιθαγένεια, αφού κατά νόμο η ιθαγένεια δεν αποτελεί κριτήριο εισαγωγής. Κριτήριο εισαγωγής είναι σαφές ότι αποτελεί το αν κάποιος είναι νόμιμα ή παράνομα στην Ελλάδα. Από εκεί και μετά, εφαρμόζονται και άλλα, παράλληλα κριτήρια. 
Υπάρχει η δεύτερη κατηγορία, που αφορά τα παιδιά τα οποία μπήκαν μέσω ΕΣΠΑ. Στο πλαίσιο αυτού του Εθνικού Στρατηγικού Πλαισίου Αναφοράς για την περίοδο 2007-2013 και ειδικότερα βάσει του προγράμματος «Εναρμόνιση Οικογενειακής και Επαγγελματικής Ζωής 2012-2013», ενημερώνω ότι συνολικά οι ωφελούμενες γυναίκες -γιατί το πρόγραμμα ωφελεί γυναίκες άνεργες και όχι παιδιά απευθείας- οι μητέρες δηλαδή είναι σαράντα επτά χιλιάδες οκτακόσιες ογδόντα μία και οι θέσεις φροντίδας και φιλοξενίας βρεφών, νηπίων, παιδιών, εφήβων και ατόμων με αναπηρία ανέρχονται στις πενήντα επτά χιλιάδες πεντακόσιες τριάντα τέσσερις 
Η πρόσκληση απευθύνεται σε γυναίκες που είναι μητέρες βρεφών, νηπίων και παιδιών καθώς και μητέρες νηπίων, παιδιών, εφήβων και ατόμων με αναπηρία, οι οποίες πρέπει να έχουν τις εξής ιδιότητες. Να έχουν ελληνική υπηκοότητα, να έχουν την υπηκοότητα κράτους- μέλους της Ευρωπαϊκής Ένωσης ή, αν είναι αλλοδαπές από τρίτες χώρες, να διαμένουν νόμιμα στην Ελλάδα, σύμφωνα με τη νομοθεσία και τις διατάξεις που διέπουν τα συγχρηματοδοτούμενα προγράμματα περί ελεύθερης κυκλοφορίας εργαζομένων και της κοινωνικής πολιτικής και περί του δικαιώματος εγκατάστασης και ελεύθερης παροχής υπηρεσιών, σύμφωνα με το άρθρο 16 του Κανονισμού της Ευρωπαϊκής Ένωσης και του Συμβουλίου της Ευρωπαϊκής Ένωσης. Επομένως, δεν είναι κριτήριο η ιθαγένεια. Και από τη στιγμή που δεν είναι κριτήριο η ιθαγένεια αλλά η νόμιμη παραμονή στην Ελλάδα, δεν μπορεί να γίνει τέτοια αποτύπωση. 
Κριτήρια μοριοδότησης σε μια τέτοια διαδικασία για τους νομίμους δικαιούχους είναι το χαμηλό ετήσιο δηλωθέν οικογενειακό εισόδημα, η κατάσταση απασχόλησης, η εργασιακή σχέση και το είδος απασχόλησης, η ανεργία του ενδιαφερόμενου, η οποία βεβαιώνεται μέσω εγγράφων του ΟΑΕΔ, και φυσικά η οικογενειακή κατάσταση. Ξέρετε, οι κανόνες κυρίως για προγράμματα που εφαρμόζει η ελληνική πολιτεία, ουσιαστικά τίθενται από τη νομοθεσία και το Σύνταγμα και βεβαίως οι κανόνες αυτοί πρέπει να είναι απολύτως συμβατοί και με την ευρωπαϊκή νομοθεσία, η οποία είναι σαφής. Δεν καθιστά την ιθαγένεια κριτήριο επιλογής αλλά όλα τα άλλα κοινωνικά κριτήρια που σας ανέφερα και το κριτήριο βέβαια της νομιμότητος της παραμονής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Στυλιανίδη.
Κύριε Παναγιώταρε, έχετε άλλα τρία λεπτά.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Επιμένουμε. Λέτε πως ό,τι θα γίνει εδώ είναι κριτήριο. Άρα, στην πρώτη ερώτησή μας προφανώς δεν είχατε ιδέα, δεν γνωρίζατε. Γιατί είπατε -και υπάρχει στα Πρακτικά- ότι έχετε κινήσει τις διαδικασίες για να μπορέσουμε να μάθουμε. Επιμένουμε να μάθουμε πόσοι είναι οι Έλληνες και πόσοι οι αλλοδαποί και ποιοι αλλοδαποί βρίσκονται στους βρεφονηπιακούς σταθμούς. 
Και όλως τυχαίως ξαφνικά –επαναλαμβάνω αυτά που είπα πιο πριν- μια Βουλευτίνα της ΔΗΜΑΡ, της συγκυβέρνησης, σας «σέρνει από τη μύτη»  στην κυριολεξία, όλη την Κυβέρνηση. Εκεί που τους βολεύει βέβαια, πάντοτε σε θέματα «μεταναστευτικής» πολιτικής. Εμείς θα λέγαμε λαθρομεταναστευτικής πολιτικής, γιατί περί αυτού πρόκειται. Και αυτά τα οποία λέτε, να πάτε να τα πείτε στις γειτονιές της Αθήνας, σε γονείς που δεν μπόρεσαν να βάλουν τα παιδιά τους σε βρεφονηπιακούς σταθμούς, παρ’ ότι είναι άνεργοι, παρ’ ότι είναι Έλληνες, παρ’ ότι πληρώνουν φόρους, γιατί κάποιο αλλοδαπό παιδάκι παράνομων λαθρομεταναστών, οι οποίοι παρανόμως έχουν πάρει κάποια χαρτιά -και γνωρίζετε πολύ καλά τι γίνεται και σταματήστε να κοροϊδεύετε και να εμπαίζετε τον ελληνικό λαό για το συγκεκριμένο θέμα- έχει πάρει τη θέση. 
Και κάτι ακόμα. Το Σύνταγμα λέει άλλα. Με υπουργικές αποφάσεις έχετε βάλει τα παιδιά αλλοδαπών στα σχολεία, στους βρεφονηπιακούς σταθμούς και αλλού, εφόσον μιλάτε για Σύνταγμα. Και είναι κρίμα, γιατί φοβάστε να πείτε την αλήθεια. Τα στοιχεία τα έχετε αλλά τρέμετε να τα βγάλετε. Αλλά θα έρθει η ώρα που θα τα βγάλουμε βρεφονηπιακό-βρεφονηπιακό σταθμό, ένα προς ένα, σχολείο-σχολείο, για να δούμε την κατάντια του ελληνικού κράτους, όπου πληρώνουν οι Έλληνες για να απολαμβάνουν οι τριτοκοσμικοί και μη αλλοδαποί, αυτά τα οποία πληρώνουμε με πολύ κόπο εμείς ως Έλληνες. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Στυλιανίδη, μπορείτε να απαντήσετε.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember> (Υπουργός Εσωτερικών): Η Κυβέρνηση, κυρία Πρόεδρε, ακολουθεί κανόνες και σέβεται απόλυτα το Σύνταγμα και το Ευρωπαϊκό Δίκαιο. Κανένας δεν μπορεί να αυθαιρετεί σ’ αυτόν τον τόπο και κανένας δεν μπορεί να κάνει του κεφαλιού του για λόγους είτε εντυπώσεων είτε μικροκομματικούς. Ο νομικός και ο δημοκρατικός μας πολιτισμός βασίζεται σε συγκεκριμένους κανόνες, τους οποίους εμείς ακολουθούμε. 
Αυτήν τη στιγμή, λοιπόν, ενημέρωσα την Εθνική Αντιπροσωπεία γι’ αυτούς τους κανόνες ως έχω υποχρέωση να κάνω. Από εκεί και μετά, θέλω να είναι σαφές ότι κατά τη γνώμη μου δεν είναι σωστό ούτε ωφελεί σε καμμία περίπτωση τη διεθνή εικόνα της χώρας να βάζουμε τέτοιου είδους διακρίσεις στον τρόπο με τον οποίο λειτουργεί το κοινωνικό κράτος, όταν, βέβαια, είναι εγγυημένη η νομιμότητα παραμονής του μετανάστη εδώ, το οποίο είναι ένα κριτήριο που έχει τεθεί. 
Αυτή η Κυβέρνηση έχει αυστηροποιήσει περισσότερο από κάθε άλλη φορά τη διαδικασία ελέγχου νομίμων και διαχωρισμού των παρανόμων από τους νομίμους στην Ελλάδα. Έχει αυστηροποιήσει πλήρως το σεβασμό των κανόνων στην πράξη και νομίζω ότι υποδείξεις και μαθήματα, δεν μπορεί να παίρνει από πουθενά. Είναι πάρα πολύ καθαρή η θέση μας και νομίζω ότι αυτή είναι μία θέση μιας ευρωπαϊκής χώρας, η οποία σέβεται απολύτως τα δικαιώματα όλων των ανθρώπων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Η πέμπτη με αριθμό 5249/18-2-2012 ερώτηση πρώτου κύκλου του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με τα οικονομικά αποτελέσματα της εξίσωσης των τιμών του πετρελαίου κίνησης και θέρμανσης, δεν συζητείται λόγω κωλύματος του κυρίου Υπουργού και διαγράφεται.
Επίσης, η έκτη με αριθμό 5549/7-1-2013 ερώτηση πρώτου κύκλου του Βουλευτή Β’ Αθήνας του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με αναγνώριση της προϋπηρεσίας στον ιδιωτικό τομέα για τους πυροσβέστες πενταετούς υποχρέωσης, των εποχικών υπαλλήλων της Πυροσβεστικής, αλλά και όλων των υπαλλήλων στον ευρύτερο δημόσιο τομέα, δεν συζητείται λόγω κωλύματος του κυρίου Υπουργού και διαγράφεται. 
Θα συζητηθεί η πρώτη ερώτηση δευτέρου κύκλου, με αριθμό 5747/11-1-2013 της Ανεξάρτητης Βουλευτού Κερκύρας κ. Αγγελικής Γκερέκου προς τον Υπουργό Παιδείας, Θρησκευμάτων, Πολιτισμού και Αθλητισμού, σχετικά με την ενεργοποίηση του φορέα διαχείρισης της παλαιάς πόλης της Κέρκυρας.
Έχετε το λόγο, κυρία συνάδελφε.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Ευχαριστώ, κυρία Πρόεδρε.
Κύριε Υπουργέ, όπως ξέρετε, το 2006 ανακοινώθηκε η ένταξη της παλαιάς πόλης της Κέρκυρας στον κατάλογο των Μνημείων Παγκόσμιας Πολιτιστικής Κληρονομιάς. Έτσι αναγνωρίστηκε η μοναδική αξία ενός μνημείου που αποτυπώνει με αυθεντικότητα στο χώρο τις ιστορικές συγκυρίες, τις πολιτισμικές και αισθητικές επιδράσεις που το διαμόρφωσαν. Όπως γνωρίζετε βεβαίως, είναι το μεγαλύτερο οικιστικό σύνολο που είναι Μνημείο της UNESCO, το οποίο είναι ολοζώντανος οργανισμός. Κατοικούν εκεί πάνω από δέκα χιλιάδες μόνιμοι κάτοικοι.
Η αναγνώριση, όμως, της οικουμενικής σημασίας αυτού του μνημείου, δεν είναι από μόνος του ένας τίτλος τιμής. Συνεπάγεται δεσμεύσεις για τη διατήρηση, την προστασία και την ανάδειξή της, ώστε να μπορεί να κληροδοτείται ακέραια στις επόμενες γενιές.
Δεν πρέπει, επίσης, να ξεχνάμε ότι η ανάδειξη της παλιάς πόλης θα δημιουργήσει στο πλαίσιο μιας εναλλακτικής μορφής τουρισμού έναν υψηλού ποιοτικού επιπέδου πολιτιστικό τουρισμό με ό,τι θετικό συνεπάγεται αυτό για την τοπική οικονομία που τόσο πολύ το έχει ανάγκη. 
Με το σχέδιο διαχείρισης που έχει εγκρίνει η UNESCO αναλαμβάνονται, λοιπόν, συγκεκριμένες δράσεις για τη προστασία, τη διατήρηση, την αισθητική αναβάθμιση, την πρόσβαση, τις μετακινήσεις και τη διαχείριση των επισκεπτών της παλιάς πόλης. Γενικά, μια καλύτερη ποιότητα ζωής.
Προϋπόθεση για όλα αυτά είναι ο συντονισμός και η ενεργοποίηση των εμπλεκόμενων φορέων, των συναρμοδίων Υπουργείων, της Περιφερειακής και Τοπικής Αυτοδιοίκησης, η συνεργασία, βεβαίως, με την τοπική κοινωνία. Αυτό το ρόλο επιχειρεί ο φορέας διαχείρισης, η σύσταση του οποίου έχει γίνει, όπως γνωρίζετε, πριν από ένα χρόνο, τότε ανακοινώθηκε.
Γι’ αυτό, λοιπόν, επείγει η διευθέτηση δύο βασικών ζητημάτων. Θα ήθελα, λοιπόν, να μας ενημερώσετε σε ποιο στάδιο βρίσκεται ο ορισμός από το κάθε Υπουργείο, Παιδείας, Πολιτισμού και Υπουργείου Περιβάλλοντος των εκπροσώπων τους στην Επιστημονική Επιτροπή Παρακολούθησης και στο Νομικό Συμβούλιο. Επίσης, εάν τα δύο Υπουργεία, καθώς και το Ταμείο Αρχαιολογικών Πόρων έχουν εκπληρώσει την ελάχιστη ετήσια οικονομική πληρωμή των 50.000 ευρώ, υποχρέωση που έχουν ανά φορέα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού) 
Σε μισό λεπτό τελειώνω, κυρία Πρόεδρε.
Είναι χαρακτηριστικό ότι έως σήμερα δεν έχουμε επίσημη ενημέρωση από το Υπουργείο Περιβάλλοντος, το συναρμόδιο Υπουργείο, παρ’ όλο που έχουμε κάνει γραπτή ερώτηση. 
Την ίδια βέβαια στιγμή, διαβάσαμε σε δημοσιεύματα του κερκυραϊκού Τύπου το παράδοξο περί συνεδρίασης χθες της Επιτροπής Παρακολούθησης στην Κέρκυρα με σκοπό την εκκρεμούσα συγκρότησή της. Από αυτό και μόνο, κύριε Υπουργέ, αντιλαμβάνεστε την ταχύτητα με την οποία προχωρά μια τόσο σημαντική υπόθεση για την ανάπτυξη της Κέρκυρας!
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Γκερέκου.
Το λόγο έχει για να απαντήσει στην ερώτηση ο Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού, κ. Τζαβάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Πράγματι, κυρία συνάδελφε, η παγκόσμια αναγνώριση της πολιτιστικής σημασίας και σπουδαιότητας της παλιάς πόλης της Κέρκυρας είναι κάτι για το οποίο η Ελλάδα θεωρεί ότι διαθέτει πλεονέκτημα απέναντι σε μια σειρά καταστάσεις οι οποίες αναφέρονται και ανάγονται στη ξεχωριστή ομορφιά και στη ξεχωριστή ιστορία που έχει το Νησί της Κέρκυρας και κυρίως η παλαιά πόλη.
Το Υπουργείο Πολιτισμού, λοιπόν, δεν θα είχε ποτέ την παραμικρή σκέψη να μείνει απαθές απέναντι στις υποχρεώσεις που έχει αναλάβει με το μνημόνιο συνεργασίας για τη διαχείριση της παλαιάς πόλης της Κέρκυρας. Έτσι όπως τουλάχιστον προκύπτει από τα έγγραφα, τα οποία έχουν τεθεί και στη διάθεσή σας, από τις 15 Ιουνίου του 2012 έχουν ορισθεί οι πέντε εκπρόσωποι του Υπουργείου Πολιτισμού στη συγκεκριμένη μορφή διαχείρισης, δηλαδή στην Επιτροπή Παρακολούθησης της Παλιάς Πόλης της Κέρκυρας. Αυτό είναι δεδομένο. 
Αυτό, βέβαια, προκύπτει από τη διάταξη του άρθρου 9 του μνημονίου συνεργασίας. Και στη συνέχεια, η δεύτερη υποχρέωση του να ορισθεί δηλαδή από πλευράς Υπουργείου Πολιτισμού και νομικός σύμβουλος, ώστε να συσταθεί το τριμελές νομικό συμβούλιο που προβλέπει το άρθρο 9 περίπτωση 3.3 του ιδίου μνημονίου, ήδη βρίσκεται στη διαδικασία του καθορισμού και εντός των αμέσως προσεχών ημερών τελειώνει.
Τέλος, όσον αφορά τη συμμετοχή στη χρηματοδότηση του φορέα, από πλευράς ήδη του Υπουργείου Παιδείας, Θρησκευμάτων, Πολιτισμού και Αθλητισμού έχει υποβληθεί προς έγκριση δράση που επιγράφεται «συμμετοχή του Υπουργείου στη διαχείριση της πόλης της Κέρκυρας» και ήδη από τη Διεύθυνση Βυζαντινών και Μεταβυζαντινών Αρχαιοτήτων το ποσό που προτείνεται είναι η ελαχίστη υποχρέωση για χρηματοδότηση, δηλαδή 100.000 ευρώ ετησίως. Αυτό βέβαια από πλευράς και του Υπουργείου και του Ταμείου Αρχαιολογικών Πόρων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Τζαβάρα. 
Το λόγο έχει η κ. Γκερέκου για τρία λεπτά.</ChairmanSpeech>
<Speech><Parlmember>ΑΓΓΕΛΙΚΗ ΓΚΕΡΕΚΟΥ</Parlmember>: Κύριε Υπουργέ, χαίρομαι που επισήμως ακούω από εσάς ότι το Υπουργείο Πολιτισμού έχει δρομολογήσει την τήρηση όλων αυτών των υποχρεώσεων, σχετικά με την προγραμματική σύμβαση του σχεδίου διαχείρισης.
Είναι αλήθεια, βέβαια, ότι η Γενική Γραμματέας, η κ. Μενδώνη, όταν είχε έρθει στην Κέρκυρα ήταν καθησυχαστική, ότι δεν κινδυνεύουμε σε σχέση με την UNESCO, με την αξιολόγηση  των δράσεων που έχουν γίνει μέχρι τώρα. 
Επιτρέψτε μου, όμως, να σας πω ότι δεν αρκεί μόνο αυτό για να διασκεδάσουμε την ανησυχία μας, δεδομένου ότι πριν από λίγους μήνες είχε έρθει στην Κέρκυρα επιτροπή της UNESCO, μίλησε για το θέμα της βιώσιμης πολιτιστικής διαχείρισης της κληρονομιάς αυτής και εξέφρασε τους φόβους της, τα ερωτήματά της, αν θέλετε, του γιατί –όντως- δεν έχει προχωρήσει ο φορέας διαχείρισης, γιατί δεν έχει προχωρήσει η Επιστημονική Επιτροπή Παρακολούθησης. Δεν έχουμε κάνει, λοιπόν, τα βήματα που πρέπει. 
Οφείλουμε να πούμε, βέβαια, ότι ο δήμος έχει τη μεγαλύτερη ευθύνη, γιατί γνωρίζουμε ότι το Υπουργείο –απ’ ό,τι μας λέτε κι εσείς- έχει κάνει αρκετά βήματα, έχει μια μεγάλη ευθύνη όσον αφορά την υλοποίηση και την παρακολούθηση. 
Από την άλλη, όμως, υπάρχουν συγκεκριμένα χρονοδιαγράμματα που θα πρέπει να τηρηθούν και σας παρακαλούμε πολύ ως Υπουργείο -και επισπεύδον Υπουργείο- να ασκήσετε κάποια, αν θέλετε, «πίεση» και στο Υπουργείο Περιβάλλοντος, να είναι και αυτό συνεπές ως προς τις δεσμεύσεις του. 
Επίσης, θα πρέπει να παρακολουθούμε αυτές τις διαδικασίες, ούτως ώστε όταν υπάρχουν καθυστερήσεις, δυστοκίες, δυσλειτουργίες, να μπορεί κανείς να επέμβει για να προχωρήσουν απρόσκοπτα όλες αυτές οι διαδικασίες. Γνωρίζετε ότι υπάρχουν πολύ αυστηροί κανονισμοί και δεν θα πρέπει με τίποτα -μετά από τόσο κόπο που έχει γίνει και έχετε κάνει κι εσείς και εμείς στην τοπική κοινωνία- να υπάρξει οποιοσδήποτε κίνδυνος για το μνημείο αυτό. 
Θέλω να σας πω, λοιπόν, ότι η παλιά πόλη της Κέρκυρας -και εδώ θέλω, πράγματι, να ζητήσω όλη την προσοχή σας, που ξέρω ότι την έχουμε- έχει αυτήν τη στιγμή να επιτελέσει ένα διπλό ρόλο. Είναι ένα ζωντανό μουσείο, με μοναδικά στοιχεία πολιτιστικής κληρονομιάς που πρέπει να προστατεύει και να προβάλλει. Όπως είπα και στην πρωτολογία μου, υπάρχει ένας εξειδικευμένος τομέας, εξειδικευμένα τουριστικά πρακτορεία που στην ουσία επεξεργάζονται τουριστικές διαδικασίες, οργανωτικές διαδικασίες τουρισμού για επισκέπτες που θέλουν να πάνε στα δίκτυα πόλεων της UNESCO. 
Είναι, λοιπόν, κάτι πάρα πολύ σημαντικό που θα φέρει και θέσεις εργασίας και θα τονώσει την τοπική οικονομία, όταν αυτό μπορέσουμε και το στηρίξουμε περισσότερο. 
Από την άλλη, έχουμε έναν ολοζώντανο, όπως είπα, οργανισμό που έχει ανάγκη την ισορροπημένη ανάπτυξη, έχει ανάγκη την εξυπηρέτηση των αναγκών των ίδιων των κατοίκων του οικιστικού συνόλου αλλά και των επισκεπτών του. 
Γι’ αυτό, λοιπόν, με την ευκαιρία αυτή ζητώ να στηρίξετε μέσα από το θεσμικό σας ρόλο, με όλη σας τη δύναμη, αυτήν την προσπάθεια που θα πρέπει να έρθει στο τέλος της, για να ξεκινήσει μια νέα αρχή υλοποίησης και παρακολούθησης αυτού του φορέα. 
Ξέρω ότι έχετε και τη γνώση και την ευαισθησία, για να κατανοήσετε πόσο σημαντικό είναι αυτό για την ανάπτυξη της Κέρκυρας και, βεβαίως, είναι ένας πολύ σημαντικός παράγοντας γενικότερα για την Ελλάδα την ίδια, για τη χώρα μας, το να έχει ένα τέτοιο στοιχείο μέσα στους κόλπους της προς ανάδειξη και προβολή.</Speech> 
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Γκερέκου.
Το λόγο έχει ο Υπουργός κ. Τζαβάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΖΑΒΑΡΑΣ</Parlmember> (Αναπληρωτής Υπουργός Παιδείας και Θρησκευμάτων, Πολιτισμού και Αθλητισμού): Όπως εύστοχα παρατηρήσατε, η παλιά πόλη της Κέρκυρας είναι ένα ζωντανό μνημείο, μέσα από το οποίο παράγεται και αναπαράγεται η πολιτιστική παράδοση που, πράγματι, έχει δημιουργηθεί και έχει συσσωρευτεί ως πολιτιστικό απόθεμα σ’ αυτόν τον τόπο. 
Στον ελληνικό τόπο, λοιπόν, της παλιάς πόλης, είναι που θα κριθεί ακριβώς  η ικανότητα και των συναρμόδιων Υπουργείων και της Δημόσιας Διοίκησης και της τοπικής αυτοδιοίκησης να προστατεύσουν αυτό το μνημείο, να το διατηρήσουν και να το αξιοποιήσουν. Διότι, πράγματι, όπως επισημάνατε, αυτές τις δύσκολες ώρες που περνάει ο τόπος, σ’ αυτό που πρέπει να επενδύσει προεχόντως είναι ο πολιτισμός. Η πρώτη δύναμη που διαθέτει η Ελλάδα είναι ο πολιτισμός της είτε με τη μορφή της κλασικής πολιτιστικής κληρονομιάς είτε με τη μορφή της σύγχρονης πολιτιστικής κληρονομιάς. 
Εξαιρετικά όμως για όλα αυτά, η παλιά πόλη της Κέρκυρας έχει τα στοιχεία που εύστοχα αναφέρατε. Γι’ αυτό, λοιπόν, σας διαβεβαιώ ότι από πλευράς του πρώην Υπουργείου Πολιτισμού και τουλάχιστον από πλευράς της πολιτικής αρμοδιότητας την οποία υποστηρίζω και υπηρετώ, δεν πρόκειται να υπάρξει ολιγωρία όσον αφορά την εκπλήρωση των υποχρεώσεων που έχουμε αναλάβει απέναντι στην UNESCO αφ’ ενός και απέναντι στην παγκόσμια κοινωνία αφ’ ετέρου.
Είναι δε λογικό και ίσως να εξηγείται κάποια καθυστέρηση, εκ του γεγονότος ότι αυτός ο φορέας της διαχείρισης παρουσιάζει δύο χαρακτηριστικά. 
Το πρώτο είναι η πολυμέρειά του, γιατί στο πλαίσιο αυτού του φορέα, καλούνται να συνεργαστούν δύο Υπουργεία, το Υπουργείο Πολιτισμού και το ΥΠΕΚΑ, ταυτόχρονα δε και να συνομιλήσουν και να συνεννοηθούν με την Περιφέρεια των Ιονίων Νήσων και με το Δήμο της Κέρκυρας. 
Θεωρώ, όμως, ότι εάν στην αρχή υπήρξαν κάποιες καθυστερήσεις, τώρα, μετά τη σύσταση και τη συγκρότηση της επιτροπής και μετά από την εκπλήρωση των λοιπών υποχρεώσεων που προβλέπονται στο συγκεκριμένο μνημόνιο συνεργασίας, δεν πρέπει να σας μένει καμμία αμφιβολία ότι τα πράγματα θα πάνε πολύ πιο γρήγορα, πολύ αποτελεσματικά και, πράγματι, αυτό το μνημείο από πλευράς της ελληνικής πολιτείας θα προβληθεί, θα προστατευτεί και θα αξιοποιηθεί κατά τον τρόπο που του ταιριάζει. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς, κύριε Υπουργέ. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια -Τσαρουχά</Parlmember>): Εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Κύρωση της από 18 Δεκεμβρίου Πράξης Νομοθετικού Περιεχομένου «Κατεπείγουσες ρυθμίσεις για την οικονομική ανάπτυξη της χώρας» και άλλες διατάξεις». 
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία. 
ΠΡΟΕΔΡΕΟΥΣΑ (Μαρία Κόλλια-Τσαρουχά): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Κύρωση της από 18 Δεκεμβρίου 2012 Πράξης Νομοθετικού Περιεχομένου «Κατεπείγουσες ρυθμίσεις για την οικονομική ανάπτυξη της χώρας» και άλλες διατάξεις» έγινε δεκτό κατά πλειοψηφία, σε μόνη συζήτηση, κατ’ αρχήν, κατ’ άρθρο και στο σύνολο και έχει ως εξής: 
(Να καταχωρισθεί το κείμενο του νομοσχεδίου σελ. 53α)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
ΠΡΟΕΔΡΕΟΥΣΑ (Μαρία Κόλλια-Τσαρουχά): Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Κώδικα Νόμων για το Ελεγκτικό Συνέδριο». 
Η Διάσκεψη των Προέδρων αποφάσισε στη συνεδρίασή της, της 14ης Φεβρουαρίου 2013, τη συζήτηση του νομοσχεδίου σε μία μόνο συνεδρίαση.</Speech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κυρία Πρόεδρε, το λόγο παρακαλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μισό λεπτό, κύριε  Παππά.
Κυρίες και κύριοι συνάδελφοι, σας ενημερώνω ότι το σύστημα της εγγραφής με κάρτες, σήμερα δεν θα λειτουργήσει λόγω αναβάθμισης του ηλεκτρονικού συστήματος που πραγματοποιείται και υπάρχει ένα θέμα. Όποιος, λοιπόν, συνάδελφος θέλει να μιλήσει, παρακαλώ να ενημερώνει τη Γραμματεία του Προεδρείου. 
Επίσης, σας ενημερώνω ότι στη συνεδρίαση της Ολομέλειας της 19ης Φεβρουαρίου 2013, κατά την οποία θα συζητηθεί το σχέδιο νόμου αρμοδιότητας του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Κώδικα Νόμων για το Ελεγκτικό Συνέδριο», ορίζεται ως ειδική αγορήτρια των Ανεξαρτήτων Ελλήνων η Βουλευτής κ. Γιαταγάνα Χρυσούλα-Μαρία και Κοινοβουλευτικός Εκπρόσωπος ο κ. Επαμεινώνδας (Νότης) Μαριάς. 
Στην ίδια συζήτηση, ειδικός αγορητής ορίζεται από τη Χρυσή Αυγή-Λαϊκό Σύνδεσμο ο Βουλευτής Μαγνησίας κ. Παναγιώτης Ηλιόπουλος και Κοινοβουλευτικός Εκπρόσωπος ο Βουλευτής Σερρών κ. Αρτέμιος Ματθαιόπουλος. 
Από την Κοινοβουλευτική Ομάδα του Κομμουνιστικού Κόμματος Ελλάδος ως Κοινοβουλευτικός Εκπρόσωπος ορίζεται ο Βουλευτής κ. Καραθανασόπουλος Νικόλαος και ως ειδική αγορήτρια η Βουλευτής κ. Λιάνα Κανέλλη. 
Κύριε Παππά, έχετε το λόγο για δύο λεπτά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ευχαριστώ, κυρία Πρόεδρε. Αυτό που θα πω αφορά το σύνολο του πολιτικού κόσμου και είναι μια πολύ σοβαρή καταγγελία. 
Ως γνωστόν, η ανερχόμενη πολιτική δύναμη του λαϊκού εθνικισμού, δηλαδή η Χρυσή Αυγή, δέχεται μία άνευ προηγουμένου συστημική επίθεση, μία επίθεση από τα συστημικά κόμματα και θα έλεγα από το σύνολο του κρατικού μηχανισμού που ελέγχεται από το κρατικό μνημονιακό μόρφωμα. 
Θα ήθελα να πω ότι πριν από την τελευταία βομβιστική επίθεση που δεχθήκαμε στα γραφεία της τοπικής μας οργάνωσης του Πειραιά, είχαμε δεχθεί και μία ανάλογη βομβιστική επίθεση στα γραφεία μας των νοτίων προαστίων στον Άλιμο. Αυτή, είναι μία από τις δεκάδες βομβιστικές επιθέσεις τις οποίες έχει δεχθεί το κίνημά μας σε όλη τη χώρα το τελευταίο διάστημα. 
Τις επιθέσεις αυτές οι υποκριτές του παλαιοκομματισμού δεν τις καταδίκασαν. Βλέπετε, η βία είναι καλή μόνο όταν στρέφεται εναντίον της Χρυσής Αυγής. 
Και ερχόμαστε στο διά ταύτα και στο σημερινό, στο επίκαιρο. 
Σήμερα το πρωί, έλαβε χώρα ένα πρωτοφανές περιστατικό. Αντί οι υπεύθυνοι του Υπουργείου Προστασίας του Πολίτη ή -θα προσθέσω- και οι υπεύθυνοι του Υπουργείου Δικαιοσύνης, να στρέψουν την προσοχή τους στην εξιχνίαση και σύλληψη των τρομοκρατών, όχι μόνο μένουν απαθείς αλλά δρουν σαν να είναι οι ίδιοι οι πραγματικοί εντολείς, οι πραγματικοί υποκινητές αυτού του δόλιου σχεδίου εναντίον της Χρυσής Αυγής.
Μετά από μία προβοκατόρικη ερώτηση του ΣΥΡΙΖΑ προς τον φίλο των τεκτόνων, κατά δική του ομολογία, τον ροταριανό και τροϊκανό Υπουργό κ. Δένδια, καταγγέλθηκε μια παράνομη κάμερα της Χρυσής Αυγής στον Άλιμο ότι παραβιάζει τα συνταγματικά δικαιώματα των Ελλήνων πολιτών.
Έσπευσε, λοιπόν, ο εισαγγελέας με τη συνδρομή της κρατικής ασφάλειας, προφανώς με εντολές του Υπουργού Προστασίας του Πολίτη και φυσικά ανέφερε, τιμώντας και το λειτούργημά του και την επιστημοσύνη του, ότι δεν συμβαίνει τίποτα. Ίδιες κάμερες χρησιμοποιήθηκαν και από τη Νέα Δημοκρατία στην τελευταία τρομοκρατική επίθεση και από το πάρκινγκ δίπλα και ίδιες κάμερες έχει το σύνολο των καταστημάτων στο κέντρο της Αθήνας.
Τελειώνω, κυρία Πρόεδρε, λέγοντας: επιτέλους, κύριοι της Κυβέρνησης και κύριοι του ΣΥΡΙΖΑ, τι θέλετε; Και βόμβες να μας βάζουν και τελικά εμείς να είμαστε κατηγορούμενοι; Δεν γίνεται αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Ολοκληρώστε, κύριε Παππά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ολοκληρώνω, κυρία Πρόεδρε.
 Δεν θα σας πω «έλεος», διότι δεν δείχνετε έλεος ούτε στον ελληνικό λαό. Ο ελληνικός λαός θα σας δώσει αύριο την απάντησή του με το βροντερό του «παρών» στην απεργία που θα διεξαχθεί αύριο.
Επί προσωπικού έχω να δηλώσω κάτι και να καταστήσω υπεύθυνο τον Υπουργό Προστασίας του Πολίτη. Σε ό,τι αφορά τους εορτασμούς των εκατό χρόνων για την απελευθέρωση των Ιωαννίνων, όπου η Χρυσή Αυγή έχει προσκληθεί επισήμως ως κόμμα και τις αντιδράσεις των εκεί εκπροσώπων των υμνητών του Στάλιν, του ΚΚΕ, καθιστώ υπεύθυνο τον Υπουργό Προστασίας του Πολίτη για ό,τι μέλλει γενέσθαι στα Γιάννενα. Προσθέτω ότι αυτοί οι εκπρόσωποι δεν μπορούν να ξεσηκώσουν τον περήφανο γιαννιώτικο λαό εναντίον της Χρυσής Αυγής και του ελληνικού λαού και ας το πάρουν χαμπάρι ότι έχουν τελειώσει μια για πάντα. Η αιματοβαμμένη πορεία του ΚΚΕ, θα είναι σκελετός στην ντουλάπα της Νεοελληνικής Ιστορίας.
Ευχαριστώ, κυρία Πρόεδρε.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κυρία Πρόεδρε, το λόγο παρακαλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Το λόγο έχει η κ. Κανέλλη για δύο λεπτά.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Αναγκαστικά, κυρία Πρόεδρε. Δεν χρειάζομαι δύο αλλά μισό λεπτό. Δεν είναι επί προσωπικού ο Στάλιν.
Το ποιος τέλειωσε ή όχι αφήστε το στο μέλλον. Έρχεστε από πολύ βαθιά στο παρελθόν και μυρίζετε μούχλα. Τα υπόλοιπα θα τα κρίνει η Ιστορία με δημοκρατικές διαδικασίες.
Και μία επισήμανση. Η Βουλή δεν είναι γραφείο τύπου της Χρυσής Αυγής. Για τα προβλήματά της να κάνει press conference!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Ευχαριστώ, κυρία Κανέλλη.
Επανερχόμεθα τώρα στη συζήτηση του σημερινού νομοσχεδίου.
Ο εισηγητής της Νέας Δημοκρατίας, κ.  Ανδρέας Ψυχάρης, έχει το λόγο για δεκαπέντε λεπτά.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κυρία Πρόεδρε.
Θα ήθελα να πω, επειδή ετέθη το ζήτημα, ότι το κράτος προστατεύει όλους τους πολίτες ανεξαρτήτως του τι πιστεύουν αλλά να συμφωνήσω και σ’ αυτό που είπε η συνάδελφος, η κ. Κανέλλη, πως δεν είμαστε εδώ για να λέμε δελτία Τύπου. Είμαστε εδώ για να εκφράζουμε πολιτικό λόγο και να συμφωνούμε ή να διαφωνούμε. Πάντως, το κράτος θεωρεί ότι όλοι οι πολίτες είναι ίσοι ενώπιον του νόμου και όλοι έχουν τις ίδιες υποχρεώσεις και τα ίδια δικαιώματα.
Επίσης, θα  αναφερθώ σε ένα άλλο σημαντικό γεγονός, το πιο σημαντικό, που είναι η επίσκεψη του Προέδρου της Γαλλικής Δημοκρατίας στην Ελλάδα, το οποίο δείχνει ότι τα πράγματα κινούνται.
Αυτό, σε συνδυασμό και με την επίσκεψη της καγκελαρίου της Γερμανίας, δείχνει ότι πλέον έχουμε βγει από την απομόνωση που βρισκόμασταν και κινείται και η οικονομία αλλά και οι διεθνείς μας σχέσεις. Υπάρχει μία εμπιστοσύνη από τους εταίρους μας και πλέον δουλεύει η Κυβέρνηση, ώστε να βελτιώσουμε την οικονομική κατάσταση στη χώρα.
Ως προς το αντικείμενο της σημερινής μας συνεδρίασης. Συζητούμε, ως γνωστόν, το σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, με το οποίο προτείνεται η κύρωση του Κώδικα Νόμων για το Ελεγκτικό Συνέδριο. Το Ελεγκτικό Συνέδριο, είναι από τα τρία ανώτατα δικαστήρια της Ελλάδος μαζί με τον Άρειο Πάγο και το Συμβούλιο της Επικρατείας.
Κατά το άρθρο 98 του Συντάγματος, στην αρμοδιότητά του ανήκουν ο έλεγχος των δαπανών του κράτους, καθώς και των Οργανισμών Τοπικής Αυτοδιοίκησης ή άλλων νομικών προσώπων, που υπάγονται με ειδική διάταξη νόμου στο καθεστώς αυτό, ο έλεγχος συμβάσεων μεγάλης οικονομικής αξίας με το δημόσιο ή πρόσωπο που εξομοιώνεται με αυτό, ο έλεγχος λογαριασμών των δημοσίων υπολόγων και των Οργανισμών Τοπικής Αυτοδιοίκησης, η γνωμοδότηση για τα νομοσχέδια που αφορούν συντάξεις, η σύνταξη και η υποβολή έκθεσης προς τη Βουλή για τον απολογισμό και ισολογισμό του κράτους, η εκδίκαση διαφορών σχετικά με την απονομή συντάξεων και των ελέγχων των λογαριασμών και, τέλος, η εκδίκαση υποθέσεων που αναφέρονται στην ευθύνη των πολιτικών ή και στρατιωτικών δημοσίων υπαλλήλων.
Το σημερινό σχέδιο νόμου, που έχουμε κληθεί να κυρώσουμε, αποτελεί στην ουσία κωδικοποίηση νομοθετικών διατάξεων που ήδη ισχύουν. Οι διατάξεις αυτές, χρονολογούνται από το 1887, αφού το Ελεγκτικό Συνέδριο είναι το πιο παλαιό δικαστήριο της χώρας και φτάνουν μέχρι το 2012 με το ν. 4071.
Η κωδικοποίηση αυτή, αποτελεί προϊόν μακράς και επίμονης προσπάθειας που ξεκίνησε από το 2004. Η καθυστέρηση οφείλεται και στο γεγονός ότι κάθε φορά που ψηφιζόταν κάποιος σχετικός νόμος από τη Βουλή, που περιείχε διατάξεις σχετικές με το Ελεγκτικό Συνέδριο, έπρεπε να συνεδριάσει εκ νέου η κεντρική επιτροπή κωδικοποίησης.
Ειδικότερα, με το παρόν σχέδιο νόμου προβλέπονται τα ακόλουθα:
Με το πρώτο άρθρο, κυρώνεται ο ανωτέρω κώδικας και κωδικοποιούνται οι διατάξεις που διέπουν το Ελεγκτικό Συνέδριο. Ο κώδικας αποτελείται από εκατόν δέκα άρθρα, τα οποία χωρίζονται σε έξι τμήματα. Με δεδομένο ότι οι διατάξεις που περιλαμβάνονται, όπως προείπα, ισχύουν ήδη αλλά και για την οικονομία της συζήτησης, θα αναφερθώ συνοπτικά στα έξι τμήματα.
Στο πρώτο τμήμα, περιλαμβάνονται διατάξεις σχετικά με τις αρμοδιότητες, τη συγκρότηση και την οργάνωση του Ελεγκτικού Συνεδρίου.
Το δεύτερο τμήμα, αφορά διατάξεις σχετικές με τη διενέργεια του προληπτικού και κατασταλτικού ελέγχου των δημοσίων δαπανών από το Ελεγκτικό Συνέδριο.
Στο τρίτο τμήμα, αναφέρονται οι διατάξεις ως προς την εκδίκαση υποθέσεων αστικής ευθύνης των δημοσίων υπαλλήλων και υπαλλήλων Οργανισμών Τοπικής Αυτοδιοίκησης και λοιπών νομικών προσώπων δημοσίου δικαίου.
Στο τέταρτο τμήμα, περιλαμβάνονται διατάξεις σχετικά με την άσκηση δικαιοδοσίας από το Ελεγκτικό Συνέδριο.
Στο πέμπτο τμήμα, περιέχονται διατάξεις που αφορούν στην εκδίκαση ενστάσεων ενώπιον του Ελεγκτικού Συνεδρίου κατά πράξεων ή παραλείψεων του Υπουργού Οικονομικών, σχετικά με την εκτέλεση πράξεων ή αποφάσεων κανονισμών συντάξεων σε βάρος του δημοσίου ή πληρωμής συντάξεων εν γένει.
Στο έκτο τμήμα, καταγράφονται λοιπές διατάξεις, εξουσιοδοτήσεις και άλλες μεταβατικές διατάξεις.
Με το δεύτερο άρθρο, καταργείται κάθε γενική ή ειδική διάταξη που έρχεται σε αντίθεση με τις διατάξεις του υπό ψήφιση νόμου. 
Κυρίες και κύριοι συνάδελφοι, στον Κώδικα Νόμων, που καλούμαστε να κυρώσουμε, δεν περιλαμβάνονται κανονιστικές διατάξεις. Ωστόσο, η επιτροπή κωδικοποίησης έκανε χρήση της ευχέρειας που παρέχεται στο άρθρο 20 παράγραφος 2 του ν. 3226/2004 και περιέλαβε τέτοιες διατάξεις όπου θεώρησε σκόπιμο. Επιπλέον, δεν περιέχονται διατάξεις που αν και δεν έχουν ρητώς καταργηθεί, η επιτροπή θεώρησε ότι είτε έχουν εμμέσως καταργηθεί είτε είχαν προσωρινή ισχύ.
Επίσης, οφείλω να επισημάνω ότι κατά την κωδικοποίηση έγινε μεταφορά των διατάξεων στη δημοτική γλώσσα. Παράλληλα, έγινε προσαρμογή των διατάξεων εκείνων που καθορίζουν αρμοδιότητες διοικητικών οργάνων, καθώς και οργάνων και υπηρεσιών του Ελεγκτικού Συνεδρίου προς τα ήδη ισχύοντα. 
Η απλοποίηση και συγκέντρωση όλων των διατάξεων που ισχύουν για το Ελεγκτικό Συνέδριο σε ένα ενιαίο κείμενο, αποτελεί δίχως άλλο ένα χρηστικό εργαλείο. Θα διευκολύνει τους δικαστές και τους υπαλλήλους του Ελεγκτικού Συνεδρίου κατά την άσκηση των καθηκόντων τους, όλο το νομικό κόσμο και βεβαίως το ελληνικό Κοινοβούλιο.
Επιτρέψτε μου, όμως, να τονίσω ότι πάνω απ’ όλα η παρούσα κωδικοποίηση ευνοεί τον ίδιο τον πολίτη, καθώς έρχεται να απλουστεύσει διατάξεις, να αντιμετωπίσει ασάφειες και να καλύψει τυχόν κενά. Έρχεται να αντιμετωπίσει αποτελεσματικά το φαινόμενο της πολυνομίας, δηλαδή της νομικής γραφειοκρατίας που ταλανίζει τους πολίτες και το κράτος. Αποτέλεσμα τούτου θα είναι ένα θετικό βήμα προς τη διαφάνεια και την ουσιαστική δέσμευση προς τον Έλληνα φορολογούμενο ότι το δημόσιο χρήμα –επιτέλους- δαπανάται με σύνεση, αφού το Ελεγκτικό Συνέδριο, αποτελεί τον ανεξάρτητο ελεγκτή των δαπανών και λογαριασμών του κράτους. 
Στο πνεύμα και στην ουσία αυτή, εισηγούμαι την υπερψήφιση του σχεδίου νόμου με θέμα την κύρωση του Κώδικα Νόμων για το Ελεγκτικό Συνέδριο.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ψυχάρη.
Το λόγο έχει ο κ. Σταύρος Κοντονής.
ΧΑΡΑΛΑΜΠΟΣ -</ChairmanSpeech> <Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κυρία Πρόεδρε.
Κύριοι συνάδελφοι, η προτεινόμενη κωδικοποίηση, ακολουθεί τις διατάξεις του άρθρου 2 του ν.3133/2003, όπως αυτός έχει τροποποιηθεί, περί κωδικοποιήσεων πραγματοποιούμενων από την Κεντρική Επιτροπή Κωδικοποιήσεων.
Όπως είναι γνωστό, οι υφιστάμενες διατάξεις κατά τη διαδικασία αυτή μπορεί να αναδιαρθρωθούν ή και να βελτιωθούν φραστικά, μπορούν να απαλειφθούν διατάξεις που έχουν ήδη καταργηθεί άμεσα ή έμμεσα και να προσαρμοστούν οι διατάξεις που καθορίζουν αρμοδιότητες διοικητικών ή άλλων οργάνων στο τροποποιηθέν και ήδη ισχύον οργανωτικό σχήμα των κρατικών υπηρεσιών. 
Συνεπώς, στο πλαίσιο αυτής της διαδικασίας, δεν είναι δυνατόν να τροποποιηθούν ή να καταργηθούν επί της ουσίας οι υφιστάμενες και κωδικοποιούμενες διατάξεις, παρά μόνον να ελεγχθεί η βελτίωση, η δυνατή –βέλτιστη, κατά την άποψή μας- νομοτεχνική μορφή της εννοιοποίησης και κωδικοποίησης.  
Κύριοι συνάδελφοι, σύμφωνα με το άρθρο 98 του Συντάγματος, το Ελεγκτικό Συνέδριο έχει εξαιρετικά σημαντικές θεσμικές αρμοδιότητες. Ελέγχει τις δαπάνες του κράτους και τους λογαριασμούς των δημοσίων υπολόγων τόσο προληπτικά όσο και κατασταλτικά αλλά και τις συμβάσεις μεγάλης οικονομικής αξίας όπου συμβάλλεται το δημόσιο ή άλλο νομικό πρόσωπο δημοσίου δικαίου με ιδιώτες.
Στη σημερινή συγκυρία, όπου γιγαντώνονται τα φαινόμενα της διαπλοκής και της διαφθοράς μεταξύ της οικονομικής και πολιτικής εξουσίας, μεταξύ της οικονομικής και πολιτικής ολιγαρχίας και του «μαύρου χρήματος», όπως έχουν καταγραφεί και στην υπόθεση «SIEMENS» αλλά και στην περίφημη λίστα Λαγκάρντ, ο αποτελεσματικός έλεγχος των δημοσίων συμβάσεων από το Ελεγκτικό Συνέδριο, μπορεί να συμβάλλει σημαντικά στη διαφάνεια των οικονομικών σχέσεων έναντι των προμηθευτών ή των εργολάβων δημοσίων έργων, όπως επίσης μπορεί να συμβάλλει στη χρηστή διαχείριση των οικονομικών του δημοσίου, τα οποία έχουν υποταχθεί, δυστυχώς, στα μνημόνια και στις ανάγκες των πιστωτών της χώρας, αντί για την εξυπηρέτηση του δημόσιου και κοινωνικού συμφέροντος.
Ιδίως σήμερα, αφ’ ενός μεν διαιωνίζεται το φαινόμενο διαπλοκής και διαφθοράς, αφετέρου δε εκποιείται η δημόσια περιουσία βάσει των νόμων για τις ιδιωτικοποιήσεις και το ΤΑΙΠΕΔ. 
Βεβαίως, τίθεται το ζήτημα ποια ακριβώς περιθώρια απολείπονται στο Ελεγκτικό Συνέδριο και σε άλλους ελεγκτικούς μηχανισμούς -προληπτικούς ή κατασταλτικούς- για μία χρηστή διαχείριση των δημοσίων οικονομικών, όταν η πολιτική των μνημονίων έχει εκτροχιάσει την οικονομία της χώρας και τη δημοσιονομική της κατάσταση. 
Από ελέγχους του Ελεγκτικού Συνεδρίου τα τελευταία τρία χρόνια κατέστη δυνατό να μπλοκαριστούν παράνομες εκταμιεύσεις ύψους 13,5 εκατομμυρίων ευρώ και να εντοπιστούν φορολογικές και δημοσιονομικές παραβάσεις ύψους 146,5 εκατομμυρίων ευρώ. Επίσης, επισημαίνεται ότι το 70% των δαπανών προμηθειών υγειονομικού υλικού πραγματοποιείται δίχως διαγωνισμό με διαδικασίες απευθείας ανάθεσης.
Κατ’ αρχάς, κύριοι συνάδελφοι, θα θέλαμε να εκφράσουμε την ικανοποίησή μας για το ίδιο το γεγονός της κωδικοποίησης της σχετικής νομοθεσίας, ανεξάρτητα από τη συμφωνία μας με πολλές όψεις της. Η αντιφατικότητα των υφισταμένων νόμων και το καθεστώς πολυνομίας δημιουργούν συχνά ευκαιρίες για ερμηνείες σκοπιμότητας ή ακόμα και καταστρατήγησης του νόμου. 
Συνεπώς, κάθε εξέλιξη που προωθεί την κωδικοποίηση και ενοποίηση κατά θέμα νομοθεσίας ευνοεί κατ’ αρχήν τον εξορθολογισμό της εθνικής μας νομοθεσίας και τη λειτουργία του κράτους δικαίου. 
Όμως, αυτό δεν αναιρεί ότι οι τροποποιήσεις της νομοθεσίας του Ελεγκτικού Συνεδρίου, τα τελευταία χρόνια, όπως έχουν πραγματοποιηθεί με το π.δ. 163/2011 και τους ν. 4055/2012 και 4071/2012, στοχεύουν στην αφαίρεση από τα χέρια του Ελεγκτικού Συνεδρίου, σε μεγάλο βαθμό, του νευραλγικού προληπτικού ελέγχου. 
Παρά τα όρια που τίθενται κατά την παρούσα φάση της  κωδικοποίησης, δεν είναι διόλου άσκοπο να προβληματιστούμε για τις δυνατές σε μία επόμενη φάση νομοθετικές μεταβολές στο θεσμικό πλαίσιο του Ελεγκτικού Συνεδρίου.
Κύριε Υπουργέ, μας είπατε και στην επιτροπή ότι το εξετάζετε αυτό το ζήτημα και ελπίζουμε με γρήγορους ρυθμούς –αφού έχετε τις σαφείς και καταγεγραμμένες προτάσεις της Αντιπολίτευσης- να δούμε ένα σχέδιο νόμου που θα τροποποιεί επί της ουσίας αυτές τις διατάξεις.
Θέλουμε, όμως, να καταθέσουμε στην Εθνική Αντιπροσωπεία αυτές τις προτάσεις, διότι αδίκως κατηγορείται κατά καιρούς η Αξιωματική Αντιπολίτευση ότι δεν έχει προτάσεις, ότι δεν καταθέτει προτάσεις, ότι δεν κάνει εποικοδομητική κριτική.
Αναφέρομαι συγκεκριμένα: Η πειθαρχική δίωξη κατά υπαλλήλων του Ελεγκτικού Συνεδρίου θα πρέπει να ασκείται από όργανα του διοικητικού τμήματος και όχι από τον Πρόεδρο του Ελεγκτικού Συνεδρίου. 
Επίσης, θα έπρεπε να εκλέγεται ο Πρόεδρος του Ελεγκτικού Συνεδρίου από την ολομέλεια των δικαστών –και όχι να διορίζεται από το Υπουργικό Συμβούλιο- ώστε να διασφαλίζεται η ανεξαρτησία της δικαιοσύνης, πράγμα το οποίο γινόταν, τουλάχιστον, στην Ισπανία μέχρι το 2005.
Κύριε Υπουργέ, η αναφορά που κάνατε στην επιτροπή ότι επί των ημερών σας τηρείται η αρχαιότητα, κατά τη γνώμη μας, είναι ένα θετικό πρώτο μέτρο. Πρέπει, όμως, να προχωρήσουμε γρήγορα σε αυτό που προτείνει ο ΣΥΡΙΖΑ και η Αντιπολίτευση για να επιβεβαιώνεται σε όλους τους αρμούς της δημόσιας ζωής  -πρωτίστως στη δικαιοσύνη- η αξιοκρατία που σήμερα είναι ζητούμενο για τη δημόσια διοίκηση και για τη δικαιοσύνη.
Στο άρθρο 18, καθορίζονται οι οργανικές θέσεις των δικαστικών υπαλλήλων, χωρίς να έχει ήδη καθοριστεί το σχετικό οργανόγραμμα.
Στο άρθρο 22, καθορίζονται τα καθήκοντα των επιτρόπων και των τμηματαρχών με τρόπο όχι επακριβώς σαφή και ορισμένο και χωρίς τη σύνταξη καθηκοντολογίου.
Κατά το άρθρο 30, ορίζεται ότι τα εντάλματα για γραφική ύλη, φωτισμό, καθαριότητα κ.λπ. πληρώνονται με εντάλματα των ΔΟΥ, τα οποία δεν υπάγονται στον προληπτικό έλεγχο του Ελεγκτικού Συνεδρίου. Αυτό είναι αυθαίρετο και προκλητικό. 
Σχετικά με το κρίσιμο ζήτημα του ελέγχου νομιμότητας των συμβάσεων του δημοσίου από το Ελεγκτικό Συνέδριο κατά το άρθρο 35 του Κώδικα, ο οποίος πραγματοποιείται από κλιμάκιο του Ελεγκτικού Συνεδρίου, θέλουμε να τονίσουμε τα ακόλουθα: Πιστεύουμε ότι το όριο του ενός εκατομμυρίου ευρώ ως προϋπολογιζόμενης δαπάνης του έργου που θέτει η παράγραφος 1 του άρθρου 35 για να υπόκειται η σύμβαση στον έλεγχο του Ελεγκτικού Συνεδρίου είναι υψηλό και πρέπει να μειωθεί σημαντικά μέχρι το ποσό των 500.000 ευρώ, ιδίως υπό το πρίσμα ότι συχνά τα έργα σκοπίμως κατατμώνται, ώστε να μειώνεται ο θεσμικός έλεγχος επί της νομιμότητας των οικείων συμβάσεων και να καταστρατηγείται ο νόμος. 
Τα αυτά ισχύουν και για το προς τα κάτω πλαφόν των συγχρηματοδοτούμενων συμβάσεων, το οποίο κατά την παράγραφο 3 του άρθρου 35 ορίζεται στο ποσό των 5.000.000 ευρώ. 
Σε κάθε περίπτωση, πρέπει να ενισχυθεί ο προσυμβατικός έλεγχος, καθώς στον προσυμβατικό έλεγχο ελέγχεται η τυχόν παρανομία έγκαιρα και αποφασιστικά, ενώ όταν δεν υπάρχει ο προσυμβατικός έλεγχος η παρανομία διατηρεί περιθώριο διαφυγής και αυτό το ξέρουμε πολύ καλά. 
Έχει μεγάλη σημασία να μην αφήνεται περιθώριο για την κατασπατάληση των χρημάτων του ελληνικού λαού στις συμβάσεις του δημοσίου με εργολάβους, με προμηθευτές του δημοσίου ή για την ανάδυση φαινομένων διαφθοράς. 
Όσον αφορά τις συμβάσεις των ΟΤΑ, πρέπει προσυμβατικά να ελέγχονται από το ποσό τουλάχιστον των 50.000 ευρώ έως το ποσό των 200.000 ευρώ από τον αρμόδιο επίτροπο ή κλιμάκιο και άνω των 200.000 από δικαστικό σχηματισμό του Ελεγκτικού Συνεδρίου. Και στις δυο περιπτώσεις, κύριοι Βουλευτές, έχουμε έλεγχο νομιμότητας, ο οποίος πρέπει να είναι αποφασιστικός για να μην ξοδεύονται σε «ημέτερους» με τρόπο παράνομο και προκλητικό τα χρήματα των δημοτών.
Όσον αφορά τον προληπτικό έλεγχο από τον επίτροπο των χρηματικών ενταλμάτων, κατά τα άρθρα 30 επόμενα είναι ουσιαστικό σε μια επικείμενη τροποποίηση της σχετικής νομοθεσίας να οριστεί όχι μόνο ως έλεγχος νομιμότητας, αλλά και ως έλεγχος ουσίας, δηλαδή, αν έχει πραγματοποιηθεί ένα συγκεκριμένο έργο ή όχι και με δυνατότητες αυτοψίας, με την πρόσληψη δηλαδή σχετικού τεχνικού προσωπικού. 
Επίσης, ο έλεγχος πρέπει να είναι γενικευμένος και όχι δειγματοληπτικός. Πρέπει να είναι αιφνιδιαστικός και όχι προκαθορισμένος. 
Ενδιαφέρον παρουσιάζει και η εξαίρεση του άρθρου 35 παράγραφος 8 του νομοσχεδίου, κατά το οποίο μπορεί υπογραφεί μια σύμβαση ανάθεσης δημόσιας υπηρεσίας για την εκτέλεση δρομολογίων στις θαλάσσιες ενδομεταφορές, χωρίς να έχει ήδη υποβληθεί ο σχετικός φάκελος από την εταιρεία ή χωρίς να έχει ολοκληρωθεί ο έλεγχος του φακέλου. Ο φάκελος και η σύμβαση προβλέπεται να υποβληθούν στον προληπτικό έλεγχο του Ελεγκτικού Συνεδρίου εντός δεκαπέντε εργασίμων ημερών από την υπογραφή της σύμβασης. 
Όμως, κύριοι Βουλευτές, η ρύθμιση αυτή είναι εσφαλμένη, καθώς υπάρχει ο κίνδυνος να νομιμοποιούνται εκ των υστέρων ασύμφορες για το δημόσιο ή και παράνομες –με τη στενότερη έννοια- συμβάσεις. Εδώ, προκρίνεται -όπως και σε άλλα πεδία- η λογική της παράκαμψης της νομιμότητας, χάρη της αμφίβολης ποιότητας επιτάχυνσης –δήθεν- των διαδικασιών και χάρη των συμφερόντων των εργολάβων στην ουσία. 
Όσον αφορά την άσκηση κατασταλτικού ελέγχου κατά τα άρθρα 38 επόμενα, ο καταλογισμός ενόψει μη νομίμων ενταλμάτων πρέπει να πραγματοποιείται από κλιμάκιο και όχι από τον επίτροπο, αφού έτσι εξασφαλίζεται αποτελεσματικότερα, πιο αμερόληπτα και ασφαλέστερα η σχετική λειτουργία.
Ο κατασταλτικός έλεγχος στις δαπάνες του δημοσίου από τους επιτρόπους του Ελεγκτικού Συνεδρίου, όπως διευκρινίζεται στο άρθρο 48 παράγραφος 1 του Κώδικα, αφορά, εκτός από το στενό δημόσιο, τους ΟΤΑ, τα νομικά πρόσωπα δημοσίου δικαίου και τις κοινωφελείς επιχειρήσεις και ανώνυμες εταιρείες.
Κύριοι Βουλευτές, ο έλεγχος όμως επεκτείνεται κατά την παράγραφο 2 του άρθρου 48 σημείο ε΄ και στη νόμιμη διαχείριση της κινητής και ακίνητης περιουσίας του δημοσίου και των παραπάνω φορέων. 
Εδώ εγείρεται ο προβληματισμός μήπως ο έλεγχος θα έπρεπε να επεκταθεί και στα περιουσιακά στοιχεία που έχουν μεταβιβαστεί κατά κυριότητα ή ακόμα περισσότερο κατά παραχώρηση χρήσης στο ΤΑΙΠΕΔ με βάση τους νόμους 3986/2011 και 4092/2012, αφού στην πραγματικότητα πολλά από τα περιουσιακά αυτά στοιχεία ανήκουν στη δημόσια περιουσία του κράτους και η μεταβίβαση είναι στην πραγματικότητα μη σύννομη συνταγματικά. 
Επίσης, πρέπει να εξεταστεί αν η μεταβίβαση των στοιχείων αυτών προσωρινά στο ΤΑΙΠΕΔ γίνεται ακριβώς για να μην υπάρχει καμμία δυνατότητα ελέγχου αυτού του τμήματος της δημόσιας περιουσίας.
Στο άρθρο 48 παράγραφος 7 του κώδικα δεν διευκρινίζεται αν αυτός που κάνει τον έλεγχο απόδοσης σε σχέση με ταμειακά ελλείμματα μπορεί να κάνει και τον καταλογισμό, πράγμα που εμείς δεν εγκρίνουμε και στο οποίο δεν συμφωνούμε.
Στο άρθρο 48 παράγραφος 12 του κώδικα υπάρχει μία απαράδεκτη ρύθμιση με αμφίβολο ή ανύπαρκτο προγενέστερο νομικό καθεστώς, κατά την οποία επιτρέπεται η αναθεώρηση χρηματικών ενταλμάτων που έχουν θεωρηθεί από τον ίδιο τον Υπουργό. 
Είναι φανερό, κύριοι Βουλευτές, ότι αυτό ανοίγει το δρόμο στην αυθαιρεσία. Η αναθεώρηση θα έπρεπε να πραγματοποιείται υπό την επιτροπεία του Ελεγκτικού Συνεδρίου ή από δικαστικό σχηματισμό του Ελεγκτικού Συνεδρίου.
Όσον αφορά την αστική ευθύνη υπαλλήλων του δημοσίου, είναι απορίας άξιο γιατί οι Υπουργοί να εξαιρούνται από αυτή τη διαδικασία αναζήτησης αστικής ευθύνης του δημοσίου ενώπιον του Ελεγκτικού Συνεδρίου για πράξεις κατά την άσκηση των καθηκόντων τους, όπως εσφαλμένα ορίζεται κατά τη διάταξη του άρθρου 68 παράγραφος 3 του κώδικα. Ακολουθείται και εδώ, όπως και στο νόμο περί ευθύνης Υπουργών, η λογική ενός ειδικού καθεστώτος για τους Υπουργούς, έξω από τα γενικά πλαίσια της ποινικής ή της διοικητικής και αστικής δικαιοσύνης και σε κατάφωρη αντίθεση με την αρχή της ισονομίας.
Κύριοι Βουλευτές, σε γενικές γραμμές το Ελεγκτικό Συνέδριο θα πρέπει να επανασχεδιαστεί, έτσι ώστε να επιτελεί ένα βαθύ και διευρυμένο έλεγχο στα δημόσια οικονομικά, έλεγχο νομιμότητας στα πλαίσια του Συντάγματος και των νόμων και σε ορισμένες περιπτώσεις και ουσίας και να μην μετατραπεί στα πλαίσια των μνημονιακών πολιτικών σ’ ένα κρατικό λογιστήριο με βάση διεθνή οικονομικά πρότυπα, τα οποία θα λειτουργούν με βάση την κυρίαρχη νεοφιλελεύθερη αντίληψη περί δήθεν αποτελεσματικότητας και περί δήθεν αποδοτικότητας. Η κατεύθυνση που προτείνουμε θα αναβαθμίσει την έννοια του δημόσιου και κοινωνικού συμφέροντος και θα προστατεύσει τα σημερινά διασπαθιζόμενα δημόσια οικονομικά. 
Επιφυλασσόμεθα να αναπτύξουμε κατά τη συζήτηση την ένσταση αντισυνταγματικότητας σχετικά με το άρθρο 108.
Κλείνω τονίζοντας ότι στην παρούσα συζήτηση, συζητάμε την κωδικοποίηση των άρθρων και των διάσπαρτων διατάξεων που αφορούν το Ελεγκτικό Συνέδριο, όμως θα πρέπει να τονίσουμε ότι η παρούσα συζήτηση αφορά διατάξεις οι οποίες επέτρεψαν τον δημοσιονομικό εκτροχιασμό της χώρας. 
Γι’ αυτόν το λόγο, κύριε Υπουργέ, κύριοι συνάδελφοι, ενώ θεωρούμε θετική την πρωτοβουλία του Υπουργείου για την κωδικοποίηση, θα ψηφίσουμε «ΠΑΡΩΝ» κατά την ψηφοφορία, ακριβώς για το λόγο που μόλις τώρα σας ανέφερα. Πρόκειται περί κωδικοποίησης διατάξεων, οι οποίες οδήγησαν στο δημοσιονομικό εκτροχιασμό της χώρας, οι οποίες οδήγησαν τη χώρα στην κατάσταση που βιώνουμε σήμερα, στην κατάσταση των μνημονίων, της φτωχοποίησης και της νεοφιλελεύθερης πολιτικής.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε τον κ. Κοντονή.
Το λόγο έχει η ειδική αγορήτρια του ΠΑΣΟΚ κ. Θεοδώρα Τζάκρη.</ChairmanSpeech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, ο θεσμικός ρόλος του Ελεγκτικού Συνεδρίου συνίσταται στη διαχρονική του ανάδειξη και ανάδυση στο δημοσιονομικό περιβάλλον. Πρέπει να πούμε ότι μιλάμε για το παλαιότερο και το μακροβιότερο δικαστήριο της χώρας μας. Η οργάνωση, ο τρόπος με τον οποίο έχει διαρθρωθεί το δικαστήριο αυτό, ο τρόπος με τον οποίο έχουν διαρθρωθεί οι αρμοδιότητές του, η ένταξή του κατά το Σύνταγμα στα ανώτατα δικαστήρια της χώρας και εν τέλει τα αποτελέσματα της μακρόχρονης μέχρι σήμερα λειτουργίας του αναδεικνύουν το Ελεγκτικό Συνέδριο ως έναν κατεξοχήν νομιμοποιητικό θεσμό. Η άσκηση της ελεγκτικής του αρμοδιότητας στη δημόσια διαχείριση επιδιώκει την ικανοποίηση της ανάγκης νομιμοποίησης της δημοσιονομικής δραστηριότητας του κράτους. 
Το Ελεγκτικό Συνέδριο είναι το ανώτατο δημοσιονομικό δικαστήριο της χώρας και οι αρμοδιότητές του προβλέπονται αναλυτικά στο άρθρο 98 του Συντάγματος. Από μία απλή και μόνο ανάγνωση του άρθρου αυτού προκύπτει ότι το Ελεγκτικό Συνέδριο αποτελεί ένα δικαστήριο με πολυσχιδή χαρακτήρα, αφού ασκεί ταυτόχρονα γνωμοδοτικά, δικαστικά και διοικητικά καθήκοντα, γεγονός που εντάσσει το Σώμα αυτό σε μία ιδιόμορφη σχέση, αυτή παράλληλα του συμβούλου αλλά και του ελεγκτή της εκτελεστικής εξουσίας, πάντα όσον αφορά τη δημοσιονομική σφαίρα δράσης.
Το Ελεγκτικό Συνέδριο είναι άρρηκτα συνδεδεμένο με τον ελληνικό νομικό πολιτισμό, με διαρκή παρουσία μέσα στη συνταγματική μας ιστορία. Το Ελεγκτικό Συνέδριο αποτελεί αποτέλεσμα της προσπάθειας εδραίωσης ελεγκτικού μηχανισμού ήδη από την επαναστατική περίοδο και γι’ το λόγο αυτό αποτελεί το διάδοχο των πρώτων ελεγκτικών οργάνων της επαναστατικής περιόδου. Η συγκριτική έρευνα με αντίστοιχους ευρωπαϊκούς θεσμούς καταδεικνύει ότι ο νομικός χαρακτηρισμός του Ελεγκτικού Συνεδρίου ως διφυούς οργάνου, άποψη η οποία έχει επικρατήσει τόσο στη νομική επιστήμη όσο και στη νομολογία των δικαστηρίων, ακόμα και στη νομολογία του ίδιου του Ελεγκτικού Συνεδρίου, αποτελεί περιγραφική αντιμετώπιση της λειτουργίας του θεσμού. Στα Ελεγκτικά Συνέδρια ηπειρωτικού ή λατινικού τύπου η ανάθεση και μη δικαστικών αρμοδιοτήτων ουδέποτε έχει υποστηριχθεί ότι αλλοιώνει τη νομική φύση του συγκεκριμένου θεσμού. 
Επιπλέον, ο βαρύνων θεσμικός ρόλος του Ελεγκτικού Συνεδρίου αναδεικνύεται κυρίως μέσα από το καθημερινό γίγνεσθαι, από τις διαρκείς σχέσεις του με τους φορείς της νομοθετικής και της εκτελεστικής εξουσίας. 
Σ’ ό,τι αφορά την εκτελεστική εξουσία, ο ελεγκτικός ρόλος του Σώματος εξειδικεύεται από τον παραδοσιακό του ρόλο, αυτό του δικαστή των λογαριασμών των δημοσίων υπολόγων, που θα έλεγα ότι αποτελεί και την κοινή παράμετρο των περισσότερων ελεγκτικών οργάνων και του Ελεγκτικού Συνεδρίου σ’ όλα τα ηπειρωτικά συντάγματα. 
Παράλληλα, ο συνεχώς περιοριζόμενος προληπτικός έλεγχος που διενεργεί το Ελεγκτικό Συνέδριο κατά το στάδιο της εντολής πληρωμής των δημοσίων δαπανών είναι η άλλη έκβαση των σχέσεων του Ελεγκτικού Συνεδρίου με τους φορείς της εκτελεστικής εξουσίας. Αυτές οι δύο αρμοδιότητες, δηλαδή τόσο του δικαστή των ενταλμάτων των δημοσίων υπολόγων, αλλά και του προληπτικού ελέγχου που γίνεται κατά το στάδιο πληρωμής των δημοσίων δαπανών, αποτελούν την κορωνίδα των αρμοδιοτήτων του Ελεγκτικού Συνεδρίου σ’ ό,τι αφορά τη σχέση του με την εκτελεστική εξουσία.
Όπως ανέφερα, το Ελεγκτικό Συνέδριο επιτελεί και γνωμοδοτικά καθήκοντα και συγκεκριμένα επιτελεί το ρόλο του γνωμοδοτικού οργάνου προς τον Υπουργό Οικονομικών επί θεμάτων που τίθενται ενώπιόν του, εφόσον η γνωμοδότηση αυτή δεν θα αποτελέσει πρόκριμα των πράξεων ή των δικαστικών αποφάσεων που πρόκειται να εκδοθούν.
Σ’ ό,τι αφορά τη νομοθετική εξουσία, οι σχέσεις του αποκρυσταλλώνονται στη διατύπωση σχετικής γνωμοδότησης επί των συνταξιοδοτικών νομοσχεδίων, καθώς και στην υποβολή των δημοσίων εκθέσεων για την επικουρία του ασκούμενου κοινοβουλευτικού ελέγχου της εκτέλεσης των δημοσίων δαπανών και βεβαίως την έκθεση του Ελεγκτικού Συνεδρίου επί του ισολογισμού και του απολογισμού του κράτους.
Το Ελεγκτικό Συνέδριο διέπεται σήμερα από τους πρόσφατους νόμους, το ν. 3871/2010, το ν. 4055/2012 που αποτελεί μάλιστα, θα έλεγα και προσπάθεια εκσυγχρονισμού της λειτουργίας του, αλλά και το ν. 4072/2012 που αφορούν στη δικονομία του Ελεγκτικού Συνεδρίου, αλλά και το δημοσιονομικό δίκαιο εν γένει και από πληθώρα διάσπαρτων κανόνων δικαίου σε άλλα νομοθετήματα. 
Ιδιαίτερη βαρύτητα πρέπει να δοθεί εν όψει και των πρόσφατων νομοθετικών εξελίξεων στην κατανόηση της ένδικης προστασίας ενώπιον του Ελεγκτικού Συνεδρίου. Γι’ αυτόν το λόγο η συγκέντρωση και η ομαδοποίηση, αλλά και η επικαιροποίηση των κανόνων αυτών που βρίσκονται σε διάφορα νομοθετήματα αποτελεί τον κύριο στόχο του προτεινόμενου νομοσχεδίου, της προτεινόμενης κωδικοποίησης.
Η παρούσα κωδικοποίηση συμβάλλει, ακριβώς, στην επίλυση βασικών προβλημάτων που αναφύονται σε όλες τις διαστάσεις της αρμοδιότητάς του. Σε ό,τι αφορά την δικαιοδοτική του αρμοδιότητα πολλές φορές μέχρι σήμερα ερχόμασταν αντιμέτωποι με τη χρήση εννοιών που είχαν πολλαπλά νοήματα. Ο όρος «αίτησις» και η «αίτηση ανάκλησης» ή ακόμη και ο όρος «αναθεώρηση» πολλές φορές αναφέρονταν σε ποικίλα ένδικα βοηθήματα.
Επιπλέον, το Ελεγκτικό Συνέδριο και οι δικαστές του κατά την εκτέλεση των καθηκόντων τους πολλές φορές έπρεπε να εξηγήσουν τις νομολογιακές τους κατασκευές. Έτσι, γίνεται προσπάθεια με την παρούσα κωδικοποίηση και επικαιροποίηση να διευκρινιστούν τα συχνά όχι ευδιάκριτα όρια ανάμεσα στον συνευθυνόμενο και τον υπόλογο. 
Άλλο παράδειγμα δικαστικής πρωτοπορίας του Ανώτατου Δημοσιονομικού Δικαστηρίου αποτελεί, βέβαια, και η έννοια της «συγγνωστής πλάνης», η οποία κατά την άποψή μου διευκρινίζεται επαρκώς με την παρούσα κωδικοποίηση και επικαιροποίηση.
Η χρησιμότητα της παρούσας κωδικοποίησης φαίνεται κι από ένα παράδειγμα που θα προσπαθήσω να παρουσιάσω παρακάτω. Στην κωδικοποίηση καθίσταται προφανής και η σημασία των δημοσίων επενδύσεων, στις οποίες παίζει σημαντικό ρόλο το Ανώτατο Δημοσιονομικό Δικαστήριο, των οποίων ο προϋπολογισμός και κάποιες άλλες διατάξεις βρίσκονται διάσπαρτες σε διάφορα νομοθετήματα, που διήπαν μέχρι σήμερα τη λειτουργία του Ελεγκτικού Συνεδρίου. 
Θα αναφερθώ σχηματικά, λέγοντας ότι η έννοια των δημοσίων επενδύσεων -ο ορισμός αυτών- αναφέρεται στο άρθρο 1 του ν.δ. 2957/1957. Θεωρούνται δημόσιες επενδύσεις οι δαπάνες που πραγματοποιούνταν κατόπιν εκδόσεως συλλογικών αποφάσεων από το δημόσιο, τα νομικά πρόσωπα δημοσίου δικαίου και τους ΟΤΑ, αλλά και τις δημόσιες επιχειρήσεις και οργανισμούς και αφορούσε τις κατασκευές εγκαταστάσεων και έργων, τις προμήθειες μηχανικού ή τεχνικού εξοπλισμού, τις μελέτες και έρευνες των έργων και σε διοικητικά έξοδα όλων των περιπτώσεων που αναφέρθηκαν. 
Επίσης, σύμφωνα με τη διάταξη του άρθρου 11 του ν.2860/2000, θεωρούνταν δημόσιες επενδύσεις η εθνική και κοινοτική συμμετοχή όλων των πράξεων που εντάσσονταν σε επιχειρησιακά προγράμματα ή κοινοτικές πρωτοβουλίες. 
Στο άρθρο 7, τώρα, του ν.2362/1995 αναφέρεται ότι οι απαραίτητες πιστώσεις για την εκτέλεση του Προγράμματος Δημοσίων Επενδύσεων εγγράφονται σε ιδιαίτερο τμήμα του προϋπολογισμού του κράτους και μπορούν να μεταβιβάζονται με επιτροπικά εντάλματα. Επιπλέον, η ένταξη ενός έργου στο Πρόγραμμα Δημοσίων Επενδύσεων  προϋποθέτει την έκδοση κοινών υπουργικών αποφάσεων, οι οποίες ονομάζονται «συλλογικές αποφάσεις» και διακρίνονται στις συλλογικές αποφάσεις έργου, μελέτης και διοικητικών δαπανών. 
Στην Τράπεζα της Ελλάδας τηρούταν ένας πρωτοβάθμιος λογαριασμός με τον τίτλο «Ελληνικό Δημόσιο-Λογαριασμός Δημοσίων Επενδύσεων», ένας δευτεροβάθμιος, με τον τίτλο «Υπουργείο-φορέας» και ένας τριτοβάθμιος για το συγκεκριμένο έργο. 
Για να κατανεμηθούν οι διαθέσιμες κατά τομέα πιστώσεις πρέπει να οριστούν κατά Υπουργείο οι υπόλογοι διαχειριστές των έργων. Ο ορισμός υπολόγου γίνεται με απόφαση του οικείου κάθε φορά Υπουργού και στον υπόλογο του έργου ανατίθεται η χρηματική διαχείριση του έργου, η οποία διενεργείται με επιταγές από ειδικό στέλεχος, που παραδίδεται σε αυτόν από την Τράπεζα της Ελλάδος με την ανάληψη της διαχείρισης. 
Οι πληρωμές των έργων διενεργούνται με επιταγές των υπολόγων σε βάρος των τηρούμενων στην Τράπεζα της Ελλάδος λογαριασμών, με βάση οριστικά και πλήρη δικαιολογητικά. Κατά την παράδοση της επιταγής λαμβάνεται εξοφλητική απόδειξη, η οποία μαζί με τα λοιπά δικαιολογητικά διαβιβάζεται στην οικεία υπηρεσία δημοσιονομικού έλεγχου για την έκδοση των τακτοποιητικών, συμψηφιστικών ενταλμάτων. Τα εκδιδόμενα συμψηφιστικά, χρηματικά εντάλματα αποστέλλονται στο Γενικό Λογιστήριο του κράτους, στο γραφείο του υπολόγου συμψηφισμών.
Το Πρόγραμμα Δημοσίων Επενδύσεων, σύμφωνα με μια εγκύκλιο του 2001, αποτελείται από δύο τμήματα. Το ένα περιλαμβάνει τα έργα που συγχρηματοδοτούνται από εθνικούς και κοινοτικούς πόρους και το άλλο αυτά που συγχρηματοδοτούνται αποκλειστικά από εθνικούς πόρους. Σύμφωνα, δε, με το άρθρο 4, παράγραφος 4, περίπτωση α΄ του π.δ. 609/1985, οι πληροφορίες για τις πιστώσεις του έργου περιλαμβάνονται μεταξύ των ελαχίστων στοιχείων που πρέπει να περιλαμβάνει η διακήρυξη ενός δημοσίου έργου. 
Η χρηματοδότηση του ελεγχόμενου  έργου βαρύνει τις πιστώσεις του προϋπολογισμού δημοσίων επενδύσεων με την έκδοση ΣΑΝΑ, πράγμα το οποίο σημαίνει ότι το έργο μπορεί να χρηματοδοτείται και από κοινοτικούς πόρους. Προϋπόθεση, όμως, για την άντληση των κοινοτικών πόρων είναι η ένταξη του συγκεκριμένου έργου σε επιχειρησιακό πρόγραμμα. Για την ένταξη του έργου σε επιχειρησιακό πρόγραμμα απαιτείται, σύμφωνα με τις διατάξεις του άρθρου 5 του ν.2860/2000, απόφαση του Γενικού Γραμματέα της Περιφέρειας. 
Αναφέρομαι μόνο σε δέκα και πλέον νομοθετήματα που αφορούν ένα ουσιώδες θέμα, για το οποίο γίνεται πολύς λόγος. Αφορούν, βεβαίως, και την ανάπτυξη της χώρας και τις δημόσιες επενδύσεις. Νομίζω ότι και μόνο η συγκέντρωση των συγκεκριμένων διατάξεων νόμου σε ένα συγκεκριμένο νομοθέτημα καθιστά πλήρως κατανοητή και αναδεικνύει, θα έλεγα, με το παραπάνω τη χρησιμότητα της εν λόγω κωδικοποίησης. 
Αν μιλήσουμε όμως τώρα, κυρίες και κύριοι συνάδελφοι με πολιτικούς όρους το Ελεγκτικό Συνέδριο αποτελεί το τελευταίο οχυρό της χώρας για διαφάνεια στον οικονομικό έλεγχο και αδιάβλητες διαδικασίες τόσο στη λειτουργία της δημόσιας διοίκησης όσο και της εκτελεστικής εξουσίας εν γένει. 
Έχουμε δύο αγαθά που πρέπει να προφυλάξουμε ταυτόχρονα. Το πρώτο και το κυριότερο είναι το θέμα της διαφάνειας στο οποίο ασφαλώς και δεν πρέπει να γίνει καμμία έκπτωση. Το δεύτερο είναι το θέμα της ταχύτητας, με το οποίο πρέπει να «τρέχουν» ορισμένα ζητήματα, που σχετίζονται με τη δραστηριότητα του δημοσίου, των οργανισμών τοπικής αυτοδιοίκησης, καθώς και η ταχύτητα για παράδειγμα στον έλεγχο νομιμότητας των δημοσίων συμβάσεων που αναδεικνύεται σε τροφοδότη της αναπτυξιακής πορείας της χώρας μας και σε εχέγγυο της ισότιμης συμμετοχής μας στην ευρωπαϊκή πραγματικότητα. 
Για να πετύχουμε και τα δυο ταυτόχρονα χρειάζεται συγκεκριμένος τρόπος εφαρμογής των διατάξεων του κώδικα που εγκρίνεται σήμερα από την Ολομέλεια της Βουλής. Επομένως, οι ρυθμίσεις που αφορούν στην ταχύτητα της απονομής της δικαιοσύνης για παράδειγμα οι πιλοτικές δίκες κινούνται κατά την άποψή μου προς τη σωστή κατεύθυνση. Η δύναμη ενός δικαστηρίου και εν προκειμένω του Ελεγκτικού Συνεδρίου δεν βρίσκεται στο να αναπροσαρμόζεται μηχανικά σ’ αυτό που μπορεί να λέει το γράμμα του νόμου ή οποιαδήποτε εγκύκλιος ή οτιδήποτε άλλο, αλλά εκεί που υπάρχει αμφισβήτηση των ορίων της δικαστικής εξουσίας, σε σχέση πάντα με την εκτελεστική και τη νομοθετική, να μπορεί το Ελεγκτικό Συνέδριο να επιβάλει τη γνώμη του χωρίς να μπλέκεται σε πολιτικά παιχνίδια και μικροπολιτικά συμφέροντα. 
Η έννοια της διαφάνειας έχει μεταβληθεί σε κρίσιμη έννοια για την εξυγίανση του δημόσιου βίου και ο θεσμικός ρόλος του Ελεγκτικού Συνεδρίου, εν όψει και της διαρκούς αυξανόμενης ανάγκης εγγυήσεων για τη δημοσιονομική νομιμότητα και κανονικότητα στη διαχείριση του δημοσίου πλούτου της εθνικής και ευρωπαϊκής πραγματικότητας, γίνεται ως εκ τούτου ακόμα πιο σημαντικός. 
Στην Ελλάδα όμως διαχρονικά δίνουμε πολύ μεγαλύτερο βάρος στα μέτρα καταστολής της διαφθοράς, παρά στα μέτρα πρόληψής της, σημαντικό κομμάτι της οποίας είναι και η διαφάνεια. Αυτό πιθανώς να οφείλεται στο γεγονός ότι η ανακοίνωση των μέτρων καταστολής δίνει την αίσθηση ρήξης της Κυβέρνησης με τη διαφθορά. Τα μέτρα διαφάνειας δε φτιάχνουν εντυπωσιακούς τίτλους στα Μέσα Μαζικής Ενημέρωσης. Η διαφάνεια προλαμβάνει τη διαφθορά αθόρυβα στο σύστημα. 
Έτσι είναι ψηφοθηρικά πιο προσοδοφόρο σε μια Κυβέρνηση να δείχνει ότι πατάσσει τη διαφθορά, ασχέτως αν δεν μπορεί να το κάνει, παρά να φτιάχνει θεσμούς διαφάνειας, οι οποίοι δεν δημιουργούν πολιτικά πυροτεχνήματα. Ένας θεσμός καταστολής εξυπηρετεί καλύτερα αυτό το σκοπό απ’ ότι ένας θεσμός διαφάνειας. Παρ’ όλα αυτά όμως, το Ελεγκτικό Συνέδριο αποτελεί και πρέπει να αποτελεί πρωτίστως όργανο πρόληψης και διαφάνειας και δευτερευόντως θεσμό καταστολής. 
Η πορεία του Ελεγκτικού Συνεδρίου, κυρίες και κύριοι συνάδελφοι, και με την συγκεκριμένη κωδικοποίηση αποτελεί δείγμα θεσμού, που εκτός του ότι διαδραματίζει καταλυτικό ρόλο στις δημοσιονομικές εξελίξεις είναι άρρηκτα συνδεδεμένος με την πολιτική ζωή και τη δημοκρατία, διότι μέσα από την ορθότερη δράση του Ανώτατου Δημοσιονομικού Δικαστηρίου δε διαφυλάσσεται μόνο το δημόσιο χρήμα, αλλά εδραιώνονται και οι συνθήκες αμοιβαίας εμπιστοσύνης πολιτών και κράτους για τη σύναψη κάθε μορφής έννομης σχέσης. Γνωρίζουμε όλοι πολύ καλά πόσο αναγκαία είναι η εμπιστοσύνη αυτή σήμερα, καθώς δυστυχώς, τόσο το κράτος, όσο και το πολιτικό σύστημα εν γένει την έχει απολέσει. 
Δεν θα αναφερθώ, βεβαίως, στην ένσταση αντισυνταγματικότητας η οποία πρωτογενώς κατετέθη στη συζήτηση στην αρμόδια επιτροπή από τους Ανεξάρτητους Έλληνες. Δεν ξέρω αν εμμένουν ακόμη στη συζήτηση της συγκεκριμένης ένστασης αντισυνταγματικότητας. Εν πάση περιπτώσει, αν τεθεί, θα τοποθετηθώ στη συνέχεια κατά την εξέλιξη της σχετικής διαδικασίας.
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΑΘΑΝΑΣΙΟΣ ΝΑΚΟΣ )
Εν κατακλείδι όμως, κυρίες και κύριοι συνάδελφοι, θέλω να τονίσω ότι η κωδικοποίηση νόμων για το Ελεγκτικό Συνέδριο αποτελεί ένα εργαλείο που βοηθάει όλους τους εμπλεκόμενους στις σχετικές με το Ελεγκτικό Συνέδριο διαδικασίες. Σε κάθε περίπτωση, δίνει τη δυνατότητα στους δικαστές του Ελεγκτικού Συνεδρίου να μη χαρακτηριστούν ως απότοκοι ενός κακώς νοούμενου δικαστικού ακτιβισμού, αλλά να θεωρούνται πάντα ως θεματοφύλακες της νομιμότητας και του δημοκρατικού πολιτεύματος που σήμερα δοκιμάζεται ποικιλοτρόπως στη χώρα μας. 
Εννοείται, κυρίες και κύριοι συνάδελφοι, κύριε Πρόεδρε, ότι υπερψηφίζω επί της αρχής την προτεινόμενη κωδικοποίηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η κ. Χρυσούλα Γιαταγάνα, ειδική αγορήτρια των Ανεξαρτήτων Ελλήνων. 
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, κυρίες και κύριοι συνάδελφοι, συζητείται σήμερα ένα πολύ σημαντικό νομοθέτημα σύμφωνα με το άρθρο 76, παράγραφος 7 του Συντάγματος, το οποίο αφορά την κωδικοποίηση διαφόρων νομοθετικών διατάξεων, που ισχύουν για το Ελεγκτικό Συνέδριο. 
Το Ελεγκτικό Συνέδριο είναι το ανώτατο δημοσιονομικό δικαστήριο που έχει διατρέξει μία ιστορία εκατόν ογδόντα ετών αδιάκοπης λειτουργίας. Ανήκει σαφώς, στη δικαστική εξουσία και έχει κατά βάση τρεις τομείς αρμοδιοτήτων.
Ο πρώτος τομέας περιλαμβάνει τις ελεγκτικές αρμοδιότητες. Το Ελεγκτικό Συνέδριο είναι επιφορτισμένο να διασφαλίζει γενικά τη διαφάνεια, την οικονομική διαχείριση των κρατικών δαπανών, σύμφωνα με τις επιταγές του Συντάγματος που καθορίζει με λεπτομέρεια τις αρμοδιότητες του, με τις οποίες γίνονται και οι παρεμβάσεις στη δημοσιονομική πολιτική του κράτους. Ασκεί προληπτικό έλεγχο των δαπανών του κράτους, των ΟΤΑ και πολλών νομικών προσώπων δημοσίου δικαίου. Ασκεί κατασταλτικό έλεγχο των λογαριασμών όλων των δημοσίων υπολόγων και εφόσον συντρέχει περίπτωση, τους καταλογίζει τα ελλείμματα.
Μία από τις πλέον σημαντικές αρμοδιότητες του Ελεγκτικού Συνεδρίου είναι ο έλεγχος νομιμότητας των συμβάσεων, μεγάλης οικονομικής αξίας -άνω του 1.000.000 ή του 1.500.000 ευρώ- καθώς και όλης της διαδικασίας των δημοσίων συμβάσεων, στις οποίες συμβαλλόμενος είναι το ελληνικό δημόσιο, καθώς και τα νομικά πρόσωπα δημοσίου δικαίου, οι δημόσιες επιχειρήσεις και οι οργανισμοί. 
Η σπουδαιότητα του ελέγχου αυτού συνίσταται στην πρόληψη της σύναψης άκαιρων συμβάσεων και κατ’ ακολουθία στην εμπέδωση κλίματος εμπιστοσύνης μεταξύ των συναλλασσομένων.
Το Ελεγκτικό Συνέδριο έχει και γνωμοδοτικές αρμοδιότητες. Πρώτον, γνωμοδοτεί επί συνταξιοδοτικών νομοσχεδίων πριν κατατεθούν στη Βουλή. Δεύτερον, υποβάλλει έκθεση για τον ισολογισμό και απολογισμό του κράτους στη Βουλή. Επίσης, υποβάλλει στη Βουλή ετήσια έκθεση, με την οποία την ενημερώνει για το έργο και τα ευρήματά του.
Τρίτη κατηγορία είναι οι δικαιοδοτικές του αρμοδιότητες. Εκδικάζει συνταξιοδοτικές διαφορές δημοσίων υπαλλήλων. Εκδικάζει υποθέσεις καταλογισμών που έχουν επιβληθεί είτε από το ίδιο το Ελεγκτικό Συνέδριο είτε από οικονομικούς επιθεωρητές. Εκδικάζει υποθέσεις που αφορούν ζημιές που προξένησαν δημόσιοι υπάλληλοι στο κράτος, στους ΟΤΑ και στα νομικά πρόσωπα δημοσίου δικαίου. Επιλαμβάνεται θεμάτων που αφορούν το «πόθεν έσχες», δηλαδή καταλογίζει όλους αυτούς οι οποίοι δεν μπορούν να δικαιολογήσουν την απόκτηση περιουσιακών στοιχείων. 
Επειδή πρόκειται για κωδικοποίηση, δεν επιτρέπεται η τροποποίηση διατάξεων είτε κατά το στάδιο της επεξεργασίας από την επιτροπή είτε κατά τη συζήτηση στην Ολομέλεια.
Οι Ανεξάρτητοι Έλληνες έχουμε ενστάσεις και αντιρρήσεις για την ουσιαστική ορθότητα αρκετών διατάξεων της παρούσας κωδικοποίησης, τις οποίες προβάλλουμε και πρέπει να ληφθούν υπόψη, ώστε σε μεταγενέστερο χρονικό σημείο να έρθουν προς συζήτηση και ψήφιση σημαντικές βελτιώσεις και τροποποιήσεις, ώστε το Ελεγκτικό Συνέδριο, το παλαιότερο ανώτατο δικαστήριο της χώρας, με τις σοβαρές αρμοδιότητές του -όπως περιληπτικά αναφέρθηκαν- να αποδώσει τα μέγιστα. Κυρίως οι δυνατότητές του στον ελεγκτικό τομέα να εναρμονιστούν με τις σύγχρονες εξελίξεις και ανάγκες της εποχής μας.
Στο σημείο αυτό πρέπει να αναφέρουμε ότι από το 2006, με το ν.3492/2006 και στη συνέχεια με τους νόμους 3871/2010 και 4055/2012, ανατέθηκε στο Ελεγκτικό Συνέδριο ο έλεγχος της χρηστής δημοσιονομικής διαχείρισης, καθώς και η διενέργεια ελέγχων απόδοσης, δηλαδή αν η Δημόσια Διοίκηση κάνει καλά τη δουλειά της.
Σας παραθέτω τις παρατηρήσεις μας στις διατάξεις του νομοσχεδίου.
Πρώτον, ορίζονται οργανικές θέσεις, χωρίς να έχει γίνει οργανόγραμμα. Πιστεύουμε ότι οι οργανικές θέσεις του Ελεγκτικού Συνεδρίου είναι ελάχιστες σε σχέση με τις σπουδαίες αρμοδιότητες, τις οποίες έχει και τη σημασία που έχουν αυτές οι αρμοδιότητες στη σημερινή ιδίως εποχή, κυρίως για τον έλεγχο των δημοσίων συμβάσεων.
Επομένως, για να λειτουργήσει καλύτερα και αποδοτικότερα και κυρίως ταχύτερα το Ελεγκτικό Συνέδριο πρέπει να αυξηθούν οι οργανικές του θέσεις. 
Το άρθρο 35, παράγραφος 1, αναφέρεται στον έλεγχο νομιμότητας συμβάσεων του δημοσίου με προϋπολογιζόμενη δαπάνη άνω του 1.000.000 ευρώ. Πιστεύουμε ότι το όριο αυτό πρέπει να τροποποιηθεί και να αρχίσει από πολύ χαμηλότερο ποσό, δηλαδή από τις 100.000 ευρώ.
Επίσης, στην παράγραφο 1 του άρθρου 35 απαραδέκτως εξαιρούνται από τον έλεγχο νομιμότητας συμβάσεις όπου μπορεί να συνομολογεί με απευθείας ανάθεση ο Υπουργός Οικονομικών. Η εξαίρεση αυτή πρέπει άμεσα να απαλειφθεί. Δεν είναι δυνατόν ο Υπουργός Οικονομικών να είναι ανεξέλεγκτος. Έτσι, θα αποφεύγονται τα τεράστια ελλείμματα, που εμφανίζονται δυστυχώς κατόπιν εορτής, και θα αυξηθούν οι δυνατότητες να περιοριστεί η διαφθορά.
Στην παράγραφο 3 του άρθρου 35 που αφορά έλεγχο συγχρηματοδοτούμενων συμβάσεων προμηθειών αγαθών, παροχής υπηρεσιών και εκτέλεσης έργων, το όριο των 5.000.000 που τίθεται πρέπει άμεσα να τροποποιηθεί πάρα πολύ, το ανώτερο στο ποσό του 1.000.000 ευρώ, ομοίως δε και για τις προγραμματικές συμβάσεις, όπου ο έλεγχος νομιμότητας προβλέπεται, εφόσον η προγραμματική σύμβαση είναι άνω των 10.000.000 ευρώ. Ασφαλώς και το ποσό αυτό πρέπει να μειωθεί πάρα πολύ.
Το άρθρο 36, αναφέρεται στον προληπτικό έλεγχο νομιμότητας συμβάσεων των ΟΤΑ. Ο έλεγχος πρέπει να γίνεται σε κάθε περίπτωση από κλιμάκιο και όχι απλώς από επίτροπο, εφόσον υπερβαίνει το ποσό των 50.000 ευρώ. 
Θεωρούμε πολύ σημαντικό να γίνεται ο προσυμβατικός έλεγχος σε όλα τα στάδια. Είναι πολύ σημαντική η διάταξη η οποία αναφέρεται στο ότι είναι άκυρη οποιαδήποτε σύμβαση, εάν δεν έχει γίνει προσυμβατικός έλεγχος. 
Επομένως, θα πρέπει να γίνεται έλεγχος νομιμότητας πάντα, διότι καθημερινά καθιστάμεθα μάρτυρες ατασθαλιών, ειδικά σε νομικά πρόσωπα δημοσίου δικαίου και ιδίως στους Οργανισμούς Τοπικής Αυτοδιοίκησης, όπου διαπιστώνονται καθυστερημένα παρανομίες σχετικά με μεγάλα χρηματικά ποσά. Αυτό οφείλεται στο γεγονός ότι δεν έχει επιβληθεί επαρκής προσυμβατικός έλεγχος.  
Στο άρθρο 66, περί ελέγχου ισολογισμού και απολογισμού του κράτους και διαδηλώσεων του Ελεγκτικού Συνεδρίου, η παρατήρησή μας είναι ότι θα έπρεπε ο έλεγχος αυτός να επισπεύδεται και να μην γίνεται καθυστερημένα, όπως λόγου χάριν συνέβη φέτος, το 2013, για το έτος 2010 - 2011. Το ίδιο ισχύει και στο άρθρο 67.
Ως προς το άρθρο 68 περί αστικής ευθύνης των υπαλλήλων του δημοσίου, στην παράγραφο 3 αναφέρεται ότι δεν εφαρμόζονται στην περίπτωση Υπουργών οι προγενέστερες διατάξεις του ίδιου άρθρου, σύμφωνα με τις οποίες αποδίδονται ευθύνες σε υπαλλήλους που προκάλεσαν ζημιά στο δημόσιο. 
Θεωρούμε απαράδεκτη την εξαίρεση των Υπουργών και τούτο διότι το άρθρο 86 του Συντάγματος αναφέρεται αποκλειστικά και μόνο στην ποινική ευθύνη Υπουργών και Υφυπουργών. Θα αφαιρέσουμε τώρα και την αστική ευθύνη των Υπουργών και Υφυπουργών, κάτι που δεν προβλέπεται από το Σύνταγμα; Δηλαδή, θέλουμε να καταρρίψουμε οποιοδήποτε ίχνος ανοχής των πολιτών προς τους πολιτικούς; Αυτό πάμε να κάνουμε; 
Επίσης, θέλω να αναφερθώ στο άρθρο 108. Θεωρούμε ότι είναι αντισυνταγματική η διάταξή του, γιατί κατά τη διάρκεια εφαρμογής του προγράμματος σταθεροποίησης και ανάπτυξης της οικονομίας της χώρας –δηλαδή την εφαρμογή των μνημονίων- δεν εφαρμόζεται το άρθρο 33, παράγραφος 1 για τις δαπάνες των περιφερειών. Δεν υπόκεινται στον προληπτικό έλεγχο του Ελεγκτικού Συνεδρίου. Αφαιρεί, δηλαδή, από τον έλεγχο του Ελεγκτικού Συνεδρίου, τις δαπάνες των περιφερειών. 
Δεν θα αναπτύξω τον έλεγχο αντισυνταγματικότητας. Είναι πάρα πολλές οι ενστάσεις μας στις διατάξεις που πρέπει να αλλάξουν. 
Παρ’ όλο που θεωρούμε ότι κάθε κωδικοποίηση βοηθάει στο να εφαρμόζεται καλύτερα, να γίνει πιο εύρυθμη σχετικά μια νομοθεσία, εντούτοις είναι τόσα πολλά τα προβλήματα που συναντώνται σε αυτήν τη συγκεκριμένη κωδικοποίηση.
Θεωρούμε τόσο σημαντικό το Ελεγκτικό Συνέδριο, ένα από τα ανώτατα δικαστήρια της χώρας, που δεν μπορούμε παρά να καταψηφίσουμε επί της αρχής και επί των άρθρων αυτό το νομοθέτημα.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Κυρίες και κύριοι συνάδελφοι, έχουν προβληθεί αντιρρήσεις αντισυνταγματικότητος από τον κ. Κοντονή.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα …</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Ή έχει υποβληθεί, κύριε Λαφαζάνη ή δεν έχει υποβληθεί.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Στην πορεία θα την υποβάλουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ναι, αλλά πρέπει να ξέρουν οι συνάδελφοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα την υποβάλουμε όποτε νομίζουμε και κρίνουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Από τον Κανονισμό η αντίρρηση συνταγματικότητας δεν είναι υποχρεωτικό να υποβληθεί γραπτώς. Υποβάλλεται και προφορικώς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμείς θα το καθορίσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):  Με ενημέρωσε, λοιπόν, η κ. Κόλλια, την οποία αντικατέστησα, ότι ο κ. Κοντονής υπέβαλε αντιρρήσεις συνταγματικότητος. Επιμένετε στις αντιρρήσεις συνταγματικότητος; Να τις συζητήσουμε…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Βεβαίως και θα την αναπτύξουμε, στον χρόνο που νομίζουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εσείς θα επιλέξετε το χρόνο; Από πότε γίνεται αυτό;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Βουλευτής επιλέγει το χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ποιος επιλέγει; Κανονικά δεν είναι δυνατόν, εάν αποφανθεί η Βουλή ότι είναι αντισυνταγματικός ένας νόμος, να συνεχίσει να συζητάει επί ενός νόμου, ο οποίος δεν έχει νόημα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μετά το τέλος των εισηγητών...</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, οι αντιρρήσεις συνταγματικότητος συνήθως μπαίνουν στην αρχή. Είναι δυνατόν να αποφανθεί η Βουλή ότι αυτό το νομοσχέδιο είναι αντισυνταγματικό και να κουβεντιάσει τρεις ημέρες επί αντισυνταγματικού νομοσχεδίου; Πού ακούστηκε αυτό; Γι’ αυτό και οι αντιρρήσεις συνταγματικότητος μπαίνουν στην αρχή. Κακώς έφτασε στο σημείο να έχει μιλήσει και η κ. Γιαταγάνα, για να μπει το θέμα των αντιρρήσεων συνταγματικότητος. 
Εάν, λοιπόν, επιμένετε, να συζητήσουμε τώρα τις αντιρρήσεις. Εάν δεν επιμένετε, σημαίνει ότι δεν βάζετε θέμα αντιρρήσεων.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Ορίστε, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακούστε, κύριε Πρόεδρε. Δεν θα ορίσετε εσείς στην Αντιπολίτευση πότε θα καταθέσει την αίτηση αντισυνταγματικότητας. Πείτε μου, στον Κανονισμό πού ορίζεται ότι πρέπει στην αρχή της συζήτησης να γίνεται η αίτηση αντισυνταγματικότητας; 
Είπαμε ότι θα την καταθέσουμε και μόλις τελειώσουν οι εισηγητές τις εισηγήσεις τους θα υποβάλουμε εμείς την πρόταση.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θέσατε θέμα αντισυνταγματικότητος, κυρία Γιαταγάνα;
(Θόρυβος στην Αίθουσα)
Κύριε Μαριά, ρωτάω την κ. Γιαταγάνα, που μόλις κατέβηκε. Σας παρακαλώ!</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>:  Κύριε Πρόεδρε, είπα ότι υφίσταται ένα ζήτημα αντισυνταγματικότητος, ωστόσο εμείς δεν προβάλλουμε ένσταση αντισυνταγματικότητος. Για όλες όμως τις παρατηρήσεις τις οποίες ήδη αναφέραμε, εμείς θα καταψηφίσουμε αυτό το νομοσχέδιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Άρα, μέχρι αυτήν τη στιγμή που μιλάμε δεν έχουν προβληθεί αντιρρήσεις αντισυνταγματικότητας από κανέναν.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>:  Και ούτε θα προβάλουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Σ’ αυτό το συμπέρασμα καταλήγω.
Το λόγο έχει ο κ. Παναγιώτης Ηλιόπουλος, ειδικός αγορητής της Χρυσής Αυγής.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Κυρίες και κύριοι Βουλευτές, στην προς συζήτηση εισηγητική έκθεση και στο σύνολο του προς ψήφιση νομοθετήματος αντικατοπτρίζεται το μεγαλύτερο κομμάτι της κακοδαιμονίας της ελληνικής δημόσιας διοίκησης, δηλαδή η ασυνάρτητη πολυνομία που βρίσκεται κρυμμένη μέσα σε κυριολεκτικά εκατοντάδες διατάξεις και άρθρα διασκορπισμένα σε διάφορα νομοθετήματα, εν πολλοίς άσχετα με το υπό ρύθμιση αντικείμενο, εκατοντάδες διατάξεις που ερίζουν για την εφαρμογή τους και απαιτούν τη γνώση και την εμπειρία νομικών και δικαστικών, για να καταστούν λειτουργικές και εφαρμόσιμες από τα δικαστήρια, ενώ την ίδια στιγμή παραμένουν απροσπέλαστες στους πολίτες και στους διοικουμένους.  
(Θόρυβος στην Αίθουσα)
Κύριε Πρόεδρε, δεν μπορώ να μιλήσω έτσι.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>):   Μισό λεπτό, κύριε Ηλιόπουλε. 
Παρακαλώ πολύ, κύριοι συνάδελφοι, να κάνετε ησυχία! 
Ορίστε, κύριε Ηλιόπουλε, συνεχίστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Δεδομένου, δε, ότι οι διατάξεις αυτές αφορούν κυρίως τον δημοσιονομικό έλεγχο, δηλαδή τον έλεγχο που οφείλει να ασκεί η πολιτεία στα δημόσια όργανά της, τότε καταλαβαίνει κανείς ότι η πολυνομία και η διασπορά των διατάξεων δεν έχει γίνει τόσο αθώα όσο μπορεί εκ πρώτης όψεως να θεωρήσει κανείς, αλλά προκειμένου να δυσχεραίνεται ο έλεγχος, να θεριεύει η αδιαφάνεια και η γραφειοκρατία και να ενισχύεται η όψη της κλειστής κάστας που απέκτησε ως σήμερα η δημόσια διοίκηση.
Μακάρι να μπορούσαμε να πούμε ότι όλα αυτά θα λύνονταν με μία απλή κωδικοποίηση των διατάξεων, αν και το έργο αναγνωρίζουμε ότι δεν είναι τόσο απλό. Μακάρι τα προβλήματα δυσλειτουργίας, καθυστέρησης στη δικαιοδοτική η γνωμοδοτική κρίση του Ελεγκτικού Συνεδρίου να αίρονταν με τη μεταφορά της γλώσσας στη δημοτική ή τον υπολογισμό των ποσών σε ευρώ από δραχμές, όπως μας πληροφορεί το κείμενο της εισηγητικής έκθεσης.
Οι αιτίες όμως της κακοδαιμονίας που αναφέραμε δεν εδράζονται σε αυτά, αλλά στην ουσία των διατάξεων που παραμένουν δαιδαλώδεις, αναχρονιστικές και χωρίς στεγανά από την πολιτική εξουσία. 
Οι κυβερνήσεις της Μεταπολίτευσης, χωρίς από αυτές να εξαιρούμε την παρούσα, έκαναν έναν απαράδεκτο συμβιβασμό μεταξύ των τριών εξουσιών. Αντί να εξασφαλίσουν τον διαχωρισμό τους και να εργαστούν πάνω σ’ αυτόν, επέλεξαν, για ευνόητους λόγους, να ενισχύσουν μόνο την εκτελεστική εξουσία. Έτσι, τόσο η δικαστική όσο και η νομοθετική πέρασαν σε δεύτερη μοίρα, με τα γνωστά σε όλους μας αποτελέσματα. 
Η δικαστική εξουσία, χωρίς επαρκείς εγγυήσεις, δεν μπορεί και δεν θέλει να ελέγξει την εκτελεστική και αυτό αποτυπώνεται πλήρως και διαπερνά τα περισσότερα άρθρα των κωδικοποιημένων διατάξεων του Ελεγκτικού Συνεδρίου. Το Ελεγκτικό Συνέδριο, αντί να είναι ο «φτωχός συγγενής» της εκτελεστικής εξουσίας, θα έπρεπε να έχει τον πρώτο λόγο στα ζητήματα που αφορούν τον ευαίσθητο δημόσιο τομέα, αφού οι αρμοδιότητες που παρέχονται από το Σύνταγμα είναι τεράστιες.
(Θόρυβος στην Αίθουσα)
Κύριε Πρόεδρε, η ένωση του ΠΑΣΟΚ με τον ΣΥΡΙΖΑ θα γίνει τώρα;
Κύριε Λοβέρδο, σας παρακαλώ…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Συγγνώμη.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Ηλιόπουλε, είναι η συνήθης κατάσταση αυτή, δυστυχώς. Εγώ δεν έχω άλλους τρόπους. Έχω παρακαλέσει κατ’ επανάληψη…</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>: Ο κ. Λοβέρδος, επειδή είναι ευγενής, ζήτησε συγγνώμη. Εσείς συνεχίζετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Κοντονή, έχει δίκιο ο ομιλητής. Έχει δίκιο. Μετά αναφέρομαι σε ονόματα και θυμώνουν αυτοί στους οποίους αναφέρομαι. Έχει δικαίωμα να μιλήσει με ησυχία, όπως ο κάθε συνάδελφος. 
Παρακαλώ, κύριε συνάδελφε, συνεχίστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΗΛΙΟΠΟΥΛΟΣ</Parlmember>:  Το Ελεγκτικό Συνέδριο –επαναλαμβάνω- αντί να είναι ο «φτωχός συγγενής» της εκτελεστικής εξουσίας, θα έπρεπε να έχει τον πρώτο λόγο στα ζητήματα που αφορούν τον ευαίσθητο δημόσιο τομέα, αφού οι αρμοδιότητες που του παρέχονται από το Σύνταγμα είναι τεράστιες: έλεγχος των δαπανών του δημοσίου, έλεγχος των λογαριασμών της Κυβέρνησης και του κρατικού προϋπολογισμού, παρακολούθηση των εσόδων του κράτους, εποπτεία των δημοσίων υπαλλήλων, των στρατιωτικών υπαλλήλων, των νομικών προσώπων  δημοσίου δικαίου, έλεγχος για κάθε προμήθεια, επιχορήγηση και έργο των δήμων και των ΟΤΑ, γνωμοδοτήσεις, καθώς και ευρεία δικαστική εξουσία. 
Δεν θα ήταν υπερβολικό να έλεγε κανείς πως η καλή λειτουργία του Ελεγκτικού Συνεδρίου θα προϋπέθετε την καλή λειτουργία του ελληνικού δημοσίου. Και ο λόγος της άθλιας λειτουργίας του ελληνικού δημοσίου μπορεί να μην οφείλεται ευθέως στην κακή λειτουργία του Ελεγκτικού Συνεδρίου, αλλά στην προσπάθεια των πολιτικών και της εκάστοτε κυβέρνησης να ελέγξει τους ελέγχοντες, δηλαδή να μαζέψει όλες τις αρμοδιότητες στα χέρια της, ώστε να μην αφήσει κανένα περιθώριο στη δικαστική εξουσία να ασκήσει τον συνταγματικά οφειλόμενο έλεγχό της. Δηλαδή μια επίφαση δημοκρατίας, μια ψεύτικη δημοκρατία πάνω στην οποία στηρίχθηκε και αναπαράχθηκε όλο το πολιτικό σύστημα της Μεταπολίτευσης, με τα γνωστά ολέθρια αποτελέσματα.
Εμείς στη Χρυσή Αυγή δεν τρέφουμε καμμία ελπίδα ότι αυτό μπορεί να αλλάξει ή έστω να καλυτερεύσει με τέτοιου τύπου νομοθετικές παρεμβάσεις ή κωδικοποιήσεις διατάξεων. Το σύστημα που δημιούργησε η Μεταπολίτευση και πάνω στο οποίο στηρίχθηκε τόσα χρόνια η δημόσια διοίκηση χρησιμοποιεί διάφορους τρόπους για να επιβιώσει, διαμέσου των υποσυστημάτων διαπλοκής που έχει δημιουργήσει στους Οργανισμούς, στα νομικά πρόσωπα δημοσίου δικαίου και στους δήμους.
Απόδειξη είναι τα ετήσια αποτελέσματα για τη διαπλοκή και τη διαφθορά που εκθέτουν την εκτελεστική εξουσία και που έρχονται στο φως της δημοσιότητας από τον επιθεωρητή δημόσιας διοίκησης. 
Γιατί τα φαινόμενα αυτά δεν έχουν εξαλειφθεί; Γιατί τα φαινόμενα αυτά μέσα στην κρίση που μαστίζει τη χώρα συνεχίζουν και ταλαιπωρούν τους πολίτες, τους διοικούμενους και τους τίμιους επιχειρηματίες που επιχειρούν να έρθουν σε επαφή με το δημόσιο; Πού είναι οι ελεγκτικοί μηχανισμοί του Ελεγκτικού Συνεδρίου και πού είναι οι ασφαλιστικές δικλείδες του; Θα διορθωθούν όλα αυτά με την κωδικοποίηση του παρόντος νομοθετήματος; 
Εμείς δεν τρέφουμε καμμία αυταπάτη, αλλά και καμμία ελπίδα περί τούτου. Θεωρούμε την προσπάθεια χρήσιμη, αλλά όχι αποφασιστική και ούτε καν επαρκή. Είμαστε υπέρ των κανονιστικών διατάξεων που θα εξαλείψουν την ουσία της δυσλειτουργίας και όχι υπέρ της οργάνωσης της δυσλειτουργίας, ώστε να καταστεί ευκολότερα διαχειρίσιμη. 
Έτσι, λοιπόν, στα σημεία στα οποία διαφωνούμε επί της ουσίας –και τα οποία τονίσαμε- θα ψηφίσουμε «ΟΧΙ», κρίνοντας ότι το νομοθέτημα δεν καινοτομεί και δεν προάγει σε τίποτα τη λειτουργία και τον έλεγχο που οφείλει να υφίσταται στο δημόσιο τομέα, που παραμένει μέχρι και σήμερα βορά μεταξύ διαπλεκόμενων και πολιτικής εξουσίας.
Απόδειξη της απροθυμίας της εκτελεστικής εξουσίας να ελεγχθεί, αποτελούν ενδεικτικά τα παρακάτω σημεία, τα οποία περιέχονται στην κωδικοποίηση των διατάξεων του Ελεγκτικού Συνεδρίου. 
Στο άρθρο 30 παράγραφος 2, εξαιρούνται από τον προληπτικό έλεγχο του Ελεγκτικού Συνεδρίου μεταξύ άλλων και οι δαπάνες μισθωμάτων κτηρίων των δημοσίων υπηρεσιών. Εδώ πάλι αποφασιστική αρμοδιότητα έχει η εκτελεστική εξουσία, ο Υπουργός Οικονομικών. Την ώρα δηλαδή που μία τεράστια τρύπα του ετήσιου ελλείμματος και άρα του χρέους, οφείλεται στη σπατάλη του δημοσίου για μισθώματα κτηρίων που πληρώνονται αφειδώς από τους φορολογούμενους για να στεγάζονται δημόσιες υπηρεσίες, όταν δημόσια κτήρια είναι κατειλημμένα από αριστεριστές ή καταρρέουν ανεκμετάλλευτα, το Ελεγκτικό Συνέδριο καλείται να μην ελέγχει τη διοίκηση για τις αποφάσεις αυτές με τις ευλογίες και την υψηλή επιτήρηση του Υπουργού Οικονομικών. 
Στο άρθρο 33 παράγραφος 3, η διαδικασία και τα απαραίτητα δικαιολογητικά για τον προληπτικό έλεγχο των δαπανών των κοινωφελών επιχειρήσεων και των αμαρτωλών για τις σπατάλες –βλέπε υπόθεση Δημάρχου Θεσσαλονίκης- ανωνύμων εταιριών των δήμων, καθορίζονται πάλι από αποφάσεις της εκτελεστικής εξουσίας, δηλαδή των Υπουργών Εσωτερικών και Δικαιοσύνης κατά το δοκούν. 
Αντί δηλαδή η δικαστική εξουσία να ελέγχει με τους όρους που επιθυμεί τις προϋποθέσεις των δικαιολογητικών που θα εντάσσονται στον προληπτικό έλεγχο δαπανών των εταιριών των δήμων, έρχεται πάλι η Κυβέρνηση και επικυρώνει τον εαυτό της, καθορίζοντας τις ακριβείς συνθήκες που θα λάβει χώρα ο έλεγχος. Τότε ποια είναι η έννοια του ελέγχου; Ποιος λογοδοτεί σε ποιον και ποιος ελέγχει τη νομιμότητα της υπουργικής απόφασης; Το Συμβούλιο της Επικρατείας δέκα-δώδεκα χρόνια μετά την έκδοση της; 
Στο άρθρο 36, αντίστοιχα προβλέπεται ότι προληπτικό έλεγχο για συμβάσεις προμήθειας, εκτέλεσης έργων και παροχής υπηρεσιών που συνάπτουν οι Οργανισμοί Τοπικής Αυτοδιοίκησης και οι δήμοι, κάνει το Ελεγκτικό Συνέδριο, μόνο εφόσον οι συμβάσεις αυτές υπερβαίνουν το ποσό των 200.000 ευρώ χωρίς ΦΠΑ, δηλαδή ουσιαστικά το ποσό των 246.000 ευρώ, αν συνυπολογιστεί και ο ΦΠΑ. 
Αν λάβουμε υπ’ όψιν μας το πάρτι συναλλαγής και διαφθοράς σε επίπεδο δήμων και ανώνυμων εταιρειών που υπάγονται στους δήμους, καθώς και το γεγονός ότι τα περισσότερα έργα που πραγματοποιούνται κόβονται σε μικρότερα κομμάτια, ώστε να μην υπερβαίνουν το αναφερθέν ποσό προληπτικού ελέγχου, καταλήγουμε στο συμπέρασμα ότι η θέσπιση προληπτικού ελέγχου των συμβάσεων για τα ποσά αυτά είναι προσχηματική και παραπλανητική. 
Η άποψη της Χρυσής Αυγής είναι ότι ο προληπτικός έλεγχος θα έπρεπε να πραγματοποιείται για ποσό τουλάχιστον 50.000 ευρώ και μάλιστα, με ταχείες διαδικασίες -για παράδειγμα ένας μήνας από την κατάθεση του φακέλου με τα δικαιολογητικά- έτσι ώστε να μην καθίσταται δυσλειτουργική η ελεγκτική διαδικασία. 
Το ποσό που προσδιορίστηκε αφήνει πάλι μεγάλο μέρος για πιθανή κακοδιοίκηση και συναλλαγή, αν μάλιστα λάβουμε υπ’ όψιν μας ότι τα κονδύλια που πλέον παρέχονται στους δήμους είναι σημαντικά μειωμένα, σε σχέση με το παρελθόν. 
Θεωρούμε πολύ σημαντικό το έργο του Ελεγκτικού Συνεδρίου. Αυτό μάλιστα το τονίσαμε και αρχικά. Θεωρούμε όμως ταυτόχρονα ανύπαρκτη την πολιτική βούληση της Κυβέρνησης που επιβάλλει τη λειτουργία του θεσμού υπό το ίδιο καθεστώς, που μέχρι σήμερα οδήγησε τη δημόσια διοίκηση στην κατάσταση που όλοι γνωρίζουμε. 
Η δικαιοδοτική λειτουργία του Ελεγκτικού Συνεδρίου είναι και πρέπει να παραμείνει σημαντική. Αντί, όμως, της ενεργοποίησης του ικανού και καταρτισμένου επιστημονικού της δικαστικού δυναμικού στην κατεύθυνση του πραγματικού ελέγχου της πάσχουσας διοίκησης, έχουμε τον περιορισμό των δυνατοτήτων του και την υπαγωγή του στα κελεύσματα της εκτελεστικής εξουσίας. 
Επαναλαμβάνουμε ότι το έργο της κωδικοποίησης των διατάξεων που το αφορούν, είναι για μας επιβεβλημένο και αυτονόητο. Αυτονόητη όμως έπρεπε να είναι για την Κυβέρνηση και η μεγιστοποίηση των ελεγκτικών διαδικασιών του Ελεγκτικού Συνεδρίου μέσω διατάξεων που θα απελευθέρωναν, αντί να περιορίσουν τη δικαιοδοτική εξουσία του δικαστικού οργάνου. 
Η Χρυσή Αυγή που έχει επανειλημμένα τονίσει την ανάγκη για την ύπαρξη σημαντικών θεσμικών αλλαγών και στο δικαστικό σύστημα, ειδικά δε σε αυτό που αφορά τον έλεγχο των δημοσίων δαπανών, δεν θα μπορούσε να αισθάνεται ικανοποιημένη με την προσχηματική προσπάθεια της Κυβέρνησης να ικανοποιήσει τους εταίρους της εντός και εκτός Κυβέρνησης, δηλαδή τους συναλλασσόμενους με αυτή επιχειρηματίες, τους κομματικούς εγκάθετους που ακόμα λυμαίνονται τη δημόσια διοίκηση και τους φίλους της που ενδημούν κατά εκατοντάδες εκεί που υφίσταται η κακοδιοίκηση, ο χρηματισμός και η διαφθορά. 
Λυπούμαστε που μια τέτοια ευκαιρία πηγαίνει χαμένη για την πιο εύρυθμη λειτουργία του Ελεγκτικού Συνεδρίου και αυτός είναι ο λόγος που ψηφίζουμε, όπως προείπαμε, «ΟΧΙ» στο εν λόγω νομοσχέδιο, ευελπιστώντας ότι σύντομα θα δοθεί σε μας η ευκαιρία να αναδιοργανώσουμε και αυτό τον τομέα, που εν πολλοίς ευθύνεται για τα χάλια της διοίκηση της χώρας εν γένει. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο ειδικός αγορητής της Δημοκρατικής Αριστεράς κ. Ιωάννης Πανούσης.</ChairmanSpeech> 
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, το Ελεγκτικό Συνέδριο είναι ένα ειδικό διοικητικό δικαστήριο και μια ανώτατη διοικητική αρχή με ελεγκτικές και γνωμοδοτικές αρμοδιότητες.
Η σχέση του Ελεγκτικού Συνεδρίου με τα άλλα δικαστήρια –παραδείγματος χάριν, δεν παραπέμπει υποθέσεις σε άλλες δικαιοδοσίες, αρμόδια δικαστήρια ούτε αυτά παραπέμπουν σε αυτό- δεν του αφαιρεί την ιδιότητα του ειδικού διοικητικού δικαστή –βλέπε τη γαλλική Cour des comptes- δεν εφαρμόζει δηλαδή ένα αυτόνομο δίκαιο διαφορετικό από το διοικητικό δίκαιο, αλλά ένα ειδικό δίκαιο και έχει ειδικότερο αντικείμενο αρμοδιοτήτων και δικαιοδοσιών. Εκτός όμως από τον έλεγχο, διαθέτει και την αρμοδιότητα επιβολής κυρώσεων, κρίνει δηλαδή τη νομιμότητα και την κανονικότητα των δημοσίων λογαριασμών και καταλογίζει εάν υπάρχει ευθύνη στο αρμόδιο, το διαπιστωθέν έλλειμμα. 
Το Ελεγκτικό Συνέδριο –γι’ άλλους ως διφυές όργανο, διφυής υπόσταση λέει το Ανώτατο Ειδικό Δικαστήριο και γι’ άλλους ως ασκούν διφυές έργο, όπως λέει το Συμβούλιο της Επικρατείας- παραμένει η τρίτη ανώτατη δικαιοδοσία της ελληνικής έννομης τάξης. Κατά τον Άρειο Πάγο, χαρακτηρίζεται ως δικαστική αρχή, έστω και αν για πολλούς θεωρείται ανώτατο δημοσιονομικό δικαστήριο. 
Ως ανώτατη, ως προς το διοικητικό, ελεγκτική αρχή, κατά την ίδια την ιδρυτική πρόβλεψή του, ασκεί υψηλή δημοσιονομική εποπτεία και όχι απλή διοικητική εποπτεία. Επεξεργάζεται, λοιπόν, τους λογαριασμούς, επαγρυπνεί, ώστε να μην υπερβαίνονται οι γενικές και ειδικές πιστώσεις, τα έξοδα και τα έσοδα να είναι εντάξει αποδεδειγμένα, επιτετραμμένα αρχεία να εκτελούν τα διοικητικά τους καθήκοντα ευσυνειδήτως και συννόμως, για να επιτευχθεί η διαφάνεια και η χρηστή διαχείριση στα οικονομικά της δημόσιας διοίκησης. 
Ο αυτοέλεγχος της εκτελεστικής εξουσίας από ανεξάρτητα όργανα, έστω χωρίς ισχύ δεσμευτική δεδικασμένου, καθιστά το Ελεγκτικό Συμβούλιο Ειδικό Διοικητικό Δικαστήριο. 
Η ίδια η νομολογία του Ελεγκτικού Συνεδρίου προσδιόρισε και τα όρια του παρεμπίπτοντος ελέγχου στα ακόλουθα στοιχεία: πρώτον, αν τα διοικητικά όργανα ενήργησαν στα πλαίσιο των αρμοδιοτήτων που τους παρέσχε ο νόμος, δεύτερον, αν τήρησαν τους τύπους και τους όρους που καθορίζονται από το νόμο, τρίτον, αν εφάρμοσαν και ερμήνευσαν σωστά τον απρόσωπο κανόνα δικαίου, τέταρτον, αν στην κρίση εμφιλοχώρησε πλάνη περί τα πράγματα, πέμπτον, αν η διοικητική πράξη είχε την απαιτούμενη αιτιολογία.
Από την άλλη πλευρά, το Ελεγκτικό Συνέδριο δεν δύναται να ελέγξει παρεμπιπτόντως την εσωτερική νομιμότητα της διοικητικής πράξης. Ο έλεγχος της νομιμότητας που διενεργεί παρεμπιπτόντως, δεν μπορεί να φτάσει μέχρι την έρευνα της ορθότητας της ουσιαστικής κρίσης του διοικητικού οργάνου, με αποτέλεσμα να έχουμε στην ουσία ένα μερικό έλεγχο. 
Όμως, ο χαρακτηρισμός του Ελεγκτικού Συνεδρίου ως τέταρτης ελεγκτικής ή λογιστικής εξουσίας ή κατ’ άλλους εξουσία επιθεωρήσεως εμφανίστηκε ως ένα νομικό παράδοξο, ως ένα νομικό aliud. Παρά ταύτα όμως, σε πολλά κράτη το Ελεγκτικό Συνέδριο είναι ενταγμένο στη μεθόριο της νομοθετικής και δικαστικής εξουσίας -παραδείγματος χάριν στην Ισπανία- ή συνιστά επικουρικό όργανο της Βουλής -παραδείγματος χάριν στο Βέλγιο- γι’ αυτό πολλές φορές συζητάμε για τον «οφθαλμό της Βουλής». Θυμίζω ότι, όταν ιδρύθηκε το Ελεγκτικό Συνέδριο στην Ελλάδα, δεν υπήρχαν κοινοβουλευτικοί θεσμοί για να τους επικουρήσει. Η σχέση του Ελεγκτικού Συνεδρίου με τα όργανα της εκτελεστικής εξουσίας δεν είναι επάλληλη, δεν είναι υπάλληλη, αλλά είναι μια σχέση παράλληλη με διπλή αποστολή: προληπτικός κάθετος έλεγχος και ειδικός κατασταλτικός οριζόντιος έλεγχος.
 Από την άλλη, η αρχή της νομιμότητας συνεπάγεται την υποχρέωση της δημόσιας διοίκησης να τηρεί τους κανόνες. Όχι μόνο να μην αντιτίθεται σε αυτούς, αλλά να βρίσκονται και σε αρμονία. Δεν ισχύει δηλαδή το «ό,τι δεν απαγορεύεται επιτρέπεται». Η διοίκηση οφείλει να ενεργήσει μόνο ό,τι επιτρέπεται, έστω εντός του πλαισίου μιας διακριτικής ευχέρειας. Με τον τρόπο αυτό και με βάση την αρχή της διάκρισης των εξουσιών, άνευ της οποίας ακυρώνεται η εφαρμογή της αρχής της νομιμότητας, παίρνει σάρκα και οστά η αρχή της λαϊκής κυριαρχίας, αλλά και της χρηστής δημοσιονομικής διαχείρισης. 
Το πλαίσιο της νομιμότητας διαμορφώνεται από γενικά παραδεδεγμένους κανόνες του Διεθνούς Δικαίου, του Ευρωπαϊκού Δικαίου, του Συντάγματος, του Διοικητικού Δικαίου, αλλά και της νομολογίας. Η μη συμμόρφωση προς τους κανόνες από τη διοίκηση μπορεί να γίνει ανεκτή μόνο σε περιπτώσεις εξαιρετικές, όπου το δημόσιο συμφέρον επιβάλλει διαφορετικό χειρισμό.
Βέβαια, αυτή η απόκλιση, γνωστή ως αρχή της θεμιτής παρανομίας, δεν είναι δυνατόν να επεκτείνεται σε πράξεις, ενέργειες και συμβάσεις που δεν εμπίπτουν στο δίκαιο της ανάγκης. Άλλωστε, ως υποκείμενο του δημοσίου συμφέροντος ορίζεται όλος ο λαός που έχει οργανωθεί σε έννομη τάξη και σε κράτος, με συνέπεια το κοινωνικό στοιχείο να μην αποκόπτεται με διάφορα προσχήματα από τα ευρύτερα συμφέροντα όλων των κοινωνών, παρά μόνο σε ειδικές και περιοριστικές περιπτώσεις, παραδείγματος χάρη εθνική άμυνα.
Το ειδικό ή έκτακτο δημόσιο συμφέρον δεν μπορεί επί μακρόν να κατισχύει του γενικού δημοσίου συμφέροντος. Και προσοχή: Δεν συμπίπτει πάντοτε η άσκηση δημόσιας εξουσίας με την πραγματική εξυπηρέτηση του δημόσιου συμφέροντος.
Ο λειτουργικός διχασμός των οργάνων, όταν πρόκειται να κρίνουν κυβερνητικές πράξεις, δεν μπορεί να φτάνει μέχρι του σημείου της πλήρους δικαστικής ασυλίας τους. Το κρίσιμο ερώτημα, έστω και σε επίπεδο de lege  ferenda, είναι το ακόλουθο: Η χρηστή δημοσιονομική διαχείριση πρέπει να περιλαμβάνει και τη σκοπιμότητα της δαπάνης, δηλαδή τον έλεγχο της ορθολογικής επιλογής των δημοσιονομικών αποφάσεων; Στοχοθεσία, όργανα, διαδικασίες;
Τρείς είναι οι βασικές αρχές αυτού του ελέγχου. Πρώτον, η οικονομία, δηλαδή τα μέσα που επιλέγονται για τη δαπάνη, εισροές, εκροές, ποιότητα προϊόντος. Δεύτερον, η αποδοτικότητα, δηλαδή η ευνοϊκότερη σχέση μέσων και αποτελέσματος, ορθοί κανόνες, ακόμα και πολιτική στόχευση. Τρίτον, η αποτελεσματικότητα, δηλαδή η σχέση μέσων παραγόμενων και αγαθών και υπηρεσιών.
Όλα, βέβαια, τίθενται και υπό τον έλεγχο των όποιων αρνητικών επιπτώσεων στην κοινωνία, στο περιβάλλον ή στην υγεία. Αυτό, όμως, το μέρος δεν το θέλει η εκτελεστική εξουσία, καθώς αποκλείει τον έλεγχο της σκοπιμότητας. Η κατάχρηση, όμως, του δημοσίου χρήματος δεν περιορίζεται σήμερα στη μη νόμιμη δαπάνη, αλλά επεκτείνεται και στη νόμιμη αλλά ανορθολογική χρήση του δημόσιου χρήματος.
Χαίρομαι που οι Βουλευτές του ΠΑΣΟΚ προσέχουν πάρα πολύ αυτά που λέμε. Μπορείτε να βγείτε έξω να τραγουδήσετε, αν δεν σας ενδιαφέρει. Δεν είναι τίποτα κακό, αν αυτό εννοείτε ως κοινοβουλευτική λειτουργία.
Αυτή η αξιολόγηση δεν πρέπει να είναι μόνο πολιτική, αλλά και να υπάγεται στον έλεγχο της υγιούς δημόσιας διαχείρισης, της διοικητικής τακτικής και στρατηγικής, του σχεδιασμού και του συντονισμού. Ο τόπος, ο χρόνος, τα μέσα και το αποτέλεσμα δεν είναι απλά πολιτικές πράξεις. Πρέπει και να ελέγχονται. Αυτό το ρόλο πρέπει να αναθέσουμε προς το Ελεγκτικό Συνέδριο, αν πράγματι επιθυμούμε τον ουσιαστικό και όχι τυπικό έλεγχο της χρηστής διοίκησης, το ρόλο δηλαδή του επόπτη του ελέγχου της δημοσιονομικής υπευθυνότητας των Υπουργείων -βλέπε Ολλανδία- που καταργεί και την οποιαδήποτε παρέμβαση εξωθεσμικών οργάνων τύπου τρόικας. 
Η αξιολόγηση των δημοσίων πολιτικών συνιστά αναπόσπαστο μέρος της χρηστής δημοκρατικής διαχείρισης με την επικουρία εξωτερικών εισηγητών και εμπειρογνωμόνων. Δεν αρκεί δηλαδή ο έλεγχος της νομιμότητας και της κανονικότητας. Ακόμα και στη γνωμοδοτική προς τη Βουλή αρμοδιότητα το Ελεγκτικό Συνέδριο οφείλει να καταγράφει τα προβλήματα δημοσιονομικής διαχείρισης, ιδίως τις συμφωνίες μεταξύ Υπουργών και υπόλογων διαχειριστών, διότι μόνο έτσι πληροφορείται ο λαός και πληρούται η λαϊκή κυριαρχία. 
Συμπερασματικά, η ιστορία των δημόσιων θεσμών μιας χώρας χαρακτηρίζεται μεταξύ άλλων και από τη σχέση οργάνων δημοσιονομικού ελέγχου με τη νομοθετική και κυρίως την εκτελεστική εξουσία. Το πολιτικό σύστημα της κάθε ιστορικής περιόδου διευρύνει ή περιορίζει τους ελεγκτικούς μηχανισμούς και ο νομικός πολιτισμός διαπλέκεται ή συνδιαμορφώνεται με βάση το συνταγματικό καθεστώς και το διοικητικό σύστημα. Σήμερα δε και με βάση τις ευρωπαϊκές και διεθνείς υποχρεώσεις της χώρας να υπογραμμίσουμε για το ευρωπαϊκό Ελεγκτικό Συνέδριο ότι ενεργεί σε συνεργασία με τα εθνικά όργανα εσωτερικού ελέγχου –κοινοί ένοχοι- και μόνο όταν αυτά αδυνατούν, συνεχίζει μόνο του τον έλεγχο. Έτσι, ο αλυσιτελής χρόνος άσκησης του προληπτικού ελέγχου, η ενδεχόμενη δηλαδή βλάβη, έχει ήδη επιτελεστεί. Επιβάλλει έναν ταχύτερο τρόπο για την αποτελεσματικότερη προστασία του δημόσιου χρήματος, που σημαίνει προσωπικό και υποδομές. Ο κανόνας της διπλής δικαιοδοσίας, όπου ο δικαστής δικάζει και το λογαριασμό και ο Υπουργός Οικονομικών ελέγχει τον υπόλογο, στην Γαλλία δεν είναι αποδοτικός.
Το πολιτικό σύστημα βρίσκεται σε κρίση, λόγω και της μη έντιμης κρατικής διαχείρισης. Η νέα νομιμοποίηση περνάει μέσα από την εμπιστοσύνη και στον έλεγχο του δημοσίου χρήματος από ένα ανεξάρτητο όργανο. Άρα, ο θεσμικός ρόλος του Ελεγκτικού Συνεδρίου καθίσταται περισσότερο χρήσιμος παρά ποτέ για την πάταξη της διαφθοράς και της διαπλοκής, για την επίτευξη του μεγαλύτερου βαθμού διαφάνειας και λογοδοσίας στο πεδίο των κοινοτικών επιδοτήσεων, των διαφόρων προγραμμάτων ανάπτυξης κ.ο.κ.. Δεν πρόκειται για μία θεσμική αντιπολίτευση, όπως θα ισχυριστούν πολλοί, αλλά για μία ισορροπία εξουσιών και για έναν αλληλοέλεγχο των οργάνων. Μόνο έτσι θα δικαιωθεί η δημοκρατία και θα απομακρυνθούν οι κίνδυνοι πλήρους ηθικής και πολιτικής απονομιμοποίησής της. 
Σε περιόδους κρίσης η δικαιοσύνη παίζει σημαντικό ρόλο και στην κοινωνική ειρήνη. Μέσω των δικαστηρίων ο πολίτης ζητάει να βρει το δίκιο του, αλλά και τη δικαίωση που δεν βρήκε στο πολιτικό πεδίο. Αν σε αυτήν την παράμετρο προσθέσουμε και την ανάγκη πάταξης αυτών των φαινομένων ανομίας -ξέπλυμα βρώμικου χρήματος κ.λπ.- τότε αναδεικνύεται ο κρίσιμος ρόλος του Ελεγκτικού Συνεδρίου. 
Μια κωδικοποίηση  μας χρειάζεται. Είναι χρήσιμη στον ειδικό επιστήμονα, αλλά και σε κάθε πολίτη, γιατί η διάσπαρτη πολυνομία δημιουργεί όρους άγνοιας νόμων. Όμως, λίγο προσοχή στη μεθοδολογία, στην αυτοαναίρεση και κυρίως de lege ferenda στην αλλαγή όλου του πλέγματος αλληλοελέγχων των τριών εξουσιών. 
Προφανώς ψηφίζουμε το νομοσχέδιο, γιατί είναι κρίσιμο για την από κάθε πολίτη γνώση του δικαίου με την ελπίδα, κύριε Υπουργέ, ότι θα ξαναδούμε συνολικά τον τρόπο που οι τρεις εξουσίες λειτουργούν. 
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει η ειδική αγορήτρια του Κομμουνιστικού Κόμματος Ελλάδας κ. Λιάνα Κανέλλη.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, όταν μιλάω ακόμα και σε οποιαδήποτε καθημερινή συζήτηση για το Ελεγκτικό Συνέδριο δεν μπορώ να αποφύγω –τύχη αγαθή- μία συγκλονιστική, εξαιρετικά διδακτική, συμπτωματική εμπειρία. Ήταν αρχές του 1980. Στο Πολεμικό Μουσείο το Ελεγκτικό Συνέδριο επί Νικολάου Θέμελη οργανώνει εκδήλωση για τα δυόμισι χιλιάδες χρόνια της θεσμοθετημένης αντίληψης ελέγχου των δημοσίων εσόδων. Για τα δυόμισι χιλιάδες χρόνια, για να μην αναφερόμαστε σε διάκριση των εξουσιών κατά Μοντεσκιέ πίσω-πίσω στον 21ο αιώνα, όπου η τask force έρχεται και διαλύει κάθε έννοια δικαιωμάτων, όχι διακρίσεως κατά αστική ιδεολογία των εξουσιών. 
Ανεβαίνει στο Βήμα ο αείμνηστος, τεθνεώς, παντοδύναμος Μένιος Κουτσόγιωργας και καταργεί σε μια επετειακή ομιλία εν μία νυκτί το θεσμό του Παρέδρου, προαναγγέλλει ανασκολοπισμό του Ελεγκτικού Συνεδρίου, προς πάταξη της γραφειοκρατίας και προς πάταξη κάθε ανασταλτικού μηχανισμού της μείζονος αναπτύξεως που ερχόταν επί Αλλαγής. 
Το δραματικό αποτέλεσμα -γιατί αυτούς τους δύο ανθρώπους τους συνέδεσε αυτό που θα σας πω κι είναι καθοριστικό για την τύχη των προσώπων και των πραγμάτων μετά- ήταν να κεραυνοβοληθεί από καρδιακή προσβολή και να πέσει από το Βήμα ο Νίκος Θέμελης. Σώθηκε από σύμπτωση. Ήταν πολύ κοντά ο «Ευαγγελισμός».
Δεν είναι τωρινό το πρόβλημα, αυτό που έχουμε μπροστά μας, κύριε Υπουργέ. Και κύριοι συνάδελφοι του ΣΥΡΙΖΑ, το ζήτημα της συνταγματικότητας είναι που «σας κόφτει» και όχι τι υποκρύπτει από κάτω το 108; Πρέπει να καταλαβαίνει και ο κόσμος που μας ακούει, γιατί αν αρχίσω κι εγώ δέκα λατινικούρες εδώ, δεν θα καταλαβαίνει κανένας. Πολιτικοί είμαστε και για τους πολίτες υποτίθεται ότι γίνονται όλα αυτά. Τι λέει το 108, κύριε Υπουργέ; Κωδικοποιείτε κάτι με το 108; Νομικός είστε, μην κοροϊδευόμαστε μεταξύ μας.  
Αυτή δεν είναι η μόνη καινούρια διάταξη που μπαίνει εδώ. Εμφιλοχωρεί στη διαδικασία των κωδίκων και περνάει αβρόχοις ποσί, με την ίδια διαδικασία που λειτουργεί το Κοινοβούλιο, αντικοινοβουλευτικά, αντιαστικοδημοκρατικά με τις πράξεις νομοθετικού περιεχομένου. 
Για ποιο λόγο έρχεστε και αναστέλλετε τον έλεγχο, όσο διαρκεί το πρόγραμμα; Αν πάρω τοις μετρητοίς την Εφημερίδα της Κυβέρνησης, το πρόγραμμα αποπληρωμής έχει ημερομηνία λήξεως το 2060. Στην Εφημερίδα της Ελληνικής Κυβερνήσεως, η αποπληρωμή και η υποθήκευση της εθνικής περιουσίας, με όποια μορφή της –εμψύχου και αψύχου- έχει ημερομηνία λήξεως το 2060. 
Η αντισυνταγματικότητα είναι που σας κόφτει ή τι είναι στην πραγματικότητα με βάση την task force, με βάση τη φιλοσοφία αυτής της κωδικοποίησης; Είναι το συμπίλημα, το τελικό σχέδιο μιας μορφής ευρωπαϊκού δημοσιονομικού ελέγχου και ενοποίησης για την εφαρμογή αυτής της αντιλαϊκής πολιτικής για την οποία κοπτόμεθα όλοι εδώ. Βεβαίως, όχι ακριβώς από την ίδια σκοπιά. 
Τι θέλει να κάνει; Θέλει να απελευθερώσει τη δυνατότητα της εκτελεστικής εξουσίας να μοιράζει κατ’ ανάθεση κεφάλαια στην περιφέρεια. Αυτό θέλει να κάνει. Σιγά που κοπτόμαστε τώρα για το Σύνταγμα! Ποιο Σύνταγμα; Έχει λειτουργήσει μέχρι σήμερα, σ’ αυτή τη διαδικασία που ζούμε τα τελευταία χρόνια, με τη στενή του όρου έννοια –ας το πω κι εγώ- stricto sensu, τίποτε συνταγματικά; Τίποτα δεν έχει λειτουργήσει έτσι. Το τι λέει το άρθρο 98 του Συντάγματος για το Ελεγκτικό Συνέδριο οφείλουμε να το γνωρίζουμε, τουλάχιστον αυτοί οι οποίοι μιλάμε εδώ σε επίπεδο πολιτικό. 
Εδώ, όμως, η task force, μέσα από σειρά αντιδημοκρατικών διαδικασιών, έχει ήδη τροποποιήσει με την Κυβέρνηση αυτή και τις προηγούμενες τα τελευταία τρία χρόνια, κομβικά νομοθετικά ζητήματα και διατάξεις. Αυτό έχει ως αποτέλεσμα το Ελεγκτικό Συνέδριο νομοθετικά να υποχρεώνεται να «παραχωρεί» –και στο «παραχωρεί» βάλτε όσα εισαγωγικά θέλετε, δεν παραχωρεί- τον έλεγχο της νομιμότητας σε διάφορες ανεξάρτητες αρχές. Με αυτόν τον κώδικα η PriceWaterHouse θα μας προκύψει ως ανεξάρτητος εκτιμητής. Έχουμε ήδη δείγματα. 
Αν ρίξετε μια ματιά στην κακοήθη δημοσιογραφικοδημοσιοσχετίστικη εκμετάλλευση της Έκθεσης του Ελεγκτικού Συνεδρίου, θα σας θυμίσω ότι όλοι έχουμε ασχοληθεί τον τελευταίο καιρό υποχρεωτικά με τα πούρα των αγροτών, ενώ στην πραγματικότητα στην Έκθεση κρύβονταν βαθύτερες ενστάσεις και παρεμβάσεις για εύνοια πολυεθνικών. 
Άρα, δεν μπορούμε «να κρυβόμαστε πίσω από το δάχτυλό μας». Κρύβονται άλλα πράγματα πολύ σοβαρά κάτω απ’ αυτό. Ωραίο πράγμα είναι να κάνεις κώδικα. Εάν, όμως, κάνεις κώδικα εγκληματικών πράξεων; Αν κωδικοποιείς αντιδημοκρατικές διαδικασίες; Αν κωδικοποιείς εγκλήματα σε ό,τι αφορά τον πλούτο που παράγεται από τον ελληνικό λαό; Θα πούμε ότι είναι καλό πράγμα ο κώδικας, επειδή δεν έχουμε πολυδιάσπαση; Χίλιες φορές να μείνει, σε τελευταία ανάλυση, η πολυδιάσπαση για να μπορείς να την παλέψεις ad hoc και κατά περίπτωση. Όχι να έχουμε ένα νομοθέτημα νταμπλά πάνω από το κεφάλι. 
Έχουμε το π.δ. 136/2011, που είναι κατ’ εξουσιοδότηση του ν.3871/2010. Τι έχουμε εκεί; Αυτό που έχουμε εκεί είναι συρρίκνωση του προληπτικού ελέγχου, ασφυκτικά. Την έχουμε ήδη. Έρχεται ο ν. 4055 και ο ν. 4071/2012 και κλιμακώνει την αποδιάρθρωση. Τι ακολουθεί; Ευρωπαϊκά μοντέλα -σας το είπα και στην επιτροπή, έγινε η σύσκεψη τον Οκτώβρη- ασφυκτικού ελέγχου, προσδιορισμένου. 
Θυμηθείτε την ημέρα με τον κ. Νιώτη εδώ, όταν πέρναγε η αρμοδιότητα υπογραφής μόνο στον Υπουργό Οικονομικών, εν ονόματί μας, όλων. Μέσα εδώ κρύβονται πράγματα βαθύτατα αντιδημοκρατικά. Το Κοινοβούλιο μετατρέπεται σε νομιμοποιητή ενίοτε και παρανόμων πράξεων της εκτελεστικής εξουσίας.
Αυτή είναι η βαθιά πολιτική συζήτηση που έπρεπε να κάνουμε για να μην περάσουν αυτά. Ποιον εξυπηρετούν; Ποιος -αυτό το διαβόητο, περιβόητο, ουσιαστικό Cui Bono- ωφελείται απ’ αυτήν τη διαδικασία; Πρακτικά, αυτή τη στιγμή το Ελεγκτικό Συνέδριο υπολείπεται των οργανικών του θέσεων 50%. Υπάρχουν διατάξεις που θα ήθελα να αναφερθώ μία προς μία, αλλά δεν θα μπω στις λεπτομέρειες. Είναι επί της αρχής η συζήτηση. 
Προσπάθησα να σας πω και για την περίπτωση του ΚΗ΄ του άρθρου 1 – το ξέρετε- και περίμενα μια απάντηση, μια φραστική έστω διόρθωση, να μην περιορίζεται η δυνατότητα μόνο στον Υπουργό Οικονομικών να εγκρίνει ακόμα και κατόπιν εορτής και να μην μπορεί κανένας άλλος Υπουργός -ο Υπουργός Δικαιοσύνης ή κάποιος άλλος Υπουργός- να θέσει ένα ερώτημα, έστω και «για τα μάτια».
Εδώ, λοιπόν, δημιουργούνται πολύ βασικά ζητήματα. Τι να πούμε τώρα; Για τον προληπτικό έλεγχο; Για τη μορφή ποσού που σπάει σε λιγότερα και που αυτό το επισημαίνει ακόμα και στην Έκθεσή του το Ελεγκτικό Συνέδριο; Για την αποδικαστικοποίηση και την υπαλληλοποίηση, για να είναι δέκα φορές κοντινότεροι στον έλεγχο οι άνθρωποι στα πλαίσια αυτά; Έχει αλλαγές, κύριε Υπουργέ. Έχει σε πάρα πολλά σημεία. Νομοθετείτε στην πραγματικότητα. Και νομοθετείτε με την προοπτική η  task force να κάνει τη δουλειά της απρόσκοπτα. 
Θεσμικά, το Ελεγκτικό Συνέδριο μπορεί να ελέγξει. Σας το λέμε εμείς που δεν είναι από τους θεσμούς που μπορεί να ενισχύσουμε, γιατί εφαρμόζουν αυτή την πολιτική. Δεν μπορούμε, όμως, να παραγνωρίσουμε ότι είναι ένα κομμάτι το οποίο θα μπορούσε να ασκεί έναν στοιχειώδη προσυμβατικό και προληπτικό έλεγχο. 
Παρά ταύτα, εδώ συρρικνώνεται. Φεύγει σε άλλες αρχές. Δείτε πόσες αρχές ελέγχου έχουμε: του «βρώμικου» χρήματος, της Χ μορφής του ΣΔΟΕ. Και με τι ασχολούμαστε σήμερα; Με το εάν ένας υπάλληλος κάποτε, κάπου πείραξε ή δεν πείραξε, αντέγραψε ή δεν αντέγραψε ένα στικάκι. Με αυτά καθόμαστε και ασχολούμαστε και δεν πάμε στην ουσία. Ασχολούμαστε με τα πούρα, ασχολούμαστε με ό,τι είναι πικάντικο, καυστικό και ωραίο και τραβάει και την κοινή γνώμη. Και περνάει από κάτω το μεγάλο κεφάλαιο τα συμφέροντά του, όπως τα περνάει με το 108. Δουλειά του μεγάλου κεφαλαίου είναι το 108! Δεν είναι δουλειά του Συντάγματος.
Έχουμε απελευθέρωση ενέργειας. Για δείτε τα. Απελευθέρωση έχουμε εδώ και απελευθέρωση έχουμε εκεί. Αυτή είναι η ουσία του 108. Λύνονται τα χέρια της εξουσίας, πλην σχολικών επιτροπών, –λέει- να συρρικνώσει, να αναθέσει, να σπάσει σε μικρότερα -για την πριφέρεια μιλάμε- κονδύλια και να δίνονται απευθείας αναθέσεις στο όνομα μιας απροσδιόριστης, βαθύτατα αντιλαϊκής ανάπτυξης, με μικρούς μισθούς, που δεν πρόκειται να φέρει καλύτερη μέρα σε κανέναν.
Εντάξει ο έλεγχος, εντάξει το ένα, εντάξει το άλλο. Αυτό το νομοθέτημα έχει ένα κακό. Και αν δείτε την Έκθεση του Ελεγκτικού Συνεδρίου, το 70% των ελέγχων –το έχω εδώ να το καταθέσω και στα Πρακτικά- αφορά τις δαπάνες υγείας για «το μεγάλο φαγοπότι», που στο συντριπτικό τους ποσοστό γίνονται χωρίς έλεγχο.
Το Ελεγκτικό Συνέδριο γνωμοδοτούσε σε θέματα μισθών και συντάξεων. Δεν ήταν, όμως, περιορισμένο σε ό,τι αφορά την ερώτηση από κάποιον Υπουργό. Τώρα θα μπορεί να γνωμοδοτεί μόνο αν δεήσει ο παντοδύναμος, στην πραγματικότητα, έπαρχος της task force Υπουργός Οικονομικών και αυτό για να διευκολυνθεί, έχοντας τη δυνατότητα να νομιμοποιήσει ή να κυρώσει εκ των υστέρων παράνομες αποφάσεις. 
Είναι μία δαιδαλώδης κωδικοποίηση, πλήρως αποσαφηνιστική, της εφαρμογής της ευρωπαϊκής δημοσιονομικής ασφυκτικής πολιτικής, η οποία έχει συγκεκριμένο πολιτικό και οικονομικό στόχο. Εδώ, δεν είναι δικαστικό, δεν είναι ακαδημαϊκό, δεν είναι εργασιακό. Είναι κατ’ εξοχήν αντικοινωνικό αυτό το νομοθέτημα. Κωδικοποιεί ό,τι υποτίθεται ότι αντιπαλεύει κάποιος αυτή τη στιγμή ως εφαρμογή και το καθιστά ανέλεγκτα εφαρμοστέο. Αυτό θέλουν να αποφύγουν, τη δυνατότητα να μην μπορεί να εκφραστεί μία στοιχειώδης ελεγκτική νομιμότητα. 
Γι’ αυτό και μετατρέπεται το Ελεγκτικό Συνέδριο αυτή την στιγμή σε εργαλείο. Εργαλείο είναι. Αν δείτε την έκθεση του Ελεγκτικού Συνεδρίου, θα τρομάξετε με τα ποσά, με τη δυνατότητα υστέρησης εσόδων –πώς δεν το ακούτε αυτό;- στο επίπεδο των δικαστικών διεκδικήσεων. 
Εδώ, ποιος θα εξυπηρετηθεί; Το μεγάλο κεφάλαιο θα εξυπηρετηθεί –κανένας άλλος- η ανέλεγκτη πολυεθνική, η οποία θα έχει τη δυνατότητα να αποκτά ή να κατοχυρώνει τα συμφέροντά της χωρίς έλεγχο, με συμβάσεις βολικές. Θα τα βρούμε μπροστά μας αυτά. Και το 108 θα βρούμε μπροστά μας και το ΚΗ΄ και το ΚΙ΄. Θέλετε να αναφερθώ, να πάρω το χρόνο μου; Μπορώ να σας μιλάω είκοσι λεπτά. Αυτή ήταν και η τοποθέτηση. 
Γιατί έρχεται με τη διαδικασία των κωδίκων; Διότι, πάρα πολύ απλά, με τη διαδικασία των κωδίκων δεν μπορούν να γίνουν αλλαγές. Καμμία αλλαγή δεν μπορεί να γίνει, μόνο φραστικές βελτιώσεις. Άρα, μία εγκληματική πολιτική, βαθύτατα αντιλαϊκή, που άφησε απροστάτευτη και την τελευταία ικμάδα κοινωνικού κράτους, έρχεται τώρα ο κώδικας και τη νομιμοποιεί, με το πρόσχημα του να μην έχουμε πολυνομία. 
Έχει και μεταθέσεις αρμοδιοτήτων μέσα, άμα το ψάξετε. Έχει και ασάφειες σε προϋπάρχοντες νόμους και στον κανονισμό του Ελεγκτικού Συνεδρίου, χωρίς να καταλογίζω βούληση ιδιαίτερη επί νομοθετημάτων. Όχι, δεν «φωτογραφίζω» κανέναν εδώ. Τη συγκεκριμένη πολιτική έχω απέναντί μου. Έρχεται, λοιπόν και συρρικνώνει τη δυνατότητα, έτσι ώστε να υπάρχει ένα ειδικό –θα συμφωνήσω με το συνάδελφο κ. Πανούση- δικαστικό όργανο, το οποίο θα νομιμοποιεί πληθώρα ανεξαρτήτων άλλων ελεγκτικών εργαλείων, που εξυπηρετούν ομάδες συμφερόντων.
Όμως, θα έχει το μανδύα της νομιμότητας. Θα βγαίνει η κάθε κυβέρνηση και θα λέει στο πόπολο: Μα, το είπε το Ελεγκτικό Συνέδριο. Μα, το Ελεγκτικό Συνέδριο απεφάνθη, απάντησε στην ερώτηση του Υπουργού Οικονομικών. Μα, αυτό είναι νόμιμο σαν δαπάνη. 
Και αυτό θα το παίρνει η πολυεθνική, όταν θα έχει προβλήματα και θα αποκαλύπτεται κάτι, η κάθε μορφής πολυεθνική και η κάθε μορφής ομάδα συμφερόντων, η οποία θα συμπυκνούται για να φάει απ’ ό,τι έχει μείνει από μία σάρκα που δεν υπάρχει πια. Γιατί; Διότι οι μισθοί και οι συντάξεις πρέπει να μείνουν χαμηλοί. Είναι ωμά λεγμένο. Πόσο να πανηγυρίσεις για τον Ολάντ; Έχει ενδιαφέρον –λέει – η Ελλάδα -την έκανε τη δήλωση πριν φύγει απ’ τη Γαλλία- γιατί έχει πέσει το εργασιακό κόστος. Έρχονται και στο λένε μέσα στα μούτρα σου: είστε φτωχοί, θα σας αγοράσω φθηνά ως εργατική δύναμη.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Θέλω να επισημάνω ότι η χρήση του Κοινοβουλίου από προαναγγείλαντες τη χρήση, κατά την γκεμπελική τακτική, σε μέρα απεργίας δημοσιογράφων για την παραγωγή ειδησεογραφικού γεγονότος, μας βλάπτει όλους. Η χρήση των καμερών και του καναλιού εδώ παίρνει τη μορφή απεργοσπαστικού μηχανισμού, ώστε να κατασκευάσουμε ειδήσεις σε μέρα που δεν υπάρχουν, για να έχουμε μετά στα βίντεο να παίζουμε εικόνα και ό,τι μας γουστάρει στα κοινωνικά μίντα, παράγοντας ειδησεογραφία σε βάρος του ελληνικού Κοινοβουλίου. 
Γιατί στο πλαίσιο του Κανονισμού, αν κάνεις την κατάλληλη χρήση, καταλήγεις σε πανάρχαιες μεθόδους. Δεν είναι και τίποτα καινούριο αυτό ούτε αντισυστημικό είναι. Είναι βαθύτατα συστημικό, παμπάλαιο μέσα στο χρόνο και, δυστυχώς, με ορατά δεδομένα και με πολύ βαριά πληρωμένα πολιτικά αποτελέσματα σε ολόκληρο τον κόσμο και σε μιλιούνια ανθρώπινες ζωές. Τέτοιου είδους διαδικασίες «μυρίζουν καμένη σάρκα», «καμένη σάρκα» και το ξέρουμε.
Επομένως, κύριε Υπουργέ, δεν ξέρω πώς θα τοποθετηθείτε για μία σειρά από ζητήματα. Το αν είναι συνταγματικό ή όχι πάει στη ρίζα του τρόπου των πραγμάτων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Τελειώνω , κύριε Πρόεδρε, 
Θα ψηφίσουμε κατά, διότι ακόμα και ζυγίζοντας σε μία οποιαδήποτε στοιχειώδη, ευαίσθητη ή αναίσθητη, μικρή ή μεγάλη ζυγαριά, τα οφέλη και τις βλάβες από την κωδικοποίηση μιας άθλιας, αντιλαϊκής πολιτικής, δεν μπορούμε να βρούμε ούτε ένα γραμμάριο, σε οποιαδήποτε από τις δύο ζυγαριές, που να γέρνει υπέρ ενός τέτοιου κωδικοποιημένου νομοθετήματος. Θα ψηφίσουμε κατά και επί της αρχής και επί των άρθρων. 
Επίσης, κλείνοντας, θα ήθελα να καταθέσω και αυτό το έγγραφο στα Πρακτικά.
(Στο σημείο αυτό η Βουλευτής κ. Λιάνα Κανέλλη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής).</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ευχαριστούμε.
Το λόγο έχει ο Βουλευτής της Νέας Δημοκρατίας κ. Προκόπης Παυλόπουλος.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα μπορούσα να έχω το λόγο για να θέσω το θέμα της συνταγματικότητας;</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Αν θέλετε να τεθεί πριν το θέμα της συνταγματικότητας, δεν υπάρχει κανένα πρόβλημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Κύριε Λαφαζάνη, δεν θέλετε να μιλήσει ο κ. Παυλόπουλος; Θέλετε να θέσουμε το θέμα της συνταγματικότητας;</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Επειδή προηγείται το θέμα της συνταγματικότητας –είναι σοβαρό το θέμα- νομίζω ότι πρέπει να τεθεί τώρα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα αναπτύξει ο εισηγητής μας την ένσταση αντισυνταγματικότητας, που αφορά το άρθρο 108…</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εντάξει, κύριε Λαφαζάνη. 
Θα εφαρμόσουμε, λοιπόν, την παράγραφο 2 του άρθρου 100 του Κανονισμού της Βουλής.
Έχουν δικαίωμα να μιλήσουν –για να συνεννοηθούμε- ο λέγων, ο οποίος είναι ο κ. Κοντονής –αν δεν κάνω λάθος- ο αντιλέγων κ. Ηλίας Βλαχογιάννης και οι Πρόεδροι των Κοινοβουλευτικών Ομάδων ή οι Κοινοβουλευτικοί Εκπρόσωποι και οι αρμόδιοι Υπουργοί, ο καθένας για πέντε λεπτά.
Το λόγο έχει ο κ. Κοντονής για πέντε λεπτά.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, κύριοι Βουλευτές, εφαρμόζοντας τη συνταγματική διάταξη του άρθρου 98 το παρόν νομοσχέδιο στο άρθρο 33 προβλέπει ότι οι δαπάνες των δήμων, των περιφερειών, των νομικών προσώπων κ.λπ., υπόκεινται στον προληπτικό έλεγχο του Ελεγκτικού Συνεδρίου κατ’ εφαρμογή της συνταγματικής διάταξης.
Έρχεται, λοιπόν, το άρθρο 108 του ίδιου νομοσχεδίου και προβλέπει το εξής: «Κατά τη διάρκεια εφαρμογής του προγράμματος σταθεροποίησης και Ανάπτυξης της οικονομίας της χώρας, σύμφωνα με τις διατάξεις της σχετικής νομοθεσίας, δεν εφαρμόζεται το άρθρο 33, παράγραφος 1 του παρόντος για τις δαπάνες των περιφερειών».
Κύριε Υπουργέ, κάνουμε έκκληση σε σας, κατά πρώτον να αποσυρθεί αυτή η απαράδεκτη διάταξη. Είναι απαράδεκτη διάταξη, διότι εδώ εξαιρεί τις περιφέρειες από τον προληπτικό έλεγχο του Ελεγκτικού Συνεδρίου κατά τρόπο σκανδαλώδη!
Εσείς κύριε Υπουργέ, στην επιτροπή -φαντάζομαι και σήμερα στην Ολομέλεια- αναφερθήκατε σε πολλές παρατηρήσεις που έκανε ο ΣΥΡΙΖΑ, όσον αφορά το απαράδεκτο ορισμένων διατάξεων, οι οποίες σήμερα κωδικοποιούνται. Αυτή δεν είναι μία διάταξη που κωδικοποιείται, είναι μία νέα διάταξη που αναιρεί τον ίδιο το συνταγματικό νομοθέτη, την ίδια τη συνταγματική διάταξη. Και θεωρούμε ότι μέσα σε αυτό το κλίμα της διαφθοράς και της διαπλοκής που υπάρχει στην ελληνική κοινωνία, αυτό το γεγονός έρχεται για να βάλει τη σφραγίδα, για να μην πω την «ταφόπλακα» της διαφάνειας, για την οποία κόπτεται η Κυβέρνηση!
Δεν ξέρω, κύριε Υπουργέ –ειλικρινώς σας λέω- από πού ορμώμενη η Κυβέρνηση και για ποιο λόγο, φέρνει αυτή τη σκανδαλώδη διάταξη, αλλά αυτή είναι διάταξη που επιβραβεύει όλο αυτό το σάπιο καθεστώς που υπάρχει είτε σε ΟΤΑ –και εδώ περιορίζεται στις περιφέρειες- είτε σε άλλες επιχειρήσεις, κοινωφελείς οργανισμούς κ.ο.κ.. 
Εδώ, κύριε Υπουργέ, όλοι οι Βουλευτές της Συμπολίτευσης και της Αντιπολίτευσης, είπαμε ότι πρέπει αυτός ο έλεγχος να γίνεται σε βάθος και πρέπει να είναι έλεγχος ουσίας. Είπαμε ότι πρέπει να εξοπλιστούν οι επίτροποι για το Ελεγκτικό Συνέδριο ακόμα και με δυνατότητα αυτοψιών, να προσλαμβάνουν δηλαδή, και ειδικούς επιστημονικούς συνεργάτες για να διαπιστώνουν αν ένα έργο έχει γίνει ή όχι. Και φέρνετε αυτήν τη διάταξη;
Τα είπαμε και στην επιτροπή. Αυτή είναι μια σκανδαλώδης διάταξη, η οποία έρχεται σε σύγκρουση με το Σύνταγμα και μάλιστα με διάταξη του Συντάγματος που δεν αφήνει κανένα περιθώριο. Ή ασκείται έλεγχος ή δεν ασκείται. Το άρθρο 98 του Συντάγματος, κύριε Υπουργέ, δεν αφήνει τίποτα απ’ όλα αυτά.
Εμείς έχουμε συναίσθηση στη σημερινή συζήτηση ότι βρισκόμαστε σε μια διαδικασία κωδικοποίησης. Οι νόμοι, οι οποίοι είναι διάσπαρτοι και χύδην σε όλο το πλαίσιο το σημερινό, κωδικοποιούνται. Επ’ αυτών δεν μπορούμε να υπεισέλθουμε. Ακριβώς γι’ αυτό το λόγο σας προτείναμε –όπως εσείς ο ίδιος το είπατε και στην επιτροπή- να φέρετε κάτι το οποίο να τροποποιεί αυτό το απαράδεκτο καθεστώς, αλλά εδώ, κύριε Υπουργέ, έρχεται μια διάταξη, την οποία δεν μπορούμε να κατανοήσουμε. 
Ζητάμε, κύριε Πρόεδρε, την καταψήφιση, ως αντισυνταγματικής, της παρούσας διάταξης. Όμως, πριν έρθουμε στη διαδικασία της ψηφοφορίας, κύριε Υπουργέ, ζητάμε από εσάς να την αποσύρετε. Το να έρχεται αυτή η εξαίρεση στο άρθρο 33 του ιδίου νόμου το θεωρούμε πρόκληση για τα δημοκρατικά ήθη, για τον κοινοβουλευτισμό, για εμάς τους ίδιους του Βουλευτές!
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το λόγο έχει ο κύριος Υπουργός, εάν θέλει να προηγηθεί.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε. 
Σε αυτήν την τόσο πλούσια, για τον δικό μου προβληματισμό, ως νομικού, συζήτηση της Βουλής, παρενεβλήθη –καθ’ ο έχει το δικαίωμα- ένσταση αντισυνταγματικότητας. Βέβαια, είναι ένα ζήτημα πότε είναι το «επί της αρχής». Είναι τώρα ή στην επιτροπή; Όμως ας το αφήσουμε αυτό. Εσείς είστε παλαιοί και ιδιαίτερα έμφρονες κοινοβουλευτικοί και εγώ με πολύ σεβασμό παρακολουθώ τις δικές σας παρατηρήσεις και παρεμβάσεις για το κατά πόσο δηλαδή είναι «επί της αρχής». 
Εν πάση περιπτώσει, παρενεβλήθη μια ένσταση αντισυνταγματικότητας του άρθρου 108. Σας είναι γνωστό, κυρίες και κύριοι, ότι η Κυβέρνηση και εγώ δεν κάναμε καμμία διάταξη απολύτως. Δεν γράψαμε ούτε μία λέξη. Ούτε μία λέξη! Γιατί; Διότι αρχικά η επιτροπή εργασίας, η ομάδα εργασίας που αποτελούνταν από στελέχη του Ελεγκτικού Συνεδρίου από το 2004 και στη συνέχεια η νομοπαρασκευαστική επιτροπή, η οποία προήδρευε από τον σημερινό Πρόεδρο του Συμβουλίου της Επικρατείας τον κ. Μενουδάκο –κατήρτισε τι;- έλαβε όλες τις διατάξεις που ήταν διάσπαρτες περί το Ελεγκτικό Συνέδριο, την οργάνωση και τη λειτουργία του και αυτές ακριβώς τις διατάξεις –όπου και αν ήταν διάσπαρτες- τις συγκέντρωσε σε ένα ενιαίο κείμενο με τη μορφή της κωδικοποίησης ισχυουσών διατάξεων. 
Ακριβώς αυτή η κωδικοποίηση έρχεται προς κρίση, αξιολόγηση και ψήφιση από τη Βουλή. Με άλλα λόγια, ουδείς άνοιξε ένα φάκελο κλειστό για να προσθέσει, να αφαιρέσει, να διορθώσει. Το αποτέλεσμα των ενεργειών, της έρευνας πρωτίστως, της κεντρικής νομοπαρασκευαστικής επιτροπής –κοινώς της Κεντρικής Επιτροπής Κωδικοποίησης- έρχεται ενώπιόν σας.
Κατά συνέπεια είναι πολύ σημαντικό να κάνετε τον έλεγχο στην Κυβέρνηση, να κάνετε τον έλεγχο στις ενέργειες της τρόικας, μόνο που μου φορτώνετε ένα βάρος που ξεπερνάει τη δική μου δυνατότητα. Δηλαδή, ποια; Μα, μου παρέδωσαν ένα κουτί, κυρίες και κύριοι, που μέσα είχε διατάξεις. Ποιες; Όχι εκείνες που εφηύρε κάποια Κεντρική Επιτροπή Κωδικοποίησης, αλλά εκείνες που ενυπάρχουν σε όλο το δικαιικό μας σύστημα.
Δεύτερον, ως παλαιοί κοινοβουλευτικοί αλλά και ως προσεκτικοί οι νέοι και νέες Βουλευτές, γνωρίζετε ότι σύμφωνα με το άρθρο 96 του Συντάγματος, ψηφίζεται στο σύνολο ένα νομοσχέδιο με το οποίο επιχειρείται η κωδικοποίηση διατάξεων, σήμερα για το Ελεγκτικό Συνέδριο, αύριο για κάτι άλλο. 
Κατά συνέπεια φορτώνεται μεγάλο βάρος σε εμένα, τον Υπουργό Δικαιοσύνης και νομικό που –με τις όποιες ρυθμίσεις που έχουν ψηφιστεί από το 1887 έως το 2012- υπεισέρχεται για να τροποποιήσει με την επίκληση τεχνικών βελτιώσεων διατάξεις ψηφισμένες από εκατονταετίες ή και με άλλο νόμο. 
Κατά συνέπεια παρέμβαση στις διατάξεις τις ισχύουσες είναι ανεπίτρεπτη. Ισχύουν διατάξεις. Ουδείς μπορεί να παρέμβει και θα παρακαλέσω αυτό να το καταγράψετε. 
Ειδικότερα, υπήρξε η αιτίαση-ένσταση ότι υπάρχει αντισυνταγματικότητα του άρθρου 108. Κυρίες και κύριοι Βουλευτές, είναι απόλυτα σεβαστές οι πολιτικές ιδεολογικές απόψεις και αξιολογήσεις κατά πόσο έπρεπε να υπάρξουν οι επιλογές αυτές που υπήρξαν την τελευταία τριετία, ποιος είναι ο ρόλος της τρόικας ή και ποιος είναι ο ρόλος της task force. 
Μόνο που και πάλι εκφεύγει σήμερα των δικών μου δυνατοτήτων, όχι του δικού σας ελέγχου, ανά πάσα στιγμή, αλλά της αποτελεσματικότητας του δικού σας ελέγχου ως προς το νομοσχέδιο που ήρθε. Γιατί, σήμερα, τι κάνουμε; Ψηφίζουμε ή δεν ψηφίζουμε μια κωδικοποίηση διατάξεων που ισχύουν. Με άλλα λόγια, και αν δεν την ψηφίσετε, θα εξακολουθούν να ισχύουν. Δεν θα έχετε αλλάξει τίποτα. Μην το ψηφίζετε. Θα είναι διάσπαρτες σε νόμους δεκαετιών και εκεί που πήγαμε να μαζέψουμε –όχι εγώ, η επιτροπή από το 2004 έως το 2012 που παραδόθηκε- όλες αυτές τις διάσπαρτες διατάξεις ως ένα χρηστικό εργαλείο, πλέον θα χαθεί αυτή η δυνατότητα. Μάλιστα, πρέπει να σας πω ότι ακολουθεί και η κωδικοποίηση των δικονομικών διατάξεων περί της λειτουργίας του Συμβουλίου της Επικρατείας και τις δίκες. Γιατί εδώ είναι οι διατάξεις που αφορούν την οργάνωση και λειτουργία.  
Έρχομαι, λοιπόν, στο άρθρο 33. Αγαπητοί κύριοι Βουλευτές, οι οποίοι υπερασπιστήκατε την ένσταση, το άρθρο 108 δεν είναι παρθένο. Δεν είναι παρθένο! Το άρθρο 108 αναπαράγει προϊσχύουσες διατάξεις, τις οποίες και θα σας αναγνώσω. Είναι ο ν.3852/2010, ο νόμος ««Καλλικράτη». Τα λέμε όλα, δεν κρύβουμε τίποτα.
Άρθρο 275: «Οι δαπάνες, δήμων, περιφερειών των νομικών προσώπων δημοσίου δικαίου, των κοινοτικών επιχειρήσεων, των επιχειρήσεων ύδρευσης, αποχέτευσης ή των δημοτικών ανωνύμων εταιρειών του άρθρου 266 του Κώδικα Δήμων και Κοινοτήτων» -τότε κοινότητες- «ανεξαρτήτως πληθυσμού εξαιρουμένων των σχολικών επιτροπών, υπάγονται στον προληπτικό έλεγχο, σύμφωνα με τα άρθρα …κ.λπ.». 
Άρθρο 282 παράγραφος 17: «Κατά τη διάρκεια εφαρμογής του προγράμματος σταθεροποίησης, η εκκαθάριση και ο έλεγχος νομιμότητας και η εντολή πληρωμής δαπανών των περιφερειών διενεργείται από τις υπηρεσίες δημοσιονομικού ελέγχου του Υπουργείου Οικονομικών».
Άρα, επιτρέψτε μου και παρακαλώ ιδιαιτέρως...</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Όχι, κύριε Υπουργέ, εδώ είναι ο προληπτικός έλεγχος.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Το κατάλαβε, κύριε Κοντονή. Επί του προληπτικού ελέγχου μιλάει ο κύριος Υπουργός.</ChairmanSpeech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Κοντονή, εγώ σας παρακολούθησα με πολλή προσοχή. Θεωρώ βέβαιο ότι κι εσείς θέλετε να με παρακολουθήσετε. Παρακαλώ μη με διακόπτετε.
Κατά συνέπεια αυτές είναι οι διατάξεις που καταγράφηκαν στο 108 λέξη προς λέξη.
Κατά τη διάρκεια εφαρμογής του προγράμματος σταθεροποίησης και Ανάπτυξης της οικονομίας της χώρας, σύμφωνα με τις διατάξεις της σχετικής νομοθεσίας, δεν εφαρμόζεται το 33 παράγραφος 1 του παρόντος για τις δαπάνες των περιφερειών. 
Τι λέει το άρθρο 33 παράγραφος 1; Λέει ότι αυτές τις ασκεί το Ελεγκτικό Συνέδριο. Αυτή ακριβώς η διάταξη έρχεται να καταγραφεί στο άρθρο 108 και να πει ότι οι υπηρεσίες δημοσιονομικού ελέγχου θα είναι αυτές, οι οποίες θα ασκούν τον έλεγχο. 
Θα σας παρακαλέσω, λοιπόν, ιδιαιτέρως να καταγράψετε τις διατάξεις αυτές. Δεν αμφισβητώ τη γνώση, αλλά ξεχνάμε καμμιά φορά. Γράψτε τις, σας παρακαλώ, κάνετε τον έλεγχό σας για να δείτε και την υπευθυνότητα του Υπουργού Δικαιοσύνης, ο οποίος παρ’ ότι καταλήφθηκε εξ απήνης, μια και για πρώτη φορά τώρα καταγράψατε την εναντίωση σας και την ένσταση αντισυνταγματικότητας γι’ αυτό το άρθρο…</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Και στην επιτροπή το είπαμε.</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Παρακαλώ. Το θυμάμαι, κύριε Κοντονή.
 Παρ’ ότι, λοιπόν, καταλήφθηκα εξ απήνης, συγκέντρωσα εκείνο το υλικό –και ευχαριστώ πολύ γι’ αυτό- ώστε να δώσω αυτήν την απάντηση, για να μην έχετε καμμία ανησυχία για την αντισυνταγματικότητα. 
Κώδικας είναι, κυρίες και κύριοι. Ψηφίστε τον. Βοηθάει. Εργαλείο είναι.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ο κ. Βλαχογιάννης έχει το λόγο.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, τελικά γινόμαστε μάρτυρες σε αυτήν την Αίθουσα αιτιάσεων και ενστάσεων και αντενστάσεων από πλευράς, κυρίως, της Αξιωματικής Αντιπολίτευσης που σκοπό δεν έχουν να προάγουν το δημόσιο διάλογο και κυρίως, να διακριβωθεί εάν αυτά τα οποία καταγγέλλονται ή λένε είναι αληθή, αλλά να παράξουν πολιτικές εντυπώσεις, για να καλύψουν την έλλειψη πολιτικών θέσεων από την πλευρά του κόμματος της Αξιωματικής Αντιπολίτευσης.
Σήμερα, σε αυτήν την Αίθουσα, ψηφίζουμε μία κωδικοποίηση νόμων. Είναι ξεκάθαρο ότι δεν νομοθετούμε εξαρχής, αλλά οι νόμοι που υπάρχουν διάσπαρτοι σε κώδικες, σε νομοθετικά διατάγματα κ.λπ. συλλέγονται και γίνονται ένα κείμενο, έτσι ώστε να αποτελέσει κτήμα όλων όσοι ασχολούνται με τη Δημόσια Διοίκηση -των νομικών, των αυτοδιοικητικών κ.α.- και να προάγει την εύρυθμη λειτουργία αυτής και του δημοκρατικού πολιτεύματος. 
Έχουμε το παράδοξο ότι ενώ ξέρουμε ότι δεν νομοθετούμε καινούργια πράγματα, αλλά κωδικοποιούμε αυτά που ήδη έχουμε νομοθετήσει, εγείρεται ξαφνικά θέμα αντισυνταγματικότητας αυτών των διατάξεων. Μα, εάν υπήρχε αντισυνταγματικότητα κάποιων εξ αυτών των διατάξεων, αυτή κρίνεται όταν ψηφίζεται, κρίνεται από την Επιστημονική Υπηρεσία της Βουλής, το Κοινοβούλιο ψηφίζει ή καταψηφίζει και τα δικαστήρια ελέγχουν πλέον όλους μας, ως ανεξάρτητη εξουσία, εφόσον κάποιος θεωρεί ότι πρέπει να προσφύγει σε αυτά. 
Προφανώς, μέχρι τώρα, κανένας πολίτης ή φορέας δεν έχει προσφύγει για αντισυνταγματικότητα αυτών που προβλέπονται στο άρθρο 108. 
Τι προβλέπει το άρθρο 108; Προβλέπει ότι σύμφωνα με τις διατάξεις που ήδη προϋπάρχουν και έχουν ψηφιστεί με το σχέδιο «Καλλικράτης», δηλαδή το άρθρο 282 παράγραφος 17 και το άρθρο 275, οι δαπάνες των περιφερειών, όσο διαρκεί το πρόγραμμα δημοσιονομικής προσαρμογής, θα ελέγχονται από τις υπηρεσίες δημοσιονομικού ελέγχου του Υπουργείου Οικονομικών. Δεν μπαίνουμε στην ουσία γιατί ο νομοθέτης προέβλεψε τη συγκεκριμένη ρύθμιση. Αυτή η ρύθμιση υπάρχει. Αυτή τη ρύθμιση κωδικοποιούμε και επ’ αυτής κρίνεται σήμερα εάν υπάρχει αντισυνταγματικότητα ή όχι.
Επομένως, είναι δυνατόν για όλα αυτά τα άρθρα να εγείρει η Αξιωματική Αντιπολίτευση θέμα αντισυνταγματικότητας; Δεν μπαίνουμε σήμερα επί της ουσίας των άρθρων: Σήμερα μεταφέρουμε αυτά τα άρθρα σε ένα νόμο, για να κάνουμε καλύτερη τη δουλειά των νομικών, των αυτοδιοικητικών και όσων ασχολούνται με τη Δημόσια Διοίκηση.
Κυρίες και κύριοι συνάδελφοι της Αξιωματικής Αντιπολίτευσης, η κακή χρήση των νόμων αλλά και η κατάχρηση των νόμων είναι το ίδιο κακό πράγμα. Η πολυνομία δεν βοηθάει τον πολίτη. Προσφέρουμε πολύ καλή υπηρεσία τώρα στους πολίτες με αυτό το νόμο που φέρνει ο κύριος Υπουργός. Θα ακολουθήσουν και άλλοι, όπως είπε, που τους έχει ανάγκη το κράτος, διότι ο πολίτης πρέπει να ξέρει συγκεκριμένα τι ισχύει.  Η πανσπερμία νόμων και διατάξεων, προφανώς, δεν βοηθάει τον πολίτη. Βοηθάει ίσως κάποιους νομικούς να αυξήσουν το εισόδημά τους με τις γνώσεις, τις οποίες παρέχουν στους πολίτες. Δεν βοηθάει, όμως, τον πολίτη.
Κύριοι συνάδελφοι της Αντιπολίτευσης, συνεισφέρετε, έστω και τώρα, σε αυτήν προσπάθεια που κάνουμε να ανορθωθεί το κράτος. Συνεισφέρετε, έστω και τώρα, με μια θετική, επιτέλους, τοποθέτηση σε αυτό το οποίο κάνει η Κυβέρνηση. Πείτε μια φορά «ναι». Δείξτε πολιτική γενναιότητα. Την έχει ανάγκη ο τόπος. Δεν μπορούμε κάθε φορά να επικαλούμαστε αιτήσεις αντισυνταγματικότητας και αιτιάσεις που δεν στέκουν. Είναι, προφανώς, εκτός λογικής. 
Κυρίες και κύριοι συνάδελφοι, η Κυβέρνηση με αίσθημα ευθύνης προχωράει σε αυτό, το οποίο έχει αναλάβει έναντι του ελληνικού λαού. Θα φέρουμε σε πέρας το δύσκολο έργο που έχουμε αναλάβει. Θα δώσουμε ελπίδα και προοπτική στους Έλληνες πολίτες. Θα μείνετε μόνοι σας στην Αντιπολίτευση. Θα μακροημερεύσετε επί πολύ στην Αντιπολίτευση, όσο δεν θέλετε να συναινέσετε στην κοινή προσπάθεια που κάνει ο ελληνικός λαός. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Θα ήθελε κάποιος από τους Κοινοβουλευτικούς Εκπρόσωπους το λόγο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Ορίστε, κύριε Λαφαζάνη, έχετε το λόγο.
(Θόρυβος στην Αίθουσα)</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η «αυτού μεγαλειότης σας», κύριε Πρόεδρε, μου δώσατε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Εγώ σας έδωσα το λόγο, κύριε Λαφαζάνη; Ο Κανονισμός σας δίνει το λόγο. Γιατί κάθε φορά στρεβλώνετε την αλήθεια; Εγώ εφαρμόζω τον Κανονισμό. 
Είχα πει, λοιπόν, ότι θα λάβουν το λόγο ο λέγων, ο αντιλέγων και οι Κοινοβουλευτικοί Εκπρόσωποι. Γιατί κάθε φορά το κάνετε αυτό; Πιστεύετε ότι υπάρχει κάτι εναντίον σας;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τίποτα απολύτως.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Σας παρακαλώ. 
Ο Κανονισμός λέει ότι είστε Κοινοβουλευτικός Εκπρόσωπος και κατά τα πρεσβεία δικαιούστε να πάρετε το λόγο για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό που σας είπα δεν είναι τίποτα κακό. 
Πάντως, ο Κανονισμός δεν μπορεί να δώσει το λόγο. Χρειάζεται ο Πρόεδρος για να εφαρμοστεί ο Κανονισμός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Αθανάσιος Νάκος</Parlmember>): Αφού το είπατε για καλό, σας ευχαριστώ πολύ.  
Ορίστε, κύριε Λαφαζάνη, έχετε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι σεβαστός ο Υπουργός Δικαιοσύνης. 
Επιτρέψτε μου, όμως, κύριε Ρουπακιώτη. Δεν κατάλαβα καθόλου –μα, καθόλου, θα έλεγα- τι κωδικοποιείτε με το άρθρο 108. Εδώ, στην ουσία έχουμε να κάνουμε με νέα διάταξη, η οποία δεν συνδέεται με τίποτα από τα προηγούμενα. Έχουμε να κάνουμε με νέα καθ’ ολοκληρία διάταξη και μάλιστα, με νέα μνημονιακή διάταξη, η οποία εισάγει το καθεστώς της έκτακτης ανάγκης, των έκτακτων συνθηκών. 
(Στο σημείο αυτό την Προεδρική Έδρα καταλαμβάνει ο  Ε΄ Αντιπρόεδρος της Βουλής κ.  ΛΕΩΝΙΔΑΣ ΓΡΗΓΟΡΑΚΟΣ )
Στο όνομα των έκτακτων συνθηκών, στην ουσία καταργείτε και ακυρώνετε το ίδιο το Ελεγκτικό Συνέδριο. Διότι, αν απ’ το Ελεγκτικό Συνέδριο έχετε τη δυνατότητα με νόμο να αφαιρείτε εσείς τη δυνατότητα του ελέγχου –και μάλιστα, του προληπτικού ελέγχου- που πρέπει να ασκεί επί του συνόλου του κράτους και επομένως και επί της τοπικής αυτοδιοίκησης, τότε στο όνομα έκτακτων συνθηκών –και μάλιστα, αντικοινωνικών, αντιλαϊκών συνθηκών, όπως οι μνημονιακές- το Ελεγκτικό Συνέδριο δεν υπάρχει.
Ήδη, η κωδικοποίηση αυτή συνοψίζει τη θεσμική μετεξέλιξη και μετάλλαξη του Ελεγκτικού Συνεδρίου σε όργανο εφαρμογής ακραίας, μνημονικής, νεοφιλελεύθερης πολιτικής. Με αυτό μάλιστα το συγκεκριμένο άρθρο, κατά πλήρη και ρητή παραβίαση του Συντάγματος, του αφαιρείτε τη δυνατότητα να ασκεί προληπτικό έλεγχο στις περιφέρειες. 
Σύμφωνα με τις διατάξεις δεν εφαρμόζεται –λέει- το άρθρο 33 παράγραφος 1 του παρόντος για τις δαπάνες των περιφερειών. Άρα, προληπτικός έλεγχος του Ελεγκτικού Συνεδρίου για τις δαπάνες των περιφερειών δεν υπάρχει. 
Τι λέει το άρθρο 98 του Συντάγματος; Αυτά δεν χρειάζεται να είναι κανείς, ούτε ιδιαίτερα καταρτισμένος στα νομικά ούτε συνταγματολόγος για να τα καταλάβει. Χρειάζεται απλώς να ξέρει ανάγνωση και γραφή. Άλλωστε και το Σύνταγμα –ξέρετε εσείς πολύ καλύτερα από εμένα- απευθύνεται στους πολίτες, κατά κύριο λόγο. Οι πολίτες το τηρούν, οι πολίτες το εφαρμόζουν. Οι πολίτες διαβάζοντας το Σύνταγμα μπορούν να γνωρίζουν, τι περιέχει, το περιεχόμενό του. 
Λοιπόν, ως πολίτης εγώ σας λέω τι λέει το άρθρο 98: «Στην αρμοδιότητα του Ελεγκτικού Συνεδρίου ανήκουν ιδίως ο έλεγχος των δαπανών του κράτους καθώς και των Οργανισμών Τοπικής Αυτοδιοίκησης ή άλλων νομικών προσώπων που υπάγονται με ειδική διάταξη νόμου στο καθεστώς αυτό». Δεν κάνει εξαιρέσεις το άρθρο 98, δεν κάνει καμμία εξαίρεση όσον αφορά τους Οργανισμούς Τοπικής Αυτοδιοίκησης, δεν κάνει καμμία εξαίρεση όσον αφορά τα νομικά πρόσωπα. 
Γιατί εσείς έρχεστε να κάνετε αυτήν την εξαίρεση η οποία είναι θεμελιώδης; Αν εξαιρέσετε από την τοπική αυτοδιοίκηση τον προληπτικό έλεγχο του Ελεγκτικού Συνεδρίου για τις περιφέρειες, στην ουσία εξαιρείτε τη μεγάλη πλειοψηφία του ελεγκτικού έργου του Ελεγκτικού Συνεδρίου όσον αφορά την τοπική αυτοδιοίκηση. Βεβαίως αυτό είναι αντισυνταγματικό και βεβαίως δεν υπάγεται σε καμμία κωδικοποίηση και βεβαίως, δεν έχετε καμμία αρμοδιότητα να επικαλεσθείτε οποιοδήποτε άλλο νομοθέτημα, παρ’ όλο που ο Κώδικας δεν είναι κωδικοποίηση αντισυνταγματικών διατάξεων. Αν υπήρχαν αντισυνταγματικές διατάξεις, εννοείται ότι η κωδικοποίησή τους δεν τις κάνει συνταγματικές. Έπρεπε να τις απαλείψετε αν είναι αντισυνταγματικές, πολλώ δε μάλλον τώρα που αυτή δεν είναι παλαιά διάταξη, απ’ ό,τι δείχνουν τα πράγματα με αδιάσειστο τρόπο, αλλά είναι  καινούργια διάταξη στην ουσία της. 
Εισάγεται μία καινούργια διάταξη άκρως αντισυνταγματική, επικίνδυνη, ακυρωτική του ρόλου του Ελεγκτικού Συνεδρίου. Οδηγεί σε πολύ επώδυνες και επικίνδυνες παρενέργειες, γι’ αυτό σας λέμε ευθέως να την αποσύρετε, να αποσύρετε το άρθρο 108 και, αν επιμένετε, τουλάχιστον να συζητηθεί μ’ έναν εντελώς διαφορετικό τρόπο και να το καταθέσετε με διαφορετική ίσως μορφή. Αν επιμένετε σ’ αυτές τις διατυπώσεις που έχετε εδώ πέρα, νομίζω ότι δεν δικαιούστε να το εισάγετε και καλό θα ήταν να το αποσύρετε. Εμείς θα το καταψηφίσουμε ως αντισυνταγματικό και κατόπιν τούτου δημιουργούνται μεγάλα ερωτήματα για όλο το νομοσχέδιό σας, αν επιμένετε στο άρθρο 108.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Βούλτεψη έχει το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αγαπητοί συνάδελφοι, νομίζω πλέον ότι η επίκληση της αντισυνταγματικότητας καθ’ υπερβολή δεν αποσκοπεί σε τίποτε άλλο παρά στη διαρκή αμφισβήτηση της δεδηλωμένης μέσα σ’ αυτή την Αίθουσα. Νομίζω ότι αυτό είναι το μείζον πρόβλημα και όχι όλα τα άλλα τα οποία συζητάμε εδώ σήμερα. Γι’ αυτό το λόγο, αυτό το οποίο συζητάμε σήμερα αποτελεί επιτομή της υπερβολής αυτής όσον αφορά στην αντισυνταγματικότητα και της προσπάθειας αμφισβήτησης της δεδηλωμένης. 
Ήλθαμε εδώ για να συζητήσουμε και να ψηφίσουμε μία κωδικοποίηση. Είναι σαφώς κωδικοποίηση διότι περιλαμβάνει νόμους οι οποίοι είναι ήδη ψηφισμένοι. Είναι και το 108 ψηφισμένο με το νόμο του «Καλλικράτη». Γιατί μπαίνει σ’ αυτό το νομοσχέδιο; Διότι όταν μία επιτροπή κωδικοποιεί όλα όσα σχετίζονται με το Ελεγκτικό Συνέδριο, πράγμα για το οποίο δεν διαφωνεί κανείς –δηλαδή, για την ανάγκη κωδικοποίησης κατά καιρούς των νόμων λόγω της πολυνομίας και όλων αυτών που ακούσαμε- κωδικοποιεί αναγκαστικά και αυτό που προκύπτει από το άρθρο 33. Οφείλει, όμως, μέσα στον ίδιο νόμο της κωδικοποίησης να εντάξει και τον άλλο νόμο που έχει ήδη ψηφιστεί με βάση το Πρόγραμμα Δημοσιονομικής Προσαρμογής, δηλαδή το 108, διότι αλλιώς δεν θα μπορούσε να λειτουργήσει. Θα έπρεπε το Ελεγκτικό Συνέδριο κάθε φορά που λειτουργεί, που συνεδριάζει, να λαμβάνει υπ’ όψιν του μόνο το 33 και όχι άλλον ψηφισμένο νόμο, το 108 που επίσης έχει ψηφιστεί με την πλειοψηφία Ελλήνων Βουλευτών. Ή μήπως κάνω λάθος; Δεν πρόκειται, λοιπόν, για κανέναν άλλο νέο νόμο. 
Τι θα συνέβαινε τώρα αν γινόταν αυτό που λέτε εσείς, δηλαδή, αν αφαιρείτο το 108 και έμενε μόνο το 33; Δεν θα συνέβαινε αυτό που επιδιώκουμε. Τότε το Ελεγκτικό Συνέδριο δεν θα είχε μπροστά του κωδικοποιημένους τους νόμους του για να ξέρει ποιον μπορεί να εφαρμόσει και πώς και ποιον όχι. Αν πάλι αφαιρούσε το 33 και κρατούσε το 108 λόγω του προγράμματος δημοσιονομικής προσαρμογής, τότε αυτό το 33 που θα είχε αφαιρεθεί, δεν θα υπήρχε, θα είχε εξαφανιστεί από το δικαιικό μας σύστημα όταν θα τελειώσει το πρόγραμμα δημοσιονομικής προσαρμογής.
Η ουσία είναι δηλαδή ότι δεν υπάρχει αντίφαση στην ουσία. Υπάρχει κωδικοποίηση. Σου λέει: Υπάρχει το 33, αλλά όσο διαρκεί το πρόγραμμα δημοσιονομικής προσαρμογής, ισχύει το 108. Μόλις το πρόγραμμα τελειώσει –πράγμα το οποίο ευχόμεθα όλοι, αλλά δεν προσπαθούμε όλοι το ίδιο γι’ αυτό, όπως φαίνεται- τότε θα πάψει υφιστάμενο το άρθρο 108 και θα παραμείνει το άρθρο 33. Τι δεν καταλαβαίνετε δηλαδή; Δεν έχουμε φέρει κανέναν καινούργιο νόμο. Είναι ψηφισμένοι από το ελληνικό Κοινοβούλιο αυτοί οι νόμοι. 
Θέλω επίσης να σας πω ότι τελικά σ’ αυτή την Αίθουσα κάποιοι από μας συμπεριφέρονται ωσάν να μην υπάρχει πρόβλημα στη χώρα, ωσάν να μη βρίσκεται σε πρόγραμμα δημοσιονομικής προσαρμογής, ωσάν να μην έχουν κλείσει οι αγορές για τη χώρα οπότε δεν δανείζεται, ωσάν να μη λαμβάνει δόσεις, ωσάν να μη συνεδριάζουν Κοινοβούλια όλων των χωρών της Ευρώπης για να συνεχίσουμε τη χρηματοδότησή μας. Αυτές οι χώρες έχουν επίσης κοινοβούλια, λαούς, πολιτικούς που εκλέγονται και γίνονται εκλογές. Λέμε, δηλαδή, εδώ πέρα πράγματα ερήμην της πραγματικής κατάστασης. Μα, η πραγματική κατάσταση είναι αυτή και μέχρι στιγμής δεν μας έχετε πει, αν αύριο το πρωί σταματούσε αυτό το πρόγραμμα, με τι θα αντικαθίστατο την ίδια στιγμή. Ποτέ δεν το έχετε πει. Έχετε πει ότι θα ακολουθήσετε ένα δικό σας αναπτυξιακό πρόγραμμα το οποίο θα μας βγάλει από την κρίση χωρίς μνημόνια, πλην όμως δεν μας έχετε πει ποτέ ποιο είναι αυτό και πόσος χρόνος θα χρειαστεί για να αποδώσει για να ξέρουμε τι μας περιμένει στο μεσοδιάστημα. Στο μεσοδιάστημα τι θα λειτουργεί; 
Επειδή εγώ μελετώ δημοσιογραφικά τις εκθέσεις του Ελεγκτικού Συνεδρίου εδώ και πάρα πολλά χρόνια, όλα αυτά που λέτε δεν εμπόδισαν όσα συνέβησαν στη χώρα εκείνα τα χρόνια. Αν πάρετε όλες τις εκθέσεις του Ελεγκτικού Συνεδρίου κάθε χρόνο, θα δείτε ότι μιλάει για παραβιάσεις, για το ότι δεν έγινε τούτο, δεν έγινε εκείνο, ο κατασταλτικός έλεγχος κ.λπ.. Αυτό, όμως, δεν εμπόδισε αυτά τα οποία οδήγησαν τη χώρα στο δημοσιονομικό μας αποκλεισμό. 
Άρα, λοιπόν, να συμφωνήσουμε ότι πρόκειται για κωδικοποίηση ήδη ψηφισμένων νόμων. Αν δεν μπορούμε να συμφωνήσουμε, αυτό σημαίνει ότι έχουμε πάρει «διαζύγιο» από τη λογική. Δεν πρόκειται για κάτι άλλο. 
Εν πάση περιπτώσει, θέλετε να αμφισβητήσετε για άλλη μία φορά τη δεδηλωμένη; Να το κάνετε. Εδώ είμαστε, θα δούμε πόσοι θα εγερθούν και πόσοι όχι.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Χριστοφιλοπούλου.</ChairmanSpeech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Πρόεδρε, νομίζω ότι, εφόσον το θέλει η Αξιωματική Αντιπολίτευση, πρέπει να πάμε να συζητήσουμε σε μία άλλη διαδικασία την ουσία της διάταξης, κύριε Υπουργέ, γιατί εγώ δέχομαι ότι μπορούν να υπάρχουν διαφορετικές απόψεις επί της ουσίας. 
Άκουσα πολύ προσεκτικά και εσάς και άλλους συναδέλφους για το αν θα πρέπει de lege ferenda να υπαχθούν και οι περιφέρειες της χώρας στον προληπτικό έλεγχο του Ελεγκτικού Συνεδρίου και αυτό, κύριε Πρόεδρε, είναι ζήτημα ουσίας, δεν είναι ζήτημα αντισυνταγματικότητας. Άλλο πράγμα είναι αν η Αξιωματική Αντιπολίτευση ήθελε πράγματι να το θέσει αυτό. Θα μπορούσε να το θέσει μέσω του κοινοβουλευτικού ελέγχου, ακόμα και υπό τη μορφή κάποιας επερώτησης. Θα μπορούσε να το φέρει υπό τη μορφή νομοθετικής πρωτοβουλίας προτείνοντας στο Κοινοβούλιο μία άλλη ρύθμιση. 
Εδώ όμως δεν τίθεται θέμα ουσίας. Χρησιμοποιείται η πολιτική διαφορά. Εγώ δέχομαι την πολιτική διαφορά και υπάρχει για να τη συζητήσουμε σε μία άλλη διαδικασία, αλλά για άλλη μία φορά τίθεται θέμα αντισυνταγματικότητας. Επικαλείσθε το άρθρο 98. Νομίζω ότι και απλά ελληνικά να ξέρει κανείς, καταλαβαίνει ότι, όταν το Σύνταγμα λέει «στην αρμοδιότητα του Ελεγκτικού Συνεδρίου ανήκουν ιδίως ο έλεγχος των δαπανών του κράτους καθώς και των Οργανισμών Τοπικής Αυτοδιοίκησης ή άλλων νομικών προσώπων που υπάγονται με ειδική διάταξη νόμου στο καθεστώς αυτό», το Σύνταγμα τηρεί επιφύλαξη υπέρ του νομοθέτη για το με ποιον τρόπο θα εξειδικευτεί αυτός ο έλεγχος. 
Ήρθε, λοιπόν, ο νομοθέτης προηγουμένως και όρισε για τον προληπτικό έλεγχο αυτά που όρισε, για τον πρώτο βαθμό αυτοδιοίκησης και για τον δεύτερο. Άρα, είναι προφανές, κύριε Πρόεδρε, ότι αντισυνταγματικότητα δεν υπάρχει. Είναι προφανές ότι η ουσία δεν μπορεί να συζητηθεί αυτήν τη στιγμή, εδώ, εντός της Αιθούσης. Υπάρχουν άλλες διαδικασίες για να συζητηθεί.
Αλλά, βεβαίως, όταν θέλει η Αντιπολίτευση, χρησιμοποιεί την αντισυνταγματικότητα ως εργαλείο για να μας πει εδώ ότι καταλύεται η δημοκρατική τάξη. «Παύει ο ρόλος του Ελεγκτικού Συνεδρίου»! Ακούσαμε εδώ και καταγράφηκαν στα Πρακτικά ακραίες, μηδενιστικές -θα έλεγα- απόλυτες φράσεις και απόψεις. Αυτό τι υποκρύπτει; Πολιτική σκοπιμότητα, κομματική σκοπιμότητα. 
Τι θέλετε, κυρίες και κύριοι της Αξιωματικής Αντιπολίτευσης; Λέτε ότι όλη η κωδικοποίηση, την οποία έχει επεξεργαστεί η συγκεκριμένη επιτροπή επί πολλά χρόνια, πλέον έχει θέσει βόμβα στα θεμέλια του Ελεγκτικού Συνεδρίου. Έχουμε πολλά να συζητήσουμε για τον ρόλο, με αφορμή αυτό, σε μια γενική συζήτηση. Αλλά χρησιμοποιούμε και εδώ, και στην κωδικοποίηση, το Σύνταγμα και πάλι για να δημιουργούμε εντυπώσεις! Διότι έχει καταστεί κάθε συζήτηση, οτιδήποτε κι αν συζητάγαμε, κύριε Πρόεδρε και κύριε Υπουργέ, μια αφορμή για να εγείρουμε θέματα κοινοβουλευτισμού και αντισυνταγματικότητας.
Νομίζω, λοιπόν, ότι οι επεξηγήσεις που έδωσε ο Υπουργός είναι υπεραρκετές και μπορούμε να προχωρήσουμε τη συζήτηση.
(Χειροκροτήματα από τις πτέρυγες ΠΑΣΟΚ και Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, η εισηγήτριά μας είπε ότι οι Ανεξάρτητοι Έλληνες θα ψηφίσουν κατά στο συγκεκριμένο νομοσχέδιο, τόσο διότι εμπεριέχει αυτή τη διάταξη, δηλ. το άρθρο 108, όσο και βεβαίως, γιατί υπάρχει μια άλλη πιο κορυφαία διάταξη, που απαλλάσσει τους Υπουργούς από την αστική ευθύνη. Μίλησε στην εισήγησή της. Αυτά που είπε εδώ οι Ανεξάρτητοι Έλληνες τα είπαν και στην επιτροπή, κύριε Υπουργέ. Εξήγησε ότι η συγκεκριμένη διάταξη, όπως και η προγενέστερη που αφορά τους Υπουργούς, είναι αντισυνταγματικές. Δεν θέσαμε, όμως, τυπικά το ζήτημα της αντισυνταγματικότητας. 
Δεύτερον, επειδή πρόκειται για κώδικα, είναι δεδομένο ότι ή θα αποσυρθεί συνολικά –και υπάρχει αυτή η λύση- από τον Υπουργό, θα ακολουθήσει τη διαδικασία και θα αφαιρεθεί το 108 -αν νομίζετε ότι είναι αντισυνταγματικό- και δεν υπάρχει πρόβλημα και θα το ξαναφέρετε, ή είναι προφανές ότι μόνο το άρθρο αυτό δεν μπορεί να φύγει. Και αυτό είναι που μας καθόρισε να ψηφίσουμε και κατά για το νομοσχέδιο.
Ερχόμαστε, λοιπόν, στα ζητήματα, όπως τίθενται από πλευράς Συντάγματος. Το Σύνταγμα υπάρχει για να τηρείται. Άκουσα, λοιπόν, ότι υπάρχει διακριτική ευχέρεια, λέει, του νομοθέτη. Αυτό αφορά μόνο το 98, παράγραφος 2. Εμείς μιλάμε για το 98, παράγραφος 1, εδάφιο α΄: «ο έλεγχος των δαπανών του κράτους, καθώς και των Οργανισμών Τοπικής Αυτοδιοίκησης ή άλλων νομικών προσώπων που υπάγονται με ειδική διάταξη στο καθεστώς αυτό, ανήκει στην αρμοδιότητα του Ελεγκτικού Συνεδρίου». 
Το γ΄ και όχι το β΄, λέει: «ο έλεγχος των λογαριασμών των δημοσίων υπολόγων και των οργανισμών τοπικής αυτοδιοίκησης υπάγεται» κ.λπ. «στην αρμοδιότητα του Ελεγκτικού Συνεδρίου». 
Είναι προφανές ότι εν προκειμένω υπάρχει παραβίαση της διάταξης αυτής. Αλλά να σας πω και κάτι άλλο; Ούτως ή άλλως και στο άρθρο 107, παράγραφος 2, πάλι έχουν περιοριστεί οι αρμοδιότητες του Ελεγκτικού Συνεδρίου σε σχέση με τον φετινό απολογισμό και ισολογισμό του κράτους, που τον φέρατε εκπρόθεσμα. 
Είναι προφανές, λοιπόν, ότι γίνονται τεράστιες προσπάθειες να υπάρξει μια παράκαμψη του Ελεγκτικού Συνεδρίου. Το ότι υπήρχε και σε παλαιότερη διάταξη, κύριε Υπουργέ -η οποία δεν είναι ακριβώς η ίδια, διότι έχει αλλάξει- το ότι ένας μνημονιακός νόμος ήταν αντισυνταγματικός και δεν τέθηκε στην κρίση είτε της Ολομέλειας εδώ είτε των δικαστηρίων, αυτό δεν λέει τίποτε. Το ότι γίνεται κωδικοποίηση δεν σημαίνει ότι θα πρέπει να υπάρχει και αντισυνταγματική διαδικασία κωδικοποίησης. Αυτά, λοιπόν, ως προς τα ζητήματα.
Αλλά γιατί υπάρχει αυτό; Δεν απάντησε κανείς. Θα έλεγα ότι εμμέσως το συνέδεσε η κ. Βούλτεψη.  
Ποιοι είναι αυτοί που θέλουν αυτήν τη στιγμή να αλώσουν την τοπική αυτοδιοίκηση;  Είναι ο κ. Φούχτελ και η παρέα του οι οποίοι οργιάζουν αυτή τη στιγμή στην αυτοδιοίκηση. Είναι αυτοί οι οποίοι θεωρούν ότι μπορούν παράτυπα, παράνομα και με το έτσι θέλω να πάρουν τις μεγάλες δουλειές για τα σκουπίδια, για τα νερά και τα υπόλοιπα.
Αυτό το άρθρο 108, λοιπόν, είναι συγκεκριμένο. Αποσκοπεί σε συγκεκριμένους ρόλους και διαδικασίες. Γι’ αυτό υπάρχει εκεί. Γι’ αυτό έχει υπεισέλθει εκεί πέρα. Δεν είναι τυχαίο.
Η δε διάρκειά του είναι, λέει, όσο η διάρκεια του προγράμματος σταθεροποίησης και ανάπτυξης, δηλαδή του μνημονίου, το οποίο σύμφωνα με το τελευταίο μνημόνιο και τις δανειακές συμβάσεις θα υπάρχει μέχρι το 2047. Θέλετε μέχρι τότε να  υπάρχει ο Φούχτελ και η παρέα του να αλωνίζει. Αυτό είναι το ζουμί. Αυτή είναι η ουσία της υπόθεσης στο άρθρο 108. 
Και τι γίνεται λοιπόν; Εσείς, η περίφημη τρόικα, δεν κόπτεστε για διαφάνεια; Δεν είστε εσείς που λέτε ότι η χώρα χρειάζεται διαφάνεια για να έρθουν οι μεγάλες επενδύσεις; Ποια διαφάνεια; Οι Γερμανοί έχουν δείξει ότι όλες τις δουλειές στην Ελλάδα και παγκόσμια τις έχουν πάρει με μίζες, με αδιαφάνεια. Να, γιατί λοιπόν,  υπάρχει η διάταξη αυτή στο άρθρο 108. 
Όσοι έχουν πάει στρατό ξέρουν ότι με το 108 χρεώνεσαι το υλικό. Εσείς φαίνεται ότι θέλετε με το 108 να χρεωθείτε τον Φούχτελ και την παρέα του και όλη την αδιαφάνεια! 
(Χειροκροτήματα από την πτέρυγα των Ανεξαρτήτων Ελλήνων)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Τσούκαλης έχει το λόγο για πέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κύριε Πρόεδρε, θα ήθελα να εκφράσω την απορία μου για τον απόλυτο παραλογισμό που παρακολουθούμε σ’ αυτήν τη συζήτηση. 
Πρώτον, θα θέσω κάποια ιδεολογικά, θεωρητικά ζητήματα. 
Αλήθεια, κυρίες και κύριοι, από πότε η Αριστερά είναι υπέρ του προληπτικού ελέγχου νομιμότητας της σκοπιμότητας των Οργανισμών Τοπικής Αυτοδιοίκησης; Τουλάχιστον απ’ όσο εγώ θυμάμαι τον εαυτό  μου πάντα λέγαμε ότι ο προληπτικός έλεγχος νομιμότητας της τοπικής αυτοδιοίκησης ήταν το μακρύ χέρι του κράτους απέναντι στη δυνατότητα της τοπικής αυτοδιοίκησης να ασκεί απερίσκεπτα το έργο της απέναντι στην τοπική κοινωνία και τους πολίτες. Είναι έτσι ή δεν είναι;</Speech>
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Έτσι είναι. Εμείς που κάναμε αυτοδιοίκηση τα ξέρουμε αυτά.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Και γιατί είμαστε κατά του ελέγχου νομιμότητας; Γιατί οι οργανισμοί τοπικής αυτοδιοίκησης υπόκεινται στο Σύνταγμα και τους νόμους και βεβαίως είναι  υποχρεωμένοι να τηρούν τη νομιμότητα. Οπότε, το να υπάρχει ένας μπαμπούλας που θα ελέγχει προληπτικά τη νομιμότητα ήταν κάτι που δεν περιποιούσε τιμή στο βασικό κύτταρο της δημοκρατίας. 
Δεύτερον. Δεν θα απευθυνθώ στους συναδέλφους νομικούς. Θα απευθυνθώ στους άλλους συναδέλφους για να δείτε τον παραλογισμό. Θέλω να μου πει οποιοσδήποτε εδώ μέσα από πού προκύπτει στο άρθρο 98 ότι είναι συνταγματική υποχρέωση ο προληπτικός έλεγχος της τοπικής αυτοδιοίκησης. Ο προληπτικός. Όχι ο έλεγχος. Από πουθενά, κυρίες και κύριοι συνάδελφοι. Δεν είναι συνταγματική υποχρέωση ο προληπτικός έλεγχος. Είναι ο κατασταλτικός έλεγχος, δηλαδή, ο έλεγχος των δαπανών εκ των υστέρων. Και αυτό είναι στοιχείο της δημοκρατίας, κυρίες και κύριοι συνάδελφοι.
Γιατί επεβλήθη ο προληπτικός έλεγχος στους Οργανισμούς Τοπικής Αυτοδιοίκησης; Γιατί δυστυχώς από τις εκθέσεις του Ελεγκτικού Συνεδρίου προέκυπτε ότι οι Οργανισμοί Τοπικής Αυτοδιοίκησης είναι στην κορυφή της διαφθοράς. Γι’ αυτό επεβλήθη.
Αυτό το οποίο, λοιπόν, πρέπει να γίνει κατανοητό, για να τελειώνουμε, είναι ότι δεν είναι αντισυνταγματική η δυνατότητα του νομοθέτη να καθορίζει πότε θα υπάρξει προληπτικός έλεγχος. Είναι μόνο ο κατασταλτικός έλεγχος. Εκεί βέβαια δεν θα μπορούσε σε καμμία περίπτωση να παρέμβει ο νομοθέτης. Στον προληπτικό, ναι.
Κυρίες και κύριοι συνάδελφοι, επειδή ακούστηκαν διάφορα για έκτακτες συνθήκες και επειδή πλέον υπάρχει ένα ολόκληρο πλαίσιο πλήρους και ενδελεχούς ελέγχου –και προληπτικού, αν θέλετε- των δημοσίων συμβάσεων -και ευρωπαϊκό και ελληνικό, το έχουμε ήδη- θα πρέπει να σκεφτούμε και λίγο –έκτακτες συνθήκες έχουμε- και να ακούσουμε την κραυγή αγωνίας των περιφερειακών, οι οποίοι αναφέρουν ότι κάτω από τον ασφυκτικό έλεγχο του προληπτικού ελέγχου του Ελεγκτικού Συνεδρίου και των διαφόρων ελεγκτών των περιφερειακών, ουσιαστικά έχει βαλτώσει όλο το ΕΣΠΑ. 
Εάν κάποιος αναλάβει την ευθύνη αυτή την περίοδο –αυτό είναι επί της ουσίας, δεν έχει καμμία σχέση με τη συνταγματικότητα ή όχι- να συνεχίσουμε με τους ίδιους αργόσυρτους ρυθμούς και διαδικασίες να απορροφούμε το ΕΣΠΑ, τότε είναι βέβαιο ότι όχι το 2023 δεν θα τελειώσουμε και αυτό και το επόμενο ΕΣΠΑ, αλλά ούτε το 2030. Και τότε ο κάθε ένας από εμάς θα λογοδοτήσει απέναντι στους πολίτες για την απορροφητικότητα και την αποτελεσματικότητα του ΕΣΠΑ.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Καραθανασόπουλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Έχουμε τη γνώμη, κύριε Πρόεδρε, ότι είναι καθαρά πολιτικό το ζήτημα. Και μπαίνει ένα τεράστιο ερωτηματικό: Γιατί μόνο αυτή η εξαίρεση, οι περιφέρειες από τον προληπτικό έλεγχο; Για πολύ συγκεκριμένα οικονομικά συμφέροντα και κατ’ επέκταση πολιτικά. Ποια είναι αυτά; Οι περιφέρειες διαχειρίζονται το ΕΣΠΑ, το σύνολο των ευρωπαϊκών προγραμμάτων, έχουν τη διαχείριση των απορριμμάτων και των υδάτινων πόρων. Εκεί υπάρχουν τα τεράστια συμφέροντα. Άρα, δηλαδή, δοσοληψία ανάμεσα στην περιφέρεια και στους μεγάλους μονοπωλιακούς ομίλους που έχουν βάλει σκοπό να ξεψαχνίσουν τα πάντα. Αυτό είναι το ζήτημα. Ένα το κρατούμενο. 
Άρα, τι κάνετε με αυτό τον τρόπο; 
Κι εδώ αποτελεί και πρόκληση η τοποθέτηση του Κοινοβουλευτικού Εκπροσώπου της Δημοκρατικής Αριστεράς. Δεν χρειάζεται, λέει, ο προληπτικός έλεγχος αλλά ο κατασταλτικός, όταν βλέπουμε από την ίδια την έκθεση του Ελεγκτικού Συνεδρίου ότι μόνο το 1% εισπράττεται από τους ελέγχους που γίνονται και τις τελεσίδικες αποφάσεις και υπάρχουν και πάρα πολλές περιπτώσεις που τα δικαστήρια μπορούν να αναιρέσουν μία απόφαση άλλη, όσον αφορά τον έλεγχο νομιμότητας ενός συγκεκριμένου έργου.
Άρα, από αυτήν την άποψη επιτρέπεται να γίνει αυτή η διαδικασία, η σύμφυση, δηλαδή, η διαπλοκή ανάμεσα στην περιφέρεια και στους μεγάλους μονοπωλιακούς ομίλους. 
Το δεύτερο εξίσου σημαντικό κατά τη γνώμη μας, είναι το εξής: Αυτό, έτσι όπως το αναφέρατε, ήταν μία ρύθμιση στον «Καλλικράτη» που με μία οποιαδήποτε τροπολογία μπορούσε να αλλάξει. Μπορούσε να αλλάξει η συγκεκριμένη ρύθμιση που προέβλεπε ο «Καλλικράτης». Σήμερα το περνάτε με τη μορφή του κώδικα για να μην μπορεί να αλλάξει με οποιαδήποτε τροπολογία, αλλά να χρειαστεί να έρθει καινούργιος Κώδικας. Άρα, δηλαδή, δίνετε άλλη ισχύ στο συγκεκριμένο ζήτημα. 
Από αυτήν την άποψη είναι παράλογη μία λογική την οποία εκθέσατε: Ότι τα βρήκατε όλα αυτά. Δεν αλλάξατε τίποτα. Και από αυτή την άποψη, οτιδήποτε κι αν είναι αυτό και όσο βαθιά αντιλαϊκό κι αν είναι, εμείς το φέρνουμε εδώ για να το περιβάλουμε με το μανδύα του κώδικα. Αυτό κάνατε εδώ.
Γι’ αυτό εμείς λέμε ότι είναι απαράδεκτο. Πρέπει να καταψηφιστεί συνολικά ο κώδικας αυτός από τη στιγμή που περιέχει και το συγκεκριμένο άρθρο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100, παράγραφος 2 του Κανονισμού της Βουλής για το θέμα αντισυνταγματικότητας που ετέθη.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κοντονή, σας παρακαλώ.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, παρακαλώ το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, κύριε Κοντονή. Θα σας δώσω το λόγο μετά.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Θέλω το λόγο επί προσωπικού γι’ αυτά που ανέφερε ο κύριος Υπουργός και η κ. Βούλτεψη.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι τώρα. Δεν υπάρχει προσωπικό. Δεν έχετε το δικαίωμα, κύριε Κοντονή.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, έχω το δικαίωμα από τον Κανονισμό και θέλω το λόγο για ένα λεπτό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, παραβιάζετε τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ, οι αποδεχόμενοι την ένσταση αντισυνταγματικότητας να εγερθούν…</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, έχω το δικαίωμα από τον Κανονισμό. Δεν θα εξαντλήσω ούτε το ένα λεπτό. Θα είχα τελειώσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κοντονή, δεν έχετε το λόγο. Μετά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, δώστε το λόγο. Τι είναι αυτά τα πράγματα; Δεν μπορείτε να προεδρεύετε έτσι.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, έχω το δικαίωμα από τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν το έχετε.</ChairmanSpeech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, έχω το δικαίωμα από τον Κανονισμό. Δεν θα εξαντλήσω ούτε το ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κοντονή, δεν έχετε το λόγο. Θα γίνει η ψηφοφορία και μετά θα πάρετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, αυτό ξεπερνάει τα όρια! Δεν θα κάνω χρήση ούτε τριάντα δευτερολέπτων. Βάλτε χρονόμετρο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κοντονή, εγώ δεν μπαίνω ξανά σε έναν γύρο συζητήσεων, γιατί δεν υπήρχε τίποτα το μεμπτό εναντίον σας.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε το λόγο!</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Σε αυτή τη διαδικασία…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρία Κωνσταντοπούλου, δεν είστε στο δικαστήριο. Είστε στη Βουλή των Ελλήνων. Επιτέλους!</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να συμπεριφερθείτε ως Πρόεδρος λοιπόν!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επιτέλους!</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ζητώ το λόγο για τριάντα δευτερόλεπτα με βάση τον Κανονισμό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Κοντονή, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε…</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Κύριε Πρόεδρε, κάνετε εξαιρετική εφαρμογή; Εφαρμόστε τον Κανονισμό!
(Θόρυβος από την πτέρυγα της Νέας Δημοκρατίας)</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, επειδή σε αυτήν την Αίθουσα ορισμένοι πήγαν να μας βγάλουν τρελούς και ότι δεν έχουμε διαβάσει τον Κώδικα Δήμων και Κοινοτήτων…</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Τι είναι αυτό, κύριε Πρόεδρε; Ό,τι θέλουν κάνουν;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Νταβλούρο, σας παρακαλώ.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: …σας διαβάζω, κύριε Πρόεδρε, και σε εσάς που είστε άνθρωπος καλής πίστεως, το εξής απόσπασμα από τα πρακτικά της επιτροπής.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το προσωπικό, κύριε Κοντονή, θέλω.
(Θόρυβος από την πτέρυγα της Νέας Δημοκρατίας)</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Αυτό σας λέω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε συνάδελφε, μισό λεπτό. Ο κάθε Βουλευτής έχει δικαίωμα επί προσωπικού. Να μας εξηγήσετε, όμως, το προσωπικό.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Αυτό λέω, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πείτε μου το προσωπικό.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Προσεβλήθην, κύριε Πρόεδρε, και προσωπικά ως λέγων σχετικά με την ένσταση, ότι…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ποιος σας προσέβαλε;</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Προσέξτε με.
…η συγκεκριμένη διάταξη, δεν είναι νέα διάταξη. Βρήκαμε, μάλιστα, μπροστά μας…
(Θόρυβος από την πτέρυγα της Νέας Δημοκρατίας)</Speech>
<Speech><Parlmember>ΔΗΜΗΤΡΙΟΣ ΤΣΟΥΜΑΝΗΣ</Parlmember>: Αυτό είναι προσωπικό;</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριοι συνάδελφοι, θα είχα τελειώσει. 
(Θόρυβος από την πτέρυγα της Νέας Δημοκρατίας)
Σταματήστε!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, το επιτρέπετε αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, τελειώνουμε.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κύριε Πρόεδρε, για να δείτε πόσο άδικη ήταν αυτή η κριτική, όχι μόνο στο ΣΥΡΙΖΑ, αλλά και προσωπικά, θα σας διαβάσω αυτά που λέει η κ. Τζάκρη: «Η ένσταση, βέβαια, της αντισυνταγματικότητας αφορά τη διάταξη του άρθρου 108 που έχει τροποποιηθεί κατά τι.»</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πού βλέπετε τον εαυτό σας, κύριε Κοντονή;</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: «Επομένως ως καινούργια διάταξη εκτιμώ ότι μπορεί να σταθεί η ένσταση αντισυνταγματικότητας.»</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Πού τον βλέπετε τον εαυτό σας;</ChairmanSpeech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Δεν θα μας βγάλετε τρελούς στην Αίθουσα της Ολομέλειας, κυρία Χριστοφιλοπούλου!</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι…</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Η ίδια η κ. Τζάκρη, η εισηγήτριά σας, λέει ότι είναι καινούργια διάταξη. Κι ερχόσαστε εδώ να μας πείτε ότι έρχεται από τον Κώδικα Δήμων και Κοινοτήτων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ!</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Να διαβάζετε τι λέτε στα Πρακτικά και να μην αλλάζετε άποψη όποτε σας αρέσει!
(Χειροκροτήματα από την πτέρυγα του ΣΥΡΙΖΑ-ΕΚΜ)
Είναι καινούργια διάταξη. Το λέει η κ. Τζάκρη στην Επιτροπή. Γι’ αυτό ακριβώς θέτουμε κι εμείς την ένσταση αντισυνταγματικότητας. Αυτά για να μαθαίνετε!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ οι αποδεχόμενοι την ένσταση αντισυνταγματικότητας να εγερθούν.
(Εγείρονται οι αποδεχόμενοι την ένσταση)
Είναι προφανές ότι δεν ηγέρθη ο απαιτούμενος αριθμός Βουλευτών από το Σύνταγμα και τον Κανονισμό της Βουλής.
Συνεπώς η ένσταση αντισυνταγματικότητας απορρίπτεται.
Επανερχόμαστε στη συζήτηση του νομοσχεδίου.
Το λόγο έχει ο κ. Παυλόπουλος.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Κύριε Υπουργέ, κυρίες και κύριοι συνάδελφοι, για άλλο ζήτημα ήθελα να μιλήσω. Θα μου επιτρέψετε, όμως, να αναφερθώ σε ορισμένα θέματα που τουλάχιστον μέχρι σήμερα, από τότε που άρχισε ο ισχύων Κανονισμός της Βουλής να εφαρμόζεται, είχαν θεωρηθεί αυτονόητα. Φαίνεται ότι δεν είναι αυτονόητα και πρέπει να τα ξεκαθαρίσουμε πάλι.
Πρώτα – πρώτα επί πραγματικών κωδικοποιήσεων είναι γνωστό ότι θέμα συνταγματικότητας μπορεί να τεθεί ουσιαστικά μόνο ως προς το αν επιτρέπεται να ψηφισθεί με τη διαδικασία κώδικος ένα νομοσχέδιο, κατά το άρθρο 76 του Συντάγματος και όχι, φυσικά για επιμέρους κωδικοποιητικές διατάξεις..
Διότι διάταξη που πραγματικά κωδικοποιείται έχει, ήδη, τεθεί εν ισχύι και η διάταξη αυτή έχει κριθεί ή θα έπρεπε να έχει κριθεί, με βάση το άρθρο 100 του Κανονισμού της Βουλής, όταν ψηφιζόταν. Δεν ψηφίζεται, κωδικοποιείται η διάταξη αυτή. Γι’ αυτό και ουδέποτε μέχρι σήμερα, εάν προσέξετε τη διαδικασία ψήφισης των κωδίκων, έχει τεθεί τέτοιο ζήτημα συνταγματικότητας. Αυτό είναι το πρώτο θέμα.
Δεύτερον -και αυτό το θεωρώ εξαιρετικά σημαντικό σχετικά με την ουσία πλέον του ζητήματος του ελέγχου- δεν θα μπω στο ιδεολογικό-πολιτικό θέμα του ποιος θέλει ή δεν θέλει προληπτικό έλεγχο. Εγώ θα μείνω στην ερμηνεία του άρθρου 98 του Συντάγματος, όπως ακριβώς το Σύνταγμα έχει ερμηνευτεί από το ίδιο το Ελεγκτικό Συνέδριο. Ξαναλέω, λοιπόν, για το ζήτημα αυτό: Το άρθρο 98 του Συντάγματος ορίζει πότε υφίσταται έλεγχος και σε τι υφίσταται έλεγχος από πλευράς Ελεγκτικού Συνεδρίου. Το «ιδίως», το οποίο αναφέρει, δεν σχετίζεται στη φύση του ελέγχου. Το «ιδίως» του άρθρου 98, παράγραφος 1, σημαίνει ότι εν πάση περιπτώσει υπόκεινται σε έλεγχο αυτές οι δαπάνες που απαριθμεί και όσες άλλες ήθελε προσθέσει ο νόμος. 
Ποιον δημοσιονομικό έλεγχο κατοχυρώνει, όμως, το Σύνταγμα, κυρίες και κύριοι συνάδελφοι, για να είμαστε σαφείς εδώ; Καθιερώνει τον έλεγχο, τουλάχιστον, τον κατασταλτικό. Απαιτεί το Σύνταγμα να υπάρχει έλεγχος των δαπανών. Εκείνο που δεν μπορεί ο νομοθέτης να καταργήσει εν πάση περιπτώσει είναι ο κατασταλτικός έλεγχος. Ο προληπτικός έλεγχος όμως είναι στη διακριτική ευχέρεια του νομοθέτη και ορθώς το τόνισε προηγουμένως ο συνάδελφος ο κ. Τσούκαλης. 
Θα σας φέρω το εξής απλό παράδειγμα. Πότε θεσμοθετήθηκε ο προληπτικός έλεγχος δαπανών για τον πρώτο βαθμό τοπικής αυτοδιοίκησης, κύριοι συνάδελφοι; Την 1 Ιουλίου του 2005 με τον ν.3545/2005. Ήμουν Υπουργός Εσωτερικών και το, εισηγήθηκα εδώ στη Βουλή. Πριν δεν υπήρχε, από τότε που ίσχυσε το Σύνταγμα του 1975. 
Τι θέλουν, λοιπόν, να μου πουν οι κύριοι συνάδελφοι νομικά; Ότι ήταν αντισυνταγματική η έλλειψη προληπτικού ελέγχου της νομιμότητας από πλευράς Ελεγκτικού Συνεδρίου; Δεν είναι έτσι, κύριοι συνάδελφοι. Είναι άλλο το να μου πείτε ότι διαφωνείτε επί της ουσίας. Είναι άλλο το να μου ζητάτε να υπάρχει περισσότερη διαφάνεια. Είναι άλλο το να λέτε ότι θα θέλατε «να σφίξουν τα λουριά» στον έλεγχο των δαπανών στην τοπική αυτοδιοίκηση πρώτου και δεύτερου βαθμού. Αυτό είναι θέμα ουσίας. 
Όταν επικαλούμαστε το Σύνταγμα, όμως, παρακαλώ πολύ να το επικαλούμαστε έχοντας επίγνωση του τι σημαίνουν αυτά που λέμε εδώ. Γιατί σύμφωνα με την άποψη που δέχεται ότι είναι συνταγματικώς κατοχυρωμένος ο προληπτικός έλεγχος δαπανών της Τοπικής Αυτοδιοίκησης, όλες οι δαπάνες προ του 2005 είναι αντισυνταγματικές. Και δεν στέκει κάτι τέτοιο. Δεν το είπε ποτέ το Ελεγκτικό Συνέδριο. Και τώρα που κωδικοποιούσε το Ελεγκτικό Συνέδριο -γιατί όπως ξέρετε, η επιτροπή αυτή τελούσε υπό τον έλεγχο του Ελεγκτικού Συνεδρίου- τη διάταξη αυτή -ένα Ελεγκτικό Συνέδριο το οποίο, σας διαβεβαιώ, υπερασπίζεται τις αρμοδιότητές του μέχρι κεραίας- του άρθρου 108, που είναι διάταξη του «Καλλικράτη», δεν θα την είχε, νομίζετε, υπερασπισθεί; Εγώ παρακαλώ, λοιπόν, να κάνουμε τη συζήτηση επί της ουσίας όταν πρόκειται για ουσία, επί του Συντάγματος όταν πρόκειται για το Σύνταγμα. 
Τονίζω, λοιπόν, ότι ούτε ένταση αντισυνταγματικότητας μπορεί να τεθεί για διάταξη η οποία ισχύει ήδη, και απλώς κωδικοποιείται, ούτε ζήτημα συνταγματικότητας υπάρχει από τη στιγμή κατά την οποία ο προληπτικός έλεγχος των δαπανών δεν είναι οπωσδήποτε κατοχυρωμένος συνταγματικά. Αυτός που είναι κατοχυρωμένος είναι ο κατασταλτικός έλεγχος και αυτός δεν καταργείται ούτε μπορούσε να καταργηθεί καθ’ οιανδήποτε ερμηνεία του άρθρου 108. Αυτή είναι η αλήθεια. Μπορεί να μην αρέσει -το τονίζω- πολιτικά, αλλά νομικά έτσι έχουν τα πράγματα.
Κύριε Πρόεδρε, θα επαναλάβω μόνο άλλα δύο ζητήματα, τα οποία είχα θέσει και στην επιτροπή. Το ξανατονίζω, επειδή μπαίνουμε σε μια φάση όπου τα πράγματα πρέπει να συνδυάζουν την απόλυτη διαφάνεια αλλά και την ταχύτητα, θα πρέπει σε ό,τι αφορά ιδίως τον έλεγχο των δημοσίων συμβάσεων να υπάρξει ένα ξεκαθάρισμα των αμοιβαίων αρμοδιοτήτων του Συμβουλίου Επικρατείας και Ελεγκτικού Συνεδρίου. Γιατί συμπλέκονται και, πολλές φορές, διασταυρώνονται οι αρμοδιότητες επειδή δεν έχει ξεκαθαριστεί απόλυτα ως πού φτάνει ο έλεγχος του Ελεγκτικού Συνεδρίου και ως πού φτάνει ο έλεγχος του Συμβουλίου της Επικρατείας. 
Σώζει κάπως τα πράγματα το γεγονός -και θέλω να το τονίσω προς τους συναδέλφους του ΣΥΡΙΖΑ που έθεσαν το θέμα αυτό ότι ακόμη και η πολιτική διαφωνία την οποία μπορείτε να έχετε καταλαγιάζεται σε σημαντικό βαθμό- ότι έχει δημιουργηθεί μια ταχύτατη διαδικασία ασφαλιστικών μέτρων για τις δημόσιες συμβάσεις, η οποία ακολουθείται πάντοτε από το Συμβούλιο της Επικρατείας. Και μάλιστα αυτή συνήθως προηγείται του ελέγχου που κάνει το Ελεγκτικό Συνέδριο. Βέβαια, εναπόκειται στους διαδίκους να θέσουν το ζήτημα αυτό. Πάντως, τις περισσότερες φορές το θέτουν. Έτσι κρίνεται και σε επίπεδο ακόμη ασφαλιστικών μέτρων η νομιμότητα των δημοσίων συμβάσεων, αν η ουσία είναι αυτή. 
Και δεύτερον, εγώ είμαι ουσιαστικά υπέρ του να υπάρχει ο μεγαλύτερος δυνατός έλεγχος. Και δεν είναι παραβίαση της αυτοτέλειας της τοπικής αυτοδιοίκησης ο έλεγχος. Να θυμάστε ότι το άρθρο 102 παράγραφος 4 ορίζει ότι επί των Οργανισμών Τοπικής Αυτοδιοίκησης υπάρχει εποπτεία που δεν μπορεί να παρεμποδίζει την πρωτοβουλία και την ελεύθερη δράση τους. Αυτό σημαίνει ότι ο έλεγχος δεν μπορεί να είναι προληπτικός και, εν πάση περιπτώσει, ο έλεγχος πρέπει να είναι μόνο έλεγχος της νομιμότητας. Όμως αυτό το ορίζει το Σύνταγμα για την κοινή διοικητική δραστηριότητα και σε καμμία περίπτωση δεν υπονοεί ότι ο δημοσιονομικός έλεγχος του Ελεγκτικού Συνεδρίου είναι προληπτικός έλεγχος ουσίας. Είναι έλεγχος νομιμότητας και εκεί υπάρχει εξαίρεση από συνδυαστική ερμηνεία του άρθρου 102 παράγραφος 4 και του άρθρου 98.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε
 Γι’ αυτό επιτρέπεται να θεσμοθετείται ο προληπτικός έλεγχος όποτε το κρίνει ο νομοθέτης, όχι όμως ότι είναι και επιβεβλημένος. Όπου, όμως, έχει θεσμοθετηθεί -και το παρατήρησα ως Υπουργός από το 2005- κύριε Υπουργέ, υπάρχει συχνά διαφορά των απόψεων των εντεταγμένων λειτουργών του Ελεγκτικού Συνεδρίου οι οποίοι κάνουν τον προληπτικό έλεγχο. Και βλέπετε άλλη να είναι η άποψη για μία σύμβαση παραδείγματος χάριν στην Κομοτηνή και άλλη στη Καλαμάτα μεταξύ των ίδιων των μελών του Ελεγκτικού Συνεδρίου. Γγιατί είναι διαφορετικοί εκείνοι που κάνουν τον έλεγχο. Εκεί πρέπει να υπάρξει ένας συντονισμός, γιατί αλλιώς θα έχουμε διαφορετική μεταχείριση ίσων καταστάσεων και, το κυριότερο, στη μία περίπτωση τα έργα θα πηγαίνουν μπροστά και στην άλλη πίσω.
Η θερμή παράκληση είναι, λοιπόν, όπου υπάρχει ο προληπτικός έλεγχος να υπάρξει και μία συντονιστική επιτροπή, όπως αυτή που είχε δημιουργηθεί από το 2005 ή μια άλλη μέσα από το Ελεγκτικό Συνέδριο, για την ενοποίηση της νομολογίας –ας το πω έτσι- του προληπτικού ελέγχου των δαπανών ιδίως των Οργανισμών Τοπικής Αυτοδιοίκησης.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει η κ. Μαρίνα Χρυσοβελώνη.
 Μαρίνα Χρυσοβελώνη: Κυρίες και κύριοι συνάδελφοι,  το συζητούμενο σχέδιο νόμου αποτελεί κωδικοποίηση νομοθετικών διατάξεων που ισχύουν για το Ελεγκτικό Συνέδριο. Με τη μορφή αυτή έρχεται στη Βουλή προς κύρωση ακολουθώντας μία τυπική διαδικασία. Το ουσιαστικό, λοιπόν, ερώτημα που τίθεται είναι αν οι ισχύουσες διατάξεις για το Ελεγκτικό Συνέδριο είχαν ανάγκη κωδικοποίησης ή κάποιας αλλαγής. Με άλλα λόγια, αν λειτουργεί το ανώτατο αυτό δικαστήριο σωστά ως έχει ή αν θα έπρεπε να είχαν εξεταστεί νέες ρυθμίσεις που θα διευκόλυναν τη δράση του στην πράξη.
Το ερώτημα αυτό είναι εξαιρετικής σημασίας καθώς το εν λόγω ανώτατο δικαστήριο αποτελεί την τελευταία γραμμή άμυνας του κράτους στην προσπάθειά του να αυτοπροστατευτεί δημοσιονομικά και άρα να υπηρετήσει το δημόσιο συμφέρον. Η απάντησή μας είναι ότι χρειαζόταν και συνεχίζει να χρειάζεται ένα άλλο, πιο σύγχρονο πλαίσιο λειτουργίας του Ελεγκτικού Συνεδρίου, γι’ αυτό και καταψηφίζουμε τον παρόντα κώδικα. 
Θα φέρω δύο μόνο παραδείγματα για να τεκμηριώσω τις αντιρρήσεις μας, τις οποίες ανέλυσε πολύ διεξοδικά η ειδική αγορήτρια των Ανεξάρτητων Ελλήνων, η  κ. Γιαταγάνα.
Ξεκινώ με το άρθρο 53 που έχει τίτλο: «Έλεγχος απολογισμών λοιπών νομικών προσώπων δημοσίου δικαίου και άλλων νομικών προσώπων». Εκεί, λοιπόν, ορίζεται πως για τον έλεγχο των απολογισμών νομικών προσώπων εκτός ΟΤΑ απαιτείται κοινή απόφαση του αρμόδιου Υπουργού και των Υπουργών Οικονομικών και Δικαιοσύνης. Μιλάμε για απολύτως αναγκαίους ελέγχους που πρέπει να διενεργούνται στα αρχεία των ίδιων των φορέων, όταν συντρέχουν ειδικοί λόγοι, όπως λέει η κωδικοποιούμενη διάταξη.
Τι σημαίνει «ειδικοί λόγοι»; Ένας τέτοιος λόγος θα ήταν η συστηματική απόκρυψη της κακοδιαχείρισης, η οποία γίνεται για πολλά χρόνια και σε μεγάλη κλίμακα μέσα σ’ έναν δημόσιο οργανισμό. Και το ερώτημα είναι: Κάνει το Ελεγκτικό Συνέδριο τέτοιου είδους καθολικούς και κατασταλτικούς ελέγχους; Η απάντηση είναι όχι, ούτε έναν.
Επικαλούμαι την τελευταία έκθεση του Ελεγκτικού Συνεδρίου που κατατέθηκε στη Βουλή και αφορούσε το οικονομικό έτος 2010. Το γιατί το απαντάει η ίδια η διάταξη. Χρειάζεται κοινή υπουργική απόφαση. Έτσι, πολλές φορές είναι ο ίδιος ο εμπλεκόμενος Υπουργός ο οποίος καλείται να συνυπογράψει τον έλεγχό του. Από αυτό και μόνο καταλαβαίνουμε πως το εν λόγω άρθρο έχει μόνο θεωρητική, διακοσμητική αξία. 
Για να γίνω περισσότερο συγκεκριμένη, αναφέρω δύο παραδείγματα νομικών προσώπων δημοσίου δικαίου, όπου αντιμετωπίζεται τέτοιο πρόβλημα, δύο οργανισμών με παράδοση κακοδιαχείρισης όπου έχουν κατασπαταληθεί εκατοντάδες εκατομμύρια ευρώ. Ο ένας είναι ο Ελληνικός Οργανισμός Τουρισμού, ΕΟΤ, και ο άλλος ο Οργανισμός Περίθαλψης Ασφαλισμένων Δημοσίου, ΟΠΑΔ, τον οποίο διαδέχθηκε ο σημερινός ΕΟΠΥΥ. 
Για να είμαι ακόμα πιο συγκεκριμένη, κάνω αναφορά σ’ ένα πρόσφατο παράδειγμα, το σκάνδαλο κακοδιαχείρισης στον ΕΟΤ. Είναι πολύ πρόσφατη η γνωστή υπόθεση με τον τέως Γενικό Γραμματέα της κυρίας Υπουργού τον κ. Καραχάλιο με τον Ειδικό Σύμβουλό του και τα περίφημα «μπλοκ επιταγών». Το φαινόμενο, όμως, δεν είναι σημερινό. Επί χρόνια μαθαίνουμε για αγορές άχρηστων πολυτελών αυτοκινήτων, ακόμα και ελικοπτέρων από τον ΕΟΤ, για τις οποίες όμως κανείς δεν τιμωρείται.
 Το χειρότερο όμως, κατά τη γνώμη μου, είναι ότι κανείς δεν αναπληρώνει την οικονομική ζημία που έχει υποστεί το ελληνικό δημόσιο από την πολυετή κακοδιαχείριση. Θυμίζω ότι ο ΕΟΤ ως νομικό πρόσωπο δημοσίου δικαίου ανήκει στο πεδίο αρμοδιοτήτων του Ελεγκτικού Συνεδρίου. Δυστυχώς, όμως, δεν έχει γίνει τίποτα για να ελεγχθεί.
Τα παραπάνω τα επικαλέστηκα και στην επιτροπή, αλλά ο κύριος Υπουργός δεν έκανε το παραμικρό σχόλιο επ’ αυτών. Άρα, το πρόβλημα δεν είναι νομικό. Υπάρχει και θέμα βούλησης των αρμοδίων. Επαναλαμβάνω ότι όταν οι ίδιοι οι Υπουργοί βάζουν διαρκώς εμπόδια, τότε καθίσταται πρακτικά αδύνατη η ουσιαστική παρέμβαση του Ελεγκτικού Συνεδρίου. Το έχω αναφέρει στην Υπουργό Τουρισμού την κ. Κεφαλογιάννη, η οποία μέχρι σήμερα αποφεύγει επίμονα να πάρει θέση. 
Άλλη περίπτωση πραγματικά οργανωμένης κακοδιαχείρισης σε βάρος του δημοσίου συμφέροντος ήταν και ο ΟΠΑΔ, ο σημερινός ΕΟΠΥΥ. Εδώ μιλάμε για τεράστια οικονομική ζημία του δημοσίου που ξεπέρασε το 1 δισεκατομμύριο ευρώ μέσα σε μια δεκαετία. Τα κυκλώματα αυτά έδρασαν ανενόχλητα, κυρίως την περίοδο 2004-2008, λεηλατώντας κατά τρόπο συστηματικό και ανεξέλεγκτο το δημόσιο χρήμα.
Δυστυχώς, παρά τα διαβήματα που έχουν γίνει, τίποτα δεν έχει προχωρήσει μέχρι σήμερα για τον έλεγχο αυτού του τεράστιου σκανδάλου. Το αντίθετο μάλιστα, καθώς ακούσαμε εδώ πριν λίγες μέρες, τον Αναπληρωτή Υπουργό Οικονομικών κ. Σταϊκούρα να λέει, απαντώντας σε σχετική ερώτηση που υπέβαλα, ότι δεν υπάρχει σκάνδαλο. Αυτός είναι εκείνος που θα έπρεπε να υπογράψει την κοινή υπουργική απόφαση για τον κατασταλτικό έλεγχο των δαπανών ασφάλισης υγείας του δημοσίου από το Ελεγκτικό Συνέδριο.
Συνεχίζω την τοποθέτησή μου, διατυπώνοντας κατ’ αρχάς την κάθετη αντίθεσή μου στην προβλεπόμενη από το άρθρο 68, παράγραφο 3, εξαίρεση της αστικής ευθύνης των Υπουργών και πηγαίνω στο άρθρο 108 που κωδικοποιεί διάταξη του ν. 3852/2010 με την οποία αναστέλλεται η άσκηση προληπτικού ελέγχου στις δαπάνες των αιρετών περιφερειών κατά τη διάρκεια εφαρμογής του μνημονίου. 
Πέραν της προφανούς αντισυνταγματικότητας και του ακατανόητου της ειδικής εξαίρεσης των περιφερειών, η οποία συνεχίζεται, υπάρχει και το θέμα της σκοπιμότητας που κρύβεται πίσω από τέτοιες καθαρά μνημονιακές ρυθμίσεις. 
Γι’ αυτούς τους λόγους, αλλά και για εκείνους που ανέφερε η ειδική αγορήτριά μας, καταψηφίζουμε το νομοσχέδιο, καθώς δεν μπορούμε να συναινέσουμε στη στοχευμένη υποβάθμιση του Ελεγκτικού Συνεδρίου. 
Οι Ανεξάρτητοι Έλληνες στηρίζουμε την αναβάθμιση και την προστασία της ανεξαρτησίας του ανώτατου δημοσιονομικού δικαστηρίου της χώρας. Γι’ αυτό το σκοπό υιοθετούμε την πρόταση του ίδιου του Ελεγκτικού Συνεδρίου, να τίθενται υπ’ όψιν της ολομέλειάς του, προς διατύπωση γνώμης από αυτήν, όλα τα νομοσχέδια δημοσιονομικού χαρακτήρα, όπως γίνεται κατ’ εφαρμογή της οικείας συνταγματικής επιταγής για τα συνταξιοδοτικά νομοσχέδια. 
Πιστεύουμε ότι αυτή η διάταξη αποτελεί μια απολύτως αναγκαία βελτίωση του ισχύοντος συντάγματος, την οποία όλα τα κόμματα οφείλουν να στηρίξουν κατά την επόμενη Συνταγματική Αναθεώρηση που πλέον δεν είναι  πολύ μακριά. Αυτό το λέω, διότι αν πραγματικά μας ενδιαφέρει να υπάρξει κάποτε αποτέλεσμα στη μάχη κατά της σπατάλης και της διαφθοράς, θα πρέπει όλοι μας να δώσουμε στο Ελεγκτικό Συνέδριο τον πρωτεύοντα ρόλο που του αρμόζει κι αυτός δεν είναι άλλος από τον κορυφαίο θεματοφύλακα της χρηστής διαχείρισης του δημοσίου χρήματος στην πατρίδα μας. 
Σας ευχαριστώ. 
(Χειροκροτήματα από την πτέρυγα των Ανεξάρτητων Ελλήνων)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διεβίβασε στη Βουλή σύμφωνα με το άρθρο 86 του Συντάγματος και το ν.3126/2003 «Ποινική ευθύνη των Υπουργών», όπως ισχύει, δικογραφία που αφορά στον πρώην Υφυπουργό Παιδείας, Διά Βίου Μάθησης και Θρησκευμάτων κ. Ιωάννη Πανάρετο. 
Ο κ. Ανδρέας Λοβέρδος έχει το λόγο για επτά λεπτά.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, σπεύδω να πω, πριν προχωρήσω στην ομιλία μου, πως στα πολύ σκληρά «πιστεύω» που έχω για τη λειτουργία του σύγχρονου δημοκρατικού πολιτεύματος είναι πως σύμφυτος μ’ αυτό είναι ο δημοσιονομικός έλεγχος των δαπανών του δημοσίου, είτε το δημόσιο εκφράζεται με το κεντρικό κράτος είτε με τους οργανισμούς περιφερειακής και τοπικής αυτοδιοίκησης. 
Σπεύδω να το πω αυτό, γιατί επ’ ευκαιρία της ένστασης σχετικά με τη συνταγματικότητα του άρθρου 108, ακούστηκαν πάρα πολλά σ’ αυτήν την Αίθουσα, που δημιουργούν μία ανύπαρκτη αντίθεση, πραγματικά ανύπαρκτη, όχι απλώς θεωρητική, αλλά και τελείως έξω από το πλαίσιο που είναι αυτήν τη στιγμή η χώρα. Η συζήτηση δεν ήταν απλώς μία συζήτηση επί αντιρρήσεων συνταγματικότητας που δεν έστεκαν. Ήταν μία συζήτηση έξω, πραγματικά έξω από το πλαίσιο της λειτουργίας σήμερα των θεσμών και τελείως έξω από το πλαίσιο των αναγκών της χώρας. 
Ανεβαίνω στο Βήμα για να πω ότι ψηφίζω την κωδικοποίηση. Η κωδικοποίηση είναι χρήσιμη, θα βοηθήσει, αλλά ως κωδικοποίηση είναι χρήσιμη και θα βοηθήσει. Χρειαζόμαστε, κύριε Υπουργέ, πάρα πολλές παρεμβάσεις στον τομέα της λειτουργίας του ανωτάτου αυτού δικαστηρίου, του Ελεγκτικού Συνεδρίου. 
Η προβληματική κατάσταση σε σχέση με την ανταγωνιστικότητα της χώρας, της οικονομίας και των προϊόντων της, προκύπτει, κύριε Υπουργέ, κατά 50% από τις ανεπάρκειες του διοικητικού μας μηχανισμού και κατά το άλλο 50% από τις καθυστερήσεις στην απόδοση της δικαιοσύνης. Απ’ αυτό το 50% ένα 50% περίπου προκύπτει ως πρόβλημα από τον τρόπο λειτουργίας του Ελεγκτικού Συνεδρίου και γενικά από το σύστημα, διοικητικό και δικαστικό, του ελέγχου των δημοσίων δαπανών. 
Αρκεί, κυρίες και κύριοι Βουλευτές, να έχουμε υπ’ όψιν μας ότι όλη η προηγούμενη συζήτηση έγινε για μία εξαίρεση από τη μη συνταγματικά προβλεπομένη μορφή του προληπτικού ελέγχου, μία στις πολλές -το 50% περίπου των πράξεων του δημοσίου δεν ελέγχονται, εξαιρούνται του προληπτικού ελέγχου- μία ακόμη, για έναν έλεγχο, δε, που καταλήγει, κυρίες και κύριοι Βουλευτές, εν τέλει, κατά τις εκθέσεις του Ελεγκτικού Συνεδρίου, στη διαπίστωση παρατυπίας στις ελεγχόμενες πράξεις κατά 0,85% ή 0,75%. 
Ένα πολύ μικρό νούμερο, ένας πολύ μικρός αριθμός των ελεγχομένων πράξεων βγαίνουν παράτυπες κι αυτό είναι καλό για τη λειτουργία της διοίκησης. Είναι επαινετικό για τη λειτουργία της διοίκησης. Όμως, αναλογίστηκε κανείς εδώ, όταν καταθέτει τις προτάσεις που ακούσαμε, πόσος χρόνος χάνεται γι’ αυτό κι αν αυτός ο χρόνος που χάνεται μπορεί να είναι κρίσιμος για την ανάπτυξη του τόπου, μπορεί να είναι κρίσιμος για την οικονομία του τόπου; Το σκέφτηκε ποτέ κανείς αυτό ή απλώς οι παρεμβάσεις είναι νομικίστικες, λεγκαλιστικές, άνευ λόγου, για την πληρότητα μακρινών από το χώρο της ζωής δικανικών σκέψεων ή δικηγορικών ή νομικών σκέψεων; 
Αυτό όμως πρέπει να μας νοιάζει, γιατί μας νοιάζει η πατρίδα μας, μας νοιάζουν οι πολίτες της πατρίδας μας που έχουν προβλήματα από τη λειτουργία της οικονομίας. Άρα πρέπει να λύσουμε τα προβλήματα όχι μόνον όταν ο πολίτης συναντάει το κράτος, ζητώντας μία άδεια, αλλά πρέπει να λύσουμε και τα προβλήματα εκεί όπου το κράτος συναντάει τον πολίτη, όπως τα θέματα που αφορούν στους ελέγχους. 
Να αναφέρω, κυρίες και κύριοι Βουλευτές, τα θέματα των συμβάσεων επί παραδείγματι. Ένας αγώνας δρόμου με πενταπλάσιο χρόνο απ’ ό,τι στις χώρες-μέλη της Ευρωζώνης για να τελειώσει μία σύμβαση κι ένας αντίστοιχος αγώνας δρόμου για να πληρωθεί το αντίτιμο μίας εκτέλεσης συμβατικής υποχρέωσης, με αποτέλεσμα άλλες συμβάσεις να μην εκτελούνται και τα έργα να μην γίνονται, να ανεβαίνει το κόστος λόγω των καθυστερήσεων και να συντρίβονται μικρομεσαίες κατά βάση επιχειρήσεις που δεν μπορούν να περιμένουν. 
Σε αυτά τι λέτε; Εγώ, κύριε Κοντονή, σας άκουσα πολύ προσεκτικά στην πρώτη σας παρέμβαση, εκεί που κάνατε προτάσεις. Και είναι επαινετέο, κατά την ταπεινή μου γνώμη, ένας Βουλευτής εισηγητής να κάνει προτάσεις. Το 80% των προτάσεων σας ήταν όμως –επιτρέψτε μου να πω, δεν θέλω να σας προσβάλλω- στην αντίθετη κατεύθυνση απ’ αυτήν που έχει ανάγκη ο τόπος. Ό, τι προτείνετε σημαίνει χρονική επιβάρυνση, επιμήκυνση και προβλήματα, ενώ ό,τι προτείνουμε πρέπει να είναι ελάφρυνση, μείωση του χρόνου, γρηγορότερη λειτουργία. Μπείτε στη θέση, όχι ενός δικηγόρου, αλλά μιας μικρομεσαίας επιχείρησης που για να την πληρώσει το ελληνικό κράτος κάνει δύο και τρία χρόνια.
 Κυρίες και κύριοι, αγαπητοί συνάδελφοι, διοικητικός έλεγχος μέσω των υπηρεσιών δημοσιονομικού ελέγχου –όσοι έχουμε ασκήσει δίκες, το ξέρουμε αυτό- και αφού αυτός ολοκληρωθεί και εκδοθεί και το ένταλμα πληρωμής, δικαστικός έλεγχος μετά. Ακριβώς ο ίδιος. Γιατί; Στο πλαίσιο αυτό ήρθε η ρύθμιση του άρθρου 108, την οποία επαναλαμβάνει ο κώδικας με το άρθρο 108, και λέει κατ’ εξαίρεση για τους ΟΤΑ, για την περιφερειακή αυτοδιοίκηση, για όσο κρατάει το πρόγραμμα.
Η δική μου πρόταση θα ήταν, κύριε Υπουργέ, να πάμε σε μια μορφή ελέγχου στο προληπτικό πεδίο: Ή ο διοικητικός ή ο δικαστικός, ό,τι διαλέξουμε. Ή η ΥΔΕ ή το Ελεγκτικό Συνέδριο. Πρέπει να πάμε με θάρρος σε αυτά τα θέματα. Μικρός αριθμός πράξεων αποδεικνύονται παράτυπες. Πρέπει να πάμε με θάρρος να ζητήσουμε μία μορφή προληπτικού ελέγχου. 
Και ακόμη, μια δεύτερη πρόταση. Κυρίες και κύριοι Βουλευτές, ξέρετε, ενώ το Ελεγκτικό Συνέδριο ελέγχει αυτά, έχει δικαίωμα από το 1980 βάσει προεδρικού διατάγματος να κάνει και παρεμπίπτοντα έλεγχο νομιμότητας σε ό,τι άλλο εντοπίσει, ενώ υποτίθεται ότι η αρμοδιότητά του είναι ο έλεγχος της δαπάνης. Να κάνει, λοιπόν, παρεμπίπτοντα έλεγχο. Τον χρειαζόμαστε; Ο παρεμπίπτων αυτός έλεγχος –το έχουμε ζήσει στην πράξη, το πονάμε αυτό κάθε μέρα ως ελληνική δημοκρατία- σημαίνει να ακυρώνονται πληρωμές για εκτελεσμένες συμβάσεις, για νομική πλημμέλεια που αφορά άλλο θέμα και σίγουρα όχι αυτό υπέρ του οποίου...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Έχω ένα λεπτό, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρακαλώ.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Είναι μια δεύτερη πρόταση αυτή. Δεν θέλω να είμαι ούτε βιαστικός ούτε να μιλώ δίνοντας ίσως σε κάποιους κακεντρεχείς ή κακοπροαίρετους την εντύπωση ότι δεν ζυγίζω τα λόγια μου. Θα ήταν ευκταίο, αν φέρνατε, αν ασκούσατε νομοθετική πρωτοβουλία για το Ελεγκτικό Συνέδριο κάποια στιγμή, να ανοίγαμε αυτήν τη συζήτηση. Στο πλαίσιό της θα ακούσετε πάρα πολλά από την Εθνική Αντιπροσωπεία. Εγώ έβαλα, ήδη, δυο θέματα.
Τρίτον, για τις συμβάσεις. Αντί να γίνει αυτό που λέει ο κ. Κοντονής, «να μικρύνουμε το ποσό για να κάνουμε περισσότερο έλεγχο», κύριε Υπουργέ, γιατί πρέπει να γίνεται έλεγχος και εκεί στις περιπτώσεις όπου υπάρχει διαγωνισμός; Γιατί έχουμε παράλληλα τη διμηνιαία εθνική Ανεξάρτητη Αρχή Ελέγχου των Συμβάσεων; Τόσοι έλεγχοι, τόσος χρόνος για ποιο λόγο; Ο εξορθολογισμός θα κάνει βαθύτερο τον έλεγχο, ουσιαστικότερο, θα εντοπίζονται παρατυπίες και ταυτόχρονα η οικονομία δεν θα χρεώνεται όλες αυτές τις καθυστερήσεις.
Εκτιμώ ότι μετά την ψήφιση αυτού του κώδικα είναι υποχρέωσή σας να φέρετε σχέδιο νόμου, να μπει στη βάσανο της συζήτησης σε επιτροπή, σε ολομέλεια με όλη την άνεση χρόνου που πρέπει να διαθέτει το Σώμα, για να επιλύσουμε τα προβλήματα των καθυστερήσεων κατά την άσκηση ενός ελέγχου που, ενώ καταδεικνύει πάρα πολύ λίγες περιπτώσεις -ελάχιστες κατά τις εκθέσεις του Ελεγκτικού Συνεδρίου- ως παράτυπες, καθημερινά παράγει καθυστερήσεις εβδομάδων, μηνών και ετών σε μια οικονομία που στενάζει.
Ευχαριστώ πάρα πολύ για την ανοχή, κύριε Πρόεδρε.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Κυριαζίδης.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, συναδέλφισσες και  συνάδελφοι, κύριε Υπουργέ, πιστεύω μου είναι ότι στη δημοκρατία η πλειοψηφία αποφασίζει και κυβερνάει. Βεβαίως, η μειοψηφία έχει το δικό της ρόλο. Σεβαστός βεβαίως, διότι και η μειοψηφία πρέπει να ακούγεται. Και βεβαίως, με ιδιαίτερο σεβασμό κανείς στέκεται στις θέσεις, στις απόψεις της Αξιωματικής Αντιπολίτευσης, γιατί δίδει, προσφέρει στη δημοκρατία. Όμως, με πολλή ανησυχία όλο αυτό το διάστημα οι νέοι Βουλευτές παρατηρούν ότι η Αξιωματική Αντιπολίτευση λειτουργεί με έναν παλαιοκομματικό χαρακτήρα και τρόπο και αυτό ειλικρινά μας βάζει σε ιδιαίτερες σκέψεις. 
Το λέγω δε αυτό, διότι στην επιτροπή δεν ακούστηκε κάτι σχετικό σε ό,τι αφορά την αντισυνταγματικότητα του σχετικού άρθρου ή άλλου είδους αναφορές. Τουναντίον σήμερα εδώ ο εισηγητής της Αξιωματικής Αντιπολίτευσης, αφού ανέπτυξε το δικό του λόγο, τις δικές του σκέψεις, τη θέση της Αξιωματικής Αντιπολίτευσης, περάτωσε το λόγο του, την αναφορά του με ότι βεβαίως, θεωρεί θετικά από όλα αυτά και βεβαίως, η Αξιωματική Αντιπολίτευση δεν θα ψηφίσει, θα δηλώσει «παρών» ή «παρούσα». Και στη συνέχεια είδαμε το γεγονός να προβάλλονται ζητήματα αντισυνταγματικότητας για  το συγκεκριμένο άρθρο,  το 108. Και βεβαίως, η κουβέντα που έγινε με τους συναδέλφους είναι ότι η εβδομάδα αυτή κύλησε και επειδή δεν υπάρχει άλλο νομοσχέδιο, θα έπρεπε να υπάρξει πάλι άλλη μία «επαναστατική γυμναστική», διότι την περιμέναμε χθες ως ονομαστική ψηφοφορία στην επικαιροποίηση του νομοσχεδίου σε ό,τι αφορά το μεσοπρόθεσμο και επειδή αυτήν την εβδομάδα δεν υπάρχει άλλο νομοσχέδιο, έπρεπε αυτό να συμβεί σήμερα.
Συνάδελφοι της Αξιωματικής Αντιπολίτευσης, δεν προάγει αυτή η τακτική και η πρακτική σας. Μας οδηγεί σε προηγούμενες εποχές που οι παλαιότεροι δεν θέλουν να θυμούνται και οι καινούργιοι θέλουν να ξεχάσουν.
Ως τελευταίος ομιλητής, κύριε Υπουργέ, κυρίες και κύριοι συνάδελφοι, θέλω να σημειώσω και εγώ ότι σε ένα κράτος δικαίου που πραγματώνει σε έναν ιδεατό βαθμό την αρχή της λαϊκής κυριαρχίας και της δημοκρατικής αρχής η δημοσιονομική τάξη και η πειθαρχία, ο σεβασμός και αντίστοιχα η προστασία του δημοσίου χρήματος που με τόσο κόπο και βάσανο εισέρχεται στο δημόσιο ταμείο στους χαλεπούς καιρούς που βιώνουμε αποτελούν τους αναγκαίους θεσμικούς πυλώνες για τη διασφάλιση της ορθής δημοσιονομικής και δημόσιας οικονομικής  πολιτικής που θα εγγυηθούν αντίστοιχα με τη σειρά τους τη βιωσιμότητα του κράτους και των θεσμών του.
Η αρχή της οικονομικής αποτελεσματικότητας, ο έλεγχος των δημοσίων δαπανών, των δημοσίων λογαριασμών, των δημοσίων πληρωμών και εν γένει ο προληπτικός και κατασταλτικός δημοσιονομικός έλεγχος των δαπανών του κράτους και των νομικών προσώπων που τα συναπαρτίζουν είναι στοιχεία πάντα επίκαιρα, τα οποία η πολιτεία οφείλει να θέτει σε προτεραιότητα, προβλέποντας και ενισχύοντας μηχανισμούς ελέγχου, εποπτείας και επιβολής κυρώσεων. 
Στην ελληνική έννομη τάξη, το ρόλο αυτό του θεματοφύλακα του δημοσίου χρήματος έχει θεσμικά αναλάβει το ανώτατο συνταγματικώς κατοχυρωμένο δημοσιονομικό δικαστήριο της χώρας, το Ελεγκτικό Συνέδριο. Τον εξόχως σημαντικό ρόλο του Ελεγκτικού Συνεδρίου, ειδικά όσον αφορά τον έλεγχο των οικονομικών του κράτους και την απόδοση ευθυνών των δημοσίων υπολόγων, δεν μπορεί να τον αμφισβητήσει κανείς. Και όχι μόνο δεν μπορεί και δεν πρέπει να τον αμφισβητήσει κανείς, αλλά πρέπει να τον ενισχύει θεσμικά, νομοθετικά, οικονομικά και υλικοτεχνικά.
Με το υπό ψήφιση σχέδιο νόμου, το οποίο αποτελεί μια επαινετέα προσπάθεια του αξιότιμου Υπουργού Δικαιοσύνης και ένα σπουδαίο έργο για την επιτροπή που ανέλαβε την κωδικοποίηση, η διάσπαρτη σε δεκάδες νομοθετήματα ειδική νομοθεσία που αφορά τη λειτουργία, τις εξουσίες, τις αρμοδιότητες και τη δικονομία του Ελεγκτικού Συνεδρίου επιτέλους κωδικοποιείται σε ένα ενιαίο κείμενο, εύχρηστο, εύληπτο και προσιτό. 
Με το υπό ψήφιση σχέδιο νόμου κωδικοποιείται και γίνεται ευχερέστερη η πρόσβαση στις ισχύουσες διατάξεις, αποκρυσταλλώνεται το θεσμικό πλαίσιο λειτουργίας του δικαστηρίου, συλλέγονται και συστηματοποιούνται με τρόπο εξαιρετικό πολλές διατάξεις, οι οποίες ίσως να ήταν άγνωστες σε πολλούς, ενώ επικαιροποιούνται άλλες. Κάποιες άλλες πάλι απαλείφονται λόγω του παρωχημένου του χαρακτήρα τους.
Αυτή η κωδικοποίηση της νομοθεσίας περί Ελεγκτικού Συνεδρίου έρχεται πραγματικά σε μια κρίσιμη για τη χώρα περίοδο, όπου επιχειρείται να μπει τάξη παντού, ακόμη και στο δαιδαλώδες τέρας της πολυνομίας και της νομοθετικής αταξίας των διάσπαρτων νόμων, κανονιστικών διαταγμάτων και υπουργικών αποφάσεων. 
Η προσπάθεια αυτή πρέπει να μας βρει όλους σύμφωνους, αρωγούς και συμμέτοχους και κατά τούτο οφείλουμε να στηρίξουμε το παρόν νομοσχέδιο, όπως και κάθε άλλη κωδικοποιητική προσπάθεια της Κυβέρνησης.
Εν προκειμένω υπό κύρωση κώδικας νόμων του Ελεγκτικού Συνεδρίου αποτελείται από 110 άρθρα σαφή και νομοτεχνικά άρτια, ενώ χωρίζεται σε έξι τμήματα. Το πρώτο τμήμα αφορά τη συγκρότηση και την οργάνωση του Ελεγκτικού Συνεδρίου. Στο τμήμα αυτό γίνεται αναλυτική και εξαντλητική μνεία στις αρμοδιότητες και στις εξουσίες του δικαστηρίου, ενώ γίνεται αναφορά στο προσωπικό του δικαστηρίου, δικαστικούς λειτουργούς και δημόσιους υπαλλήλους στα όργανά του, στα τμήματα και στα κλιμάκια που απαρτίζουν κ.ο.κ..
Στο δεύτερο τμήμα του κώδικα έχουμε τις ρυθμίσεις που αφορούν τον παρά του Ελεγκτικού Συνεδρίου προληπτικό και κατασταλτικό έλεγχο των δαπανών του κράτους και των νομικών προσώπων δημοσίου δικαίου συμπεριλαμβανομένων των δημοσίων συμβάσεων και του καταστατικού ελέγχου των λογαριασμών και των απολογισμών αυτών. Περιγράφεται δε με πληρότητα η διαδικασία, οι ενέργειες αυτών, τα όργανα και οι συνέπειες, ενώ επιχειρείται και μια συνολική καταγραφή του ελέγχου των λογαριασμών, των εσόδων, των απολογισμών, των δημοσίων υπολόγων της επιτήρησης αυτών, όπως και των ζητημάτων ελέγχου του απολογισμού και του γενικού ισολογισμού του κράτους και της αστικής ευθύνης των υπαλλήλων του δημοσίου.
Στο τέταρτο και στο πέμπτο τμήμα περιλαμβάνεται εξαντλητικά η δικονομία των διαφορών που άγονται προς κρίση ενώπιον του Ανωτάτου Δημοσιονομικού Δικαστηρίου και ειδικότερα τα ένδικα βοηθήματα και μέσα, η προδικασία, τα αποδεικτικά μέσα κ.ο.κ. Ειδικότερα περιλαμβάνονται διατάξεις που αναφέρονται στην εκδίκαση των ενστάσεων κατά των πράξεων και παραλείψεων του Υπουργού αναφορικά με την εκτέλεση πράξεων ή αποφάσεων κανονισμού συντάξεων του δημόσιου ή πληρωμή συντάξεων εν γένει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Μισό λεπτό, κύριε Πρόεδρε.
Στο έκτο και τελευταίο τμήμα ρυθμίζονται διαδικαστικά ζητήματα και παρέχονται κατά το άρθρο 43, παράγραφος 2 του Συντάγματος οι εξουσιοδοτήσεις προς τον αρμόδιο Υπουργό για τη ρύθμιση επιμέρους λεπτομερειακού χαρακτήρα ζητημάτων. Γενικά το υπό κύρωση σχέδιο νόμου εισαγόμενο με τη διαδικασία της κύρωσης κωδίκων αποτελεί ένα άρτιο νομοτεχνικά κείμενο που διακρίνεται για την πληρότητα και τη σαφήνεια αναφορικά με το υπό κωδικοποίηση αντικείμενο.
Πέραν, όμως, της άψογης διάρθρωσης και της συστηματικοποίησης του κώδικα, θα πρέπει να τονίσουμε ότι στο εν λόγω δικαστήριο και στο προσωπικό του επαφίεται η εκτέλεση των κωδικοποιημένων ρυθμίσεων ώστε το δημόσιο χρήμα να προστατεύεται και να ελέγχεται σε όλες τις φάσεις της διακίνησής του πιο άμεσα και πιο αποτελεσματικά. 
Και τούτο διότι μόνο έτσι θα εξασφαλίσουμε την ορθή δημοσιονομική διαχείριση του δημοσίου χρήματος, προκειμένου, όπως είχε πει πριν από εκατόν ογδόντα και πλέον έτη ο πρώτος Κυβερνήτης της Ελλάδος, να γίνεται όχι μόνο εξεταστική των λογαριασμών και των αυτής προσκείμενων εγγράφων, αλλά βασανισμός των πεπραγμένων και ουδείς πολιτευτής διατάξας ή τελέσας δαπάνες υπέρ της πολιτείας δύναται να απαλλαχθεί της ευθύνης αν το Ελεγκτικό Συμβούλιο δεν λάβει απόδειξη ότι τα εις τας δαπάνας προσνεμηθέντα χρήματα εδαπανήθησαν άνευ καταχρήσεως και σφετερισμού.  
Μόνο έτσι, κυρίες και κύριοι συνάδελφοι, θα σας διασφαλίσουμε ότι ποτέ δεν θα εμφανιστούν φαινόμενα σπατάλης και καταχρήσεων του χρήματος που ανήκει στον ελληνικό λαό και που οφείλει να διατίθεται υπέρ αυτού και των αναγκών του και να μην καταλήγει στις τσέπες των όρνεων της πολιτικής και της Δημόσιας Διοίκησης.
Σας ευχαριστώ, κύριε Πρόεδρε για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Υπουργός κ. Ρουπακιώτης για δώδεκα λεπτά.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν ξέρω βέβαια αν πρέπει να αναφερθώ στους κύριους Βουλευτές ή να πω έναν προς έναν το μικρό τους όνομα γιατί τους γνωρίζω και να τους πω δεν έρχεστε να κουβεντιάσουμε μεταξύ μας;
Φλεγόταν η Αίθουσα με την αντισυνταγματικότητα, με τον Φούχτελ, με τη διαφθορά. Τώρα νιώθω πιο ασφαλής, βέβαια, επειδή μιλάω με πέντε, έξι γιατί ενδεχομένως, εάν ήταν και περισσότεροι να ένιωθα εγώ ανασφαλής. 
Κύριε Πρόεδρε, επιτρέψτε μου. Από αυτή τη θέση δεν υπερασπίζομαι μόνο την ιδιότητα του εισηγητή ενός νομοσχεδίου για κωδικοποίηση, αλλά υπερασπίζομαι και την όποια νομική μου συγκρότηση. 
Βρέθηκα σε σύγχυση. Τελικά περί τίνος πρόκειται; Περί νέας διατάξεως –άρα, δεν μιλάμε για κωδικοποίηση- ή περί παλαιάς την οποία ελέγχουμε για αντισυνταγματικότητα; Είναι τελείως διαφορετικά πράγματα. Δεν πρόκειται για νέα διάταξη, θα παρακαλέσω να κάνετε τον έλεγχό σας. Είναι ένταξη στην κωδικοποίηση την οποία επιχείρησε η κεντρική επιτροπή κωδικοποίησης διατάξεων ενός νόμου του 2010.
Δεν μας αρέσει ο νόμος του 2010; Είναι πολιτικό και θεσμικό δικαίωμα. Η αντιμνημονιακή, όμως, που ενδυναμώνει αυτήν την ένσταση, είναι ένσταση πολιτικού χαρακτήρα και δεν μπορεί να πάρει το ένδυμα αντισυνταγματικότητας. 
Άρα, το πρώτο είναι ότι υπάρχει η διάταξη η οποία εντάχθηκε στο νομοσχέδιο για την κωδικοποίηση. Το εάν η διάταξη αυτή είναι αντισυνταγματική είναι ένα άλλο ζήτημα. 
Εάν υποθέσουμε ότι είναι -υπόθεση εργασίας κάνουμε- η Βουλή δεν έχει το δικαίωμα να ελέγξει ψηφισμένο νόμο ως αντισυνταγματικό. Είστε παλαιοί κοινοβουλευτικοί ή προσεκτικοί στην ανάγνωση των γραφών. Το άρθρο 100 του Κανονισμού της Βουλής αναφέρεται στην προβολή ένστασης αντισυνταγματικότητας για υπό ψήφιση νομοσχέδιο ή για πρόταση νόμου που κατατίθεται. 
Εδώ δεν πρόκειται για υπό ψήφιση νομοσχέδιο που εισάγει νέες διατάξεις ή νέες προτάσεις. Πρόκειται για ένα νομοσχέδιο που έρχεται να κωδικοποιήσει υφιστάμενες, απολύτως ισχύουσες διατάξεις. 
Κατά συνέπεια δεν αντιλήφθηκα, ούτε την ένταση, ούτε την επιμονή. Δεν μιλώ ούτε με υπαινιγμούς, γιατί δεν ξέρω. Δικαιούμαι, όμως, να διατυπώσω ένα παράπονο. Η ευθύτητα του πολιτικού λόγου δεν χρειάζεται να περιβληθεί ψευδεπώνυμα, δεν χρειάζεται να περιβληθεί άλλα ενδύματα αντισυνταγματικότητος. 
Μπορεί να πει κάποιος, για παράδειγμα, ότι είναι πολιτικά αντίθετος με τον Φούχτελ ή κάποιος άλλος ότι είναι πολιτικά αντίθετος με το μνημόνιο. Αλλά από το σημείο αυτό μέχρι να αναζητούμε αντισυνταγματικότητες, θα μου επιτρέψετε να πω ότι υπάρχει τεράστια απόσταση. 
Εκεί που διατυπώνεται ένας πολιτικός στοχασμός, τον οποίον οφείλουμε όλοι να παρακολουθήσουμε, με δυσκολεύετε και μένα να πω περί τίνος πρόκειται. Πρόκειται περί πολιτικού στοχασμού ή περί μιας «αντισυνταγματο-λογικοφανούς» ενστάσεως; Τελείωσα ως προς αυτό.
Δέχομαι ορισμένες πολύ σημαντικές παρατηρήσεις που κάνατε, κύριε Κοντονή. Σε ό,τι αφορά το να δει η Κυβέρνηση, δηλαδή το Υπουργείο Δικαιοσύνης, σειρά διατάξεων που συνθέτουν το σύμπαν του Ελεγκτικού Συνεδρίου, για ένα σκοπό: Να βοηθήσουμε όλοι, αλλά και το Ελεγκτικό Συνέδριο,  πρωτίστως, στην πάταξη της διαφθοράς. Είναι πολλοί οι οργανισμοί, πολλοί μηχανισμοί, πολλά τα όργανα που είναι ταγμένα στην πάταξη της διαφθοράς. Μόνο που η διαφθορά είναι ουρανομήκης ακόμα στην πατρίδα μας. 
Κυρία και κύριοι -δεν θα σας πω έναν προς ένα με το όνομά του- διαβάστε σήμερα ένα άρθρο στην εφημερίδα «ΑΥΓΗ». Αναφέρεται στον έλεγχο του Ελεγκτικού Συνεδρίου  για τα πεπραγμένα του κράτους του 2010. Διαβάστε και θα δείτε ότι εκεί διαπιστώθηκε ότι 146,5 εκατομμύρια ευρώ ….</Speech> 
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Το είπα, κύριε Υπουργέ.</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Δεν σας άκουσα. Σας ζητώ συγγνώμη.
Θέλω να πω λοιπόν με άλλα λόγια, ότι το Ελεγκτικό Συνέδριο ασκεί έναν έλεγχο σε βάθος. Μη μυθοποιούμε τα πάντα, γιατί και το Ελεγκτικό Συνέδριο  θέλει και την αναγνώριση αλλά και τη βοήθεια. Όταν λέω βοήθεια εννοώ ότι οι θεσμοθετημένες θέσεις υπαλλήλων είναι χίλιες εβδομήντα οκτώ. Έχει όμως εξακόσιους δεκατέσσερις υπαλλήλους, εκατόν τριάντα τρεις δικαστές. Τι να προλάβει;
Δώστε μου τη δυνατότητα, κύριε Πρόεδρε, να παρακαλέσω τους κυρίους Βουλευτές από αυτό το Βήμα, εκτιμώντας τις ανάγκες της οργάνωσης του γραφείου τους, να αποφεύγουν να ζητούν δικαστικούς υπαλλήλους για να συγκροτήσουν. Είναι πάρα πολύ λίγοι. Προχθές στο κυβερνητικό συμβούλιο αναγνωρίστηκε ότι το Υπουργείο Δικαιοσύνης είναι υποστελεχωμένο. 
Κατά συνέπεια, ενώ αναγνωρίζεται από άλλους η θεσμική αξία, η σημασία και ο κοινωνικός ρόλος του Ελεγκτικού Συνεδρίου,  ας το πράξουμε εμείς και ας το βοηθήσουμε. Ας το αναγνωρίσουμε. Ας μην το αμφισβητούμε. Θα το ελέγχουμε και αυτό, όπως ελέγχουμε όλους τους θεσμούς και όλες τις πράξεις. 
Σε ό,τι αφορά τον τρόπο εκλογής του Προέδρου, μια και αναφέρθηκε, είναι γενικότερο το ζήτημα. Θα συμφωνήσω μαζί σας ότι ο τρόπος διορισμού της ανωτάτης ηγεσίας είναι ένα πρόβλημα, το οποίο θα αντιμετωπίσει στην προσεχή αναθεώρηση του Συντάγματος η Βουλή εκείνη, η οποία θα είναι και αναθεωρητική. Αν και, μεταξύ μας, να μη μυθοποιούμε ακόμα και την αναθεώρηση. Δεν ξέρω αν φταίει ο τρόπος ή εμείς που εκμεταλλευόμαστε ή αξιοποιούμε τον τρόπο, προκειμένου να παραβιάσουμε αρχές, μια και σε όλες τις χώρες της Ευρώπης, με μια μικρή εξαίρεση στην Ιταλία, οι διοικήσεις των ανωτάτων δικαστηρίων διορίζονται. Στη Γαλλία ακόμα και ο προϊστάμενος της εισαγγελίας.
Τι σημαίνει αυτό; Δεν έρχομαι εγώ να υπερασπιστώ το διορισμό, για να μην παρεξηγούμαι. Έρχομαι όμως να πω ότι κάθε φορά ανακαλύπτουμε κάτι και αναζητούμε τα της σωτηρίας της πατρίδας. Αν αλλάξει –λέμε- ο τρόπος διορισμού των δικαστηρίων, της ηγεσίας, τότε θα αλλάξει και το πολιτικό, πολιτιστικό κλίμα στην πατρίδα μας και όλα θα είναι καλά. Δεν πρόκειται περί αυτού. Πρόκειται για άλλο.
Ανέλαβα τη διοίκηση του Υπουργείου και για πρώτη φορά ανέλαβα την ευθύνη ότι η εκλογή των ανωτάτων δικαστών, των προέδρων των ανωτάτων δικαστηρίων και των αντιπροέδρων και του εισαγγελέα θα γίνεται με τη σειρά, όπως ακριβώς έχει προκύψει αυτή από την επετηρίδα. Θα είμαι ιδιαίτερα ευτυχής αν το ακολουθήσουν και οι επόμενοι. Στην πράξη δοκιμάζονται οι ιδέες. 
Αλλιώς να λέμε γενικώς για ανεξαρτησία της δικαιοσύνης και μετά να κάνουμε βουτιές στην επετηρίδα για να αναζητήσουμε τον εκλεκτό μας, τότε δεν μιλάμε για πίστη στη δικαιοσύνη και στο Ελεγκτικό Συνέδριο και στο Συμβούλιο της Επικρατείας, απλώς τα λέμε έτσι για επίφαση.
Κατά συνέπεια μιλάμε για έναν κώδικα, τον οποίο δεν ανοίξαμε, δεν προσθέσαμε, δεν αφαιρέσαμε. Δεν σημαίνει ότι με το να ψηφίσετε, εάν ψηφίσετε τον κώδικα, τελειώσαμε. Είπαμε, ένα εργαλείο είναι -αυτό δηλώνει το Υπουργείο Δικαιοσύνης- και ακολουθεί και η κωδικοποίηση των διατάξεων που συνθέτουν, συγκροτούν τη δικονομική τάξη λειτουργίας του Ελεγκτικού Συνεδρίου. Δεν ξέρω πόσο χρόνο θα πάρει. Δεν εξαρτάται από εμένα.
Κυρίες και κύριοι, είπαμε και προηγουμένως ότι το Ελεγκτικό Συνέδριο είναι ένα αναγνωρισμένο από κάθε άποψη, με το διφυή χαρακτήρα όργανο, δικαστήριο και εν τ’ αυτώ με την άλλη του υπόσταση, να ασκεί έναν έλεγχο πέρα από τον δικαιοδοτικό χαρακτήρα. 
Παρά το γεγονός ότι είμαι από εκείνους, οι οποίοι υπερασπίζονται την ιδέα του σε βάθος ελέγχου των πράξεων της διοίκησης, των δήμων, των περιφερειών,  μην κάνουμε το λάθος να χαθούμε στους αλλεπάλληλους ελέγχους. Μετρήστε, παρακαλώ, πόσα όργανα έχουν προορισμό για να ελέγχουν. Για να ελέγχουν τη διαφθορά και εκκινούν χρόνια. Και η διαφθορά είναι ουρανομήκης, όπως είπα και προηγουμένως. 
Χρειάζεται λοιπόν ένα συντονισμό. Αυτόν τον επιχειρούμε. Δεν τον έχουμε ακόμα οριοθετήσει, ως προς τις δραστηριότητες. Δεν έχει την έννοια ότι θα καταργηθεί κάποιος θεσμός και κάποιος εισαγγελέας, να μην υπάρξει καμμιά παρερμηνεία. Εκείνα τα όργανα, τα οποία αξιολογούνται ως αποτελεσματικά και αναγκαία στην άσκηση ελέγχου για το δημόσιο, για τους δήμους, για τα νομικά πρόσωπα δημοσίου δικαίου, για τα νοσοκομεία και τους ΟΤΑ, αυτά πρέπει και να μείνουν και να ενισχυθούν, όχι μόνο με την αξιοπιστία -και απομακρυσμένοι εμείς από παρεμβάσεις, που οφείλουμε να μην παρεμβαίνουμε- αλλά ακριβώς μέσα σε αυτές τις δυσκολίες, και με προσωπικό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θα τελειώσω, κύριε Πρόεδρε.
Κατά συνέπεια και το Ελεγκτικό Συνέδριο τώρα που αποκτάει ένα εργαλείο θα πρέπει να το ενισχύσουμε, διευκρινίζοντας –λείπει ο κ. Παυλόπουλος- ότι δεν υπάρχει καμμία –επαναλαμβάνω- διαφορετική αντιμετώπιση των προβλημάτων από το Ελεγκτικό Συνέδριο και το Συμβούλιο της Επικρατείας.
Είναι αλήθεια ότι παλαιότερα, μέχρι το 2004-2005, προκύπτουν κάποιες διαφορετικές εκτιμήσεις ως προς τον τρόπο ελέγχου και ως προς τα αποτελέσματα του ελέγχου. Δηλαδή, άλλο έκρινε το Ελεγκτικό Συνέδριο, άλλο έκρινε το Συμβούλιο της Επικρατείας μόνο. 
Όπως προκύπτει από τα Πρακτικά των τελευταίων ετών στο Ελεγκτικό Συνέδριο, υπάρχει μία εναρμόνιση, μια και -όπως γνωρίζετε- προηγείται η όποια επεξεργασία στο Συμβούλιο της Επικρατείας και έπεται στο Ελεγκτικό Συνέδριο. 
Τέλος, κυρίες και κύριοι Βουλευτές, θα ήθελα να παρακαλούσα αυτούς τους θεσμούς τους οποίους μέχρι τώρα έχουμε αποκτήσει, να μην τους αξιολογούμε ως να μην μπορούμε να τους κρίνουμε. 
Μιλάει ο Υπουργός Δικαιοσύνης και υπερασπίζεται την ιδέα του συνεχούς κοινωνικού ελέγχου. Του κοινωνικού ελέγχου όμως, που σκοπό έχει να ενισχύσει το κύρος των θεσμών και των δικαστηρίων. Κι όχι του κοινωνικού ελέγχου με την επίκληση τού να ευτελίσουμε τους θεσμούς. 
Με την έννοια αυτή, διατυπώνω την ιδιαίτερη ευχαρίστησή μου με την ελπίδα ότι θα ψηφιστεί το σχέδιο νόμου για την επικωδικοποίηση της νομοθεσίας του Ελεγκτικού Συνεδρίου. 
Νιώθω ιδιαίτερη την ανάγκη να ευχαριστήσω την Ολομέλεια, μια και αποκτάμε ένα εργαλείο που ενδυναμώνει -επαναλαμβάνω- το κύρος, αλλά κυρίως είναι εύχρηστο και δίνει τη δυνατότητα, όχι μόνο στο Ελεγκτικό Συνέδριο, αλλά και στους πολίτες, στους φορείς, στους δήμους, στο δημόσιο, να διεκπεραιώνουν τις εκκρεμότητες και να δύνανται να ελέγχουν και αυτοί πλέον, κατά πόσο αποτελεσματικός και δίκαιος είναι ο έλεγχος, ο οποίος ασκείται από το Ελεγκτικό Συνέδριο. 
Σας ευχαριστώ.  
(Χειροκροτήματα από τις πτέρυγες της Νέας Δημοκρατίας και της ΔΗΜΑΡ)
ΠΡΟΕΔΡΕΩΝ (Λεωνίδας Γρηγοράκος): Ευχαριστούμε, κύριε Υπουργέ.
Το λόγο έχει ο κ. Λαφαζάνης.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε. 
Ο κύριος Υπουργός Δικαιοσύνης δεν μας έπεισε καθόλου για τη συνταγματικότητα της συγκεκριμένης διάταξης και κυρίως δεν μας έπεισε ότι αυτή η διάταξη δεν είναι νέα, δεν είναι καινούργια διάταξη, δεν είναι μια διάταξη εκτάκτου ανάγκης, η οποία παρακάμπτει το Σύνταγμα και εισάγει ένα ρόλο που στην προοπτική ακυρώνει το ίδιο το Ελεγκτικό Συνέδριο και τις διαδικασίες του. 
Κύριε Υπουργέ, θα ήθελα να σας επισημάνω, το εξής: Το μνημόνιο και οι μνημονιακές πολιτικές δεν είναι μόνο οικονομικές πολιτικές. Δεν είναι μόνο πολιτικές νεοαποικιοποίησης της ελληνικής οικονομίας. Είναι και πολιτικές θεσμικής εκτροπής. Είναι και πολιτικές αντιδημοκρατικού προσανατολισμού. Είναι πολιτικές αυταρχικές, οι οποίες καταστρατηγούν και υπονομεύουν την ίδια τη δημοκρατία. 
Αυτό που θέλω να πω για το προκείμενο, είναι ότι οι μνημονιακές συνταγές άρχισαν να έχουν οδυνηρές επιπτώσεις γενικότερα στην ελληνική δικαιοσύνη και στα δικαστήρια και ειδικότερα -θα έλεγα- στο Ελεγκτικό Συνέδριο. 
Αυτές οι μνημονιακές πολιτικές τείνουν να υποβαθμίσουν το ρόλο του Ελεγκτικού Συνεδρίου μέχρι ακυρώσεως, ξεκινώντας από τον προληπτικό και προσυμβατικό του έλεγχο, να αλλοιώσουν το χαρακτήρα του όποιου ελέγχου του και να τον εντάξουν αυτόν τον έλεγχο του Ελεγκτικού Συνεδρίου, πού; Στις ακραίες μνημονιακές, νεοφιλελεύθερες, αγοραίες συνταγές. Από έλεγχος με κοινωνικό περιεχόμενο και κοινωνική αποστολή -όσο την ασκούσε μέχρι τώρα, διότι έπρεπε να αναβαθμιστεί αυτός ο κοινωνικός του ρόλος- να γίνει έλεγχος με καθαρά ιδιωτικοοικονομικά κριτήρια. Να γίνει ένας έλεγχος, ο οποίος θα υπόκειται ως εργαλείο και όργανο της κυβερνητικής πολιτικής. 
Γι’ αυτό άλλωστε, το Ελεγκτικό Συνέδριο έχει υποβαθμιστεί από την Κυβέρνηση, αλλά και από την κυβερνητική πλειοψηφία. Βλέπουμε ότι στο Ελεγκτικό Συνέδριο το 50% των οργανικών του θέσεων είναι ακάλυπτο. Το γνωρίζετε αυτό; Γνωρίζετε ότι έχει τρομακτικές ελλείψεις στη δυνατότητά του να ασκήσει το ρόλο που πρέπει να ασκήσει; Πώς λοιπόν μιλάμε για ένα αναβαθμισμένο και ουσιαστικό έλεγχο με τέτοιες ελλείψεις προσωπικού;</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Μα τα είπε, κύριε Λαφαζάνη, ο κύριος Υπουργός.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, με συγχωρείτε. Το ότι το λέει ο κύριος Υπουργός, καλό είναι. Όμως αυτό δεν σημαίνει ότι θα καλυφθούν και τα οργανικά κενά, διότι αυτό είναι το ζητούμενο. Το ζητούμενο είναι η κατάλληλη στελέχωση, ώστε να μπορεί να διαδραματίσει τον ελεγκτικό και ουσιαστικό του ρόλο. 
Ταυτόχρονα βλέπουμε στο άρθρο 39 το ρόλο που επιφυλάσσετε στο Ελεγκτικό Συνέδριο. Κατά τον κατασταλτικό έλεγχο –αφήστε τον προληπτικό, ο οποίος φαίνεται ότι σας δημιουργεί ορισμένα προβλήματα- ελέγχονται ιδίως η τήρηση της αρχής της χρηστής δημοσιονομικής διαχείρισης και, ειδικότερα, η οικονομικότητα, η αποδοτικότητα και η αποτελεσματικότητα, η ορθή τήρηση του, κατά περίπτωση, ισχύοντος λογιστικού ή διαχειριστικού συστήματος σύμφωνα με τους κανόνες και τις αρχές που το διέπουν και μια σειρά από άλλα πράγματα στη συνέχεια, που δεν έχω το χρόνο να τα διαβάσω. 
Όλα αυτά όμως συνιστούν πολιτικές κατηγορίες, οι οποίες υπαγορεύονται από κυβερνητικές πολιτικές και σκοπιμότητες. Τείνει λοιπόν να μεταφραστεί ο ρόλος του Ελεγκτικού Συνεδρίου με αυτού του είδους τις διατάξεις, που η κωδικοποίηση δεν τις αθωώνει, σε ένα ρόλο εταιρείας ορκωτών ελεγκτών, μιας πολυεθνικής ορκωτού ελέγχου της Δημόσιας Διοίκησης. Αυτός όμως είναι ο ρόλος του Ελεγκτικού Συνεδρίου;
Μετά βεβαίως αυτός ο έλεγχος πολύ εύκολα θα ακολουθήσει τη γνωστή πορεία της ιδιωτικοποίησης που έχουμε δει, της ιδιωτικοποίησης των ελεγκτικών μηχανισμών. Είπε, για παράδειγμα, ο κ. Λοβέρδος πριν: «Οι υπηρεσίες δημοσιονομικού ελέγχου και όχι το Ελεγκτικό Συνέδριο να ασκούν τον έλεγχο». 
Μα με συγχωρείτε, όσον αφορά αυτές, ήδη τίθεται εν αμφιβόλω η ύπαρξή τους και ήδη συζητείται η ανάθεση του έργου τους σε ιδιωτικές εταιρείες.
Όμως εν πάση περιπτώσει, ο Υπουργός Οικονομικών θα είναι και ελέγχων και ελεγχόμενος; Αυτήν την ώρα έπρεπε να ορθωθεί ένας λόγος υπεράσπισης, αναβάθμισης του ρόλου του Ελεγκτικού Συνεδρίου και αν υπάρχουν προβλήματα γραφειοκρατικά ή καθυστέρηση στον ελεγκτικό του ρόλο, εκεί έπρεπε να κατατείνουν οι παρεμβάσεις, ώστε να γίνει πιο έγκαιρη, πιο αποφασιστική, ταχύτερη και πιο γρήγορη η παρέμβαση του χωρίς να χάνεται βεβαίως η ουσία του ελεγκτικού έργου και του ελεγκτικού ρόλου.
Αυτό όμως δεν το βλέπουμε. Βλέπουμε εδώ διατάξεις, οι οποίες θέλουν να ακυρώσουν ακριβώς αυτήν τη λειτουργία και αυτήν την κατεύθυνση. Και βλέπουμε να συνεχίζεται μία πρακτική, η οποία κλιμακώνεται μάλιστα για την ακύρωση εντελώς του ρόλου του.
Προχθές συζητάγαμε με καθυστέρηση την έκθεση του Ελεγκτικού Συνεδρίου, όσον αφορά τον ισολογισμό και τον απολογισμό του κράτους του 2011. 
Τι έγραφε το Ελεγκτικό Συνέδριο, κυρίες και κύριοι συνάδελφοι; Μου δόθηκε η ευκαιρία να το πω. Πρέπει να το ξέρετε κι εσείς, ο Υπουργός Δικαιοσύνης, διότι κι εσείς συνεργείτε στο να ψηφίζονται αυτές οι εκθέσεις και να κυρώνονται ο ισολογισμός και ο απολογισμός του κράτους, όταν ρητά λέει το Ελεγκτικό Συνέδριο σ’ αυτές τις εκθέσεις ότι είναι αντισυνταγματική η εκτέλεση του προϋπολογισμού, ότι παραβιάζεται και ο συνταγματικός και ο θεσμικός κανονικός νόμος.
Αυτά τα λέει το Ελεγκτικό Συνέδριο και τα υποστηρίζει με επιχειρήματα. Όμως προχθές, παρ’ότι ελέχθησαν αυτά, ήρθε η Βουλή και τα ακύρωσε. 
Γιατί γράφετε στα παλιά σας τα παπούτσια –και δεν εννοώ εσείς προσωπικά, εννοώ γενικά την Κυβέρνηση και την κυβερνητική πλειοψηφία- το Ελεγκτικό Συνέδριο; Δεν είναι αυτό ακύρωση του ρόλου του και μάλιστα, στο πιο ουσιαστικό σημείο του; 
Φέρνετε εδώ σωρεία νόμων –σωρεία νόμων!- οι οποίοι τι κάνουν; Ενώ έρχεται το Ελεγκτικό Συνέδριο και λέει ότι το 70% των δαπανών υγείας είναι παράνομες και δεν τις εγκρίνει, έρχεται μετά η Βουλή, ως «σκούπα», και τις ψηφίζει κάθε χρόνο ή όταν συσσωρεύονται μετά από δύο ή τρία χρόνια, πολλές φορές. Γιατί γίνεται αυτό; Και ενώ γίνεται αυτός ο έλεγχος, που έχει τεράστια σημασία, λέτε ύστερα «σπατάλη στην υγεία» και ότι βγαίνουν δημαγωγικά. Μα τι σπατάλη; Αφού οι Υπουργοί και η ίδια η Κυβέρνηση την κάνουν τη σπατάλη, παρά τις γνωμοδοτήσεις και τις παρανομίες που σημειώνει το Ελεγκτικό Συνέδριο,  και έρχονται και νομιμοποιούνται εκ των υστέρων, διότι γίνονται προμήθειες και συμβάσεις, οι οποίες είναι πλήρως εκτός νομιμότητας, έρχεται ο νόμος μετά και τις κυρώνει.
Αυτό γιατί δεν το διορθώνετε; Γιατί δεν έρχεστε να φέρετε κάτι, να εισάγετε στη νομοθεσία και να μην οχυρώνεστε πίσω από τους κωδικούς, γιατί θα έρθει εδώ πάλι σύντομα μία τέτοια διάταξη και θα πει: «βεβαίως έγιναν παρατυπίες, βεβαίως έγιναν παρανομίες, αλλά τι έπρεπε να γίνει, να πεθάνουν οι ασθενείς;», για παράδειγμα.  Άρα γράφουμε πάλι στα παλιά μας τα παπούτσια το Ελεγκτικό Συνέδριο.
Ύστερα, γιατί δεν ακούτε το Ελεγκτικό Συνέδριο, όταν στις εκθέσεις του γράφει φοβερά και τρομερά πράγματα για τις συμβάσεις με τους εργολάβους και τις συμβάσεις ανάθεσης έργου σε καθαρίστριες μέσω εργολαβικών εταιρειών; Και σημειώνει ρητά ότι με αυτές τις συμβάσεις, οι οποίες γίνονται -συμβάσεις ανάθεσης, φύλαξης, καθαρισμού κ.λπ.- το κόστος για το δημόσιο είναι πολύ μεγαλύτερο από το κόστος το οποίο θα είχε, αν λειτουργούσαν δημόσιες υπηρεσίες μέσα στις δραστηριότητες του δημοσίου και έκαναν τον καθαρισμό, τη φύλαξη και άλλες δραστηριότητες.
Γράφει λοιπόν στις εκθέσεις του το Ελεγκτικό Συνέδριο γνωμοδοτήσεις. Όμως δεν έχει σημασία τι γράφει, η Κυβέρνηση το γράφει στα παλιά της τα παπούτσια και η Βουλή ψηφίζει σε βάρος των γνωμοδοτήσεων και των υποδείξεων, τις οποίες κάνει, πολλές φορές και σε βάρος των παρανομιών, τις οποίες αναδεικνύει.
Αυτά είναι λοιπόν σήμερα τα θέματα, στα οποία –βεβαίως- οι κώδικες δεν απαντούν. Βεβαίως εισάγεται και μία διάταξη «αεροπλανικά», κατά τη γνώμη μας, η οποία δεν μπορεί να στοιχειοθετηθεί γιατί μπαίνει, εκτός αν είναι ο κ. Φούχτελ, ο οποίος, πράγματι, βιάζεται και επισπεύδει, μέσα από τους κώδικες, να εισάγει και τη διάταξη του, διότι ξέρει ότι τα συμφέροντα με την τοπική αυτοδιοίκηση είναι πάρα πολύ μεγάλα και ειδικά με τις περιφέρειες. Οι περιφέρειες δεν θέλουν, όχι μόνο τον προληπτικό έλεγχο, αλλά ούτε τον κατασταλτικό έλεγχο. Γενικά δεν θέλουν κανέναν έλεγχο. Ευχαρίστως θα τον αποδέχονταν, ορισμένοι τουλάχιστον, από τους περιφερειάρχες. Δεν αναφέρομαι σε όλους, αλλά ορισμένοι θα τον αποδέχονταν ασμένως. Ήδη προχωρούν διαδικασίες σε πάρα πολύ κρίσιμους τομείς, οι οποίες είναι ελεγκτές διαδικασίες και, εν πάση περιπτώσει, δεν είναι καθόλου διαφανείς.
Κύριε Πρόεδρε, γι’ αυτούς του λόγους, εμείς –παρ’ότι είναι κώδικες- εκφράσαμε αυτήν τη στάση που εκφράσαμε διά του εισηγητή μας. Αυτό που προτείνουμε είναι να γίνει μία ουσιαστική συζήτηση για το ρόλο του Ελεγκτικού Συνεδρίου, μία ουσιαστική συζήτηση για τη θεσμική και λειτουργική αναβάθμισή του, για τον εκσυγχρονισμό του, για να παίξει τον κρίσιμο ρόλο που πρέπει να παίξει σήμερα για τον έλεγχο του δημοσίου χρήματος, για τον έλεγχο και την αποτελεσματικότητα με κοινωνικό προσανατολισμό και κοινωνικό ρόλο ως δημόσιος οργανισμός, ως δημόσιο δικαστήριο, ως πρόσωπο νομικού δημοσίου δικαίου που είναι, με ανεξάρτητο ρόλο, ώστε να ανταποκριθεί στις ευθύνες και στην αποστολή του, γιατί πολύ φοβούμαι ότι απεργάζονται άλλα σχέδια και άλλες κατευθύνσεις για το ρόλο του Ελεγκτικού Συνεδρίου.
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Μαριάς έχει το λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, θα συμφωνήσω με τον Υπουργό ότι πράγματι έχουμε μείνει ελάχιστοι εδώ σε αυτήν την Αίθουσα. Πιστεύω ότι ήταν λάθος του κ. Κοντονή. Έπρεπε τώρα να θέσετε την αίτηση αντισυνταγματικότητας για να είναι όλοι εδώ και να συμμετάσχουν στη συζήτηση. 
Επομένως νομίζω ότι έγινε ένα λάθος τακτικής. Την επόμενη φορά, όποιος θέλει να θέσει ένσταση αντισυνταγματικότητας θα τη θέτει στο απώτατο όριο, διότι πλέον όλοι έχουν φύγει. Ευτυχώς όμως η τηλεόραση μεταδίδει σε όλο τον ελληνικό λαό αυτά που λέμε.
Εμείς, κύριε Υπουργέ, ήμασταν ξεκάθαροι από την αρχή. Είχαμε θέσει τις ενστάσεις αντισυνταγματικότητας…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Οι δικοί σας Βουλευτές πού είναι;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Και οι δικοί μας Βουλευτές. Σε όλους αναφέρομαι ανεξαιρέτως. 
Οι δικοί μας Βουλευτές έθεσαν το θέμα στην επιτροπή. Δεν το κρίναμε σκόπιμο, διότι δεν θεωρούσαμε ότι έπρεπε να τεθεί το ζήτημα της αντισυνταγματικότητας σε αυτήν τη φάση, γιατί επί της ουσίας, πέραν του στοιχείου της αντισυνταγματικότητας -επί της οποίας τοποθετηθήκαμε- θεωρούμε ότι αυτή η συγκεκριμένη διάταξη του άρθρου 108 με όρους πολιτικούς, με όρους ουσίας υποκρύπτει αυτά, τα οποία είπαμε. 
Τι υποκρύπτει, κύριε Πρόεδρε, κύριε Υπουργέ, κύριοι Βουλευτές; Ακούστε. Αυτήν τη στιγμή υποτίθεται ότι το πρόβλημα στη χώρα είναι η διαφάνεια, οι ρεμούλες, οι έλεγχοι που πρέπει να γίνουν και έτσι είναι τα πράγματα. 
Η τρόικα ήρθε εδώ να κάνει μία κάθαρση. Έφερε και τον ΟΟΣΑ, έφερε τόσους οργανισμούς να μας πουν για θέματα διαφάνειας. Στο πιο βασικό, εκεί δηλαδή που θα παιχτεί όλο το παιχνίδι που λέγεται ΕΣΠΑ, εκεί που τα όποια δισεκατομμύρια –περίπου 11-12 δισεκατομμύρια, συν τα υπόλοιπα που υπάρχουν γι’ αυτήν την περίοδο- θα αξιοποιηθούν, εκεί γίνεται η εξαίρεση και γίνεται μόνο για τις περιφέρειες. Γιατί δεν βάλατε εξαίρεση και για τους δήμους; 
Κοιτώντας αυτό που ψηφίσαμε τυπικά επί του συνόλου στην αρχή, τις κατεπείγουσες ρυθμίσεις για την οικονομική ανάπτυξη της χώρας, υπήρχε –και το λέω για να το δούμε στα Πρακτικά- μία τροπολογία του κ. Χατζηδάκη για τους περιφερειάρχες. Εγώ θυμάμαι ότι την απέσυρε. Τώρα, την βλέπω μέσα στο κείμενο ψηφισμένη. 
Ας δούμε λοιπόν τι λέει αυτή η διάταξη. Η διάταξη αυτή δίνει αρμοδιότητες στους περιφερειάρχες για το Πρόγραμμα Δημοσίων Επενδύσεων του 2013. Είναι όλο το πακέτο, που πρέπει να συνδυάσετε, του άρθρου 108, τις ρυθμίσεις αυτές με τον κ. Φούχτελ, ο οποίος είναι ο ηγεμόνας στην τοπική αυτοδιοίκηση. Όλοι στέργουν εκεί, στους όρους του Φούχτελ, για να φέρει –υποτίθεται- επενδύσεις. Τι επενδύσεις; Να αξιοποιήσει το ΕΣΠΑ, τα δικά μας λεφτά, για να κάνει –δήθεν- επενδύσεις στην τοπική αυτοδιοίκηση. Αυτό είναι το θέμα όλο.
Επειδή άκουσα και τον εισηγητή της Νέας Δημοκρατίας, ο οποίος αναφέρθηκε στη σημερινή επίσκεψη του κ. Ολάντ, θα έλεγα ότι ο ελληνικός λαός παρακολουθεί την επίσκεψη του κ. Ολάντ. Εάν βέβαια η Μαρία Αντουανέτα μπορούσε να δει το λουκούλλειο γεύμα εργασίας που έγινε στο Μέγαρο Μαξίμου με τους Αρχηγούς της συγκυβέρνησης, θα το ζήλευε. Πάντως ο ελληνικός λαός που το είδε από την τηλεόραση, να είστε σίγουρος ότι αισθάνεται περίπου, όπως ο γαλλικός λαός την εποχή που η Μαρία Αντουανέτα έλεγε διάφορα.
Δεύτερον, φυσικά η Κυβέρνηση έστειλε και ένα μήνυμα στον κ. Ολάντ για να ξεκαθαρίσει ποιος κάνει κουμάντο στην Ελλάδα. Έτσι είδα ότι ο κ. Ολάντ επιβιβάστηκε σε «MERCEDES» και «MERCEDES» είχαν και στη δική του ακολουθία, για να μην κάνει λάθος για το ποιος κάνει κουμάντο στην Ελλάδα. 
Τον ακούσαμε με ενδιαφέρον να λέει ότι στο παρελθόν η Γαλλία βοήθησε τη χώρα μας, όπως φερ’ ειπείν με την «PECHINEY», η οποία είχε τσάμπα το ρεύμα και δούλευε τόσα χρόνια ή την περίπτωση του ΟΣΕ, που μας πούλησε τα τρένα με αμίαντο, όταν είχαν απαγορευτεί να κυκλοφορούν στη Γαλλία. Έρχεται για μεγάλες επενδύσεις στις αποκρατικοποιήσεις, που λέτε εσείς.
 Ξέρετε ποιοι χτυπάνε τις δουλειές στην ενέργεια και στα ύδατα; Δεν είναι ιδιωτικές εταιρείες. Είναι κρατικές γαλλικές εταιρείες, διότι οι Γάλλοι έχουν κρατήσει τις εταιρείες τους τις κρατικές και βάζουν τους υπολοίπους να κάνουν ιδιωτικοποιήσεις, για να έρχονται να παίρνουν τις δουλειές στη ΔΕΗ, στην ΕΥΔΑΠ κ.λπ..
Και ακούσαμε από τον κ. Σαμαρά ενδιαφέροντα πράγματα που τα ακούσαμε και χθες εδώ εντελώς τυχαία, ότι η ελληνική ΑΟΖ είναι και ευρωπαϊκή ΑΟΖ και ότι θα ενδιαφέρονται να μας βοηθήσουν ξανά οι φίλοι μας οι Γάλλοι με την «TOTAL» και τις φρεγάτες που θα κάνουν τις έρευνες! Τζάμπα μάγκες, δηλαδή. Ο υποθαλάσσιος πλούτος της χώρας, ως ευρωπαϊκή ΑΟΖ, θα είναι για τους δανειστές.
 Ξεχάστε τα αυτά. Η ελληνική ΑΟΖ είναι ελληνική ΑΟΖ. Εάν η Ευρωπαϊκή Ένωση  θέλει να συμβάλει στο να υπάρξει η τήρηση της νομιμότητας, βεβαίως, να αξιοποιήσουμε το Διεθνές Δίκαιο πολιτικά, αλλά δεν υπάρχει περίπτωση να βάλει χέρι στην ελληνική ΑΟΖ λέγοντας ότι –δήθεν- είναι ευρωπαϊκή ΑΟΖ. Αυτά λοιπόν, για να μην ξεχνιόμαστε.
Το βασικό πρόβλημα που είχαμε και το οποίο θέσαμε στο νομοσχέδιο, είναι το άρθρο 68. Προσέξτε. Τι λέει το άρθρο 68; Λέει ότι κάθε δημόσιος υπάλληλος έχει ευθύνη για κάθε θετική ζημία που επήλθε στο δημόσιο από δόλο ή αμέλεια. 
Ποιοι εξαιρούνται; Λέει το άρθρο 68 παράγραφος 3 ότι οι διατάξεις των παραγράφων δεν εφαρμόζονται στους Υπουργούς, όσον αφορά την άσκηση των καθηκόντων τους. Έχουμε, δηλαδή ξανά αυτήν την εξαίρεση, ξανά οι Υπουργοί είναι στο απυρόβλητο.  
Ξέρετε, γιατί γίνεται αυτό; Συνδυάστε αυτό το άρθρο, το πώς θα διωχθούν οι Υπουργοί, με το νόμο περί ευθύνης Υπουργών. Υπάρχει διάταξη για την αστική ευθύνη εκεί; 
Για συνδυάστε λοιπόν, κύριοι συνάδελφοι, το άρθρο 39, στο οποίο αναφέρθηκε και ο συνάδελφος κ. Λαφαζάνης. Τι λέει το άρθρο 39; Κατά τον κατασταλτικό έλεγχο, τι ελέγχεται; Ελέγχεται η ορθή τήρηση του δημόσιου λογιστικού, η τήρηση και ενημέρωση των λογαριασμών, ώστε να απεικονίζεται με ακρίβεια το περιεχόμενο των οικονομικών πράξεων, η νόμιμη λήψη δανείων, η παροχή εγγυήσεων και η τήρηση των όρων των σχετικών συμβάσεων. 
Θα ελεγχθεί ο Υπουργός για τις εγγυήσεις που δίνουν, στο πλαίσιο της ανακεφαλαιοποίησης, για τις εγγυήσεις 65 δισεκατομμυρίων που γράφει, κύριε Υπουργέ, το Ελεγκτικό Συνέδριο στην έκθεσή του, προχθές, ότι έχουν δοθεί στις τράπεζες. Θα ελεγχθεί ο Υπουργός ή θα μπορούσε να ελεγχθεί –γιατί τώρα δεν ελέγχεται, είναι η εξαίρεση- για τα δάνεια. 
Σας ρωτώ λοιπόν: Ήταν νόμιμη η σύναψη δανειακής σύμβασης Ελλάδας- κρατών Ευρωζώνης και ΚΕΒΕ, που ακόμα είναι εδώ στην Επιτροπή Οικονομικών Υποθέσεων και δεν έχει κυρωθεί και οι πράξεις που εξεδόθησαν από Υπουργούς για την πληρωμή τόκων και χρεολυσίων; Έτσι λοιπόν αφήστε το θέμα περί ευθύνης Υπουργών, να έρθει εδώ να τη γλυτώσει. Αν δεν υπήρχε η εξαίρεση, τι θα έπρεπε να πει στον κατασταλτικό έλεγχο μετά από λίγο καιρό το Ελεγκτικό Συνέδριο; 
Αυτό, κύριοι συνάδελφοι, το έγραψα στην εισήγησή μου προχθές, που συζητούσαμε τον απολογισμό και τον ισολογισμό. Έγραψα ότι η δανειακή σύμβαση είναι παράνομη και η υπουργική απόφαση που εκδόθηκε από τον τότε Υπουργό Οικονομικών κ. Σαχινίδη, για να πληρωθούν τα ποσά, πρέπει να ελεγχθεί από το Ελεγκτικό Συνέδριο ως προς τη νομιμότητά της. Το Ελεγκτικό Συνέδριο δεν την έχει ελέγξει. Με αυτήν τη διάταξη, οι Υπουργοί δεν έχουν πλέον αστική ευθύνη. Δεν μπορεί, δηλαδή να έρθει κάποιος να τους ζητήσει τον καταλογισμό. 
Υπάρχει και κάτι άλλο παρακάτω, το σημείο ε΄. Κάνει λόγο για νόμιμη τήρηση στην περίπτωση διαχείρισης κινητής και ακίνητης περιουσίας. Ξέρετε ότι ο Υπουργός Οικονομικών προωθεί τιτλοποίηση των εσόδων των ακινήτων από μελλοντικές πωλήσεις; Έτσι γλυτώνει και δεν έχει καμμία ευθύνη στον κατασταλτικό έλεγχο, αν γίνουν διάφορα.
Επιπλέον τη στιγμή που μπορεί να έχεις έσοδα για το ελληνικό κράτος και ο Υπουργός Οικονομικών δεν διεκδικεί τίποτε από το αναγκαστικό κατοχικό δάνειο που είναι 3,5 δισεκατομμύρια δολάρια έτους 1938, δεν έχει μόνο πολιτική ευθύνη. Αυτά τα είπαμε από αυτό το Βήμα και προχθές. Θα έπρεπε να του αναζητηθεί και η ζημία και η αστική ευθύνη απέναντι στο ελληνικό κράτος, διότι δεν εισπράττει αυτά τα ποσά. Θα του εζητείτο, δηλαδή αστική ευθύνη έναντι του δημοσίου, διότι αυτά τα ποσά που δεν εισπράττονται, είναι τεράστια. Είναι 3,5 δισεκατομμύρια δολάρια του 1938. Το κάθε δολάριο του 1938 σήμερα κοστίζει 16,37 δολάρια. Συνολικά σήμερα πρόκειται για 57 δισεκατομμύρια δολάρια, χωρίς τόκους. Προσθέστε και τους τόκους. 
Έτσι λοιπόν δεν θα χρειάζεται να πάει πολιτικά το θέμα και να ελεγχθεί περί ευθύνης Υπουργών. Θα ερχόταν το Ελεγκτικό Συνέδριο να πει: «Μπορούσατε να τα διεκδικήσετε; Τα εγγράψατε, τα ψάξατε, τα διεκδικήσατε; Ποια η ζημία του κράτους που δανείζεται, αφού δεν έχει βρει αυτά τα λεφτά; Έλα λοιπόν, πάρε τον καταλογισμό, πλήρωνε». Έτσι λοιπόν τους εξαιρείτε αυτούς, για να προστατέψετε τους Υπουργούς και λέτε ότι θα πάει με το νόμο περί ευθύνης Υπουργών, δηλαδή πώς; Με αυτά που είδαμε εδώ πέρα με τις δεκαπέντε κάλπες, σ’ αυτές που μερικοί από εσάς δεν έρχονταν να ψηφίσουν και που ενδεχομένως μετά, με χρόνια με καιρούς, θα πάμε να βρούμε μία ευθύνη. Όχι. Γιατί το βάλατε αυτό; Αυτό είναι «καραμπινάτη» περίπτωση. Επίσης σε άλλο νομοσχέδιο έχετε εξαιρέσει άλλους που έχουν ευθύνη, περιφερειάρχες, σε συνεταιρισμούς κ.λπ ή στο ΤΑΙΠΕΔ τους λέτε «δεν έχετε ευθύνη». Εδώ είναι το «ζουμί». Γιατί λοιπόν τους εξαιρείτε;
Πάμε στο άρθρο 66, γιατί εκεί μιλάει για απολογισμό και ισολογισμό. Συνδυάστε αυτό το άρθρο με το άρθρο 107 παράγραφος 2. Δεν πρέπει κάθε χρόνο εγκαίρως να γίνεται απολογισμός-ισολογισμός του κράτους, να πηγαίνει στο Γενικό Λογιστήριο, να πηγαίνει μετά στο Ελεγκτικό Συνέδριο και μετά να γυρίζει πίσω; Το κάνατε αυτό φέτος; Το κάνατε τρεις μήνες μετά και έρχεστε με μία διάταξη εκ των υστέρων να πείτε ότι παρατείνεται για δύο μήνες η διαδικασία απολογισμού-ισολογισμού, ενώ ήδη έχει περάσει. Προχθές το ψηφίσαμε. Ψηφίσαμε δηλαδή απολογισμό-ισολογισμό εδώ εκπρόθεσμα, χωρίς καν να υπάρχει αυτή η διάταξη που να το νομιμοποιεί.
Γίνεται λοιπόν «κουρελόχαρτο» όλη αυτή η ιστορία περί Ελεγκτικού Συνεδρίου, γι’ αυτό λέμε ότι το μνημόνιο βλάπτει σοβαρά τη δημοκρατία. Θέλετε να μην υπάρχει ουσιαστικά έλεγχος, να μην υπάρχει ένα Ελεγκτικό Συνέδριο να σας βάλει «φρένο», να μην υπάρχουν διαδικασίες ελέγχου. Αυτή είναι η πραγματικότητα. Έτσι εξηγούνται τα ζητήματα. 
Το εάν ενέχει η διάταξη αυτή και στοιχεία αντισυνταγματικότητας είναι ένα θέμα που τέθηκε και συζητήθηκε, αλλά στο πολιτικό μέρος ιδίως γι’ αυτό το άρθρο 108 που γίνεται μία διαδικασία αποφυγής και για το άλλο άρθρο το οποίο σας ανέφερα, το άρθρο 68, είναι ξεκάθαρες οι προθέσεις που υπάρχουν.
Κλείνοντας, κύριε Πρόεδρε, θα πω το εξής: Δεν άκουσα να λέτε τίποτα για το άρθρο 73 για τα παράβολα. Κύριε Υπουργέ, να το λάβετε υπ’όψιν σας αυτό και στα θέματα του Κώδικα Πολιτικής Δικονομίας. Ακούστε: Υπάρχουν διατάξεις για παράβολα, όπως είναι για την έφεση 20 ευρώ, για την αναίρεση 50 ευρώ, για την αίτηση ανάκλησης 50 ευρώ. Αυτά τα ποσά μπορεί να υπήρχαν παλιά, όταν δεν υπήρχαν μνημόνια, όταν οι μισθοί ήταν διαφορετικοί. Τώρα, όταν έχεις 550 ευρώ κατώτατο μισθό, θα έχεις ένα παράβολο 50 ευρώ για αναίρεση; Δεν γίνονται αυτά, κύριε Υπουργέ. Αυτό πρέπει να το δείτε και για άλλα πράγματα. Αυτά τα παράβολα πρέπει να μειωθούν, διότι μόνο έτσι θα μπορεί να ανταποκριθεί κανείς.
Πώς να γίνουν αποδεκτά αυτά, όταν χθες αποδείξαμε ότι υπάρχουν 4,1 δισεκατομμύρια ευρώ στη διάθεση του κράτους το 2013 κι εκεί ο κ. Σταϊκούρας, «στο ενενήντα» ακριβώς, όταν δεν είχαμε δικαίωμα να απαντήσουμε, μας έλεγε ότι δεν τού το επιτρέπει η οικονομική επιστήμη; Τού το επιτρέπει και η οικονομική επιστήμη, αλλά είναι και η ουσία. Υπάρχουν αυτά τα δισεκατομμύρια που κέρδισε η Κυβέρνηση και δεν θα πληρωθούν ως τόκοι; Αν υπάρχουν, είναι στο ταμείο ή είναι παραμύθι; Είναι στο ταμείο και το λέει. Τότε θα βρει τρόπο. Θα κόψει το λαιμό του, αυτά να δοθούν για την αντιμετώπιση της ανεργίας, για το χειμαζόμενο ελληνικό λαό.
Σας ευχαριστώ πολύ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Καραθανασόπουλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν θα μιλήσω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Κοντονής έχει το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Θα ήθελα κατά πρώτον, να αναφερθώ στην ένσταση αντισυνταγματικότητας και σ’ όλο αυτό το θόρυβο που έγινε με μία ένσταση που υπέβαλε ο ΣΥΡΙΖΑ. Εμείς είχαμε την άποψη ότι αυτή η ένσταση είναι νόμω βάσιμη και αιτιολογήσαμε το λόγο. Μάλιστα επικαλέστηκα και την τοποθέτηση της συναδέλφου κ. Τζάκρη η οποία είχε την ίδια άποψη στην επιτροπή, ανεξάρτητα αν η γνώμη της σχετικά με το ουσία βάσιμο ταυτίζεται με την άποψή μας.</Speech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Στο παραδεκτό, όχι στο νόμω βάσιμο.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Στο παραδεκτό, όπως θέλετε πείτε το.
Πιστεύαμε ότι είχαμε τη δυνατότητα να υποβάλουμε αυτήν την ένσταση και την υποβάλαμε και ξεσηκώθηκε όλος αυτός ο θόρυβος. Μάλιστα εμείς έχουμε την πεποίθηση ότι είχαμε απόλυτο δίκιο, κύριε Πρόεδρε, διότι οι παρελάσαντες από το Βήμα ομιλητές μετά την κρίση της ενστάσεως με πρώτο και καλύτερο τον κ. Παυλόπουλο, αναφέρθηκαν στην ένσταση, ενώ είχε λήξει το θέμα. Μάλιστα ακούσαμε ως επιχείρημα από τον κ. Παυλόπουλο ότι η μη θέσπιση διάταξης στο Σύνταγμα του 1975 περί προληπτικού ελέγχου από το κράτος στους ΟΤΑ ήταν αντισυνταγματική. Αν είναι δυνατόν να χαρακτηριστεί αντισυνταγματική μία διάταξη η οποία δεν έχει θεσπιστεί! Τα επιχειρήματα δηλαδή που ακούστηκαν και από έγκριτους νομικούς, ήταν επιχειρήματα τα οποία μάς επιβεβαιώνουν την ορθότητα της άποψής μας. Κλείνω εδώ το θέμα, διότι η Βουλή αποφάσισε κατά τον τρόπο που αποφάσισε και νομίζω ότι ο καθένας μπορεί να βγάλει τα συμπεράσματά του και πολύ περισσότερο ο ελληνικός λαός που μας ακούει.
Ακούσαμε από τους ομιλητές της Νέας Δημοκρατίας άδικα σχόλια και κοινοτυπίες ότι δεν έχουμε προτάσεις. Κύριε Υπουργέ, κύριοι συνάδελφοι, μπορεί κάποιος να διαφωνεί με τις προτάσεις τις οποίες κατέθεσε ο ΣΥΡΙΖΑ. Μάλιστα τις καταθέσαμε υπό την αίρεση ότι γνωρίζαμε ότι δεν μπορεί να συζητηθούν σήμερα, διότι πρόκειται περί κωδικοποίησης, αλλά σε κάθε περίπτωση τις καταθέσαμε για να τις λάβει υπ’όψιν του ο αρμόδιος Υπουργός και να πράξει τα ανάλογα. Επομένως αυτή η κατηγορία ότι δεν είχαμε προτάσεις και ότι ήλθαμε με την ένσταση αντισυνταγματικότητας στη Βουλή σήμερα, είναι άδικη και είναι και μία κοινοτυπία την οποία επαναλαμβάνει συνεχώς η Κυβέρνηση, που το μόνο που ξέρει να κάνει, είναι να μας φέρνει εδώ μειώσεις μισθών και συντάξεων και να μας επαναλαμβάνει κατά κοινότυπο τρόπο η ίδια ότι αυτό ταυτίζεται με το εθνικό συμφέρον.
Ειπώθηκε από τον κ. Κυριαζίδη ότι ο ΣΥΡΙΖΑ δεν αναφέρθηκε στην ένσταση αντισυνταγματικότητας στην επιτροπή. Ευτυχώς ο Θεός με φώτισε σήμερα και έφερα τα Πρακτικά της επιτροπής μαζί μου. Διαβάζω από την ομιλία μου στην επιτροπή, κύριε Πρόεδρε: «Κύριοι συνάδελφοι, στην παρούσα συζήτηση έχουμε πολλές επιφυλάξεις και θέτουμε θέμα αντισυνταγματικότητας του άρθρου 108 του νόμου, πράγμα το οποίο θα αναπτύξουμε αναλυτικά κατά τη συζήτηση στην Ολομέλεια». 
Παρακαλούμε πάρα πολύ τους Βουλευτές της Νέας Δημοκρατίας ή να ανακαλούν στη μνήμη τους γεγονότα με μεγαλύτερη ευκολία ή, αν δεν μπορούν και την έχουν απολέσει, τότε να διαβάζουν τα Πρακτικά. 
Για σας το λέω, κύριε Κυριαζίδη, που μπήκατε τώρα στην Αίθουσα.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Σας ακούω, κύριε συνάδελφε.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Απορούμε μ’ αυτές τις αιτιάσεις και μ’ αυτές τις ενστάσεις. 
Κύριε Πρόεδρε, θα ήθελα να πω και κάτι άλλο: Ο κ. Λοβέρδος έκανε μία τεκμηριωμένη τοποθέτηση. Μάς αναγνώρισε το γεγονός ότι καταθέσαμε σήμερα πληθώρα προτάσεων για την αλλαγή του υπό ψήφιση κώδικα, όμως διαφώνησε με την ουσία των προτάσεών μας. Μάλιστα είπε ότι αντί αυτές οι προτάσεις να κατευθύνονται προς τη μείωση του απαιτούμενου χρόνου για τον έλεγχο, αυξάνουν το χρόνο για τον έλεγχο όλων αυτών των πράξεων της διοίκησης. Μάλιστα το «επένδυσε» αυτό μ’ έναν τρόπο τον οποίο εμείς σήμερα θέλουμε να στηλιτεύσουμε. «Επένδυσε» το επιχείρημά του λέγοντας ότι αυτή η καθυστέρηση είναι εις βάρος των μικρομεσαίων επιχειρήσεων και των μικρών επιχειρήσεων.
Εμείς θα πούμε το εξής: Αυτή η καθυστέρηση που λέμε εμείς, δηλαδή η καθυστέρηση για να υπάρχει διαφάνεια και για να σπάσει αυτός ο φαύλος κύκλος της διαπλοκής και της διαφθοράς, ακριβώς τις μικρομεσαίες επιχειρήσεις, βοηθάει. Γιατί; Διότι το μεγάλο κεφάλαιο. οι μεγάλες επιχειρήσεις βασίζονται στο μη έλεγχο. Αυτοί που έχουν τον πλούτο στα χέρια τους και μπορούν να εξαγοράσουν συνειδήσεις, αυτοί είναι που κάνουν προσευχές να μην υπάρχει έλεγχος. 
Κύριε Υπουργέ, πολύ σωστά είπατε ότι δεν υπάρχει έλεγχος, όταν το Υπουργείο Δικαιοσύνης στο σύνολο των υπηρεσιών είναι υποστελεχωμένο, όταν η Κυβέρνηση χθες μας είπε ότι το προσωπικό του θα μειωθεί κατά 23%.
Αυτό σημαίνει μείωση υπαλλήλων και μείωση δικαστών, δηλαδή εδώ η διαπλοκή κι η διαφθορά, κύριοι συνάδελφοι, θα έχουν γιορτή! Γιορτή θα έχουν, όπου δεν υπάρχουν δικαστές και όπου δεν είναι στελεχωμένες οι υπηρεσίες της δικαιοσύνης. Οι ισχυροί είναι αυτοί που κάνουν γιορτή και επωφελούνται. Δεν είναι οι αδύναμοι. Οι αδύναμοι μένουν στο περιθώριο της κοινωνικής ζωής δι’ αυτού του τρόπου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω λέγοντας το εξής: Για μας, για την Αριστερά, είναι εις γνώσιν μας ότι αυτό το σύστημα, το οποίο σήμερα κανονίζει και ρυθμίζει τις σχέσεις των ανθρώπων, είναι ένα άδικο και εκμεταλλευτικό σύστημα, το οποίο πρέπει να ανατραπεί. Όμως αυτό εδώ το σύστημα που έχει εγκαθιδρυθεί, το άδικο και εκμεταλλευτικό, στηρίζεται πάνω στη διαπλοκή και στη διαφθορά. 
Γι’ αυτό μας βλέπετε να μιλάμε σήμερα με αυτό το πάθος για τους ελεγκτικούς μηχανισμούς, όχι μόνο, κύριε Υπουργέ, διότι προέρχομαι από μία επαρχία, η οποία έχει καταδυναστευθεί από εξαιρετικούς κυρίους της τοπικής αυτοδιοίκησης, αλλά και γιατί αυτά τα φαινόμενα είτε σε υπερθετικό βαθμό είτε σε πρώτο βαθμό, υπάρχουν παντού. Γι’ αυτό μας βλέπετε και εμμένουμε με αυτόν τον τρόπο.
Σε τελευταία ανάλυση, εάν πραγματικά εδώ εμείς θέλουμε να προωθήσουμε καθεστώς διαφάνειας, να σπάσουμε τη διαπλοκή μεταξύ των ισχυρών του πλούτου, των Μέσων Μαζικής Ενημέρωσης και του πολιτικού προσωπικού που υπηρετεί αυτά τα συμφέροντα, τότε θα πρέπει να εγκαθιδρύσουμε αυτούς τους μηχανισμούς, να τους στελεχώσουμε.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Θα σας πω ένα τελευταίο παράδειγμα και θα κλείσω, κύριε Πρόεδρε. Εάν, κύριε Υπουργέ, η ελληνική δικαιοσύνη είχε στελεχώσει τους διωκτικούς μηχανισμούς για το σκάνδαλο της «SIEMENS» κατά τον τρόπο που είχαν στελεχώσει οι Γερμανοί τις δικές τους υπηρεσίες, θα είχε λάμψει η αλήθεια και στην Ελλάδα και δεν θα είχαμε τη λίστα Χριστοφοράκου, με τα πολιτικά πρόσωπα από το ΠΑΣΟΚ και τη Νέα Δημοκρατία, κρυμμένη χωρίς να γνωρίζουμε την πραγματικότητα. 
Όποιοι δεν θέλουν τους ελεγκτικούς μηχανισμούς, όποιοι θέλουν τη δικαιοσύνη να χειραγωγείται, είναι αυτοί οι οποίοι στηρίζουν τη διαφθορά και τη διαπλοκή. Καθήκον δικό μας, καθήκον της Αριστεράς είναι να σπάσει αυτός ο φαύλος κύκλος της διαπλοκής και της διαφθοράς και να καταδείξουμε στον ελληνικό λαό ποιοι επιδιώκουν αυτές τις καταστάσεις και ποιοι τις νομοθετούν.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, θα ήθελα το λόγο επί προσωπικού, επειδή ανέφερε το όνομά μου. Ειπώθηκε ότι δεν παρακολουθούμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ε, Βουλή είναι. Έλεος…</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Όχι, δεν είπα αυτό, κύριε Κυριαζίδη. 
Να σας το διευκρινίσω, για να μη χρειαστεί να πάρετε τον λόγο. Ανέφερα ότι εγώ είχα θέσει στην επιτροπή το θέμα της αντισυνταγματικότητας, διότι εσείς στην ομιλία σας είπατε ότι δεν το είχαμε θέσει. Διάβασα τα Πρακτικά ακριβώς για να σας το υπενθυμίσω. Ελπίζω να το ανακαλείτε στη μνήμη σας.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Μάλλον δεν με παρακολουθείτε διότι ο παριστάμενος Υπουργός ανέφερε ότι ενδεχόμενα να διέλαθε της προσοχής σας, το περιεχόμενο των άρθρων 275 και 282, σε ό,τι αφορά τον καλλικρατικό νόμο και βεβαίως σε ό,τι αφορά την κωδικοποίησή του στο άρθρο 108. Και βεβαίως εκεί ήταν και η ένστασή μου.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Αν νομίζετε ότι αυτό ήταν επί προσωπικού…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Έχετε το δικαίωμα της διαφοροποίησης και άλλης γνώμης, κύριε Κυριαζίδη. 
Κύριοι συνάδελφοι, θεωρείται λήξαν το θέμα.
Η κ. Τζάκρη έχει το λόγο.</ChairmanSpeech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Ευχαριστώ πολύ, κύριε Πρόεδρε. 
Κοιτάξτε, καταδείχθηκε από τη διαδικασία που προηγήθηκε ότι η κωδικοποίηση, την οποία συζητήσαμε σήμερα, ήταν κάτι παραπάνω από χρήσιμη και δεν θα μείνω καθόλου σε αυτό, κύριε Πρόεδρε. Νομίζω ότι σήμερα είναι πανθομολογούμενο από όλες τις πτέρυγες της Βουλής. 
Επίσης καταδείχθηκε από την παρούσα διαδικασία ότι θα πρέπει να υπάρξει μια συζήτηση ενδεχομένως, με την ευκαιρία κάποιας νομοθετικής πρωτοβουλίας που θα έρθει από το Υπουργείο Δικαιοσύνης, που θα αναφέρεται στη λειτουργία του Ελεγκτικού Συνεδρίου εν γένει και ειδικότερα σε ό,τι αφορά στον έλεγχο των κρατικών δαπανών. 
Αυτό όμως, κύριε Πρόεδρε, αφορά μια άλλη συζήτηση όχι τη σημερινή της επικείμενης κωδικοποίησης της υφισταμένης νομοθεσίας. Αφορά ένα άλλο νομοσχέδιο ενδεχομένως, μια άλλη διαδικασία και σε καμμία των περιπτώσεων δεν αφορά τη σημερινή διαδικασία. Εκεί μπορούν να έρθουν πράγματι όλες οι πτέρυγες της Βουλής, όλα τα κοινοβουλευτικά κόμματα  και να πούμε πολλά. 
Και πράγματι εκφράστηκαν σ’ αυτήν εδώ την Αίθουσα, κατά τη διαδικασία που προηγήθηκε, διαμετρικά αντίθετες απόψεις. Η μια λέει ότι ο προληπτικός έλεγχος που διενεργεί το Ελεγκτικό Συνέδριο θα πρέπει να διευρυνθεί. Να αναφέρουμε εδώ ότι βεβαίως ο προληπτικός έλεγχος δεν είναι συνταγματικά κατοχυρωμένος –και αυτό είναι άποψη και της θεωρίας και ολόκληρης της νομολογίας- σε αντίθεση με τον κατασταλτικό. Να διευρυνθεί επομένως ο προληπτικός έλεγχος, εις βάρος πάντα του κατασταλτικού ελέγχου. 
Να δεχθούμε όλοι ότι σ’ αυτήν την διαδικασία αυτό σημαίνει επιβάρυνση, σημαίνει επιμήκυνση, σημαίνει καθυστέρηση στον έλεγχο των δαπανών όλων των οργανισμών που υπόκεινται στον έλεγχο είτε πρόκειται για το δημόσιο με τη στενή έννοια του όρου είτε πρόκειται για τα νομικά πρόσωπα δημοσίου δικαίου είτε για τους Οργανισμούς Τοπικής Αυτοδιοίκησης. Και όπως αντιλαμβάνεστε, αυτό σημαίνει καθυστέρηση και στην εκτέλεση των συμβάσεων και στην εκτέλεση των έργων που τόσο πολύ έχει ανάγκη η πατρίδα μας. 
Η άλλη άποψη, στον αντίποδα ακριβώς αυτής, λέει ότι πρέπει να καταργηθεί εντελώς ο προληπτικός έλεγχος, να μην υφίσταται πουθενά, προς την κατεύθυνση της ελάφρυνσης, της επιτάχυνσης των διαδικασιών, της άρσης γραφειοκρατικών εμποδίων σε ό,τι αφορά στον έλεγχο των κρατικών δαπανών του δημοσίου ακριβώς για να επιταχυνθούν τα έργα. 
Μάλιστα και οι δυο απόψεις, αγαπητές συναδέλφισσες και συνάδελφοι, επικαλούνται τη σημερινή συγκυρία και τις ανάγκες που έχει η χώρα. 
Η πρώτη άποψη δίνει έμφαση στη διαφάνεια, ώστε να αποδίδεται λογοδοσία, λογαριασμός, έλεγχος στον Έλληνα φορολογούμενο και για το τελευταίο ευρώ είτε του κρατικού προϋπολογισμού είτε και των κοινοτικών κονδυλίων, τα οποία και αυτά θα πρέπει να διαχειριζόμαστε με φειδώ. 
Η δεύτερη βέβαια δίνει έμφαση στην ανάγκη της επιτάχυνσης, όπως είπαμε προηγουμένως των έργων είτε του Προγράμματος Δημοσίων Επενδύσεων, που και  αυτά είναι έργα που έχει ανάγκη η πατρίδα μας σήμερα είτε των έργων του ΕΣΠΑ.
Συναδέλφισσες και συνάδελφοι, να πω το εξής: Βρισκόμαστε σήμερα στη λήξη της Δ΄ Προγραμματικής Περιόδου. Από την προηγούμενη προγραμματική περίοδο λιμνάζουν 14 δισεκατομμύρια. Δεν μπόρεσαν να απορροφηθούν εξαιτίας βεβαίως και άλλων λόγων που έχουν σχέση με τη ρευστότητα, αλλά κυρίως εξαιτίας των γραφειοκρατικών προσχωμάτων. Να το πούμε αυτό. Ο τρόπος με τον οποίο έχει διαρθρωθεί η διαχείριση του ΕΣΠΑ από την παρούσα νομοθεσία είναι γραφειοκρατικός. Θα πρέπει να το πούμε. 
Βεβαίως πανηγυρίζουμε για τα 18 δισεκατομμύρια της Ε΄ Προγραμματικής Περιόδου που εξασφαλίσαμε. Και αυτά πραγματικά είναι μια επιτυχία. Αλλά σε κάθε περίπτωση να πω ότι μέχρι να σχεδιαστεί η Ε΄ Προγραμματική Περίοδος με τον τρόπο που ξέρουμε μέχρι τώρα, να υλοποιηθεί η Ε΄ Προγραμματική Περίοδος και πολύ περισσότερο να αποδοθούν οφέλη, θα πρέπει να περάσουν πάρα πολλά χρόνια, πολλώ δε μάλλον, όταν σας είπα ήδη ότι δεν έχει κάνει καμμία ουσιαστική διαφορά το Δ΄ Πλαίσιο Στήριξης, το οποίο λήγει, όπως σας ανέφερα προηγουμένως. 
Επομένως ανάλογα με το πώς τοποθετείται σήμερα ο Βουλευτής, ο πολίτης, ανάμεσα σ’ αυτές τις δυο προτεραιότητες –διαφάνεια από τη μια μεριά, ανάγκη για επιτάχυνση από την άλλη- νομίζω ότι έτσι τοποθετήθηκε επί του συγκεκριμένου τρόπου με τον οποίο πρέπει να γίνεται, να διεξάγεται ή να μη διεξάγεται ο προληπτικός έλεγχος σήμερα στη χώρα μας. 
Θέλω να επιλύσω, κύριε Κοντονή και μια παρανόηση. Αναφερθήκατε προηγουμένως και εσείς. Επιχειρήθηκε να δοθεί από εσάς μια διάσταση απόψεων κατ’ αρχήν μεταξύ εμού και της κ. Χριστοφιλοπούλου. Να σας πω, κύριε Κοντονή, ότι εγώ στην επιτροπή –προσκομίσατε και τα Πρακτικά- αναφέρθηκα επί του παραδεκτού, της δυνατότητας δηλαδή του τυπικού κατά της συγκεκριμένης ένστασης. Και μάλιστα η προσωπική μου άποψη, η νομική…</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Θέλετε να σας το διαβάσω;</Speech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Επί του παραδεκτού αναφέρθηκα. Μπορείτε να το διαβάσετε. Μη με διακόπτετε. Κατά την άποψή μου, κύριε Κοντονή και σας το λέω…</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Άρα παραδεκτώς την υποβάλαμε.</Speech> 
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Παραδεκτώς την υποβάλατε. Μιλάω όμως για το τυπικό. Δεν αναφέρομαι στο νόμω βάσιμο. 
Να πω επομένως πάνω σ’ αυτό ότι η νομική μου άποψη είναι, ότι εφόσον στο άρθρο 108 της παρούσας κωδικοποίησης εισφέρατε ένα καινούργιο στοιχείο που λέει «αναστολή της ισχύος του άρθρου 33 του ν. 3852», κατά την ταπεινή μου άποψη αποτελεί καινούργια διάταξη και παραδεκτώς προσβάλλεται με ένσταση αντισυνταγματικότητας και πολύ ορθά προβάλατε ένσταση αντισυνταγματικότητας. 
Αν θέλετε όμως να έρθουμε στο νόμω βάσιμο της συγκεκριμένης ένστασης, κύριε Κοντονή, να σας πω εδώ ότι, κατά την άποψή μου, δεν υφίσταται καμμία έννοια αντισυνταγματικότητας στη συγκεκριμένη διάταξη και θα σας εξηγήσω ακριβώς τι εννοώ. Στη νομική της βασιμότητα αναφέρομαι πάντα. 
Δεν γίνεται αντιληπτό πού βρίσκεται το θέμα συνταγματικότητας, κατά την άποψή μου, σε ό,τι αφορά το νόμω βάσιμο. 
Να σας πω, κατ’ αρχάς, πού στηρίζω την άποψή μου. Την στηρίζω στο γεγονός ότι οι ΥΔΕ, δηλαδή οι Υπηρεσίες Δημοσιονομικού Ελέγχου, ασκούν πράγματι εσωτερικό διοικητικό έλεγχο νομιμότητας και κανονικότητας των δαπανών του δημοσίου. Ελέγχουν, δηλαδή τη νομιμότητα της δαπάνης, κύριε Υπουργέ, ελέγχουν, βεβαίως, την πληρότητα των δικαιολογητικών, ελέγχουν, ακόμη –αν θέλετε- και τα όρια των δαπανών και κάνουν κι ένα πλήθος άλλων ελέγχων. Ο έλεγχος αυτός, μάλιστα, προηγείται της έκδοσης του εντάλματος. Χωρίς να προηγηθεί αυτός, δεν μπορεί να εκδοθεί το ένταλμα και άρα δεν μπορεί να γίνει η πληρωμή.
Όμως σε κάθε περίπτωση, οι ΥΔΕ των περιφερειών, όπως σας είπα προηγουμένως, ασκούν τον προληπτικό έλεγχο των δαπανών των οργάνων της τοπικής αυτοδιοίκησης και κατά τη φάση αυτή των ολίγων, θέλω να πιστεύω, χρόνων που πρέπει να ισχύσει η προγραμματική περίοδος, εξαιρούνται οι δαπάνες αυτές από τον προληπτικό έλεγχο του Ελεγκτικού Συνεδρίου.
Κοιτάξτε, ας μην είμαστε «ακριβοί στα πίτουρα και φτηνοί στο αλεύρι», κύριε Κοντονή. Θα πρέπει να λάβουμε υπ’ όψιν μας το εξής: Το 50% των δαπανών του δημοσίου εν γένει, αυτήν τη στιγμή εκφεύγουν του προληπτικού ελέγχου του Ελεγκτικού Συνεδρίου. Αυτή είναι μία παραπάνω εξαίρεση. Το 50% και πλέον εκφεύγουν.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Το θέτετε ως θετικό;</Speech>
<Speech><Parlmember>ΘΕΟΔΩΡΑ ΤΖΑΚΡΗ</Parlmember>: Όχι. Σας το λέω. Είπα ότι σε αυτό τοποθετείται κανείς νομικά και φιλοσοφικά. Ανάλογα με το τι προκρίνει, τοποθετείται πάνω σε αυτό.
Κι έρχομαι στην αρχική μου τοποθέτηση. Να σας πω ότι το θέμα της συνταγματικότητας της συγκεκριμένης εξαίρεσης, έχει κριθεί ήδη, κύριε Πρόεδρε, από τα δικαστήρια. Υπάρχει νομολογία δικαστηρίου που έχει αναπτυχθεί πάνω σε αυτό και κρίνει συνταγματική την παρούσα εξαίρεση, πολλώ δε μάλλον να σας πω ότι εγείρεται γενικά ένας μεγάλος προβληματισμός σχετικά με τη νομιμότητα του διπλού ελέγχου, δηλαδή τόσο του προληπτικού όσο και του κατασταλτικού και πολύ περισσότερο και του δικαστικού. Είναι ένα ζήτημα στο οποίο επίσης έχει τοποθετηθεί η νομολογία των δικαστηρίων και μάλιστα όχι πάντα υπέρ του προληπτικού ελέγχου, όπως πολύ καλά γνωρίζετε. Και θα ξαναπώ -και με αυτό θα κλείσω την τοποθέτησή μου- ότι ο προληπτικός έλεγχος δεν είναι συνταγματικά κατοχυρωμένος. Συνταγματικά κατοχυρωμένος είναι μόνο ο κατασταλτικός.
Επομένως εξαρτάται από το πώς τοποθετείται κανείς. Σας ξαναλέω, όμως ότι αυτό εκφεύγει του πλαισίου της παρούσας συζήτησης. Μπορούμε να το δούμε σε κάποια άλλη συζήτηση και ανάλογα με τη φιλοσοφική μας προσέγγιση –αν θέλετε- και προσανατολισμό, μπορούμε να δούμε αν θα προκρίνουμε τη διαφάνεια ή αν θα προκρίνουμε την ανάγκη της ταχύτητας στην εκτέλεση των δημοσίων συμβάσεων και γενικά στην εκτέλεση των έργων που στην παρούσα συγκυρία έχει τόσο πολύ μεγάλη ανάγκη η πατρίδα μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Να οριστούν υπάλληλοι και δικαστές να κάνουν ελέγχους.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Ο κ. Πανούσης έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Κύριε Πρόεδρε, είναι τρία συν ένα διαφορετικά ζητήματα.
Πρώτο είναι το «de lege lata». Έχουμε μία κωδικοποίηση. Καλή-κακή, αυτή υπάρχει. Είναι ένα εργαλείο.
Πάμε στο «de lege ferenda». Πράγματι και από την πλευρά της Δημοκρατικής Αριστεράς ειπώθηκε ότι η πολιτική κρίση έχει μία διάσταση μη έντιμης διαχείρισης του δημοσίου χρήματος. Άρα θεωρούμε απαραίτητο για μία νέα νομιμοποίηση του πολιτικού συστήματος να βρούμε ασφαλιστικές δικλίδες και να γίνει μία συζήτηση σε ποιο βάθος μπορεί να πάει το Ελεγκτικό Συνέδριο. Να πάει μόνο σε σχέση νομιμότητας ή να δει και την ορθολογική ή αποδοτική ή αποτελεσματική ή κοινωνική διάσταση της δαπάνης;
Το τρίτο είναι η συνταγματική αναθεώρηση. Νομίζω ότι όλοι έχουμε καταλάβει αυτήν τη στιγμή ότι ο τρόπος που συνδυάζονται ή συμπλέκονται ή διαπλέκονται οι εξουσίες, δεν δίνουν τη δυνατότητα στον πολίτη να πιστέψει στο δημοκρατικό σύστημα. Αφήνουν πολλά κενά και πολλές καχυποψίες. 
Άρα πρέπει μέσα από τη συνταγματική αναθεώρηση, με δεδομένο ότι επικαλούμαστε πολύ συχνότερα απ’ όσο πρέπει το δίκαιο της ανάγκης, να βρούμε τρόπο οι εξουσίες να αλληλοελέγχονται και όλα αυτά να είναι υπό την κρίση του λαού.
Νομίζω ότι είναι τρία-τέσσερα διαφορετικά ζητήματα. Σήμερα συζητήσαμε το ένα. Ο Υπουργός είναι γνωστός για τις ευαισθησίες του. Μέχρι να μπούμε στη διαδικασία της συνταγματικής αναθεώρησης, καλό θα είναι να κάνουμε τη συζήτηση «de lege ferenda» για να δούμε τι μπορεί να διορθωθεί από τον κώδικα που μας έφερε εδώ ως ένα εργαλείο χρήσιμο για όλους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε, κύριε Πανούση.
Ο κ. Ψυχάρης έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, όταν ανέλαβα να κάνω την εισήγηση γι’ αυτήν την κωδικοποίηση, νόμιζα πως θα ήταν ένα απλό ζήτημα, ότι παίρνουμε ορισμένους νόμους που ήδη υπάρχουν να τους κωδικοποιήσουμε σε ένα νόμο. Προφανώς δεν έγινε αυτό που λέτε, ότι δήθεν βρεθήκαμε ενώπιον ενός πραξικοπήματος, από μία σειρά πραξικοπημάτων που κάνει η Κυβέρνηση συνέχεια –όπως λέτε- διότι επί οκτώ μήνες ακούμε συνέχεια πως καταλύεται το Σύνταγμα!
Δεν καταλύεται το Σύνταγμα! Προσπαθούμε να κάνουμε ως Κυβέρνηση τη δουλειά που μας ανέθεσε ο ελληνικός λαός. Για το αν είναι καλή ή κακή δουλειά, θα κριθούμε από τον ελληνικό λαό. Να κάνουμε όμως μία πολιτική αντιπαράθεση και όχι συνεχώς να λέμε ότι αυτό είναι αντισυνταγματικό, ότι καταλύεται το Σύνταγμα, ότι γίνεται πραξικόπημα.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Κανένας δεν το είπε αυτό.</Speech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Μου επιτρέπετε; 
Εν πάση περιπτώσει, η εικόνα που δίνουμε ως Βουλή, να υπάρχουν «κοκορομαχίες», δεν μας τιμά, διότι έχουμε και μία σημαντική δουλειά να κάνουμε. Έχουμε να διορθώσουμε πολλά σε αυτό το κράτος. Μάλιστα, ως μεγαλύτερο κόμμα που στηρίζουμε την Κυβέρνηση, θα ήταν πολύ χρήσιμο να είχαμε από την Αντιπολίτευση –Αξιωματική και μη- μία κριτική και προτάσεις οι οποίες πραγματικά θα μας βοηθούσαν. Κι εάν κάνουμε κάτι λάθος, να το διορθώσουμε. Το να υπάρχει όμως συνέχεια μία άρνηση, αυτό δεν βοηθά.
Δεύτερον -και θα είμαι πολύ σύντομος- όπως είπε πριν ο κύριος Υπουργός, οι νόμοι ισχύουν ήδη έτσι κι αλλιώς και απλώς κάνουμε μία κωδικοποίηση. Ακόμη και εάν δεν υπερψηφιζόταν αυτό το νομοσχέδιο, οι νόμοι θα ίσχυαν, οπότε δεν θα υπήρχε μεγάλη διαφορά. 
Τουλάχιστον, ας σταματήσουμε τη γραφειοκρατία και ας βελτιώσουμε κάπως τον τρόπο που το κράτος υπηρετεί τον πολίτη, γιατί το κράτος πρέπει να υπηρετεί τον πολίτη. Χωρίς τους πολίτες, κράτος δεν υπάρχει. Ας βοηθήσουμε όλοι, όσο μπορούμε, με προτάσεις και αντιπροτάσεις. Να  βελτιώσουμε όμως τη γραφειοκρατία και να κάνουμε ένα μικρότερο κράτος.
Θα κλείσω με αυτό που είπε ο κ. Μαριάς, όχι ως διάθεση αντιπαράθεσης. Αναφερθήκατε στη Γαλλία, στο εάν είναι σύμμαχος ή όχι. Η Γαλλία –το ανέφερε ο κύριος Πρωθυπουργός σήμερα στις δηλώσεις του- από παλιά ήταν σύμμαχος. Βοήθησε στον απελευθερωτικό μας αγώνα. Υπάρχει και προτομή του Γάλλου ναυάρχου στην Πύλο. Επίσης η προσωπική φιλία του Ζισκάρ Ντ’ Εστέν  με τον Κωνσταντίνο Καραμανλή βοήθησε πάρα πολύ να μπούμε στην τότε ΕΟΚ, σημερινή Ευρωπαϊκή Ένωση. Εάν δεν ήμασταν σήμερα στην Ευρωπαϊκή Ένωση, η οικονομία της χώρας θα ήταν πολύ χειρότερη. Εγώ θεωρώ ότι η Γαλλία είναι μία πολύ καλή σύμμαχος και πρέπει να συνεργαζόμαστε.
Τώρα, όσον αφορά την ΑΟΖ που αναφερθήκατε, ως απάντηση θα αναφέρω απλώς τις δηλώσεις που έκανε ο κύριος Πρωθυπουργός σήμερα οτι είναι δικαίωμά μας να ανακηρύξουμε την ΑΟΖ, δικαίωμα που απορρέει από το Διεθνές Δίκαιο και θα το πράξουμε, όταν πρέπει και με τον τρόπο που πρέπει. 
Ευχαριστώ πολύ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Και κάτι άλλο είπε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κ. Παυλόπουλος έχει το λόγο.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Ζητώ συγγνώμη πρώτα απ’ όλα, γιατί απουσίαζα την ώρα που μίλησε ο κύριος Υπουργός. Παρατήρησα που είπατε, κύριε Υπουργέ, ότι έλειπα. Πράγματι έλειπα και ζητώ συγγνώμη. Βέβαια παρακολουθούσα την όλη συζήτηση, όπως συμβαίνει με όλους τους Βουλευτές, οι οποίοι δυστυχώς –και λέω δυστυχώς και με δική μου υπαιτιότητα- δεν μπορούν να παρακολουθούν συνεχώς τη συζήτηση. Μπορούν όμως να την παρακολουθούν και εκτός Κοινοβουλίου. Ευτυχώς υπάρχει το κανάλι της Βουλής και ελπίζω να υπάρχει πάντα.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όλοι στο κανάλι της Βουλής είναι!</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Τρεις παρατηρήσεις πολύ σύντομα.
Η πρώτη αφορά την παρέμβαση του κ. Κοντονή, ο οποίος είπε την ώρα κατά την οποία υποστήριζε την άποψή του, σχετικά με την ένσταση αντισυνταγματικότητας, ότι συνέχισα να θέτω το ζήτημα αυτό, όταν είχε λήξει το διαδικαστικό ζήτημα. 
Κύριε συνάδελφε, καμμία διάταξη του Κανονισμού δεν απαγορεύει σε ένα Βουλευτή –γιατί όπως ξέρετε λέγοντες-αντιλέγοντες ορίζονται από τα κόμματα- ο οποίος μάλιστα τυχαίνει να μιλάει αμέσως μετά, να πει την άποψή του, όταν τίθεται ένα θέμα συνταγματικότητας και όταν τίθεται το μεγάλο ζήτημα της ερμηνείας των διατάξεων του Συντάγματος που αφορούν την αρμοδιότητα του Ελεγκτικού Συνεδρίου. Δεν παραβίασα κανέναν κανονισμό ούτε καμμία δεοντολογία. Εξέφρασα την άποψή μου.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Δεν είπα κάτι τέτοιο.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Το δεύτερο που θέλω να τονίσω, είναι το εξής: Ποιο ήταν το περιεχόμενο της ένστασής σας; Είπατε ότι είναι αντισυνταγματική, με βάση το άρθρο 98 του Συντάγματος, η διάταξη του άρθρου 108 η οποία αποτρέπει τον προληπτικό έλεγχο. 
Τι απήντησα στο θέμα αυτό; Είπα ότι όπως έχει ερμηνευθεί παγίως από το 1975 και επέκεινα από τη νομολογία του Ελεγκτικού Συνεδρίου -όχι από εμάς εδώ μόνο, - η διάταξη αυτή τι λέει; Αυτό που επιβάλλει το άρθρο 98 είναι να υπάρχει έλεγχος. Και ο έλεγχος νοείται ως κατασταλτικός έλεγχος. Δηλαδή όταν η διοίκηση δρα σε επίπεδο δημοσιονομικό, πρέπει να υπάρχει από το δικαστήριο, που είναι αρμόδιο προς τούτο, ο έλεγχος αυτός. Δεν κατοχυρώνεται συνταγματικώς ο προληπτικός έλεγχος. Γι’ αυτό και ανήκει στη νομοθετική εξουσία να επιλέξει κατά διακριτική ευχέρεια αν θα επιβάλει τον έλεγχο αυτόν ή όχι. 
Σας είπα το εξής: Δεν είναι γνωστό ότι για την τοπική αυτοδιοίκηση από το 1975 μέχρι την 1η Ιουλίου του 2005 δεν υπήρχε προληπτικός έλεγχος; Καθιερώθηκε με το ν. 3545/2005. Και μάλιστα τότε μόνο για την τοπική αυτοδιοίκηση πρώτου βαθμού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ξέρετε, κύριε συνάδελφε, γιατί; Ως Υπουργός ήθελα να τον επιβάλω και για το δεύτερο βαθμό, την νομαρχιακή αυτοδιοίκηση τότε. Σας παραπέμπω στη συζήτηση που είχα με το Ελεγκτικό Συνέδριο, το οποίο στην κυριολεξία με παρακαλούσε να μην επιβάλω και αυτόν τον έλεγχο, γιατί δεν είχε το προσωπικό για να το κάνει. 
Τι είπα λοιπόν στην ανάλυση που έκανα; Είπα ότι αν πραγματικά ήταν υποχρεωτικός, όπως λέτε, ο προληπτικός έλεγχος των δαπανών της τοπικής αυτοδιοίκησης, τότε όλα αυτά τα χρόνια προηγουμένως που δεν υπήρχε, θα έπρεπε το Ελεγκτικό Συνέδριο να είχε πει ότι, αφού του απαγορεύουν να κάνει αυτόν τον προληπτικό έλεγχο, είναι αντισυνταγματικό κάτι τέτοιο. Δηλαδή, όταν έρχεται κατασταλτικώς και παρεμβαίνει και δεν μπορεί προληπτικώς, αυτό θα ήταν αντισυνταγματικό. Δεν είπα ότι, ξέρετε, είναι αντισυνταγματικό το ότι δεν βγήκε νόμος ο οποίος αυτό το επέβαλε. Επιχείρημα υπέρ της ερμηνείας, την οποία σας διαβεβαιώ ότι στηρίζει η ίδια η ολομέλεια του Ελεγκτικού Συνεδρίου, ήταν αυτό. Το ξαναλέω λοιπόν και επαναλαμβάνω. Δεν είναι συνταγματικό κεκτημένο ούτε συνταγματικώς επιβεβλημένο να υπάρχει ο προληπτικός έλεγχος. Θέλετε να πω πολιτικά εάν συμφωνώ μαζί σας; Μα, ήμουν ο Υπουργός, που επέβαλε αυτόν τον έλεγχο, τον οποίο δεν τον είχε επιβάλει κανείς. 
Και επειδή ξέρω από ποια περιοχή προέρχεστε, μια από τις βασικές αιτίες που, κύριε συνάδελφε, ο έλεγχος αυτός επεβλήθη ήταν τα δρώμενα στη Ζάκυνθο, τα οποία τα παρακολουθούσα από την εποχή εκείνη.
ΧΑΡΑΛΑΜΠΟΣ -</Speech><Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Το είπα και εγώ.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Και ξέρετε ποια μέτρα πήρα σαν Υπουργός, για τη Ζάκυνθο την εποχή εκείνη, ανεξάρτητα αν η δημοτική αρχή προσέκειτο στην παράταξη στην οποία ανήκω.</Speech>
<Speech><Parlmember>ΧΑΡΑΛΑΜΠΟΣ-ΣΤΑΥΡΟΣ ΚΟΝΤΟΝΗΣ</Parlmember>: Και η νομαρχιακή.</Speech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Αυτό είναι γνωστό.
Άρα, λοιπόν, ήταν ένα επιχείρημα. Σας επαναλαμβάνω ότι είναι επιχείρημα συνταγματικό, ανεξάρτητα από την πολιτική διάσταση του πράγματος. 
Συγγνώμη, κύριε Ψυχάρη, βλέπω την αδημονία σας να τελειώσω, αλλά επιτρέψτε μου να ολοκληρώσω τη σκέψη μου.
Λέω, λοιπόν, σε ό,τι αφορά το δεύτερο επιχείρημα, το οποίο σχετίζεται με εκείνο το οποίο είπε ο κύριος Υπουργός προηγουμένως -όταν έλειπα- κύριε Υπουργέ, εξέφρασα την αγωνία μου για το ζήτημα το οποίο σχετίζεται με το Συμβούλιο Επικρατείας. Γιατί; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):   Παρακαλώ, να ολοκληρώσετε.</ChairmanSpeech>
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Τελειώνω, κύριε Πρόεδρε και λυπάμαι γιατί μακρηγόρησα, αλλά είναι πράγματα που θα τα βρούμε μπροστά μας. 
Από τη στιγμή που γίνεται η επιλογή -συνταγματικώς επιτρεπτή, πολιτικά μπορεί να το σκεφτόμαστε όπως θέλει ο καθένας- ότι δεν υπάρχει προληπτικός έλεγχος των δαπανών όταν όλο το ΕΣΠΑ έχει περάσει στις περιφέρειες, θα συμβεί το εξής: Από τη μια πλευρά, το Συμβούλιο Επικρατείας προληπτικώς, μέσω της προσωρινής δικαστικής προστασίας, μπορεί να κρίνει ότι αυτή η σύμβαση, η οποία συνάπτεται παραδείγματος χάριν σ’ εκτέλεση των κοινοτικών προγραμμάτων, είναι νόμιμη. Έρχεται μετά από ένα – δύο χρόνια κατασταλτικώς το Ελεγκτικό Συνέδριο -και θα τον κάνει τον έλεγχο δαπανών κατασταλτικώς οπωσδήποτε, αυτό επιβάλλεται από το ίδιο το Σύνταγμα- και κρίνει τη σύμβαση αυτή ως παράνομη. Τι θα γίνει; Αυτό είναι το μεγάλο ζήτημα. Αυτό αποτρέπει ο προληπτικός έλεγχος, όταν υπάρχει. Αλλά αυτό είναι πολιτικό ζήτημα, κύριε Κοντονή.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Προσυμβατικός.</Speech> 
<Speech><Parlmember>ΠΡΟΚΟΠΗΣ ΠΑΥΛΟΠΟΥΛΟΣ</Parlmember>: Γι’ αυτό είπα ότι πρέπει να υπάρξει μια οριοθέτηση των δικαιοδοσιών μεταξύ Συμβουλίου Επικρατείας και Ελεγκτικού Συνεδρίου, ώστε να μη βρεθούμε μπροστά στο φαινόμενο να ζητούνται ευθύνες μετά. Γιατί αυτό το έχουμε δει στην πράξη, τώρα που μιλάμε. Υπάρχει αυτό το ζήτημα στην πράξη και είναι κάτι το οποίο πρέπει κύριε Υπουργέ να το συζητήσετε με τις ηγεσίες των δύο δικαστηρίων εν όψει της ψήφισης αυτής της διάταξης και εν κωδικοποιήσει –διότι ισχύει από το 2010 η διάταξη αυτή- γιατί μιλάμε για το γεγονός ότι το ΕΣΠΑ έχει περάσει στις περιφέρειες στο μεγαλύτερο μέρος του. Και με ανησυχεί το γεγονός ότι μπορεί να βρεθούμε σε καταστάσεις οι οποίες, ενδεχομένως θα εγείρουν τέτοια θέματα νομιμότητας αλλά και απορρόφησης ευρωπαϊκών πόρων. 
Ζητώ συγγνώμη, κύριε Πρόεδρε, και ευχαριστώ πολύ για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Το λόγο έχει ο κ. Μαριάς για τρία λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μιλώ επί συγκεκριμένων θεμάτων. 
Πάω λοιπόν στο άρθρο 35, γιατί κάποιοι είπαν ότι σκεφτήκαμε, βρήκαμε τον Φούχτελ που δεν υπάρχει. Στο άρθρο 35 λοιπόν υπάρχει η ρύθμιση για τον έλεγχο των δημοσίων συμβάσεων κι εκεί λέει ότι οι συμβάσεις που είναι άνω του ενός εκατομμυρίου ευρώ θα ελέγχονται, ενώ αυτές που είναι κάτω του ενός εκατομμυρίου ευρώ δεν θα ελέγχονται, μεταξύ των οποίων είναι και της ανώνυμης εταιρείας «ΠΡΟΓΡΑΜΜΑ ΗΛΙΟΣ, ΑΝΩΝΥΜΗ ΕΤΑΙΡΕΙΑ ΑΞΙΟΠΟΙΗΣΗΣ ΗΛΙΑΚΗΣ ΕΝΕΡΓΕΙΑΣ». Σας θυμίζει τίποτε αυτό;  Έχει καμμία σχέση με τον Φούχτελ, με τη Γερμανία κ.λπ.; Εδώ το λέει. Και μάλιστα και οι εταιρείες που είναι θυγατρικές αυτής της περίπτωσης. 
Συνεχίζουμε: Άρθρο 35, παράγραφος 1, πιο κάτω, λέει ότι εξαιρούνται από τον έλεγχο οι συμβάσεις που συνομολογεί απευθείας ο Υπουργός Οικονομικών, ως εκπρόσωπος του ελληνικού δημοσίου, για την έκδοση και διάθεση τίτλων προεσόδων. Σας θυμίζει τίποτε από τις προεισπράξεις εσόδων του ελληνικού δημοσίου που είναι να τιτλοποιηθούν και να δοθούν στους δανειστές; 
Πάμε παρακάτω, στις προγραμματικές συμβάσεις στο άρθρο 35, παράγραφος 4. Αυτές οι συμβάσεις ελέγχονται, όταν είναι άνω των 10 εκατομμυρίων ευρώ. Εδώ είναι που γίνεται ολόκληρο «πάρτι» στην τοπική αυτοδιοίκηση και το ξέρουν πάρα πολλοί. Προτιμούν να πάνε δήθεν προγραμματικές συμβάσεις μεταξύ αυτοδιοίκησης και πανεπιστημίων κ.λπ, για να μην μπουν στη διαδικασία του ελέγχου. Αυτά δείχνει η εμπειρία. 
Επόμενη ρύθμιση στο ίδιο άρθρο αφορά το ίδιο το ΤΑΙΠΕΔ, που και εκεί μεν υπάρχει έλεγχος, αλλά τα ποσά είναι από πεντακόσιες χιλιάδες και άνω. 
Επίσης υπάρχει μία εξαίρεση για τις αναθέσεις για θαλάσσιες ενδομεταφορές. Πρώτα αυτές εγκρίνονται και εν συνεχεία έρχεται να ρυθμίσει το θέμα το Ελεγκτικό Συνέδριο. 
Κυρίως για τον προληπτικό έλεγχο που το έθεσε ο συνάδελφος κ. Παυλόπουλος, υπάρχει ένα σοβαρό θέμα. Ακριβώς επειδή δεν υπάρχει προληπτικός έλεγχος γίνονται απεντάξεις μετά πολλών έργων της τοπικής αυτοδιοίκησης και από το ΕΣΠΑ και έρχεται το κράτος και πληρώνει όλα αυτά τα ποσά αντί για το ΕΣΠΑ, αντί για τα κοινοτικά κονδύλια και βγαίνει και έξω ο προϋπολογισμός. Να, γιατί σ’ αυτήν τη φάση, εν’όψει της επιθετικής πολιτικής των δανειστών που δεν επιθυμούν τη διαφάνεια -και αυτό φαίνεται και στο ΤΑΙΠΕΔ όπου τις προτάσεις που υπάρχουν κάποιοι θέλουν να τις πάνε στην άκρη- δεν θέλουν οι δανειστές τον προληπτικό έλεγχο. Γι’ αυτό γίνονται οι εξαιρέσεις. Και ενώ παλαιότερα κάποιοι ήθελαν τον προληπτικό έλεγχο και κάποιοι δεν τον ήθελαν -ίσως και για λόγους ιδεολογίας- τώρα τα πράγματα έχουν μετατραπεί στο αντίθετό τους, γιατί είμαστε στη φάση του νεοαποικισμού, του οικονομικού ελέγχου, της γερμανικής παρέμβασης στην περιοχή και του προτεκτοράτου. 
Τέλος, επειδή αναφέρθηκε προηγουμένως η Γαλλία, εμείς τιμούμε, θεωρούμε τη Γαλλία φίλη και σύμμαχο χώρα. Βεβαίως αυτή ενεργεί με βάση τα συμφέροντά της. Θα θυμόσαστε πολύ καλά ότι, όταν ο Ελευθέριος Βενιζέλος έπαψε να είναι στην εξουσία, έδωσε τα κανόνια Σεντ Ετιέν στον Ατατούρκ και διέλυσαν τον ελληνικό στρατό. Μην τα ξεχνάτε αυτά. Άρα η Γαλλία είναι σύμμαχος χώρα κατά την έννοια ότι αυτή επιδιώκει τα συμφέροντά της. Το ερώτημα είναι: εμείς στηρίζουμε τα δικά μας συμφέροντα με τρόπο καθοριστικό;
Διαβάστε παρακάτω τη συνέντευξη του κυρίου Πρωθυπουργού για την ΑΟΖ. Τον άκουσα προσεκτικά. Υπονόησε τα περί ευρωπαϊκής ΑΟΖ και επιφυλάσσομαι να τα φέρουμε αυτά αύριο να τα δούμε. Διαβάστε το λοιπόν αυτό και θα το δείτε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο Υπουργός Δικαιοσύνης, Διαφάνειας και Ανθρωπίνων Δικαιωμάτων έχει το λόγο.</ChairmanSpeech>
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Παρακαλώ, κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Όχι, κύριε Ψυχάρη, δεν έχετε το λόγο. 
Ορίστε, κύριε Υπουργέ, έχετε το λόγο.</ChairmanSpeech>
 <Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, ένα στοχασμό προς εμαυτόν θα διατυπώσω, γιατί δεν επιλέγω το ρόλο ούτε να συμβουλεύω ούτε να κρίνω, παρά μόνον με σεβασμό να ακούω. 
Προσήλθα στο ελληνικό Κοινοβούλιο εν γνώσει ότι εισάγω και υπερασπίζομαι ένα νομοσχέδιο για κωδικοποίηση διατάξεων που ισχύουν είτε παλαιών σκονισμένων από το χρόνο είτε των τελευταίων ετών, έστω και αν δεν είναι ορθές. Υπαινίχθηκε ο κ. Πανούσης αυτές που ισχύουν, όχι τι θα θέλαμε να ισχύει. Έτσι λοιπόν είναι, ως να είχαμε σε ένα κουτί διατάξεις και η Βουλή ή δέχεται ένα άρθρο ή δεν το δέχεται. Δυνατότητα να υπεισέλθει σε άλλες διατάξεις δεν έχει. Αυτά γνώριζα και αυτά λέω ότι είναι τα σωστά. 
Πρώτον, ηγέρθη το θέμα ότι εισήχθη μια διάταξη δήθεν νέα. Σέβομαι ότι και το εκ παραδρομής μπορεί να συνέβη και το κατά παραπλάνηση μπορεί να συνέβη και όταν αποδείχθηκε ότι δεν υπήρχε καμμία νέα διάταξη, τότε υπήρχε μια εισπήδηση στο άρθρο 98 και έγινε επίκληση –δήθεν- αντισυνταγματικότητας. 
Όμως, για να το ξεκαθαρίσουμε απολύτως, για ισχύουσες διατάξεις, την αντισυνταγματικότητα –αν υποθέσουμε ότι υπάρχει- δεν την κρίνει η Βουλή, αλλά τα δικαστήρια ή στην υστάτη προσπάθεια γίνεται επίκληση του άρθρου 44 γι’ άλλους όμως λόγους. 
Γύρω από αυτούς τους δύο άξονες έγινε η συζήτηση και πρώτα από τον ένα, ότι υπήρχε νέα διάταξη, με έλεγχο μάλιστα. Είπαμε το κουτί ήταν κλειστό. Οι διατάξεις όλες αυτές ενσωματώθηκαν από την κεντρική επιτροπή κωδικοποίησης. Καμμία νέα διάταξη, αντισυνταγματικότητα δεν μπορεί εδώ να προβληθεί –αν υποθέσουμε ότι υπάρχει- και έγινε χαλασμός Κυρίου!
Για εμένα, τον μη κοινοβουλευτικό, σας βεβαιώνω ότι αυτό δεν μου έδωσε καμμία αισιοδοξία, γιατί, κυρίες και κύριοι Βουλευτές, αν για μια διαδικασία κωδικοποίησης…</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ανοίγετε θέματα στο τέλος.</Speech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Αν έχετε την ευγενή καλοσύνη, μη με διακόπτετε. Εγώ σέβομαι... 
(Θόρυβος στην Αίθουσα)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ...</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Επιτέλους, κύριοι συνάδελφοι, σας παρακαλώ. Σεβαστείτε το Κοινοβούλιο!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, εγώ δεν ζήτησα το λόγο. Θα τον ζητήσω τώρα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί ανοίγετε θέματα στο τέλος;</Speech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός  Δικαιοσύνης, Διαφάνειας και Ανθρωπίνων Δικαιωμάτων): Εάν σε μια διαδικασία κωδικοποίησης, αντί να αναζητήσουμε συγκλίσεις για μια κωδικοποίηση, αναδεικνύουμε το διαφορετικό πολιτικό λόγο που είναι απολύτως σεβαστός ως δικαίωμα, αντιλαμβάνομαι ως κοινωνία και ως Βουλή σε τι θα μπορούμε να συγκλίνουμε στα μεγάλα μεγέθη που δυναστεύουν την κοινωνία, που απασχολούν το λαό, αν δηλαδή δεν καταφέραμε εμείς μόνοι μας να συγκλίνουμε για μια κωδικοποίηση. Σας ζητώ συγγνώμη. Με αυτήν την πίκρα φεύγω απόψε από το Κοινοβούλιο. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτά που είπατε τώρα, έπρεπε να τα πείτε πριν.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Με τον κύριο Υπουργό κλείσαμε. Έχετε να πείτε κάτι;</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχω το λόγο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ο κύριος Υπουργός κλείνει τη συζήτηση.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν καταλαβαίνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Με τον κύριο Υπουργό είπαμε ότι έκλεισε η συζήτηση.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κλείνει η συζήτηση μετά τον Υπουργό. Πριν πείτε ότι ολοκληρώθηκε η συζήτηση, ζήτησα το λόγο. Απλό είναι αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Κακλαμάνη, προχωρήστε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όσοι κουράζονται μπορούν και να απέλθουν. Παρακολούθησα τη συζήτηση. Θέλω να συμμεριστώ την πικρία, όπως τη διατυπώνει ο κύριος Υπουργός, γιατί για άλλη μία φορά το Κοινοβούλιο δεν έδωσε σήμερα την εικόνα που οφείλει να δίνει στον ελληνικό λαό. Το Κοινοβούλιο έχει ανανεωθεί σε αυτήν την περίοδο της Βουλής σχεδόν κατά τα 2/3. Όλοι λένε για ανανέωση. Προφανώς, προκύπτει ότι η ανανέωση πρέπει να είναι και σε ιδέες και σε πολιτικό και κοινοβουλευτικό ήθος. 
Δεν είναι δυνατόν να διαβάζουμε δημοσκόπηση την Κυριακή, στην οποία ο ελληνικός λαός θεωρεί συλλήβδην και αθρόως ότι υπεύθυνοι για τα βάσανά του είναι οι πολιτικοί και τα όλα κόμματα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εδώ δεν είμαστε μαθητές για να έχουμε παιδονόμους να μας κάνουν μαθήματα. Σηκωνόμαστε και φεύγουμε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όμως με αυτήν την εικόνα ο απληροφόρητος πολίτης –η οποία προφανώς διευκολύνει όσους του υποβάλλουν αυτές τις ιδέες για όλο τον πολιτικό κόσμο, για όλα τα κόμματα και για όποιον αυτήν τη στιγμή, παρά τον Κανονισμό με διακόπτει- που δεν είναι εξοικειωμένος στις συζητήσεις εδώ, είναι λογικό να θεωρεί ότι εκεί δεν αφήνει ο ένας τον άλλο να μιλήσει, ενώ δεν πρόκειται περί αυτού προφανώς. Διακόπτουμε και πρέπει να διακόπτουμε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αποχωρούμε, δεν διακόπτουμε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τώρα για το νομοσχέδιο, κύριε Πρόεδρε, εγώ ήθελα να πω το εξής και κύριε Υπουργέ παρακαλώ να το προσέξετε. 
Κωδικοποίηση σημαίνει ότι όλες οι διατάξεις συγκεντρώνονται και η Βουλή γνωρίζει κάτω από κάθε άρθρο από πού προέρχεται αυτό. Όταν θα δείτε τις παλαιότερες κωδικοποιήσεις –όπως της δεκαετίας του ’60- του Κώδικα Πολιτικής Δικονομίας σε κάθε άρθρο, σημειώνεται από ποιο νόμο προέρχεται γιατί στη Βουλή δεν είναι υποχρεωμένοι να είναι όλοι νομικοί και ειδικότερα γνώστες του Δικονομικού Δικαίου του Ελεγκτικού Συνεδρίου. Εδώ είναι μία παράλειψη της επιτροπής –επιτρέψτε μου να πω- ή του Υπουργείου. 
Επίσης από εκεί και πέρα, η κωδικοποίηση δεν μπορεί εμμέσως να εισαγάγει νέες ρυθμίσεις. Παρακαλώ αυτό να προσπαθήσετε εγκαίρως να το ελέγξετε, για να μην έχουμε αύριο-μεθαύριο δημοσιεύματα ότι το τάδε άρθρο δεν είναι ακριβώς εκείνο που ήταν και ότι δεν πρόκειται για κάποια θεμιτή, συσταλτική διατύπωση αλλά αλλοίωση ουσίας. Σας τα λέω αυτά με καλή πίστη.
Έτσι, το άρθρο 108 θα μπορούσε να έρθει πιο πριν και να κωδικοποιηθεί στη συνέχεια ή να προστεθεί ως άρθρο, μετά τον κώδικα που ψηφίζεται όπως είναι αλλά δεν μπορεί, πράγματι, η Βουλή να αφαιρέσει από αυτόν το ένα ή το άλλο άρθρο.
Σε ό,τι αφορά το θέμα που ανέπτυξε, ο κ. Παυλόπουλος, έχει δίκιο. Είναι ένα θέμα, ιδιαίτερα για τις δημόσιες συμβάσεις. Εγώ θυμάμαι και αρθρογραφία του προ τριετίας στην «ΚΑΘΗΜΕΡΙΝΗ» για τα θέματα των αποζημιώσεων, στις οποίες υποχρεώνεται το ελληνικό δημόσιο, όταν συμβάσεις οι οποίες έχουν υπογραφεί και εγκριθεί από το Ελεγκτικό Συνέδριο ακυρώνονται αργότερα από το Συμβούλιο της Επικρατείας.
Θέλω επίσης να πω –και κλείνω, κύριε Υπουργέ- ότι το Ελεγκτικό Συνέδριο συνόδευε, αν θέλετε, μία αδυναμία από το παρελθόν που δεν την έχει τώρα, λόγω της συγκροτήσεως τού κατά κανόνα από στελέχη του Υπουργείου Οικονομικών. Θα πρέπει να τα θυμάστε. 
Τώρα όμως, όπως ξέρουμε όλοι, η επιλογή των δικαστών και η στελέχωσή του δικαστηρίου γίνεται κατευθείαν με διαγωνισμούς, που γίνονται, όπως όλων των άλλων και της πολιτικής δικαιοσύνης και της διοικητικής. Αυτό πρέπει να το λάβουμε υπ’ όψιν. 
Παρακολουθώ τη λειτουργία του Ελεγκτικού Συνεδρίου. Χρειάζεται ο σεβασμός και από τη Βουλή και από την Κυβέρνηση και από τον Υπουργό Οικονομικών. Δεν αφορά μόνο αυτήν την Κυβέρνηση. Το λέω για όλες και γι’ αυτές του παρελθόντος και για τις από εδώ και πέρα. 
Δεν μπορεί να θεωρεί ο Υπουργός Οικονομικών, όπως θεωρεί ο κάθε Υπουργός, το Νομικό Συμβούλιο του Κράτους ότι είναι η μακρά χειρ της Δημόσιας Διοίκησης. Αυτό είναι κάτι το οποίο πρέπει και εσείς ως Υπουργός Δικαιοσύνης και όποιος στο μέλλον στη θέση σας, να το τονίζει διαρκώς. Διότι ήρθε εδώ νόμος με τον οποίο γινόταν απόπειρα τροποποίησης του Κανονισμού της Βουλής για συνταξιοδοτικά ζητήματα του προσωπικού χωρίς να υπάρχει γνωμοδότηση του Ελεγκτικού Συνεδρίου. Ο Υπουργός μάλιστα στην αιτιολογική του έκθεση ελλείψει γνωμοδότησης επικαλείτο τη γνώμη του Γενικού Επιτρόπου του Ελεγκτικού Συνεδρίου. Είχε ασκήσει αναίρεση ο γενικός επίτροπος και άρα την υιοθετούμε εδώ και περιορίζουμε, ανατρέποντας την πάγια νομολογία της ολομέλειας του Ελεγκτικού Συνεδρίου σε ό,τι αφορά τη Βουλή, την κατά το Σύνταγμα αρμοδιότητας και δυνατότητά της, το δικαίωμα και την υποχρέωσή της να ρυθμίζει με τον Κανονισμό της όλα τα ζητήματα που αφορούν το προσωπικό της.
Μετά την Αναθεώρηση του Συντάγματος του 1975 το Ελεγκτικό Συνέδριο δεν μπορεί να θεωρείται από οποιαδήποτε πλευρά είτε της εκτελεστικής εξουσίας είτε από οποιαδήποτε άλλη, ότι είναι ήσσονος κύρους από τα άλλα δύο ανώτατα δικαστήρια, τα οποία έχουν βέβαια την ιστορία τους, την παράδοσή τους. Κανείς δεν το αμφισβητεί.
Αυτά θα ήθελα εγώ να τονίσω. Ίσως σε αυτό ήταν χρήσιμη και μόνο η συζήτηση, που βέβαια δεν ξέφευγε από την ουσία του ζητήματος. Τέλος με το Υπουργείο Οικονομικών και το Υπουργείο Δημόσιας Διοίκησης για όλα τα θέματα των οργανισμών τοπικής αυτοδιοικήσεως πρέπει να συνεργαστείτε διότι χρειάζεται νομοθεσία, συμπληρωματική ίσως και του κώδικα που ψηφίζουμε, σήμερα, παραδείγματος χάριν, σε ό,τι αφορά κατατμήσεις έργων. Για το ίδιο έργο, τμήμα που έχει ήδη ανατεθεί, εκτελεστεί και –υποτίθεται- ελεγχθεί δεν συνυπολογίζεται στο επόμενο τμήμα που θα εκτελεστεί. Οι κατατμήσεις έργων ιδιαίτερα στην τοπική αυτοδιοίκηση είναι σχεδόν κανόνας.
Είναι πάρα πολλά ζητήματα, όπως αυτά που ετέθησαν και τώρα -τον κ. Μαριά, όταν δεν φωνάζει πολύ δυνατά, εγώ τον ακούω με προσοχή- τα οποία πρέπει να αποτελέσουν θέμα μελέτης για μια νομοθεσία που θα βελτιώνει το νομοθετικό καθεστώς που υπάρχει.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Μαριάς για δύο λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, μια και τα μικρόφωνα είναι πολύ δυνατά, μπορώ να μιλάω λίγο πιο σιγά, γιατί άλλες φορές είναι σε χαμηλή ένταση και δεν ακουγόμαστε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Να λέτε να ανεβάζουν τον ήχο.
 ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ναι, σ’ αυτό έχετε δίκιο, κύριε Πρόεδρε, πράγματι. Το έχουμε πει, γιατί πολλές φορές δεν ακούμε. Χθες απαντούσε ο Υπουργός κ. Σταϊκούρας, και δεν άκουγα πράγματι. 
Ο κύριος Υπουργός λοιπόν τοποθετήθηκε για το θέμα της αντισυνταγματικότητας. Εντάξει. Εμείς ως Ανεξάρτητοι Έλληνες επισημάναμε πέραν του ζητήματος της αντισυνταγματικότητας και εμμείναμε, κύριε Υπουργέ, και στο άρθρο 108 και στο άλλο άρθρο που έχει σχέση με την ευθύνη των Υπουργών σε θέματα ουσίας και βάλαμε τα ζητήματα. Επ’ αυτών θα περιμέναμε να υπάρχει μια απάντηση επί της ουσίας, δηλαδή θέσαμε το θέμα και εξηγήσαμε για ποιο λόγο γίνεται η εξαίρεση σε σχέση με την περιφερειακή αυτοδιοίκηση. Θέσαμε το ζήτημα και σ’ αυτό δεν πήραμε μία απάντηση. 
Εσείς ίσως έχετε σαφέστερη εικόνα από εμάς, αλλά αυτό το άρθρο 68, το οποίο εξαιρεί τους Υπουργούς από την αστική ευθύνη έτσι, όπως θα μπορούσε να υπάρξει και με καταλογισμό και παραπέμπει όλα τα ζητήματα στα περί ευθύνης Υπουργών, είναι κάτι που πρέπει να υπάρχει; Μήπως πρέπει να αλλάξει; Βάλαμε έναν προβληματισμό. Θέσαμε και παρατηρήσεις συγκεκριμένες. Εξηγήσαμε σε συγκεκριμένα ζητήματα τους κινδύνους που υπάρχουν και σ’ αυτό πραγματικά δεν πήραμε απαντήσεις από τον κύριο Υπουργό. Θα θέλαμε, αν μπορούσε, να μας απαντήσει. 
Εμείς, κύριε Υπουργέ, πάντοτε παραμένουμε σε αυτήν την Αίθουσα μέχρι και τη 1.00΄ ή 2.00΄ η ώρα. Δεν αδημονούμε να τελειώσει η συζήτηση. Θέλουμε τον ουσιαστικό διάλογο και για να εκθέσουμε τα επιχειρήματά μας και για να ακουστούμε, μιας και στα κανάλια μάς διακόπτουν, δεν μας αφήνουν να μιλήσουμε ή δεν μας καλούν. Εδώ, στο ναό της δημοκρατίας -και επειδή παρακολουθεί ο ελληνικός λαός- διατηρούμε τα δικαιώματά μας και έχουμε τοποθετηθεί και στις 2.00΄ η ώρα τη νύχτα χωρίς να αδημονούμε. Ενδεχομένως, κάποιοι άλλοι να αδημονούν.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Κώδικα Νόμων για το Ελεγκτικό Συνέδριο». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Κώδικα Νόμων για το Ελεγκτικό Συνέδριο» έγινε δεκτό επί της αρχής κατά πλειοψηφία.
Εισερχόμεθα στην ψήφιση επί των άρθρων.
Ερωτάται το Σώμα: Γίνεται δεκτό το άρθρο πρώτο ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς το άρθρο πρώτο έγινε δεκτό ως έχει κατά πλειοψηφία. 
Εισερχόμεθα στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το ακροτελεύτιο άρθρο έγινε δεκτό κατά πλειοψηφία. 
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Κώδικα Νόμων για το Ελεγκτικό Συνέδριο» έγινε δεκτό κατά πλειοψηφία επί της αρχής και επί των άρθρων. 
Κύριοι συνάδελφοι, δέχεστε να ψηφίσουμε το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το νομοσχέδιο έγινε δεκτό και στο σύνολο κατά πλειοψηφία.
 Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση του Κώδικα Νόμων για το Ελεγκτικό Συνέδριο» έγινε δεκτό κατά πλειοψηφία, σε μόνη συζήτηση, επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου)
�</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το Σώμα παρέσχε τη ζητηθείσα εξουσιοδότηση. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, θα ήθελα να πω ότι εμείς έχουμε μία ένσταση σε αυτό το σημείο.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 23.51΄ λύεται η συνεδρίαση για αύριο, ημέρα Τετάρτη 20 Φεβρουαρίου 2013 και ώρα 10.00΄ με αντικείμενο εργασιών του Σώματος: κοινοβουλευτικό έλεγχο, συζήτηση επικαίρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	25/2/2013 9:54:00 πμ	Από:	Γεωργοπαπαδάκου Κανέλλα 
Εκτυπώθηκε:	25/2/2013 9:19:00 πμ</body>
</html>