<html><head><meta name="cp:revision" content="2"><meta name="date" content="2014-04-16T07:42:00Z"><meta name="Company" content="OTS"><meta name="meta:word-count" content="54340"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="54340"><meta name="dcterms:created" content="2014-04-16T07:42:00Z"><meta name="dcterms:modified" content="2014-04-16T07:42:00Z"><meta name="Last-Modified" content="2014-04-16T07:42:00Z"><meta name="Last-Save-Date" content="2014-04-16T07:42:00Z"><meta name="meta:character-count" content="293436"><meta name="Template" content="Normal"><meta name="meta:save-date" content="2014-04-16T07:42:00Z"><meta name="Application-Name" content="Microsoft Office Word"><meta name="modified" content="2014-04-16T07:42:00Z"><meta name="Edit-Time" content="1800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-04-16T07:42:00Z"><meta name="meta:last-author" content="ch.mparka"><meta name="Creation-Date" content="2014-04-16T07:42:00Z"><meta name="xmpTPg:NPages" content="283"><meta name="resourceName" content="3-4-2014.doc"><meta name="Last-Author" content="ch.mparka"><meta name="Character Count" content="293436"><meta name="Page-Count" content="283"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="283"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>Συνεδρίαση 03-04-2014		σελ.6
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΚ΄
Πέμπτη 3 Απριλίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Άδεια απουσίας των Βουλευτών κ.κ. Γ. Παπανδρέου, Μ. Σαλμά και Ν Φούντα, σελ. 
3. Ανακοινώνεται ότι τη συνεδρίαση παρακολουθούν μαθητές από το 3ο Γυμνάσιο Έδεσσας, το 149ο Δημοτικό Σχολείο Αθηνών, το 1ο Δημοτικό Σχολείο Κρεμαστής Ρόδου και το Μουσικό Σχολείο Πτολεμαΐδας, σελ. 
4. Αναφορά στην αποκάλυψη διαλόγου μεταξύ του Γενικού Γραμματέα της Κυβέρνησης κ. Παναγιώτη Μπαλτάκου και του Βουλευτή της Χρυσής Αυγής κ. Ηλία Κασιδιάρη, σελ. 
5. Ανακοινώνεται ότι η κ. Θεοδώρα Τζάκρη Βουλευτής Πέλλας, με επιστολή της προς τον Πρόεδρο της Βουλής κ. Ευάγγελο Μεϊμαράκη, μας ανακοινώνει ότι προσχωρεί στην Κοινοβουλευτική Ομάδα των Ανεξαρτήτων Βουλευτών, σελ. 
6. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Παρασκευής 4 Απριλίου 2014, σελ. 
3. Συζήτηση επικαίρων ερωτήσεων:
   α) Προς τον Υπουργό Περιβάλλοντος, Ενέργειας και Κλιματικής Αλλαγής:
     i) σχετικά με τα προβλήματα λειτουργίας του Εθνικού Δρυμού Σαμαριάς, σελ. 
     ii) σχετικά με τις περιβαλλοντικές επιπτώσεις της αδειοδότησης της τσιμεντοβιομηχανίας ΤΙΤΑΝ για την καύση απορριμμάτων στη Δυτική Θεσσαλονίκη, σελ. 
   β) Προς τον Υπουργό Παιδείας και Θρησκευμάτων, σχετικά με τις νέες οδηγίες για τη λειτουργία των Κέντρων Περιβαλλοντολογικής Εκπαίδευσης (ΚΠΕ) στην περιοχή της Ανατολικής Μακεδονίας και Θράκης και ειδικότερα στο Δήμο Παρανεστίου Δράμας, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί της αρχής του σχεδίου νόμου του Υπουργείου Εσωτερικών: &quot;Επείγουσες ρυθμίσεις αρμοδιότητας του Υπουργείου Εσωτερικών&quot;, σελ. 
ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί της αναφοράς στην αποκάλυψη διαλόγου μεταξύ του Γενικού Γραμματέα της Κυβέρνησης κ. Παναγιώτη Μπαλτάκου και του Βουλευτή της Χρυσής Αυγής κ. Ηλία Κασιδιάρη:
ΑΝΑΓΝΩΣΤΑΚΗΣ Δ. , σελ.
ΒΛΑΧΟΓΙΑΝΝΗΣ Η. , σελ.
ΒΟΓΙΑΤΖΗΣ Π. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΓΡΗΓΟΡΑΚΟΣ Λ. , σελ.
ΖΗΣΙΜΟΠΟΥΛΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΕΔΙΚΟΓΛΟΥ Σ. (ΠΑΣΟΚ), σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΚΟΥΤΣΗΣ Δ. , σελ.
ΚΟΥΡΑΚΟΣ Ι. , σελ.
ΚΥΡΙΑΖΙΔΗΣ Δ. , σελ.
ΛΑΜΠΡΟΥΛΗΣ Γ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΜΙΧΕΛΑΚΗΣ Ι. , σελ.
ΝΤΟΛΙΟΣ Γ. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΣΑΚΟΡΑΦΑ Σ. , σελ.
ΤΑΜΗΛΟΣ Μ. , σελ.
ΥΨΗΛΑΝΤΗΣ Β. , σελ.
ΧΡΥΣΟΒΕΛΩΝΗ Μ. , σελ.
ΨΥΡΡΑΣ Θ. , σελ.

Β. Επί διαδικαστικού θέματος:
ΒΙΡΒΙΔΑΚΗΣ Κ. , σελ.
ΒΛΑΧΟΓΙΑΝΝΗΣ Η. , σελ.
ΒΟΓΙΑΤΖΗΣ Π. , σελ.
ΒΟΥΛΤΕΨΗ Σ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΣΟΛΑΣ Ε. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΑΚΟΣ Ι. , σελ.
ΚΥΡΙΑΖΙΔΗΣ Δ. , σελ.
ΛΑΦΑΖΑΝΗΣ Π. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΙΧΕΛΑΚΗΣ Ι. , σελ.
ΜΠΟΥΡΑΣ Α. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΥΨΗΛΑΝΤΗΣ Β. , σελ.

Γ. Επί των επικαίρων ερωτήσεων:
ΚΑΡΑΓΙΑΝΝΙΔΗΣ Χ. , σελ.
ΚΕΔΙΚΟΓΛΟΥ Σ. (ΠΑΣΟΚ), σελ.
ΜΑΝΙΑΤΗΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΡΚΟΥ Α. , σελ.

Δ. Επί του σχεδίου νόμου του Υπουργείου Εσωτερικών:
ΑΝΑΓΝΩΣΤΑΚΗΣ Δ. , σελ.
ΒΙΡΒΙΔΑΚΗΣ Κ. , σελ.
ΒΛΑΧΟΓΙΑΝΝΗΣ Η. , σελ.
ΒΟΓΙΑΤΖΗΣ Π. , σελ.
ΓΡΗΓΟΡΑΚΟΣ Λ. , σελ.
ΖΗΣΙΜΟΠΟΥΛΟΣ Π. , σελ.
ΚΑΚΛΑΜΑΝΗΣ Α. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΝΣΟΛΑΣ Ε. , σελ.
ΚΟΝΤΟΓΕΩΡΓΟΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΡΑΚΟΣ Ι. , σελ.
ΛΑΜΠΡΟΥΛΗΣ Γ. , σελ.
ΛΑΦΑΖΑΝΗΣ Π. , σελ.
ΛΟΒΕΡΔΟΣ Α. , σελ.
ΜΑΡΙΑΣ Ε. , σελ.
ΜΙΧΕΛΑΚΗΣ Ι. , σελ.
ΝΤΟΛΙΟΣ Γ. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΣΑΚΟΡΑΦΑ Σ. , σελ.
ΤΑΜΗΛΟΣ Μ. , σελ.
ΥΨΗΛΑΝΤΗΣ Β. , σελ.
ΧΡΥΣΟΒΕΛΩΝΗ Μ. , σελ.
ΨΥΡΡΑΣ Θ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΚ΄
Πέμπτη 3 Απριλίου 2014
Αθήνα, σήμερα στις 3 Απριλίου 2014, ημέρα Πέμπτη και ώρα 9.34΄ συνήλθε στην αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής κ. ΙΩΑΝΝΟΥ ΔΡΑΓΑΣΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 2 Απριλίου 2014 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της Παρασκευής 28 Φεβρουαρίου 2014 και της Τρίτης 4 Μαρτίου 2014)
Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πρώτη με αριθμό 750/31-3-2014 επίκαιρη ερώτηση πρώτου κύκλου του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τα προβλήματα λειτουργίας του Εθνικού Δρυμού Σαμαριάς.
Στην επίκαιρη ερώτηση του κ. Μαρκογιαννάκη θα απαντήσει ο Υπουργός Περιβάλλοντος, Ενέργειας και Κλιματικής Αλλαγής κ. Μανιάτης.
Κύριε Μαρκογιαννάκη, έχετε τον λόγο για να αναπτύξετε την ερώτησή σας.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Πρόεδρε, κύριε Υπουργέ, για το τι είναι και τι σημαίνει για το Νομό Χανίων ο Εθνικός Δρυμός Σαμαριάς, το Φαράγγι της Σαμαριάς, δεν νομίζω ότι χρειάζεται να πω πολλά λόγια. 
Απλά για ενημέρωση θα πω ότι είναι ένα απίστευτου φυσικού κάλλους Φαράγγι, μήκους δεκαέξι χιλιομέτρων, η φωτογραφία του οποίου μαζί με τον περίφημο κρητικό αίγαγρο κοσμεί, κύριε Πρόεδρε, γραφεία και αίθουσες σε όλη την υφήλιο, σε όλο τον κόσμο. Είναι ο δεύτερος χώρος επισκεψιμότητας στην Κρήτη μετά την Κνωσό. Κατ’ έτος εκατοντάδες χιλιάδες άτομα διέρχονται το Φαράγγι, αφήνουν τον οβολό τους και ως εκ τούτου είναι φυσικά και μία πηγή πλούτου για το νομό μας.
Δυστυχώς, τα προβλήματα τα οποία κατ’ έτος τα τελευταία χρόνια αντιμετωπίζονται είναι μεγάλα, είναι γνωστά και μόνιμα.
Εδώ θα έπρεπε είτε ο φορέας διαχείρισης είτε το Δασαρχείο Κρήτης να έχουν άμεση διαχείριση και να μην υπάρχουν αυτά τα προβλήματα. Εν τούτοις κατ’ έτος έχουμε τα ίδια προβλήματα.
Κύριε Υπουργέ, ξέρετε ποια είναι αυτά.
Πρώτον, το εποχικό προσωπικό το οποίο είναι απαραίτητο προκειμένου πλήρως το Φαράγγι να λειτουργήσει από τις 10 Απριλίου μέχρι τις 31 Οκτωβρίου. Σύμφωνα με υπουργική απόφαση αυτό είναι το διάστημα κατά το οποίο υπάρχει η δυνατότητα να λειτουργεί. Πολλές φορές δυστυχώς προσλαμβάνονται τον Αύγουστο, όταν δηλαδή, πάει να λήξει η περίοδος. Φέτος δε, παρά το γεγονός ότι τόσο η δασάρχης όσο και ο φορέας διαχείρισης έχουν κάνει αλλεπάλληλα έγγραφα, δεν έχει ξεκινήσει οποιαδήποτε διαδικασία ή τουλάχιστον δεν είναι ορατή στους δυο φορείς που ανέφερα προηγουμένως ότι έχει γίνει οτιδήποτε προς αυτή την κατεύθυνση. 
Το δεύτερο ακόμα μεγαλύτερο πρόβλημα είναι η έλλειψη ενός περιφερειακού ιατρείου ή εν πάση περιπτώσει ενός ιατρού στο κέντρο του Φαραγγιού όπου είναι ο παλιός οικισμός Σαμαριά, ο οποίος έχει απαλλοτριωθεί και δεν υπάρχουν κάτοικοι, αλλά διαμένει μονίμως το προσωπικό που διαχειρίζεται το Δρυμό. 
Η έλλειψη του ιατρικού προσωπικού, κύριε Υπουργέ, δημιουργεί πολλά προβλήματα. Κάθε χρόνο, κύριε Πρόεδρε, εκατοντάδες άνθρωποι ή τραυματίζονται από τη διέλευση στο φαράγγι ή παθαίνουν θερμοπληξία ή οτιδήποτε άλλο με αποτέλεσμα να έχουμε θανάτους εξαιτίας της μη εγκαίρου παρέμβασης γιατρού. Καλύπτεται δε εκ των ενόντων πολλές φορές με εθελοντές ή με εποχικούς, τους οποίους φροντίζει ο φορέας διαχείρισης του Δρυμού και προσλαμβάνει. 
Το τρίτο πρόβλημα είναι ότι κάθε χρόνο εξαιτίας των πλημμυρών δημιουργούνται μεγάλες ζημίες στο Φαράγγι. Χρειάζονται κάποια χρήματα προκειμένου τα χρήματα αυτά να διατεθούν για την αποκατάσταση των ζημιών. Έχουμε κατολισθήσεις, έχουμε καταστροφή των πρόχειρων γεφυρών οι οποίες υπάρχουν στον ποταμό ο οποίος ρέει το Φαράγγι και αρκετές άλλες ζημιές. Ακόμα, παρότι έχουμε αρχές Απριλίου και εννοείται ότι στις 10 Απριλίου θα ξεκινήσει η λειτουργία του Δρυμού δεν έχει δοθεί ούτε ένα ευρώ, προκειμένου να γίνει η αποκατάσταση των ζημιών. 
Νομίζω ότι όλα αυτά τα ζητήματα, κύριε Υπουργέ, σας έχουν τεθεί υπ’ όψιν με την επίκαιρη ερώτηση που κατάθεσα και περιμένω απαντήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει τον λόγο.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Θέλω να ευχαριστήσω τον Αντιπρόεδρο της Βουλής, το συνάδελφο, κ. Μαρκογιαννάκη για την ερώτηση, που μας δίνει την ευκαιρία να δώσουμε απαντήσεις για ένα πραγματικά σημαντικό τοπόσημο της χώρας όπως είναι ο Εθνικός Δρυμός Σαμαριάς. 
Θα καταγράψω τι έχει κάνει το Υπουργείο και τι έχει κάνει ο φορέας διαχείρισης. 
Πρώτα απ’ όλα να σας πω τι έχει το Υπουργείο Περιβάλλοντος Ενέργειας και Κλιματικής Αλλαγής. 
Πρώτον, ήδη εγώ υπέγραψα και έχω στείλει στο ΑΣΕΠ αίτημα για την παροχή γνωμοδότησης για κλήρωση θέσεων εποχικών αναγκών που αφορά στην πρόσληψη είκοσι έξι ατόμων ως εποχικού προσωπικού. Υπάρχει μια συνεννόηση με το Υπουργείο Διοικητικής Μεταρρύθμισης ώστε να ολοκληρώσουμε τη διαδικασία το ταχύτερο δυνατό. 
Ο φορέας διαχείρισης με τα κονδύλια του ΕΠΠΕΡΑΑ από το 2011 έχει προχωρήσει στην πρόσληψη τριών ατόμων με διάρκεια απασχόλησης μέχρι το 2015.
Κάθε χρόνο και με την ίδια πράξη προσλαμβάνονται τέσσερα άτομα εποχικό προσωπικό με ειδικότητα ΥΕ φυλάκων και ήδη έχει αποσταλεί σχέδιο ανακοίνωσης για προσλήψεις στο ΑΣΕΠ.
Τρίτον, έχει ξεκινήσει η διαδικασία τροποποίησης του υφιστάμενου τεχνικού δελτίου στο ΕΠΠΕΡΑΑ και προστίθενται δέκα επιπλέον άτομα. Κατά τη διάρκεια λειτουργίας του Εθνικού Δρυμού το προσωπικό επτά ατόμων συνεργάζεται με το προσωπικό της Διεύθυνσης Δασών Χανίων και της Πυροσβεστικής Υπηρεσίας.
Επίσης, έχει απευθυνθεί αίτημα προς το Γενικό Λογιστήριο του Κράτους για τη μεταφορά πιστώσεων ύψους 115 χιλιάδων ευρώ, ώστε να πάνε τα χρήματα αυτά στην Αποκεντρωμένη Διοίκηση Κρήτης, προκειμένου να καλυφθούν ανάγκες για το Φαράγγι από τη Διεύθυνση Δασών Χανίων.
Τέταρτον, έχω ήδη υπογράψει τη διάθεση ποσού 185 χιλιάδων ευρώ για τις τοπικές κοινότητες. Γνωρίζετε πολύ καλά ότι το ποσό αυτό είναι περίπου το 30% των εσόδων από τα εισιτήρια εισόδου στον Εθνικό Δρυμό.
Και να τελειώσω, μετά από αυτήν την καταγραφή των ενεργειών από την πλευρά του Υπουργείου και του Φορέα Διαχείρισης, λέγοντας ότι επειδή πραγματικά, κύριε συνάδελφε, συμφωνώ μαζί σας πως το ζήτημα είναι εξαιρετικά σημαντικό, είναι άχαρο κάθε χρονιά να επανέρχονται τα ίδια θέματα. Πιστεύω πως είναι απαραίτητο να υπάρξει ο σχεδιασμός και η υλοποίηση ενός σχεδίου δράσης που θα το συναποφασίσουν οι τοπικοί φορείς, και ο Φορέας Διαχείρισης και η Διεύθυνση Δασών και η Αποκεντρωμένη Διοίκηση, έτσι ώστε συνολικά, όλοι μαζί και με τη βοήθεια της Κεντρικής Διοίκησης να καταφέρουμε να λύσουμε τα συγκεκριμένα προβλήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κ. Μαρκογιαννάκης έχει τον λόγο για τη δευτερολογία του.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Υπουργέ, εγώ δεν έχω κανένα λόγο να μην αναγνωρίσω τις καλές σας προθέσεις σε ό,τι έχει να κάνει με το Φαράγγι.
Αλλά κατ’ αρχάς, οι 185 χιλιάδες ευρώ που υπογράψατε απόφαση για να δοθούν στους όμορους δήμους που έχουν τη διαχείριση του Δρυμού στην ουσία, πάνε στους δήμους. Ξεχάστε ότι οι δήμοι έχουν την οποιαδήποτε διάθεση, λόγω και της οικονομικής στενότητας στην οποία βρίσκονται. Άλλωστε είναι υποχρέωση της πολιτείας από το ν. 2742/1999, που λέει καθαρά ότι από τα έσοδα αυτά ποσοστό 30% αποδίδεται ετησίως στο ΕΤΕΠΣ και διατίθενται αποκλειστικά για την αναδιανομή πόρων μεταξύ των φορέων διαχείρισης. Πάνε, λοιπόν, στους δήμους, οι δήμαρχοι έχουν τα προβλήματά τους, τα γνωστά, που ασφαλώς δεν έχουν τη δυνατότητα να διαθέσουν χρήματα για οτιδήποτε έχει σχέση με τον Δρυμό. Και αν διατίθενται, είναι ελάχιστα.
Το σημαντικό είναι το εξής, ότι από τη διέλευση των τουριστών κάθε χρόνο, κάθε καλοκαίρι, εισπράττονται περίπου 600 χιλιάδες ευρώ. Επομένως, δεν βαρύνει τον προϋπολογισμό του κράτους το Φαράγγι με την έννοια αυτή. Τα χρήματα αυτά θα επαρκούσαν ασφαλώς, εάν διατίθεντο για την εξυπηρέτηση των αναγκών του Φαραγγιού. Αλλά και για τη βελτίωση ορισμένων πραγμάτων που θα έκαναν την επισκεψιμότητα ακόμα καλύτερη θα ήταν, πιστεύω, ιδανική λύση. Εγώ δεν πάω εκεί.
Οφείλω να πω όμως ότι η λειτουργία του Φαραγγιού από το μήνα Απρίλιο, που πρέπει να γίνεται, κατά κανόνα ξεκινά τον Απρίλιο, αλλά η λειτουργία του οφείλεται στην ηρωική προσπάθεια του μόνιμου προσωπικού, του Δασαρχείου και των τριών-τεσσάρων ατόμων, τα οποία αναφέρατε ότι έχουν προσληφθεί τώρα και τρία χρόνια και θα κρατήσει ακόμα ένα χρόνο η υπηρεσία τους, από τον Φορέα Διαχείρισης των Λευκών Ορέων. Προσέξτε, των Λευκών Ορέων, γιατί είναι άλλος ο φορέας ο ένας και άλλο ο φορέας ο άλλος.
Τώρα, θα έλεγα το εξής, να δώσετε μια προτεραιότητα στο ζήτημα του περιφερειακού ιατρείου. Είναι ντροπή για τη χώρα μας το 2014 να υπάρχει αυτό το κόσμημα, το οποίο όποιος έρχεται στα Χανιά θέλει να το περάσει –αρκεί να μπορεί, λόγω της απόστασης που έχει και των ειδικών συνθηκών που υπάρχουν μέσα στο Φαράγγι– και να μην υπάρχει ένας γιατρός, προκειμένου να αντιμετωπίσει τα πολλά έκτακτα περιστατικά, τα οποία κάθε μέρα σχεδόν συμβαίνουν. Περίπου εννιά τον αριθμό την ημέρα είναι τα περιστατικά που χρήζουν άμεσης ιατρικής παρέμβασης.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, μισό λεπτό και τελειώνω. 
Μέχρι και πριν από τέσσερα – πέντε χρόνια, αυτό γινόταν από το Στρατό, τις Ένοπλες Δυνάμεις. Διετίθετο γιατρός, ο οποίος παρέμενε μέσα στο Φαράγγι της Σαμαριάς. 
Τώρα τι γίνεται; Είναι το Περιφερειακό Ιατρείο Αγία Ρούμελη, το οποίο και αυτό δεν είναι στελεχωμένο και αποσπάται ιατρός είτε από το Περιφερειακό Ιατρείο και τώρα Κέντρο Υγείας Σφακίων είτε από το Κέντρο Υγείας Βάμμου απόστασης πενήντα χιλιομέτρων. Πρέπει να πάρει το καραβάκι, να κατέβει στη Αγία Ρούμελη και όλα αυτά τα γνωστά, τα οποία ξέρουμε. 
Δεν είναι λύσεις αυτά. Πρέπει να υπάρξει μία μόνιμη λύση για το πρόβλημα. Αν δηλαδή από τα χρήματα τα οποία κατ’ έτος εισπράττονται, ένα συγκεκριμένο ποσοστό -νομοθετικά ή με απόφασή σας, δεν ξέρω τι χρειάζεται- διατίθεται προς το δασαρχείο ή το φορέα, ο οποίος είναι υποχρεωμένος εγκαίρως να προβλέψει τις οποιεσδήποτε ανάγκες του Φαραγγιού, πιστεύω ότι το πρόβλημα θα λυθεί. Δεν χρειάζεται να βγάλει χρήματα το κράτος από την τσέπη του. Τα χρήματα τα εισπράττει το Φαράγγι. Είναι τόσοι πολλοί οι άνθρωποι οι οποίοι διέρχονται και τόσο το όφελος για το Νομό των Χανίων από αυτό το Φαράγγι που δεν μπορούμε να το αφήνουμε στην τύχη του. 
Θα παρακαλέσω πάρα πολύ, λοιπόν, εσείς ο οποίος είστε ένας Υπουργός της πράξης και της δράσης, να λύσετε μόνιμα το πρόβλημα και όσον αφορά το προσωπικό, το οποίο επαναλαμβάνω είναι απαραίτητο, προκειμένου να είναι πλήρης η λειτουργία του Φαραγγιού κατά τους θερινούς μήνες αλλά και το Περιφερειακό Ιατρείο ή εν πάση περιπτώσει για την ύπαρξη γιατρού μόνιμα μέσα στο Φαράγγι. Διότι θρηνούμε θύματα και είναι ντροπή το 2014 να θρηνούμε θύματα εξαιτίας του ότι δεν υπάρχει δυνατότητα άμεσης ιατρικής παρέμβασης. 
Πριν έξι μήνες, κύριε Υπουργέ, χάθηκε δασικός υπάλληλος, ο οποίος προερχόταν από τους εξ Αγροφυλακής μεταταγέντες εις τη Δασική Υπηρεσία και ο οποίος από τις βραδινές ώρες -επειδή διαμένουν εντός του Φαραγγιού δυο και τρεις μέρες και εν συνεχεία βγαίνουν για να επανέλθουν μετά από τρεις μέρες- δεν αισθανόταν καλά, δεν υπήρχε ένας γιατρός να του κάνει ένα καρδιογράφημα και το πρωί τον βρήκαν τον άνθρωπο νεκρό μέσα στο δωμάτιό του.
Θα παρακαλέσω, λοιπόν, πάρα πολύ, δείτε το αυτό το θέμα ζεστά, όπως εσείς ξέρετε και αντιμετωπίζετε όλα τα προβλήματα τα οποία αναφέρονται στο Υπουργείο σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος Ενέργειας και Κλιματικής Αλλαγής): Πράγματι, κύριε συνάδελφε, το ζήτημα της ιατρικής κάλυψης είναι κάτι που δεν τιμά κανέναν, διότι κάθε χρονιά λύνεται με περιστασιακό τρόπο, με έναν τρόπο που σε καμμία περίπτωση δεν μπορεί να θεωρηθεί ικανοποιητικός. 
Με βάση τα στοιχεία που μου έδωσαν οι υπηρεσίες, την περσινή περίοδο είχαμε τη δυνατότητα να έχουμε ορισμένους εθελοντές τελειόφοιτους ή απόφοιτους Ιατρικών και Νοσηλευτικών σχολών ή εθελοντές που έχουν λάβει την αντίστοιχη πιστοποίηση γνώσεων και με χρηματοδότηση από το Πράσινο Ταμείο υπήρξε στοιχειώδης κάλυψη του σταθμού πρώτων βοηθειών από επτά εθελοντές για συνολικό διάστημα είκοσι ημερών. 
Φέτος ο φορέας έχει ήδη προχωρήσει σε μία δημοσιοποίηση μιας ανοιχτής πρόσκλησης επίσης για εθελοντές. Σε καμμία περίπτωση βεβαίως, αυτό δεν συνιστά την επίλυση ενός θέματος, για το οποίο οφείλω να σας δηλώσω πώς από την πλευρά τη δική μας του Υπουργείου και του Πράσινου Ταμείου, είμαστε έτοιμοι να βοηθήσουμε εάν υπάρξει μία συγκεκριμένη πρόταση, η οποία να μας επιτρέπει πράγματι να βοηθήσουμε. 
Θα καταθέσω για τα Πρακτικά την απάντηση που πήραμε από το αρμόδιο Υπουργείο, το Υπουργείο Υγείας, το οποίο έχει και την ευθύνη για την ιατρική στελέχωση της συγκεκριμένης θέσης. 
Λέει το Υπουργείο Παιδείας ότι το Περιφερειακό Ιατρείο Χώρας Σφακίων είναι διθέσιο και η μία θέση αφορά τη Σαμαριά, όπως το ξέρετε ασφαλώς. Είχε συμπεριληφθεί συγκεκριμένη θέση στην από 10-9-2013 προκήρυξη της αρμοδίας υπηρεσίας του Υπουργείου Υγείας και καλύφθηκε με γιατρό υπόχρεο υπηρεσίας υπαίθρου, αγροτικό ιατρείο δηλαδή, με ημερομηνία ανάληψης την 18-11-2013. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής, κ. Ιωάννης Μανιάτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Κατά διαστήματα η συγκεκριμένη θέση και οι συγκεκριμένες ανάγκες καλύπτονταν και από το Υπουργείο Εθνικής Άμυνας. 
Να συνοψίσω. Όλα αυτά συνιστούν προσωρινές λύσεις, οι οποίες σε καμμία περίπτωση δεν μπορούμε να θεωρήσουμε, ούτε εσείς ούτε εμείς, ότι ικανοποιούν τη βασική ανάγκη.
Εμείς, από την πλευρά τη δική μας είμαστε διατεθειμένοι με τη συνεργασία και των τοπικών φορέων και του Υπουργείου Υγείας να εξαντλήσουμε όλες τις δυνατότητες, ώστε σε μόνιμη βάση να λυθεί το συγκεκριμένο θέμα.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας τριάντα οχτώ μαθητές και μαθήτριες και τρεις συνοδοί-εκπαιδευτικοί από το 3ο Γυμνάσιο Έδεσσας Α΄ τμήμα. 
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Προχωρούμε στην τέταρτη με αριθμό 742/31-3-2014 επίκαιρη ερώτηση πρώτου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου, προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις περιβαλλοντικές επιπτώσεις της αδειοδότησης της τσιμεντοβιομηχανίας «ΤΙΤΑΝ» για την καύση απορριμμάτων στη Δυτική Θεσσαλονίκη.
Θα απαντήσει ο Υπουργός κ. Μανιάτης.
Η κ. Μάρκου έχει τον λόγο για να αναπτύξει την ερώτησή της.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, με πρόσφατη απόφασή σας εγκρίνατε την τροποποίηση της απόφασης έγκρισης περιβαλλοντικών όρων του εργοστασίου παραγωγής τσιμέντου της εταιρείας «ΤΙΤΑΝ» του 2006, επιτρέποντας την καύση απορριμμάτων στην υψικάμινο της βιομηχανίας και την παραγωγή εναλλακτικών καυσίμων. 
Η έκδοση της ως άνω τροποποίησης, όπως άλλωστε και η προηγούμενη απόπειρα του 2010, έχει προκαλέσει την οξύτατη αντίδραση των κατοίκων ολόκληρης της δυτικής Θεσσαλονίκης, σύσσωμης της τοπικής αυτοδιοίκησης αλλά και των περιβαλλοντικών συλλόγων της περιοχής, δεδομένου ότι προβλέπει μεταξύ άλλων τη χρήση εναλλακτικών καυσίμων με τη μέθοδο της συναποτέφρωσης. Μεταξύ των υλικών περιλαμβάνονται χαρτί, χαρτόνι, πλαστικό, καουτσούκ, αλλά και άλλα απόβλητα από μηχανική κατεργασία αποβλήτων, όπως από κέντρα διαχείρισης ανακυκλώσιμων υλικών. Πρόκειται, δηλαδή, για υλικά τα περισσότερα εκ των οποίων θα μπορούσαν να ανακυκλωθούν ή να επαναχρησιμοποιηθούν. 
Η τροποποίηση εγκρίθηκε παρά τις αρνητικές γνωμοδοτήσεις των αρμόδιων οργάνων της τοπικής αυτοδιοίκησης και χωρίς καμμία συμπληρωματική διαβούλευση, όπως καταγγέλλουν οι δήμαρχοι, ενώ από το σώμα της απόφασης δεν προκύπτει να δόθηκε τελικά γνωμοδότηση του Οργανισμού Ρυθμιστικού Σχεδίου Θεσσαλονίκης. 
Η καύση κάποιων υλικών παράγει βλαπτικά αέρια, διοξίνες, φουράνια, βαρέα μέταλλα και άλλες τοξικές ουσίες, θέτοντας σε κίνδυνο την υγεία των κατοίκων και οδηγώντας την υποβάθμιση του ήδη επιβαρυμένου περιβάλλοντος της περιοχής. 
Σκοπεύετε να διερευνήσετε συγκεκριμένα και τεκμηριωμένα τις επιπτώσεις από τη χορήγηση της άδειας καύσης εναλλακτικών καυσίμων, ώστε να προστατεύσετε αποτελεσματικά και με συνέχεια την υγεία των κατοίκων της περιοχής; Πώς θα εξασφαλίσετε την αποτροπή της περαιτέρω υποβάθμισης του περιβάλλοντος της δυτικής Θεσσαλονίκης; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο Υπουργός κ. Μανιάτης έχει τον λόγο για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, το συγκεκριμένο θέμα είναι πράγματι ένα σημαντικό ζήτημα που απασχολεί την περιοχή της δυτικής Θεσσαλονίκης. Επειδή μου έχει δοθεί η δυνατότητα να απαντήσω άλλη μία φορά στο συγκεκριμένο θέμα, νομίζω ότι θα πρέπει να ξεκαθαρίσουμε και να δώσουμε σαφείς απαντήσεις σε τέσσερα συγκεκριμένα ερωτήματα.
Πρώτον, ποια υλικά είναι αυτά για τα οποία δόθηκε η άδεια από την πλευρά του Υπουργείου. Δεύτερον, ως αποτέλεσμα της άδειας αυτής, ποια είναι η ποιότητα των εκπομπών και αν αυτή είναι καλύτερη ή χειρότερη σε σχέση με το να καίει η συγκεκριμένη βιομηχανία ορυκτά καύσιμα. Τρίτον, αν υπάρχουν μηχανισμοί, οι οποίοι ελέγχουν –εν τοις πράγμασι πια- κατά πόσο οι όροι που συμπεριλαμβάνονται στη συγκεκριμένη απόφαση πράγματι ισχύουν. Και το τέταρτο ερώτημα είναι, αν από την πλευρά των περιβαλλοντικών οργανώσεων μία απόφαση σαν αυτή είναι αποδεκτή.
Όμως, θα ξεκινήσω λέγοντάς σας –και είμαι βέβαιος ότι συμφωνείτε κι εσείς μαζί μου- ότι στη χώρα μας έχουμε ένα διπλό πρόβλημα. Από τη μια, το τεράστιο, απαράδεκτο, ζήτημα της διαχείρισης των απορριμμάτων που γίνεται με έναν τρόπο που έχει οδηγήσει τη χώρα στα πρόθυμα της επανειλημμένης νέας καταδίκης, διότι πράγματι δεν κάνουμε αυτό που οφείλουμε να πράξουμε για τη διαχείριση των απορριμμάτων. 
Το δεύτερο ταυτόχρονο πρόβλημα είναι ότι δεν αξιοποιούμε αυτό που χρησιμοποιούν και αξιοποιούν όλες οι χώρες της Ευρώπης με βάση συγκεκριμένες οδηγίες, δηλαδή τη συναποτέφρωση, ουσιαστικά τη χρησιμοποίηση υπολειμμάτων ως ενεργειακών υλικών, ως καύσιμης ύλης, όπως πράγματι γίνεται σε όλες τις χώρες της Ευρώπης, έτσι ώστε να έχουμε λιγότερα απορρίμματα τα οποία να πηγαίνουν στους ΧΥΤΑ ή στους ΧΥΤΥ.
Θα γίνω πιο συγκεκριμένος: Η συναποτέφρωση αποτελεί σύμφωνα με την οδηγία-πλαίσιο 2008/98 μία εργασία ανάκτησης ενέργειας που αντικαθιστά ορυκτά καύσιμα. Άρα, αυτό που γίνεται είναι μία καύση σε πολύ υψηλές θερμοκρασίες αντί να καίει η συγκεκριμένη βιομηχανία μαζούτ ή πετρέλαιο ή άλλο ορυκτό καύσιμο και σε κάθε περίπτωση –που θα σας πω στη συνέχεια- εκπέμπονται λιγότεροι ρύποι στην ατμόσφαιρα.
Δεύτερον, η συναποτέφρωση έχει ήδη ευρεία εφαρμογή στη χώρα μας εδώ και δώδεκα περίπου χρόνια, με άλλα λόγια, η χρησιμοποίηση εναλλακτικών καυσίμων. Θα σας δώσω κάποια παραδείγματα από την ευρωπαϊκή εμπειρία. Το 2011 σε επίπεδο των είκοσι οκτώ κρατών-μελών η διαδικασία αυτή είχε εφαρμογή σε ένα ποσοστό 32%, ενώ σε κάποιες χώρες, όπως για παράδειγμα στην Ολλανδία, πέρασε το 80%. Στην Ελβετία μου δίνουν οι υπηρεσίες έναν αριθμό –και γνωρίζετε ότι η Ελβετία είναι μια χώρα πρότυπο για τη διαχείριση των αποβλήτων- έχουμε ποσοστό λίγο πάνω από το 50%. Ξέρετε ποιες χώρες είναι οι τελευταίες στη χρησιμοποίηση της συγκεκριμένης διαδικασίας; Η Ελλάδα, η Ιρλανδία και η Πορτογαλία. Και βεβαίως, περιττεύει να σας πω ότι ήδη η συγκεκριμένη εταιρεία έχει αδειοδοτηθεί για ανάλογη αξιοποίηση εναλλακτικών καυσίμων από το 2001 στο Καμάρι Βοιωτίας, η ΑΓΕΤ στο Βόλο και το Μηλάκι το 2013 και η «ΧΑΛΥΨ» στον Ασπρόπυργο το 2009. 
Είναι σαφές –και θα κλείσω την πρωτολογία μου- ότι η άδεια για την οποία δόθηκε η υπογραφή του Υπουργείου δεν αφορά σε ανακυκλώσιμα υλικά. Αφορά δευτερογενή καύσιμα, υπολείμματα της επεξεργασίας αποβλήτων. Δεν πρόκειται για προϊόντα ή υποπροϊόντα από χαρτί πλαστικό τα οποία πηγαίνουν στα Κέντρα Διαλογής Ανακυκλώσιμων Υλικών, γιατί αυτά έτσι και αλλιώς πηγαίνουν την ανακύκλωση. Σε καμμία περίπτωση τα συγκεκριμένα υλικά δεν προέρχονται από σταθμούς μεταφόρτωσης απορριμμάτων. Άρα, δεν περιλαμβάνονται υπολείμματα της ανακύκλωσης σύμμεικτων απορριμμάτων. 
Θα επανέλθω στη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Μάρκου έχει τον λόγο για τη δική της δευτερολογία.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, γνωρίζω ότι έχετε ήδη ενημερώσει την Εθνική Αντιπροσωπεία. Εστιάσατε στο γεγονός ότι πρόκειται για μια βέλτιστη πρακτική που εγκρίνει η Ευρωπαϊκή Ένωση για τις τσιμεντοβιομηχανίες. Αυτό που παραδέχονται τα όργανα της Ευρωπαϊκής Ένωσης, όμως, είναι ότι ακόμα υπάρχουν κενά στην επιστημονική γνώση σχετικά με τις επιπτώσεις της καύσης στη δημόσια υγεία. Απαιτείται, λοιπόν, εγρήγορση, ιδίως από τις υπηρεσίες ελέγχου του Υπουργείου σας.
Αναφέρεται για παράδειγμα στη σελίδα 17 της απόφασης ότι οι μετρήσεις της περιεκτικότητας σε βαρέα μέταλλα, φουράνια και διοξίνες θα πραγματοποιούνται δύο φορές το χρόνο και τρεις κατά τον πρώτο χρόνο λειτουργίας. Τι γίνεται όμως με τις καθημερινές υπερβάσεις; Έχετε κάποια επιστημονική τεκμηρίωση; Μπορείτε να εγγυηθείτε ότι ακόμα και αν τα κατώτατα όρια τηρούνται, δεν θα υπάρχουν επιπτώσεις από τη μακροχρόνια έκθεση σε ουσίες όπως τα φουράνια και οι διοξίνες μέσα στο αστικό ιστό; Επιπλέον, μέσα στην άδεια αναφέρεται γενικά ένα πρόγραμμα ελέγχου και διασφάλισης ποιότητας των μετρήσεων και περιγράφεται αόριστα το περιεχόμενό του. Μάλιστα, το πρόγραμμα αυτό πρέπει να τηρείται στο αρχείο της εταιρείας και να είναι στη διάθεση του Υπουργείου γενικά. Μα, δεν πρέπει το Υπουργείο να ελέγξει την επάρκεια αυτού του προγράμματος; Το Υπουργείο δεν γνωρίζει ότι υπάρχουν τα πρότυπα CEN και ISO για τη δειγματοληψία; Θα βασιστεί στην καλή θέληση της εταιρείας;
Αυτό που απασχολεί τους πολίτες της δυτικής Θεσσαλονίκης, αυτό που θέλουμε να απαντήσετε σήμερα είναι αν το περιβάλλον και η δημόσια υγεία της περιοχής ωφελούνται ή πλήττονται από τη λειτουργία του εργοστασίου και με ποιον τρόπο μπορείτε να διασφαλίσετε την τήρηση των όρων της αδείας. 
Αναφερθήκατε σε άλλα ανάλογα εργοστάσια σε περιοχές της Ελλάδας. Πείτε μου πόσους ελέγχους έχει πραγματοποιήσει το Υπουργείο σε αυτές τις μονάδες και γιατί δεν δημοσιοποιούνται τα αποτελέσματα των ελέγχων αυτών. Η οδηγία 2010/75, που ενσωματώθηκε στην ΚΥΑ 36060/2013, προβλέπει αυξημένη δημοσιότητα και πληροφόρηση του κοινού για τις εγκαταστάσεις αποτέφρωσης και συναποτέφρωσης αναγνωρίζοντας τους αυξημένους και εν πολλοίς αγνώστους ακόμα κινδύνους για τη δημόσια υγεία και το περιβάλλον. Συγκεκριμένα, προβλέπεται η δημοσιοποίηση καταλόγου τέτοιων μονάδων καθώς και η αιτιολόγηση του τρόπου με τον οποίο ελήφθησαν υπ’ όψιν οι διαβουλεύσεις σχετικά με την άδεια. Ειδικά για μονάδες συναποτέφρωσης που υπερβαίνουν τους δύο τόνους την ώρα, όπως αυτή της «ΤΙΤΑΝ», προβλέπεται η δημοσιοποίηση της ετήσιας έκθεσης που υποβάλλεται στο Υπουργείο. 
Πού υπάρχουν διαθέσιμες για το κοινό αυτές οι πληροφορίες και οι εκθέσεις; Επίσης, τι απαντάτε στις καταγγελίες φορέων τοπικής αυτοδιοίκησης ότι καμμία συμπληρωματική διαβούλευση δεν έλαβε χώρα, παρά τα όσα αναφέρονται στο έγγραφο της άδειας; 
Κύριε Υπουργέ, δεν μπορείτε να αγνοείτε τις τοπικές κοινωνίες, ούτε να τις κατηγορείτε για έλλειψη ενημέρωσης. Είναι δική σας υποχρέωση να προχωρήσετε σε όλες τις ενδεδειγμένες ενέργειες που ενισχύουν τη συμμετοχή και την ενημέρωση των πολιτών.
Τέλος, να θυμίσω ότι η ανάκτηση ενέργειας μέσω της καύσης βρίσκεται χαμηλά στην ιεράρχηση επιλογών για τη διαχείριση των απορριμμάτων. 
Πρέπει να δρομολογηθούν, επιτέλους, μέτρα για τη βιώσιμη διαχείριση, με προτεραιότητα τη διαλογή στην πηγή, δηλαδή στα σπίτια και στις επιχειρήσεις. Αφού γίνεται αυτό, αφού ολοκληρωθεί ο σχεδιασμός, σε επίπεδο περιφερειακό και εθνικό, τότε μπορούμε να δούμε και τα ζητήματα της καύσης, που βέβαια αν ο σχεδιασμός γίνει σωστά θα είναι πλέον άνευ αντικειμένου.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε τον λόγο.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, συμφωνώ απόλυτα ότι είναι ευθύνη της πολιτείας να ενημερώνει κάθε φορά τις τοπικές κοινωνίες για όλα αυτά τα ζητήματα που σχετίζονται με την προστασία του περιβάλλοντος και της δημόσιας υγείας. Πρέπει να σας πω ότι έχουμε αναλάβει συγκεκριμένες πρωτοβουλίες στη συγκεκριμένη κατεύθυνση που θα σας πω. 
Επιτρέψτε μου τώρα να σας δώσω ορισμένες απαντήσεις στα θέματα που θίξατε. Πρώτα απ’ όλα, η ενεργειακή αξιοποίηση, έτσι όπως ακριβώς γίνεται με τη συγκεκριμένη υπουργική απόφαση, είναι μία διαδικασία η οποία γίνεται αποδεκτή και από το Ευρωπαϊκό Κοινοβούλιο. Μάλιστα η Επιτροπή Αναφορών των Ευρωβουλευτών, που πρόσφατα επισκέφτηκε τη χώρα μας αποδέχεται και συμπεριλαμβάνει τη συγκεκριμένη διαδικασία στους τρόπους με τους οποίους πρέπει να αξιοποιούμε τα απόβλητα. 
Επίσης, πρέπει να σας πω –κι έχει τη δική του σημασία- ότι σχεδόν όλες οι περιβαλλοντικές οργανώσεις αναγνωρίζουν τη χρησιμότητα της συγκεκριμένης διαδικασίας, της συναποτέφρωσης αποβλήτων. Η Οικολογική Εταιρεία Ανακύκλωσης, η «GREENPEACE», η «WWF», το «Δίκτυο Μεσόγειος SOS» ανακοίνωσαν, με αφορμή μία σχετική πρόταση το 2011 για την Αττική, ότι η πρόληψη, ανακύκλωση, κομποστοποίηση, χωρίς τη δημιουργία μονάδων καύσης και η πρόταση για αξιοποίηση του παραγόμενου RDF, ως εναλλακτικού καυσίμου σε υπάρχουσες βιομηχανίες, συνιστούν περιβαλλοντικά αποδεκτές διαδικασίες. 
Μάλιστα και αρκετοί άλλοι επιστημονικοί φορείς, όπως η Ελληνική Εταιρεία Διαχείρισης Στερεών Αποβλήτων, ο Σύνδεσμος Επιχειρήσεων και Βιομηχανιών Ανακύκλωσης, θεωρούν πως έτσι και αλλιώς, όπως και τα υπόλοιπα ευρωπαϊκά όργανα, είναι μία διαδικασία απολύτως αποδεκτή. 
Τώρα να έρθω στο ζήτημα, που πραγματικά έχει τη δική του ευαισθησία, του κατά πόσον οι ελεγκτικοί μηχανισμοί της πολιτείας λειτουργούν. Πρέπει να σας πω ότι το Σώμα Επιθεωρητών του Υπουργείου διενεργεί τακτικούς ελέγχους σε όλη την επικράτεια για τα θέματα αυτά. 
Υπάρχουν οι αδειοδοτούσες υπηρεσίες της κεντρικής υπηρεσίας του Υπουργείου, που σε κάθε περίπτωση παρεμβαίνουν και διορθώνουν όταν υπάρχουν προβλήματα. 
Ασφαλώς υπάρχουν και οι ελεγκτικές αρχές της ίδιας της περιφέρειας, οι οποίες μπορούν επειδή ακριβώς ζουν στην τοπική κοινωνία, να παρεμβαίνουν.
Πέρα όμως από αυτά, πρέπει να σας πω ότι από τις αρχές του 2014, με πρωτοβουλία δική μας του Υπουργείου Περιβάλλοντος, συγκροτήθηκε μια υψηλού επιπέδου επιστημονική επιτροπή, η οποία θα παρακολουθεί το συγκεκριμένο ζήτημα και όχι απλώς θα τα παρακολουθεί, αλλά δίνει απάντηση σε αυτό που ορθά θέσατε, ότι θα πρέπει όλα αυτά τα στοιχεία να γίνονται δημόσια γνωστά στους πολίτες.
Η επιτροπή αυτή έχει συγκροτηθεί. Δεν έχει διενεργήσει ακόμα τους πρώτους ελέγχους, διότι δεν έχει ακόμα εφαρμοστεί η συγκεκριμένη υπουργική απόφαση. Σε κάθε όμως περίπτωση, είναι απολύτως βέβαιο ότι η τοπική κοινωνία, οι κάτοικοι, θα έχουν όλη την πληροφόρηση. 
Επειδή θέσατε το ζήτημα της επιστημονικής τεκμηρίωσης της συγκεκριμένης διαδικασίας, σύμφωνα με τα στοιχεία που έχω στη διάθεσή μου, δύο φορές το Αριστοτέλειο Πανεπιστήμιο –μία με το Τμήμα Χημικών Μηχανικών και μία με το Τμήμα Μηχανολόγων- γνωμοδότησε ότι η συγκεκριμένη διαδικασία επιβαρύνει λιγότερο την ατμόσφαιρα απ’ ό,τι η παραδοσιακή διαδικασία. 
Ασφαλώς, πρέπει να σας πω ότι πέρα από την υποχρέωση, έτσι κι αλλιώς, της πιστής και αυστηρότατης εφαρμογής της συγκεκριμένης υπουργικής απόφασης, προβλέπεται, σε περίπτωση που κάτι δεν πάει καλά, η αυτόματη διακοπή της λειτουργίας της συγκεκριμένης εταιρείας.
Θέλω να τελειώσω λέγοντας τούτο. Είναι αναμφισβήτητο πως σε όλα αυτά τα ζητήματα πρέπει όλοι μας, η κεντρική υπηρεσία, οι επιθεωρήσεις, η περιφέρεια, η ίδια η τοπική κοινωνία να έχουμε την προσοχή μας αυξημένη διότι πράγματι οφείλουμε όλοι να προστατεύουμε την υγεία των κατοίκων, όταν όμως εφαρμόζονται οι αυστηρότατοι κανονισμοί που προβλέπονται σε επίπεδο Ευρωπαϊκής Ένωσης. 
Όταν πλην των μηχανισμών που υπάρχουν δημιουργούμε επιπλέον μηχανισμούς, τότε μπορούμε πραγματικά να έχουμε μία ασφάλεια ότι κάνουμε το καλύτερο δυνατό και για τη διαχείριση των απορριμμάτων και για τη μείωση της ατμοσφαιρικής ρύπανσης στη συγκεκριμένη περιοχή.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, και εμείς κύριε Υπουργέ.
 Η τρίτη με αριθμό 744/31-3-2014 επίκαιρη ερώτηση πρώτου κύκλου της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τους Υπουργούς Παιδείας και Θρησκευμάτων και Διοικητικής Μεταρρύθμισης και Ηλεκτρονικής Διακυβέρνησης, σχετικά με τις απολύσεις και την επανατοποθέτηση των εκπαιδευτικών της χώρας δεν συζητείται λόγω κωλύματος του κυρίου Υπουργού και διαγράφεται. 
Ομοίως, η πέμπτη με αριθμό 748/31-3-2014 επίκαιρη ερώτηση πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τους Υπουργούς Πολιτισμού και Αθλητισμού και Οικονομικών, σχετικά με το αθλητικό κέντρο του Αγίου Κοσμά δεν συζητείται λόγω κωλύματος του κυρίου Υπουργού και διαγράφεται. 
Η έκτη με αριθμό 741/31-3-2014 επίκαιρη ερώτηση πρώτου κύκλου του Βουλευτή Αχαΐας των Ανεξάρτητων Δημοκρατικών Βουλευτών κ. Νικολάου Νικολόπουλου προς τον Υπουργό Οικονομικών, σχετικά με τη διαχείριση των εσόδων από τα κοιτάσματα ορυκτού πλούτου της χώρας δεν συζητείται λόγω αναρμοδιότητας και διαγράφεται. 
Η πρώτη με αριθμό 751/31-3-2014 επίκαιρη ερώτηση δεύτερου κύκλου του Βουλευτή Αρκαδίας της Νέας Δημοκρατίας κ. Ανδρέα Λυκουρέντζου προς τον Υπουργό Ανάπτυξης και Ανταγωνιστικότητας, σχετικά με τη χρηματοδότηση των τοπικών προγραμμάτων ανάπτυξης με πρωτοβουλία των Τοπικών Κοινοτήτων (CLLD) δεν συζητείται κατόπιν συνεννοήσεως Υπουργού και Βουλευτή και διαγράφεται.
Η δεύτερη με αριθμό 747/31-3-2014 επίκαιρη ερώτηση δεύτερου κύκλου της Βουλευτού Κοζάνης του Συνασπισμού Ριζοσπαστικής Αριστεράς κ. Ευγενίας Ουζουνίδου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τα προβλήματα που απασχολούν τους ασφαλισμένους του Ενιαίου Ταμείου Ανεξάρτητα Απασχολουμένων (ΕΤΑΑ) δεν συζητείται λόγω κωλύματος του κυρίου Υπουργού και διαγράφεται.
Η τρίτη με αριθμό 743/31-3-2014 επίκαιρη ερώτηση δεύτερου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τους Υπουργούς Αγροτικής Ανάπτυξης και Τροφίμων και Περιβάλλοντος, Ενέργειας και Κλιματικής Αλλαγής, σχετικά με την κατασκευή – επέκταση της διώρυγας του Πηνειού στην περιοχή της δυτικής Αχαΐας δεν συζητείται λόγω κωλύματος του κυρίου Υπουργού και διαγράφεται.
Ομοίως, η τέταρτη με αριθμό 749/31-3-2014 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το εργατικό δυστύχημα στο φράγμα Αχυρών του Νομού Αιτωλοακαρνανίας δεν συζητείται λόγω κωλύματος του κυρίου Υπουργού και διαγράφεται.
Επίσης, σας ενημερώνω ότι έχουμε δύο αιτήσεις για άδεια ολιγοήμερης απουσίας στο εξωτερικό από τον κ. Γεώργιο Παπανδρέου και από τον κ. Σαλμά. 
Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τις ζητηθείσες άδειες.
Έχουμε ακόμα μία ερώτηση. Ο Υπουργός –έχουμε ειδοποιηθεί- είναι καθ’ οδόν. Ίσως βρήκε κάποια κίνηση επιπλέον ή περίμενε ότι θα είχαμε περισσότερες ερωτήσεις. Προτείνω μια ολιγόλεπτη διακοπή και να επανέλθουμε.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Θα συζητηθεί τώρα η δεύτερη με αριθμό 746/31-3-2014 επίκαιρη ερώτηση πρώτου κύκλου του Βουλευτή Δράμας του Συνασπισμού Ριζοσπαστικής Αριστεράς κ. Χρήστου Καραγιαννίδη προς τον Υπουργό Παιδείας και Θρησκευμάτων, σχετικά με τις νέες οδηγίες για τη λειτουργία των Κέντρων Περιβαλλοντολογικής Εκπαίδευσης (ΚΠΕ) στην περιοχή της ανατολικής Μακεδονίας και Θράκης και ειδικότερα στο Δήμο Παρανεστίου Δράμας.
Θα απαντήσει ο Υφυπουργός Παιδείας και Θρησκευμάτων κ. Κεδίκογλου. 
Τον λόγο έχει ο κ. Καραγιαννίδης για να αναπτύξει την επίκαιρη ερώτηση.</ChairmanSpeech>
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, με μία οδηγία που στάλθηκε στο Κέντρο Περιβαλλοντικής Εκπαίδευσης στις 28-2-2014 από το Τμήμα Διεύθυνσης ΣΕΠΕΔ του Υπουργείου Παιδείας έχει δημιουργηθεί μείζον πρόβλημα στο Κέντρο Περιβαλλοντικής Εκπαίδευσης Παρανεστίου. Και αυτό, γιατί με αυτήν την οδηγία μπαίνουν χωρικά κριτήρια στην επισκεψιμότητα των ενηλίκων.
Αυτό σημαίνει αυτομάτως ένα κόψιμο περίπου 50% των ανθρώπων που επισκέπτονταν μέχρι και τον προηγούμενο μήνα το Κέντρο Περιβαλλοντικής Εκπαίδευσης Παρανεστίου. Επίσης, σημαίνει και μία δραστική μείωση των ανθρώπων που επισκέπτονται έναν παραμεθόριο δήμο και δίνουν πνοή σε αυτόν τον παραμεθόριο δήμο. Επιπλέον, διαφημίζουν οι ίδιοι άνθρωποι που επισκέπτονται αυτόν το δήμο τον ορεινό όγκο που υπάρχει και είναι ο μοναδικός στη χώρα. 
Επομένως ακυρώνονται ουσιαστικά δράσεις, ημερίδες και εκπαιδεύσεις που διοργάνωνε μέχρι τώρα το Κέντρο Περιβαλλοντικής Εκπαίδευσης, χωρίς να υπάρχει κάποια σοβαρή αιτιολόγηση. Μάλιστα, να σας πω ότι από τη συγκεκριμένη διεύθυνση γίνεται λάθος ερμηνεία της υπουργικής απόφασης η οποία είχε εκδοθεί στις 20-11-2013. Αυτό το πράγμα έχει δημιουργήσει και μία πικρία στους ανθρώπους που όλα αυτά τα χρόνια σε εκείνο το δήμο προσπαθούν και έχουν καταφέρει να επισκεφθούν τουλάχιστον δεκαπέντε χιλιάδες άνθρωποι το Δήμο Παρανεστίου.
Για να καταλάβετε το μέγεθος, ο Δήμος Παρανεστίου έχει εκατό ψυχές αυτήν τη στιγμή, όχι παραπάνω. Δηλαδή, είναι ένα χωριό που κρατιέται με τα δόντια. Έρχεται, λοιπόν, μία οδηγία να προκαλέσει πρόβλημα σε έναν πνεύμονα αυτού του δήμου και οι κάτοικοι στο Δήμο Παρανεστίου αλλά και συνολικά στο Νομό Δράμας δεν κατανοούν για ποιο λόγο έχει έρθει αυτή η οδηγία, ενώ μέχρι τώρα λειτουργούσαν κανονικά. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς τον κ. Καραγιαννίδη.
Τον λόγο έχει ο κύριος Υπουργός.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Ευχαριστώ, κύριε Πρόεδρε.
Πριν απαντήσω στην ερώτηση του αγαπητού συναδέλφου, θα ήθελα –για να καταγραφεί στα Πρακτικά και επειδή χθες είχαμε κάποιες εξελίξεις που ουσιαστικά ήταν αιτία να σειστεί το πολιτικό σύστημα- να πω, σε ό,τι με αφορά, ότι ντρέπομαι και θλίβομαι που ο συγκεκριμένος άνθρωπος ήταν Γραμματέας του Υπουργικού Συμβουλίου του οποίου είμαι μέλος. 
Από εδώ και πέρα, θα μου επιτρέψετε να απαντήσω στην ερώτησή σας, κύριε συνάδελφε. Θα ήθελα να κάνω μία αναφορά και να μιλήσω για το γενικό πλαίσιο των ΚΠΕ, πώς λειτουργούν και τι θέλουμε απ’ αυτά σήμερα στην πατρίδα μας. 
Τα περιβαλλοντικά προβλήματα που αντιμετωπίζουμε, όπως ξέρετε, είναι οξυμένα. Θέματα που έχουν να κάνουν με τη ρύπανση και τη μόλυνση των υδάτων, της στεριάς, τη διαχείριση των αποβλήτων, το ενεργειακό ζήτημα, τις πυρκαγιές, την κλιματική αλλαγή, σχετίζονται άμεσα με την ποιότητα της ζωής των ανθρώπων. Γι’ αυτό έχουμε αποφασίσει ότι αυτά τα θέματα θα πρέπει να αποτελούν μέρος της παιδείας που δίνουμε στους μαθητές μας. 
Είναι απαραίτητη, λοιπόν, η εκπαίδευση των μαθητών γύρω από τέτοια ζητήματα, για να αποκτήσουν το γνωσιακό υπόβαθρο αλλά και τον αξιακό προσανατολισμό που απαιτείται, προκειμένου να συμμετέχουν ενεργά και αποτελεσματικά σε θέματα καθημερινής συμπεριφοράς και διαχείρισης του περιβάλλοντος.
Από το 2010 -επειδή πράγματι τα ζητήματα αυτά αφορούν όλο τον κόσμο και όχι μόνο τους μαθητές- οι ομάδες-στόχοι της περιβαλλοντικής εκπαίδευσης έχουν διευρυνθεί και συμπεριλαμβάνουν, πέρα από τους μαθητές και τους εκπαιδευτικούς, και ενήλικες. Ακόμη και ΚΑΠΗ έχουν πάει και έχουν επισκεφθεί τα Κέντρα Περιβαλλοντικής Εκπαίδευσης και νομίζω ότι σωστά γίνεται. 
Ας δούμε τώρα τι πρόβλημα θα αντιμετωπίσουμε με αυτό. Όπως ξέρετε, τα Κέντρα Περιβαλλοντικής Εκπαίδευσης χρηματοδοτούνται μέσω ΕΣΠΑ και έχουν ενταχθεί σαν θεσμός της διά βίου μάθησης. Άρα, έρχεται η Ευρωπαϊκή Ένωση και μας λέει ότι δεν μπορεί πια να πηγαίνουν μαθητές και σχολεία καθαρά, αλλά είναι ένας θεσμός που είναι για τους ενήλικες και γι’ αυτό θα πρέπει να το αντιμετωπίσουν και να αλλάξουν τον προσανατολισμό τους για τη νέα προγραμματική περίοδο.
Αυτό είναι όμως κάτι που θα αντιμετωπίσουμε στο μέλλον και πρέπει να δούμε πώς θα το κάνουμε. Μέχρι σήμερα, όμως, που μιλάμε, θεμελιακή προτεραιότητα της περιβαλλοντικής εκπαίδευσης –ο αρχικός λόγος δηλαδή- είναι η επιμόρφωση μαθητών κι εκπαιδευτικών. 
Συγκεκριμένα, αυτά τα κέντρα έχουν ιδρυθεί ως υποστηρικτικές δομές του Υπουργείου στους μαθητές κι εκπαιδευτικούς, για τα θέματα του περιβάλλοντος και την περιβαλλοντική εκπαίδευση. Χρηματοδοτούνται από τεχνικά δελτία ΕΣΠΑ, όπως είπαμε. Όσον αφορά τη λειτουργία τους, τα επισκέπτονται σχολεία από την Ελλάδα από μία έως τρεις ημέρες και τα παρακολουθούν εκπαιδευτικοί με μαθητές. Αντικείμενο της εργασίας τους είναι η εκπαίδευση των μαθητών, η επιμόρφωση των εκπαιδευτικών, η παραγωγή εκπαιδευτικού υλικού κοκ. Συνεπώς για τους μαθητές και τους εκπαιδευτικούς επιτρέπεται να συμμετέχουν στα προγράμματα αυτά, γιατί προτεραιότητα είναι η επιμόρφωσή τους. 
Για τους ενήλικες, στο πλαίσιο της διά βίου μάθησης έχουμε διευρύνει την εμβέλεια των Κέντρων Περιβαλλοντικής Εκπαίδευσης (ΚΠΕ) σε όλη τη διοικητική περιφέρεια και χρηματοδοτείται η μετακίνηση εντός της διοικητικής περιφέρειας. Επιτρέπεται, δηλαδή, στην περίπτωση τη δική σας, που αναφέρεται στην ερώτησή σας, η μετακίνηση των ενηλίκων από όλη την Περιφέρεια Ανατολικής Μακεδονίας και Θράκης. Ενώ για τους μαθητές και για τους εκπαιδευτικούς επιτρέπεται από όλη την Ελλάδα, θεωρούμε ότι το να παρέχεται φιλοξενία με κονδύλι του ΕΣΠΑ σε κάποιους ενήλικες που έρχονται, για παράδειγμα, από την Κρήτη στο Παρανέστι είναι κάτι υπερβολικό. Μπορούν να πάνε στο θαυμάσιο Κέντρο Περιβαλλοντικής Εκπαίδευσης που έχει η Κρήτη. Τα λεφτά αυτά θα ήταν πιο χρήσιμο να δαπανώνται στη μετακίνηση για να κάνουμε περισσότερες δράσεις περιβαλλοντικής εκπαίδευσης για μαθητές, εκπαιδευτικούς κι ενήλικες. 
Αν τώρα υπάρχει ένα άλλο αίτημα από εσάς, ότι ο περιορισμός αυτός θα πρέπει να μην υπάρχει και από όλη την Ελλάδα να μπορούν να πηγαίνουν σε ένα συγκεκριμένο Κέντρο Περιβαλλοντικής Εκπαίδευσης κι όχι μόνο στο πλαίσιο της περιφέρειας, αυτό είναι κάτι που μπορούμε να το συζητήσουμε. Σας λέω, όμως, πώς είναι το πλαίσιο. 
Στη δευτερολογία μου θα αναφερθώ πιο συγκεκριμένα στο δικό σας Κέντρο Περιβαλλοντικής Εκπαίδευσης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό. 
Το λόγο έχει ο κ. Καραγιαννίδης.</ChairmanSpeech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Κύριε Υπουργέ, δεν είναι έτσι τα πράγματα. Κατ.αρχάς, πρέπει να σας πω ότι το Κέντρο Περιβαλλοντικής Εκπαίδευσης Παρανεστίου έχει έναν προϋπολογισμό τριάντα χιλιάδων ευρώ κι αυτά δεν καλύπτουν τις μετακινήσεις των επισκεπτών που έρχονται από όλη την Ελλάδα. Είναι τριάντα χιλιάδες ευρώ, που ουσιαστικά καλύπτουν τα έξοδα που θα γίνουν στο Παρανέστι. Άρα, το επιχείρημα «για λόγους οικονομίας» ή «γιατί μπορούμε να διαθέσουμε αλλού τα λεφτά», δεν υφίσταται. 
Δεύτερον, υπάρχει απάντηση από τη Διεύθυνση Προγραμμάτων Νεολαίας και Διά Βίου Μάθησης -Τμήμα Διαχείρισης Έργου Προγραμμάτων Διά Βίου Μάθησης. Η αρμόδια υπηρεσία, η οποία απαντάει στο ερώτημα του Κέντρου Περιβαλλοντικής Εκπαίδευσης Παρανεστίου, λέει τα εξής: «Συνεπώς θεωρούμε ότι δεν προκύπτει θέμα επιλεξιμότητας δαπανών που αφορούν τη διεξαγωγή τριήμερων σεμιναρίων για ενήλικες». Οι υπηρεσίες του Υπουργείου απαντούν ότι δεν υπάρχει θέμα επιλεξιμότητας. 
Τρίτον, έχουν γίνει μέχρι στιγμής δεκάδες δράσεις, οι οποίες έχουν περιλάβει επισκέπτες ενήλικες από όλη την Ελλάδα. Στέλνετε ένα έγγραφο –κι επειδή αυτό το πρόγραμμα χρηματοδοτείται από ΕΣΠΑ- ουσιαστικά βγάζοντας παράνομες όλες αυτές τις δράσεις, θέτοντας σε κίνδυνο και τους ανθρώπους που υλοποιούν αυτές τις δράσεις αλλά και τα λεφτά που έχουμε πάρει μέχρι τώρα. 
Τι θα γίνει αν υπάρξει ένας έλεγχος από την Ευρωπαϊκή Ένωση και σας πουν ότι μέχρι το 2014 υλοποιούσατε προγράμματα στα οποία καλούσατε ενήλικες από όλη την Ελλάδα και τώρα το σταματάτε; Όλα αυτά τα προγράμματα πηγαίνουν στον «αέρα», ναι ή όχι; 
Τρίτον, καταλαβαίνω μια λογική οι κάτοικοι μιας περιφέρειας να μπορούν να επισκέπτονται τα Κέντρα Περιβαλλοντικής Εκπαίδευσης της οικείας Περιφέρειας, αλλά εδώ υπάρχει μια ανισότητα. 
Η ανατολική Μακεδονία και Θράκη δεν μπορεί να συγκριθεί με την Περιφέρεια Αττικής. Δηλαδή, έξι εκατομμύρια άνθρωποι, δυνητικοί επισκέπτες στην Περιφέρεια Αττικής, δεν μπορούν να συγκριθούν με την ανατολική Μακεδονία και Θράκη που έχει το ένα δέκατο του πληθυσμού. Ουσιαστικά, δηλαδή, οδηγείτε το Κέντρο Περιβαλλοντικής Εκπαίδευσης σε μαρασμό. 
Θα πρέπει να μου πείτε για το θέμα αυτό με επιχειρήματα και να το συζητήσουμε, όπως είπατε. Το βρίσκουμε, όμως, αδιανόητο μέχρι σήμερα να έχει δουλέψει έτσι όπως έχει δουλέψει το Κέντρο Περιβαλλοντικής Εκπαίδευσης του Παρανεστίου και τώρα, λόγω αυτής της απόφασης να σας πω ότι χάθηκε μια προγραμματισμένη επίσκεψη του ΙΕΚ ΔΕΛΤΑ Θεσσαλονίκης με διακόσια πενήντα άτομα. Ένα σεμινάριο με εκατόν σαράντα δύο αιτήσεις τελικά κατέληξε στις εβδομήντα τέσσερις. Επίσης, απειλείται μια μεγάλη τριήμερη εκδήλωση που αφορά το Πελίτι και συμμετέχει το Κέντρο Παρανεστίου. Ουσιαστικά μιλάμε για χίλια πεντακόσια άτομα. Μέχρι τέλους της χρονιάς θα χαθούν περίπου τρεις χιλιάδες επισκέψεις. 
Ξέρετε, οι άνθρωποι στο Κέντρο Περιβαλλοντικής Εκπαίδευσης του Παρανεστίου κάνουν κάποιες συμφωνίες με επιχειρηματίες και παίρνουν πολύ συγκεκριμένες και μειωμένες τιμές, που αφορούν, παραδείγματος χάριν, το φαγητό. 
Εσείς τώρα τους τινάζετε όλο το σχεδιασμό στον αέρα, εκθέτετε αυτούς τους ανθρώπους που έκαναν αυτές τις συμφωνίες, έχοντας έναν προγραμματισμό και μας λέτε ότι είναι για λόγους οικονομίας. Μα, δεν ισχύει αυτό. Ο προϋπολογισμός είναι 30.000. Διατίθεται στο Κέντρο Περιβαλλοντικής Εκπαίδευσης, σας ενημερώνουν πού θα τα διαθέσουν -έχετε γνώση δηλαδή- και δεν αφορά καμμία απολύτως οικονομία. Στο κάτω-κάτω, 30.000 είναι. Για όνομα του Θεού!
Δεν ζητά το Κέντρο Περιβαλλοντικής Εκπαίδευσης 1 εκατομμύριο. Το κόστος, δηλαδή, όλης αυτής της ιστορίας ετησίως είναι μηδαμινό σε σχέση με αυτά που συμβαίνουν σε αυτήν τη χώρα. Ζητάμε, λοιπόν, να υπάρξει μία ανασκευή αυτής της οδηγίας και να λειτουργεί το Κέντρο Περιβαλλοντικής Εκπαίδευσης όπως λειτουργούσε στο παρελθόν. Δεν κατανοούμε αυτήν την αλλαγή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Καραγιαννίδη.
Ο κύριος Υφυπουργός έχει τον λόγο.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Θα ήθελα απλά να ενημερώσω ότι οι δράσεις διά βίου μάθησης δεν είναι υποχρεωτικώς πολυήμερα σεμινάρια. Οι δράσεις μπορεί να είναι ημερίδες ή κάποιες απογευματινές συναντήσεις, όπως για παράδειγμα μία ενημέρωση υπαλλήλου στο δήμο για την ανακύκλωση ή σε ένα σύλλογο γονέων για εξοικονόμηση ενέργειας στο σπίτι. 
Εξάλλου, κάθε κέντρο περιβαλλοντικής εκπαίδευσης είναι υποχρεωμένο να προσφέρει κατ’ ελάχιστον τα 2/3 του χρόνου λειτουργίας του σε σχολεία και εκπαιδευτικούς της περιοχής εμβέλειάς του, με προτεραιότητα τα σχολεία της περιφερειακής ενότητας στην οποία ανήκει, προκειμένου να επιτευχθεί ο στόχος της σύνδεσης με την τοπική κοινωνία, όπως και η προστασία του περιβάλλοντος και η δράση διά βίου μάθησης για την τοπική κοινωνία. 
Στο Κέντρο Περιβαλλοντικής Εκπαίδευσης Παρανεστίου δώσαμε έγκριση στις 26 Μαρτίου 2014 για ένα βιωματικό εργαστήρι στις 28, 29 και 30 Μαρτίου 2014 για εβδομήντα τέσσερις συμμετέχοντες ενήλικες από όλη την ανατολική Μακεδονία και Θράκη, όπως και εσείς αναφέρατε.</Speech> 
<Speech><Parlmember>ΧΡΗΣΤΟΣ ΚΑΡΑΓΙΑΝΝΙΔΗΣ</Parlmember>: Και κόψατε τους άλλους.</Speech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Σας λέω τα στοιχεία που μου έδωσε η αρμόδια διεύθυνση του Υπουργείου, όπου και εγώ εκεί οφείλω να απευθυνθώ και να ενημερωθώ.
Μου λέει, λοιπόν, ότι δεν θίγεται σε καμμία περίπτωση, αφού όλα τα ΚΠΕ έχουν τη δυνατότητα να καλούν σε τριήμερα σεμινάρια εκπαιδευτικούς από σχολικές μονάδες της χώρας, όταν διοργανώνουν θεματικά σεμινάρια των δικτύων τους.
Η επισκεψιμότητα, επίσης, δεν θα μειωθεί, γιατί δίνεται η δυνατότητα σε εκπαιδευτικούς από όλη την Ελλάδα να παρακολουθήσουν τα προγράμματα του ΚΠΕ Παρανεστίου. Ο αριθμός των πεντακοσίων ενηλίκων, που αναφέρετε ότι έχει ήδη εκδηλώσει ενδιαφέρον, μάλλον δεν είναι ακριβής, καθόσον δεν έχει γίνει προκήρυξη για το σεμινάριο και άρα δεν μπορεί να υπάρχει και εκδήλωση ενδιαφέροντος. 
Αναφέρατε, όμως, κάποια στοιχεία τα οποία ακούω εγώ για πρώτη φορά εδώ και σας υπόσχομαι ότι θα το δω με την αρμόδια Διεύθυνση και αν αυτή η οδηγία θεωρούμε ότι δεν είναι θέμα σπατάλης χρημάτων ή ότι μπορεί να λειτουργήσει όπως στο παρελθόν, δεν θα έχω καμμία αντίρρηση ώστε να δώσω την οδηγία να καταργηθεί και να λειτουργήσει όπως και πριν. Είναι κάτι που θα το δούμε διεξοδικά. 
Άλλωστε, θέλω να σας πω ότι το τελευταίο διάστημα προσπαθώ να δω όλο το πλαίσιο των ΚΠΕ, γιατί είναι ένας θεσμός που έχει λειτουργήσει όλα αυτά τα χρόνια και έχει προσφέρει πολλά, όμως έχει κάποιες δυσλειτουργίες και θα πρέπει να παρεμβαίνουμε, ακριβώς για να διορθώνουμε τα κακώς κείμενα. Για παράδειγμα, όπως είπατε και εσείς, πρέπει να υπάρχει μία σύνδεση της απόδοσης και της χρηματοδότησης. Υπάρχουν κάποια ΚΠΕ τα οποία έχουν πάρα πολλά σεμινάρια, προσφέρουν σε πάρα πολλούς εκπαιδευτικούς, έχουν πολλαπλάσιους μαθητές από κάποιο άλλο και όμως παίρνουν την ίδια χρηματοδότηση.
Επίσης, υπάρχει το θέμα της στρεβλής κατανομής των ΚΠΕ. Για παράδειγμα, η Αττική με μαθητικό πληθυσμό τετρακοσίων χιλιάδων μαθητών έχει τον ίδιο αριθμό ΚΠΕ με τη δυτική Μακεδονία που έχει σαράντα χιλιάδες μαθητές. Αυτά τα θέματα πρέπει να τα δούμε.
Επειδή ξέρετε ότι υπάρχουν πολλά κονδύλια δεκάδων χιλιάδων ευρώ, ακόμη και για φωτοτυπίες, ακόμη και για ταξίδια, ακριβώς επειδή η γυναίκα του Καίσαρα δεν αρκεί να είναι, αλλά πρέπει να φαίνεται και τίμια, έχω προχωρήσει μέσω της διαχειριστικής Αρχής σε διαχειριστικό έλεγχο για τις δαπάνες των ΚΠΕ, το σημαντικότερο μέρος των οποίων καλύπτεται μέσω ΕΣΠΑ. Αυτός ο διαχειριστικός έλεγχος θα μας δείξει αν τα χρήματα πηγαίνουν εκεί που πρέπει πραγματικά να πάνε.
Γι’ αυτό το θέμα, λοιπόν, της αναμόρφωσης των ΚΠΕ είχα πρόσφατα συνάντηση και με το κεντρικό διοικητικό συμβούλιο των εκπαιδευτικών που είναι στα ΚΠΕ και φροντίζουμε να κάνουμε κάποιες αλλαγές. Στο πλαίσιο αυτό θα δούμε και το θέμα που φέρατε και σας ευχαριστώ για την ενημέρωση. Πάντως, όπως και να έχει, είναι αναγκαία η παρουσία των Κέντρων Περιβαλλοντικής Εκπαίδευσης στο εκπαιδευτικό μας σύστημα και δεν θα πρέπει με τις επιλογές μας να απαξιώνουμε το θεσμό. Αντιθέτως, επειδή τον πιστεύουμε το θεσμό, φροντίζουμε για τη συνέχισή του, θεραπεύοντας τυχόν κακώς κείμενα.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εσωτερικών: «Επείγουσες ρυθμίσεις αρμοδιότητας Υπουργείου Εσωτερικών». 
Η Διάσκεψη των Προέδρων αποφάσισε στη συνεδρίασή της, της 27-3-2014, η συζήτηση του νομοσχεδίου να γίνει σε δύο συνεδριάσεις. Στη σημερινή συνεδρίαση θα συζητηθεί το νομοσχέδιο επί της αρχής και την Τρίτη 8 Απριλίου 2014 θα συζητηθούν τα άρθρα και οι τροπολογίες. 
Ο κ. Καμμένος ορίζει ως Κοινοβουλευτικό Εκπρόσωπο του κόμματος των Ανεξάρτητων Ελλήνων για τη συζήτηση του σημερινού νομοσχεδίου τον κ. Μαριά. 
Ο κ. Κουβέλης ορίζει ως Κοινοβουλευτικό Εκπρόσωπο τον κ. Ψύρρα και ως ειδικό αγορητή της ΔΗΜΑΡ τον κ. Αναγνωστάκη.
Ο Κοινοβουλευτικός Εκπρόσωπος του ΚΚΕ κ. Παφίλης ορίζει ως ειδικό αγορητή τον κ. Λαμπρούλη.
Από τη μεριά των Ανεξάρτητων Δημοκρατικών Βουλευτών ορίζεται ως Κοινοβουλευτικός Εκπρόσωπος ο κ. Λοβέρδος και ως ειδικός αγορητής ο κ. Κουράκος.
Τον λόγο έχει ο εισηγητής της Νέας Δημοκρατίας κ. Κωνσταντίνος Κοντογεώργος για δεκαπέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, μετά τον εξαντλητικό διάλογο που προηγήθηκε στην Επιτροπή Δημόσιας Διοίκησης και την ακρόαση πάνω από δεκαπέντε και πλέον φορέων, εισάγεται σήμερα για συζήτηση στην Ολομέλεια το σχέδιο νόμου «Επείγουσες ρυθμίσεις αρμοδιότητας Υπουργείου Εσωτερικών».
Το παρόν σχέδιο νόμου ξεκαθαρίζουμε από την αρχή ότι δεν αποτελεί αναθεώρηση του προγράμματος «ΚΑΛΛΙΚΡΑΤΗΣ», αλλά αφορά την ουσία του, την καθημερινότητά του, την εφαρμογή του στο σύνολό του, τους θεσμούς της τοπικής αυτοδιοίκησης, με στοχευμένες παρεμβάσεις για την πιο αποτελεσματική λειτουργία του. 
Οι Οργανισμοί Τοπικής Αυτοδιοίκησης στη σύγχρονη πορεία της χώρας μας αποτέλεσαν και αποτελούν τον σημαντικότερο θεσμό αποτελεσματικής περιφερειακής διοικητικής διάρθρωσης ως γνήσια έκφραση της λαϊκής κυριαρχίας των Ελλήνων, όπως προβλέπεται και κατοχυρώνεται από το άρθρο 102 του Συντάγματος και τον Ευρωπαϊκό Χάρτη Τοπικής Αυτοδιοίκησης.
Η εξέλιξη του θεσμού από τη Μεταπολίτευση μέχρι σήμερα πέρασε από διάφορες φάσεις, από σαράντα κύματα, θα έλεγα, με περιόδους φωτεινές και δημιουργικές, αλλά και από περιόδους που το μακρύ χέρι της κεντρικής εξουσίας δημιουργούσε αγκυλώσεις και εξαρτήσεις, οι οποίες νόθευαν τον πραγματικό της σκοπό και ρόλο. 
Ο ίδιος ο θεσμός και οι υπηρέτες του κατέδειξαν κατά καιρούς το δημιουργικό, αποδοτικό και αποτελεσματικό πρόσωπο των τοπικών κοινωνιών, αλλά και σε ορισμένες των περιπτώσεων οι υπηρέτες του φάνηκαν κατώτεροι των περιστάσεων, εκδηλώνοντας φαινόμενα αλαζονείας, αδιαφορίας, αδιαφάνειας και διαφθοράς. 
Ανεξάρτητα, όμως, από την προσέγγιση του καθενός μας για τα αίτια που προκάλεσαν τέτοιες καταστάσεις, το συμπέρασμα που συνάγεται είναι ένα: Ο θεσμός της τοπικής αυτοδιοίκησης, όπως συγκροτείται από τους δήμους και τις περιφέρειες, αποτελεί βάθρο της δημοκρατίας και γνήσια έκφραση της λαϊκής κυριαρχίας των Ελλήνων.
Η τελευταία νομοθετική παρέμβαση με το πρόγραμμα «ΚΑΛΛΙΚΡΑΤΗΣ», ν. 3852/2010, μετά από πολύχρονες διαβουλεύσεις των οργάνων της αυτοδιοίκησης ΕΝΑΕ και ΚΕΔΚΕ και της πολιτείας, αποτέλεσε μία νέα προσπάθεια αναδιάταξης της διοικητικής δομής της χώρας. Η εμπειρία της τελευταίας αυτοδιοικητικής περιόδου κατέδειξε αδυναμίες, θεσμικά κενά, δυσλειτουργίες και γραφειοκρατικές αγκυλώσεις, που δυσχέραναν το έργο των Οργανισμών Τοπικής Αυτοδιοίκησης.
Σ’ αυτό το ρευστό περιβάλλον, με δεδομένη την οικονομική κρίση που διέρχεται η χώρα, χωρίς επαρκή μέσα, οφείλουμε να σταθούμε αρωγοί στην αυτοδιοίκηση, για να μπορεί να εκπληρώσει το θεσμικό της ρόλο, χωρίς εμπόδια και νομοθετικά προσκόμματα. Αυτό ακριβώς το κενό έρχεται να συμπληρώσει το υπό συζήτηση νομοσχέδιο, προτείνοντας όλες εκείνες τις αναγκαίες διαρθρωτικές παρεμβάσεις. Αποτελείται δε, από τέσσερα κεφάλαια και ογδόντα άρθρα. 
Το Κεφάλαιο Α΄ αναφέρεται σε θέματα οργάνωσης και λειτουργίας των Οργανισμών Τοπικής Αυτοδιοίκησης. Περιλαμβάνει τα άρθρα 1 έως 34 με τα οποία γίνονται διαρθρωτικές παρεμβάσεις σε θέματα οργάνωσης και λειτουργίας των δήμων και των περιφερειών. Αντιμετωπίζονται προβλήματα, όπως η περίπτωση αδυναμίας εκλογής του Συμπαραστάτη του Πολίτη και της Επιχείρησης από το δημοτικό ή περιφερειακό συμβούλιο. Μεταβάλλεται η διαδικασία ορισμού του προσώπου του προέδρου τοπικού συμβουλίου δημοτικής κοινότητας, καθώς και αυτού που καταλαμβάνει το αξίωμά του αν η θέση του κενωθεί. 
Ενισχύεται η διαφάνεια με ρητή πρόβλεψη για την υποχρέωση και των αιρετών στη δευτεροβάθμια αυτοδιοίκηση να υποβάλλουν ετήσια δήλωση περιουσιακής κατάστασης. 
Εισάγεται η καινοτομία της παροχής στους δημότες υπηρεσιών δωρεάν πρόσβασης στο διαδίκτυο με τη χρήση των ασύρματων ευρυζωνικών υποδομών του δικτύου ΣΥΖΕΥΞΙΣ ΙΙ ή άλλου παρόχου σε πολυσύχναστους δημόσιους εξωτερικούς χώρους. 
Ρυθμίζονται θέματα καταστατικής θέσης αιρετών με την εκλογίκευση των προϋποθέσεων βάσει των οποίων αιρετοί των ΟΤΑ τίθενται υποχρεωτικά σε αργία. 
Επίσης, ρυθμίζονται θέματα του προσωπικού των ΟΤΑ για την αναγνώριση εκτάκτων και εποχικών αναγκών, βελτιώνοντας τις διατάξεις περί αποσπάσεων κ.λπ. Εισάγεται το διευθυντικό δικαίωμα του δημάρχου. Επεκτείνεται στους υπαλλήλους των νομικών προσώπων του δήμου η δυνατότητα επανόδου στην υπηρεσία από την οποία παραιτήθηκαν προκειμένου να λάβουν μέρος στις εκλογές. 
Ρυθμίζονται ζητήματα που προκύπτουν από την αναγνώριση της προϋπηρεσίας του προσωπικού που μεταφέρθηκε από δημοτικές επιχειρήσεις των δήμων σε δήμους και νομικά πρόσωπα δημοσίου δικαίου αυτών με ειδικές διατάξεις. 
Ρυθμίζονται θέματα κατάρτισης και τροποποίησης του κανονισμού προσωπικού των περιφερειακών ταμείων ανάπτυξης και των οργανισμών εσωτερικής υπηρεσίας των περιφερειών. 
Ακόμη, ρυθμίζονται θέματα νομικών προσώπων, ιδρυμάτων και επιχειρήσεων ΟΤΑ και εισάγεται η δημιουργία ξεχωριστού μητρώου για τα νομικά πρόσωπα δημοσίου δικαίου και τις επιχειρήσεις των δήμων και των περιφερειών. 
Σημαντικό προαπαιτούμενο για την αποτελεσματική άσκηση των αρμοδιοτήτων των ΟΤΑ αλλά και των νομικών τους προσώπων είναι μεταξύ άλλων η ύπαρξη κανονιστικού πλαισίου οικονομικής διοίκησης και διαχείρισής τους. Αυτό πρέπει να είναι ένα κανονιστικό πλαίσιο που να ανταποκρίνεται στις σύγχρονες προκλήσεις, να διασφαλίζει την προσαρμογή των εν λόγω φορέων σε ένα διαρκώς μεταβαλλόμενο οικονομικό περιβάλλον και την εν γένει εύρυθμη λειτουργία τους, να παρέχει τα εχέγγυα διαφάνειας και αποτελεσματικότητας, καθώς επίσης και να συμβάλει στην οικονομική τους βιωσιμότητα τόσο διά της επίτευξης ισοσκελισμένων προϋπολογισμών όσο και διά της ρύθμισης οφειλών τους σε όποιες περιπτώσεις κάτι τέτοιο απαιτείται. 
Για τους λόγους αυτούς καθίσταται αναγκαία η κατά καιρούς επανεξέταση και επικαιροποίηση του προαναφερόμενου πλαισίου, κάτι το οποίο επιχειρείται με τις διατάξεις των άρθρων 35-57 του Δεύτερου Κεφαλαίου «Οικονομικά θέματα του παρόντος σχεδίου νόμου». 
Επίσης, εν όψει της δυσχερούς οικονομικής συγκυρίας, καθίσταται αναγκαία η παροχή διευκολύνσεων τόσο στους πολίτες όσο και στις επιχειρήσεις κατά την εκπλήρωση των οικονομικών τους υποχρεώσεων προς τους δήμους και τα νομικά πρόσωπα δημοσίου δικαίου αυτών. 
Σε αυτό το πλαίσιο, οι προωθούμενες διατάξεις προβλέπουν τη ρύθμιση οφειλών και προστίμων, τη δυνατότητα τμηματικής καταβολής του τέλους χρήσης κοινοχρήστων χώρων και τη μείωση προβλεπόμενου από την υφιστάμενη νομοθεσία προστίμου. Αφ’ ενός επιχειρούν να αντιμετωπίσουν το ζήτημα της αδυναμίας πολλών οφειλετών να εκπληρώσουν συσσωρευμένες υποχρεώσεις προς τους ΟΤΑ πρώτου βαθμού και αφ’ ετέρου καθιστούν περισσότερο πιθανή την είσπραξη από τους τελευταίους οφειλόμενων ποσών που ανέρχονται σε σημαντικό ύψος. 
Περαιτέρω, με τις διατάξεις του ιδίου κεφαλαίου ρυθμίζονται ειδικότερα ζητήματα διαχείρισης της περιουσίας των ΟΤΑ, όπως το ζήτημα της μεταγραφής της σχολικής περιουσίας από τους δήμους, της δυνατότητας απευθείας και χωρίς δημοπρασία μίσθωσης ακινήτων από τους δήμους σε εξαιρετικές περιπτώσεις για την προσωρινή κάλυψη αναγκών στέγασης σχολικών μονάδων πρωτοβάθμιας και δευτεροβάθμιας εκπαίδευσης, με στόχο τη σε κάθε περίπτωση ακώλυτη παροχή του εκπαιδευτικού έργου. 
Επίσης, ρυθμίζονται τα ζητήματα της άσκησης από τους δήμους της αρμοδιότητας για τη συγκρότηση επιτροπής καταλληλόλητας και επιλογής ακινήτου προς μίσθωση για τη στέγαση σχολικών μονάδων πρωτοβάθμιας και δευτεροβάθμιας εκπαίδευσης, καθώς δεν συμπεριλαμβάνεται ρητά στις μεταβιβασθείσες κατά το άρθρο 94 παράγραφο 4 περίπτωση 14 του ν. 3852/2010 αρμοδιότητες. 
Τέλος, αποσαφηνίζεται ότι οι συμβάσεις που έχουν συνάψει οι δήμοι και τα νομικά πρόσωπα δημοσίου δικαίου αυτών για εκμίσθωση προσοδοφόρων ακινήτων εμπίπτουν στο πεδίο εφαρμογής των διατάξεων της παραγράφου 4 του άρθρου 9 του ν. 4071/2012. 
Με το Τρίτο Κεφάλαιο και τα άρθρο 58-61 ρυθμίζονται επιμέρους ζητήματα διοικητικής λειτουργίας των αποκεντρωμένων διοικήσεων της χώρας που ανέκυψαν κατά την εφαρμογής του θεσμικού πλαισίου που τις διέπει. 
Αφορούν την υπηρεσιακή κατάσταση και αναπλήρωση του Γενικού Γραμματέα της Αποκεντρωμένης Διοίκησης, τη δυνατότητα συγκρότησης κοινών υπηρεσιακών συμβουλίων των υπαλλήλων των εποπτευομένων από αυτές νομικών προσώπων δημοσίου δικαίου σε διευρυμένη χωρική περιοχή, καθώς και τη δυνατότητα σύμβασης προγραμματικών συμβάσεων μεταξύ των ΟΤΑ για την υποβοήθηση των υπηρεσιών μίας στάσης.
Με το Τέταρτο Κεφάλαιο και με τα άρθρα 62 έως 80 εκσυγχρονίζεται το θεσμικό πλαίσιο σχετικά με τη συγκρότηση επιτροπών παραλαβής δημοτικών έργων από το δημοτικό συμβούλιο. Η συγκρότηση μέχρι σήμερα γινόταν από το γενικό γραμματέα της οικείας αποκεντρωμένης διοίκησης, γεγονός το οποίο δημιουργούσε έντονα λειτουργικά προβλήματα και καθυστερήσεις στις διαδικασίες παραλαβής των έργων. Επικαιροποιείται η σύνδεση της επιτροπής του άρθρου 1 παράγραφος 2 του αναγκαστικού ν. 582/1968 για την κρίση καταλληλότητας χώρου κοιμητηρίου μετά την εφαρμογή του προγράμματος «ΚΑΛΛΙΚΡΑΤΗΣ». 
Ρυθμίζονται ζητήματα σχετικά με τους διαγωνισμούς πετρελαιοειδών του δημοσίου και των οργανισμών τοπικής αυτοδιοίκησης και εισάγεται η δυνατότητα χρήσης των εργαλείων συμφωνίας-πλαίσιο και ηλεκτρονικού πλειστηριασμού για τις περιπτώσεις δημοσίων συμβάσεων προμηθειών που ο προϋπολογισμός είναι κάτω των προβλεπομένων κατωτάτων ορίων του άρθρου 6 του π.δ. 60/2007.
Επανακαθορίζεται ο τρόπος της επιτρεπόμενης κατάτμησης των δημοτικών έργων, ώστε να διευκολύνεται η εκτέλεση μικρών έργων και εργασιών συντήρησης, το τονίζω αυτό, σε μικρούς ορεινούς και νησιώτικους δήμους. Θεσμοθετείται η διαδικασία και το νομικό πλαίσιο για τη σύναψη συμβάσεων από τους δήμους με κατάλληλους οικονομικούς φορείς στον τομέα περισυλλογής εγκαταλελειμμένων οχημάτων και της συλλογής αποβλήτων ηλεκτρικού και ηλεκτρονικού εξοπλισμού.
Αντιμετωπίζονται τεχνικά, διαδικαστικά, νομικά και ερμηνευτικά ζητήματα που προέκυψαν μετά τη θέση σε εφαρμογή των διατάξεων της υποπαραγράφου ΣΤ΄ 2 του ν. 4093/2012 ΦΕΚ 222/12-11-2012 τεύχος Β΄. Με τις διατάξεις αυτές ρυθμίστηκε η παραχώρηση του δικαιώματος χρήσης των περιπτέρων και κυλικείων εντός κοινοχρήστων χώρων και κτηρίων του δημοσίου, των ΟΤΑ και των νομικών προσώπων δημοσίου δικαίου έναντι ανταλλάγματος, λαμβανομένων υπ’ όψιν των διατάξεων του ν. 3919/2011 περί άρσης αδικαιολογήτων περιορισμών στην άσκηση των επαγγελμάτων αλλά και τις προβλέψεις του τελευταίου πολυνομοσχεδίου που ψηφίσαμε στην παρούσα Βουλή την περασμένη Κυριακή.
Κυρίες και κύριοι Βουλευτές, βασική επιδίωξη του παρόντος σχεδίου νόμου είναι η τροποποίηση ορισμένων διατάξεων της υφιστάμενης νομοθεσίας που διέπει την οργάνωση και λειτουργία της αυτοδιοίκησης, προκειμένου να αντεπεξέλθει αποτελεσματικά στις υποχρεώσεις της έναντι της κοινωνίας. Με τις προτεινόμενες διατάξεις γίνονται στοχευμένες παρεμβάσεις σε σημεία που έχουν αξιολογηθεί ως δυσλειτουργικά από τους ίδιους τους φορείς της αυτοδιοίκησης. 
Κλείνοντας, σας καλώ να υπερψηφίσουμε το παρόν σχέδιο νόμου τόσο επί της αρχής όσο και επί των άρθρων που θα ακολουθήσουν στη συνεδρίαση της επόμενης Τρίτης. Και πριν κατέλθω εκ του Βήματος, θέλω να επισημάνω για άλλη μια φορά μετά τον εξαντλητικό διάλογο που διημείφθη στην επιτροπή μας και τις απόψεις των φορέων και για τα επίμαχα άρθρα αναμένουμε τις βελτιωτικές και νομοθετικές παρεμβάσεις του Υπουργού στα άρθρα 4, 7, 22, 23, 45, 53, 78, 79 και 80. Με την πρόβλεψη ότι θα υπάρξει κι εδώ εποικοδομητικός διάλογος, αλλά και σύγκλιση των απόψεων, για άλλη μια φορά καλώ το Σώμα να υπερψηφίσει το παρόν νομοσχέδιο που βελτιώνει αισθητά την καθημερινή λειτουργία των Οργανισμών Τοπικής Αυτοδιοίκησης.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τον λόγο έχει η εισηγήτρια του ΣΥΡΙΖΑ κ. Σοφία Σακοράφα για δεκαπέντε λεπτά.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, τις τελευταίες ημέρες ζούμε την κορύφωση μιας διαδικασίας, που ο κύκλος της ξεκίνησε από τον Μάιο του 2010. Τα γεγονότα της τελευταίας εβδομάδας ουσιαστικά καταδεικνύουν αυτό που από πάρα πολλούς είχε τονιστεί και ακολουθηθεί καθ’ όλη την διάρκεια αυτών των τεσσάρων τραγικών για την πατρίδα μας χρόνων. Το πρώτο θύμα και όχι σαν παράπλευρη απώλεια αλλά σαν πρωταρχικός στόχος της νεοφιλελεύθερης πολιτικής, είναι η δημοκρατία και οι δημοκρατικοί θεσμοί. 
Πολλές φορές από το Βήμα της Βουλής είχα περιγράψει με έντονες εκφράσεις αυτό που συνέβαινε. Θέλω να επαναλάβω ότι το σχέδιο που εφαρμόστηκε στην Ελλάδα ήταν πολύ καλά μελετημένο και αποτελούσε και αποτελεί τον πιλότο για ό,τι θέλουν να επιβάλουν στην Ευρώπη κατ’ αρχάς τα πολιτικά και οικονομικά διευθυντήρια, που επιβάλλουν αυτήν την πολιτική του άκρατου νεοφιλελευθερισμού.
Η επίθεση των ντόπιων και ξένων ολιγαρχικών συμφερόντων ήταν καθολική με πρώτο στόχο την αποδυνάμωση των δημοκρατικών θεσμών, στη συνέχεια την απαξίωσή τους και, τέλος, αν αυτό είναι εφικτό, την ουσιαστική κατάργησή τους.
Κατακτήσεις και δικαιώματα που μετράνε στα θεμέλιά τους εκατομμύρια νεκρούς και δεκαετίες αγώνων σε όλον τον κόσμο δεν τους είναι απλά εμπόδιο, αλλά τους είναι μισητά. Δεν μιλάμε απλά για μία διαφορετική πολιτική αντίληψη, αλλά για ένα σύστημα που καλυμμένα υιοθετεί και προσπαθεί να εφαρμόσει ό,τι πιο αποκρουστικό και καταστροφικό παρήγαγε ο ανθρώπινος νους.
Όταν αυτό το σχέδιο στην πατρίδα μας άρχισε να μπαίνει σε εφαρμογή βήμα-βήμα, οι ενστάσεις, οι εναντιώσεις και οι αγωνιστικές κινητοποιήσεις σε κάθε στάδιο εφαρμογής του είχαν να αντιμετωπίσουν μια χυδαία προπαγάνδα από τη συντριπτική πλειοψηφία όλων των μέσων μαζικής ενημέρωσης. Ο πυρήνας της αντανακλούσε ακριβώς τους απώτερους στόχους αυτού του σχεδιασμού, το γνωστό πείραμα του βατράχου στη χύτρα με το νερό που θερμαίνεται σιγά-σιγά. 
Το χθεσινό περιστατικό έχει όλα τα συστατικά και τα χαρακτηριστικά του υπάκουου πολιτικού προσωπικού στην υπηρέτηση και υλοποίηση αυτού του σχεδίου. Δυστυχώς, αν και μάλλον είναι φυσικό επακόλουθο, ο χώρος που επιλέχθηκε να παιχθεί η αποκαλυπτική πράξη του δράματος είναι το ίδιο το Κοινοβούλιο. Αρνούμαι να αναφερθώ καν στο χθεσινό γεγονός και στη διαχείρισή του από τον ένα πυλώνα, δηλαδή τα μέσα μαζικής ενημέρωσης, του καθεστώτος που κυβερνά τη χώρα, γιατί εκτιμώ ότι δεν χρειάζεται να προσθέσω τίποτα παραπάνω.
Αν την Κυριακή ο ελληνικός λαός κατάλαβε απόλυτα το ποιόν της σημερινής Κυβέρνησης, εχθές κατανόησε βαθιά και τα κίνητρα και τις πραγματικές επιδιώξεις της. Πιστεύω ακράδαντα ότι στις εκλογές που έρχονται θα αποφασίσει να απαλλαγεί οριστικά από αυτό το πολιτικό κατεστημένο, το οποίο απεργάστηκε την εξαθλίωσή του.
Το σημερινό νομοσχέδιο αντανακλά με τη δική του δυναμική αυτό που περιέγραψα παραπάνω. Είναι μια ψηφίδα που προστίθεται σ’ αυτό το παζλ καταστροφής.
Η τοπική αυτοδιοίκηση ήταν ένας από τους πρώτους στόχους της νεοφιλελεύθερης πολιτικής. Έπρεπε να χτυπηθεί στη ρίζα του η όποια δυνατότητα συμμετοχής του πολίτη στις αποφάσεις και στον σχεδιασμό που αφορούν στη ζωή του. Το σχέδιο «ΚΑΛΛΙΚΡΑΤΗΣ» μορφοποίησε αυτόν τον σχεδιασμό: αποξένωση τον πολίτη από τα κέντρα αποφάσεων και οργάνωση της κοινωνίας και του νέου αυτοδιοικητικού χάρτη της χώρας με καθαρά οικονομικά και οικονομίστικα κριτήρια που προσιδίαζαν, μάλιστα, σε εμπορικές εταιρείες.
Η σταδιακή και έντεχνη υποχώρηση και αποχώρηση του κράτους από τις συνταγματικά κατοχυρωμένες υποχρεώσεις του προετοίμασαν το έδαφος για την κατάργηση όλων των υπηρεσιών κοινωνικής πρόνοιας και την άλωση από κερδοσκόπους όλων των ανταποδοτικών υπηρεσιών. 
Οι δήμοι και οι περιφέρειες έπρεπε να μετατραπούν σε εκβιαστικούς εισπρακτικούς μηχανισμούς δυσβάσταχτων επιβαρύνσεων, που επιβάλλει αυτή η πολιτική στον πολίτη και, παράλληλα, τη διοχέτευση αυτών των εσόδων στους ιδιώτες κερδοσκόπους και, μάλιστα, χωρίς κανέναν έλεγχο. Έχουμε παρακολουθήσει τη σταδιακή εφαρμογή αυτού του σχεδίου. 
Ο πλούτος της γλώσσας μας, δυστυχώς, χρησιμοποιείται από τους σφετεριστές για να καλύψει τα βρώμικα σχέδιά τους. Ακούσαμε για αναδιοργάνωση και αυτό σήμαινε αποξένωση του πολίτη. Μίλησαν για οικονομική εξυγίανση και αυτό σήμανε την κατάργηση όλων των υπηρεσιών πρόνοιας. Μίλησαν για συνέργειες και συνεργασίες και αυτό μεταφράστηκε σε απόλυτη υποταγή στα συμφέροντα των εθνικών εργολάβων. Ονόμασαν τεχνική υποστήριξη την αναγόρευση του κ. Φούχτελ σε διευθύνοντα σύμβουλο της εταιρείας με αμήχανους και αδύναμους μετόχους, δήμαρχους και περιφερειάρχες. Προπαγάνδισαν τη χρηστή διαχείριση για να κρύψουν τους επιτετραμμένους των αφεντικών τους στο λεγόμενο παρατηρητήριο.
Σήμερα, λίγες μέρες πριν τις αυτοδιοικητικές εκλογές έρχονται να συμπληρώσουν και να καλύψουν όποιο κενό δεν είχαν προβλέψει σε αυτήν τη νομοθετική λαίλαπα εφαρμογής αυτής της πολιτικής. Το παιχνίδι με τα σκουπίδια κρατάει χρόνια.
Ήδη, ο άξιος Περιφερειάρχης της Αττικής τρέχει ασθμαίνων να προλάβει να υλοποιήσει τα σχέδια για τις μονάδες με ΣΔΙΤ. Αυτό σημαίνει εγγυημένα κέρδη για τους εθνικούς εργολάβους και μάλιστα ανεξάρτητα ακόμα και από την ποσότητα των απορριμμάτων, έτσι ώστε να καλύψουν ακόμα και τις απώλειες από τη μείωση των απορριμμάτων λόγω κρίσης. Η τελευταία εξέλιξη με το Γραμματικό καταδεικνύει και την απόλυτη περιφρόνηση προς τους πολίτες στο βωμό του κέρδους. 
Και έρχεται σήμερα το νομοσχέδιο να καλύψει και την τελευταία πιθανότητα, ώστε σίγουρα και πέρα από κάθε αμφιβολία να εξασφαλιστούν τα κέρδη για τους ιδιώτες. Έρχεστε με το άρθρο 45 και επιτρέπετε την εκχώρηση των ανταποδοτικών τελών στον ιδιώτη που θα παρέχει τις υπηρεσίες, για τις οποίες επιβάλλονται. Με απλά λόγια, επιβάλλετε ουσιαστικά στον πολίτη να πληρώνει υποχρεωτικά και χωρίς δυνατότητα ελέγχου –μιας και εισπράττονται μέσω των λογαριασμών της ΔΕΗ- την ιδιωτική εταιρεία που θα αναλάβει παραδείγματος χάριν την αποκομιδή των σκουπιδιών, χωρίς καμμία δυνατότητα ελέγχου και αναίρεσης. 
Φυσικά, το έγκλημα είναι ολοκληρωμένο: Αφού πρώτα μειώσατε τις επιχορηγήσεις των δήμων κατά 50%, αφού μετά απολύσατε εκατοντάδες υπαλλήλους, έρχεστε τώρα και από τη μια βάζετε χέρι για πρώτη φορά στα ανταποδοτικά τέλη, οδηγώντας έτσι στην απόλυση και στην ανεργία και όσους υπαλλήλους έχουν απομείνει που μισθοδοτούνται από αυτά τα τέλη. Το σχέδιο είναι σαφές: Από τη μια, πλήρης ιδιωτικοποίηση με εξασφαλισμένα κέρδη για τον ιδιώτη και από την άλλη έτοιμο, φθηνά αμειβόμενο πλέον προσωπικό. 
Για εμάς το άρθρο αυτό συμπυκνώνει τη φιλοσοφία και την πρακτική της νεοφιλελεύθερης πολιτικής, την οποία ασπάζεστε και εφαρμόζετε και με την οποία είμαστε φυσικά κάθετα αντίθετοι. 
Στην τοποθέτησή μου στην επιτροπή αναφέρθηκα στο νέο σχέδιο αναδιοργάνωσης του αυτοδιοικητικού χάρτη της χώρας, για το οποίο έχουμε δεσμευτεί με κριτήρια και προϋποθέσεις, που απέχουν φυσικά παρασάγγας από τη φιλοσοφία που γέννησε τον «ΚΑΛΛΙΚΡΑΤΗ» και παρεμβαίνουν ουσιαστικά, ώστε να εξασφαλίσουν την ενεργή, ουσιαστική και όσο το δυνατόν πιο άμεση συμμετοχή των πολιτών στη λήψη των αποφάσεων που αφορούν στην καθημερινότητά τους, αλλά παράλληλα να λειτουργήσουν σαν δυναμική συνιστώσα στην κοινή συνισταμένη για την ανατροπή της σημερινής πολιτικής και την οικοδόμηση του μέλλοντος της πατρίδας μας με κυρίαρχους στόχους τη σωτηρία του λαού, την επανάκτηση της αξιοπρέπειας του κάθε πολίτη και την πορεία προς μια ανάπτυξη προς όφελος της κοινωνίας. 
Γνωρίζουμε πολύ καλά ότι το σχέδιό μας σε κάθε περίπτωση έχει ένα χρόνο ωρίμανσης και εφαρμογής ικανό και αναγκαίο, ώστε να μας επιβάλλει μια υπεύθυνη και τεκμηριωμένη αντιμετώπιση των πολλών μέχρι τώρα και αρκετών με το σημερινό νομοσχέδιο τροποποιήσεων, για να μπορέσει να λειτουργήσει κατ’ ελάχιστον ο «ΚΑΛΛΙΚΡΑΤΗΣ». 
Αυτό, όμως, παράλληλα μας επιβάλλει να αποτρέψουμε με κάθε τρόπο παρεμβάσεις που χειροτερεύουν ήδη προβληματικές διατάξεις του «ΚΑΛΛΙΚΡΑΤΗ», που αφορούν σε θέματα δημοκρατίας και διαφάνειας και φυσικά να απορρίψουμε όποια προσπάθεια ακύρωσης βασικών θεσμών της αυτοδιοίκησης. 
Με αυτό το σκεπτικό, σε περίπτωση που το άρθρο 45 δεν αποσυρθεί, εμείς θα ψηφίσουμε «ΟΧΙ» επί της αρχής στο νομοσχέδιο. Και ακριβώς με αυτό το σκεπτικό προτείνουμε και συγκεκριμένες τροποποιήσεις σε άρθρα, που αν γίνουν αποδεκτές, θα μας επιτρέψει να κρατήσουμε μια ουδέτερη στάση και να δηλώσουμε «ΠΑΡΩΝ» επί της αρχής. 
Σήμερα, ενδεικτικά θα αναφερθώ σε τρία θέματα του νομοσχεδίου που αντανακλούν τη φιλοσοφία σας. Αναφέρομαι κατ’ αρχάς σε δύο θεσμούς που εν πάση περιπτώσει, είχαν περιβληθεί και με μια ιδιαίτερη αξιοπιστία και αποτελεσματικότητα –και εννοώ τον Ελεγκτή Νομιμότητας- αλλά και αποδοχής ευρείας συναίνεσης –και εννοώ τον Συμπαραστάτη του Δημότη. 
Η αντίληψη ότι όπου οι δημοκρατικοί θεσμοί πιθανόν παρουσιάζουν μερική αδυναμία στην υλοποίηση των στόχων τους παρεμβαίνει ο Υπουργός και κατ’ επέκταση η Κυβέρνηση και ακυρώνοντάς τους τούς αντικαθιστά, αντανακλά και τον τρόπο διακυβέρνησης και την αντίληψη περί λειτουργίας των δημοκρατικών θεσμών.
Στα άρθρα 2 και 3 παρεμβαίνετε για να ποδηγετήσετε νομοθετικά πολιτικές διεργασίες. Προβλέπετε τι πρέπει να γίνει για θέματα που αφορούν πολιτική στάση και πολιτικές αποφάσεις. Αυτό είναι πρωτοφανές, αλλά και άκρως επικίνδυνο. 
Άποψή μας και πιστεύω μας είναι ότι οι δημοκρατικοί θεσμοί πρέπει με κάθε τρόπο και να υπερασπίζονται, αλλά και να διευκολύνονται ώστε να είναι και αποτελεσματικοί. 
Η διαφωνία μας τουλάχιστον στα δύο άρθρα –διορισμός του Ελεγκτή Νομιμότητας και του Συμπαραστάτη του Δημότη- είναι βαθιά πολιτική και όχι τεχνοκρατική και οι προτάσεις μας αυτό το πρόσημο θα έχουν. 
Τα δε άρθρα 2 και 3 έχουμε προτείνει να αποσυρθούν, το άρθρο 3 και η παράγραφος 2 του άρθρου 2. 
Από την άλλη πλευρά, λόγω της αδυναμίας να χαράξετε τη δική σας πολιτική έξω από το ασφυκτικό και απαράδεκτο πλαίσιο που σας βάζει η τρόικα και ειδικότερα ο επιτετραμμένος για την τοπική αυτοδιοίκηση ουσιαστικά αποδυναμώνετε θεσμούς και δημιουργείτε μεγαλύτερες δυσλειτουργίες στο όνομα μιας δήθεν μιας δήθεν στελέχωσης υπηρεσιών που προβλέπονται από τον «ΚΑΛΛΙΚΡΑΤΗ». 
Κύριε Υπουργέ, ήδη οι υπηρεσίες της Αποκεντρωμένης Διοίκησης είναι υποστελεχωμένες ακόμα και με τις ελάχιστες επιταγές του «ΚΑΛΛΙΚΡΑΤΗ» και ήδη οι δήμοι και οι περιφέρειες υπολειτουργούν λόγω έλλειψης προσωπικού. Κατόπιν αυτών είναι αυτονόητο ότι η περαιτέρω αποδυνάμωση μιας υπηρεσίας της Αποκεντρωμένης Διοίκησης με την απόσπαση υπαλλήλων, με την υποστελέχωση ουσιαστικά μιας άλλης –και αναφέρομαι στην νέα υποβαθμισμένη δομή του Ελεγκτή Νομιμότητας- θα έχει ως μοναδικό αποτέλεσμα να υπολειτουργούν και οι δύο δομές. Και για τα δύο θέματα αυτά έχουμε καταθέσει αναλυτικές προτάσεις στην επιτροπή. 
Κλείνοντας, θα σταθώ στο άρθρο 80. Στην αιτιολογική έκθεση διαφαίνεται ότι αυτό το άρθρο έχει διατυπωθεί έτσι ώστε να δίνει τη δυνατότητα πρόσληψης σε υπαλλήλους που βρίσκονται σε διαθεσιμότητα και λήγει η περίοδος διαθεσιμότητας εκείνο το χρονικό διάστημα. Επειδή δεν θέλω να μπω στη διαδικασία δεύτερων σκέψεων, εφόσον είναι έτσι, εμείς ήδη έχουμε προτείνει σαφή διατύπωση, έτσι ώστε να μην υπάρχουν ούτε αμφιβολίες ούτε και παρερμηνείες. 
Κύριε Υπουργέ, είναι περιττό να αναφερθώ ξανά στην απαξίωση της λειτουργίας της Βουλής. Και μόνο το γεγονός ότι μετά από τη συζήτηση στις Επιτροπές άρον-άρον συζητάμε στην Ολομέλεια, χωρίς να ξέρουμε αν και τι έχει γίνει αποδεκτό και έχει συμπεριληφθεί στο νομοσχέδιο, δείχνει το πώς αντιμετωπίζετε το νομοθετικό έργο. Η προσχηματική λειτουργία όσων προβλέπονται είναι πάγια τακτική της Κυβέρνησης. 
Απλά θα ήθελα να θυμίσω ότι η διαβούλευση έγινε το τριήμερο της Καθαράς Δευτέρας και το νομοσχέδιο θα ψηφιστεί μόλις ένα μήνα πριν τις εκλογές. 
Ελπίζω να μας δοθεί ο χρόνος να τοποθετηθούμε αναλυτικά στη συζήτηση επί των άρθρων, αφού μελετήσουμε και τις βελτιώσεις που ελπίζω ότι θα φέρετε όσον αφορά τις παρατηρήσεις που έχουμε κάνει και έχουμε καταθέσει στην επιτροπή για το συγκεκριμένο νομοσχέδιο. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς την κ. Σακοράφα.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία έντεκα μαθητές και μαθήτριες και δύο εκπαιδευτικοί-συνοδοί από το 149ο Δημοτικό Σχολείο Αθηνών. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
 Τον λόγο έχει ο κ. Ντόλιος ειδικός αγορητής του ΠΑΣΟΚ.</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κύριοι συνάδελφοι, η συζήτηση για αυτό το σχέδιο νόμου διεξάγεται υπό τη σκιά του κ. Μπαλτάκου είτε το θέλουμε είτε όχι.
Θα έλεγα ότι είναι υποχρέωσή μας να υπενθυμίσουμε κάποια πράγματα. Μετά τις εκλογές και το αποτέλεσμα που έφερε στη Χρυσή Αυγή, κυρίως όμως μετά τις εμφανίσεις κάποιας δημοσκοπικής ενίσχυσης της Χρυσής Αυγής, η Νέα Δημοκρατία έχω τη σαφέστατη πεποίθηση ότι επέλεξε να υιοθετεί ακροδεξιές θέσεις σε σειρά ζητημάτων για να ανακόψει το ρεύμα προς τη Χρυσή Αυγή. Δεν υιοθέτησε απλώς ακροδεξιές θέσεις, έκανε και συγκεκριμένες επιλογές. 
Θέλω να σας θυμίσω ότι το σύνολο της Κοινοβουλευτικής Ομάδας της Νέας Δημοκρατίας -περί τους ογδόντα Βουλευτές- υπέγραψε ερώτηση η οποία –αν θυμάμαι καλά- δεν κατατέθηκε ποτέ, αλλά είδε το φως της δημοσιότητας, που έλεγε ότι οι μη Έλληνες στο γένος δεν μπορούν να εισάγονται σε σχολές των Ενόπλων Δυνάμεων. 
Θα πω μόνο ένα παράδειγμα. Οι Αρμένιοι της Αλεξανδρούπολης και όλης της Ελλάδας, βεβαίως, που ζουν πάντα στην Ελλάδα και είναι απολύτως Έλληνες, με βάση την ερώτηση αυτή δεν θα είχαν το δικαίωμα να εισέρχονται στις στρατιωτικές σχολές. Αυτό είναι ένα δείγμα γραφής.
Άλλο δείγμα γραφής: Θυμάστε την υπόθεση του αντιρατσιστικού. Απαιτήθηκε από συγκεκριμένους κύκλους της Κυβέρνησης με επικεφαλής τους τον κ. Μπαλτάκο –είναι βέβαιο τώρα πλέον- να μην έρθει το αντιρατσιστικό στη Βουλή.
Θέλω να σας θυμίσω την απόφαση του Συμβουλίου της Επικρατείας για την ιθαγένεια, αλλά και τη στάση του ΠΑΣΟΚ στα συγκεκριμένα ζητήματα που προέκυψαν. Ήταν καθαρή, ήταν κρυστάλλινη και υπήρχε αντίδραση σε πρώτο χρόνο. 
Θέλω να σας θυμίσω τις δηλώσεις του Προέδρου του ΠΑΣΟΚ κ. Βενιζέλου σε πρώτο χρόνο για την πολύ ισχυρή μειοψηφία που υπήρξε στην απόφαση του Συμβουλίου της Επικρατείας, με την οποία δήλωσή του στήριζε πολιτικά ότι υπάρχει δυνατότητα να γίνει εκτελεστικός νόμος, ο οποίος θα στηριχθεί στην άριστα τεκμηριωμένη αλλά και πολύ ισχυρή απόφαση της μειοψηφίας του Συμβουλίου της Επικρατείας.
 Θέλω να σας θυμίσω την απόσυρση του άρθρου 19 τελευταία, τη στάση του ΠΑΣΟΚ και τη στάση του ΠΑΣΟΚ σήμερα. 
Αυτό που θέλω να πω είναι ότι οι διαφορές είναι υπαρκτές. Είναι ολοφάνερες και μέσα στην Κυβέρνηση και αυτό δεν μπορεί να περνάει απαρατήρητο. Θα έλεγα ότι ο ορυμαγδός των μέτρων του μνημονίου έχει αποχρωματίσει την πολύ καθαρή στάση του ΠΑΣΟΚ σε όλα αυτά τα ζητήματα.
Για το συγκεκριμένο θέμα που δημιουργήθηκε να πω ότι χωρίς αμφιβολίες υπάρχουν θύλακες στην Κυβέρνηση. Υπάρχει μία συγκεκριμένη κουλτούρα, η οποία κυριολεκτικά θα πρέπει να ξεριζωθεί και αυτό δεν πρέπει να γίνει απλώς με λόγια. Θα πρέπει να υπάρξουν συγκεκριμένες πρωτοβουλίες τώρα. Η επαναφορά του άρθρου 19, παραδείγματος χάριν, θα στείλει ένα μήνυμα. Το θέμα της ιθαγένειας θα στείλει επίσης ένα καθαρό μήνυμα. Ο αντιρατσιστικός νόμος επίσης είναι ένα θέμα για το οποίο μπορούν να αναληφθούν πρωτοβουλίες, για τις οποίες θα έλεγα ότι πρέπει να σπεύσει η Κυβέρνηση και εννοώ πρωτίστως το κόμμα της Νέας Δημοκρατίας. Αυτά ως μία αναφορά στο κλίμα το οποίο υπάρχει αυτές τις ημέρες.
 Ξεκινώ την αναφορά μου στο νομοσχέδιο με μία πολιτική προσέγγιση. Χρειάζεται να ξεπεράσουμε τη μικροψυχία μας, να δείξουμε γενναιοφροσύνη και να μην ψελλίζουμε, να το πούμε καθαρά ότι ο «ΚΑΛΛΙΚΡΑΤΗΣ» ήταν μία μεγάλη μεταρρύθμιση, μία θετική μεταρρύθμιση, ότι, εάν δεν υπήρχε, η τοπική αυτοδιοίκηση δεν θα είχε δυνατότητες αντίστασης σε ό,τι προέκυψε με το μνημόνιο και αυτό θα επαναλάβω ότι ήταν ένα στέρεο νομοθέτημα. Υπάρχουν βέβαια χωρίς αμφιβολία αδυναμίες, αλλά μία τόσο μεγάλη αλλαγή ήταν αδύνατον να μη χρειάζεται διευθετήσεις, μικροδιορθώσεις κ.λπ., οι οποίες ξεκίνησαν ακόμα από την τότε Κυβέρνηση και βεβαίως δεν έχει κανείς αντίρρηση να ξαναδούμε τέτοιου είδους ζητήματα. Θα πρέπει όμως να πούμε όλοι μαζί –η Νέα Δημοκρατία πρωτίστως- ότι πρόκειται για ένα θετικό νομοθέτημα. 
Θα ήθελα να κάνω μία αναφορά για τη στάση του ΣΥΡΙΖΑ σε αυτό το θέμα. Η κ. Σακοράφα, την οποία εκτιμώ ιδιαίτερα –και δεν είναι φιλοφρόνηση απλή αυτή, το λέω μετά λόγου γνώσεως-, στην επιτροπή έκανε μία μικρή αναφορά για κάποια κριτήρια, τα οποία στο μέλλον θα μπορούσαν να μας δώσουν τη δυνατότητα να επανεξετάσουμε τα ζητήματα του «ΚΑΛΛΙΚΡΑΤΗ». 
Ουσιαστικά ο ΣΥΡΙΖΑ δεν θέτει θέμα «ΚΑΛΛΙΚΡΑΤΗ». Να προσθέσω, επίσης, ότι δεν είδα κανέναν εκπρόσωπο του ΣΥΡΙΖΑ, ούτε σε δήμους ούτε σε περιφέρειες, που να θέτει τέτοιο ζήτημα. Έχουμε ένα περιουσιακό στοιχείο αυτήν τη στιγμή στη Δημόσια Διοίκηση της χώρας και στην τοπική αυτοδιοίκηση. Μία νέα δομή της τοπικής αυτοδιοίκησης –θα το επαναλάβω- νομικά στέρεα, την οποία θα πρέπει να αξιοποιήσουμε. Λάθη και αστοχίες, όπως προείπα, υπήρχαν. Κατά τη γνώμη μου τίποτα δεν είναι Βίβλος. Φυσικά, όμως, δεν πρέπει να ξεχνάμε το γεγονός ότι εφαρμόστηκε σε συνθήκες πρωτοφανούς δημοσιονομικής και οικονομικής κρίσης. 
Όσοι ωστόσο αποδίδουν στον «ΚΑΛΛΙΚΡΑΤΗ» την ευθύνη για τη σημερινή κατάσταση, ας αναλογιστούν επαναλαμβάνω ποιες δυνάμεις αντίστασης έχει διέλθει η τοπική αυτοδιοίκηση και αν θα εξακολουθούσε να λειτουργεί στο επίπεδο των μικρών και ανίσχυρων δήμων και κοινοτήτων. Θα είχε σίγουρα ακυρωθεί κάθε δυνατότητα παροχής και των πιο στοιχειωδών υπηρεσιών προς τους πολίτες.
Αν υπάρχει σήμερα το κράτος στην ελληνική περιφέρεια, στις γειτονιές των πόλεων, χωρίς αμφιβολία αυτό οφείλεται στην παροχή υπηρεσιών από την πλευρά της τοπικής αυτοδιοίκησης και όχι της κεντρικής εξουσίας.
Να κλείσω αυτό το μέρος της ομιλίας μου, κύριε Υπουργέ, λέγοντας το εξής. Η κρίση δεν θα πρέπει να σταματήσει την προσπάθεια της αποκέντρωσης. Είναι εγκληματικό. Υπάρχουν ζητήματα που μπορούν να προχωρήσουν και πρέπει να προχωρήσουν ταχύτατα, τα οποία θα πρέπει να ξαναδεί το Υπουργείο.
Θέλω να πω ότι ανεστάλη με πράξη νομοθετικού περιεχομένου η μεταφορά διακοσίων αρμοδιοτήτων που είχαν προβλεφθεί ότι θα μεταβιβαστούν στα δύο χρόνια της μεταβατικής περιόδου. Η άποψή μου και η πρότασή μου, κύριε Υπουργέ, είναι ότι το Υπουργείο Εσωτερικών θα πρέπει να κάνει μια επανεκκίνηση της μεταβατικής περιόδου. 
Υπάρχει σειρά αρμοδιοτήτων που ασκείται από τις περιφέρειες, από τις αποκεντρωμένες διοικήσεις, από τα Υπουργεία. Οι αρμοδιότητες αυτές ασκούνται από συγκεκριμένες υπηρεσίες και συγκεκριμένους υπαλλήλους. Η μεταφορά τους στην τοπική αυτοδιοίκηση, εφόσον το έχουμε υιοθετήσει ως άποψη ότι θα πρέπει να μετακινηθούν στο πλαίσιο της αποκέντρωσης, δεν επιφέρει κανένα κόστος. 
Στο πλαίσιο της κινητικότητας είδα πολύ ωραίες δηλώσεις του Υπουργού Διοικητικής Μεταρρύθμισης για την κινητικότητα, χωρίς την απειλή απολύσεων κ.λπ.. Ο κ. Μητσοτάκης υιοθετεί γνωστές θέσεις του ΠΑΣΟΚ και αυτό είναι πολύ θετικό γεγονός.
Η μεταφορά, λοιπόν, αυτών των αρμοδιοτήτων στην τοπική αυτοδιοίκηση στο πλαίσιο της αποκέντρωσης, μαζί με τους υπαλλήλους που τις ασκούν, δεν επιφέρει κανένα απολύτως κόστος. Είναι μείζονα πολιτικά ζητήματα και κατά τη γνώμη μου, κύριοι Υπουργοί, εκεί θα κριθείτε. Υπάρχει πολιτική δουλειά ουσίας που μπορεί να γίνει αυτήν την περίοδο.
Έρχομαι στο σχέδιο νόμου. Θέλω να πω προκαταβολικά ότι με την παραίτηση του κ. Μπαλτάκου δημιουργείται μάλλον ένα τεχνικό πρόβλημα. Έχω ατύπως κάποιες εκ των νομοθετικών βελτιώσεων που συζητήσαμε στην επιτροπή. Φάνηκε μάλιστα ότι τις υιοθετείτε. 
Χωρίς την υπογραφή του κ. Μπαλτάκου, όμως, δεν ξέρω πώς μπορούμε να τις συζητήσουμε εδώ. Υπάρχει ένα τυπικό ζήτημα και θα πρέπει να δοθούν κάποιες εξηγήσεις. Ίσως θα πρέπει να υπάρξει και μια αναβολή της επί των άρθρων συζήτησης για μια-δυο μέρες για να μπορέσουμε να κάνουμε μια συζήτηση ουσίας. 
Θα σταθώ πολιτικά μόνο σε κάποια εκ των άρθρων, στα οποία έχουμε πρόβλημα. Το ένα είναι η εκλογή συμπαραστάτη. Νομίζω ότι δεν υπάρχουν λύσεις. Αν πάμε αντί των 2/3 στα 3/5, ουσιαστικά δίνουμε τη δυνατότητα στην πλειοψηφούσα παράταξη των δημάρχων και των περιφερειαρχών, που διαθέτουν την πλειοψηφία των 3/5, να επιλέγουν αυτοί τον συμπαραστάτη, να τον επιλέγει δηλαδή ο δήμαρχος. Έτσι χάνει ο θεσμός το στοιχείο της ανεξαρτησίας το οποίο έχει ως φιλοσοφία.
Είναι, λοιπόν, προτιμότερο να αποσυρθεί και ίσως να δούμε την υποχρέωση επαναφοράς ψηφοφοριών –το είπε κάποιος συνάδελφος εδώ- ανά δίμηνο, έτσι ώστε οι όποιοι δήμαρχοι και περιφερειάρχες δεν καταφέρουν να βρουν έναν άνθρωπο εγνωσμένου κύρους για να κάνει τη δουλειά αυτή, να είναι εκτεθειμένοι οι ίδιοι.
Θέλω να σταθώ στις συμβάσεις εποχικού προσωπικού. Εδώ υπάρχει, κύριοι Υπουργοί, ένα πρόβλημα που έχει στοιχεία διεξόδου με ευθύνη της Κυβέρνησης και θα ήθελα να με προσέξετε. 
Κατ’ αρχάς, όταν μιλάμε για εποχικό και έκτακτο προσωπικό αναφερόμαστε σε νόμο του 1995, τόσο παλιά. Ο νόμος λειτουργεί είκοσι χρόνια. Αυτός λέει ότι σε πραγματικά έκτακτες ανάγκες μπορούν οι δήμαρχοι ή οι περιφερειάρχες να προσλαμβάνουν διμηνίτες –αυτός είναι ο όρος που έχει επικρατήσει- χωρίς καμμία διαδικασία, για να αντιμετωπίσουν τις έκτακτες ανάγκες.
Έρχεται τώρα η Κυβέρνηση και λέει ότι οι δίμηνες συμβάσεις γενικώς και αορίστως θα μπορούν να είναι τετράμηνες. Τι θα συμβεί; Εικάζω ή μάλλον είμαι σχεδόν βέβαιος ότι στο διάβα του χρόνου οι δήμαρχοι, οι εκλεγμένοι της τοπικής αυτοδιοίκησης, δεν θα ζητούν συμβάσεις ορισμένου χρόνου, γιατί θα υπόκεινται στη δοκιμασία του ΑΣΕΠ. 
Να κάνω εδώ μια παρένθεση λέγοντας ότι αυτή η διαδικασία πρόσληψης συμβασιούχων ορισμένου χρόνου κρατάει έναν μήνα. Είναι ειδική διαδικασία, που προβλέπεται επακριβώς.
Αν πάμε σε τετράμηνες συμβάσεις για έκτακτες ανάγκες, είναι βέβαιο ότι θα παίρνουμε για τέσσερις μήνες κάποιους και μόλις λήγει η σύμβασή τους θα παίρνουμε για τέσσερις μήνες κάποιους άλλους και θα εξαιρέσουμε μία μεγάλη περιοχή του δημοσίου από τις διαδικασίες ΑΣΕΠ. Έχω τη γνώμη ότι αυτό σήμερα στην πατρίδα μας θα ήταν εγκληματικό. 
Το αδιέξοδο που υπάρχει, κύριε Υπουργέ, είναι στο θέμα της απαγόρευσης –τώρα με τη διάταξη λέτε έναν μήνα πριν από τις εκλογές- νέων προσλήψεων μέχρι και την έναρξη της νέας θητείας. Τι θα γίνει για κρίσιμες υπηρεσίες, δασοπυροσβέστες, ναυαγοσώστες κ.λπ.; Δεν μπορεί να υπάρχει μία γενική διάταξη και να καταργήσει αυτό το οποίο υιοθετήθηκε την προηγούμενη φορά για όλη την τοπική αυτοδιοίκηση. Θα πρέπει όμως το ζήτημα να αντιμετωπιστεί. 
Κατά την προσωπική μου άποψη, η ευθύνη της Κυβέρνησης είναι τεράστια, γιατί δεν εκδόθηκε η ΠΥΣ. Έπρεπε να είχαν εγκριθεί αυτά. Καμμία απολύτως δικαιολογία δεν υπάρχει. Νομίζω ότι υπάρχει ολιγωρία. Δεν ξέρω αν υπάρχει ολιγωρία στα Υπουργεία, αλλά σίγουρα θα υπάρχει κι εκεί. Δεν ξέρω πόση ολιγωρία υπάρχει στις αποκεντρωμένες διοικήσεις, αλλά εκτιμώ ότι κι εκεί υπάρχει. Έχω την πληροφόρηση ότι δεν υπήρξε ολιγωρία από τους δήμους και ότι οι δήμοι έγκαιρα έκαναν τα αιτήματά τους. 
Είναι ένα ζήτημα το οποίο θα προκύψει. Μέχρι την Τρίτη θα πρέπει να το δείτε. Εμείς θετικά θέλουμε να το αντιμετωπίσουμε. Μία σκέψη είναι να επεκταθεί η δυνατότητα ενεργοποίησης των συμβάσεων ορισμένου χρόνου οι οποίες δεν υλοποιήθηκαν το 2013. Αυτό το έχουμε ξανακάνει ή το έχετε ξανακάνει, αν θυμάμαι καλά, στο παρελθόν. Επομένως να λυθεί το ζήτημα με αυτόν τον τρόπο. Εκεί εκτιμώ ότι κάποιοι δήμοι θα έχουν πρόβλημα, αλλά αν αυτοί οι δήμοι είναι λίγοι -εσείς θα μας το πείτε- μπορούν να αντιμετωπίσουν το πρόβλημα με δύο δίμηνα. 
Όσον αφορά το άρθρο 8, συμφωνώ απόλυτα με τον έλεγχο νομιμότητας αποφάσεων ΔΕΥΑ και μονομετοχικών Α.Ε. των ΟΤΑ. Εξαιρούνται όμως οι πολυμετοχικές. Πόσες είναι αυτές; Τι εννοώ με τον όρο πολυμετοχικές ανώνυμες εταιρείες; Με τον όρο πολυμετοχικές ανώνυμες εταιρείες εννοώ αυτές που πρέπει να μπαίνουν στη διαδικασία του ελέγχου νομιμότητας και είναι αυτές στις οποίες η τοπική αυτοδιοίκηση –δύο δήμοι, δήμος και περιφέρεια- έχουν πάνω από το 50% των μετοχών. 
Έχω τη γνώμη ότι προστατεύουμε τους δημάρχους, γιατί είναι δοκιμασία πραγματικά να τους στέλνουμε στα διοικητικά δικαστήρια. Πιθανόν το θέμα να μην είναι μεγάλο, κύριε Υπουργέ, αλλά μπορείτε να βρείτε από τις υπηρεσίες του Υπουργείου πόσες πλέον είναι αυτές οι πολυμετοχικές εταιρείες. Έχω τη γνώμη ότι είναι αρκετές. 
Θέλω να κάνω μία αναφορά στο άρθρο 16 κι εδώ θέλω να με προσέξουν όλοι οι συνάδελφοι. Πρόκειται για μετακίνηση υπαλλήλων ΟΤΑ. Πραγματικά είναι ένα εύστοχο άρθρο, που δίνει τη δυνατότητα στους δημάρχους και τους περιφερειάρχες για καλύτερη αξιοποίηση του προσωπικού τους. 
Υπάρχει όμως μία εξαίρεση, μαθαίνω, στις νομοτεχνικές βελτιώσεις, για τους υπαλλήλους των ΚΕΠ. Η εξαίρεση για τους υπαλλήλους των ΚΕΠ, που είναι διαπιστευμένοι υπάλληλοι ειδικής κατηγορίας, ισχύει από την ημέρα της ίδρυσης των ΚΕΠ ακριβώς για να προστατεύσουν αυτές τις υπηρεσίες. 
Εγώ λέω ότι δεν μπορούμε να θέσουμε υπό δοκιμασία αυτού του είδους τις υπηρεσίες. Λέω όμως και κάτι άλλο, γιατί το διαπιστώνω: Υπάρχουν ΚΕΠ τα οποία έχουν υπεράριθμους υπαλλήλους και στα οποία είναι αναγκαίο ο δήμαρχος να μετακινήσει κάποιους ανθρώπους. Μία γενική διάταξη δεν μπορεί να τα κάνει και τα δύο. Μία διάταξη όμως με κάποια κριτήρια, για τα οποία θα μας βοηθήσει το Υπουργείο Διοικητικής Μεταρρύθμισης -που απ’ ό,τι πληροφορούμαι αρνείται να συμφωνήσει σε αυτήν τη μετακίνηση και ζητά γενικώς εξαιρέσεις- σε μία συζήτηση μαζί τους μέχρι την Τρίτη, θα μας λύσει το πρόβλημα. Γιατί πραγματικά υπάρχουν φαινόμενα παράλογα, με ΚΕΠ που έχουν πέντε με έξι υπαλλήλους κ.λπ.. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγο χρόνο ακόμη, κύριε Πρόεδρε. 
 Όσον αφορά το άρθρο 21, προσέξτε τι λέει ακριβώς, για να ξέρετε ότι δεν μπορούμε να καταργούμε κατακτήσεις κυριολεκτικά της ελληνικής πολιτείας. Το άρθρο 21 λέει τα εξής: «Η επιχορήγηση φορέων που αναπτύσσουν πολιτιστικού χαρακτήρα δραστηριότητες ή προωθούν τουριστικές δομές οι οποίες συμβάλλουν στην τουριστική ανάπτυξη και προβολή του δήμου εντός του ορίου του οποίου υπάγονται, καθορίζεται με βάση τα έσοδα από ίδιους πόρους ή από το τέλος αυτοφορολόγησης όπου αυτό υφίσταται ή σε συνδυασμό και των δύο.». 
Αυτό ξέρετε τι σημαίνει; Όλους τους πολιτιστικούς φορείς, όλους τους φορείς που έχουν τουριστική δραστηριότητα, εν τη ευρεία έννοια, όλους μπορεί ο δήμος να τους χρηματοδοτεί. «Η επιχορήγηση», λέει, «δίδεται μετά απόφαση του δημοτικού συμβουλίου και δεν συνδέεται με τις διατάξεις του άρθρου 202 του ν.3463/2006 του Κώδικα Δήμων και Κοινοτήτων». 
Αυτό σημαίνει ότι καταργούμε το όριο του 1,5%, το οποίο δεν το έβαλε ο «ΚΑΛΛΙΚΡΑΤΗΣ», ισχύει και λειτούργησε θετικά εδώ και πάρα-πάρα πολλά χρόνια. Θα ξαναστείλουμε έξω από τα γραφεία των δημάρχων και των περιφερειαρχών όλους τους πολιτιστικούς συλλόγους της χώρας. Εάν υπάρχει κάποιο ειδικό πρόβλημα –που άκουσα από κάποιους συναδέλφους μέσα εκεί- δεν έχουμε αντίρρηση να το συζητήσουμε, να το φωτογραφίζουμε εν ανάγκη, αλλά –για το Θεό!- μην επαναφέρουμε εκείνο το καθεστώς.
Για τον ελεγκτή νομιμότητας νομίζω ότι συμφώνησε η Κυβέρνηση ότι θα πρέπει να κατοχυρωθεί η θέση των υπαλλήλων στο επίπεδο των περιφερειακών ενοτήτων, των παλιών νομών, δηλαδή, έτσι ώστε να μην τους ξεσπιτώσουμε. Δεν έχω να κάνω καμμία παρατήρηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εάν έχετε την καλοσύνη, να ολοκληρώσετε.</ChairmanSpeech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Δεν θα μιλήσω για τα άρθρα, υπάρχει πάντως θέμα εκεί. 
Θέλω να πω μόνο για το άρθρο 53, κύριοι Υπουργοί, ότι θα πρέπει να δούμε το θέμα της δυνατότητας ρύθμισης των προστίμων που είναι πολύ μεγάλα, να υπάρχει νομοτεχνική βελτίωση. 
Επίσης, κύριοι Υπουργοί, λαμβάνοντας υπ’ όψιν και τη γνώμη της ΚΕΔΕ, θέλω να δούμε την εξαίρεση και γιατί προέκυψε. Δεν υπάγονται στις ρυθμίσεις των ληξιπρόθεσμων οφειλών, οφειλές από κάθε είδους πρόστιμα αυθαιρέτων κατασκευών –ίσως με το αρμόδιο Υπουργείο θα πρέπει ειδωθεί- και οφειλές υπαγόμενες σε καθεστώς ειδικότερων προβλέψεων περί καταβολής σε δόσεις, δηλαδή εισφορά σε χρήμα στην περίπτωση των επεκτάσεων των σχεδίων πόλης κ.λπ.. 
Θα επανέλθουμε ξανά στα άρθρα, θα δούμε τις νομοτεχνικές βελτιώσεις. 
Κλείνοντας, θα ήθελα να αναφερθώ σε ένα επίσης μεγάλο θέμα: Υπάρχει απόλυτη σύγχυση, όσον αφορά τα έσοδα της τοπικής αυτοδιοίκησης. Θα θυμάστε τα παρακρατηθέντα. Παλιά παρακρατήθηκαν γιατί το κράτος δεν ανταποκρίθηκε σ’ αυτά που είχε υποσχεθεί. 
Θα πρέπει να επαναφέρουμε τη σύνδεση των εσόδων της τοπικής αυτοδιοίκησης με συγκεκριμένους κωδικούς του προϋπολογισμού, να είναι απόλυτα εναρμονισμένα τα έσοδα της τοπικής αυτοδιοίκησης με τον προϋπολογισμό, έτσι ώστε, εκτός από παρακρατηθέντα, πιθανόν να προκύψουν και υπερχορηγηθέντα. Κυρίως, όμως, θα αναγνωρίζουμε ότι η τοπική αυτοδιοίκηση είναι μια περιοχή του δημοσίου η οποία λειτουργεί με τους οικονομικούς όρους που υπάρχουν κάθε στιγμή στη χώρα και τους οποίους επιβάλλει ο προϋπολογισμός. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, σαράντα πέντε μαθητές και μαθήτριες και δυο εκπαιδευτικοί-συνοδοί τους από το 3ο Γυμνάσιο Έδεσσας, Β΄ Τμήμα. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Επίσης, από τη Χρυσή Αυγή ορίζεται ειδικός αγορητής ο Βουλευτής Β΄ Θεσσαλονίκης κ. Ζησιμόπουλος και Κοινοβουλευτικός Εκπρόσωπος ο Βουλευτής Β΄ Αθηνών κ. Παναγιώταρος. 
Τον λόγο έχει η κ. Χρυσοβελώνη Μαρίνα, ειδική αγορήτρια των Ανεξάρτητων Ελλήνων.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κύριε Υπουργέ, πραγματικά δεν θα ήθελα να βρίσκομαι στη θέση σας. «Ούτε ψύλλος στον κόρφο σας», κατά το κοινώς λεγόμενο, μετά και τις χθεσινές αποκαλύψεις για το κύκλωμα συνωμοτών μέσα στην Κυβέρνηση, με στόχο τη διαστροφή της δικαιοσύνης. Απορώ πραγματικά πώς συνεχίζετε να κάθεστε σ’ αυτά τα έδρανα. 
Δεν νομίζω επομένως να εφαρμόζεται κατά κυριολεξία το δόγμα Βενιζέλου για όσους τούς φτύνουν και λένε ότι βρέχει. Είμαι, όμως, βέβαιη ότι μέχρι το τέλος της ημέρας εσείς θα δείξετε τον αυτοσεβασμό και την αξιοπρέπεια που σας διακρίνει και εσείς προσωπικά θα δηλώσετε την παραίτησή σας. Δεν είμαι όμως καθόλου βέβαιη για τους συμμετόχους στη συνωμοσία των τριών. Εγώ βέβαια θα τους προέτρεπα να το πράξουν άμεσα, για να αποφύγουν άλλα, εξαιρετικά δυσάρεστα μελλούμενα. Δεν θα μιλήσω βέβαια για αξιοπρέπεια και αυτοσεβασμό, που προφανώς λείπουν απόλυτα. 
Εάν, όμως, έχουν –έστω- συνείδηση του «σεισμού» που συνέβη χθες στην Ελλάδα και στο εξωτερικό μετά τις αποκαλύψεις Μπαλτάκου, τότε οι κύριοι Σαμαράς, Δένδιας και Αθανασίου θα πρέπει όχι μόνο να παραιτηθούν, αλλά να αλλάξουν και χώρα, γιατί διαφορετικά δεν θα βρουν ούτε συγχώρεση ούτε, βεβαίως, επιείκεια από τον ελληνικό λαό. 
Ο λαός μας, κυρίες και κύριοι συνάδελφοι, δεν συγχώρεσε ποτέ όσους συνωμότησαν κατά της πατρίδας. Έτσι και σήμερα δεν θα συγχωρέσει εκείνους οι οποίοι διέστρεψαν τη δημοκρατία και κλόνισαν τα θεμέλια της δικαιοσύνης. 
Εμείς, οι Ανεξάρτητοι Έλληνες, υποσχόμαστε ένα μόνο πράγμα στον ελληνικό λαό: Από τη μάχη που έρχεται μονάχα ένας θα βγει όρθιος. Και αυτός δεν θα είναι ο κ. Σαμαράς, αλλά θα είναι αποκλειστικά και μόνο ο Έλληνας πολίτης!
Κύριε Πρόεδρε, παρά τις παραπάνω καταιγιστικές και συγκλονιστικές πολιτικές εξελίξεις, οφείλω ως ειδική αγορήτρια να τοποθετηθώ γύρω από το συζητούμενο νομοσχέδιο. Οφείλω να επαναλάβω πως ο κύριος Υπουργός είναι ένας συμπαθής και αξιοπρεπής άνθρωπος, σε αντίθεση –οφείλω να το πω- με άλλους συναδέλφους του. Παρά ταύτα, όμως, δεν έχουμε καταφέρει μέχρι τώρα να συνεννοηθούμε μαζί ούτε να παρακολουθήσουμε τη λογική των ενεργειών του στη Βουλή. 
Ψηφίστηκε πριν από λίγο καιρό, κύριε Πρόεδρε, στην Επιτροπή Δημόσιας Διοίκησης η σύσταση Ειδικής Υποεπιτροπής για τον «ΚΑΛΛΙΚΡΑΤΗ», για να εξετάσει δηλαδή η Βουλή μεθοδικά τις απαιτούμενες αλλαγές στο ισχύον θεσμικό πλαίσιο για τις αποκεντρωμένες διοικήσεις και τους Οργανισμούς Τοπικής Αυτοδιοίκησης. Για να μην μπαίνουμε κάθε λίγο και λιγάκι σε μία περιπτωσιολογική προσέγγιση της νομοθετικής διαδικασίας, ακριβώς γι’ αυτό έγινε. Και βέβαια, για να μη νιώθουν οι ίδιοι οι δήμοι και οι περιφέρειες ότι λιγότερο από ενάμιση μήνα πριν από τις εκλογές τούς «τραβάμε το χαλί» κάτω από τα πόδια. 
Όλα αυτά πήγαν αμέσως περίπατο με την κατάθεση του παρόντος κειμένου από την πλευρά του κυρίου Υπουργού. Ο Υπουργός μάς έφερε εδώ ένα νομοσχέδιο, το οποίο διαλαμβάνει ογδόντα άρθρα, τα περισσότερα από τα οποία συνιστούν τροποποιήσεις του ν. 3852/2010, ακριβώς δηλαδή ό,τι υποτίθεται πως θα έκανε από κοινού η υποεπιτροπή για τον «ΚΑΛΛΙΚΡΑΤΗ», μετά από σοβαρή εξέταση όλων των ανοικτών θεμάτων που αφορούν τους Οργανισμούς Τοπικής Αυτοδιοίκησης. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ ) 
Σε αυτό, λοιπόν, το σημείο θέλω να τονίσω πως εσείς, κύριε Υπουργέ, προτείνατε –και μάλιστα επιμείνατε- τη σύσταση υποεπιτροπής για τον «ΚΑΛΛΙΚΡΑΤΗ». Το σημερινό, όμως, νομοσχέδιο δημιουργεί πολλά ερωτηματικά για τον λόγο για τον οποίο επιμείνατε στη σύσταση αυτής της διακομματικής επιτροπής, την οποία, όμως, τώρα αγνοείτε επιδεικτικά. Γιατί άραγε; 
Μήπως για να φέρετε ως δήθεν επείγουσες κάποιες εξαιρετικά περίεργες ρυθμίσεις, όπως είναι το άρθρο 24, για τη θέση σε αργία αιρετών εξαιτίας ποινικών αδικημάτων; Εκεί, επικαλούμενοι τα ατομικά δικαιώματα και τη φήμη των δημάρχων, προσπαθείτε να δημιουργήσετε ένα ιδιότυπο καθεστώς εξαιρέσεων σε σχέση με ό,τι ισχύει, για παράδειγμα, για τους δημοτικούς υπαλλήλους, δηλαδή να μην τίθενται αυτόματα σε αργία, γιατί το μέτρο αυτό θα παραβιάζει περισσότερο τα ατομικά τους δικαιώματα, απ’ ό,τι εκείνο των απλών υπαλλήλων. Πρόκειται ξεκάθαρα για περίπτωση δύο μέτρων και δύο σταθμών υπέρ των αιρετών, που συνιστά ακραία διάκριση γενικότερα σε βάρος των υπαλλήλων του δημοσίου τομέα. 
Υπάρχουν και άλλα περίεργα, όπως είναι το άρθρο 62, που δίνει τη δυνατότητα της απευθείας ανάθεσης έργων από τους ίδιους τους περιφερειάρχες, το άρθρο 65 για την προμήθεια πετρελαιοειδών από τους ΟΤΑ σε τιμές 5% πάνω απ’ αυτές της λιανικής πώλησης. Θα μας εξηγήσετε, λοιπόν, αυτήν τη γαλαντομία; Πώς γίνεται κάποιος να αγοράζει ουσιαστικά χονδρική και να πληρώνει πάνω και από την τιμή της λιανικής; Γιατί το πράττετε αυτό; Μήπως ανακαλύψατε ότι λεφτά υπάρχουν, όπως έλεγε ο Γιώργος Παπανδρέου, αλλά μόνο για περίεργες προμήθειες με χρήματα των φορολογουμένων Ελλήνων πολιτών;
Από την άλλη πλευρά, σύμφωνα με το άρθρο 78, δεν θα υπάρχει πλέον το ευεργέτημα του περιπτέρου για μια σειρά ευπαθών κοινωνικών ομάδων. Προτιμάτε, δηλαδή, να καταργήσετε τους περιπτερούχους και να μεταβιβάσετε τα περίπτερα της γειτονιάς σε επιχειρηματικές αλυσίδες. Θέλετε να τα μετατρέψετε από μέσο βιοπορισμού κάποιων αδικημένων –στην κυριολεξία- συνανθρώπων μας σε μέσο πλουτισμού των λίγων, υποτιθέμενων, επενδυτών. 
Αυτή είναι, λοιπόν, η Ελλάδα της ανάπτυξης που θέλετε; Αυτό διαφημίζει άραγε στο εξωτερικό ο κ. Σαμαράς; Οι περίφημες επενδύσεις θα προκύψουν άραγε από το άνοιγμα του κλάδου των περιπτέρων; Είναι να γελάει κανείς με αυτήν τη θεωρία Σαμαρά περί ανάπτυξης. Αν περιμένετε να σας έρθουν από τα περίπτερα οι πολυπόθητες επενδύσεις και η ανάπτυξη, τότε πολύ φοβάμαι ότι δεν είστε σε θέση να διοικήσετε ούτε ένα περίπτερο, πολύ περισσότερο τη χώρα αυτή.
Κύριε Υπουργέ, με το άρθρο 74 στερείτε το δικαίωμα της ένστασης σε κάποιους αιρετούς για πρόστιμα που τους επεβλήθησαν μετά τις εκλογές του 2010. Το ίδιο ακριβώς, όμως, δικαίωμα το παρέχετε απλόχερα, αναδρομικά από το 2010, σε όσους αποφύγατε να κοινοποιήσετε μέχρι σήμερα τις αποφάσεις επιβολής προστίμου. Βλέπουμε, λοιπόν, ξανά τα λεγόμενα δύο μέτρα και δύο σταθμά.
Υποσχεθήκατε, κύριε Υπουργέ, στην επιτροπή ουσιαστικές βελτιώσεις, τις οποίες δυστυχώς δεν είδαμε. Δεν είδαμε, όμως, ούτε καν τυπικές διορθώσεις, όπως, για παράδειγμα, την προσθήκη των αναγκαίων μεταβατικών διατάξεων ή έστω το ακροτελεύτιο άρθρο που υπάρχει σε όλα τα νομοσχέδια για την έναρξη της ισχύος τους. Δεν σκεφτήκατε να βάλετε ούτε καν αυτό. Πρόκειται ξεκάθαρα, αν όχι για αμέλεια, σίγουρα για απόλυτη αδιαφορία σας έναντι της Βουλής.
Αγνοήσατε, επίσης, κάθε πρόταση από τους φορείς που ήρθαν και μας μίλησαν στην επιτροπή εκτενώς για το νομοσχέδιο. Προφανώς κρίνατε όλες τις προτάσεις τις οποίες κατέθεσαν ανάξιες λόγου και δεν ασχοληθήκατε σοβαρά ούτε για ένα λεπτό μαζί τους. Νομίζω πως πρόκειται για απρέπεια όχι μόνον έναντι των συναδέλφων που συμμετείχαν στην επιτροπή, αλλά και έναντι των κοινωνικών φορέων που μας μίλησαν και σας έστειλαν δεκάδες σχετικά υπομνήματα.
Εσάς, όμως, δεν σας ενδιέφεραν οι τεκμηριωμένες προτάσεις και τα αναλυτικά υπομνήματα. Σας ενδιέφερε να τακτοποιήσετε προεκλογικές εκκρεμότητες, για να μπορέσετε να βοηθήσετε τους πολιτικούς σας φίλους. Ο καλός ο φίλος, όπως λέει και ο λαός μας, στην ανάγκη πάντα φαίνεται.
Έτσι, λοιπόν, καταθέσατε την απαράδεκτη διάταξη του άρθρου 80, με ρουσφετολογικές ρυθμίσεις της τελευταίας στιγμής. Στόχος σας είναι η ελεύθερη πρόσληψη συμβασιούχων από τους σημερινούς αιρετούς, χωρίς περιορισμούς, ειδικά για την τρέχουσα προεκλογική περίοδο. Προφανώς, προσφέρετε χείρα βοηθείας σε φίλους σας δημάρχους και περιφερειάρχες, που δίνουν σήμερα απελπισμένο αγώνα πολιτικής επιβίωσης. Προσπαθείτε να περισώσετε κάτι από το επερχόμενο ναυάγιο της Νέας Δημοκρατίας-ΠΑΣΟΚ στις αυτοδιοικητικές εκλογές. Μάταια, όμως. Όσο επείγοντα ξεροκόμματα κι αν πετάξετε από το πλοίο αυτό, να ξέρετε ότι θα βυθιστεί αύτανδρο. 
Από την άλλη πλευρά, οι επείγουσες διατάξεις σας δεν περιλαμβάνουν ούτε μία ουσιαστική ρύθμιση για την ενίσχυση της χρηματοδότησης των Οργανισμών Τοπικής Αυτοδιοίκησης. Έτσι, λοιπόν, σκόπιμα διαιωνίζετε την εξάρτησή τους από κυβερνητικούς εκβιασμούς και πολιτικά παιχνίδια, αφού δεν παρέχετε, δεν δίνετε καμμία απολύτως απάντηση στο οξύτατο πρόβλημα της υποχρηματοδότησής τους. Προφανώς, αυτό για τη συγκυβέρνηση δεν είναι επείγον θέμα.
Επίσης, προφανώς το Υπουργείο σας δεν θεωρεί σημαντικό το θέμα της αυθαίρετης αξιολόγησης των δήμων. Έχω ρωτήσει επανειλημμένα τον κ. Γρηγοράκο και το μόνο που κατάφερα με τα πολλά είναι πράγματι να μου στείλει τις αξιολογήσεις που έκανε το γραφείο του για τους Δήμους της Μαγνησίας. Θυμίζω, όμως, πως στην Ελλάδα έχουμε τριακόσιους είκοσι πέντε δήμους και ότι ο κύριος Υπουργός δεσμεύτηκε να δημοσιοποιήσει τις αξιολογήσεις όλων των ΟΤΑ.
Σας ρωτώ, λοιπόν, κύριε Υπουργέ: Πού είναι οι αξιολογήσεις των υπόλοιπων τριακοσίων δεκαεπτά δήμων; Πού βρίσκονται και πότε θα μάθουν επιτέλους οι πολίτες τα σχέδια της συγκυβέρνησης για τους δήμους τους; Γιατί τα κρύβετε; Υπάρχει μήπως κάτι επιλήψιμο; 
Θυμίζω πως βρίσκεται σε εξέλιξη μία διαδικασία κινητικότητας στην πραγματικότητα διαδημοτικών διαθεσιμοτήτων υπαλλήλων των Οργανισμών Τοπικής Αυτοδιοίκησης, μια διαδικασία που υποτίθεται ότι στηρίχθηκε στην αξιολόγηση των δημοτικών δομών, προκειμένου να εντοπιστούν ελλείμματα και πλεονάσματα προσωπικού. 
Μέχρι σήμερα, όμως, δεν υπήρξε καμμία απολύτως επίσημη ενημέρωση. Αντίθετα, υπήρξε εμπαιγμός της Βουλής και των Βουλευτών, γιατί μόνον έτσι μπορώ να χαρακτηρίσω αυτό το οποίο δήλωσε ο κ. Γρηγοράκος στην επιτροπή, πως δήθεν όλοι οι Βουλευτές είναι ενήμεροι για το περιεχόμενο των αξιολογήσεων των δήμων. Αν το λέγατε προχθές, κύριε Υπουργέ, προσωπικά θα το θεωρούσα σαν ένα ακραίο πρωταπριλιάτικο αστείο. Τίποτα παραπάνω. 
Κύριε Πρόεδρε, κυρίες και κύριοι συνάδελφοι, για τους παραπάνω λόγους οι Ανεξάρτητοι Έλληνες ζητούμε να ενημερωθεί επιτέλους άμεσα και θεσμικά η Βουλή από τον κύριο Υπουργό για το πραγματικό περιεχόμενο όλων των αξιολογήσεων και των τριακοσίων είκοσι πέντε Οργανισμών Τοπικής Αυτοδιοίκησης. Επίσης, ζητούμε τη θεσμοθέτηση συγκεκριμένου πλαισίου για την οργανωμένη διενέργεια διοικητικών αξιολογήσεων των ΟΤΑ. Διαφορετικά, όλη η διαδικασία θα παραμείνει νομικά στον αέρα και θα συνεχίσετε να παραβιάζετε στην ουσία το αυτοδιοίκητο των δήμων. 
Θα πρέπει, επίσης, να μάθουμε πώς έγιναν οι υποτιθέμενες αυτές αξιολογήσεις από το Υπουργείο Εσωτερικών, δηλαδή πάνω σε ποια δεδομένα στηρίχθηκαν, γιατί και εκεί υπάρχουν τεράστιες αμφισβητήσεις. Αν δεν έχουμε πλήρη και αντικειμενική πληροφόρηση για τα παραπάνω, δεν μπορούμε σε καμμία περίπτωση να προχωρήσουμε σοβαρά στην επανεξέταση κρίσιμων θεμάτων λειτουργίας των Οργανισμών Τοπικής Αυτοδιοίκησης. 
Επαναλαμβάνω, λοιπόν, εδώ την πρόσκληση, την οποία απευθύναμε οι Ανεξάρτητοι Έλληνες και στην επιτροπή προς τον κύριο Υπουργό, να καταθέσει εγγράφως και επισήμως στα Πρακτικά όλα τα σχετικά στοιχεία τα οποία διαθέτει. Μιλώ για όλες τις μελέτες, αξιολογήσεις, σχέδια στελέχωσης, οικονομικές εκθέσεις του παρατηρητηρίου των ΟΤΑ που δεν αφορούν απλά τη λειτουργία, αλλά την ίδια τη βιωσιμότητα των δήμων της χώρας, εκείνων των Οργανισμών Τοπικής Αυτοδιοίκησης οι οποίοι όχι μόνο έχουν πληγεί ανεπανόρθωτα από τη μνημονιακή πολιτική σας, αλλά σήμερα τους εξανδραποδίζετε με τις διαδημοτικές διαθεσιμότητες. 
Με βάση, λοιπόν, όλα τα παραπάνω, κύριε Πρόεδρε, εμείς δηλώνουμε ότι δεν θα ψηφίσουμε τα άρθρα του συζητούμενου νομοσχεδίου, καταδικάζοντας ταυτόχρονα απερίφραστα τον ευτελισμό της ίδιας της δημοκρατίας από την Κυβέρνηση Σαμαρά. Δεν καταψηφίζουμε μόνο το εν λόγω νομοθέτημα, το οποίο δεν είναι ούτε επείγον αλλά ούτε και εξαιρετικά σοβαρό, καταδικάζουμε όμως μία Κυβέρνηση, η οποία αποδεδειγμένα έχει απολέσει τη δεδηλωμένη μετά από όσα αποκαλύφθηκαν χθες. Οι μεθοδεύσεις σας ήλθαν πλέον στο φως της ημέρας. Η κουρελού ξηλώνεται κάθε μέρα που περνάει και οι πολίτες γνωρίζουν με ονόματα και ντοκουμέντα ποιοι διαστρέφουν τη δημοκρατία και ποιοι είναι εκείνοι οι οποίοι συνωμοτούν για να καταργήσουν τη δικαιοσύνη. 
Σε αυτήν την ιταμή πρόκληση μιας χούφτας επίορκων Υπουργών αλλά και του ιδίου του Πρωθυπουργού απαντάμε το εξής: Χάσατε δυστυχώς και το τελευταίο δρομολόγιο. Δεν υπάρχει πλέον επιστροφή ούτε ελικόπτερο για αποχώρηση. Η σύγκρουσή μας με όσους πρόδωσαν τη δημοκρατία θα είναι μετωπική και η πτώση σας θα είναι οριστική. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Τον λόγο έχει ο ειδικός αγορητής της Χρυσής Αυγής κ. Πολύβιος Ζησιμόπουλος.</ChairmanSpeech>
<Speech><Parlmember>ΠΟΛΥΒΙΟΣ ΖΗΣΙΜΟΠΟΥΛΟΣ</Parlmember>: Ευχαριστώ, κύριε Πρόεδρε.
Ξεκινώντας, κύριε Υπουργέ, επειδή θεωρώ ότι η αντικειμενικότητά σας στο θέμα του Λαϊκού Συνδέσμου-Χρυσή Αυγή είναι πραγματικά παράδειγμα προς μίμηση, θα σας έκανα μία πρόταση και παρακαλώ πολύ αν θέλετε να τη μεταφέρετε στον Πρόεδρο της Κυβερνήσεως και Πρωθυπουργό της χώρας κ. Αντώνη Σαμαρά.
Προτείνουμε, λοιπόν, να μην απαγορευθεί απλώς το ελεύθερο διαδίκτυο, όπως έλαβε χώρα στη γείτονα, φίλη και σύμμαχο Τουρκία του κ. Ταγίπ Ερντογάν, αλλά να απαγορευθεί γενικώς η λειτουργία της Αντιπολίτευσης, ώστε να μπορέσει η χώρα να βγει από την κρίση και να οδηγηθεί σε έναν νέο «Χρυσό Αιώνα». 
Ερχόμαστε τώρα στο νομοσχέδιο. Έχουμε κι άλλες φορές τονίσει στο Κοινοβούλιο, για ζητήματα που αφορούν σε Οργανισμούς Τοπικής Αυτοδιοίκησης, ότι οι εμβαλωματικές παρεμβάσεις που κατά καιρούς κάνει η διοίκηση στον «ΚΑΛΛΙΚΡΑΤΗ», αποδεικνύει τη χρεοκοπία του. Πραγματικά, αν και δεν ήμασταν τότε στη Βουλή, είχαμε αντιδράσει σθεναρά στην ψήφισή του, θεωρώντας ότι κατακερματίζει τις κοινότητες, διαλύει τον κοινωνικό ιστό στις επαρχίες και είναι άκρως δυσλειτουργικός σε σχέση με τους πολίτες. 
Δεν πέρασαν πολλά χρόνια από τότε και έρχεστε σιγά-σιγά με τα νομοθετήματα που φέρνετε να επιβεβαιώσετε αυτήν την πεποίθησή μας. Τι άλλο μαρτυρά το γεγονός ότι μιλάτε στην παρούσα αιτιολογική έκθεση για διορθωτικές παρεμβάσεις σε θέματα οργάνωσης και λειτουργίας των δήμων και περιφερειών; Εάν δεν πρόκειται για χρεοκοπία του συστήματος του «ΚΑΛΛΙΚΡΑΤΗ» που είχατε εισαγάγει, τότε τι άλλο σημαίνει; 
Κατά την αντίληψή μας, ακόμα και αυτές οι παρεμβάσεις, τις οποίες τώρα εξ ανάγκης ορθολογισμού εισηγείστε, δεν προσφέρουν τίποτα στο θνησιγενές σύστημα του «ΚΑΛΛΙΚΡΑΤΗ» αν δεν επανέλθουμε στο πρότερο σύστημα των δήμων και κοινοτήτων που καταργήσατε με δική σας ευθύνη. Με τον τρόπο αυτό καταστρέψατε το βασικό κύτταρο της τοπικής οργάνωσης στην ελληνική περιφέρεια, την κοινότητα, απαξιώσατε ολόκληρες περιοχές στη χώρα και υποχρεώσατε τον κάτοικο της ορεινής και νησιωτικής χώρας να κάνει ολόκληρο ταξίδι για να φτάσει στην πρωτεύουσα του δήμου, προκειμένου να διεκπεραιώσει και την απλούστερη εργασία. 
Μετά απ’ όλα αυτά, έρχεστε και μιλάτε για Α΄ βαθμό αυτοδιοίκησης και για θεσμική κατοχύρωσή του, ενώ γνωρίζετε ήδη από την εμπειρία των ετών εφαρμογής του ότι το σχήμα αυτό δεν μπορεί να λειτουργήσει. Αντί να πάρετε μέτρα για επαναφορά στην πρότερη κατάσταση, ενισχύετε την ήδη υπάρχουσα, λόγω ιδεοληψίας περί της αυτοδιοίκησης. Είναι κωμικό το ότι μέσα σ’ αυτήν την κατάσταση που περιγράψαμε βάζετε ως κύριό σας μέλημα την παροχή στους δημότες υπηρεσιών δωρεάν πρόσβασης στο διαδίκτυο με τη χρήση ευρυζωνικών υποδομών του δικτύου «ΣΥΖΕΥΞΙΣ» (άρθρο 6). Πραγματικό ανέκδοτο! 
Ακολουθώντας το δόγμα Σαμαρά, λοιπόν, συνεχίζετε να εμπαίζετε τους πολίτες, οι οποίοι έχουν σοβαρά προβλήματα επιβίωσης, παρέχοντάς τους «καθρεφτάκια και χάντρες» σαν να είναι ιθαγενείς. Κι αυτές βέβαια τώρα μας τελείωσαν. 
Εξάλλου, αντί να προτάξετε ζητήματα καίρια για την αυτοδιοίκηση όπως οι κοινωνικές παροχές, η ασφάλεια και η πάταξη του παράνομου εμπορίου, αναλώνεστε σε παρεμβάσεις που δεν έχουν καμμία απολύτως ουσία. Γιατί δεν κάνετε πουθενά λόγο για τη Δημοτική Αστυνομία που εν μία νυκτί καταργήσατε; 
Οι τυπικές αλλαγές που φέρνετε στο Κεφάλαιο Α΄ σε σχέση με την εκλογή Προέδρου του Δημοτικού Συμβουλίου, του Προέδρου Συμβουλίου Δημοτικής Κοινότητος, καθώς και της πιθανότητας ανεξαρτητοποίησης δημοτικού συμβούλου, δεν είναι σημαντικές και σε κάθε περίπτωση δεν κρίνονται ως κρίσιμες. Αυτά είναι τα άρθρα 1 έως 3. 
Αντίθετα, κρίσιμο είναι ότι αυξάνετε από δύο σε τέσσερις μήνες τη διάρκεια των συμβάσεων έργου, μέσα σε συνολικό διάστημα δώδεκα μηνών, του προσωπικού που καλύπτει κατεπείγουσες εποχικές ανάγκες των Οργανισμών Τοπικής Αυτοδιοίκησης. Πίσω απ’ αυτό, αν συνυπολογίσουμε και το χρονικό σημείο κατά το οποίο φέρνετε το νομοσχέδιο, κρύβονται νέες, συγκεκαλυμμένες προεκλογικές παροχές, όχι βέβαια μεγάλες σαν εκείνες που είχαμε συνηθίσει παλαιότερα, αλλά συμβιβασμένες με την ανέχεια της εποχής. Αυτό αποδεικνύεται και από το γεγονός ότι για την πρόσληψη αυτού του προσωπικού δεν εφαρμόζεται η διαδικασία έγκρισης επιτροπής ούτε τα κριτήρια του ν. 2190/1994. 
Μέσα σ’ όλα αυτά, για να αποδειχθεί για ακόμα μία φορά η αδυναμία του «ΚΑΛΛΙΚΡΑΤΗ», ρυθμίζετε και μικροσυμφέροντα μεταξύ δήμων. Εξαιρείτε επίσης τους πολυμετοχικούς Οργανισμούς Τοπικής Αυτοδιοίκησης από τον διοικητικό έλεγχο νομιμότητος, επειδή λέτε ότι δεν είναι σκόπιμο να υποβάλλονται σε διοικητικό έλεγχο ανώνυμες εταιρείες σαν να ήταν φορείς διοίκησης, όπως περιγράφεται στο άρθρο 8. Μα, φορείς διοίκησης δεν είναι οι εταιρείες των Οργανισμών Τοπικής Αυτοδιοίκησης; Τι είναι πιο σημαντικό άραγε για τον έλεγχο; Ο νομικός τύπος τους ή το έργο για το οποίο δημιουργήθηκαν; 
Παρά ταύτα, είναι θετική η πρόβλεψη για δυνατότητα απόσπασης υπαλλήλων των Οργανισμών Τοπικής Αυτοδιοίκησης α΄ βαθμού σε άλλον Οργανισμό Τοπικής Αυτοδιοίκησης, χωρίς τους ισχύοντες περιορισμούς, με κοινωνικά κριτήρια και μεγαλύτερη διάρκεια απόσπασης, που περιγράφονται στα άρθρα 15 έως 17. 
Τα ημίμετρα που αφορούν την προσπάθεια της γυναίκας του Καίσαρα να δείχνει τίμια, ενώ όλοι ξέρουμε ότι δυστυχώς δεν είναι, καλύπτει το άρθρο 19, σύμφωνα με το οποίο οι αιρετοί στη δευτεροβάθμια αυτοδιοίκηση υποβάλλουν ετήσια δήλωση περιουσιακής κατάστασης και τη δημοσιοποιούν με ανάρτηση στην ιστοσελίδα της περιφέρειας. 
Η θεσμική πρόβλεψη της επιχορήγησης για τους δήμους φορέων που αναπτύσσουν πολιτιστικού χαρακτήρα δραστηριότητες ή προωθούν τουριστικές δομές είναι χωρίς νόημα -αυτό περιλαμβάνεται στα άρθρα 20 και 21- και αυτό γιατί εμείς θεωρούμε ότι αυτές οι αρμοδιότητες αποτελούν υποχρεώσεις των δήμων, δηλαδή τακτικό και όχι έκτακτο έργο τους. Το ίδιο συμβαίνει και με τις υπόλοιπες κοινωνικές δομές, δηλαδή τα κοινωνικά ιατρεία και παντοπωλεία, τους παιδικούς και βρεφονηπιακούς σταθμούς κ.ο.κ., τα οποία πρέπει να επιχορηγούνται από τα δημοτικά τέλη και να αφορούν πάγιες και μόνιμες υπηρεσίες που θα παρέχονται πρωτίστως στους Έλληνες δημότες, αφού οι δημότες αυτοί καταβάλλουν και τα αντίστοιχα τέλη μέσω της έμμεσης φορολόγησής τους. 
Ο τρόπος, λοιπόν, με τον οποίον αντιμετωπίζετε αυτές τις παροχές για τις οποίες ουδεμία πρόβλεψη υφίσταται, εκτός από τα αποσπασματικά άρθρα 25 και 40 του νομοσχεδίου, αποδεικνύει όσα είπαμε παραπάνω για το χρεοκοπημένο σύστημα που θεσπίσατε και συνεχίζετε να στηρίζετε με τον «ΚΑΛΛΙΚΡΑΤΗ».
Θεωρούμε κρίσιμες άλλες δύο παρατηρήσεις. Θεωρούμε ως θετική την πρόβλεψη του άρθρου 24 για αντικατάσταση του άρθρου που έθετε υποχρεωτικά σε αργία τον αιρετό με μόνη την άσκηση δίωξης, ενώ τώρα θα απαιτείται έκδοση πρωτοβάθμιας καταδικαστικής απόφασης για τα κακουργήματα. Με τον τρόπο αυτό διασφαλίζονται και ο θεσμός και ο έλεγχος της σοβαρότητας της κατηγορίας. 
Η δεύτερη παρατήρηση αφορά την υιοθέτηση της διπλογραφικής μεθόδου –άρθρο 35- που, αν και δεν αποτελεί πανάκεια για τους δήμους αφού ήδη εφαρμόζεται σε πολλούς απ’ αυτούς, αποτελεί το ελάχιστο προαπαιτούμενο για έναν στοιχειώδη έλεγχο των πιστώσεων και των δαπανών.
Είναι πολύ γνωστό άλλωστε ότι οι Οργανισμοί Τοπικής Αυτοδιοίκησης αποτελούν ίσως το σημαντικότερο άντρο διαφθοράς στη σύγχρονη Ελλάδα. Αυτό δεν δημιουργήθηκε μόνο του, αλλά μετά από χρόνια συναλλαγής με την κεντρική εξουσία. 
Επομένως οι αυτονόητοι έλεγχοι που τώρα θέλετε να επιβάλετε είναι το ελάχιστα αναμενόμενο μέσα σε ένα τέτοιο σύστημα. Κατά συνέπεια εμείς θεωρούμε -και θα το πράξουμε στους δήμους στους οποίους θα μας δώσει την ευκαιρία να εκλέξουμε δημάρχους ο ελληνικός λαός- ότι είναι κρίσιμο να διενεργηθεί εκτεταμένος νομικός έλεγχος με ορκωτούς λογιστές και μάλιστα να θεσμοθετηθεί τέτοιος, ώστε ασχέτως συστημάτων καταγραφής εξόδων να υφίσταται συνεχής έλεγχος όλων των παραμέτρων της άσκησης δημοτικής εξουσίας. 
Όσον αφορά στις υπόλοιπες ρυθμίσεις του νομοσχεδίου, τα είχαμε πει και στη σχετική επιτροπή. Η Κυβέρνηση έχει βάλει στο στόχαστρο τους καπνοπώλες καθ’ υπαγόρευσιν των μεγαλοσυμφερόντων. 
Η λιανική πώληση των καπνικών και ψιλικών ειδών χωρίς κανέναν περιορισμό καταργεί κάθε θεσμό πρόνοιας για τους αναξιοπαθούντες πολίτες. Ήδη στο παρελθόν το Νομικό Συμβούλιο του Κράτους και η Επιτροπή Ανταγωνισμού είχαν γνωμοδοτήσει αρνητικά στην κατάργηση των περιορισμών. 
Η λιανική αγορά καπνοβιομηχανικών προϊόντων αποτέλεσε τη ραχοκοκαλιά των μικρομεσαίων οικογενειακών επιχειρήσεων, οι οποίες αδιαμφισβήτητα εξυπηρετούσαν και τις ανάγκες του καταναλωτικού κοινού, με τα ευέλικτα ωράρια λειτουργίας τους και τη διασπορά τους. Τα ανωτέρω τίθενται πλέον σε αμφισβήτηση. Ήδη φημολογείται ότι ανώνυμη εταιρεία εμφανίζεται σε διάφορα περίπτερα και ιδιοκτήτες –ανάπηρους- προσφέροντας προκαταβολή όλα τα μισθώματα των επτά ετών, για να τοποθετήσει νέα περίπτερα, τα οποία θα λειτουργούν σε εικοσιτετράωρη βάση και μόνο με αυτόματους πωλητές. Δηλαδή, αυτόματος πωλητής για τα καπνικά, Τύπο, κάρτες σταθερής και κινητής τηλεφωνίας, αναψυκτικά, ψιλικά, κρουασάν, σνακ κ.λπ.. Είναι πρακτική που μειώνει τις θέσεις εργασίας και αυξάνει τα ποσοστά φτώχειας και δυστυχίας. Κλήθηκαν, λοιπόν, οι εκπρόσωποι του συνδικάτου, για να μας δώσουν την πραγματική διάσταση των προβλημάτων τους. Ελπίζω να εισακούστηκαν.
Θετική χαρακτηρίζουμε την πρόβλεψη του άρθρου 44, αναφορικά με την μίσθωση ακινήτων από τους δήμους για την προσωρινή κάλυψη των αναγκών στέγασης σχολικών μονάδων, αν και πρόκειται για μια διάταξη που φανερώνει την αδυναμία της πολιτείας να μεριμνήσει σε συλλογικό επίπεδο και να αντιμετωπίσει προβλήματα αρμοδιότητας του Υπουργείου Παιδείας. 
Ορθώς βέβαια απαγορεύεται η κατάσχεση των αποδοχών των αποζημιώσεων και απολαβών του προσωπικού των Οργανισμών Τοπικής Αυτοδιοίκησης σύμφωνα με το άρθρο 51, όμως είναι ένα μέτρο που πρέπει να τύχει εφαρμογής σε όλους τους υπαλλήλους, ιδιωτικούς και δημόσιους. Δεν είναι δυνατόν, από την στιγμή που κατάσχονται από την εφορία χωρίς προειδοποίηση λογαριασμοί συμπολιτών μας και τίθεται σε αμφισβήτηση η επιβίωσή τους, να εξαιρούνται οι υπάλληλοι των Οργανισμών Τοπικής Αυτοδιοίκησης.
Επίσης, να διευκρινιστεί η φράση «πάσης φύσεως». Είναι γενικό και μπορεί να περιλαμβάνει ακόμα και απολαβές από εγκληματικές δραστηριότητες και έκνομες πράξεις. 
Ο τρόπος επιβολής προστίμων και οι μέθοδοι είσπραξης των ήδη επιβληθεισών, στο άρθρο 52, φαίνεται να δίνει μια μικρή ανάσα σε όλους τους καταστηματάρχες, ιδιοκτήτες καφέ και μπαρ, οι οποίοι, επειδή τοποθέτησαν ένα τραπέζι παραπάνω, καλούνται τώρα να καταβάλλουν πέντε χιλιάδες ευρώ και πλέον, όταν ο τζίρος τους είναι κατά πολύ μικρότερος και μετά βίας συντηρούν τα μαγαζιά τους. 
Καταψηφίζουμε, λοιπόν, επί της αρχής το νομοσχέδιο και πρόκειται να τοποθετηθούμε εκτενέστερα σε ό,τι αφορά στα διάφορα άρθρα του. 
Κλείνοντας θέλω να ευχηθώ στον κύριο Υπουργό Εσωτερικών ό,τι το καλύτερο για τις μέρες του Πάσχα. Στα δικά σας! 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο ειδικός αγορητής της Δημοκρατικής Αριστεράς κ. Δημήτριος Αναγνωστάκης.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κύριε Πρόεδρε, κυρίες και κύριοι Βουλευτές, κύριε Υπουργέ, είναι γεγονός αναμφισβήτητο ότι η σημερινή διαδικασία γίνεται κάτω από την εικόνα που δημιουργήσαμε ως πολιτικό προσωπικό και ως πολιτικό σύστημα. Είναι μια εικόνα τραγική, μια εικόνα δραματική, που δείχνει ότι δεν είμαστε σε θέση, σε ικανοποιητικό βαθμό, να υπερασπίσουμε τη δημοκρατία και τη θεσμική λειτουργία.
Χθες η δημοκρατία δέχθηκε δυο πισώπλατες μαχαιριές. Χθες αναδείχθηκε ότι δυστυχώς υπήρξαν θύλακες εντός της Κυβέρνησης, οι οποίοι θύλακες όχι απλά συνεγελάζονταν με την ακροδεξιά, αλλά υπήρχε τέτοια οικειότητα, που αποδεικνύει με περίτρανο τρόπο ότι σε πολλές περιπτώσεις, όπως φαίνεται εκ του αποτελέσματος, υπήρξε συνεννόηση και πολιτική συμφωνία. 
Αναφέρομαι, κυρίες και κύριοι Βουλευτές –για παράδειγμα- στον αντιρατσιστικό νόμο, ο οποίος ποτέ δεν ήρθε στη Βουλή. Άραγε, ποιοι ήταν αυτοί που μεθόδευσαν την εξέλιξη στο συγκεκριμένο ζήτημα; Η αποπομπή του Γραμματέα της Κυβέρνησης δεν καλύπτει το αίσθημα της κοινής γνώμης, της ελληνικής κοινωνίας. Αντίθετα, αναδεικνύει τις μεγάλες πολιτικές ευθύνες που έχει η Κυβέρνηση των δύο κομμάτων. 
Νομίζω ότι είναι υποχρέωσή σας, κύριε Υπουργέ, εξ ονόματος της Κυβέρνησης στην τοποθέτησή σας όχι απλά να καταδικάσετε, αλλά να διαχωρίσετε με απόλυτη σαφήνεια τη θέση σας από τέτοιες συμπεριφορές και από τέτοιες πρακτικές. 
Μία δεύτερη παρατήρηση είναι η εξής: Αν κατανόησα σωστά, ο κ. Ντόλιος έκανε αναφορά σε νομοτεχνικές βελτιώσεις οι οποίες είναι εν γνώσει του, αλλά δυστυχώς δεν είναι εν γνώσει των άλλων κομμάτων και θα περιμέναμε, κύριε Υπουργέ, με την ευαισθησία και την πολιτική ευθιξία που σας διακρίνει, ήδη να έχετε καταθέσει αυτές τις νομοτεχνικές βελτιώσεις.
Αντιλαμβάνομαι ότι στο πλαίσιο μιας συγκυβέρνησης τα δύο κόμματα πρέπει να συνεννοούνται, αλλά είχατε δεσμευθεί ότι από το πέρας της τελευταίας συνεδρίασης της επιτροπής μέχρι σήμερα, έστω και ηλεκτρονικά, θα μας στέλνατε τις παρατηρήσεις σας. Επτασφράγιστο μυστικό είναι, κύριε Υπουργέ, επιτέλους; Γιατί να μας αιφνιδιάζετε; Γιατί εν πάση περιπτώσει να μη δίνετε τη δυνατότητα σε όλους πολιτικούς χώρους να συμφωνήσουν ή να διαφωνήσουν, αλλά να κατακτήσουμε έναν πολιτικό πολιτισμό, ένα minimum επίπεδο συνεργασίας κι επικοινωνίας, συνεννόησης;
Κυρίες και κύριοι συνάδελφοι, η συγκεκριμένη νομοθετική πρωτοβουλία, όπως αποδείχθηκε στις συνεδριάσεις της επιτροπής, δεν είναι ένα νομοθέτημα το οποίο αντιμετωπίζει τα αυξημένα και οξυμμένα προβλήματα της τοπικής αυτοδιοίκησης Α΄ και Β΄ βαθμού. Στην ουσία διευθετεί, ρυθμίζει κάποια ζητήματα κι έχει την αξία του -έχει τη σημασία του- το γεγονός ότι αυτή η διευθέτηση γίνεται έναν μήνα πριν από τις εκλογές. Όσο καλοπροαίρετος να είναι ο καθείς και η καθεμιά, δεν γεννάται εύλογα η υπόνοια, η υποψία –όχι η καχυποψία- ότι όλα αυτά γίνονται για να εξυπηρετήσουμε, πιθανόν, και «ημετέρους»; 
Κοιτάξτε, κυρίες και κύριοι συνάδελφοι, το ζήτημα της τοπικής αυτοδιοίκησης είναι πάρα πολύ μεγάλο για να χρησιμοποιείται στον βωμό μιας μικροκομματικής και μικροπολιτικής προσέγγισης και αντίληψης. Περιμένουμε με αγωνία να ολοκληρωθούν οι εργασίες στην υποεπιτροπή για την αναδιάρθρωση του «ΚΑΛΛΙΚΡΑΤΗ» κι εκεί, βεβαίως, θα έχουμε τη δυνατότητα να καταθέσουμε με πλήρη σαφήνεια την πρόταση της Δημοκρατικής Αριστεράς. 
Θα ήταν, όμως, αδιανόητο, έστω και σε μία συζήτηση που αφορά τη διευθέτηση ζητημάτων στον χώρο αυτό, να μην πούμε ότι για τη Δημοκρατική Αριστερά η μεταρρύθμιση του πολιτικού συστήματος και της δημόσιας διοίκησης αποτελεί κεντρικό ζήτημα στην υπόθεση προοδευτικής διεξόδου από την κρίση, ενώ στη μεταρρυθμιστική αλυσίδα η αυτοδιοίκηση Α΄ και Β΄ βαθμού αποτελεί τον βασικότερο κρίκο.
Για μας, για τη Δημοκρατική Αριστερά, η αυτοδιοίκηση αποτελεί ταυτόχρονα κίνημα και θεσμό. Είναι ο θεσμός της λαϊκής αυτενέργειας και συμμετοχής, το επίκεντρο και η κορύφωση του αλληλέγγυου εθελοντισμού.
Σήμερα, στη δίνη μιας πολύπλευρης πολιτικής, οικονομικής και κοινωνικής κρίσης που πλήττει τη χώρα μας, η ανάγκη μιας ολοκληρωμένης στρατηγικής εξόδου είναι αδήριτη. Αυτή η στρατηγική πρέπει να επιμερίσει δίκαια τα βάρη, να προασπίσει την κοινωνική συνοχή, να υιοθετήσει τη βιώσιμη ανάπτυξη και τέλος να ανανεώσει και να ανασυγκροτήσει τη χώρα θεσμικά.
Επειδή έγινε αναφορά στον «ΚΑΛΛΙΚΡΑΤΗ», για μας, για τη Δημοκρατική Αριστερά, ο «ΚΑΛΛΙΚΡΑΤΗΣ», ναι, είναι αλήθεια, επιχείρησε μια ριζική μεταρρύθμιση στην αυτοδιοίκηση, χωρίς όμως, δυστυχώς, να αποτελέσει τμήμα μιας ευρύτερης μεταρρύθμισης, που θα αφορούσε στο κεντρικό κράτος.
Είναι αλήθεια επίσης ότι συνέπεσε με τη δημοσιονομική κρίση και δεν κατέστη δυνατόν να εξασφαλιστούν οι αναγκαίοι πόροι, οι οποίοι είχαν προβλεφθεί για την εφαρμογή του, καθώς και οι προϋποθέσεις που θα εγγυώντο τη χρηματοδότηση αυτής της μεταρρύθμισης.
Έτσι, εμείς θεωρούμε ότι ο «ΚΑΛΛΙΚΡΑΤΗΣ», χωρίς να είναι αποτυχημένος ως σύλληψη, βρίσκεται σε φάση στασιμότητας και αμφισβήτησης, ενώ η οικονομική κρίση και η υλοποίηση αυτού του αυστηρού προγράμματος δημοσιονομικής προσαρμογής τείνουν να ακυρώσουν τις θετικές συνέπειες της μεταρρύθμισης. Δυστυχώς, είναι αλήθεια, έχουν υπονομευθεί κεκτημένα της αυτοδιοίκησης, κεκτημένα που είχαν κατοχυρωθεί πριν από τη συγκρότηση των νέων δήμων και περιφερειών. Σήμερα, με μια φράση, ο «ΚΑΛΛΙΚΡΑΤΗΣ» είναι μετέωρος, δυσεφάρμοστος και δυστυχώς δεν τον στηρίζει η πολιτεία.
Γίνονται κάποιες διευθετήσεις, παρεμβάσεις διορθωτικές, το είπα και πριν. Όμως δεν θα έπρεπε να υπάρχουν συγκεκριμένες νομοθετικές πρωτοβουλίες, έστω και σε αυτό το νομοσχέδιο, για την καθιέρωση της ετήσιας στοχοθεσίας και δεικτών μέτρησης για τη βελτίωση της αποτελεσματικότητας και της αποδοτικότητας των υπηρεσιών και καθιέρωση εφαρμογής συστημάτων αξιολόγησης των υπηρεσιών;
Είναι θετική –και το έχουμε πει και στην επιτροπή– η εφαρμογή του διπλογραφικού συστήματος σε όλα τα αυτοδιοικητικά νομικά πρόσωπα και τις κοινωφελείς δημοτικές επιχειρήσεις, όπως είναι θετική και η διάταξη που επιβάλλει «πόθεν έσχες» και στους περιφερειάρχες. Μας προξένησε μεγάλη και αρνητική εντύπωση η αρνητική θέση της Ένωσης Περιφερειών στο συγκεκριμένο ζήτημα.
Όμως, μέσα από τη διαπίστωση της δυσλειτουργίας αυτού του θεσμικού πλαισίου, όπως οριοθετείται με τον «ΚΑΛΛΙΚΡΑΤΗ», δεν θα έπρεπε να υπάρχει θεσμική θωράκιση και ενίσχυση των παρατάξεων της μειοψηφίας με μέσα, έτσι ώστε να καταστεί ο έλεγχος πιο ουσιαστικός στην πλειοψηφία;
Βεβαίως, εμείς θα περιμέναμε, έστω και σε αυτό το νομοσχέδιο, να υπάρξει μια προσπάθεια για τη χειραφέτηση των ΟΤΑ από την κεντρική διοίκηση, μέσω της σταδιακής επίτευξης της οικονομικής αυτοτέλειας και της ευθύνης είσπραξης φορολογικών εσόδων από τους ίδιους τους ΟΤΑ, χωρίς όμως επιπλέον φορολογική επιβάρυνση των πολιτών –αυτό είναι αυτονόητο– και όσο διαρκεί η κρίση.
Και όχι μόνο αυτό. Δεν θα έπρεπε να υπάρχει αναφορά στη φορολογική αποκέντρωση για αναδιανομή των εισπραττομένων φόρων υπέρ της αυτοδιοίκησης, χωρίς αύξησή τους και ιδιαίτερα υπέρ των οικονομικά μειονεκτούντων ΟΤΑ; Ακούστηκε τόσο από την εισήγηση της κ. Σακοράφα όσο και από τον εκλεκτό φίλο, εισηγητή του ΠΑΣΟΚ ότι, αν δεν υπήρχε τοπική αυτοδιοίκηση, η οποία στην ουσία υποκατάστησε την έλλειψη του κοινωνικού κράτους, δεν θα υπήρχε αυτή η στοιχειώδης κοινωνική συνοχή. Και –προσέξτε– σε ποια περίοδο; Στην περίοδο κατά την οποία η τοπική αυτοδιοίκηση έχει δεχθεί το μεγαλύτερο πλήγμα. Κατά 60% έχουν μειωθεί οι πόροι της κι όμως άντεξε. Και αντί να έρθει η πολιτεία να στηρίξει, δυστυχώς μεταθέτει την αναδιάρθρωση του θεσμικού πλαισίου στο όλο και πιο μακρινό μέλλον, ελπίζω όχι και στις καλένδες.
Κυρίες και κύριοι συνάδελφοι, για την τοπική αυτοδιοίκηση A΄ βαθμού, μας έχει δοθεί η δυνατότητα και έχουμε κάνει κι άλλες φορές κάποια συζήτηση, έστω και αποσπασματική και πρόχειρη. Δεν θα έπρεπε, όμως, να μιλήσουμε επί της ουσίας και για την περιφερειακή αυτοδιοίκηση B΄ βαθμού, την οποία παρακολουθούμε εδώ και τριάμισι χρόνια περίπου να προσπαθεί να βρει το βήμα της και η πολιτεία αντί να τη στηρίξει στην προσπάθεια αυτή, ώστε να είναι πιο αποτελεσματική στην εκτέλεση του ρόλου της, της βάζει τρικλοποδιές; Ποιος βάζει τις τρικλοποδιές; Οι αποκεντρωμένες διοικήσεις.
Γι’ αυτό και εμείς, ως Δημοκρατική Αριστερά, με υψηλό αίσθημα ευθύνης απέναντι στους δύο συνταγματικά κατοχυρωμένους βαθμούς τοπικής αυτοδιοίκησης, Α΄ και Β΄ βαθμού, λέμε ότι επιτέλους τελείωσε η μεταβατική περίοδος για να υπάρχουν οι αποκεντρωμένες διοικήσεις και πρέπει να καταργηθούν. Είναι το μακρύ χέρι της Κυβέρνησης, είναι το μακρύ χέρι της κεντρικής διοίκησης. 
Οι αρμοδιότητες της αποκεντρωμένης διοίκησης θα μπορούσαν κάλλιστα να μεταφερθούν στις περιφέρειες, τις αιρετές περιφέρειες και κάποιες οι οποίες, για παράδειγμα η ιθαγένεια, δεν μπορούν να μεταφερθούν, να είναι σε αποκεντρωμένες υπηρεσίες του κράτους. Εμείς, λοιπόν, έχουμε ξεκάθαρη θέση ότι η αποκεντρωμένη διοίκηση έχει ολοκληρώσει τον κύκλο της και θα πρέπει άμεσα να τελειώνουμε με αυτήν την ιστορία. 
Τώρα μπαίνω στο νομοσχέδιο, όσο μπορώ πιο γρήγορα. Εξάλλου ο εισηγητής της Νέας Δημοκρατίας ήταν απόλυτα σαφής στο τι περιλαμβάνει, να μην επαναλαμβάνω. Θα εστιάσω, όμως, σε κάποια επιμέρους άρθρα, για τα οποία ενώ, όπως προείπα, είχε δεσμευτεί η πολιτική ηγεσία του Υπουργείου Εσωτερικών να μας φέρει σήμερα τις όποιες αποδοχές επί των παρατηρήσεων και προτάσεών μας. Αυτό δεν έγινε. Ευελπιστώ να γίνει στη συνέχεια. 
Έρχομαι στο άρθρο 4: «Συμπαραστάτης του Δημότη και της Επιχείρησης». Απαράδεκτο! Είναι απαράδεκτο ο ορισμός του συμπαραστάτη να γίνεται μέσω της αποκεντρωμένης διοίκησης. Γκαουλάιτερ καθίσταται ο Γραμματέας της Αποκεντρωμένης Διοίκησης. Προτάσεις ακούστηκαν. 
Ο κ. Ταμήλος έκανε συγκεκριμένη πρόταση. Αναφέρομαι στην εύστοχη όντως παρατήρησή του, ότι δεν μπορεί να προσδιορίζουμε σε δύο μήνες το χρονικό εκείνο διάστημα, κατά το οποίο πρέπει το περιφερειακό και δημοτικό συμβούλιο να εκλέξει συμπαραστάτη. Θα μπορούσε τουλάχιστον να αυξηθεί κατά τέσσερις, να γίνει ένα εξάμηνο, έτσι ώστε, αφού ολοκληρωθεί η διαδικασία ορισμών αντιδημάρχων, προέδρων νομικών προσώπων…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Την ανοχή σας για ένα – δύο λεπτά, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίστε, κύριε συνάδελφε.</ChairmanSpeech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ, κύριε Πρόεδρε. 
…Έλεγα, λοιπόν, ότι θα μπορούσε να αντιμετωπιστεί με τη δέουσα προσοχή που επιβάλλει αυτός ο θεσμός. Διότι όντως, θα συμφωνήσω, δεν είναι ζήτημα πλειοψηφίας ο συμπαραστάτης. Όμως, είχατε τη δυνατότητα να ακούσετε αρκετές θέσεις, και δική μας και της Αξιωματικής Αντιπολίτευσης, ακόμα και από τη Συμπολίτευση, και να μας φέρνατε σήμερα μία συνθετική πρόταση. Μακάρι να γίνει στην τοποθέτησή σας. 
Για το άρθρο 7 μάς έχετε μπερδέψει. Θα αποσυρθεί ή δεν θα αποσυρθεί; Γιατί, αν αποσυρθεί, δεν έχει νόημα να αναλώνουμε ούτε χρόνο ούτε κόπο. Ο κ. Ντόλιος έκανε ιδιαίτερη αναφορά και διαχώρισε τις έννοιες του έκτακτου και του εποχικού. Έβαλε και τον κίνδυνο στην ουσία καταστρατήγησης της έννοιας και της περιφρούρησης του ΑΣΕΠ. Περιμένουμε να δούμε τι ακριβώς γίνεται.
Στο άρθρο 16 είναι προφανές ότι δεχόμαστε πως θα πρέπει ο δήμαρχος να έχει τη δυνατότητα να μετακινεί προς όφελος του δημοσίου συμφέροντος έναν υπάλληλο, αλλά όχι για δέκα χρόνια. Αυτό είναι ομηρία.</Speech> 
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Πέντε και πέντε…</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Πέντε και πέντε, ακριβώς. Με συγχωρείτε, αλλά είναι εξωπραγματικός ο χρόνος. Κάντε το τρία και τρία, κάντε το τρία και δύο, αλλά όχι δέκα χρόνια. 
Σε ό,τι αφορά –και κλείνω, κύριε Πρόεδρε- το άρθρο 45, για την εκχώρηση και ενεχυρίαση εσόδων από ανταποδοτικά τέλη, κοιτάξτε, το ότι υπάρχουν δυσκολίες σε κάποιους μικρούς δήμους ως προς το ζήτημα της καθαριότητας να το αποδεχθώ. Όμως, αν είναι να γενικεύσουμε το ζήτημα και να ανοίξουμε τους ασκούς του Αιόλου για ιδιωτικοποίηση των δημοσίων υπηρεσιών και αγαθών, είναι προφανές ότι η Δημοκρατική Αριστερά είναι απέναντι. Προσδιορίστε το μέγεθος ή τον αριθμό εκείνων των ΟΤΑ που έχουν ανάγκη αυτής της διάταξης και να το κουβεντιάσουμε. Έτσι, όμως, γενικά και αόριστα σε καμιά περίπτωση δεν πρόκειται να συμφωνήσουμε. 
Τέλος –και είναι όντως τέλος- για τα άρθρα 77 και 78 ακούστηκαν πολλά. Συνυπογράφουμε και είμαστε αρνητικοί.
Όσο για το άρθρο 80, δεν μπορείς στην ουσία να δίνεις τη δυνατότητα, ακόμα και παραμονές των εκλογών, στους αιρετούς για προσλήψεις. Είναι αντιδεοντολογικό και αντιδημοκρατικό. 
Εν πάση περιπτώσει, κύριε Πρόεδρε, σας ευχαριστώ πάρα πολύ.
Κλείνω δηλώνοντας ότι έχουμε ολοκληρωμένη πρόταση, την οποία θα καταθέσουμε στην υποεπιτροπή για τον «ΚΑΛΛΙΚΡΑΤΗ». Έχουμε όμως και εδραιωμένη πεποίθηση ότι δεν θα αφήσουμε να γίνονται ρουσφετολογικές προσεγγίσεις σε έναν τόσο ευαίσθητο τομέα, όπως είναι η τοπική αυτοδιοίκηση.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο ειδικός αγορητής του Κομμουνιστικού Κόμματος Ελλάδας κ. Γεώργιος Λαμπρούλης.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Το χθεσινό γεγονός και οι συνομιλίες που είδαν το φως της δημοσιότητας επιβεβαιώνουν αυτό που έχουμε πει ως Κομμουνιστικό Κόμμα, ότι η Χρυσή Αυγή ανέβηκε και στηρίχθηκε από μηχανισμούς του συστήματος και πάει χέρι-χέρι με τον αντικομμουνισμό, από όπου και αν προέρχεται αυτός. Η εγκληματική της δράση είναι υπαρκτή και είναι γνωστά τα αποτελέσματα της δράσης της. Γι’ αυτό και αποτελεί λαϊκή απαίτηση να διερευνηθούν οι εγκληματικές της πράξεις και να τιμωρηθούν οι υπεύθυνοι. Παράλληλα, εμείς καλούμε τον λαό να την καταδικάσει και να την απομονώσει.
Σε ό,τι αφορά το νομοσχέδιο του Υπουργείου Εσωτερικών: «Επείγουσες ρυθμίσεις αρμοδιότητας Υπουργείου Εσωτερικών» που συζητούμε, αποτελεί τμήμα μιας συνολικότερης πολιτικής που ασκείται, στη βάση όμως μιας συγκεκριμένης στρατηγικής κατεύθυνσης της Ευρωπαϊκής Ένωσης και της συγκυβέρνησης, όπως και των προηγούμενων εξάλλου κυβερνήσεων, με στόχο τη στήριξη και ενίσχυση της κερδοφορίας του κεφαλαίου πριν αλλά και τώρα, ειδικότερα στην περίοδο της κρίσης, με αποτέλεσμα τη ραγδαία επιδείνωση της θέσης των εργαζομένων και συνολικά της λαϊκής οικογένειας. Για την υλοποίηση αυτού του στόχου προωθήθηκαν και προωθούνται σειρά αναδιαρθρώσεων σε όλους τους τομείς, εργασιακές σχέσεις, παιδεία, υγεία, πρόνοια κ.λπ., προκειμένου να δημιουργηθούν οι προϋποθέσεις αλλά και οι αναγκαίες για το κεφάλαιο συνθήκες, ώστε να βρει πεδίο κερδοφορίας. 
Έτσι και οι αναδιαρθρώσεις για τον εκσυγχρονισμό του αστικού κράτους που έχουν γίνει έως σήμερα στη δημόσια διοίκηση και την τοπική αυτοδιοίκηση -την τοπική διοίκηση, πλέον- αλλά και αυτές που σχεδιάζονται εντάσσονται στις ανάγκες ακριβώς αυτής της καπιταλιστικής ανάπτυξης της χώρας. Αυτόν τον στόχο υπηρέτησε και ο «ΚΑΠΟΔΙΣΤΡΙΑΣ» και, βεβαίως, υπηρετεί ως συνέχειά του ο «ΚΑΛΛΙΚΡΑΤΗΣ», ως εργαλείο δηλαδή τοπικής και περιφερειακής διοίκησης, προκειμένου να λειτουργεί ακόμα πιο αποτελεσματικά και συμπληρωματικά η τοπική και περιφερειακή διοίκηση, αντίστοιχα, ως αναπόσπαστο κομμάτι του κρατικού μηχανισμού, το οποίο απαρέγκλιτα θα υλοποιεί τις κεντρικές πολιτικές ευνοώντας, βεβαίως, με τις παρεμβάσεις της τοπικής διοίκησης πιο στοχευμένα τις επιδιώξεις του κεφαλαίου, προκειμένου να υλοποιείται απαρέγκλιτα και με σιδηρά πειθαρχία αυτή η πολιτική. Πέραν του έως τώρα ελέγχου όπου υπόκειντο οι Οργανισμοί Τοπικής Αυτοδιοίκησης Α΄ και Β΄ βαθμού από τον Γενικό Γραμματέα Αποκεντρωμένης Διοίκησης, τώρα θα ελέγχονται από τον Ελεγκτή Νομιμότητας για το αν θα υλοποιούν απαρέγκλιτα την κεντρική πολιτική κατεύθυνση. 
Αυτή, λοιπόν, την πολιτική έρχεται να εξυπηρετήσει και το νομοσχέδιο, ανοίγοντας τον δρόμο για εκτεταμένες ιδιωτικοποιήσεις και ενίσχυση της επιχειρηματικότητας κρίσιμων υπηρεσιών των δήμων, όπως της καθαριότητας που αναφέρεται μέσα, του φωτισμού και γενικότερα όποιας υπηρεσίας θεωρείται ανταποδοτικού χαρακτήρα, όπως είναι οι δράσεις για τον πολιτισμό, τον αθλητισμό, τους κοινόχρηστους χώρους και άλλα. 
Είναι υπηρεσίες, δηλαδή, που σχετίζονται με τις ανάγκες του λαού, για τις οποίες ήδη φορολογείται και πληρώνει. Έτσι τώρα οι δήμοι θα βάζουν ως ενέχυρο ή θα εκχωρούν τα μελλοντικά τους έσοδα από τα ανταποδοτικά τέλη καθαριότητας και φωτισμού, θα υπογράφουν συμβάσεις με ιδιώτες που θα αναλάβουν αυτές τις υπηρεσίες και οι επιχειρήσεις θα εισπράττουν κατευθείαν από τη ΔΕΗ αυτά τα εγγυημένα έσοδα. 
Βέβαια, το έδαφος για να δράσουν οι ιδιώτες είναι αρκετά αποδοτικό, αφού στους δήμους τα αποδοτικά τέλη και γενικώς τα τέλη και πρόστιμα είναι όχι απλά αυξημένα, αλλά αποτελούν την κυρίαρχη πηγή εσόδων τους. Έτσι, με δεδομένο ότι τέτοιες υπηρεσίες, που θεωρούνται από τις βασικές σε έναν δήμο, θα παραχωρούνται σε ιδιώτες, είναι προφανές ότι χιλιάδες εργαζόμενοι που εργάζονται στους δήμους θα βρεθούν στον αέρα. 
Ενδεικτικά αναφέρεται, για παράδειγμα, στην αιτιολογική έκθεση του νομοσχεδίου το επιχείρημα ότι η συγκυβέρνηση θέλει να διασώσει –λέει- τους δήμους από τον δανεισμό για την άσκηση των αρμοδιοτήτων ανταποδοτικού χαρακτήρα. 
Στην ουσία τούς λέτε πως έχουν δύο επιλογές, για να παρέχουν υπηρεσίες: ή δανεισμό ή ενεχυρίαση των εσόδων τους και παράδοση των ανταποδοτικών υπηρεσιών σε επιχειρήσεις. Και στη μία και στην άλλη περίπτωση ποιος θα πληρώσει το μάρμαρο; Οι εργαζόμενοι και οι λαϊκές οικογένειες, τα μόνιμα υποζύγια. Αυτό είναι ενδεικτικό του ρόλου που παίζει η τοπική και περιφερειακή διοίκηση, αλλά και οι αιρετοί, που αποδέχονται αυτήν την πολιτική. Από κοινού, λοιπόν, Κυβέρνηση, δήμαρχοι και περιφερειάρχες από τη μία μεριά κλείνουν την πόρτα των υπηρεσιών των ΟΤΑ, των περιφερειών και συγχρόνως ανοίγουν διάπλατα τις πόρτες στους ιδιώτες επιχειρηματίες. 
Σε άλλο σημείο της εισηγητικής έκθεσης, αναφέρεται πως η επιλογή αυτή θα διευκολύνει την αξιοποίηση κοινοτικών πόρων και χρηματοδοτικών εργαλείων, όπως, για παράδειγμα, το χρηματοδοτικό πρόγραμμα της Ευρωπαϊκής Ένωσης «JESSICA», που ως προϋπόθεση έχει τη χρηματοδότηση έργων και υπηρεσιών, αρκεί αυτά να φέρνουν έσοδα, να λειτουργούν ανταποδοτικά. 
Επιχειρείται, δηλαδή, η άσκηση μιας σταθερής και αναγκαίας υπηρεσίας προς τους δημότες, όπως, για παράδειγμα, η καθαριότητα, να ανατεθεί σε κοινοτικούς πόρους και εργαλεία, τα οποία διατίθενται μόνο εφόσον μπορούν να επιφέρουν έσοδα και βεβαίως προϋποθέτουν σύμπραξη με επιχειρηματίες. 
Αυτή η επιλογή διευκολύνει δημάρχους που υποστηρίζουν τον εξορθολογισμό των δαπανών των δήμων τους ή την περιβόητη οικονομική αυτοτέλεια, που συνεπάγονται περικοπές σε προσωπικό, απολύσεις, κατάργηση ή περαιτέρω περικοπές σε υπηρεσίες, ώστε να προχωρήσουν στην υλοποίηση αυτής ακριβώς της αντιλαϊκής πολιτικής.  
Εξάλλου, υπάρχει πλήρης σύμπλευση Κυβέρνησης και δημάρχων στο ότι η κρατική χρηματοδότηση κάποια στιγμή θα σταματήσει. Σε αυτό το πλαίσιο αναζητούνται διέξοδοι, ώστε να εκτελούνται οι υπηρεσίες με την ακόμα μεγαλύτερη εμπλοκή επιχειρηματικών σχημάτων. Βεβαίως, οι ευθύνες δημάρχων και περιφερειαρχών που υλοποιούν αυτήν την πολιτική είναι τεράστιες, αφού εδώ και χρόνια αναδείχθηκαν, αποδέχθηκαν, συνηγόρησαν, συναίνεσαν και υλοποιούν αυτήν την πολιτική. 
Ένα παράδειγμα είναι η αποδοχή μείωσης των πόρων προς την τοπική και την περιφερειακή διοίκηση από τον κρατικό προϋπολογισμό. Εδώ να θυμίσουμε τις επίσημες τοποθετήσεις, σε επίπεδο Κεντρικής Ένωσης Δήμων για το ότι πρέπει να γίνει οικονομία και από άλλους φορείς του δημοσίου, αντίστοιχες με αυτές που έγιναν στους δήμους. Πρωτοστατούν, δηλαδή, στη φοροεπιδρομή του λαού.   
Δεύτερον, κατάργηση των οργανικών θέσεων των δήμων που προβλέπονταν και από τον «ΚΑΛΛΙΚΡΑΤΗ», που τον υλοποίησαν και τον υλοποιούν με μεγάλη ευχαρίστηση και τον πρόβαλαν και σε μια μεταρρύθμιση –γιατί ακούστηκε και σε αυτήν την Αίθουσα προηγουμένως- ως μια μεγάλη μεταρρύθμιση, η οποία έχει να προσφέρει πολλά –λέει- στην κοινωνία. 
Τρίτον, ιδιωτικοποιήσεις υπηρεσιών των δήμων, όπως καθαριότητα, κοινωνικά προγράμματα, πρόνοια κ.λπ.. Χαρακτηριστικό, επίσης, είναι το παράδειγμα ότι ακόμα και τώρα καλοδέχθηκαν οι δήμαρχοι και οι περιφερειάρχες την ελληνογερμανική συνεργασία που εγκαινίασε η Κυβέρνηση, με στόχο την εκτεταμένη ή τις εκτεταμένες ιδιωτικοποιήσεις υπηρεσιών και δράσεων των δήμων.
Έτσι, με τις διοικητικές μεταρρυθμίσεις –τον «ΚΑΠΟΔΙΣΤΡΙΑ» πριν, τον «ΚΑΛΛΙΚΡΑΤΗ» εδώ και τριάμισι χρόνια- εμείς βάζουμε κάποια ερωτήματα προς τον λαό, που πρέπει να βγάλει και συμπεράσματα.   
Βελτιώθηκε η εξυπηρέτηση του λαού από αυτές τις μεταρρυθμίσεις; Μήπως μειώθηκαν τα τέλη; Οι δημοτικοί φόροι έπαψαν να αυξάνονται; Εδώ η αντιστοιχία στα έσοδα των δήμων είναι ανταποδοτικά τέλη στο 70% και 30% η κρατική χρηματοδότηση και βαίνει συνεχώς μειούμενη και βεβαίως αντίστοιχα αυξάνονται τα τέλη και οι φόροι.
Οι κοινωνικές υπηρεσίες καλυτέρευσαν και επεκτάθηκαν ή μειώθηκαν, ιδιωτικοποιήθηκαν και ακρίβυναν; Αποτέλεσαν στήριγμα των εργαζόμενων σε ζητήματα εργασιακών δικαιωμάτων ή εφαλτήριο προώθησης ευέλικτων εργασιακών σχέσεων; Ένα γεγονός που αποτυπώνεται εδώ και πάρα πολλά χρόνια, αλλά ειδικά και μέσα από το νομοσχέδιο, για τις προσλήψεις διμήνου –λέτε για τετράμηνα- συμβάσεις έργου ορισμένου χρόνου, κάθε είδους ελαστικής μορφής εργασίας. 
Η ποιότητα ζωής στα αστικά κέντρα και στην περιφέρεια αναβαθμίστηκε; Η ανισομετρία αμβλύνθηκε ή οξύνθηκε; Τα ταμεία της τοπικής αυτοδιοίκησης έγιναν σημείο αναφοράς για παροχές προς τον λαό ή για νέες επιβαρύνσεις και φοροεισπράξεις; Οι υποχρεώσεις και οι οφειλές του κράτους προς την τοπική διοίκηση καταβλήθηκαν ή πολλαπλασιάστηκαν; Οι αιρετοί στην τοπική διοίκηση και στην περιφερειακή διοίκηση επέδειξαν στη συντριπτική πλειοψηφία τους τακτική αναβαθμισμένου διεκδικητή, όπως λέμε εμείς, λαϊκών αιτημάτων ή αποκεντρωμένου τοποτηρητή των κατευθύνσεων της κεντρικής εξουσίας; 
Τα ερωτήματα αυτά είναι ρητορικά σε ό,τι αφορά εμάς. Αυτά, όμως, τα ερωτήματα ακριβώς έχουν απαντηθεί στην πράξη και η ίδια η ζωή έχει δώσει την απάντησή της και αποδεικνύουν πως το πλαίσιο μιας αντιλαϊκής πολιτικής, όπως αυτή που εφαρμόζεται εδώ και χρόνια, οι όποιες διοικητικές παρεμβάσεις δεν αποσκοπούν παρά σε έναν και μόνο στόχο, στην προώθηση δυσμενέστερων και αυταρχικότερων μέτρων απέναντι στον λαό.
Να, λοιπόν, ποιο είναι το πρώτο σκαλί, το πρώτο μέτωπο, όπου ο πολίτης θα βρίσκει το οργανωμένο κράτος κατά τον Υπουργό Εσωτερικών, δηλαδή, εννοώντας την τοπική διοίκηση. Είναι οργανωμένο στην προάσπιση και προώθηση των συμφερόντων του κεφαλαίου και ταυτόχρονα αναίρεσης κάθε λαϊκού δικαιώματος. 
Βέβαια, το νομοσχέδιο ούτε βιαστικό είναι ούτε πρόχειρα σχεδιασμένο, όπως διατείνεται ο ΣΥΡΙΖΑ, ούτε είναι προβληματικές οι διατάξεις, για παράδειγμα, του «ΚΑΛΛΙΚΡΑΤΗ» που μπορούν με επιμέρους παρεμβάσεις να οδηγήσουν σε φιλολαϊκή κατεύθυνση. Αυτό και αν είναι αυταπάτη! Δηλαδή ότι μέσω αυτοδιοικητικών θεσμών μπορεί να ανατραπεί η κυβερνητική πολιτική. Πράγμα που θα ήταν βέβαια μια παγκόσμια πρωτοτυπία, γιατί, είτε αστικό είτε σοσιαλιστικό είναι το κράτος, η τοπική διοίκηση ως τμήμα αυτού του κράτους δεν μπορεί παρά να υπηρετεί την πολιτική της κεντρικής εξουσίας. 
Συνεπώς οι όποιες διοικητικές μεταρρυθμίσεις και οι όποιες παρεμβάσεις δεν είναι αυτές που καθορίζουν την ασκούμενη πολιτική, παρά είναι η κατεύθυνση της ασκούμενης πολιτικής που καθορίζει το περιεχόμενο, τη στόχευση της εκάστοτε διοικητικής παρέμβασης τύπου «ΚΑΛΛΙΚΡΑΤΗ», για παράδειγμα, που συζητάμε.
Έτσι, λοιπόν, οι όποιες προτάσεις, παρεμβάσεις προβάλλονται που πατούν, όμως, στην υπάρχουσα δομή του κράτους στόχο έχουν τον αποπροσανατολισμό και τον εγκλωβισμό του λαού για να περνά σε δεύτερο πλάνο το εξής κύριο ζήτημα, δηλαδή το ποια πολιτική έχουν ανάγκη οι λαϊκές δυνάμεις, αφού η πολιτική περιφερειακά και τοπικά καθορίζεται από τη γενικότερη πολιτική σε επίπεδο χώρας. 
Να γιατί αποτελεί κοροϊδία για τα λαϊκά στρώματα η στάση του ΣΥΡΙΖΑ, αφού στην πραγματικότητα διεκδικούν να γίνουν καλύτεροι διαχειριστές ενός συστήματος που τσακίζει τον λαό και ταυτόχρονα θέλουν και τη συμμετοχή του λαού σε αυτό, καλλιεργώντας προσδοκίες για άσκηση φιλολαϊκής πολιτικής, είτε ως διοίκηση σε δήμους ή περιφέρειες είτε ως κυβέρνηση στο πλαίσιο αυτού του συστήματος. 
Ανεξάρτητα, λοιπόν, τον τρόπο και το πώς θα προωθηθούν τα μέτρα και μέσα από το συγκεκριμένο νομοσχέδιο, το μόνο ξεκάθαρο είναι ότι τα λαϊκά στρώματα δεν έχουν να κερδίσουν τίποτα από αυτήν την εξέλιξη.
 Όλα αυτά τα μέτρα που παίρνονται και μέσω αυτού του νομοσχεδίου γίνονται για να υπηρετήσουν την κερδοφορία των μονοπωλίων. Οι όποιες θέσεις θα δημιουργηθούν θα είναι ελάχιστες, θα πατήσουν πάνω στο φθηνό εργατικό δυναμικό, στο ξεπούλημα του δημόσιου τομέα, στον εκτοπισμό των μικρών και μεσαίων επιχειρήσεων και των αυτοαπασχολούμενων. 
Από την άλλη, ό,τι έχει σχέση με κοινωνικές ανάγκες -ελεύθεροι χώροι, πράσινο, αντιπλημμυρικά έργα, αντισεισμικά έργα, σταθμοί, σχολεία, κέντρα υγείας κ.ά.- είναι πάρεργα, τα οποία για να συμφωνηθούν και να γίνουν, περνούν δεκαετίες. Παραχωρούνται στους επιχειρηματίες μέσω των ΣΔΙΤ και γίνονται με την οικονομική αφαίμαξη των λαϊκών στρωμάτων.
Αυτό, λοιπόν, που αναδεικνύεται είναι πως ανάπτυξη προς όφελος των λαϊκών αναγκών δεν μπορεί να γίνεται στο πλαίσιο της ιδιοκτησίας των μέσων παραγωγής, του άναρχου καπιταλιστικού τρόπου παραγωγής της τοπικής ή της αυτοδιοικητικής ανάπτυξης. Απαιτείται κοινωνικοποίηση των βασικών και συγκεντρωμένων μέσων παραγωγής, κεντρικός σχεδιασμός, εργατικός έλεγχος σε όλους τους τομείς της παραγωγικής δραστηριότητας, που θα αναπτύσσει και θα καλύπτει όλες τις ανάγκες, λαμβάνοντας υπ’ όψιν και τις τοπικές ιδιαιτερότητες, τις πληθυσμιακές ανάγκες ανά κλάδο και περιφέρεια. Μόνο έτσι μπορεί να διασφαλιστεί ανάπτυξη προς όφελος του λαού, που να εξασφαλίζει σταθερή και μόνιμη εργασία για όλους.
Μπροστά και σε αυτή τη δυσμενή εξέλιξη που έρχεται να προστεθεί στα τόσα προβλήματα που αντιμετωπίζει ο λαός μας ως απόρροια αυτής της συγκεκριμένης πολιτικής, ο ίδιος μπορεί και πρέπει να βάλει φρένο, οργανώνοντας και συντονίζοντας την πάλη του, διεκδικώντας παράλληλα την πλήρη κρατική χρηματοδότηση, η οποία να καλύπτει το σύνολο των αναγκών περιφερειών και δήμων. Καμμία συρρίκνωση και κατάργηση δομών και υπηρεσιών, αλλά διεύρυνσή τους. Μόνιμη και σταθερή εργασία, καμμία απόλυση, προσλήψεις προσωπικού, όπως του συνόλου της Δημοτικής Αστυνομίας, των σχολικών φυλάκων, των καθαριστριών. Μονιμοποίηση των συμβασιούχων χωρίς όρους και προϋποθέσεις, δραστική μείωση, με στόχο την κατάργηση των ανταποδοτικών τελών. Κατάργηση της επιχειρηματικής δραστηριότητας, της εμπορευματοποίησης υπηρεσιών και έργων. Πρόγραμμα Δημοσίων Επενδύσεων και αξιοποίηση των κοινοτικών κονδυλίων για σύγχρονες κτηριακές κοινωνικές εγκαταστάσεις, που να καλύπτουν όλο το φάσμα των προνοιακών, αθλητικών και πολιτιστικών αναγκών, με κατάργηση της εμπορευματοποίησής τους.
Χρειάζονται έργα αντισεισμικής θωράκισης, αντιπλημμυρικής και αντιπυρικής προστασίας καθώς και επείγοντα μέτρα ανακούφισης της λαϊκής οικογένειας. 
Στη βάση των ανωτέρω καταψηφίζουμε το νομοσχέδιο και περιμένουμε, κύριε Υπουργέ, και τις διορθώσεις που μας τις έχετε τάξει από την τελευταία συνεδρίαση της επιτροπής.</Speech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Τώρα θα τις κάνουμε.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Πότε; Είχατε πει ότι θα είναι έτοιμες και θα τις έχουμε πριν από τη σημερινή συνεδρίαση.
Ευχαριστώ, κύριε Πρόεδρε, για την ανοχή.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πολύ.
Τον λόγο έχει ο ειδικός αγορητής των Ανεξάρτητων Δημοκρατικών Βουλευτών και Βουλευτής Πειραιά κ. Ιωάννης Κουράκος.</ChairmanSpeech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Καλά το είπατε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είπε Β΄ Πειραιά.</Speech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Δεν πειράζει.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άλλο Πειραιάς και άλλο Β΄ Πειραιά.</Speech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Είναι από την Καβάλα ο Πρόεδρος και έχει σύγχυση με τον Πειραιά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τι να κάνουμε, δηλαδή; Όλοι Ολυμπιακοί πρέπει να είμαστε; Είμαστε και Παοκτζήδες, είμαστε και άλλες ομάδες και Εθνικός Πειραιά.</ChairmanSpeech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Κρατηθείτε στο ότι όλοι είμαστε Ολυμπιακοί, για να έχετε και την πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, δεν θα πει ότι η μειοψηφία δεν έχει τη θέση της. Την έχει και είναι ισχυρή. Μπορεί να είστε η πλειοψηφία, αλλά στις καρδιές του κόσμου δεν είστε μόνο οι Ολυμπιακοί, είναι και άλλες ομάδες.
Πριν ξεκινήσετε την ομιλία σας, κύριε Κουράκο, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα επτά μαθήτριες και μαθητές και τρεις εκπαιδευτικοί από το 1ο Δημοτικό Σχολείο Κρεμαστής Ρόδου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)</ChairmanSpeech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Κύριε Πρόεδρε, αρκεστείτε στα αντιολυμπιακά αισθήματά σας, δεν μας ενοχλεί. Η πλειοψηφία του ελληνικού λαού…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αντιολυμπιακός δεν είμαι, όπως δεν είμαι και αντικομμουνιστής ούτε τίποτα άλλο. Δεν είμαι «αντί». Δεν είμαι Ολυμπιακός, είναι απλό.</ChairmanSpeech> 
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Εντάξει, η πλειοψηφία του ελληνικού λαού είναι Ολυμπιακοί, γι’ αυτό ακριβώς είμαστε μία μεγάλη ομάδα, που για πολλά χρόνια θα παίρνουμε τα πρωταθλήματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ελάτε στη Θεσσαλονίκη να δούμε μετά το «2-1».</ChairmanSpeech>
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Έρχομαι στο προκείμενο.
Κυρίες και κύριοι συνάδελφοι, χθες στην πρόταση άρσης ασυλίας των Βουλευτών της Χρυσής Αυγής ο Πρόεδρος του κόμματός μας Ένωση για την Πατρίδα και τον Λαό, ο Βύρων Πολύδωρας, ήταν προφητικός για τα γεγονότα τα οποία στη συνέχεια έλαβαν χώρα με τα βίντεο και όχι μόνο. 
Το είδαμε και αυτό. Στην κυριολεξία ένας Έλληνας αξιωματικός εν ενεργεία εισήλθε ανενόχλητος και αποφασισμένος στη Βουλή των Ελλήνων, εξύβρισε, γρονθοκόπησε και χτύπησε Βουλευτές και υπαλλήλους πολιτικού κόμματος στα γραφεία τους στη Βουλή. 
Εξήλθε επίσης ανενόχλητος και ικανοποιημένος, μετά την πρωτοφανή και προκλητική συμπεριφορά του, συνοδευόμενος μάλιστα από αστυνομικούς φρουρούς της Βουλής, αντί να τον συλλάβουν. Πάλι καλά. Ευτυχώς που οι «φιλοδοξίες» και «επιδιώξεις» του λαμπρού αυτού Έλληνα αξιωματικού περιορίζονται μόνο σε αυτά που διέπραξε. Ευτυχώς, λέω, γιατί οι «φιλοδοξίες» και «επιδιώξεις» του θα μπορούσαν να είναι και κάποιες άλλες.
Δεύτερον, το πρόβλημα είναι ιδιαίτερα σοβαρό και δεν αφορά μόνο την κατάλυση της νομιμότητας μέσα στον ιερό ναό της δημοκρατίας, δηλαδή στη Βουλή. Αφορά κυρίως τον ευτελισμό του δημοκρατικού μας πολιτεύματος και την υπονόμευσή του. Αφορά κυρίως και προεχόντως τα όσα επιχειρήθηκε σκοπίμως και τεχνηέντως να συγκαλυφθούν, διά της μεθόδου της υποβάθμισης και του αποπροσανατολισμού. Αυτά, βεβαίως, είναι τα όσα ξεδιάντροπα, αποκάλυπτα, αβίαστα και ανεπιφύλακτα είπε ο παραιτηθείς Γενικός Γραμματέας του Υπουργικού Συμβουλίου. Ο παραιτηθείς Γενικός Γραμματέας της συγκυβέρνησης δεν διέψευσε και δεν ανασκεύασε, έστω, σχετικά με τον Πρωθυπουργό της χώρας, τους Υπουργούς Δικαιοσύνης και Προστασίας του Πολίτη και την Εισαγγελέα του Αρείου Πάγου, τους οποίους συλλήβδην και απροκάλυπτα καταγγέλλει ως ανήθικους, ανέντιμους και, κυρίως, ως ξενοκίνητους. 
Στην προκειμένη περίπτωση, κυρίες και κύριοι συνάδελφοι, ένα από τα δύο συμβαίνει. Πρώτον, ή λέει αλήθειες για τους κορυφαίους πολιτειακούς παράγοντες της χώρας, δηλαδή τον Πρωθυπουργό, τον κ. Σαμαρά, και τους δύο Υπουργούς, τον κ. Αθανασίου Υπουργό Δικαιοσύνης και τον κ. Δένδια Υπουργό Προστασίας του Πολίτη και την Εισαγγελία του Αρείου Πάγου, ή λέει ψέματα ο υψηλόβαθμος δημόσιος λειτουργός, ο μέχρι χθες Γενικός Γραμματέας της Κυβέρνησης. Ό,τι και να συμβαίνει από τα δύο, υπάρχει σοβαρό πρόβλημα στην Κυβέρνηση και κυρίως στη χώρα. Και το πρόβλημα αυτό, κυρίες και κύριοι συνάδελφοι, δεν επιλύεται με την παραίτηση του λαλίστατου και αμετροεπούς Γενικού Γραμματέα του Υπουργικού Συμβουλίου. Εμείς, ως ένωση για την πατρίδα και το λαό, ζητάμε άμεση, εδώ και τώρα, πολιτική και δικαστική έρευνα, προκειμένου να χυθεί άπλετο φως στη δυσώδη και όζουσα αυτή υπόθεση, που ευτελίζει τη χώρα μας και τους δημοκρατικούς της θεσμούς.
Κυρίες και κύριοι συνάδελφοι, μπαίνω στο νομοσχέδιο. Η σημερινή Κυβέρνηση σταθερά συνεπής στην πολιτική γονατογραφήματος, φέρνει προς συζήτηση ένα νομοσχέδιο με επείγουσες ρυθμίσεις, που αφορούν τους ΟΤΑ. Και λέω «γονατογράφημα», γιατί μόνο έτσι μπορεί να χαρακτηριστεί η πρακτική να εισάγονται θέματα χωρίς κατεύθυνση και στρατηγική. 
Οι παλινωδίες αυτής της Κυβέρνησης αποτυπώνονται και στα ζητήματα της αυτοδιοίκησης. Μόλις πριν λίγες μέρες εισήχθη τροπολογία σχετικά με τον τρόπο εκλογής των δημοτικών συμβούλων στις εκλογές που θα λάβουν χώρα σε λίγες εβδομάδες. 
Θα θυμίσω στους συναδέλφους ότι στη μοναδική τηλεοπτική συνέντευξη που είχε δώσει ο Πρωθυπουργός εξήγγειλε την αλλαγή του εκλογικού νόμου. Ήταν μία προοδευτική ρύθμιση, η οποία συνέβαλε στον απογαλακτισμό των αυτοδιοικητικών παρατάξεων από τον κομματικό εναγκαλισμό. 
Στη συνέχεια έχουμε ακούσει μία σειρά από υποσχέσεις, σχετικά με την ανεξαρτησία, τον ρόλο και τις αρμοδιότητες της αυτοδιοίκησης. Καμμία από τις υποσχέσεις αυτές δεν έχουν βρει ουσιαστική ανταπόκριση, κύριε Υπουργέ. 
Είναι κοινά αποδεκτό ότι οι συνθήκες πρωτοφανούς ύφεσης, τα φαινόμενα ακραίας φτώχειας έχουν πολλαπλασιαστεί. Ο υποσιτισμός των παιδιών, η έλλειψη ιατροφαρμακευτικής περίθαλψης, η διακοπή ρεύματος σε χιλιάδες νοικοκυριά, η απαξίωση των σχολικών μονάδων αποτελούν τη ρεαλιστική αποτύπωση των συνεπειών του μνημονίου. 
Το σύνολο των πολιτικών δυνάμεων και φορέων έχουν συμφωνήσει ότι οι έκτακτες ανάγκες αναδεικνύουν την κρισιμότητα του ρόλου της αυτοδιοίκησης ως του πλέον άμεσου φορέα κρατικής εξουσίας. Ο θεσμικός ρόλος των ΟΤΑ σε συνδυασμό με το ευρύ δίκτυο αναφοράς αποτελούν το καταφύγιο για τους πολίτες που δεν μπορούν να καλύψουν βασικές ανάγκες. 
Σε αντίθεση με τον κοινό νου κινήθηκε η κυβερνητική πολιτική: Περικοπή χρηματοδότησης κατά 65% και μείωση προσωπικού κατά 50% σε ευαίσθητους τομείς κοινωνικής φροντίδας. Το αποτέλεσμα όλων αυτών των περικοπών ήταν οι έντονες αντιδράσεις που εξέφρασε το σύνολο των αυτοδιοικητικών φορέων. 
Οι δήμαρχοι και οι περιφερειάρχες απειλούσαν με γενικευμένες παραιτήσεις. Άλλωστε, κάποιοι συνδέουν αυτό το μέτωπο των αντιδράσεων με το κύμα παραιτήσεων που είχε ξεσπάσει από πλειάδα στελεχών της αυτοδιοίκησης σε όλη την επικράτεια. 
Το παρόν σχέδιο νόμου πέρα από κάποιες διαδικαστικού χαρακτήρα ρυθμίσεις δεν ακουμπά τον πυρήνα των προβλημάτων της αυτοδιοίκησης. Οι προτεινόμενες ρυθμίσεις είναι -θα έλεγα- στην πλειονότητά τους προς τη θετική κατεύθυνση. Όμως, σε καμμία περίπτωση δεν ενισχύουν τον ρόλο της αυτοδιοίκησης, δεν ενισχύουν τη σύνθεση, δεν αποτελούν τομές για την καθημερινότητα του πολίτη και κυρίως, δεν αναπτύσσουν σχέσεις εμπιστοσύνης με τους φορείς της αυτοδιοίκησης.
Θα διατυπώσω τις αντιρρήσεις μου σχετικά με κάποια άρθρα στη συνέχεια. Όμως, θεωρώ χρήσιμο να ιεραρχήσουμε τα βασικά προβλήματα της αυτοδιοίκησης.
Πρώτα απ’ όλα, δεν κατοχυρώνεται η αυτονομία της αυτοδιοίκησης, όπως προβλέπει το Σύνταγμα. Στη συνέχεια πρέπει να υπάρξουν ρεαλιστικές προτάσεις στο πρόβλημα της έλλειψης προσωπικού που διαπιστώνεται στους ΟΤΑ.
Το ζήτημα αποκτά ιδιαίτερα χαρακτηριστικά αναλογιζόμενοι ότι αφορά κρίσιμους τομείς και το εξειδικευμένο προσωπικό. Σε θέματα προσωπικού οφείλουν να δοθούν γενναίες απαντήσεις. Τι θα γίνει με όσους απολύθηκαν και με όσους βρίσκονται σε καθεστώς διαθεσιμότητας; Τι προβλέπει για τη ενδοδημοτική κινητικότητα; Μετά από οκτώ μήνες εφαρμογής της διαθεσιμότητας ποια είναι τα αποτελέσματα; Πόσα έσοδα έχουν χάσει οι δήμοι από την κατάργηση της Δημοτικής Αστυνομίας; Πόσες είναι οι ζημιές στα σχολικά κτήρια τώρα που απουσιάζουν οι σχολικοί φύλακες; Τι θα γίνει με τις ΚΟΙΝΣΕΠ; Θα υπάρξει θεσμικό πλαίσιο ή θα αποτελέσουν τις νέες δημοτικές επιχειρήσεις ως πυρήνα της κακοδιαχείρισης των δήμων όπως καταγγέλλει ο κ. Ρακιντζής; 
Αυτά είναι τα βασικά προβλήματα, κύριε Υπουργέ. Αν έχετε την πολιτική βούληση να συμβάλλετε στην επίλυσή τους, οφείλετε να πάρετε θέση σε αυτό. 
Συνεχίζω με τον σχολιασμό των άρθρων και του Συμπαραστάτη του Δημότη. Προβλέπει το διορισμό Συμπαραστάτη του Δημότη από τον Γενικό Γραμματέα Αποκεντρωμένης Διοίκησης. 
Ο θεσμός του Συμπαραστάτη του Δημότη εισήχθη με το νόμο για τον «ΚΑΛΛΙΚΡΑΤΗ», αλλά δεν εδραιώθηκε στη χώρα μας εξαιτίας της αυξημένης πλειοψηφίας που απαιτούσε. Η περιχαράκωση της αυτοδιοίκησης σε παραταξιακά ψηφοδέλτια ενισχύει τις αντιθέσεις εντός των τειχών του δημοτικού συμβουλίου, με συνέπεια η συντριπτική πλειονότητα των συμβουλίων να αποτυγχάνει να εκλέξει το Συμπαραστάτη του Δημότη. Και ενώ ο θεσμός αποτελούσε μία καινοτομία στα πρότυπα των ευρωπαϊκών πόλεων, στην πράξη ατόνησε.
Το νομοσχέδιο προβλέπει ότι εφόσον αποτύχει το δημοτικό συμβούλιο να τον εκλέξει, θα μπορεί να διορίζεται από τον εκάστοτε Γενικό Γραμματέα της Αποκεντρωμένης Διοίκησης. 
Κύριε Υπουργέ, η φιλοσοφία της ρύθμισης είναι να ενεργοποιήσει ένα χρήσιμο θεσμό, να επιβάλλει στους αυτοδιοικητικούς παράγοντες ένα υψηλό αίσθημα ευθύνης. 
Στην πραγματικότητα, ακυρώνει οποιαδήποτε μορφή αξιοκρατίας και σύνθεσης, αφού ο Γενικός Γραμματέας της Αποκεντρωμένης Διοίκησης αποτελεί μία κυβερνητική επιλογή. 
Θα πρέπει να ληφθεί η απαιτούμενη μέριμνα, ώστε να αποκομματικοποιείται ο τρόπος διορισμού του Συμπαραστάτη του Δημότη, προκειμένου να διατηρήσει τα χαρακτηριστικά που είναι αναγκαία. 
Το γενικό πλαίσιο με το οποίο περιγράφονται τα ελάχιστα στοιχεία που οφείλει να καλύπτει ο υποψήφιος για τη θέση του Συμπαραστάτη του Δημότη σε συνδυασμό με την ελεύθερη επιλογή από πλευράς του γενικού γραμματέα επιτρέπει την ανάπτυξη φαινομένων αδιαφάνειας και αναξιοκρατίας. 
Δωρεάν πρόσβαση στο διαδίκτυο από του δήμους: Στο άρθρο 6 προβλέπεται εξαιρετικά γενικόλογα και προφανώς άστοχα η αρμοδιότητα παροχής δωρεάν πρόσβασης στο διαδίκτυο από τους δήμους. 
Στις μέρες μας το διαδίκτυο αποτελεί το αλφαβητάριο για κάθε επιστήμη, για κάθε επαγγελματική δραστηριότητα. Η δωρεάν πρόσβαση των πολιτών καθίσταται αναγκαία προκειμένου να εξασφαλιστούν ίσες ευκαιρίες σε όλους, ειδικά στους χώρους της εκπαίδευσης. 
Παρ’ όλα αυτά δεν αρκεί μία ρύθμιση-εντολή. Είναι προφανές ότι απαιτείται και μία σειρά μέτρων και πόρων που θα τεκμηριώσουν την υλοποίηση του μέτρου. 
Μετατροπή των εποχικών συμβάσεων από δίμηνες σε τετράμηνες: Πρόκειται για μία θετική ρύθμιση, αφού σε πολλές περιπτώσεις, ειδικά σε τουριστικούς δήμους που εμφανίζουν εποχική ζήτηση σε τομείς καθαριότητας και πυρασφάλειας, είναι δυνατόν να καλυφθούν οι στοιχειώδεις ανάγκες. 
Η οικονομική εποπτεία των δήμων δομείται σε γραφειοκρατικούς θεσμούς και όχι ουσιαστικούς, αφού δεν προβλέπεται κανένα επιστημονικό εργαλείο συγκρισιμότητας με αντίστοιχους φορείς, κατηγορία δαπανών ή ετήσια εξέλιξη. 
Στο άρθρο 38 αναφέρεται η δυνατότητα σύναψης συμβάσεων με ΜΚΟ σε θέματα προστασίας του περιβάλλοντος. Η δράση αυτή ήδη ασκείται από πολλούς δήμους, αλλά αφήνει παράθυρα αδιαφάνειας, αφού οι ΜΚΟ δεν υπόκεινται σε κανένα δημόσιο έλεγχο. Σας αναφέρω τις δηλώσεις του κ. Ρακιντζή ότι οι νέες δομές ΜΚΟ και ΚΟΙΝΣΕΠ αποτελούν τις νέες μορφές δημοτικών επιχειρήσεων, οι οποίες φέρουν τα πρωτεία σε αδιαφάνεια και σε κακοδιαχείριση. 
Στο άρθρο 39 αποκαθίσταται μία δυσλειτουργία που αφορά το θέμα που έχουμε θίξει εδώ και δεκαπέντε μήνες, τη μεταφορά των μαθητών. 
Το άρθρο 44 προβλέπει απευθείας μίσθωση ακινήτου για σχολική μονάδα χωρίς να υπάρχει καμμία πρόβλεψη ούτε για το ύψος του τιμήματος ούτε για τις προδιαγραφές. 
Είναι γεγονός ότι η πολιτεία έχει επιδείξει μία ασυνέπεια, με αποτέλεσμα να υπάρχουν περιοχές που δεν υπάρχουν οι κατάλληλες σχολικές υποδομές. Η λογική της απευθείας ανάθεσης εξυπηρετεί το επείγον της κατάστασης. Σε κάθε περίπτωση το τίμημα θα πρέπει να ανταποκρίνεται στο πλαίσιο της δημοσιονομικής εξυγίανσης. 
Το άρθρο 45 προβλέπει την ανεύρεση ανταποδοτικών τελών των δήμων, ανοίγοντας τον ασκό του Αιόλου για ξεπούλημα της αυτοδιοίκησης σε επιχειρηματικά συμφέροντα. 
Η υιοθέτηση των φιλελεύθερων πολιτικών δεν μπορεί να γίνεται αλακάρτ. Η πολιτεία πρέπει πρώτα να καλύψει τις προβλεπόμενες από το Σύνταγμα υποχρεώσεις της και μετά θα καταλάβουμε αν υπάρχει ανάγκη δανεισμού ή ενεχυρίασης από τους δήμους. 
Το άρθρο 79 προβλέπει ακόμα μία παράταση της συγχώνευσης του ΦΟΔΣΑ, που σημαίνει τη μεταφορά των σκουπιδιών στους περιφερειακούς συνδέσμους, αποδεικνύοντας με τον πλέον περίτρανο τρόπο ότι η Κυβέρνηση δείχνει ατολμία και αναποτελεσματικότητα στα σημαντικά ζητήματα. Το θέμα του ΦΟΔΣΑ αποτελεί ένα κρίσιμο ζήτημα με οικονομικές, περιβαλλοντικές, και κοινωνικές προεκτάσεις. 
Η διαχρονική αποτυχία των κυβερνήσεων να δώσουν μία ουσιαστική λύση στο πρόβλημα επιβαρύνει με τεράστιο κόστος τους Έλληνες πολίτες.
Κύριε Υπουργέ, επειδή δεν έχω άλλο χρόνο, θα τα συζητήσουμε και αργότερα. Επιφυλασσόμεθα ακόμα για τις τροπολογίες που θα καταθέσετε και θα το δούμε.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε συνάδελφε.
Τον λόγο έχει ο Υπουργός επί των Εσωτερικών κ. Μιχελάκης.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ευχαριστώ, κύριε Πρόεδρε.
Θα μπούμε κατ’ ευθείαν στην ουσία της σημερινής συζήτησης. Με τις ρυθμίσεις του νομοσχεδίου που συζητάμε σήμερα, αποκαθιστούμε δυσλειτουργίες, αντιμετωπίζουμε χρόνιες παθογένειες, αίρουμε γραφειοκρατικά προσκόμματα και διευκρινίζουμε ασάφειες σε μία σειρά ζητημάτων που αφορούν άμεσα τους Οργανισμούς Τοπικής Αυτοδιοίκησης. 
Μεταξύ άλλων, ενδεικτικά θα ήθελα να αναφέρω ότι ενεργοποιούμε τον θεσμό του Συμπαραστάτη του Δημότη, ενεργοποιούμε τον θεσμό του Ελεγκτή Νομιμότητας, επεκτείνουμε την υποχρέωση υποβολής δήλωσης «πόθεν έσχες» σε μία σειρά επιπλέον προσώπων, προωθούμε τη δωρεάν πρόσβαση των πολιτών στο διαδίκτυο σε πολυσύχναστους δημόσιους χώρους, εξασφαλίζουμε το απαραίτητο προσωπικό στους Οργανισμούς Τοπικής Αυτοδιοίκησης για την αντιμετώπιση εποχικών και έκτακτων αναγκών και καθιερώνουμε Μητρώο Νομικών Προσώπων Δημοσίου Δικαίου και Μητρώο επιχειρήσεων δήμων και περιφερειών.
Δεν σταματάμε εδώ. Τροποποιούμε τη διαδικασία αντικατάστασης του Προέδρου Συμβουλίου Δημοτικής Κοινότητας, εάν η θέση του κενωθεί, καθιερώνουμε τη δυνατότητα του δημάρχου να μετακινεί το προσωπικό του δήμου όπου υπάρχει ανάγκη, ρυθμίζουμε θέματα προσωπικού και αναγνωρίζουμε την προϋπηρεσία των εργαζομένων που μεταφέρθηκαν από δημοτικές επιχειρήσεις σε δήμους.
Ιδιαίτερη μνεία θα ήθελα να κάνω στη ρύθμιση οφειλών των δημοτών προς τους δήμους. Όταν η χώρα βγαίνει από μία τόσο βαθιά κρίση, που έφερε σε δεινή θέση χιλιάδες συμπολίτες μας, δεν μπορούμε να μείνουμε αδρανείς. Έχουμε υποχρέωση να διευκολύνουμε έμπρακτα και αποτελεσματικά τους πολίτες και τις επιχειρήσεις που αδυνατούν να ανταποκριθούν στις ληξιπρόθεσμες οφειλές τους προς τους δήμους. Για τον σκοπό αυτό προχωρούμε σε μείωση προστίμων και σε δυνατότητα τμηματικών καταβολών, που θα φτάσουν ανάλογα με το ύψος της οφειλής μέχρι και τις εκατό δόσεις.
Ξεχωριστή έμφαση δίνουμε, επίσης, στα ζητήματα οικονομικής διοίκησης και διαχείρισης των Οργανισμών Τοπικής Αυτοδιοίκησης. Για να λειτουργήσουν εύρυθμα και αποτελεσματικά οι Οργανισμοί Τοπικής Αυτοδιοίκησης και τα νομικά τους πρόσωπα απαραίτητη προϋπόθεση είναι η οικονομική τους ευρωστία και βιωσιμότητα.
Μετά, λοιπόν, το πρώτο βήμα που κάναμε πέρυσι το καλοκαίρι, ενισχύοντας το Οικονομικό Παρατηρητήριο των Οργανισμών Τοπικής Αυτοδιοίκησης, συνεχίζουμε σήμερα τη μεγάλη αυτή προσπάθεια, την προσπάθεια για την προσαρμογή των οικονομικών των ΟΤΑ στις σύγχρονες ανάγκες και τη διασφάλιση κατάρτισης ισοσκελισμένων, αλλά κυρίως ρεαλιστικών προϋπολογισμών.
Η χώρα πετυχαίνει τη μεγαλύτερη δημοσιονομική προσαρμογή που έχει καταγραφεί ποτέ σε διεθνές επίπεδο και ο ελληνικός λαός έχει υποβληθεί σε δυσβάσταχτες αιματηρές θυσίες για να πετύχει αυτήν την προσπάθεια. Αυτή, λοιπόν, την ώρα είναι αδιανόητο να επιβαρύνουμε τον κρατικό προϋπολογισμό με οποιαδήποτε πρόσθετη ή ακόμα και αδικαιολόγητη δαπάνη.
Στο σημείο αυτό οφείλω να επισημάνω ότι κατά τη συζήτηση που έγινε στην επιτροπή, έγινε ένας γόνιμος και εποικοδομητικός διάλογος απ’ όλες τις πλευρές. Ακούστηκαν πολλές προτάσεις από τους συναδέλφους απ’ όλες τις πτέρυγες. 
Από την πλευρά μας, όπως άλλωστε είχα δεσμευθεί, έχουμε ήδη υιοθετήσει αρκετές απ’ αυτές και καταθέτω, κύριε Πρόεδρε, τις νομοτεχνικές βελτιώσεις.
(Στο σημείο αυτό ο Υπουργός Εσωτερικών κ. Ιωάννης Μιχελάκης καταθέτει για τα Πρακτικά τις νομοτεχνικές βελτιώσεις, οι οποίες έχουν ως εξής:
(να μπουν οι σελ.144-156)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ να διανεμηθούν.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ενδεικτικά θα αναφέρω ότι είναι αρκετές από αυτές. Θα έχετε τον χρόνο όλοι να ενημερωθείτε. Σας θυμίζω ότι μέχρι τη συζήτηση επί των άρθρων που θα γίνει αρχές της εβδομάδας, έχουμε αρκετές ημέρες, ώστε να μελετηθούν όλες αυτές οι προτάσεις που συζητήσαμε στην επιτροπή και αυτές που κάναμε δεκτές.
Ενδεικτικά, όμως, θα ήθελα να αναφέρω ότι στο άρθρο 16, μετά τις παρατηρήσεις που διατυπώθηκαν, τροποποιούμε τη διάρκεια μετακίνησης υπαλλήλου με απόφαση του δημάρχου εντός του δήμου, από πέντε συν πέντε, σε δύο συν δύο χρόνια.
Στο άρθρο 22 υιοθετούμε τη ρήτρα νησιωτικότητας για να στηρίξουμε τις νησιωτικές περιοχές και να αποτρέψουμε άσκοπες μετακινήσεις εργαζόμενων.
Στο κρίσιμο άρθρο 53, που αναφέρεται στη ρύθμιση των ληξιπρόθεσμων οφειλών, υιοθετούμε ακόμα πιο ευνοϊκές διατάξεις υπέρ των οφειλετών.
Στο άρθρο 58 δεχόμαστε την πρόταση για αναπλήρωση του Γενικού Γραμματέα Αποκεντρωμένης Διοίκησης από τον αρχαιότερο γενικό διευθυντή. 
Στο άρθρο 78 ικανοποιούμε το αίτημα της Συνομοσπονδίας Αναπήρων και Θυμάτων Πολέμου, δίνοντας τη δυνατότατα μεταβίβασης άδειας περιπτέρου στη σύζυγο αποθανόντα δικαιούχου ή στο ενήλικο τέκνο του, εφόσον αυτό έχει αναπηρία σε ποσοστό 67%. 
Στο άρθρο 79 παρατείνουμε το προβλεπόμενο διάστημα για τη συγχώνευση των ΦΟΔΣΑ μέχρι τέλους του 2015. Στο άρθρο 80 προσθέσαμε και την ειδικότητα των χειριστών μηχανημάτων, προκειμένου να διευκολύνουμε το έργο των δήμων για τις ανάγκες εκείνες που θα παρουσιαστούν στο διάστημα πριν και μετά τις εκλογές, μέχρι να αναλάβουν οι νέες διοικήσεις. 
Κυρίες και κύριοι συνάδελφοι, στη συνεδρίαση της επιτροπής κάποιοι συνάδελφοι έθιξαν το θέμα της συσχέτισης του νομοσχεδίου που συζητάμε σήμερα -έγινε και σήμερα στις τοποθετήσεις αρκετών συναδέλφων- με το έργο της διακομματικής επιτροπής για τον «ΚΑΛΛΙΚΡΑΤΗ». Είναι αλήθεια ότι πολλές από τις ρυθμίσεις του νομοσχεδίου αναφέρονται μεν στον «ΚΑΛΛΙΚΡΑΤΗ», χωρίς όμως να αγγίζουν τον πυρήνα του. 
Έχω δηλώσει κατ’ επανάληψη ότι η τροποποίηση του «ΚΑΛΛΙΚΡΑΤΗ» οι αλλαγές που πρέπει να γίνουν για τις αδυναμίες που έχουν υπάρξει θα πραγματοποιηθεί μετά την ολοκλήρωση των εργασιών της Επιτροπής που έχουμε φτιάξει, η οποία έχει ως αντικείμενο ακριβώς αυτό το σκοπό, δηλαδή να έχουμε τη δυνατότητα να εργαστούμε πάνω σε αυτό το σοβαρό ζήτημα με την ευρύτερη δυνατή συναίνεση του Σώματος. 
Πρόθεσή μας είναι να καταγράψουμε και να αξιολογήσουμε όλες τις απόψεις που θα διατυπωθούν σε αυτήν την επιτροπή που φτιάξαμε. Στόχος μας είναι να αξιοποιήσουμε τις προτάσεις συναδέλφων που μπορεί να μην μετέχουν στην επιτροπή, αλλά έχουν πλούσια αυτοδιοικητική εμπειρία. Για εμάς ο θεσμός της τοπικής αυτοδιοίκησης είναι πραγματικά κύτταρο δημοκρατίας κι έτσι το αντιμετωπίζουμε. 
Για αυτό το λόγο, την επόμενη φάση που θα έπρεπε –θυμίζω- να έχει ολοκληρωθεί μέχρι το τέλος της προηγούμενης χρονιάς –για την ακρίβεια στο τέλος του 2012 ούτε καν της προηγούμενης, αλλά της προ-προηγούμενης χρονιάς- θα πρέπει να τη δούμε συναινετικά, χωρίς ατζέντα, χωρίς προαπαιτούμενα. 
Όμως, υπάρχουν εκκρεμότητες που δεν μπορούν να περιμένουν. Αυτές τις εκκρεμότητες προσπαθούμε να τις λύσουμε με το νομοσχέδιο, το οποίο συζητάμε. Αποκλειστικός γνώμονας του νομοσχεδίου αυτού είναι η βελτίωση της οργάνωσης και της λειτουργίας των Οργανισμών Τοπικής Αυτοδιοίκησης, η ενίσχυση της διαφάνειας, η διευκόλυνση των εργαζομένων και η εξασφάλιση της παροχής καλύτερων υπηρεσιών προς τους πολίτες. 
Για τον λόγο αυτό, ζητάω από όλες τις πτέρυγες να στηρίξετε και να υπερψηφίσετε τη νομοθετική αυτή πρωτοβουλία. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Λαφαζάνης.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Κύριε Πρόεδρε, επειδή είναι λίγοι οι Βουλευτές, να τελειώσουν και μετά να μιλήσουν οι Κοινοβουλευτικοί;</Speech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Κύριε Πρόεδρε, οι Βουλευτές δεν θα προηγηθούν; Οι Βουλευτές αναμένουμε να μιλήσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτό να το πείτε στους συναδέλφους σας Κοινοβουλευτικούς Εκπροσώπους.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ναι, αλλά όταν μιλάμε για αναβάθμιση του Βουλευτή, να το λαμβάνουμε υπ’ όψιν μας και αυτό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Παπακώστα, μην παριστάνετε τη διαμαρτυρόμενη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, επιτρέψτε μου…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε. Επειδή ανέβηκα εγώ στο Βήμα, θέλουν οι Βουλευτές να μιλήσουν.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θέλετε να αλλάξουμε θέση;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μια στιγμή. Μην παριστάνετε…</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Δεν έχει να κάνει με εσάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, …</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε. Αυτό θα κάνετε πάντοτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τι κάνω;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όταν ανεβαίνω για να μιλήσω στο Βήμα και διαμαρτύρεται Βουλευτής, επειδή ανέβηκα εγώ –γιατί θέλουν να μιλήσουν οι Βουλευτές- και πάτε να με διακόψετε όταν προσπαθώ να διορθώσω…</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Σας ακούμε, είμαστε όλο αυτιά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτό καταλάβατε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας παρακαλώ!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτό θέλω να κάνω εγώ; 
Κύριε Λαφαζάνη, για ποιο λόγο τώρα γίνεται αυτό; Τη δική σας θέση…
(Θόρυβος – Διαμαρτυρίες από την πτέρυγα της Νέας Δημοκρατίας)</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Κύριε Πρόεδρε, το δικό μου τον χρόνο τον δίνω στον κ. Λαφαζάνη!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριοι συνάδελφοι, σας παρακαλώ!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Στον κύριο Υπουργό να τα πείτε αυτά. Αν δεν μιλούσε ο κύριος Υπουργός, δεν θα έπαιρνα εγώ το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, θα δείτε ότι θα συμφωνήσουμε. 
Κι εσείς, κυρία Παπακώστα, είστε έμπειρη Βουλευτής.</ChairmanSpeech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Κατά τη γνώμη σας, ο Υπουργός δεν έπρεπε να μιλήσει και να μην καταθέσει νομοτεχνικές βελτιώσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μιχελάκη, σας παρακαλώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Μιχελάκη, τον αντικαταστάτη του κ. Μπαλτάκου παριστάνετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη! Αν είναι δυνατόν!</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ωραίο τρόπο έχετε για την αναβάθμιση του Κοινοβουλίου! Συγχαρητήρια!
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας παρακαλώ! Να ακούτε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Υπάρχει λόγος να γίνεται αυτό τώρα;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας είπα εγώ να μην μιλήσετε; Αυτό σας είπα; Εσείς προσπαθείτε να επιβάλλετε τη σιωπή σε όλους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, σας παρακαλώ! Χειροπέδες…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τώρα.</Speech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Προφανώς θέλετε να πάτε αλλού τη συζήτηση. Ούτως ή άλλως, τη φωλιά σας λερωμένη την έχετε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θέλετε να επιβάλλετε τη σιωπή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, χωρίς λόγο τώρα...</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πώς δεν υπάρχει λόγος; Είναι δυνατόν;
(Θόρυβος – Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Παπακώστα, είστε έμπειρη και νέα ως κυρία, αλλά παλαιά Βουλευτής. Ήθελα να πω κάτι. Είναι δυνατόν όταν έχει μιλήσει ο Υπουργός, αμέσως το κοινοβουλευτικό παιχνίδι –με την καλή και τη σωστή έννοια- να μην μεταφερθεί στον αντίλογο; Ο αντίλογος θα είναι από την Αντιπολίτευση. Έχετε δίκιο να θέλετε να μιλήσετε, αλλά από τη στιγμή που έχει μιλήσει…</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Αφού λέτε ότι έχω δίκιο μου αρκεί, κύριε Πρόεδρε. Όταν μίλησα για αναβάθμιση του Βουλευτή, βεβαίως είχα δίκιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αλλά, από εκεί και πέρα, θα υπάρξει και ο αντίλογος.
Κύριε Λαφαζάνη, έχετε τον λόγο. Είδατε ότι δεν διαφωνούμε σε τίποτα. Δεν σας έκοψε κανένας τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, πράγματι είναι καινοφανές αμέσως μετά τους εισηγητές να παίρνει τον λόγο ο κύριος Υπουργός. Ο κύριος Υπουργός δεν ακούει μόνο τους εισηγητές κατ’ έθιμον –αυτό δεν αντιβαίνει στον Κανονισμό- αλλά κατ’ έθιμον ακούει και αρκετούς από τους Βουλευτές που παίρνουν το λόγο από όλες τις πτέρυγες και μετά ομιλεί ο Υπουργός και παίρνουν το λόγο στη συνέχεια και οι Κοινοβουλευτικοί Εκπρόσωποι. Εδώ…</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Οι Βουλευτές ζήτησαν να κατατεθούν νομοτεχνικές βελτιώσεις.
(Θόρυβος από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, γιατί μιλάτε από κάτω, κύριοι;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εσείς μιλάτε εκτός χρόνου, αλλά να τελειώνουμε. Έχετε δίκιο, το κλείσαμε αυτό.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εφόσον μίλησε ο κύριος Υπουργός –δεν τον προέτρεψα εγώ να μιλήσει- είμαι υποχρεωμένος και εγώ ως Κοινοβουλευτικός Εκπρόσωπος της Αξιωματικής Αντιπολίτευσης να πάρω τον λόγο. Αυτό έγινε. Αλλά βλέπω ότι ενοχλείστε πάρα πολύ από τη φωνή της Αξιωματικής Αντιπολίτευσης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τώρα δεν υπάρχει λόγος πιστεύω.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αλλά δεν σας είδα τόσο καιρό…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, επιτρέψτε μου…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μιλάω τώρα!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μην αντιλέγετε τώρα με τους Βουλευτές.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν σας είδα, κύριοι και κυρίες, να ενοχλείστε τόσο καιρό…</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, γνωρίζω τη δημοκρατική ευαισθησία που έχει ο κ. Λαφαζάνης και νομίζω ότι έπρεπε να μιλήσουν οι ομιλητές πρώτα γιατί είναι τόσο λίγοι.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Έτσι είναι, κύριε Πρόεδρε.</Speech> 
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Οι κύριοι συνάδελφοι ήθελαν να ακούσουν ποιες αλλαγές κάναμε. Δεν έπρεπε να τους ακούσουμε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, γιατί δεν το είπατε αυτό στον κύριο Υπουργό; Ο κύριος Υπουργός δεν πρέπει να ακούσει τους Βουλευτές;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε συνάδελφε, το είπα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τώρα τις δημοκρατικές εξεγέρσεις.</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Το είπα και το πρότεινα. Προς αποφυγή παρεξηγήσεων, πρότεινα να γίνει η παρέμβαση του Υπουργού μετά τους Βουλευτές.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρώτον, δεν εισακούστηκε.</Speech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Κύριε συνάδελφε, έπρεπε να μιλήσω για να ενημερωθεί το Σώμα για το ποιες αλλαγές έχουμε. Εσείς προφανώς θέλετε να πάτε αλλού την κουβέντα. Δικαίωμά σας.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λοιπόν, δεν την πάω πουθενά αλλού. Την πάω εκεί που πρέπει και εκεί που αφορά τον ελληνικό λαό και κάποιοι κύριοι και κυρίες της Συμπολίτευσης, από τη Νέα Δημοκρατία και το ΠΑΣΟΚ, τις δημοκρατικές ευαισθησίες τους να τις έδειχναν τόσο καιρό που στα έδρανα αυτά είχε μόνιμο στασίδι ο κ. Μπαλτάκος, έκανε άμεσες παρεμβάσεις στο κυβερνητικό έργο προκειμένου να το κατευθύνει σε αυταρχική και ακροδεξιά κατεύθυνση. 
Εμείς διαμαρτυρόμεθα τόσο καιρό γι’ αυτόν τον ειδικό εξουσιοδοτημένο ρόλο του κ. Μπαλτάκου που οι Υπουργοί, δυστυχώς, ήταν υφιστάμενοί του και έπαιρναν εντολές από τον κ. Μπαλτάκο και κάποιοι εδώ στα έδρανα έπαιρναν συγκεκριμένες εντολές για τροπολογίες και είδαμε αυτό που συνέβη και πριν από μερικές μέρες.</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Εσύ πόσες φορές μίλησες με το γενικό γραμματέα; Εγώ σε έχω δει πάνω από δεκαπέντε! Και εσύ και οι συνάδελφοί σου κάθε τρεις και λίγο τρέχατε εκεί.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, τώρα δεν είναι έτσι. Δεν θέλετε να ακούσετε. Δεν πειράζει, θα τα πω εγώ. 
Κύριοι, δεν είναι ιδιοκτησία σας η χώρα ούτε μπορείτε να υπονομεύετε μέχρι εκμηδενίσεως τη δημοκρατία. Δεν θα σας το επιτρέψει ο ελληνικός λαός.</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Όταν εσείς, μέλη σας, στηρίζατε τη Χρυσή Αυγή, δεν μιλάγατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, κύριοι συνάδελφοι, μην μπαίνουμε σε αντιλόγους. Θα πάρετε τον λόγο μετά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχετε προκαλέσει όλη την κοινωνία πέρα από ιδεολογικά και πολιτικά σύνορα. Την έχετε προκαλέσει και μάλιστα κυνικά και ωμά, με τις πράξεις σας και τις παραλείψεις σας. 
Λοιπόν, να διαμαρτυρηθείτε για τη δημοκρατία και τη δημοκρατική λειτουργία του Κοινοβουλίου, όταν έρχονται εδώ κατεπείγοντα νομοσχέδια εξακοσίων σελίδων, τα οποία επικροτείτε. Να διαμαρτυρηθείτε όταν έχουμε πράξεις νομοθετικού περιεχομένου, πράξεις υπουργικού συμβουλίου, δεκάδες στον αριθμό, πολλές από τις οποίες ούτε καν συζητούνται εκ των υστέρων.
Να διαμαρτυρηθείτε όταν αποσαρθρώνεται ο Κανονισμός, όταν καταπατείται το Σύνταγμα και όχι όταν μιλάει ο Κοινοβουλευτικός Εκπρόσωπος της Αξιωματικής Αντιπολίτευσης και μάλιστα για κεντρικά πολιτικά θέματα, τα οποία αφορούν κρίσιμα γεγονότα, κρίσιμες καταστάσεις στη χώρα και κυρίως αφορούν την ίδια τη δημοκρατία, κύριε Μιχελάκη. 
Η σιωπή δεν είναι χρυσός. Διότι, για να υπάρξει τοπική αυτοδιοίκηση, πρέπει να υπάρχει πρώτα απ’ όλα η δημοκρατία. Και αυτά τα οποία ακούμε από χθες σε στιχομυθίες, απειλούν και κατακρεουργούν την ίδια τη δημοκρατία. Είναι συνέχεια και ποιοτική αναβάθμιση μιας αντιδημοκρατικής και αυταρχικής πορείας, την οποία εσείς ακολουθείτε. 
Ο κ. Μπαλτάκος δεν ήταν ο οποιοσδήποτε στο κυβερνητικό και κοινοβουλευτικό έργο. Δεν ήταν μόνο Γραμματέας του Υπουργικού Συμβουλίου, που είναι μία πάρα πολύ κρίσιμη θέση, νευραλγική για τη λειτουργία της Κυβέρνησης και τη νομοθετική λειτουργία στη Βουλή. Δεν έπαιζε μόνο αυτό το ρόλο ο κ. Μπαλτάκος, αλλά παρενέβαινε άμεσα και ευθέως στο κυβερνητικό έργο με τον πιο ανοιχτό και απροκάλυπτο τρόπο. 
Ο κ. Μπαλτάκος, όπως είχα καταγγείλει και στην πρόταση δυσπιστίας που κάναμε στο Προεδρείο, ήταν ο άνθρωπος, ο οποίος μόνιμα ήταν πίσω από τα υπουργικά έδρανα. Ήταν αυτός που κατηύθηνε κυριολεκτικά τους Υπουργούς, που τους συντόνιζε, που τους έδινε τη γραμμή και την κατεύθυνση, ακόμα και τη γραμμή των παρεμβάσεων που έπρεπε να κάνουν. Ήταν ο άνθρωπος-ορχήστρα στην Κυβέρνηση και στη λειτουργία της συγκυβέρνησης στη Βουλή, ειδικότερα των Υπουργών στο κοινοβουλευτικό και νομοθετικό έργο. 
Στην ουσία, κυρίες και κύριοι συνάδελφοι, μιλάμε για το «νούμερο 2» της Κυβέρνησης. Μιλάμε για τον άνθρωπο ο οποίος, δυστυχώς, από το ρόλο που έπαιζε, ήταν πάνω από τους Υπουργούς. Ήταν η σκιά, η φωνή και η εντολή του Πρωθυπουργού στη Βουλή. Και αυτό το γνωρίζετε οι πάντες, το γνωρίζουμε και το γνωρίζαμε όλοι στη Βουλή, αυτόν τον πρωτοφανή αντιθεσμικό ρόλο τον οποίο είχε αναλάβει, με εντολή και κάλυψη του Πρωθυπουργού. Αυτός ήταν ο κ. Μπαλτάκος. 
Αυτήν τη στιγμή δεν είναι δυνατό να μας πείτε ότι παραιτήθηκε ο κ. Μπαλτάκος και λύθηκε το πρόβλημα. Δεν λύθηκε κανένα πρόβλημα με την παραίτηση του κ. Μπαλτάκου. Ίσα ίσα τώρα είναι που αρχίζει να αναδεικνύεται το πρόβλημα για την Κυβέρνηση και για τον ίδιο τον κ. Σαμαρά. Διότι, εδώ υπεύθυνοι γι’ αυτήν την κατάσταση και ειδικότερα υπεύθυνοι για όσα διαδραματίστηκαν στο τρίγωνο Δικαιοσύνη-Χρυσή Αυγή-Κυβέρνηση, δεν είναι μόνο ο κ. Μπαλτάκος, ο κ. Δένδιας και ο κ. Αθανασίου. 
Πρώτα από όλα, υπεύθυνος είναι ο κ. Σαμαράς, ο οποίος βγαίνει βαρύτατα εκτεθειμένος και για τη σκιά του που είχε στη Βουλή - το «νούμερο 2» στην ουσία στην ιεραρχία- τον κ. Μπαλτάκο. Είναι υπεύθυνος επίσης, από τις ομολογίες που προκαλούνται μέσα από τη στιχομυθία Κασιδιάρη-Μπαλτάκου μέσα στην κασέτα. Αυτήν την κασέτα την ομολόγησε ο κ. Μπαλτάκος και δεν διέψευσε το παραμικρό από αυτά που αναφέρονται σε αυτήν. Και ο κ. Μπαλτάκος σε αυτή την κασέτα ενοχοποιεί και τον ίδιο τον κ. Σαμαρά. 
Δεν ενοχοποιεί μόνο τους κ. Δένδια και Αθανασίου, ενοχοποιεί τον ίδιο τον κ. Σαμαρά για τον ρόλο του και την κατεύθυνσή του.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Τον απενοχοποιεί. Απορώ πώς δεν το καταλάβατε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Η κατεύθυνση που αναδεικνύετε είναι ότι δεν κάνετε μια ουσιαστική προσπάθεια να εξαρθρώσετε την εγκληματική δράση της Χρυσής Αυγής και των στελεχών της, αλλά κάνετε μία προσπάθεια να πάρετε την ατζέντα της Χρυσής Αυγής, να θέσετε στην πράξη εκτός νόμου τη Χρυσή Αυγή, για να κερδοσκοπήσετε με την εκλογική επιρροή της, προκειμένου να αντιμετωπίσετε το ΣΥΡΙΖΑ, προκειμένου να μην έρθει ο ΣΥΡΙΖΑ στην Κυβέρνηση. 
Αυτό τι δείχνει; Δείχνει ότι εσείς είστε διατεθειμένοι –και αναφέρομαι στην Κυβέρνηση- να χρησιμοποιήσετε κάθε θεμιτό και αθέμιτο μέσο, αρκεί να κρατηθείτε στην εξουσία, αρκεί να ανακόψετε τη δυναμική φορά των πραγμάτων στο όνομα του αντικομμουνισμού. Ευθέως εξέφρασε ο κ. Μπαλτάκος ότι είναι το βασικό ιδεολόγημα της Κυβέρνησης, ο βασικός προσανατολισμός της. Είπε ότι αντικομμουνιστής γεννήθηκε, αντικομμουνιστής θα πεθάνει. Έλεος! Και εσείς αντί να καταγγείλετε αυτά που είπε, σιωπάτε. Σιωπή από όλους, διότι αυτή είναι η ακροδεξιά αυταρχική ατζέντα στην οποία θέλετε να κατευθύνετε την πολιτική ζωή. Αυτά τα μέσα θέλετε να χρησιμοποιήσετε. Δυστυχώς είστε διατεθειμένοι να χρησιμοποιήσετε όλα αυτά τα θεμιτά και αθέμιτα μέσα, προκειμένου να ανακόψετε τη δυναμική φορά των πραγμάτων, τη δημοκρατική φορά των πραγμάτων που οδηγεί σε κυβέρνηση της Αριστεράς στην Ελλάδα, σε εναλλακτική λύση με διαφορετική προοπτική.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, μπορείτε τώρα να μπείτε και στο νομοσχέδιο, αν έχετε την καλοσύνη;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτήν την ώρα η συγκυβέρνηση είναι υπεύθυνη για αυτά που συντελούνται και υπονομεύουν τη δημοκρατία. 
Εσείς έχετε φέρει τα μνημόνια, έχετε καταστρέψει τη χώρα –εννοώ ΠΑΣΟΚ και Νέα Δημοκρατία- συνεχίζετε με τρίτο μνημόνιο με διαδικασίες εξπρές να καταστρέφετε την οικονομία και την κοινωνία. Με τις τελευταίες αποκαλύψεις έρχεται να ξεχειλίσει το ποτήρι, διότι είστε ανοιχτή απειλή για τη δημοκρατία. 
Αυτή η Κυβέρνηση δεν έχει τίποτα απολύτως να προσφέρει στον τόπο, παρά μόνο δεινά και πρέπει να φύγει αμέσως. Η μόνη λύση για τη χώρα είναι εθνικές εκλογές, γενικές εκλογές, να μιλήσει ο ελληνικός λαός και να δώσει δημοκρατική, προοδευτική διέξοδο στην κρίση. Αυτή είναι η θέση μας. Την επαναλαμβάνουμε συνεχώς το τελευταίο διάστημα και γίνεται ακόμα πιο επείγουσα –υπερεπείγουσα θα λέγαμε- σήμερα μέσα στις συνθήκες που έχουν διαμορφωθεί. 
Σας προκαλούμε να φύγετε αμέσως τώρα! Διέξοδος; Εθνικές εκλογές! Να μιλήσει ο ελληνικός λαός!
Και το ΠΑΣΟΚ δεν μπορεί να παριστάνει την αθώα περιστερά, ότι έπεσε από τον ουρανό, ότι δεν είδε, δεν ήξερε, δεν άκουσε. Δεν καταλάβατε τι γινόταν στη συγκυβέρνησή σας; Δεν καταλαβαίνατε ότι οδηγείτε τη χώρα σε επικίνδυνες ατραπούς, σε ακροδεξιά κατεύθυνση; Δεν βλέπατε ότι οι εκλεκτικές συγγένειες ενός σκληρού πυρήνα μέσα στη Νέα Δημοκρατία είναι ισχυρότατες με τη Χρυσή Αυγή; Δεν αντιλαμβανόσαστε ότι παίζεται ένα πολιτικό παιχνίδι ανταγωνισμού με τη Χρυσή Αυγή, που δεν είχε στόχο την αποδυνάμωση της Χρυσής Αυγής, του νεοφασισμού και του νεοναζισμού, αλλά την Αριστερά, στην ουσία την ίδια τη δημοκρατία; Το αντιλαμβάνεστε ότι αυτό το παιχνίδι παιζόταν απροκάλυπτα μπροστά στα μάτια μας και κάτω από τη δική σας συναίνεση και τουλάχιστον ανοχή στο όνομα του ότι σώζατε –υποτίθεται- τη χώρα με τα μνημόνια, ενώ την καταστρέφατε και οικονομικά και κοινωνικά και υπονομεύατε τη δημοκρατία. 
Επομένως, αυτήν την ώρα η περαιτέρω στήριξη και η παρουσία σας σε μία Κυβέρνηση είναι άκρως επικίνδυνη, όπως προανέφερα, για τον τόπο και τη δημοκρατία. 
Η Κυβέρνηση αυτή, η Κυβέρνηση ΠΑΣΟΚ και Νέας Δημοκρατίας πρέπει να φύγει και να φύγει άμεσα. Η μόνη προσφορά που έχει να κάνει το ΠΑΣΟΚ είναι να αποσύρει τώρα τη στήριξή του από αυτήν την Κυβέρνηση και να υποβοηθήσει ομαλές δημοκρατικές εξελίξεις με το μόνον τρόπο που μπορούν να εκφραστούν οι πολίτες και να πουν τη θέλησή τους, που είναι οι εθνικές εκλογές. Αυτή είναι η λύση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όσον αφορά τη Χρυσή Αυγή –και τελειώνω, κύριε Πρόεδρε, με αυτό και με μία παρατήρηση που θέλω να κάνω- είναι φανερό πλέον σε όλη την ελληνική κοινωνία ότι δεν πρόκειται για μία αντισυστημική δύναμη. Η Χρυσή Αυγή βρισκόταν σε σταθερή διασύνδεση, συνεννόηση, σύμπραξη με ισχυρότατους κύκλους και θύλακες μέσα στη Νέα Δημοκρατία, οι οποίοι έπαιζαν καθοριστικό ρόλο στην εξουσία και στη διακυβέρνηση. 
Η Χρυσή Αυγή δεν είναι τίποτε άλλο παρά το δυναμικό τρομοκρατικό όπλο, η χρυσή εφεδρεία του συστήματος για να αντιμετωπιστεί η Αριστερά και η αριστερή εναλλακτική προοδευτική πρόταση. Δεν είναι αντιμνημονιακή δύναμη η Χρυσή Αυγή. Είναι βαθύτατα συστημική δύναμη. Είναι μία δύναμη η οποία, σε τελευταία ανάλυση, υπηρετεί το κεφάλαιο. Όλα αυτά που αποδείχτηκαν και ήρθαν στο φως με τη στιχομυθία Κασιδιάρη-Μπαλτάκου αυτό επιβεβαιώνουν, αυτό αποδεικνύουν. 
Σήμερα η χώρα χρειάζεται ομαλότητα, αντιμνημονιακή, προοδευτική, δημοκρατική σταθερότητα, χρειάζεται το λαό στο προσκήνιο, χρειάζεται στήριξη και ενίσχυση της δημοκρατίας. Η μόνη εγγύηση σε αυτήν την κατεύθυνση σήμερα είναι οι ανατρεπτικές δυνάμεις της Αριστεράς, οι ευρύτερες ριζοσπαστικές προοδευτικές δυνάμεις, οι οποίες είναι οι μόνες που μπορούν να δώσουν λύση σήμερα στα αδιέξοδα που αντιμετωπίζει η χώρα.
Τελειώνω με μία μόνο κουβέντα για το νομοσχέδιο. Η εισηγήτριά μας η Σοφία Σακοράφα νομίζω ότι τοποθετήθηκε ουσιαστικά επί της αρχής και ανέλυσε τη θέση του ΣΥΡΙΖΑ. Αυτό που θα ήθελα να πω είναι ότι σε μία οικονομία και κοινωνία που βουλιάζουν και σε μία δημοκρατία, την οποία εσείς απειλείτε, υπονομεύετε και καθημερινά αποδιαρθρώνετε, η τοπική αυτοδιοίκηση δεν μπορεί να ορθοποδήσει με αυτές τις πολιτικές.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Εμείς απειλούμε τη δημοκρατία; Εμείς τη στεριώσαμε αυτήν τη δημοκρατία.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το νομοσχέδιό σας δεν δίνει καμμία απάντηση στα μεγάλα αδιέξοδα που αντιμετωπίζει η τοπική αυτοδιοίκηση. 
Θα πάρετε την απάντηση από τον λαό για την πορεία της αυτοδιοίκησης στις επερχόμενες αυτοδιοικητικές εκλογές και του Α΄ και του Β΄ βαθμού.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός έχει τον λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Κύριε Πρόεδρε, πότε θα μιλήσουμε κι εμείς οι Βουλευτές;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Να μιλήσουν οι Βουλευτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μισό λεπτό, παρακαλώ. Μπορώ να διευυθύνω τη συζήτηση;</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΑΚΗΣ</Parlmember> (Υπουργός Εσωτερικών): Ένα λεπτό χρειάζομαι, κύριοι συνάδελφοι. Δεν θα καθυστερήσω.
Όπως καταλαβαίνουν όλοι, η παρέμβαση του κ. Λαφαζάνη ήταν σημαντική για το νομοσχέδιο! Ήταν σημαντικότατη η παρέμβασή του! Ο κ. Λαφαζάνης απλώς ήθελε να προκαλέσει πολιτικό θόρυβο, όπως συνήθως κάνει ο ΣΥΡΙΖΑ. 
Να πάμε, όμως, στην ουσία, αφού αναφέρθηκε στα ζητήματα αυτά. Επικαλείται τη λάσπη της Χρυσής Αυγής, την οποία ο ΣΥΡΙΖΑ υιοθετεί, την έχει βάλει στον ανεμιστήρα και κατευθύνεται εναντίον του οποιουδήποτε. 
Μόνο που, κύριε Λαφαζάνη, εσάς θα πάρει η μπάλα, όταν ταυτίζεστε με τις θέσεις της Χρυσής Αυγής –το βλέπαμε αυτό στις ψηφοφορίες, μαζί πηγαίνατε χεράκι-χεράκι και στη φρασεολογία και στην τακτική-, όταν υιοθετείτε τη λάσπη αυτών εναντίον των ανθρώπων από την Κυβέρνηση, οι οποίοι μπήκαν μπροστά εναντίον της κατάστασης που είχε δημιουργηθεί με τη Χρυσή Αυγή, ζητώντας την παραίτηση των δύο Υπουργών, που έχουν μπει μπροστά. Παίρνετε τα επιχειρήματά τους. 
Παίρνετε τη λάσπη τους και την υιοθετείτε. Ταυτίζεστε με αυτούς. Αυτό θα μείνει στην ιστορία ως το πιο μελανό σημείο που είχατε.
Επί της ουσίας τώρα. Μιλήσατε για το θέμα του Πρωθυπουργού. Αυτήν τη λάσπη που έχετε πάρει και την επικαλείστε, τουλάχιστον δείτε την προσωπικά. Από τον διάλογο γίνεται σαφές ότι ο Πρωθυπουργός δεν γνώριζε τίποτα από όλα αυτά και η αντίδρασή του ήταν άμεση, για το συγκεκριμένο θέμα και για να το ξεκαθαρίζουμε. Το αγνοείτε, όμως, αυτό μόνο για ψηφοθηρικούς λόγους. Είναι ντροπή αυτό που κάνετε, να ταυτίζεστε με αυτές τις θέσεις!
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει η Κοινοβουλευτική Εκπρόσωπος της Νέας Δημοκρατίας κυρία Βούλτεψη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε, δεν μπορεί να μας λέει εδώ για Χρυσή Αυγή και…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Γενική τοποθέτηση κάνατε και απάντησε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θέλω τον λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Η κυρία Βούλτεψη έχει τον λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μπορείτε να κάνετε στο Κοινοβούλιο αυταρχική εκτροπή και να κόβετε ν λόγο από την Αξιωματική Αντιπολίτευση.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχω δώσει τον λόγο, κύριε Λαφαζάνη.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα μου δώσετε τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όταν έρθει η ώρα, θα σας δώσω και πάλι τον λόγο. Μιλήσατε είκοσι λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν μίλησα είκοσι λεπτά, μίλησα δεκατρία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Να μη γράφεται τίποτα στα Πρακτικά.
Κυρία Βούλτεψη, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Βούλτεψη, έχετε το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Πρόεδρε,…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Βούλτεψη, ξεκινήστε, έχετε τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη, σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Βούλτεψη, σας έχω δώσει τον λόγο. Ξεκινήστε.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα, τι να κάνω, κύριε Πρόεδρε; Να μιλάω συγχρόνως;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μιλάει μη ακουόμενος.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν σέβεστε τίποτα πια; Σεβαστείτε λίγο! Καθίστε κάτω.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κ. Λαφαζάνης μίλησε είκοσι λεπτά και αντί να ασχολούνται κάποιοι συνάδελφοι με την κατάχρηση του χρόνου που έκανε, «τα ακούει» και πάλι το Προεδρείο για τη δημοκρατική ευαισθησία που έχει. 
Εγώ, κύριε Λαφαζάνη, έτσι λειτούργησα και έτσι θα λειτουργώ, προσπαθώντας καθημερινά και κάθε φορά να αποδεικνύω τη δημοκρατική μου πίστη και τη δημοκρατική μου πορεία. Αυτό κάνω εγώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ φταίω, γιατί δεν σας σταμάτησα στα δώδεκα λεπτά και μιλήσατε είκοσι.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα πάρετε τον λόγο με τη σειρά σας.
Κυρία Βούλτεψη, έχετε τον λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ευχαριστώ, κύριε Πρόεδρε.
Κατ’ αρχάς, μαθήματα δημοκρατικής ευαισθησίας δεν δεχόμαστε από κανέναν.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν έχει «ναι, καλά». Δεν δεχόμαστε μαθήματα από κανέναν.
Δεύτερον, είναι γνωστό ότι από χθες, όταν δόθηκε στη δημοσιότητα αυτό το βίντεο, ο πρώην Γενικός Γραμματέας της Κυβέρνησης αποπέμφθηκε από τον Πρωθυπουργό, όπως επίσης η παραίτησή του προαναγγέλθηκε από εμένα ως Κοινοβουλευτική Εκπρόσωπος. Ήρθα εδώ και προανήγγειλα την παραίτησή του πριν καν ο ίδιος την υποβάλει. Η απόφαση λοιπόν της Κυβέρνησης, της Κοινοβουλευτικής Ομάδας και της Νέας Δημοκρατίας ήταν ξεκάθαρη από την πρώτη στιγμή και πριν ακόμα την υποβολή παραίτησης. 
Αυτό που κάνετε τώρα -το να συνεχίζετε δηλαδή αυτήν τη συζήτηση- αποτελεί πολιτική ιδιοτέλεια. Έχετε συγκεκριμένο σκοπό, να πλήξετε την Κυβέρνηση και να στοχοποιήσετε προσωπικά τον Πρωθυπουργό. Δεν έχετε κανέναν άλλο σκοπό και προφανώς δεν μπορεί να λέτε ότι υπερασπίζεστε τη δημοκρατία υιοθετώντας αυτά που αναφέρθηκαν στο βίντεο, ουσιαστικά υιοθετώντας τη θεωρία περί σκευωρίας, την οποία θέλησε να αναδείξει η Χρυσή Αυγή δίνοντας στη δημοσιότητα αυτό το βίντεο.
Φυσικά είπαμε και χθες –να το επαναλάβουμε, αν θέλετε και σήμερα- ότι ο Γενικός Γραμματέας της Κυβέρνησης δεν έχει καμμία δουλειά ούτε να παριστάνει τον θεωρητικό της Νέας Δημοκρατίας ή οποιουδήποτε άλλου κόμματος ούτε να συναλλάσσεται με οποιονδήποτε. 
Η δουλειά είναι συγκεκριμένη, είναι τεχνοκρατική. Έχει να κάνει με τον έλεγχο των νομοσχεδίων και την παρακολούθηση του έργου της Κυβέρνησης. Πρέπει να βλέπει αν, ό,τι υποβάλλεται εδώ, είναι συμβατό με το Σύνταγμα και τους νόμους. Προφανώς, υπερέβη τον ρόλο του. Αυτό αναγνωρίστηκε από όλους. Αυτή όμως είναι ατομική ευθύνη, διότι είμαστε και εμείς εδώ και ούτε επιτρέψαμε ποτέ να μας κάνει υποδείξεις κανείς. Είμαστε εδώ και μετέχουμε στην κοινοβουλευτική διαδικασία.
Εσείς όμως γιατί το κάνετε αυτό; Τι πιστεύετε ότι πετυχαίνετε; Πιστεύετε ότι η δημοκρατία κερδίζει όταν προσθέτουμε στους εχθρούς της κι άλλους; Τι προσπαθείτε να κάνετε; Να ενοχοποιήσετε μία μεγάλη δημοκρατική παράταξη, η οποία πρωτοστάτησε στην αποκατάσταση της δημοκρατίας στη χώρα; Προσπαθείτε να ταυτίσετε τη Νέα Δημοκρατία ή ένα τμήμα της Νέας Δημοκρατίας με τη Χρυσή Αυγή ή ακροδεξιές ναζιστικές απόψεις, για να προκαλέσετε βλάβη μεν στη Νέα Δημοκρατία, αλλά τελικώς βλάβη στην ίδια τη δημοκρατία; 
Έγκλημα κατά της δημοκρατίας είναι αυτό που κάνετε εδώ, προσπαθώντας να ταυτίσετε την Κοινοβουλευτική Ομάδα της Νέας Δημοκρατίας, την Κυβέρνηση και τον Πρωθυπουργό με αυτές τις απόψεις. Αθωώνετε τη Χρυσή Αυγή διά της υιοθέτησης των επιχειρημάτων της περί σκευωρίας. Αυτό κάνετε, διότι τη Χρυσή Αυγή και καθετί ναζιστικό και φασιστικό δεν το χτυπάς προσθέτοντας στη δύναμή του, αλλά το χτυπάς αφαιρώντας από τη δύναμή του. 
Κι εσείς αυτήν τη στιγμή το μόνο που προσπαθείτε να κάνετε είναι να προσθέσετε στη δύναμη της Χρυσής Αυγής και εν όψει εκλογών. 
Να ξέρετε ότι τελευταία φορά που συνέβη αυτό ήταν στη Γαλλία επί Μιτεράν. Ένα σοσιαλιστικό κόμμα έφτιαξε έναν εκλογικό νόμο που επέτρεψε στο κόμμα του Λεπέν να μπει στη Βουλή, με σκοπό να αποδυναμωθεί η δεξιά. Το αποτέλεσμα εκείνης της δράσης, που ήταν καθαρά μικροκομματική και πολιτικά ιδιοτελής, ήταν σήμερα, τόσα χρόνια μετά, το Εθνικό Μέτωπο να έχει καταλάβει δεκαπέντε δήμους στη Γαλλία. 
Επομένως, τι θέλετε να πετύχετε τώρα; Να το πείτε ξεκάθαρα. Διότι αν θέλετε να πείτε ότι υπάρχει οποιαδήποτε ταύτιση με τέτοιου είδους ιδέες, προφανώς θέλετε να ξεχάσει ο κόσμος τους λόγους για τους οποίους διώκεται η Χρυσή Αυγή. Τις προσωπικές μου απόψεις τις γνωρίζετε. Εγώ πιστεύω ότι δεν έχει χώρο στον δημόσιο βίο ένα κόμμα όχι μόνο όταν έχει εγκληματική δράση, αλλά και όταν παρουσιάζει στοιχεία ιδιωτικής πολιτοφυλακής. 
Οι διώξεις ξεκίνησαν όχι, όπως είπε εχθές ο Αρχηγός σας στη διακαναλική συνέντευξη που έδωσε στα περιφερειακά μέσα ενημέρωσης, με σκοπό, όπως ο ίδιος είπε, να μειωθούν τα ποσοστά της Χρυσής Αυγής κι όχι να αντιμετωπιστεί η εγκληματική της δράση. Αυτό σημαίνει ότι μετέχει και ο ίδιος στη δράση κατά της δημοκρατίας. Θέλετε δηλαδή να ξεχαστούν οι λόγοι για τους οποίους διώκεται η Χρυσή Αυγή;
Οι διώξεις κατά της Χρυσής Αυγής, κυρίες και κύριοι συνάδελφοι, ξεκίνησαν μετά από μία δολοφονία, τη δολοφονία του Παύλου Φύσσα. Τότε ξεκίνησαν. Και τότε οι τριάντα δύο φάκελοι, που ήταν ακόμη διάσπαρτοι και είχαν πάρει την οδό της δικαιοσύνης, συνενώθηκαν. Αυτό έγινε, δεν είχαν κρυφτεί. Συνενώθηκαν οι φάκελοι με σκοπό να αποδειχθεί ή να μην αποδειχθεί –η δικαιοσύνη θα το κρίνει, η δικαιοσύνη έχει τα στοιχεία αυτήν τη στιγμή- αν υπάρχει ζήτημα συνολικής εγκληματικής δράσης. 
Έπειτα, κύριοι συνάδελφοι, εσείς πόσες φορές έχετε δεχθεί τις ψήφους της Χρυσής Αυγής μέσα σε αυτήν την Αίθουσα χωρίς καμμία δήλωση; Από τον Οκτώβριο του 2012 έχω καταγγείλει σε αυτήν την Αίθουσα, στην πρώτη πρόταση νόμου που καταθέσατε, για τα υπερχρεωμένα νοικοκυριά, ότι δίνετε κοινοβουλευτική νομιμοποίηση σε αυτό το μόρφωμα. Από τότε είπα μέσα σε αυτήν την Αίθουσα αυτό που μου έκανε μεγάλη εντύπωση, ότι δηλαδή οι εισηγητές σας και οι Βουλευτές σας δέχονταν παραινέσεις και υποδείξεις και κρατούσαν σημειώσεις από τη Χρυσή Αυγή. 
Έκτοτε μπορείτε να θυμηθείτε πόσες φορές εγερθήκατε σε ενστάσεις αντισυνταγματικότητας μαζί; Μπορείτε να θυμηθείτε πόσες φορές ψηφίσατε μαζί και σε πόσες περιπτώσεις; Μπορείτε να θυμηθείτε πόσες φορές η Χρυσή Αυγή προσέτρεξε να σας προσφέρει τις ψήφους της για να τις συναριθμήσετε με τις δικές σας; 
Τελευταίο παράδειγμα αποτελούν οι δύο προτάσεις μομφής τις οποίες υποβάλατε την Κυριακή και τη Δευτέρα. Τι ακριβώς έγινε τότε; Πρώτη η Χρυσή Αυγή σηκώθηκε πάνω και είπε: «Και βέβαια στηρίζουμε την πρόταση της Αξιωματικής Αντιπολίτευσης». Και δεν άκουσα τίποτα. Δεν είπατε: «Μπορεί να ψηφίζει ό,τι θέλει αφού είναι μέσα στο Κοινοβούλιο, εμείς όμως δεν θα συναριθμήσουμε τις ψήφους μας με τις ψήφους τους». Και το ζητώ αυτό δύο χρόνια τώρα και δεν το κάνετε, γιατί εσείς θέλετε στο τέλος της ημέρας να υπάρχει ένα νούμερο κάτω από τις δικές σας προτάσεις και δεν σας ενδιαφέρει τι νούμερο είναι αυτό. 
Κι αυτό συνέβη και στην προηγούμενη πρόταση μομφής που κάνατε τον Νοέμβριο -όπως ξέρετε, δεν έχουν περάσει έξι μήνες από τότε- όταν η Χρυσή Αυγή και πάλι σηκώθηκε πάνω και είπε: «Κι εμείς ψηφίζουμε την πρόταση δυσπιστίας κατά της Κυβέρνησης», ζητώντας μάλιστα να αφεθούν ελεύθεροι και οι κρατούμενοι Βουλευτές προκειμένου να έρθουν να σας ενισχύσουν.
 Αυτή είναι η αλήθεια, κύριοι συνάδελφοι,…
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, κύριοι συνάδελφοι, αφήστε…
Παρακαλώ, κυρία Βούλτεψη, συνεχίστε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αθλιότητες των αθλιοτήτων! Συνεχίστε τον δρόμο αυτό και θα δείτε πού θα φθάσετε!</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αθλιότητες είναι αυτές που κάνετε εσείς, να προσπαθείτε να ταυτίσετε ένα καθ’ όλα δημοκρατικό κόμμα και Βουλευτές εκλεγμένους με δημοκρατική διαδικασία, από τον ελληνικό λαό, με ναζιστικές ιδέες.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι λίγες οι πολιτικές σας ημέρες. Ο ελληνικός λαός θα σας δώσει την απάντηση και θα δείτε πού θα σας στείλει.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ο ελληνικός λαός τη δίνει την απάντηση ήδη, κύριε Λαφαζάνη. Σας την έχει δώσει την απάντηση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κι άλλες φορές έγιναν εκτροπές στη χώρα και ο λαός τις τιμώρησε. Θα τιμωρήσει και τώρα…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κύριε Λαφαζάνη, κοιτάξτε πόσες σελίδες είναι αυτές οι περιπτώσεις συνεργασίας σας με τη Χρυσή Αυγή. Κοιτάξτε πόσες είναι οι περιπτώσεις.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τα περί συνεργασίας.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Με μεγάλη χαρά συναριθμείτε τις ψήφους σας.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Και επίσης, έχω να πω ότι δεν συναριθμείτε μόνο εσείς τις ψήφους σας. Ακούω ότι και οι Ανεξάρτητοι Έλληνες κάτι λένε, κάτι ψελλίζουν σχετικά με τη Νέα Δημοκρατία, οι οποίοι …</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μην μιλάτε γι’ αυτούς, για εσάς να μιλάτε.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μα, καλά και αυτοί είναι σύμμαχοί σας, το ξέρουμε. Και αυτοί προσθέτουν τις ψήφους σας.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …. (Δεν ακούστηκε)</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Οι Ανεξάρτητοι Έλληνες λοιπόν ένωσαν τις ψήφους τους, ένωσαν μάλλον τις υπογραφές τους με τις υπογραφές των Βουλευτών της Χρυσής Αυγής, προκειμένου να στηθεί …</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και το ΚΚΕ ψηφίζει.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, κύριε. Το ΚΚΕ διαφοροποιείται κάθε φορά.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ψηφίζει …</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, κύριε, παρακολουθώ τα πάντα. Κάθε φορά το ΚΚΕ διαφοροποιείται από αυτό. Μόνο εσείς στα μουλωχτά παίρνετε τις ψήφους τους.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αθλιότητες!</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι μόνο συναρίθμησαν τις ψήφους τους οι Ανεξάρτητοι Έλληνες, αλλά υπήρξε περίπτωση που ένωσαν και τις υπογραφές τους και υπέβαλαν μαζί πρόταση και έστησαν μαζί κάλπη. Ήταν η κάλπη «Ανεξάρτητοι Έλληνες – Χρυσή Αυγή», αν θυμάστε, στην περίπτωση της λίστας Λαγκάρντ. Και επομένως δεν είναι τα πράγματα όπως τα λέτε.
Άκουσα επίσης, εδώ και κάποιες φωνές συνηγόρων της Χρυσής Αυγής. Ακούστε να δείτε. Το έχω πει επανειλημμένα. Δεν υπάρχει διαδικασία λοβοτομής, σύμφωνα με την οποία κάποιος να είναι δημοκράτης όταν ευημερεί και να γίνεται φασίστας όταν δεν έχει χρήματα. Φασίστας ή είσαι ή δεν είσαι. Δεν σε κανονίζει το μνημόνιο ούτε στο μνημόνιο θα ρίξουμε αυτά τα φαινόμενα. Διότι άλλες χώρες στο εξωτερικό ευημερούν και έχουν τέτοιες καταστάσεις, ενώ άλλες χώρες που είναι στα μνημόνια δεν τις έχουν. 
Γι’ αυτό, λοιπόν, θα ήθελα να παρακαλέσω και τα άλλα κόμματα, γιατί άκουσα και την τοποθέτηση του εισηγητή του ΠΑΣΟΚ, να κατεβάσουν τους τόνους και να μην ταυτίζουν το κόμμα της Νέας Δημοκρατίας με τη συμπεριφορά ενός προσώπου, διότι αυτό δεν συμφέρει κανέναν.
Ούτε κατάλαβα τι σήμαινε αυτό το οποίο είπε στην ανακοίνωσή του το ΠΑΣΟΚ ότι «η παραίτηση του κ. Μπαλτάκου είναι το λιγότερο». Δηλαδή, το περισσότερο ποιο είναι; Τι να συμβεί;</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Θα σας τα πούμε τώρα.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όλοι μας έχουμε τοποθετηθεί. 
Και ούτε κατάλαβα αυτό που είπε η ΔΗΜΑΡ, ότι γίνονται πολιτικά παιχνίδια. Ουσιαστικά έτσι ρίχνουμε νερό στο μύλο αυτής της ιστορίας. Και αυτό είναι πάρα πολύ κρίσιμο μέγεθος, αγαπητοί συνάδελφοι. Θα ξεχάσουμε για ποιο λόγο διώκεται η Χρυσή Αυγή. Θα τα ξεχάσουμε όλα, θα μιλάμε για καιροσκοπική επαφή της Νέας Δημοκρατίας με τη Χρυσή Αυγή, ενώ ουσιαστικά καιροσκοπική είναι η αποδοχή των ψήφων της Χρυσής Αυγής μέσα σε αυτήν την Αίθουσα, κάτι στο οποίο έχω αναφερθεί επανειλημμένα χωρίς καθόλου να αντιδράσετε.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Εδώ, λοιπόν, το θέμα είναι ότι εάν θέλουμε να είμαστε χρήσιμοι για τη δημοκρατία στην πατρίδα μας, οφείλουμε να αντιμετωπίσουμε το περιστατικό ως μεμονωμένη ανοησία και απαράδεκτη ατομική συμπεριφορά, διαφορετικά, στην προσπάθειά τους κάποιοι να δουν το θέμα ως ευκαιρία να πλήξουν τη Νέα Δημοκρατία, θα επιφέρουν και το τελευταίο μοιραίο πλήγμα στη δημοκρατία. Ας υπηρετήσουμε τη δημοκρατία.
Επαναλαμβάνω, η ταύτιση μίας δημοκρατικής παράταξης ή τμήματος αυτής με το ναζισμό, με σκοπό να τραυματιστεί και να απαξιωθεί στα μάτια του λαού, απλώς αθωώνει τα εγκλήματα των ναζί και τελικά ευνοεί τους αντιπάλους, τους οποίους θέλετε να πλήξετε. Με λίγα λόγια, τη Χρυσή Αυγή δεν τη κτυπάς προσθέτοντας αντί να αφαιρείς από τη δύναμή της. 
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχω την τιμή να ανακοινώσω στο Σώμα το δελτίο επίκαιρων ερωτήσεων της Παρασκευής, 4ης Απριλίου 2014, το οποίο έχει ως εξής: 
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 766/1-4-2014 επίκαιρη ερώτηση του Βουλευτή Πιερίας της Νέας Δημοκρατίας κ. Γεωργίου Κωνσταντόπουλου προς τον Υπουργό Υποδομών, Μεταφορών και Δικτύων, σχετικά με το γκρέμισμα της αερογέφυρας Κορινού του Νομού Πιερίας και την κατασκευή νέου ανισόπεδου κόμβου στην ίδια περιοχή.
2. Η με αριθμό 756/1-4-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις του «ενοικιαζόμενου» προσωπικού που υπηρετούσε στην Εθνική Τράπεζα καθώς και την παρεμπόδιση της συνδικαλιστικής του δράσης.
3. Η με αριθμό 760/1-4-2014 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Εξωτερικών, σχετικά με τη μόνιμη ελληνική έκθεση στο Μουσείο Άουσβιτς στην Πολωνία.
4. Η με αριθμό 753/1-4-2014 επίκαιρη ερώτηση του Βουλευτή Επικρατείας της Δημοκρατικής Αριστεράς κ. Σπυρίδωνος Λυκούδη προς τον Υπουργό Υγείας, σχετικά με την αναστολή λειτουργίας του Παλλάδιου Θεραπευτηρίου.
5. Η με αριθμό 763/1-4-2014 επίκαιρη ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Παιδείας και Θρησκευμάτων, σχετικά με την κατάργηση της τράπεζας θεμάτων για την Α΄ Λυκείου.
6. Η με αριθμό 761/1-4-2014 επίκαιρη ερώτηση του Βουλευτή Κοζάνης των Ανεξάρτητων Δημοκρατικών Βουλευτών κ. Γεωργίου Κασαπίδη προς τον Υπουργό Οικονομικών, σχετικά με την εξεύρεση λύσης για τις απώλειες που υπέστησαν τα φυσικά πρόσωπα που ήταν κάτοχοι των ομολόγων του ελληνικού δημοσίου.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 767/1-4-2014 επίκαιρη ερώτηση του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη χωροθέτηση του σημείου πόντισης του καλωδίου για την ενεργειακή διασύνδεση της Κρήτης με την ηπειρωτική Ελλάδα.
2. Η με αριθμό 757/1-4-2014 επίκαιρη ερώτηση της Βουλευτού Ηλείας του Συνασπισμού Ριζοσπαστικής Αριστεράς κ. Ευσταθίας (Έφης) Γεωργοπούλου-Σαλτάρη προς τον Υπουργό Παιδείας και Θρησκευμάτων, σχετικά με την ανάγκη άμεσης καταβολής των δεδουλευμένων στις καθαρίστριες με συμβάσεις μίσθωσης έργου στα σχολεία όλης της Χώρας.
3. Η με αριθμό 762/1-4-2014 επίκαιρη ερώτηση της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια - Τσαρουχά προς τον Υπουργό Οικονομικών, σχετικά με την Ελληνική Βιομηχανία Ζάχαρης.
Επίσης, κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού συμμετείχαν στο εκπαιδευτικό πρόγραμμα: «Η Αρχή της Δεδηλωμένης - Από τον Τρικούπη στο σήμερα» που οργανώνει το Ίδρυμα της Βουλής, είκοσι ένας μαθητές και μαθήτριες και δύο εκπαιδευτικοί- συνοδοί τους από το 18ο Γυμνάσιο Αθήνας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)</ChairmanSpeech>
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα παρακαλούσα να λάβω τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Για ποιο λόγο; Πάνω σε τι; Δεν υπήρξε …</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν βλέπετε τι γίνεται;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, δεν αναφέρθηκε προσωπικά, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν αντιλαμβάνεστε ότι πρέπει να γίνεται διάλογος στη Βουλή;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαφαζάνη …</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι πάτε να επιβάλετε; Να μας πείτε ότι θέλετε τη Βουλή να μη λειτουργεί, να είναι μόνο …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτό διαπιστώνετε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό διαπιστώνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτό γίνεται τόση ώρα;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν επιτρέπετε σε κανέναν να μιλήσει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο καθένας ό,τι λέει και ό,τι κάνει το κρίνει.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάναμε πρόταση δυσπιστίας στο Προεδρείο. Κάναμε πρόταση δυσπιστίας στην Κυβέρνηση. Τι θέλετε δηλαδή;
ΒΑΣΙΛΕΙΟΣ -</Speech><Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Ούτε και εσείς να μιλάτε όποτε θέλετε. Άντε πια!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κάνατε και πρόταση δυσπιστίας στον Πρόεδρο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι θέλετε δηλαδή; Να μείνετε μόνοι σας; Θέλετε να καταργήσετε τη δημοκρατία; Αφαιρείτε τον λόγο. Δεν τηρείτε …</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ποιος σας αφαίρεσε τον λόγο; Γιατί δεν τηρούμε τον Κανονισμό; Έχετε και δευτερολογία. Θα πάρετε και πάλι τον λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν αντιλαμβάνεστε ότι πρέπει να γίνεται διάλογος στη Βουλή;</Speech>
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Εσείς σκοτώνετε κάθε μέρα τη δημοκρατία. Κρίμα! Θα μηδενιστείτε πάλι, μηδέν θα φτάσετε. Περιμένετε. Περιμένετε λίγο. Τελευταίοι είστε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα ήθελα τον λόγο, κύριε Πρόεδρε. Δεν ακούτε;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα σας τον δώσω μετά, ευχαρίστως.
Ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος έχει τον λόγο.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Η αγαπητή Κοινοβουλευτική Εκπρόσωπος της Νέας Δημοκρατίας αναρωτήθηκε γι’ αυτά που είπε χθες το ΠΑΣΟΚ στην ανακοίνωσή του και δι’ εμού ως εκπροσώπου προφανώς χθες, ότι η παραίτηση Μπαλτάκου είναι το λιγότερο. 
Αφού, συνάδελφοι, ξεκινήσατε έτσι και τελειώσατε έτσι, ας ξεκινήσω εγώ από το σημείο όπου εσείς σταματήσατε. Κοιτάξτε, το ΠΑΣΟΚ ξέρει καλά ότι η έννοια της μεταρρύθμισης νοείται μόνο εάν ευνοεί τους πολλούς. Αυτή είναι η «μήτρα» της παράταξής μας. Και όμως, φιλοξενήσαμε κατά καιρούς πολλούς που δήλωναν μεταρρυθμιστές και πίσω από τη λέξη «μεταρρύθμιση» έκρυβαν λογικές και πρακτικές αναδιανομής υπέρ των ολίγων. Αυτό δεν μας χαρακτήριζε αναγκαστικά ως παράταξη, όπως είχαμε λαϊκιστές, ενώ είχαμε καθαρή γραμμή απέναντι στον λαϊκισμό, με πελατειακές λογικές κ.ο.κ.. 
Η Νέα Δημοκρατία πρέπει να καταλάβει τι της συνέβη χθες. Αγαπητή συνάδελφε, αν δεν καταλάβατε, θα σας το πω εγώ από το Βήμα της Βουλής. Η θεωρία των δύο άκρων στην οποία επενδύσατε για πολλούς μήνες χθες κατέρρευσε παταγωδώς, εκκωφαντικά. Δεν υπάρχει! Το άκρο είναι ένα. Είναι η βία και ο φασισμός. Γι’ αυτό ό,τι σηματοδοτεί με φανερό ή λανθάνοντα τρόπο ή με υπολανθάνοντα τρόπο ακροδεξιές συμπεριφορές, ακροδεξιούς θύλακες, πρέπει να αποκοπεί άμεσα εδώ και τώρα! Αυτό είναι το ζητούμενο από τη Νέα Δημοκρατία. 
Έρχομαι στον ΣΥΡΙΖΑ, γιατί είχαμε μείζον γεγονός χθες. Κατ’ αρχάς, δεν κατάλαβα, ο Πρόεδρος του ΣΥΡΙΖΑ κ. Τσίπρας θέτει ζήτημα για δύο Υπουργούς. Ο εκπρόσωπός του σήμερα εδώ έβαλε ζήτημα να φύγει όλη η Κυβέρνηση. Δεν ξέρω σε ποιο από τα δύο να απαντήσω. Εγώ νομίζω ότι πρέπει να απαντήσω σε αυτά που λέει ο Πρόεδρος του ΣΥΡΙΖΑ, δηλαδή να φύγουν δύο Υπουργοί.
Ερώτημα. Υιοθετούμε αυτά που λέει ο κ. Μπαλτάκος στη συνομιλία του με τον κ. Κασιδιάρη, ότι δηλαδή υπάρχουν παρεμβάσεις στη δικαιοσύνη; Αν το υιοθετείτε αυτό, να βγείτε να το πείτε. Τότε γιατί ψηφίσατε χθες την παραπομπή των μελών της Χρυσής Αυγής, αν έτσι έχουν τα πράγματα; Πρέπει να πείτε τι απ’ τα δύο ισχύει. 
Πάω στις άλλες πτέρυγες και αναγκαστικά θα μιλήσω με ονόματα. 
ΔΗΜΑΡ. Η ΔΗΜΑΡ εννιάμισι μήνες μετά ανακάλυψε γιατί έφυγε από την Κυβέρνηση στο πρόσωπο του κ. Μπαλτάκου; Δεν βγαίνει κανένα νόημα να αρχίσουμε να λέμε ένα χρόνο που ήταν στην Κυβέρνηση εάν και πώς συνεργαζόταν. Νομίζω πως κανένας δεν πρέπει να είναι υποκριτικός. 
ΑΝΕΛ: Οι ΑΝΕΛ, πριν απ’ οτιδήποτε άλλο, πρέπει να μας εξηγήσουν γιατί έχουν συνυπογράψει πρόταση παραπομπής του τέως Πρωθυπουργού, του Γιώργου Παπανδρέου, με τη Χρυσή Αυγή κ.ο.κ., αν θέλουμε να λέμε σε αυτήν την Αίθουσα τα πράγματα με το όνομά τους. 
Και προς τη Χρυσή Αυγή έχω ένα ερώτημα: Ο Ηλίας Κασιδιάρης είναι ακόμα μέλος της Χρυσής Αυγής; Οι συναντήσεις του με τον κ. Μπαλτάκο ήταν εν γνώσει της ηγεσίας της Χρυσής Αυγής; Θέλω να μας το εξηγήσει αυτό η Χρυσή Αυγή.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Διαβάστε τη δήλωση που έκανε ο κ. Παπανδρέου χθες!</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Συνάδελφε, καταλαβαίνετε πολύ καλά τι σας λέω.</Speech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Και εσείς καταλαβαίνετε. Η δήλωσή του κ. Παπανδρέου τα λέει όλα!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Γνωρίζατε ότι συνομιλούσε ο κ. Κασιδιάρης με τον κ. Μπαλτάκο, ναι ή όχι;</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Τα είπε ο κ. Παπανδρέου χθες.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Αυτό πρέπει να μας πείτε. Είναι πολύ καθαρό το ερώτημα. Είναι πολύ καθαρό το ερώτημα! 
Γιατί μετά τη φυλάκιση των τριών Βουλευτών σας, του Αρχηγού σας και άλλων δύο Βουλευτών, την ίδια μέρα στο Βήμα της Βουλής ο κ. Κασιδιάρης μίλησε σαν συνταγματολόγος, βγάζοντας λόγο περί λαϊκής κυριαρχίας και στη συνέχεια ο κ. Παναγιώταρος μίλησε σε τελείως άλλη γραμμή, χειροκροτούμενος για πρώτη και τελευταία φορά. Εσείς δεν χειροκροτείτε ούτε τον Αρχηγό σας! Μόνο εκείνη την ημέρα χειροκροτήσατε. Και ο κ. Κασιδιάρης είπε άλλα.
Εγώ ρωτώ, λοιπόν: Οι συναντήσεις Κασιδιάρη-Μπαλτάκου ήταν εν γνώσει της Χρυσής Αυγής, Κοινοβουλευτικής Ομάδας και ηγεσίας; Αυτό ρωτώ. Να το πείτε.</Speech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Δεν σας λέμε, δεν σας λέμε!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Για να ολοκληρώσω, κύριε Πρόεδρε, αυτά όπως είπα και χθες από εδώ, εγώ δεν ήμουν στην αρχή του επεισοδίου. Δεν ξέρω τι ακριβώς έπραξε ο γιος του Μπαλτάκου. Δεν το γνωρίζω, ειλικρινά. Το είπα και εχθές. Όσοι ήταν παρόντες και παρούσες το άκουσαν νομίζω. Είδα τη συνέχεια του επεισοδίου ανερχόμενος από το κλιμακοστάσιο προς το δεύτερο όροφο, όπου είναι τα γραφεία της Κοινοβουλευτικής Ομάδας του ΠΑΣΟΚ και των άλλων, του ΣΥΡΙΖΑ, της Νέας Δημοκρατίας και πάει λέγοντας. Εγώ αυτό που είδα ήταν μία επίθεση, απάντηση προφανώς, σε όσα είχαν προηγηθεί από τη Χρυσή Αυγή, η οποία με σόκαρε. Πρακτικές και συμπεριφορές, ξυλοδαρμοί και βρισιές που δεν έχουν θέση, όχι στο Κοινοβούλιο, όχι έξω από το Κοινοβούλιο, αλλά πουθενά σε αυτήν τη χώρα που λέγεται Ελλάδα. 
Με αυτές τις συμπεριφορές πρέπει να αποκόψουμε τελείως. Η δικαιοσύνη πρέπει να κάνει ταχύτατα το έργο της. Είναι δική της δουλειά. Δεν είναι δική μου δουλειά να γνωμοδοτήσω, εάν είναι ή δεν είναι εγκληματική οργάνωση η Χρυσή Αυγή. Εγώ λέω ότι είναι νεοναζιστική, άρα είναι δυνάμει και εγκληματική. Το έχω πει πάρα πολλές φορές από το Βήμα.
Σε κάθε περίπτωση πάντως, μιας και αναφέρθηκα σε όλα τα κόμματα, κυρίες και κύριοι συνάδελφοι, ένα πράγμα θέλω πολύ καθαρά να πω. Το ΠΑΣΟΚ πριν τέσσερα χρόνια έκανε μία λαθεμένη πολιτική επιλογή να μη ζητήσει αυξημένη πλειοψηφία για το πρώτο μνημόνιο και εντεύθεν. Πήρε έτσι επάνω του, από δικό του λάθος, όλες τις ανομίες του πολιτικού συστήματος, κυβερνητικού και αντιπολιτευομένου, της μεταπολίτευσης, αδίκως. Κατηγορείται λοιπόν το ΠΑΣΟΚ για τα πάντα που έχουν σχέση με την κρίση.
Ε, όχι όμως να κατηγορείτε εμάς και για τη Χρυσή Αυγή και για τον Μπαλτάκο! Από πουθενά δεν δεχόμαστε τέτοιες υποδείξεις και τέτοιες κριτικές. Από πουθενά! 
Για τη Χρυσή Αυγή είμαστε οι πρώτοι και οι μόνοι που μιλήσαμε! Άλλοι άργησαν να δουν το νεοναζιστικό μόρφωμα, τις πρακτικές του και τις λογικές των ταγμάτων εφόδου πίσω από τη Χρυσή Αυγή. Κι αυτό επειδή τη θεωρούσαν αντιμνημονιακή και τη θώπευαν. Πολλοί το έκαναν αυτό, εδώ μέσα, και από αριστερά και από δεξιά πάντως όχι εμείς.
Σε ό,τι αφορά τον κ. Μπαλτάκο, ο Πρόεδρος του ΠΑΣΟΚ ο κ. Βενιζέλος την προηγούμενη εβδομάδα μίλησε για «παλιό πρόβλημα». Στις 31-7-2013 ημέρα Τετάρτη, μιλώντας εδώ από το Βήμα της Βουλής εγώ ως εκπρόσωπος είχα πει για λεονταρισμούς και είχα καλέσει τον Πρωθυπουργό να τον μαζέψει. Και επανήλθα και εγώ και πολλοί Βουλευτές του ΠΑΣΟΚ σε αυτήν τη θέση ονομαστικά για τον κ. Μπαλτάκο πάρα πολλές φορές δημόσια από το Βήμα της Βουλής. Δεν άκουσα από κανέναν άλλον, ούτε από τους μέχρι τον Ιούνιο πέρυσι εταίρους μας τέτοιες τοποθετήσεις.
Όχι, λοιπόν, να φορτωθούμε και το πρόβλημα Χρυσή Αυγή-Μπαλατάκος και τις περίεργες τεθλασμένες και παράγωνες αυτές σχέσεις που πρέπει να αποκαλυφθούν και να αποκοπούν πλήρως.
Αλλά από εκεί και πέρα, κυρίες και κύριοι συνάδελφοι, θέλω να πω ότι είναι απολύτως ψευδές και άδικο -γιατί άκουγα τον κ. Λαφαζάνη με πολύ προσοχή, όπως οφείλω- να φορτώσουμε στο Γενικό Γραμματέα της Κυβέρνησης, σε ένα πρόσωπο, επειδή ήταν όντως πανίσχυρος, αφού υπέγραφε ακόμα και τις νομοτεχνικές βελτιώσεις με βάσει νόμο, όλη την κυβερνητική λειτουργία.
Αυτό είναι απολύτως αναληθές, όχι ανακριβές. 
Εμάς, αφού ρωτάτε κύριε Λαφαζάνη, δεν μας εμπόδισε η ύπαρξη του κ. Μπαλτάκου να βάλουμε τη σφραγίδα μας στο φόρο των ακινήτων. Δεν είχε καμμία σχέση το άδικο νομοσχέδιο που φόρτωνε στους αδύναμους τα πολλά βάρη και απάλλασσε όλη τη μεγάλη περιουσία από τον φόρο, ρίχνοντας βάρη στους αγρότες και στους πολλούς. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Βάλαμε βέτο, βάλαμε τη σφραγίδα μας και σε αυτήν τη διαδικασία δεν υπήρχε πουθενά Μπαλτάκος. Δεν μας εμπόδισε η παρουσία του να βάλουμε τη σφραγίδα μας στο νομοσχέδιο για την πρώτη κατοικία, για τους πλειστηριασμούς. Δεν μας εμπόδισε η παρουσία του για τις Κυριακές. Δεν μας εμπόδισε η παρουσία του για να βάλουμε τη σφραγίδα μας για το γάλα. Το ελληνικό παστεριωμένο γάλα έχει σήμερα πιο ισχυρή εμπορική ονομασία από αυτήν που είχε πριν την Κυριακή που ψηφίσαμε. Δεν μας εμπόδισε η παρουσία του να βάλουμε βέτο για τις ομαδικές απολύσεις. Δεν μας εμπόδισε η παρουσία του να βάλουμε βέτο για το ξήλωμα του «ΚΑΛΛΙΚΡΑΤΗ», έτσι χωρίς πρόγραμμα, ούτε για το ξήλωμα της «ΔΙΑΥΓΕΙΑΣ». Δεν μας εμπόδισε η παρουσία του, αποτρέψαμε την παρέμβασή του πριν δέκα μέρες στο άρθρο 19. Τη στάση μας την έζησε όλη η Βουλή. Έτυχε να είναι ο κ. Τριαντάφυλλος που παρίσταται εισηγητής κι εγώ και τότε ήμουν Κοινοβουλευτικός Εκπρόσωπος. Πήγαινε κι ερχόταν το άρθρο 19 με μια ακραία ρατσιστική διατύπωση. Έφυγε με δυναμική παρέμβαση του ΠΑΣΟΚ. 
Έτσι λοιπόν ας μην τα φορτώνουμε όλα εκεί. Εμείς είπαμε διά του Προέδρου μας την Κυριακή που ψηφίζαμε το νομοσχέδιο ότι η χώρα έχει ένα ζητούμενο: Πρέπει να μπει σε κανονικότητα. Εγώ αντιλαμβάνομαι και θέλω να συγχαρώ τον ΣΥΡΙΖΑ για την υπεύθυνη στάση του. Ο ΣΥΡΙΖΑ δεν βάζει ζήτημα εκλογών και Κυβέρνησης. Αντιλαμβάνεται ότι η χώρα τις επόμενες εβδομάδες ετοιμάζεται να βγει στις αγορές και προφανώς έχει αξιολογήσει το γεγονός. 
Το ζήτημα, λοιπόν, της κυβερνητικής σταθερότητας δεν το θέτει εν αμφιβόλω η Αξιωματική Αντιπολίτευση. Ποιος το θέτει άραγε; Μπορούμε να συνεχίσουμε όμως όπως είμαστε; Όχι είναι η απάντηση. Το ερώτημα ξαναγυρνάει στο ΠΑΣΟΚ. Ναι, εμείς στηρίζουμε την Κυβέρνηση, εφόσον μπει μπροστά η προγραμματική συμφωνία, γιατί τώρα επιστρέφουμε στην κανονικότητα, εφόσον μπούμε σε μία άλλη λογική κυβερνητικής λειτουργίας. Οι πράξεις νομοθετικού περιεχομένου δεν είναι ανακάλυψη του Μπαλτάκου. Στους είκοσι δύο μήνες που λειτουργεί αυτό το Κοινοβούλιο, περίπου έξι μήνες ήταν κλειστό επειδή δεν υπήρχε νομοθετικό έργο και κατά τα άλλα νομοθετούσαμε με πράξεις νομοθετικού περιεχομένου. Έχει πρόβλημα η Κυβέρνηση, κύριε Υπουργέ. Πρέπει να αλλάξει λογική, ρυθμούς και οργάνωση. 
Προχτές το βράδυ, πριν προκύψει το θέμα Μπαλτάκου, ανακοίνωσα επίσημα εκ μέρους της Κοινοβουλευτικής Ομάδας του ΠΑΣΟΚ ότι όταν υπάρχουν τα δύο κακά μαζί, άσχετο νομοσχέδιο και εκπρόθεσμη τροπολογία, δεν θα γίνεται δεκτή, όποια κι αν είναι αυτή, εκτός και αν αφορά ένα μείζον γεγονός, πράγματι έκτακτο και με την συναίνεση όλων θα ψηφίζεται. Θα προχωρήσουμε και σε άλλες τέτοιες πρωτοβουλίες, που δεν έχουν καμμία σχέση με τον κ. Μπαλτάκο. Τα είπαμε νωρίτερα αυτά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε. Δεν ακούσαμε τίποτα επί του νομοσχεδίου.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ολοκληρώνω, κυρία Πρόεδρε.
Έτσι αντιλαμβανόμαστε εμείς τα περί κανονικότητας. Στηρίζουμε, λοιπόν, την Κυβέρνηση, εφόσον μπαίνουν ζητήματα λειτουργίας της Κυβέρνησης, λειτουργίας του Κοινοβουλίου και ζητήματα προτεραιοτήτων στην κυβερνητική ατζέντα, όπως το αντιρατσιστικό. Για να μην μιλάμε γενικά και αόριστα, κύριε Υπουργέ, Δευτέρα ή Τρίτη που περνάμε στα άρθρα στο συζητούμενο νομοσχέδιο…</Speech>
<Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Τη Δευτέρα.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Τη Δευτέρα, λοιπόν. Έτσι αποφασίστηκε από τη Διάσκεψη των Προέδρων, ωραία.
Εμείς ζητάμε ενημέρωση μέχρι σήμερα το μεσημέρι, μέχρι λήξεως της συνεδριάσεως, κύριε Υπουργέ, και είναι πολύ σημαντικό αυτό που θα πω, έτσι ώστε, αν η Κυβέρνηση δεν προτίθεται να πράξει αυτό που θα πω, να το πράξουμε εμείς ως Κοινοβουλευτική Ομάδα του ΠΑΣΟΚ, ζητώντας και από τις άλλες Κοινοβουλευτικές Ομάδες να συνυπογράψουν αυτούσιο το άρθρο 19 κατά την εκδοχή Γρηγοράκου, όπως ο παριστάμενος Αναπληρωτής Υπουργός το είχε καταθέσει και απεσύρθη με παρέμβαση του κ. Μπαλτάκου.</Speech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Νομίζω ότι γίνεται μία…</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Αγαπητέ συνάδελφε, το είπα και χθες. Εάν η Κυβέρνηση δεν το φέρει, εμείς παρακαλούμε να έχουμε επίσημη ενημέρωση για να το καταθέσουμε ως εμπρόθεσμη τροπολογία σαφώς σε σχετικό νομοσχέδιο, αφού μιλάμε για θέματα του Υπουργείου Εσωτερικών. Είναι το αρμόδιο Υπουργείο. Δεν είναι ακριβώς με την ετυμολογική έννοια του όρου συναφές το νομοσχέδιο. Σε κάθε περίπτωση, όμως, είναι το ίδιο Υπουργείο που έχει την ανάλογη αρμοδιότητα. 
Νομίζω ότι κάπως έτσι πρέπει να ξεκινήσουμε για να βάλουμε την κυβερνητική σταθερότητα που είναι απαίτηση όλων των πολιτών σε μία εντελώς νέα βάση. Τώρα που κάναμε το μεγάλο βήμα για να βγούμε από την κρίση, πρέπει να ξεκινήσει σταδιακά και ορατά η επάνοδος της χώρας στην κανονικότητα. Σιγά-σιγά φεύγουμε από την κρίση. Θα αργήσουμε να βγούμε, αλλά σιγά-σιγά φεύγουμε από τις έκτακτες καταστάσεις. Αυτό είναι το ζήτημα και αυτή είναι η δική μας θέση για όσα μείζονα προέκυψαν.
Στη συζήτηση επί των άρθρων θα πούμε τα υπόλοιπα.
Σας ευχαριστώ.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, τον λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχουμε κι άλλους Κοινοβουλευτικούς Εκπροσώπους, κύριε Λαφαζάνη. Δεν θα μιλήσουν οι άλλοι Κοινοβουλευτικοί Εκπρόσωποι; Μου είπαν ότι μιλήσατε εσείς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχω ζητήσει τον λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εν πάση περιπτώσει, δεν πρέπει να μιλήσουν και οι άλλοι Κοινοβουλευτικοί Εκπρόσωποι;</ChairmanSpeech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν είναι μόνο οι Κοινοβουλευτικοί Εκπρόσωποι. Υπάρχουν και οι Βουλευτές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Για τους Βουλευτές δεν το συζητάμε.
Κύριε Λαφαζάνη, δεν πρέπει να μιλήσουν και οι άλλοι; Τι λέτε εσείς;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρέπει να ενημερώνεστε από τον προηγούμενο Προεδρεύοντα στο Βήμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ενημερώθηκα ότι μιλήσατε και ζητήσατε να δευτερολογήσετε. Έτσι ενημερώθηκα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έχω ζητήσει τον λόγο, γιατί έχουν προηγηθεί παρεμβάσεις του κυρίου Υπουργού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ας ολοκληρωθεί ο πρώτος κύκλος. Υπάρχουν και άλλοι συνάδελφοι. Ας κλείσει ο κύκλος των Κοινοβουλευτικών Εκπροσώπων και μετά θα τοποθετηθείτε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, κυρία Πρόεδρε, θα μιλήσω μετά το τέλος των Κοινοβουλευτικών Εκπροσώπων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο Κοινοβουλευτικός Εκπρόσωπος της Χρυσής Αυγής κ. Ηλίας Παναγιώταρος έχει τον λόγο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κυρία Πρόεδρε.
Τελικά όταν έρχονται τα σχολεία εδώ, η Χρυσή Αυγή δικαιούται να χειροκροτεί τα παιδάκια που έρχονται ή επειδή χειροκροτεί το υπόλοιπο Κοινοβούλιο, αυτό σημαίνει ότι κάποιοι εξ αυτών συμπράττουν με τη Χρυσή Αυγή; Να το γνωρίζουμε αυτό, ώστε να μη χειροκροτούμε ή να μη μας επιτρέπετε την είσοδο εντός της Αιθούσης. Έτσι είπε η κ. Βούλτεψη. Ακούσαμε πολλά τρελά και παράλογα εδώ μέσα. 
Μετά το χθεσινό γεγονός, το οποίο ήταν μία πραγματική βόμβα που την παραδέχονται όλοι, ξαφνικά έπεσε μια ομερτά, μια σιωπή ειδικότερα στη συγκυβέρνηση. Αντί να έχουν παραιτηθεί όλοι, ακούμε διάφορες δικαιολογίες μέσω των μεγάλων τηλεοπτικών σταθμών, δηλαδή των ανθρώπων σας, και μέσω των μεγάλων εφημερίδων. Σήμερα διαβάζαμε κάποιες εφημερίδες και γέλαγε το πανελλήνιο. Γελάνε όλοι. Ακούσαμε τις δικαιολογίες του κ. Μπαλτάκου στον «Real FM» και αξίζει τον κόπο να ακούσετε τη συνέντευξή του για να πέσετε κάτω από τα γέλια, για να δείτε τον πανικό και τον τρόμο αυτού του φαύλου και σάπιου κατεστημένου. 
Ακούσαμε κάτι από τον κ. Κουκουλόπουλο. Κάτι είπε για μεταρρύθμιση, ότι είναι κάτι που ευνοεί τους πολλούς. Μάλλον ξεχάσατε να προσθέσετε στο τέλος και τη λέξη «εργολάβους», διότι περί αυτού πρόκειται.
Όσο για την απάντηση που θέλετε για τις συναντήσεις του κ. Κασιδιάρη, την απάντηση την έδωσε ο κ. Παπανδρέου χθες που είπε ότι είναι μία σκευωρία όλη αυτή η ιστορία, ένα στημένο παιχνίδι και θα έπρεπε να παραιτηθεί η Κυβέρνηση. Από κει και πέρα και ο κ. Κασιδιάρης και ο κ. Παναγιώταρος και όλα τα στελέχη της Χρυσής Αυγής θα πράξουμε ό,τι είναι δυνατό προκειμένου να αποδείξουμε την αθωότητά μας σαν άτομα και σαν κίνημα, διότι περί αυτού πρόκειται.
Για την ταμπακιέρα, για το νούμερο «2» της Κυβέρνησης –διότι περί αυτού πρόκειται- λέξη! Ο κ. Μπαλτάκος ήταν το νούμερο «2» της Κυβέρνησης μέχρι και χθες το απόγευμα. Είναι αυτός που, όταν πήγε ο κ. Σαμαράς στο Άγιο Όρος, κοιμόντουσαν μαζί στο ίδιο κελί, στο ίδιο δωμάτιο, ενδεχομένως και στο ίδιο κρεβάτι για λόγους οικονομίας. Ήταν ο άνθρωπός του.
ΑΙΚΑΤΕΡΙΝΗ ΠΑΠΑΚΩΣΤΑ - ΣΙΔΗΡΟΠΟΥΛΟΥ: Τι είναι αυτά;</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Τα λέω αυτά για να ξέρετε αν ήταν ο «κολλητός» του ή όχι. 
Ο κ. Μπαλτάκος με τα λεγόμενά του επιβεβαίωσε διάφορα που έχουν ειπωθεί κατά το παρελθόν από έγκριτους νομικούς κύκλους, όπως ο κ. Ρουπακιώτης που είχε πει για ξενοκίνητη υπόθεση κ.λπ.. Κι αυτός ήταν μία μεμονωμένη περίπτωση; Κι αυτός ήταν παρανοϊκός; 
Είπε η Κοινοβουλευτική Εκπρόσωπος της Νέας Δημοκρατίας ότι πρέπει να αντιμετωπίσουμε το περιστατικό ως ανοησία. Αυτό το γεγονός να αντιμετωπιστεί ως ανοησία; Ε, τότε ετοιμαστείτε και για άλλες ανοησίες. 
Ακούσαμε από τον κ. Βαρβιτσιώτη αλλά και από άλλους σήμερα ότι δεν είναι δυνατόν η ατομική ενέργεια κάποιου να χρεώνει ένα ολόκληρο κόμμα, μια κυβέρνηση και ότι άλλο η ατομική ευθύνη και άλλο η συλλογική ευθύνη. 
Μα, καλά εξήμισι μήνες τώρα είστε αυτοί που έχετε αναγάγει τη συλλογική ευθύνη σε σημαία σας: και για το τραγικό γεγονός που συνέβη στο Κερατσίνι ή για κάποιο άλλο γεγονός που μπορεί να συνέβη οπουδήποτε, φταίει ο Aρχηγός της Χρυσής Αυγής, φταίνε οι Βουλευτές, φταίει ένα ολόκληρο κίνημα, φταίει μια ολόκληρη παράταξη. 
Επίσης, ακούσαμε και για το κατάπτυστο οπτικοακουστικό υλικό. Μα, εδώ και έξι μήνες εσείς χρησιμοποιείτε κατάπτυστα οπτικοακουστικά υλικά, αστεία οπτικοακουστικά υλικά, όπως σήμερα στην εφημερίδα σας. Η εφημερίδα στήριγμα της συγκυβέρνησης, το «ΕΘΝΟΣ», έχει μια μεγάλη φωτογραφία με τον Ηλία Κασιδιάρη με παραλλαγή, με ένα όπλο Μ16 και λέει «Να, ο Ηλίας Κασιδιάρης με στρατιωτική παραλλαγή, με τα όπλα της Χρυσής Αυγής». Ξέχασε να γράψει από κάτω ο συκοφάντης αρθρογράφος αυτού του άρθρου ότι είναι η φωτογραφία του ήταν από τότε που υπηρετούσε στην Κύπρο, στην 35η Μοίρα Καταδρομών όταν κάποιοι άλλοι δεν έχουν υπηρετήσει πουθενά. 
Ακούσαμε ρητορικά ερωτήματα: Γιατί διώκεται η Χρυσή Αυγή; Ποιοι είναι οι ναζιστές; 
Εχθροί της δημοκρατίας είστε εσείς. Έχετε βάλει το «δημοκρατιόμετρο» να δούμε ποιος είναι πιο δημοκράτης σ’ αυτήν την Αίθουσα. Ε, λοιπόν, η Χρυσή Αυγή διώκεται γιατί είπε τα σύκα-σύκα και τη σκάφη-σκάφη. Είπε ποιοι είναι οι κλέφτες, ποιοι είναι οι απατεώνες, πού πρέπει να οδηγηθούν, έδωσε ονοματεπώνυμα όχι γενικά και αόριστα. Είπε αλήθειες που πόνεσαν πάρα πολύ. Και δεν πήρε πίσω λέξη, ούτε ο Αρχηγός ούτε κανένα στέλεχος της Χρυσής Αυγής απ’ όσα είπε. 
Και αφού πέρασαν δυο χρόνια και δεν έχουμε αλλάξει τίποτα απ’ όλα όσα πιστεύουμε και λέμε, υπερασπιζόμενοι τον ελληνικό λαό, τον απλό Έλληνα πολίτη, συνεχίζετε αυτή τη σκευωρία. 
Σχεδόν όλοι το λένε. Άλλοι το ψελλίζουν, άλλοι το λένε φωναχτά. Πρώην Πρωθυπουργοί, στελέχη, άλλος κόσμος, όλοι αυτό λένε, αλλά εσείς τίποτα. προσπαθείτε να συγκρατηθείτε. Έχετε γαντζωθεί σ’ αυτήν την εξουσία. Νομίζετε ότι θα την κρατήσετε για πάντα. Ό,τι και να κάνετε, στις 18 Μαΐου τελειώνει το παραμύθι. Είτε μας εξοντώσετε βιολογικά είτε κάνετε οτιδήποτε άλλο εσείς δεν ξαναβλέπετε την ψήφο του ελληνικού λαού, όσο κι αν χτυπιέστε κάτω. 
Όσο για το ποιοι είναι οι ναζιστές, ας δούμε ποιοι έχουν σκύψει το κεφάλι στους νεογερμανούς εδώ και τουλάχιστον τέσσερα χρόνια. Κάνετε ακριβώς ό,τι σας λένε εις βάρος του ελληνικού λαού και προς όφελος μόνο των λίγων. Για τις τσέπες κάποιων λίγων οικογενειών στην πατρίδα μας και των ξένων δανειστών μας. Για να βλέπουμε ποιοι είναι επί της ουσίας οι ναζιστές και ποιοι οι αντιδημοκράτες. 
Όσο για τη διαμάχη μεταξύ Κυβέρνησης και Αξιωματικής Αντιπολίτευσης για τα ποσοστά της Χρυσής Αυγής, γιατί τόσος πόνος, αφού οι δημοσκοπήσεις μάς δείχνουν πολύ χαμηλά; Δείχνουν ότι η Χρυσή Αυγή είναι γύρω στο 6%-7%. Ο Ηλίας Κασιδιάρης στο Δήμο Αθηναίων είναι γύρω στο 9%, ο Ηλίας Παναγιώταρος στην Περιφέρεια Αττικής είναι γύρω στο 5%, στη Θεσσαλονίκη και την Κεντρική Μακεδονία τα ποσοστά μας είναι με τους λοιπούς και πάει λέγοντας. Γιατί τόσος πόνος με τα ποσοστά της Χρυσής Αυγής; Μήπως συμβαίνει κάτι άλλο; Μήπως τα ποσοστά της Χρυσής Αυγής είναι υπερβολικά υψηλά και τρέμετε και χρησιμοποιείτε όλες αυτές τις παρακρατικές μεθόδους για να αποκόψετε αυτήν την τρομακτική άνοδο της Χρυσής Αυγής; 
Εφαρμόσατε τις χολυγουντιανές συλλήψεις τον προηγούμενο Σεπτέμβριο, χωρίς άρσεις ασυλίας, χωρίς εντάλματα σύλληψης, χωρίς τίποτα απολύτως. Δεν σας βγήκε. Από την πέμπτη κιόλας μέρα δεν μας βγάλατε από την μπροστινή πόρτα σιδηροδέσμιους, με τα εκατοντάδες κανάλια και τηλεοπτικά μέσα, αλλά από το γκαράζ, γιατί είχατε ήδη εξευτελιστεί από την πρώτη μέρα.
Και μετά από λίγες μέρες, αφού είδατε ότι δεν σας βγαίνει το παραμύθι, αφού υπήρξαν και αποφυλακίσεις, αφού είδατε ότι δεν έγιναν προφυλακίσεις, έπεσαν τα τηλέφωνα του δικαστικού παρακράτους, του Αθανασίου που έπαιρνε τηλέφωνα και έλεγε: «Μα, τι κάνετε, βάλτε τους μέσα. Είναι δυνατόν να τους βγάζετε έξω αυτούς;». Έπεσαν τηλέφωνα από την Αμερική, τηλέφωνα από παντού. 
Αυτά που λέγαμε εμείς τα λέγανε άλλοι, τα ψέλλιζαν και τα παραδέχθηκε ο ίδιος ο άνθρωπός σας. 
Βάλατε το παρακράτος να δολοφονήσει δύο νέα παιδιά μετά. Ούτε αυτό, όμως, δεν έπιασε. Ο φόβος και ο τρόμος εις βάρος των Ελλήνων εθνικιστών, του κόσμου, δεν έπιασε. Γι’ αυτό κάνατε ξανά νέες διώξεις, αλλά αυτές τις κάνατε by the book. Εφαρμόσατε την άρση ασυλίας στην Επιτροπή Δεοντολογίας -αυτήν τη μαριονέτα- κι ήρθε μετά στην Ολομέλεια και με συντριπτική πλειοψηφία κάνατε άρση ασυλίας και μετά, φυσικά αφού ήταν στημένα όλα, ανακρίτρια, προφυλάκιση Βουλευτών. 
Αλλά ούτε αυτό έπιασε. Και πάλι η Χρυσή Αυγή είναι μπροστά και πάλι η Χρυσή Αυγή ανέβαινε και ανεβαίνει. Τι να κάνουμε; Ας εφαρμόσουμε το colpo grosso, διώξεις δηλαδή, και στους υπόλοιπους Βουλευτές της Χρυσής Αυγής, για ένταξη, διεύθυνση εγκληματικής οργάνωσης. Και γελάει το πανελλήνιο. Νομίσατε ότι με αυτό θα τρομοκρατήσετε και θα φοβίσετε τον κόσμο. 
Ε, λοιπόν, δεν έγινε τίποτα απ’ όλα αυτά. Εφαρμόσατε, εν τω μεταξύ, και απίστευτες διώξεις σε προσωπικό επίπεδο, σε οικονομικό, σε κοινωνικό, σε βιολογικό επίπεδο. Τίποτα δεν πετύχατε απ’ όλα αυτά. Κι έσκασαν και αυτές οι αποκαλύψεις που ο κόσμος τό ΄χε τούμπανο κι εσείς κρυφό καμάρι κι επιβεβαίωσαν όλα όσα έλεγε η Χρυσή Αυγή κατά γράμμα, κατά λέξη. 
Αντί, λοιπόν, να παραιτηθούν, εάν κι εφόσον είχαν ψήγματα ηθικής αξιοπρέπειας και φιλότιμου, οι εμπλεκόμενοι σε αυτήν την υπόθεση, Δένδιας, Αθανασίου, Γκουτζαμάνη, Βουρλιώτης, κ.α., δεν έγινε τίποτα. Αποποιούνται όλοι τις ευθύνες τους κι ακούμε τις διάφορες αστείες και γελοίες δικαιολογίες που συμβαίνουν. 
Μιλήσατε και για νούμερα. Τώρα, το ποιοι είναι τα νούμερα είναι άλλη ιστορία, αυτό το κρίνει ο ελληνικός λαός, όπως επίσης ο ελληνικός λαός κρίνει ποια είναι τα μορφώματα και τα παραμορφώματα σε αυτήν την κοινωνία. 
Όσο για την Αξιωματική Αντιπολίτευση που κοντραριζόταν με την Κυβέρνηση ότι η Χρυσή Αυγή είναι το «μακρύ χέρι» του συστήματος, έλεγαν οι μεν, το «μακρύ χέρι» του ΣΥΡΙΖΑ έλεγαν οι δε, θα θέλαμε να πούμε στους συντρόφους ότι το «μακρύ χέρι» του συστήματος είναι άλλοι, αυτοί που με την ψήφο τους –χθες κιόλας- ενώ έσκασε σαν βόμβα το οπτικοακουστικό υλικό, ψήφισαν την άρση ασυλίας. Είναι αυτοί που όταν, ναι, είπαμε να μπουν επιπλέον κάλπες για την υπόθεση της λίστας Λαγκάρντ, «έβγαλαν λάδι» τον κ. Παπανδρέου. 
Όσο για το «μακρύ χέρι» του συστήματος και οι Κομμουνιστές της δεκαετίας του ’50 και του ’60, που διώκονταν και ήταν στις φυλακές και στα ξερονήσια, θα πρέπει να ήταν το «μακρύ χέρι» του Παπάγου και της ΕΡΕ του Καραμανλή, σύμφωνα πάντα με τα λεγόμενά σας. 
Ζητάμε την άμεση αποφυλάκιση του Αρχηγού της Χρυσής Αυγής και των υπόλοιπων Βουλευτών, οι οποίοι διώκονται παρανόμως με πολιτικές διώξεις και θα πρέπει άμεσα να αποκατασταθεί η τάξη και η ευνομία. Να παραιτηθούν όχι μόνο οι δύο Υπουργοί που αναφέρονται στο συγκεκριμένο οπτικοακουστικό υλικό αλλά και οι υπόλοιποι Υπουργοί που εμπλέκονται σε αυτήν την υπόθεση καθώς και οι δικαστικοί λειτουργοί και οι αστυνομικοί οι οποίοι εμπλέκονται σε αυτό το παρακρατικό κύκλωμα και να παραιτηθεί και ολόκληρη η Κυβέρνηση.
Αλλά, δυστυχώς, για να παραιτηθεί κάποιος, θα πρέπει να έχει κάπου μέσα του ήθος, να έχει ψήγματα ευθιξίας, να φοράει παντελόνια και δυστυχώς δεν φοράνε παντελόνια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Ψύρρας.
Ορίστε, κύριε Ψύρρα, έχετε τον λόγο.</ChairmanSpeech> 
<Speech><Parlmember>ΘΩΜΑΣ ΨΥΡΡΑΣ</Parlmember>: Κύριοι συνάδελφοι, θα αναφερθώ βεβαίως στο ζήτημα των ημερών. 
Σκεφτείτε λίγο τους παρακοιμώμενους των Πρωθυπουργών: Τον Τσουκάτο για τον κ. Σημίτη, τον Ρουσόπουλο για τον κ. Καραμανλή, τον κ. Μπαλτάκο για τον κ. Σαμαρά. Όλοι τους, με τον έναν ή τον άλλον τρόπο, εξέθεσαν τον Πρωθυπουργό τους. Γιατί άραγε; Είναι στη φύση των ανθρώπων να «ψηλώνει ο νους τους», που λέει ο Παπαδιαμάντης, όταν τους δοθεί εξουσία ή -εκτός από αυτό- είναι στη φύση της εξουσίας να χρησιμοποιεί ανθρώπους ενταγμένους σε λογής παράκεντρα για να διεκπεραιώνουν τη λεγόμενη «λάντζα» της πολιτικής;
Αν μείνουμε στην πρώτη εξήγηση και εστιάσουμε μόνο στην προσωπική συμπεριφορά του Μπαλτάκου, βεβαίως θα επιτιμήσουμε τη στρέβλωση της προσωπικότητάς του πιθανώς, θα καταγγείλουμε την επιπολαιότητά του ή την ανοησία του και αυτό ήταν.
Αυτό κάνει η Νέα Δημοκρατία αυτήν τη στιγμή, στηλιτεύει την προσωπική εντελώς συμπεριφορά του Μπαλτάκου. Εμείς όσο κι αν κατανοούμε ότι σαφώς ψήλωσε ο νους του συγκεκριμένου ανδρός, ξέρουμε –και το ξέρουμε καλά απ’ τον καιρό της τρικομματικής– πώς έδρασε ο κ. Μπαλτάκος και ο κύκλος του κ. Μπαλτάκου. Ξέρουμε πώς έδρασε για το ζήτημα της ιθαγένειας, πώς έδρασε στο αντιρατσιστικό, πώς έδρασε στην περίπτωση για το γένος, πώς στο κλείσιμο της ΕΡΤ, πώς για την απέλαση των μεταναστών και σε πλήθος άλλα μικρά αλλά ουσιαστικά ζητήματα.
Γιατί υπήρξε αυτό το φαινόμενο; Οι εξηγήσεις είναι απλές. Ένας συγκεκριμένος κύκλος εντός της Νέας Δημοκρατίας ήθελε να παίξει με τους ακραίους ψηφοφόρους της Χρυσής Αυγής, να τους απορροφήσει, όπως εν μέρει συνέβη παλαιότερα με κάποιους «πατριώτες» του ΛΑΟΣ. Και ένας συγκεκριμένος κύκλος ήθελε να εκβιάζει τους εταίρους με τον φόβο της συνεργασίας Νέας Δημοκρατίας – Χρυσής Αυγής. Δεν το ήθελε η Νέα Δημοκρατία συνολικά. Κάποιοι, όμως, στην πίσω πλευρά του μυαλού τους το είχαν. Στις συγκρούσεις τον καιρό της τρικομματικής, στον Νίκο Τσούκαλη είχε απευθυνθεί ο λόγος από τον κ. Μπαλτάκο, ότι, προσέχετε, αν εσείς αποσύρετε την υποστήριξη στην Κυβέρνηση, εμείς θα πάμε με τη Χρυσή Αυγή. Είναι αυτό που ο κ. Βενιζέλος είπε «παλιό πρόβλημα» αλλά τότε δεν είχε κάνει τίποτα.
Τα παράκεντρα, λοιπόν, αυτά πέριξ του Πρωθυπουργού, έχουν ενδυθεί με μια θεσμική εξουσία, η οποία είναι, όπως και να το κάνουμε, από μόνη της, απειλή για την ίδια τη δημοκρατία. Είναι μια εξίσου σημαντική –άλλου τύπου– απειλή με αυτή της Χρυσής Αυγής. Οι «Μπαλτάκοι» βλάπτουν τον κοινοβουλευτισμό.
Όπως βλάπτουν εξίσου τον κοινοβουλευτισμό –και σε αυτό θα πρέπει να επιμείνουμε– και όσοι με περισσή ευκολία και επιπολαιότητα κραυγάζουν στο πεζοδρόμιο το σύνθημα «Η Χούντα δεν τελείωσε το ’73» ή επαναφέρουν στη Βουλή μια φρασεολογία μόνιμα για πραξικοπήματα, για χούντες, για κατάλυση της δημοκρατίας, για κουρέλιασμα του Συντάγματος, επαναλαμβανόμενα και συνεχώς.
Το ζήτημα, λοιπόν, του Μπαλτάκου ανοίγει ένα μεγάλο θέμα, πελώριο θέμα, που αφορά ...</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τα δύο άκρα.</Speech>
<Speech><Parlmember>ΘΩΜΑΣ ΨΥΡΡΑΣ</Parlmember>: Καθόλου δύο άκρα. Καθόλου δύο άκρα. Άλλο είναι το άκρο και το ξέρουμε ποιο είναι. Και η δική μας δουλειά είναι να στηρίξουμε τη δημοκρατία και κυρίως τον κοινοβουλευτισμό. Αλλά όταν μιλάμε για κοινοβουλευτισμό, να ξέρουμε ακριβώς για ποιο πράγμα μιλάμε και τι τον σκοτώνει. Ή τι τον φαρμακώνει.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν καταλαβαίνετε τι συμβαίνει εδώ πέρα; Αλλού είστε;</Speech>
<Speech><Parlmember>ΘΩΜΑΣ ΨΥΡΡΑΣ</Parlmember>: Το ζήτημα, λοιπόν, του Μπαλτάκου ανοίγει ένα μεγάλο θέμα που αφορά τη λειτουργία του Υπουργικού Συμβουλίου όσο και τις διαδικασίες της νομοθέτησης, αφορά την ουσία και την εικόνα της δημοκρατίας μας, τη θωράκιση του κοινοβουλευτισμού.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να σιωπήσουμε; Να μην το καταγγείλουμε;</Speech>
<Speech><Parlmember>ΘΩΜΑΣ ΨΥΡΡΑΣ</Parlmember>: Και να μην το ξεχνάμε: εκτός απ’ τον Μπαλτάκο, υπάρχουν παρούσες οι νεοναζιστικές δάδες, οι νεοναζιστικοί χαιρετισμοί, υπάρχουν οι οργανωμένες ομάδες εφόδου, υπάρχει ο νεοναζιστικός λόγος, υπάρχει η νεοναζιστική βία, υπάρχει το χυμένο αίμα. Και αυτά δείχνουν την ουσία της απειλής και την ανάγκη να θωρακίσουμε τη δημοκρατία και τον κοινοβουλευτισμό όλοι μας, με τις δικές μας ορθές κοινοβουλευτικές συμπεριφορές και πρακτικές μας.
Και έρχομαι στο ζήτημα του νομοσχεδίου, που τελικά ελάχιστοι από τους Κοινοβουλευτικούς προλάβαμε να συζητήσουμε ή να θίξουμε.
Κυρίες και κύριοι συνάδελφοι, εδώ και δεκαετίας η δημόσια διοίκηση αποτελεί τον μεγάλο ασθενή –και το ξέρουμε όλοι–, αυτόν το γίγαντα με τα ξύλινα πόδια. Σε όλες τις εκθέσεις των εμπειρογνωμόνων για τα θέματα της διοικητικής οργάνωσης, από παλιά, από την έκθεση του καθηγητή Βαρβαρέσου το ’52, μέχρι και την έκθεση της Επιτροπής Σπράου το ’98 και τις πρόσφατες εκθέσεις του Συνηγόρου του Πολίτη, του Γενικού Επιθεωρητή Δημόσιας Διοίκησης, της Ευρωπαϊκής Επιτροπής του ΟΟΣΑ, επισημαίνονται οι δυσλειτουργίες της και υπερτονίζεται ο συγκεντρωτικός της χαρακτήρας.
Δεν είναι, βέβαια, μόνο η οικονομική κρίση που δημιούργησε το πρόβλημα και το ξέρουμε αυτό. Η κρίση απλώς ανέδειξε χρόνιες διοικητικές παθογένειες και κατέδειξε ότι αυτό το βεμπεριανό γραφειοκρατικό μοντέλο διοικητικής οργάνωσης, που επικράτησε από τις αρχές του 19ου αιώνα, μάλλον έχει εξαντλήσει τη δυναμική του.
Το μονοπώλιο του κρατικού συγκεντρωτισμού λειτουργεί πλέον ως ένα αντιπαράδειγμα. Το κυρίαρχο διοικητικό πρόταγμα της εποχής μας είναι αφ’ ενός ένα κράτος επιτελικό που θα κάνει λιγότερα πράγματα, αλλά πιο αποτελεσματικά και αφ’ ετέρου ένα κράτος αποκεντρωμένο με σαφή κατανομή αρμοδιοτήτων σε όλα τα επίπεδα της διοικητικής οργάνωσης: το κεντρικό, το περιφερειακό και το τοπικό.
Ο «ΚΑΛΛΙΚΡΑΤΗΣ» αποτέλεσε τομή στα διοικητικά χρονικά. Είναι αλήθεια ότι επιχειρήθηκε μια ριζική μεταρρύθμιση με μεταφορά αποφασιστικών αρμοδιοτήτων από τους Οργανισμούς Τοπικής Αυτοδιοίκησης Α΄ και Β΄ βαθμού. Ωστόσο, η ψήφιση του νόμου συνέπεσε με τη δημοσιονομική κρίση και δεν κατέστη δυνατόν να εξασφαλιστούν οι αναγκαίοι πόροι οι οποίοι είχαν προβλεφθεί για την εφαρμογή του.
Είναι χαρακτηριστικό ότι ενώ οι δήμοι ενισχύθηκαν με διακόσιες είκοσι περίπου νέες αρμοδιότητες οι θεσμοθετημένοι από το κράτος πόροι έχουν μειωθεί την τελευταία τριετία πάνω από το 60% με συνέπεια οι Οργανισμοί Τοπικής Αυτοδιοίκησης να βρίσκονται σχεδόν στα όρια της οικονομικής κατάρρευσης. Δεν είναι σε θέση να παρέχουν ούτε στοιχειώδεις υπηρεσίες στους πολίτες τους, πόσω μάλλον να χρηματοδοτήσουν νέες δομές για την υλοποίηση νέων θεσμών. Κατ’ ανάγκη οι περισσότεροι δήμοι συρρικνώνουν βασικούς τομείς άσκησης της κοινωνικής τους πολιτικής και εξαναγκάζονται σε μια ανώδυνη διαχειριστική λειτουργία δίχως αναπτυξιακό χαρακτήρα και όραμα. 
Τέσσερα χρόνια μετά την ψήφιση του νόμου οι υψηλές προσδοκίες που συνόδευαν τον «ΚΑΛΛΙΚΡΑΤΗ», δυστυχώς, έχουν διαψευστεί. Στη Δημοκρατική Αριστερά πιστεύουμε ότι ο «ΚΑΛΛΙΚΡΑΤΗΣ» ως ιδέα δεν απέτυχε, βρίσκεται όμως σε στασιμότητα κυρίως εξαιτίας της έλλειψης πόρων, η οποία τείνει να ακυρώσει τις όποιες θετικές συνέπειες του μεταρρυθμιστικού εγχειρήματος.
Αυτό, όμως, που μας προκαλεί μεγαλύτερη εντύπωση είναι η χρονική στιγμή την οποία επέλεξε η Κυβέρνηση να φέρει το νομοσχέδιο στη Βουλή. Γιατί τώρα; Οι δυσλειτουργίες του «ΚΑΛΛΙΚΡΑΤΗ» ήταν εντοπισμένες από τους πρώτους μήνες της εφαρμογής του και οι πιέσεις για αλλαγές χρονολογούνται ήδη από το 2010. 
Το νομοσχέδιο του Υπουργείου Εσωτερικών παρουσιάζεται με αρκετή καθυστέρηση στη Βουλή και ο τρόπος που επιχειρείται η αντιμετώπιση των λειτουργικών προβλημάτων των Οργανισμών Τοπικής Αυτοδιοίκησης είναι τουλάχιστον πρόχειρος, γιατί η ύπαρξη διατάξεων, όπως αυτή του άρθρου 80, για παράδειγμα που αφήνει παράθυρο για προσλήψεις ιδιωτικού δικαίου ορισμένου χρόνου, γεννά υπόνοιες ένα μήνα πριν από τις εκλογές. 
Αντίστοιχα το άρθρο 77, αναφέρεται στη διαγραφή κυρωθέντων προστίμων που σχετίζονται με διαφημιστικές πινακίδες. Ακριβώς επειδή είμαστε σε μια ουσιαστικά προεκλογική περίοδο, είναι λογικό να γεννιούνται τέτοιου είδους υποψίες.
Βεβαίως, στο νομοσχέδιο υπάρχουν θετικές διατάξεις για να μην τα μηδενίζουμε: υποχρεωτική δωρεάν παροχή πρόσβασης στο διαδίκτυο, υποχρεωτική δήλωση περιουσιακής κατάστασης για τον Περιφερειάρχη, τον αντιπεριφερειάρχη, τα μέλη συλλογικών οργάνων και όχι μόνο αυτά. Δεν χρειάζεται να επεκταθώ, άλλωστε προηγήθηκε η αναλυτική εισήγηση του ειδικού αγορητή της Δημοκρατικής Αριστεράς, του κ. Αναγνωστάκη.
Θα αναφερθώ, όμως, σε τρία αρνητικά σημεία, κύριε Υπουργέ, και θα ζητήσω να τα ξαναδείτε. 
Στο άρθρο 4, καθιερώνεται με το άρθρο 77 ο θεσμός του Συμπαραστάτη του Δημότη και της Επιχείρησης σε συμμόρφωση με διεθνείς δεσμεύσεις της χώρας για την καταπολέμηση της κακοδιοίκησης στην τοπική αυτοδιοίκηση. Πρόκειται για ένα όργανο διαμεσολάβησης μεταξύ των πολιτών και των υπηρεσιών του δήμου με σκοπό την προστασία των δικαιωμάτων των πολιτών, την τήρηση της νομιμότητας, τη διασφάλιση της αμεροληψίας των δημοτικών αρχών και τη βελτίωση των παρεχόμενων υπηρεσιών. 
Υπενθυμίζω ότι απαιτείται η πλειοψηφία των 2/3 στο δημοτικό συμβούλιο προκειμένου να αναδειχθεί ο Συμπαραστάτης. Βεβαίως, η πρόβλεψη των 2/3 αποδείχθηκε μεγάλο διαδικαστικό εμπόδιο για πολλούς δήμους με αποτέλεσμα σήμερα να λειτουργεί αυτός ο θεσμός μόνο σε δεκαεννιά δήμους και σε τέσσερις μόνο περιφέρειες της χώρας.
Με το νομοσχέδιο ορίζεται ότι αν οι διαδικασίες ψήφισης του Συμπαραστάτη από το δημοτικό συμβούλιο δεν καρποφορήσουν, τότε ο Συμπαραστάτης να ορίζεται από το Γενικό Γραμματέα Αποκεντρωμένης Διοίκησης, δηλαδή την επιλογή να την κάνει ένα μόνο δοτό από την Κυβέρνηση πρόσωπο.
Αν είναι έτσι, για ποια αυτοδιοίκηση μιλάμε, για ποιο εκδημοκρατισμό, ποια αποκέντρωση αρμοδιοτήτων, ποια πρόοδο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Να υπογραμμίσω ότι δεν πρόκειται για έναν ιδιαίτερα επιτυχημένο θεσμό στις περιπτώσεις που λειτούργησε. Κατά πρόσφατη δήλωση του Δημάρχου Αθηναίων, το 72% των υποδείξεων του Συμπαραστάτη του Δημότη και της Επιχείρησης το αποδέχθηκε ο Δήμος Αθηναίων κατά τη χρονιά που πέρασε, προχωρώντας σε διαρθρωτικές παρεμβάσεις υπέρ των πολιτών. 
Γι’ αυτό, λοιπόν, ζητούμε να αλλάξει το συγκεκριμένο άρθρο, γιατί η πάγια θέση της Δημοκρατικής Αριστεράς είναι η κατάργηση των αποκεντρωμένων διοικήσεων και η μεταφορά των αρμοδιοτήτων τους στην αιρετή περιφέρεια, σύμφωνα με την αρχή της επικουρικότητας. 
Όσον αφορά το άρθρο 22, που αφορά τη ρύθμιση θεμάτων της Αυτοτελούς Υπηρεσίας Εποπτείας των ΟΤΑ, αυτό δηλαδή που αφορά και τον Ελεγκτή Νομιμότητας, πρέπει να σημειώσουμε ότι η στελέχωση των υπηρεσιών αυτών, πρέπει να γίνει με τον τρόπο που περιγράφεται στο ν.3852/2010, ώστε να παραμείνουν διοικητικά και λειτουργικά ανεξάρτητες αρχές, υπαγόμενες στον Υπουργό. Αυτό, όμως, που επιχειρείται με το νομοσχέδιο είναι να υπαχθούν στο διοικητικό έλεγχο των αποκεντρωμένων διοικήσεων. Όμως, με αυτόν τον τρόπο ουσιαστικά αναιρείται η αυτοτέλεια των υπηρεσιών. 
Για να μην πάρω παραπάνω χρόνο, θα επανέλθω στη δευτερολογία μου. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Ψύρρα. 
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας, κ. Νικόλαος Καραθανασόπουλος έχει τον λόγο.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κυρία Πρόεδρε. 
Εμείς λέμε ότι ο ελληνικός λαός έχει όλες τις δυνατότητες, μπορεί και πρέπει να βγάλει τα συμπεράσματά του και με αφορμή τις χθεσινές εξελίξεις για τις πολύ μεγάλες ευθύνες της Κυβέρνησης. Είναι ακριβώς ευθύνες της Κυβέρνησης Σαμαρά, είναι ευθύνες της συγκυβέρνησης της Νέας Δημοκρατίας και του ΠΑΣΟΚ που τόσο καιρό κρατούσε σε υπεύθυνη θέση τον κ. Μπαλτάκο, ο οποίος δήλωνε προκλητικά ότι είναι αντικομμουνιστής και το περηφανευόταν κιόλας. Γι’ αυτόν ακριβώς τον λόγο και δεν είναι τυχαίο το γεγονός, ότι αποτελούσε και τον συνομιλητή της εγκληματικής ναζιστικής Χρυσής Αυγής και μάλιστα έκανε προσπάθεια, επεδίωκε να αθωώσει την ίδια τη Χρυσή Αυγή. 
Επανειλημμένα έχουμε προειδοποιήσει –και σε αυτό επιβεβαιωνόμαστε- ότι ο αντικομμουνισμός και ο φασισμός αλληλοτροφοδοτούνται και συνεπώς ενιαία πρέπει να αντιμετωπιστούν και να απομονωθούν από τον λαό και τη νεολαία. 
Οι συνομιλίες που περιέχονται στο βίντεο επιβεβαιώνουν αυτό που από την πρώτη στιγμή είχαμε πει ως ΚΚΕ, ότι η Χρυσή Αυγή ανέβηκε και στηρίχθηκε από τους μηχανισμούς του συστήματος, ότι αποτελεί δηλαδή κατ’ εξοχήν συστημική δύναμη, ότι αποτελεί τον εκτελεστικό βραχίονα ενός βάρβαρου εκμεταλλευτικού συστήματος που γεννά τη φτώχεια και την εξαθλίωση για τον λαό. 
Η εγκληματική δράση της Χρυσής Αυγής είναι αναμφισβήτητη, είναι υπαρκτή και ο κόσμος το έχει καταλάβει αυτό. Έχει διαπράξει δολοφονίες, επιθέσεις σε βάρος μεταναστών και εργαζόμενων, σε βάρος συνδικαλιστών. Υπάρχει βεβαίως ευθύνη της Κυβέρνησης, η οποία είχε δείξει μία πολύ μεγάλη ανοχή τόσο καιρό σε αυτήν την εγκληματική οργάνωση. Γι’ αυτόν ακριβώς τον λόγο κι εμείς ως ΚΚΕ επιμένουμε ότι πρέπει να διερευνηθούν σε βάθος το σύνολο των εγκληματικών πράξεων της Χρυσής Αυγής και να τιμωρηθούν οι υπεύθυνοι. 
Όμως, από την άλλη μεριά, θέλουμε να επισημάνουμε και το εξής: Για εμάς είναι απαράδεκτες όσες πολιτικές δυνάμεις αφήνουν να εννοηθεί ότι η Χρυσή Αυγή διώκεται άδικα. Όσοι προσπαθούν να εντάξουν τις εξελίξεις σε καιροσκοπικού χαρακτήρα μικροκομματικά παιχνίδια και σε κινήσεις εντυπωσιασμού, για πρόσκαιρα εκλογικά οφέλη. Διότι για εμάς και ο καιροσκοπισμός έχει τα όριά του. Δεν μπορούμε να αποδεχθούμε και να ανεχθούμε να μπαίνει στην ημερήσια διάταξη από το παράθυρο η ατζέντα της Χρυσής Αυγής. 
Ο κόσμος βοά για την εγκληματική της δράση, απαιτεί την πλήρη διαλεύκανση και την τιμωρία των υπευθύνων αλλά αυτό πρέπει να είναι ξεκάθαρο, ότι η ναζιστική, εγκληματική δραστηριότητα δεν αντιμετωπίζεται μόνο με νομικά μέτρα και με δικαστήρια. Εμείς λέμε πολύ καθαρά ότι πρέπει να γίνει υπόθεση του οργανωμένου εργατικού, λαϊκού κινήματος.
Βεβαίως, υπάρχει και ένα πολύ μεγάλο ερωτηματικό. Γιατί τώρα όλα αυτά; Γιατί τώρα, σε μια προσπάθεια, δηλαδή, που γίνεται για μια συστηματική, βαθύτερη αντιδραστική στροφή στο πολιτικό σύστημα, σε μια περίοδο που υπάρχει μια αγωνιώδης προσπάθεια για να εγκλωβιστεί η λαϊκή δυσαρέσκεια μέσα στη «στρούγκα», σε μια περίοδο που οι κοκορομαχίες ανάμεσα στην Κυβέρνηση και στην Αξιωματική Αντιπολίτευση -και όχι μόνο- οξύνονται και επιδιώκουν να αποκρύψουν τη σύμπλευση των δυνάμεων αυτών στις στρατηγικές επιλογές; 
Αυτή είναι μία σύμπλευση η οποία καθορίζεται από την αγωνία τόσο των κομμάτων της Κυβέρνησης όσο και των υπολοίπων κομμάτων της Αντιπολίτευσης, Αξιωματικής και όχι μόνο, στην αγωνία τους για το πώς θα προωθηθεί η καπιταλιστική ανάπτυξη, ζήτημα το οποίο έχει τη βάση στο πώς θα στηριχθεί, θα επιδοτηθεί, θα διευκολυνθεί η καπιταλιστική επιχειρηματική δραστηριότητα, ανεξάρτητα από τον επιθετικό προσδιορισμό που δίνει ο καθένας, αν είναι πειρατική ή υγιής καπιταλιστική επιχειρηματική δραστηριότητα. 
Αυτό είναι ένα ζήτημα το οποίο προκύπτει από την υποταγή στον ευρωμονόδρομο, από την αγωνιώδη προσπάθεια που κάνουν Κυβέρνηση και Αξιωματική Αντιπολίτευση να αθωώσουν τη σκληρή, αντιλαϊκή πολιτική της Ευρωπαϊκής Ένωσης που δεν εφαρμόζεται μόνο στην Ελλάδα αλλά και στο σύνολο των χωρών-μελών της Ευρωπαϊκής Ένωσης, για μια ανάπτυξη δηλαδή που θα οδηγήσει σε περαιτέρω στήριξη των μονοπωλιακών ομίλων, σε συγκέντρωση του κοινωνικά παραγόμενου πλούτου στα χέρια λίγων και ταυτόχρονα, θα είναι μια ανάπτυξη στην έρημο των εργασιακών και ασφαλιστικών δικαιωμάτων που θα διαμορφώσει νέες συνθήκες φτώχειας και εξαθλίωσης για το λαό αλλά και τις προϋποθέσεις για μια ακόμα πιο βαθιά καπιταλιστική κρίση.
Η ίδια αυτή στρατηγικού χαρακτήρα συμφωνία εκφράζεται επί της ουσίας και στις αναγκαίες αλλαγές που προωθούνται από την Κυβέρνηση και στις προσαρμογές στις δομές της τοπικής και περιφερειακής διοίκησης. Δεν θα πρέπει να θυμίσουμε τις συμφωνίες που εκφράζονταν στο παρελθόν από όλους τους εκπροσώπους των πολιτικών δυνάμεων, πλην των κομμουνιστών, στα συνέδρια της ΚΕΔΕ, της ΚΕΔΚΕ τότε και ΕΝΑΕ, για τον «ΚΑΠΟΔΙΣΤΡΙΑ 2»; Αυτήν ακριβώς τη συμφωνία υλοποίησαν οι προηγούμενες κυβερνήσεις με τον «ΚΑΛΛΙΚΡΑΤΗ». 
Η αντιπαράθεση, δηλαδή, σε επίπεδο δυσλειτουργιών και παθογενειών του «ΚΑΛΛΙΚΡΑΤΗ» είναι μία εύκολη και ανώδυνη αντιπαράθεση που θέλει να κρύψει για παράδειγμα τη συμφωνία αυτών των δυνάμεων, κυβερνητικών και αντιπολιτευτικών, στην υπόθεση ότι η τοπική διοίκηση, οι δήμοι και οι περιφέρειες πρέπει να έχουν οικονομική αυτοτέλεια και, βεβαίως, να προωθηθεί ακόμη περισσότερο η αντιδραστική λογική της ανταποδοτικότητας. Αυτό δεν ήταν η βάση μέσα από την οποία άγει να αποδεχθεί η μεγάλη μείωση της κρατικής χρηματοδότησης στους δήμους και τις περιφέρειες και η υποκατάστασή της από τους ίδιους πόρους των δήμων και των περιφερειών, με αλλαγή βεβαίως και του ίδιου του μείγματος; 
Αυτή, λοιπόν, είναι η λογική της ανταποδοτικότητας, η λογική δηλαδή ότι πρέπει η εργατική τάξη και τα πλατιά λαϊκά στρώματα να πληρώνουν νέους φόρους, νέα τέλη στους δήμους, για να μπορούν να εξασφαλίζουν στοιχειώδεις υπηρεσίες και έργο το οποίο θα μπορούσε να βοηθήσει στη βελτίωση των συνθηκών διαβίωσης. 
Δεν υπήρξε συμφωνία όλων αυτών των δυνάμεων συμπολιτευόμενων και αντιπολιτευόμενων στις ανατροπές, στις εργασιακές σχέσεις στους δήμους και στις περιφέρειες;
Να σας θυμίσω συνέδριο της ΚΕΔΚΕ, με εισηγητή εκπρόσωπο του Συνασπισμού, για την ανάγκη υλοποίησης των τοπικών συμφώνων απασχόλησης, όπου πέταγαν στο καλάθι των αχρήστων τη γενική συλλογική σύμβαση και τον κατώτερο μισθό και διαμόρφωναν συνθήκες εργασιακού μεσαίωνα στους δήμους.
Να θυμίσω τη συμφωνία στην ανάγκη προώθησης των κοινωνικών συνεταιρισμών –των γνωστών ΚΟΙΝΣΕΠ- που εφαρμόζονται παντού και σε όλα τα μήκη και τα πλάτη των δήμων, μέσα από την οποία αυτοί οι κοινωνικοί συνεταιρισμοί διασφαλίζουν ένα πολύ φθηνό εργατικό δυναμικό και ταυτόχρονα συμβάλλουν στην έμμεση εμπορευματοποίηση των όποιων παρεχόμενων υπηρεσιών, με αποτέλεσμα αυτοί οι συνεταιρισμοί να αποτελούν τον προθάλαμο, επί της ουσίας, της επιχειρηματικής δραστηριότητας στους δήμους και στις περιφέρειες. Να θυμίσουμε τις συμφωνίες τους στις ιδιωτικοποιήσεις, τις συμφωνίες για την παραχώρηση, αλλά και τις συμπράξεις, ανάμεσα στον δημόσιο και τον ιδιωτικό τομέα. 
Εμείς λέμε, λοιπόν, πολύ καθαρά ότι ο «ΚΑΛΛΙΚΡΑΤΗΣ» δεν πάσχει από δυσλειτουργίες και παθογένειες. Ο «ΚΑΛΛΙΚΡΑΤΗΣ» εκτελεί τον ρόλο του, μετατρέποντας ακόμη περισσότερο τους δήμους και τις περιφέρειες στα αναγκαία αυτά εργαλεία της κεντρικής διοίκησης, σε περιφερειακό και τοπικό επίπεδο, για να εφαρμοστεί με ακόμη μεγαλύτερη πειθαρχία η αντιλαϊκή πολιτική του.
Γι’ αυτόν ακριβώς τον λόγο υπάρχει και συνολικότερα η αντίθεσή μας και στο συγκεκριμένο νομοσχέδιο, με τις επιμέρους αλλαγές, στο όνομα της αντιμετώπισης των δυσλειτουργιών. Με αυτές τις αλλαγές, όπως είπε και ο εισηγητής μας, διαμορφώνεται ένα ακόμη πιο ασφυκτικό νομοθετικό πλαίσιο, όπως για παράδειγμα, ο επόπτης νομιμότητας, η διάταξη που αφορά τον Συμπαραστάτη –λέει- ανάμεσα στους δημότες και στους επιχειρηματίες ή και τη διάταξη που εξασφαλίζει φθηνό προσωπικό στους δήμους και στις περιφέρειες, αναλώσιμο εργατικό δυναμικό με ευκαιριακή και μερική απασχόληση. 
Εμείς, λοιπόν, με βάση και αυτές τις αλλαγές, που γίνονται σε ακόμη πιο αντιδραστική κατεύθυνση, αναδεικνύουμε την ανάγκη αλλά και την άποψη ότι δεν μπορεί να αλλάξει η κατάσταση σε δήμους και σε περιφέρειες με μια απλή εναλλαγή συνδυασμών και προσώπων στις δημοτικές και περιφερειακές αρχές. 
Αυτό, όμως, το οποίο απαιτείται είναι η λογική της ενδυνάμωσης της ανάγκης της σύγκρουσης του ίδιου του οργανωμένου λαϊκού παράγοντα, της απειθαρχίας με τη νομιμότητα που διαμορφώνεται σε επίπεδο δήμων και περιφερειών, της απειθαρχίας με την αντιλαϊκή πολιτική και το χαρακτήρα της, στο δρόμο βεβαίως για συνολικότερες ρήξεις και ανατροπές σε επίπεδο εξουσίας και οικονομίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Ο Κοινοβουλευτικός Εκπρόσωπος των Ανεξαρτήτων Δημοκρατικών Βουλευτών κ. Ανδρέας Λοβέρδος έχει τον λόγο.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κυρία Πρόεδρε, πράγματι, υπάρχει μείζον πολιτικό θέμα με όσα προέκυψαν εχθές. Πρόκειται για αποκαλύψεις. Νομίζω ότι ο όρος αυτήν τη στιγμή είναι ανάγλυφος, αποδίδει τα όσα έγιναν γνωστά εχθές και συμφωνώ με όσους πήραν τον λόγο και υποστήριξαν πως δεν μπορεί να περάσει στο παρελθόν με την παραίτηση του κ. Μπαλτάκου. 
Υπάρχει, κυρίες και κύριοι Βουλευτές, ανάγκη επίσημων εξηγήσεων από την πλευρά της Κυβέρνησης εδώ στη Βουλή και δεν αρκούν οι διευκρινίσεις των δύο Υπουργών. Υπάρχει πραγματική και μεγάλη ανάγκη ο ίδιος ο Πρωθυπουργός, όταν θεωρήσει πως έχει την πλήρη εικόνα του θέματος, να ενημερώσει τη Βουλή των Ελλήνων. 
Κάθε υπεύθυνος πολιτικός πρέπει να περιμένει αυτές τις εξηγήσεις, προκειμένου να καθορίσει τη στάση του. Όσοι σπεύδουν, πριν δοθεί η ακριβής εξήγηση από τα πλέον υπεύθυνα χείλη, να προτείνουν το άλφα και το βήτα, είναι εκτός λογικής και εκτός πολιτικής πραγματικότητας.     
Χρειάζεται στάση υπεύθυνη και σοβαρή απ’ όλους μας για ορισμένα θέματα πάρα πολύ σοβαρά: Πρώτον, για ακροδεξιούς θύλακες στην Κυβέρνηση. Δεύτερον, για ενδεχόμενες –δεν σπεύδω να υιοθετήσω τίποτε- πολιτικές μεθοδεύσεις στη δικαιοσύνη. Τρίτον, για πολιτικά λανθασμένες ατομικές ή συλλογικές επιλογές Υπουργών ή κυβερνητικών στελεχών. Είναι τρία θέματα, για τα οποία χρειάζονται εξηγήσεις από το ανώτατο κυβερνητικό επίπεδο. Γιατί υπάρχει θέμα που αφορά τους θεσμούς και τη δημοκρατία και δεν μπορούμε να το παραβλέψουμε με φράσεις όπως «μια ανοησία ενός συνεργάτη του Πρωθυπουργού ήταν το όλο θέμα» κ.ο.κ.. Ακόμα κι αν είναι αυτό, πρέπει να μας ειπωθεί αρμοδίως. Και δεν είναι αρμόδια για να το πει η Κοινοβουλευτική Εκπρόσωπος του άλφα ή του βήτα συγκυβερνώντος κόμματος ή κάποιος οποιοσδήποτε άλλος από τους Υπουργούς ή από εμάς τους Βουλευτές. Χρειάζεται η κατά το δυνατόν πιο υπεύθυνη τοποθέτηση επί του θέματος. 
Και αφού γίνει αυτή, θα υπάρξει –νομίζω- με απόλυτη ευθύνη του καθενός, του κάθε κόμματος, του κάθε σχηματισμού, η τοποθέτηση γι’ αυτά που πρέπει να γίνουν μετά από τις εξηγήσεις.
Θέλω ωστόσο, κυρίες και κύριοι Βουλευτές, να κάνω μια πολιτική διευκρίνιση, κατά τη γνώμη μου, μείζονος σημασίας. Μέσα στη δίνη των χθεσινών εξελίξεων αλλά και σήμερα ακούστηκαν φωνές κατά βάση από δυο σχηματισμούς της Αριστεράς και από τους Ανεξάρτητους Έλληνες, με τις οποίες φωνές προέκυψαν αιτήματα: να παραιτηθούν οι δύο Υπουργοί ή να παραιτηθεί όλη η Κυβέρνηση.
Νομίζω ότι τα αιτήματα αυτά δεν μπορούν υπευθύνως να κατατεθούν, όταν δεν υπάρχει η ακριβής εικόνα του θέματος για την οποία μίλησα προηγουμένως δίνοντας τις παραμέτρους του θεσμικού, πολιτικού, νομικού, κορυφαίου προβλήματος που έχει ανακύψει.
Ωστόσο, όταν προλαβαίνεις να μιλήσεις για παραιτήσεις Υπουργών ή για παραίτηση της ίδιας της Κυβέρνησης, τότε έχεις ήδη υιοθετήσει, όπως ήδη ειπώθηκε στην Αίθουσα –και αναφέρομαι στον Κοινοβουλευτικό Εκπρόσωπο του ΠΑΣΟΚ- τις εκδοχές που προέκυψαν από τις χθεσινές αποκαλύψεις. Πώς το κάνεις αυτό; Διαθέτεις περαιτέρω στοιχεία; Γνωρίζεις κάτι που η Βουλή δεν το γνωρίζει και δεν το λες; Υιοθετείς αυτό το οπτικοακουστικό υλικό ως έχει; Είναι αυτά που λέει ένας άνθρωπος πράγματι η αλήθεια; Και αν με αυτό έχεις στοιχεία ή έχεις τη διαίσθηση που σε οδηγεί στο να το υποστηρίξεις, πώς αυτό συμβιβάζεται με τη στάση των Βουλευτών σου στη Βουλή όταν καλούνται να ψηφίζουν άρσεις ασυλιών; 
Έχουμε σειρά αιτημάτων, κυρίες και κύριοι Βουλευτές, για άρσεις ασυλιών, είτε Βουλευτών της Χρυσής Αυγής είτε άλλων συναδέλφων. Μένω, όμως, στους πρώτους. Εδώ στη Βουλή πολλές φορές συζητείται αν καθ’ υπερβολήν το Σώμα ψήφισε άρσεις ασυλιών που αφορούσαν μη θέματα και στις συζητήσεις, ενώ πάρα πολλά χρόνια βασανίζουμε το θέμα της άρσης ασυλιών, έβλεπες για πρώτη φορά –για πρώτη φορά!- όσο θυμάμαι στα χρόνια που είμαι εγώ στο Κοινοβούλιο να σου αντιτείνεται εξήγηση πολιτικής σκοπιμότητας. Η Βουλή πάντα απέφευγε να εμπλακεί σε τέτοια θέματα.
Δεν μπορώ να δεχθώ ότι, ενώ γνωρίζεις ή έχεις συμμετάσχει σε συζητήσεις ή ξέρεις ορισμένα πράγματα και κορυφώνεις τον πολιτικό σου λόγο για θέμα που σχετίζεται με το Σύνταγμα, τους θεσμούς, τη δικαιοσύνη, το αίσθημα δικαιοσύνης ή αδικίας που υπάρχει στον ελληνικό λαό που τα βλέπει αυτά, αποδέχεσαι τα προϊόντα μιας αθέμιτης και αντισυνταγματικής παρέμβασης, που έχεις αποδεχθεί ότι έχει γίνει, ψηφίζοντας άρσεις ασυλιών. Αυτή είναι αντίφαση και μάλιστα πολύ μεγάλη και σοβαρή αντίφαση. Εάν κανείς απ’ αυτούς μπορεί να πει ότι τα στοιχεία ήταν όψιμα, προέκυψαν, δεν είχε ιδέα, δεν είχε σκεφθεί, δεν είχε υποπτευθεί τίποτα προηγουμένως, τότε ας ζητήσει από την Επιτροπή Δεοντολογίας να ξαναφέρει τα θέματα στην Ολομέλεια.
Κυρίες και κύριοι Βουλευτές, το έχω πει για περιπτώσεις που δεν σχετίζονται με τόσο μεγάλα και βάρβαρα πολιτικά θέματα, το έχω πει όταν συζητάμε περιπτώσεις άρσης ασυλιών πρώην δημάρχων, ότι πρέπει να ξαναδούμε αυτόν τον θεσμό. Έχει εκχωρηθεί για λόγους λαϊκισμού, αν και ποτέ ο λαϊκισμός δεν νικιέται με λαϊκισμό. Αυτός είναι ένας παροξυσμός στον κατήφορο του λαϊκισμού, που δεν βγάζει πουθενά. Πρέπει να ξαναδεί η Βουλή, χωρίς λαϊκίστικη διάθεση, τι συνιστά η αρμοδιότητά της κατά τα άρθρα 61 και 62 του Συντάγματος που αφορούν τα προνόμια και τις ασυλίες των Βουλευτών και κατά το άρθρο 83 παράγραφος 3 του Κανονισμού της Βουλής, που οργανώνει το πώς θα εφαρμόσουμε τη συγκεκριμένη συνταγματική διάταξη. Δημαγωγία και ανευθυνότητα, δημαγωγία με το αζημίωτο, όλη αυτή η στρατηγική του κατήφορου πρέπει να πάρει τέλος, κυρίες και κύριοι Βουλευτές.
Για να κλείσω την παρέμβασή μου γι’ αυτό το θέμα, πρέπει να δοθεί εξήγηση από την πλευρά του Πρωθυπουργού. Ναι, να αποκτήσει την πλήρη εικόνα. Κανείς δεν μπορεί να του ζητήσει να βιαστεί. Να αποκτήσει, λοιπόν, την πλήρη εικόνα και να έρθει να μιλήσει στην Εθνική Αντιπροσωπεία, όχι με δηλώσεις, αλλά εδώ στην Εθνική Αντιπροσωπεία και να δώσει τις απαραίτητες εξηγήσεις ούτε ως τιμητής ούτε ως απολογούμενος. Είναι ο υπεύθυνος Πρωθυπουργός της χώρας και πρέπει να πει στην Εθνική Αντιπροσωπεία τι ακριβώς έχει συμβεί. Και μετά από την τοποθέτηση αυτή, είναι απολύτως δημοκρατικά νομιμοποιημένη η στάση του οποιουδήποτε κόμματος, πολιτικού σχηματισμού ή μεμονωμένου Βουλευτή και πολιτικού.
Αυτά για το μεγάλο θέμα. Λυπάμαι που μου μένει πάρα πολύ λίγος χρόνος, για να κάνω την παρέμβασή μου σε άλλα θέματα, κύριε Υπουργέ, για τα οποία έχουμε μιλήσει ήδη στην επιτροπή. Πρέπει, όμως, να πω δυο λέξεις στην Εθνική Αντιπροσωπεία, γιατί, απ’ ό,τι έχει γίνει γνωστό, τη Δευτέρα ολοκληρώνεται το νομοσχέδιο.
Κυρίες και κύριοι Βουλευτές, έχω κάνει δυο παρεμβάσεις στην επιτροπή για θέματα που αφορούν κωλύματα εκλογιμότητας και έχω πει ότι τουλάχιστον η διάταξη που απαιτεί δεκαοκτάμηνη παραίτηση ενός διευθυντικού στελέχους της διοικήσεως, για να είναι υποψήφιος περιφερειακός σύμβουλος, είναι άδικη και απαράδεκτη. Έχουμε κάνει μια μεταφορά του άρθρου 56 παράγραφος 3 του Συντάγματος για τα κωλύματα εκλογιμότητας των Βουλευτών και για την περιφερειακή αυτοδιοίκηση καλώς για τους περιφερειάρχες και τους χωρικούς, αλλά για έναν περιφερειακό σύμβουλο είναι θέμα.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποιο είπατε;</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Το δεκαοκτάμηνο του γενικού γραμματέα. Είναι υπερβολή και η Κυβέρνηση πρέπει να το αλλάξει.
Είδα τις προσθήκες-παρεμβάσεις του Υπουργού. Σήμερα δεν είναι μέσα, αλλά θα πρέπει…</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Είναι το άλλο.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Όχι, αυτό είναι.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Μιλάει γι’ αυτό, αλλά θα το συζητήσουμε στο άλλο νομοσχέδιο.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Είχα καταλάβει από τη δική σας στάση ότι το κρίνετε υπό συζήτηση και ότι θα το δείτε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι στον εκλογικό νόμο.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Στον εκλογικό νόμο για τις περιφερειακές ή τον ευρωπαϊκό;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Στον ευρωπαϊκό.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Τι δουλειά έχει εκεί; Εδώ είναι. Εκείνο είναι αφιερωμένο σε γενικές εκλογές για την Ευρωπαϊκή Ένωση.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Κύριε Λοβέρδο, μου επιτρέπετε μια διακοπή;</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Βεβαίως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο κύριος Υπουργός για μια σύντομη διακοπή.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Είναι στο νομοσχέδιο αυτό, αλλά συζητώντας τον εκλογικό νόμο εν όψει των ευρωεκλογών όλα αυτά που λέτε θα τα συζητήσουμε μαζί εκεί.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Άρα στο σχέδιο νόμου που έχουμε το απόγευμα στην επιτροπή.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Ακριβώς.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Εντάξει.
Εκεί πάλι πρέπει να μην ξεχάσουμε το ζήτημα που σχετίζεται με την ανάδειξη των περιφερειακών συμβούλων στον Βόρειο Τομέα της Περιφέρειας Αττικής. Κυρίες και κύριοι Βουλευτές, υπάρχει μια αδικία σε σχέση με τους εκλεγομένους ως περιφερειακούς συμβούλους στη νότια περιοχή της Αττικής. Ο βόρειος τομέας έχει ένα πρόβλημα και θα πρέπει να το δούμε. Θα πρέπει, δηλαδή, να υπάρξει εξομοίωση, κύριε Υπουργέ, και ως προς το θέμα αυτό με τους υπόλοιπους τομείς της Περιφέρειας Αττικής.
Επίσης δεν είδα κάτι άλλο, αν και το είχαμε πει στην επιτροπή δύο φορές και είχε ακουστεί καλά και από τον κ. Μιχελάκη και από εσάς, κύριε Γρηγοράκο. Έχετε πάρα πολλές ρυθμίσεις για τον ελεγκτή νομιμότητας και για τους υπαλλήλους που είναι στην υπηρεσία, με τις παρεμβάσεις που κάνατε σήμερα. Δεν μπορώ να είμαι βέβαιος ότι το θέμα που είχα ζητήσει εγώ και πολλοί Βουλευτές στην επιτροπή καλύφθηκε, γιατί δεν μπορώ να καταλάβω, έτσι με την ανάγνωση που κάνω εγώ, αν έχετε καλύψει το θέμα που μας είχατε πει ότι το βλέπετε λογικό, για τις αποσπάσεις των υπηρετούντων στις οικονομικές υπηρεσίες της Αποκεντρωμένης Διοίκησης που υποχρεωτικώς αποσπώνται.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Είναι μέσα.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Το έχετε μέσα; Ποια είναι η ρύθμιση, σε ποιο μέρος;</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Είναι μέσα στις νομοτεχνικές.</Speech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Αυτό καλύφθηκε, ωραία.
Τέλος σε ό,τι αφορά τις παρεμβάσεις, το φέρνω πρώτη φορά. Δεν ήμουν τεκμηριωμένος στην επιτροπή, αλλά έχω τώρα επαρκέστατη αιτιολογική έκθεση για τη ρύθμιση που σας προτείνω σχετικά με τον ΑΣΔΑ, τον Αναπτυξιακό Διαδημοτικό Σύνδεσμο της Αθήνας, που ενδιαφέρει την εκλογική μου περιφέρεια. 
Είναι από αυτούς τους συνδέσμους που ενώ καλύπτουν ένα τεράστιο τμήμα του πληθυσμού εδώ στον χώρο της Αττικής -άνω των εξακοσίων χιλιάδων καλύπτει η συνδεσμιακή αυτή ενότητα και μάλιστα τη δυτική Αθήνα, που όσοι είναι Βουλευτές Β’ Αθηνών και Β’ Πειραιώς τα ξέρουν αυτά, είναι η πιο υποβαθμισμένη περιοχή- δεν προβλέπεται για αναπτυξιακούς λόγους η χρηματοδότησή του. 
Εγώ θα σας καταθέσω και τις ανάγκες που υπάρχουν και δεν είναι απαγορευτικές για μια τέτοια παρέμβαση, αλλά και τη σχετική διάταξη. Θα ήθελα πάρα πολύ να το δείτε. Έχει πραγματικά πολύ μεγάλη σημασία να δοθούν εφόδια αναπτυξιακά στον ΑΣΔΑ και τη Δευτέρα, αν το κρίνετε λογικό να το συμπεριλάβετε στο σχέδιο νόμου. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Ο Κοινοβουλευτικός Εκπρόσωπος των Ανεξάρτητων Ελλήνων κ. Νότης Μαριάς έχει τον λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, κύριε Υπουργέ, κύριοι Βουλευτές, η συζήτηση βεβαίως σε μεγάλο βαθμό έχει επικεντρωθεί στο «Μπαλτάκος gate» και στις επιπτώσεις οι οποίες υπάρχουν. 
Ο Πάνος Καμμένος απ’ αυτή τη θέση χθες έθεσε μια σειρά ζητήματα, ζητώντας την παραίτηση της Κυβέρνησης και την προσφυγή σε εκλογές.
Από την πλευρά τη δική μας είχαμε επίσης την ευκαιρία να θέσουμε τα ζητήματα αυτά και να πούμε, βλέποντας στην πορεία της συζήτησης ότι η Νέα Δημοκρατία προσπαθούσε να κουκουλώσει το ζήτημα αυτό και να το χρεώσει ότι είναι μία μόνο προσωπική ενέργεια και πράξη του κ. Μπαλτάκου, ότι εμείς φυσικά αποδίδουμε συγκεκριμένες πολιτικές ευθύνες στο ζήτημα αυτό και έχουμε και πολύ συγκεκριμένη πρόταση.
Ας δούμε, λοιπόν, τα ζητήματα αυτά. Πού βρισκόμαστε; Από το βίντεο το οποίο αποκαλύφθηκε προκύπτει μια πολύ συγκεκριμένη ενέργεια, επαφή, συζήτηση, σε οικείο μάλιστα κλίμα, του Γενικού Γραμματέα του Υπουργικού Συμβουλίου με εκπρόσωπο μιας εγκληματικής οργάνωσης. Ως τέτοια έχει παραπεμφθεί η Χρυσή Αυγή, ως μέλος εγκληματικής οργάνωσης έχει παραπεμφθεί ο κ. Κασιδιάρης και φυσικά αυτά τα γνώριζε ο κ. Μπαλτάκος. Αυτή είναι η συγκεκριμένη πράξη την οποία είδαμε. Σε αυτό το σημείο πρέπει να μείνουμε, διότι άκουσα και από τον κ. Λοβέρδο και από άλλους ότι προχωρώντας τις σκέψεις μας και τις προτάσεις μας, υιοθετούμε τις απόψεις της Χρυσής Αυγής. 
Εμείς λέμε κάτι πάρα πολύ απλό. Πρώτον, υπάρχει τεράστια πολιτική ευθύνη για τη συνάντηση αυτή και τη συζήτηση που έγινε. 
Δεύτερον, η συζήτηση αυτή έγινε στο γραφείο του κ. Μπαλτάκου. 
(Θόρυβος στην Αίθουσα)
Κυρίες και κύριοι συνάδελφοι, θα ήθελα λίγο την προσοχή σας και λίγη ησυχία για να μπορέσω να μιλήσω.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, συμπεριφερθείτε πιο ήρεμα.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επίσης, αρμόδιος για τον έλεγχο και την εποπτεία της δράσης του Γραμματέα του Υπουργικού Συμβουλίου είναι ο Πρωθυπουργός. Αυτός οφείλει να ελέγχει τις κινήσεις και τις δράσεις του Γενικού Γραμματέα και αναλόγως με τις αρμοδιότητες που του έχει δώσει και τις εξουσίες, έχει και μεγαλύτερη ευθύνη αν τον έχει αφήσει να αυτονομείται ή να κάνει συγκεκριμένες πράξεις. 
Επομένως η ενέργεια αυτή καθαυτή έχει τεράστια πολιτική σημασία. Είναι ένα σημαντικότατο πολιτικό γεγονός, με τεράστιες πολιτικές ευθύνες. Κάποτε σε αυτή τη χώρα πρέπει να μάθουν οι πολιτικοί να αναλαμβάνουν τις ευθύνες τους. Η ανάληψη της πολιτικής ευθύνης πρέπει να γίνει από τον Πρωθυπουργό και από την Κυβέρνηση συνολικά -γιατί ήταν Γραμματέας του Υπουργικού Συμβουλίου- και η πράξη ευθύνης για τον κ. Σαμαρά θα έπρεπε να ήταν να έχει παραιτηθεί.
Σκεφθείτε σε τι ενέργεια προέβη ο Βίλι Μπραντ όταν στην υπόθεση του στενού του συνεργάτη με την ανάμειξη της Στάζι αποκαλύφθηκαν όλα αυτά και παραιτήθηκε από καγκελάριος. 
Επομένως είναι τεράστια η πολιτική του ευθύνη. Και αφού δεν αναλαμβάνει την πολιτική ευθύνη αυτή και αφού παραμένει, είπαμε ότι η μόνη διέξοδος είναι η παραίτηση της Κυβέρνησης και οι εκλογές, διότι εμείς δεν θέλουμε να παραμείνει η υπόθεση αυτή χωρίς να έχει εκκαθαριστεί. Δεν μπορούμε να έχουμε μία Κυβέρνηση σε ομηρία –γιατί είστε σε ομηρία. Ακούσατε πριν λίγο τι σας είπε ο κ. Παναγιώταρος, ότι σας ετοιμάζει και νέες εκπλήξεις. Το γεγονός αυτό καθαυτό έχει τεράστια πολιτική σημασία. Επομένως η λύση είναι εκλογές, διότι δεν επιθυμούμε να παραμείνει αυτή η επίπλαστη μνημονιακή Πλειοψηφία στη Βουλή.
Εάν δεν γίνει αυτό –και είναι προφανές ότι δεν το κάνετε, γιατί προσπαθείτε να κουκουλώσετε τα θέματα- απομένει σε μας να πάρουμε τις κοινοβουλευτικές αυτές πρωτοβουλίες που δικαιούμαστε, δηλαδή στο πλαίσιο του Συντάγματος και του Κανονισμού και εντός των προθεσμιών που προβλέπονται και λαμβάνοντας υπ’ όψιν κι αυτά που συζητήθηκαν προχθές με αφορμή την πρόταση μομφής που υπέβαλε ο ΣΥΡΙΖΑ, εμείς, με τους δεκαπέντε Βουλευτές που έχουμε, να αναλάβουμε πρωτοβουλία και να απευθυνθούμε στα κόμματα του δημοκρατικού πατριωτικού τόξου και να ζητήσουμε να συμπληρωθεί ο αριθμός των πενήντα υπογραφών για την άσκηση πρότασης μομφής εντός των προθεσμιών και υπό τους όρους που προβλέπει το Σύνταγμα και ο Κανονισμός της Βουλής.
Επομένως η θέση μας σε αυτό το ζήτημα είναι ξεκάθαρη και δεν επιδέχεται καμμία αμφισβήτηση. Ταυτόχρονα, δεν υιοθετούμε καμμία άποψη και καμμία καταγγελία σε κανένα επίπεδο. Διότι λέτε ότι αν υιοθετήσουμε ισχυρισμούς του βίντεο ή του κ. Μπαλτάκου, που τις έκανε από αφέλεια –θα δούμε αν ήταν από αφέλεια- δικαιώνουμε τη Χρυσή Αυγή. Εμείς έχουμε μείνει στο θέμα αυτό καθαρά. Από εκεί και πέρα όλα τα άλλα θα πρέπει να διερευνηθούν.
Ένα άλλο θέμα είναι ότι ο κ. Μπαλτάκος μίλησε πριν λίγο στον «Real FM» και μάλλον τα έκανε χειρότερα. Έχω εδώ τη συνέντευξη από το site του σταθμού και είπε –καλύτερα να μη μιλούσε, γιατί είναι εις βάρος σας- τα εξής: «Ο Πρωθυπουργός γνωρίζει και χαράσσει μία πολιτική γραμμή. Ο Πρωθυπουργός μετά δεν κάθεται να παρακολουθεί κάθε λεπτομέρεια».
Προσέξτε στο σημείο αυτό: «Εγώ ήξερα ότι η Νέα Δημοκρατία πρέπει να απεγκλωβίσει ψηφοφόρους κυρίως από τους ένστολους και την Εκκλησία. Το τι έκανα εγώ μετά για να πετύχω, τις μεθόδους που χρησιμοποίησα, τι είπα, σε ποιους το είπα, πώς προσπάθησα…
Αποφάσισα να διαδραματίσω έναν συγκεκριμένο ρόλο για το καλό της Παράταξης και της χώρας. Κάποιος έπρεπε να έχει επαφές με αυτούς τους ανθρώπους. Δεν μπορούσαμε να αφήσουμε πεντακόσιες χιλιάδες Έλληνες εγκλωβισμένους στη Χρυσή Αυγή και να μην κάνουμε τίποτα». 
Συνεχίζουμε παρακάτω, όπου δέχεται ουσιαστικά ότι είχε πάρα πολλές συναντήσεις με τη Χρυσή Αυγή πριν την υπόθεση Φύσσα και ότι όλα αυτά τα έκανε για το καλό της παράταξης, για να μπορεί να βοηθήσει, όπως είπε, τη Νέα Δημοκρατία. Τα λέει όλα μέσα στη συνέντευξή του. «Πιο πολλές φορές ερχόταν αυτοβούλως στο γραφείο μου. Δεν θυμάμαι με ποιους συναντήθηκα. 
Έχει έρθει στο γραφείο μου ο κ. Μιχαλολιάκος για να μου παραπονεθεί, επειδή δεν του είχαμε δώσει αστυνομικούς. Υπάρχουν πράγματα που γίνονται και δεν λέγονται και δεν θα τα πω. Εγώ προσπάθησα να επιστρέψω ψηφοφόρους στη Νέα Δημοκρατία από τη Χρυσή Αυγή. Σε σχέση με το θέμα αυτό αποφάσισα να διαδραματίσω έναν συγκεκριμένο ρόλο για το καλό της παράταξης». Προσέξτε. «Η Νέα Δημοκρατία είναι η μόνη παράταξη που μπορεί να κρατήσει τη χώρα ζωντανή, αλλά η Νέα Δημοκρατία είναι μία κεντροδεξιά παράταξη, η οποία κινδυνεύει εδώ και χρόνια να χάσει τη δεξιά της θέση». 
Να σας θυμίσω τι είχα πει από αυτό το Βήμα, απευθυνόμενος στη Νέα Δημοκρατία; Ότι προσπαθούσατε, όταν ήταν η ΔΗΜΑΡ στη συγκυβέρνηση, στα θέματα της οικονομίας και του μνημονίου να έχετε μία στήριξη από ΔΗΜΑΡ, ΠΑΣΟΚ και με τη δική σας προσπάθεια να περνάτε τα μνημονιακά μέτρα.
Ταυτόχρονα, προσπαθούσατε με μία ατζέντα εντελώς ακροδεξιά να μπορέσετε να αποσπάσετε ψηφοφόρους από τη Χρυσή Αυγή -και το λέει εδώ ο κ. Μπαλτάκος- και παίζατε στο πεδίο, θα έλεγα, του εποικοδομήματος ή ορισμένων προσπαθειών, όπως ήταν το θέμα της ιθαγένειας. Ογδόντα εννέα Βουλευτές της Νέας Δημοκρατίας έφεραν μία τροπολογία, σύμφωνα με την οποία όσοι είναι υποψήφιοι για παραγωγικές σχολές θα έπρεπε να είναι το γένος Έλληνες. Δηλαδή θέλατε να συνδέσετε την αντίληψη της ιθαγένειας με το αίμα κ.λπ.. Εκεί προσπαθούσατε να φτιάξετε ένα μέτωπο με τη Χρυσή Αυγή και να μπορέσετε να διαμορφώσετε μία πλειοψηφία, πιέζοντας και άλλες δυνάμεις προς τους Ανεξάρτητους Έλληνες, για να περάσετε τα δικά σας ιδεολογικά θέματα που θέλατε.
Και σας είχα πει από αυτό εδώ το Βήμα -και επιφυλάσσομαι στην επόμενη συνεδρίαση της Ολομέλειας να σας διαβάσω ακριβώς τι σας είχα πει- ότι αυτό δεν πρόκειται να περάσει. Αν έχετε πλειοψηφία και αν έχετε τη δεδηλωμένη θα το κάνετε. Μη φαντάζεστε ότι θα στηριχτείτε στους Ανεξάρτητους Έλληνες για να παίξετε αυτό το παιχνίδι. Πηγαίνατε μονόπατα εκεί με τη Χρυσή Αυγή.
Μάλιστα, σας κατήγγειλε η ΔΗΜΑΡ ότι όταν διαφωνούσε σε θέματα μνημονίου, την απειλήσατε λίγο ως πολύ να μην προβάλει και πολλή αντίδραση, διότι θα σχηματίσει -έτσι είχε πει ο Μπαλτάκος- κυβέρνηση η Νέα Δημοκρατία με τη Χρυσή Αυγή. Άρα τα πράγματα είναι απλά. Έχουμε την πολιτική ευθύνη, μένουμε σε αυτό και γι’ αυτό ζητούμε αυτά που ζητήσαμε. 
Επιπλέον, πολιτικά και ιδεολογικά είναι προφανές -το λέει εδώ και το έχουμε αναλύσει- ότι στον χώρο της Δεξιάς χάνατε την ηγεμονία και την πολιτική και την εκλογική και προσπαθούσατε με διάφορους τρόπους να αξιοποιήσετε τη Χρυσή Αυγή και είχατε επαφές μαζί της. 
Από εκεί και πέρα, προφανώς, η έρευνα θα δείξει ποιος προστάτευε τόσα χρόνια τη Χρυσή Αυγή σε μια σειρά από παράνομες εγκληματικές ενέργειες που είχε κάνει, γιατί δεν είχαν προχωρήσει τα θέματα της δικαιοσύνης έντονα, ποια ήταν η προστασία της, τι σχέσεις είχε με την ΕΛ.ΑΣ. και όλα αυτά. Αυτά θα προκύψουν, αλλά η κατάσταση είναι συγκεκριμένη. Γι’ αυτό θέσαμε, λοιπόν, αυτά τα θέματα. 
Άκουσα την κ. Βούλτεψη -και εχθές μίλησε για ορισμένα ζητήματα και σήμερα- να λέει στα ραδιόφωνα ότι οι Ανεξάρτητοι Έλληνες δεν μπορούν δήθεν να μιλούν, διότι συνεργάστηκαν -λέει- δήθεν με τη Χρυσή Αυγή. 
Ακούστε, να το ξεκαθαρίσουμε μια κι έξω. Εμείς πήραμε μία πρωτοβουλία και τι είπαμε; Δικαιούμαστε ως πολιτικό κόμμα και ως Βουλευτές να ζητήσουμε τη σύσταση εξεταστικής επιτροπής. Χρειάζονται τριάντα υπογραφές. Είχαμε δεκαοκτώ Βουλευτές. Πήραμε, λοιπόν, την πρότασή μας, τη διαμορφώσαμε, τη βάλαμε υπό τον τίτλο «Ανεξάρτητοι Έλληνες» και τη στείλαμε σε όλους τους Βουλευτές. Αυτό κάναμε. Δεν συνυπογράψαμε με κανέναν. 
Αυτή την πρόταση, την οποία στείλαμε σε όλους, έτσι ώστε όσοι ήθελαν να την υπέγραφαν, την υπέγραψαν Βουλευτές της Χρυσή Αυγής. Η πρόταση, λοιπόν, απευθυνόταν σε όλους τους Βουλευτές.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Μόνο αυτοί βρέθηκαν να υπογράψουν!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έτσι στήθηκε εδώ και η τρίτη κάλπη για τον Παπανδρέου, αλλά και η τέταρτη κάλπη για τον Παπαδήμο. Δικαιώθηκε δε η πρωτοβουλία μας αυτή, γιατί στην κάλπη για τον Παπανδρέου ψήφισαν ογδόντα τρεις Βουλευτές, που σημαίνει ότι υπήρξαν πολύ περισσότεροι Βουλευτές που αποδέχτηκαν αυτήν την πρόταση. Και για τον Παπαδήμο νομίζω ψήφισαν πενήντα έξι Βουλευτές, αν δεν κάνω λάθος. 
Ταυτόχρονα, εσείς με τη μόνη δήθεν εξεταστική επιτροπή που θα κάνατε για τον Παπανδρέου και για τα μνημόνια, όπως έλεγε ο κ. Σαμαράς, απαγορεύατε στους Βουλευτές σας να πλησιάσουν εδώ. Αυτή είναι η πραγματικότητα.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Και πώς πλησίασαν τότε;
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επομένως αυτά είναι τα γεγονότα. Άρα μη διαστρεβλώνετε τίποτε και απαντήστε στο συγκεκριμένο: Θα αναλάβει τις πολιτικές ευθύνες ο Πρωθυπουργός και η Κυβέρνηση; Θα παραιτηθείτε ή θα υποστείτε τη βάσανο της πρότασης μομφής, η οποία θα είναι και τεκμηριωμένη και σωστή και την ώρα που πρέπει, για να μην έχετε αυτά τα τεχνικά ζητήματα της δήθεν εκπρόθεσμης πρότασης μομφής που είπατε προχθές για τον ΣΥΡΙΖΑ;
Αυτά είναι τα θέματα. Δεν σας αρέσει. Πανικοβάλλεστε πλέον. Απαντήστε: Πώς είναι δυνατόν ο Γραμματέας του Υπουργικού Συμβουλίου που ερχόταν εδώ, σας έδινε εντολές, έφερνε τροπολογίες και τις ψηφίζατε, να δέχεται ότι έχει συνεχείς επαφές με τη Χρυσή Αυγή και μάλιστα όχι πριν αλλά αφότου έχει κατηγορηθεί ως εγκληματική οργάνωση και αφότου ο συγκεκριμένος με τον οποίο συναντήθηκε –τον κ. Κασιδιάρη εννοώ- ήταν και κατηγορούμενος για όλα αυτά; Πώς γίνεται αυτό; 
Τέλος, σε σχέση με τη Χρυσή Αυγή, θέλουμε να πούμε πολύ απλά ότι οι επαφές Μπαλτάκου και οι συναντήσεις αποδεικνύουν ότι δεν είναι καν αντισυστημικό κόμμα. Η Χρυσή Αυγή είναι ένα κόμμα με συνεχείς επαφές με τον σκληρό πυρήνα της Κυβέρνησης -δηλαδή με τον Μπαλτάκο- σε ένα παιχνίδι που παίχτηκε για να χτυπηθεί η όποια διαδικασία αντιμνημονιακής ανατροπής αυτής της Κυβέρνησης. Η Χρυσή Αυγή υπηρετεί, λοιπόν, αυτό που είπαμε από την αρχή. Είναι ένα συστημικό κόμμα, το οποίο βοηθάει σύστημα, βοηθάει την τρόικα. Γι’ αυτό είχε επαφές και πριν, αλλά και μετά την παραπομπή τους, που –υποτίθεται- φώναζαν και διαμαρτύρονταν κι έβριζαν τους μνημονιακούς. 
Αν έχω ενάμισι λεπτό, θα αναφερθώ μόνο στο νομοσχέδιο. Είναι σημαντικό το νομοσχέδιο αυτό. Θεωρούμε ότι πρέπει να δούμε δύο σημεία. 
Στην αιρετή αυτοδιοίκηση εκφράζεται επίσης η λαϊκή κυριαρχία. Δηλαδή, η έκφρασή της δεν γίνεται μόνο σε επίπεδο Βουλής, αλλά και σε επίπεδο αιρετής αυτοδιοίκησης. Αυτό σημαίνει ότι οι διατάξεις αυτές του άρθρου 8 περί ελέγχου νομιμότητας είναι και αντισυνταγματικές και πρέπει να φύγουν. 
Είχα πει και παλαιότερα, όταν συμμετείχα στο Νομαρχιακό Συμβούλιο Φθιώτιδας, ότι αυτός ο έλεγχος νομιμότητας των αιρετών οργάνων υποδεικνύει ότι υπάρχει κάποια εξουσία παραπάνω που μπορεί να ελέγξει τις αποφάσεις των αιρετών οργάνων. 
Όπως ξέρετε, δεν υπάρχει καμμία εξουσία ελέγχου νομιμότητας διοικητικής των αποφάσεων της Βουλής. Η νομιμότητα των αποφάσεων της Βουλής –οι νόμοι δηλαδή- ελέγχεται από τα δικαστήρια. Το ίδιο πρέπει να ισχύσει και για την περιφερειακή και τοπική αυτοδιοίκηση. Διαφορετικά, γίνεται μία παραβίαση των αρχών της λαϊκής κυριαρχίας.
Το δεύτερο θέμα που έχει σημασία…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, κύριε Μαριά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κλείνω με αυτό, κύρια Πρόεδρε, γιατί ούτως ή άλλως η εισηγήτρια μας, η κ. Χρυσοβελώνη, αναφέρθηκε αναλυτικά στα θέματα αυτά. 
Εμείς θεωρούμε ότι πρέπει να πηγαίνουμε σε έναν συνεχή εκδημοκρατισμό της αυτοδιοίκησης με βάση την αρχή της επικουρικότητας. Μια σειρά ρυθμίσεων που έχουν περάσει εδώ –θα αναφερθώ στη δευτερολογία μου- είναι ρυθμίσεις που περιορίζουν την εξουσία της αυτοδιοίκησης, την εντάσσουν στη μνημονική λογική, τη μετατρέπουν σε μνημονιακή «θεραπαινίδα» και έχουν και άμεση σκοπιμότητα με τις επικείμενες περιφερειακές και τοπικές εκλογές, στις οποίες η μνημονιακή πλειοψηφία της Βουλής, ως έκφραση κομμάτων, θα συντριβεί.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μαριά. Τα υπόλοιπα θα τα πείτε τη Δευτέρα. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, σαράντα μαθητές και μαθήτριες και τρεις εκπαιδευτικοί από το Μουσικό Σχολείο Πτολεμαΐδας. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Επίσης, η Βουλευτής Αιτωλοακαρνανίας της Δημοκρατικής Αριστεράς κ. Νίκη Φούντα ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η Βουλή ενέκρινε τη ζητηθείσα άδεια.
Τον λόγο έχει ο κ. Λαφαζάνης για τη δευτερολογία του για έξι λεπτά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, είμαι υποχρεωμένος να πάρω τον λόγο μετά απ’ όσα ακούστηκαν από τα υπουργικά έδρανα, αλλά και από την Κοινοβουλευτική Εκπρόσωπο της Νέας Δημοκρατίας σε βάρος του ΣΥΡΙΖΑ. 
Για άλλη μια φορά η Κυβέρνηση, αλλά και η Εκπρόσωπος της Κοινοβουλευτικής Ομάδας της Νέας Δημοκρατίας, αντί να απαντήσουν στα πελώρια θέματα που έχουν τεθεί, τι κάνουν; Λένε ότι για όλα φταίει ο ΣΥΡΙΖΑ. 
Η κ. Βούλτεψη είπε εδώ ότι η Κυβέρνηση «παραίτησε» τον κ. Μπαλτάκο. 
Δεν τολμάει, κυρία Βούλτεψη, η Κυβέρνηση να παραιτήσει τον κ. Μπαλτάκο. Δεν το έχετε αντιληφθεί; Ο κ. Μπαλτάκος στη σημερινή συνέντευξη που έδωσε στον κ. Χατζηνικολάου λέει τα εξής: «Δεν με έδιωξαν. Παραιτήθηκα αμέσως. Δεν μίλησα μετά το περιστατικό με τον Πρωθυπουργό. Μίλησα με τον κ. Σταμάτη και τον κ. Μπούρα και τους είπα ότι έρχομαι για παραίτηση». Αυτά είναι τα περί παραίτησης. «Λάσπη, λοιπόν, ρίχνει η Χρυσή Αυγή και την υιοθετεί ο ΣΥΡΙΖΑ». Μπράβο σας! Μπράβο στον κ. Μιχελάκη! Εμείς υιοθετούμε τη λάσπη της Χρυσής Αυγής! 
Σας ερωτώ, κύριοι, στα υπουργικά έδρανα, γιατί όποιοι κι αν είστε, εκπροσωπείτε την Κυβέρνηση: Έχετε δει το βίντεο; Το βίντεο το είδατε; Δεν κάνατε τον κόπο να το ακούσετε; Ποιος μιλάει στο βίντεο, η Χρυσή Αυγή ή ο κ. Μπαλτάκος; Εκτός αν ο κ. Μπαλτάκος είναι η Χρυσή Αυγή και δεν το ξέρουμε. 
Αυτά τα λέει ο κ. Μπαλτάκος και είναι πολύ συγκεκριμένα αυτά που λέει ο κ. Μπαλτάκος, πολύ σαφή και έχουν σαφή πολιτική κατεύθυνση και στόχευση. Κυρίες και κύριοι, μην κρυβόσαστε πίσω από το δάκτυλό σας, έλεος! Ο κ. Μπαλτάκος ήταν ο ενορχηστρωτής της Κυβέρνησης κατ’ εντολήν Πρωθυπουργού και ο ενορχηστρωτής της κοινοβουλευτικής παρουσίας της Κυβέρνησης και της κοινοβουλευτικής λειτουργίας της Κυβέρνησης. Αυτός ήταν ο κ. Μπαλτάκος. 
Κρίσιμος ο ρόλος του Γενικού Γραμματέα, αλλά ακόμα πιο αναβαθμισμένος και από το ρόλο του Γενικού Γραμματέα ο κ. Μπαλτάκος. Ο κ. Μπαλτάκος ήταν το δεξί χέρι του κυρίου Πρωθυπουργού. Ο άτυπος υπερυπουργός ήταν ο κ. Μπαλτάκος. Όταν, λοιπόν, ομιλεί ο κ. Μπαλτάκος και δεν τα διαψεύδει -δεν είπε ότι αυτά που είπε στο βίντεο είναι ψέματα, δεν είναι αληθή, είναι μοντάζ ή ότι δούλεψε η μονταζιέρα του ΣΥΡΙΖΑ και τα έφτιαξε, κάτι να πει- τα απεδέχθη. Είπε ότι αυτά είναι αληθή. «Τα έχω πει». Και όταν, λοιπόν, βγαίνει ο νούμερο δύο της Κυβέρνησης, ο άτυπος υπερυπουργός, αλλά αν θέλετε και ο Γραμματέας απλώς του Υπουργικού Συμβουλίου -που ξέρετε όλοι ότι δεν ήταν μόνο Γραμματέας του Υπουργικού Συμβουλίου- και τα ισχυρίζεται αυτά, δεν είναι μείζον πολιτικό θέμα; Είναι προσωπική του υπόθεση; 
Ο κ. Μπαλτάκος κινείται στο πλαίσιο μίας πολιτικής, κύριοι και κυρίες. Εγώ δεν μπορώ να βάλω το χέρι μου στον Σταυρό και να πω αν είναι αλήθεια ή όχι αυτά που είπε ο κ. Μπαλτάκος. Αυτά πρέπει να ερευνηθούν, αλλά δεν μπορώ να μην πω ότι αυτά τα οποία είπε ο κ. Μπαλτάκος εκφράζουν και αποτυπώνουν πολιτική στόχευση, έχουν πολιτική σκοπιμότητα που λέγονται και εξυπηρετούν μια συγκεκριμένη πολιτική κατεύθυνση, την αυταρχική, ακροδεξιά ατζέντα της Νέας Δημοκρατίας. Και αυτή η γραμμή ήταν συνομολογημένη και αυτή η γραμμή ήταν…
(Θόρυβος - Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ!</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Να μιλήσει και κανένας Βουλευτής, κυρία Πρόεδρε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, αυτό είναι άλλο θέμα. Γι’ αυτό πρέπει να μιλάτε δηλαδή; Αυτό είναι το πρόβλημα;</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ναι, είναι κι αυτό πρόβλημα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν είναι πρόβλημα αυτό τώρα, άλλο είναι.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Να εφαρμοστεί ο Κανονισμός!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Δεν θέλετε να ακούσετε, κύριοι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εφαρμόζεται ο Κανονισμός όποτε κρίνετε εσείς!
 Σας παρακαλώ, κύριε Λαφαζάνη, μην απαντάτε και ολοκληρώστε τη σκέψη σας για να συνεχίσουμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Το καταλαβαίνω ότι σας ενοχλούν, αλλά πρέπει να ακούτε και αυτά που σας ενοχλούν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, επί της ουσίας, επί του θέματος!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Γιατί αν τα ακούγατε τόσο καιρό, δεν θα φτάναμε σε αυτά τα χάλια!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εκφράζουν αυτά τα οποία είπε ο κ. Μπαλτάκος μια πολιτική γραμμή συνεννοημένη με τον κύριο Πρωθυπουργό, συνεννοημένη στο πλαίσιο της Κυβέρνησης για ακροδεξιά ατζέντα, ανεξάρτητα αν είναι αλήθεια ή αν ελέχθησαν για λόγους πολιτική σκοπιμότητας. Γι’ αυτό υπάρχει μείζονα πολιτική ευθύνη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε συνάδελφε. Σας ευχαριστούμε πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω, κυρία Πρόεδρε. Μία κουβέντα ακόμη.
Λέει η κ. Βούλτεψη: «Μα, ψηφίζετε τόσα πράγματα με τη Χρυσή Αυγή».
Κυρία Βούλτεψη, τώρα πρέπει να ρωτάμε τι θα ψηφίσει η Χρυσή Αυγή για να ψηφίζουμε εμείς το αντίθετο. Δηλαδή, αν εδώ σ’ αυτήν τη Βουλή η Χρυσή Αυγή δεν ψηφίσει κανένα νομοσχέδιο της Κυβέρνησης, εμείς πρέπει να τα ψηφίζουμε όλα, για να αποδείξουμε την ανεξαρτησία μας από τη Χρυσή Αυγή. Άρα να στηρίξουμε την κυβερνητική πολιτική.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, σας ευχαριστούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμείς ψηφίζουμε αυτό που πιστεύουμε και αιτιολογούμε την ψήφο μας και δεν έχει καμμιά σχέση με την πολιτική και ιδεολογική βάση της Χρυσής Αυγής.
Όσον αφορά το ΠΑΣΟΚ, είπα ότι δεν μπορεί να συνεχίσει να κρύβεται πίσω από το δάχτυλό του. Ξέρει τι γίνεται στο κυβερνητικό σχήμα και ποια κατεύθυνση έχει και το καλύπτει. Πρέπει αυτή η υπόθεση να σταματήσει.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη. Τα είπαμε αυτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ζητάμε να φύγει αυτή η Κυβέρνηση. Το ζήτησε ο Αλέξης ο Τσίπρας με επιστολή που έστειλε σήμερα στον Πρόεδρο της Βουλής, όπου ζητάει επιπλέον προ ημερησίας διάταξης συζήτηση γι’ αυτό το μείζον θέμα. Ας έρθει, επιτέλους, και ο Πρωθυπουργός στη Βουλή να εξηγήσει τις απόψεις και τις θέσεις του. Αυτό επιβάλλει η στοιχειώδης λειτουργία της Βουλής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη. Σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο κύριος Πρωθυπουργός είναι εξαφανισμένος από τη Βουλή. Επιτέλους, πρέπει να έρθει σ’ αυτήν την Αίθουσα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Η κ. Βούλτεψη, Κοινοβουλευτικός Εκπρόσωπος της Νέας Δημοκρατίας, έχει τον λόγο.
Κυρία Βούλτεψη, θέλετε να σας δώσω τη δευτερολογία σας ή δυο-τρία λεπτά;</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, δεν θα χρειαστώ πολύ χρόνο.
Κύριε Λαφαζάνη, αφού υιοθετήσατε και πιστέψατε τη θεωρία της σκευωρίας της Χρυσής Αυγής, σήμερα εμφανίζεστε να πιστεύετε αυτά τα οποία εκ των υστέρων λέει ο κ. Μπαλτάκος για να δικαιολογήσει τον εαυτό του και να ελαφρύνει τη θέση του. Μπράβο! Προχωράτε πάρα πολύ καλά!
Η πραγματικότητα είναι ότι εγώ η ίδια μπήκα μέσα στο Κοινοβούλιο και ανακοίνωσα ότι ο κ. Μπαλτάκος θα παραιτηθεί. Το έκανα προερχόμενη από σύσκεψη με τον Πρωθυπουργό στη λεωφόρο Συγγρού. Αυτά είναι ανακοινωμένα. Ανακοίνωσα, λοιπόν, ότι ο κ. Μπαλτάκος θα παραιτηθεί, πολύ πριν ο ίδιος παραιτηθεί.
Τώρα, αν πιστεύετε ότι ένας άνθρωπος, ο οποίος λέει ότι δεν ξέρει πού είναι ο γιος του -αξιωματικός του Λιμενικού- είναι αξιόπιστο πρόσωπο για να το επικαλείστε μέσα στο Κοινοβούλιο, τότε…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμείς το λέμε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην εκτίθεστε άλλο, κυρία Βούλτεψη. Μας ακούει ο κόσμος.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Εμείς αποδοκιμάσαμε τη στάση του κ. Μπαλτάκου. Τι σημαίνει αυτό το οποίο λέτε;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα του φορτώσετε τώρα όλες τις αμαρτίες σας;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όσο για το πόσο επηρέαζε ο κ. Μπαλτάκος και αν ήταν το «δεύτερο βιολί», την απάντηση σας την έδωσε ο κ. Κουκουλόπουλος. Σε τίποτα δεν εμποδίστηκε το ΠΑΣΟΚ, το κόμμα του κ. Κουκουλόπουλου να επέμβουν και να κάνουν αλλαγή. Σας το είπε ο ίδιος.
Επίσης, θέλω να σας πω ότι δεν βάζετε το χέρι σας στον Σταυρό, βέβαια, για όλα όσα λέτε, πλην όμως τα λέτε. Ας διερευνηθούν, αλλά στο μεταξύ ας ρίξουμε λάσπη σε μια ολόκληρη παράταξη, της οποίας πολύ καλά γνωρίζετε κάποια από τα στελέχη.
Ξέρετε κάτι; Για να χτυπήσετε τη θεωρία των δύο άκρων, δεν μπορείτε να υιοθετήσετε τη θεωρία της σκευωρίας και να μην είστε αντικείμενο χλεύης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Κουκουλόπουλος έχει ζητήσει τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, παρακαλώ τον λόγο!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην απαντήσετε άλλο, κύριε Λαφαζάνη. Συγκρατηθείτε λίγο. Οι συνάδελφοι θα παραπονεθούν και με το δίκιο τους. Θα σας δώσουμε πάλι τον λόγο.
Έχετε τον λόγο, κύριε Κουκουλόπουλε, για δύο λεπτά.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρία Πρόεδρε, ερωτήθηκα από τον κ. Λαφαζάνη και απάντησα ευθέως. Ερωτήθηκα αν εξακολουθούμε να στηρίζουμε την Κυβέρνηση και είπα «ναι, εφόσον χτυπηθούν οι ακροδεξιοί θύλακες, εφόσον επανέλθουμε στην κανονικότητα».</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μάλιστα.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Εδώ ήσασταν, κύριε Λαφαζάνη. Ακούγατε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι σημαίνει αυτό;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Είπα πολύ συγκεκριμένα πράγματα…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δηλαδή;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: ...και όρισα την κανονικότητα, για την οποία μίλησε προ επεισοδίου Μπαλτάκου ο κ. Βενιζέλος την Κυριακή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember> : Δηλαδή, ποιοι είναι οι θύλακες; Έχουν ονόματα, έχουν επώνυμο;</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Το βράδυ της Τετάρτης, χθες, συνέβη αυτό με Κασιδιάρη-Μπαλτάκο. Το βράδυ της Τρίτης, σε εφαρμογή αυτών που είπε ο Πρόεδρος του ΠΑΣΟΚ, εγώ ανακοίνωσα στο Σώμα ότι με αφορμή τροπολογία εκπρόθεσμη, σε άσχετο νομοσχέδιο, από τούδε και στο εξής δεν γίνονται δεκτές. Αυτό είναι το πρώτο. 
Δεύτερον, από τον ΣΥΡΙΖΑ ζήτησα δύο απαντήσεις και δεν έλαβα καμμία. Είπα: τι ισχύει, η απαίτηση για παραίτηση των δύο Υπουργών ή για παραίτηση της Κυβέρνησης; Ακούω ότι θα στείλετε επιστολή με πρόταση για προ ημερησίας διάταξης συζήτηση. Για να καταλάβω: Ο κ. Σαμαράς θα έρθει εδώ ως παραιτημένος Πρωθυπουργός; Γιατί, είναι άλλο το να ζητάμε προ ημερησίας διάταξης συζήτηση και άλλο παραίτηση.</Speech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember> : Εάν παραιτηθεί, δεν ισχύει η πρόταση!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ο ΣΥΡΙΖΑ, όμως, κυρία Πρόεδρε, ζητάει να παραιτηθούν οι δύο Υπουργοί. Και αυτό γεννάει ένα μείζον ερώτημα. Εάν υιοθετούν τους ισχυρισμούς του κ. Μπαλτάκου περί παρεμβάσεων, τότε γιατί ψήφισαν την άρση ασυλίας των μελών της Χρυσής Αυγής χθες; Είναι πολύ συγκεκριμένο και πολύ σκληρό το ερώτημα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Λογικά επιχειρήματα, κύριε συνάδελφε. Εντάξει, καταγράφονται και αυτά.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Άλλοι κρύβονται, λοιπόν, πίσω από το δάχτυλό τους. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εμείς ευχαριστούμε. 
Εισερχόμαστε στον κατάλογο των ομιλητών. 
Ο κ. Παύλος Βογιατζής έχει τον λόγο.</ChairmanSpeech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember> : Ευχαριστώ πολύ, κυρία Πρόεδρε. 
Κυρίες και κύριοι συνάδελφοι, να ξεκινήσω από το θέμα της ημέρας και να πω ότι πραγματικά υπήρξε ένα σοβαρό θέμα με τον Γραμματέα, τον κ. Μπαλτάκο. Αλλά, ας προσπαθήσουμε να κάνουμε σωστά την ανάγνωση. Τι είδαμε, λοιπόν; Είδαμε τον κ. Μπαλτάκο να χαράσσει μια στρατηγική, προκειμένου –κατά την άποψή του- να μη χαθούν ψηφοφόροι προς τη Χρυσή Αυγή. Από την άλλη πλευρά, τι είδαμε; Έναν Πρωθυπουργό να είναι άτεγκτος και να προχωρά απέναντι σε αυτό το μόρφωμα που λέγεται Χρυσή Αυγή.
Σήμερα, λοιπόν, εγκαλείτε ένα κόμμα ολόκληρο, το οποίο εγκατέστησε τη δημοκρατία σε αυτήν τη χώρα και λέτε ότι ταυτίζεται με τη Χρυσή Αυγή. Το ίδιο επιχείρημα θα σας επιστρέψω, αγαπητοί συνάδελφοι. Όταν ψηφίζετε τα ίδια με τη Χρυσή Αυγή, έχουμε κάθε δικαίωμα εμείς να λέμε ότι ταυτίζεστε με τη Χρυσή Αυγή. 
Ποια είναι η πραγματικότητα; Ότι η Αντιπολίτευση προσπαθεί να εκτοπίσει την Κυβέρνηση, για να γίνει κυβέρνηση. Αυτό συμβαίνει πάντοτε και εκεί δεν υπολογίζουμε τίποτα και απέναντι στους θεσμούς και απέναντι σε ό,τι λέγεται μεγάλη δημοκρατική παράταξη, που είναι η Νέα Δημοκρατία. 
Κύριοι, δεν φοβίζετε κανέναν. Δεν φοβάται κανείς τις εκλογές και όποτε χρειαστεί, είμαστε εδώ να παλέψουμε, για να σας ξαναδώσουμε και την απάντηση. Το ζητούμενο είναι ότι σε όλη αυτήν την προσπάθεια, την πολύ σοβαρή, η οποία έγινε όλα αυτά τα χρόνια, αρχικά από τη Νέα Δημοκρατία, το ΠΑΣΟΚ και τη ΔΗΜΑΡ και εν συνεχεία από τη Νέα Δημοκρατία και το ΠΑΣΟΚ, ουσιαστικά πάντοτε υπήρχε μια υπονόμευση εις βάρος της χώρας. Και αυτό δεν θα το ξεχάσει ο ελληνικός λαός, όταν θα έρθει η ώρα. Τώρα που πλησιάζουμε στην έξοδο από όλο αυτό που περάσαμε τα προηγούμενα χρόνια, η πολιτική σας γίνεται ακόμα πιο επιθετική. 
Ξέρετε, σ’ αυτήν την Αίθουσα ακούγονται πάρα πολύ μεγάλες κουβέντες, αλλά πολλές φορές από πρόσωπα που είναι πάρα πολύ μικρά. Αυτά καταγράφονται και τα γράφει η ιστορία. 
Είναι βέβαιο –και αυτό θα πρέπει να το μελετήσουμε-ότι για πολλά χρόνια οι Έλληνες είναι επιρρεπείς στις υπερβολές. Δεν έχουμε μια πολιτική του μέτρου, να βλέπουμε ποιο είναι το μέτρο και να οδηγούμε τη χώρα μας σωστά. Εάν αναλογιστούμε ιστορικά το τι έχει συμβεί, θα δούμε ότι οι μεγάλες καταστροφές έγιναν, όταν υπήρξε διχόνοια. 
Αυτήν τη διχόνοια, αγαπητέ κύριε Λαφαζάνη, την καλλιεργείτε από την πρώτη ημέρα που μπήκαμε σε αυτό εδώ το Κοινοβούλιο. Αλλά ο ελληνικός λαός, δεν θα σας επιτρέψει να φτάσουμε σε άλλη μια καταστροφή εξαιτίας της διχόνοιας, την οποία θέλετε να σπείρετε.
Μπαίνω στο νομοσχέδιο ξεκινώντας με το ότι ιστορικά η αυτοδιοίκηση προϋπήρξε του ελληνικού κράτους στη χώρα μας και προϋπήρξε έχοντας μεγάλη συμμετοχή και σε αυτό το οποίο έγινε αργότερα και μιλώ για την απελευθέρωση της Ελλάδος. 
Άρα, οφείλουμε έναν απόλυτο σεβασμό τον οποίο πολλές φορές οι κεντρικές εξουσίες δεν το δείχνουν σε αυτό που λέμε αυτοδιοίκηση. 
Ακούστηκαν εδώ τα επιχειρήματα ότι το νομοσχέδιό μας, το νομοσχέδιο που κατέθεσε το Υπουργείο, οι δύο Υπουργοί, δεν έπρεπε να κατατεθεί εν όψει της προεκλογικής περιόδου. Είναι βαθύτατα λάθος. Αν κάποιος παρατηρούσε τους φορείς της αυτοδιοίκησης που ήρθαν –και έχω την τιμή να είμαι ενεργό μέλος της ΕΝΠΕ- θα έβλεπε ότι πάρα πολλά από αυτά τα οποία υπάρχουν στο νομοσχέδιο ήταν ζητούμενα από τους φορείς. 
Υπάρχουν πράγματα που θα μπορούσαν να συζητηθούν και σωστά οι δύο Υπουργοί τα παρέπεμψαν στην αρμόδια επιτροπή. Δεν μπορώ να δεχθώ αυτό που ο κ. Ντόλιος μονίμως ισχυρίζεται, ότι ο «ΚΑΛΛΙΚΡΑΤΗΣ» έσωσε την Ελλάδα. Ήταν μία μεταρρύθμιση που ήθελαν όλα τα κόμματα πλην του Κομμουνιστικού Κόμματος, το οποίο ξεκάθαρα είπε και σήμερα την άποψή του για την αυτοδιοίκηση γενικά. Ο «ΚΑΛΛΙΚΡΑΤΗΣ» έκανε αλλαγές αλλά υπάρχουν πάρα πολλά πράγματα να διορθωθούν. Αλίμονο αν δεν υπήρχαν, διότι η ζωή εξελίσσεται, οι αδυναμίες φαίνονται. Ο σκοπός είναι να έχουμε τη γενναιότητα να τις διορθώσουμε. 
Αυτό, λοιπόν, το νομοσχέδιο διορθώνει πάρα πολλά πράγματα που αφορούν κυρίως την καθημερινότητα της αυτοδιοίκησης και είναι προς θετική κατεύθυνση. 
Επίσης, είναι πάρα πολύ σωστές οι νομοτεχνικές βελτιώσεις. Πρέπει να αναγνωρίσουμε ότι και οι δύο Υπουργοί φέρνοντας τις νομοτεχνικές βελτιώσεις, δέχτηκαν πάρα πολλά πράγματα από αυτά που θέσαμε όλοι οι συνάδελφοι στην επιτροπή, αλλά και οι φορείς και όλα τα κόμματα. Είναι πάρα πολύ σημαντικό αυτό.
Είναι προς τιμήν σας, κύριοι Υπουργοί, που δεχθήκατε όλες αυτές τις νομοτεχνικές βελτιώσεις. 
Θέλω να πω δύο πράγματα για τις ΔΕΥΑ. 
Όσον αφορά τις ΔΕΥΑ, κύριε Υπουργέ που είστε εδώ, εγώ σας είπα ότι θα έπρεπε οι ανταποδοτικοί πόροι να αφήνουν ελεύθερο το να κάνουν προσλήψεις οι ΔΕΥΑ για να μπορούν να λειτουργήσουν. Αντιτείνατε ότι με αυτό θα γίνει μια καταστρατήγηση συνολικά. Το δέχομαι. Όμως, σας κάνω δεύτερη αντιπρόταση, η οποία λέει τουλάχιστον για τις νησιωτικές περιοχές, στις ΔΕΥΑ των μεγάλων νησιών, να είναι δυνατή η επέκταση των αρμοδιοτήτων, εφόσον οι νέες δημοτικές αρχές το δεχθούν. Αυτό δίνει τη δυνατότητα στις νέες δημοτικές αρχές να χειριστούν τα του τόπου τους και να είναι πραγματικά αυτοδιοικητικές εξουσίες. 
Θέλω να σας ευχαριστήσω για αυτό που δεχθήκατε για τις αυτοδίκαιες αποσπάσεις που υπηρετούν στην αποκεντρωμένη διοίκηση. Είναι πάρα πολύ σωστή η ρύθμιση. Νομίζω ότι μας ικανοποιεί απολύτως και σώζει πάρα πολλές οικογένειες από τις πρωτεύουσες των νησιών, οι οποίες θα έπρεπε να μεταφερθούν στον Πειραιά. Άρα, εκεί κάνατε το απολύτως σωστό. 
Όσον αφορά το Συμπαραστάτη του Δημότη, η άποψή μου είναι ότι πρέπει να εκλέγεται από το λαό και αυτό θα ήταν μία τομή πολύ μεγάλη και δημοκρατική. Παράλληλα, αφού οριστούν τα προσόντα που πρέπει να έχει ένας Συμπαραστάτης του Δημότη, πρέπει αυτός να εκλέγεται απευθείας από το λαό με ένα άλλο ψηφοδέλτιο στις αυτοδιοικητικές εκλογές. Έτσι, θα είχε και κύρος και δύναμη. Πολλές φορές καταλαβαίνω ότι αυτοδιοικητικά είναι δύσκολο να θέλει η κεντρική εξουσία μια άλλη εξουσία να ασκεί δύναμη, αλλά νομίζω ότι αυτό θα ήταν το απολύτως δημοκρατικό.
Τέλος, θέλω να πω ότι ο Υπουργός κατέθεσε τις νομοτεχνικές βελτιώσεις και αυτό έγινε η αιτία να πάρουν το λόγο όλοι οι Κοινοβουλευτικοί Εκπρόσωποι κατά παράβαση του Κανονισμού και να μην μπορούν να μιλήσουν οι Βουλευτές. Έτσι, ένας Βουλευτής μιλά πολλές ώρες μετά. 
Ευχαριστώ πάρα πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Κυρίες και κύριοι συνάδελφοι, θα ήθελα να σας ανακοινώσω ότι η κ. Θεοδώρα Τζάκρη, με επιστολή της προς τον Πρόεδρο της Βουλής, μας ανακοινώνει ότι προσχωρεί στην Κοινοβουλευτική Ομάδα των Ανεξάρτητων Δημοκρατικών Βουλευτών.
(Στο σημείο αυτό κατατίθεται για τα Πρακτικά η προαναφερθείσα επιστολή, η οποία έχει ως εξής:
(Να καταχωρισθεί η σελ. 281)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο κ. Κυριάκος Βιρβιδάκης.</ChairmanSpeech>
<Speech><Parlmember>ΚΥΡΙΑΚΟΣ ΒΙΡΒΙΔΑΚΗΣ</Parlmember>: Κυρία Πρόεδρε, μετά από αρκετή ώρα αναμονής δίδεται το δικαίωμα στους Βουλευτές να πουν την άποψή τους.
Νομίζω ότι αυτό είναι ένα θέμα που πρέπει να το εξετάσει και η Διάσκεψη των Προέδρων, με βάση και τον Κανονισμό της Βουλής. Δεν μπορεί να συνεχίζεται αυτή η κατάσταση. 
Θα μπω στην ουσία του νομοσχεδίου αλλά αυτό που θεωρώ υποχρέωσή μου να πω στην αρχή –και όποιος το καταλάβει, το κατάλαβε, όποιος δεν το καταλάβει, ας μην το καταλάβει- είναι ότι υπάρχουν άνθρωποι που καταξιώνονται με το έργο τους και άλλοι που νομίζουν ότι θα καταξιωθούν υποβαθμίζοντας ή καταστρέφοντας το έργο των άλλων. Όποιος δεν το καταλαβαίνει αυτό, είναι δικό του το πρόβλημα. 
Θεώρησα, λοιπόν, υποχρέωσή μου να προχωρήσω στη σημερινή μου παρέμβαση, αφού ορισμένα θέματα, αν και είναι αυτονόητα θα πρέπει δυστυχώς να τονίζονται ιδιαίτερα. 
Θα ήθελα να υπενθυμίσω ότι αυτό είναι το πέμπτο σχέδιο νόμου που επεξεργάστηκε η Επιτροπή Δημόσιας Διοίκησης, Δημόσιας Τάξης και Δικαιοσύνης –στην οποία έχω την τιμή να προεδρεύω- το τελευταίο διάστημα και εισάγεται στην Ολομέλεια. Επίσης, να υπενθυμίσω ότι σε διάστημα δεκαεπτά ημερών συμπεριλαμβανομένων των Σαββατοκύριακων κάναμε δεκαεπτά συνεδριάσεις, δηλαδή συνεδριάζαμε και τη Δευτέρα και κάποιες ημέρες, επειδή δεν συνεδριάζαμε Σάββατο και Κυριακή, συνεδριάζαμε δύο φορές την ημέρα. Επιπρόσθετα, σήμερα ολοκληρώνεται στην επιτροπή ένα άλλο νομοσχέδιο του Υπουργείου Εσωτερικών και την ερχόμενη Τρίτη αρχίζει να συζητείται στην επιτροπή ένα άλλο νομοσχέδιο του Υπουργείου Δικαιοσύνης.
Αυτά τα λέω γιατί δίδεται η εντύπωση ότι η Βουλή νομοθετεί με πράξεις νομοθετικού περιεχομένου και δεν λειτουργεί. 
Για το συγκεκριμένο νομοσχέδιο σε ό,τι αφορά τη διαβούλευση και επειδή και ο προηγούμενος ομιλητής, ο κ. Βογιατζής, είναι μέλος του Διοικητικού Συμβουλίου της ΕΝΠΕ και εγώ είμαι μέλος του Διοικητικού Συμβουλίου της ΚΕΔΕ, να θυμίσω ότι το νομοσχέδιο αυτό προήλθε από έναν μακρύ διάλογο που έγινε με τους αυτοδιοικητικούς. Θα καταθέσω για τα Πρακτικά το με ημερομηνία 16-10-2013 επίσημο έγγραφο της ΚΕΔΕ, που ευχαριστεί τον κύριο Υπουργό για το διάλογο που έγινε για το προσχέδιο του συγκεκριμένου νομοσχεδίου και εκθέτει τις πρώτες απόψεις.
(Στο σημείο αυτό ο Βουλευτής κ. Κυριάκος Βιρβιδάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Δεν ήταν, λοιπόν, μία συζήτηση που κράτησε δύο, τρεις, πέντε ημέρες ή αργίες. Ήταν μία συζήτηση η οποία διήρκεσε μήνες και ένα σχέδιο νόμου το οποίο προέρχεται και από την προσπάθεια και τις προτάσεις της αυτοδιοίκησης.
Θα ήθελα να τονίσω ότι η ΚΕΔΕ, όπως φάνηκε και από τη συζήτηση στην επιτροπή –στη δεύτερη από τις τέσσερις συνεδριάσεις που κάναμε- ήταν ο φορέας εκείνος, στον οποίο χρειάστηκε εγώ ως Πρόεδρος της επιτροπής να δώσω τρεις φορές χρόνο, για να προλάβει να απαντήσει στις ερωτήσεις των Βουλευτών. Τα περισσότερα θέματα που υπάρχουν στο νομοσχέδιο –από τα οποία πάρα πολλά λύνονται- αφορούν τους φορείς της αυτοδιοίκησης ουσιαστικά. 
Να προσθέσω ότι σε ό,τι αφορά τη συμμετοχή των φορέων, κλήθηκαν δεκαέξι εκπρόσωποι φορέων στην επιτροπή και παρέστησαν οι δώδεκα. Επίσης, να πω ότι ο Κανονισμός της Βουλής στο άρθρο 38, παράγραφος 5, αναφέρει επί λέξει ότι «αυτοί οι οποίοι καλούνται δεν μπορεί να είναι παραπάνω από έξι». Υπάρχει και ειδική πρόβλεψη ότι ο Πρόεδρος της Βουλής επιτρέπει την εξαίρεση. Εμείς, λοιπόν, υπερλειτουργήσαμε με την εξαίρεση και δεν τελειώσαμε εκεί αλλά επιπλέον των υπομνημάτων που κατέθεσαν όσοι φορείς κλήθηκαν, ελάβαμε μία σειρά από υπομνήματα από πάρα πολλούς φορείς, τα οποία μοιράστηκαν στους Βουλευτές κατά τη διάρκεια των συζητήσεων. 
Έτσι, λοιπόν, αποδεικνύεται ότι όχι μόνο έγινε ένας εκτεταμένος διάλογος αλλά υπήρξε πολύ μεγάλη συμμετοχή από αυτούς οι οποίοι επηρεάζονται από το συγκεκριμένο νομοσχέδιο.
Από τα παραπάνω, κυρίες και κύριοι συνάδελφοι, είναι σαφές ότι έγινε και διάλογος εντός και εκτός της Επιτροπής Δημόσιας Διοίκησης, Δημόσιας Τάξης και Δικαιοσύνης αλλά και ότι ακολουθούνται απόλυτα, ακόμη και με υπερβολή –αφού οι έξι έγιναν δεκάξι- οι κοινοβουλευτικές διαδικασίες.
Έχω την τιμή να προεδρεύω και στην υποεπιτροπή του Υπουργείου Εσωτερικών που έχει αναλάβει -με απόφαση της επιτροπής- το έργο που αφορά την τροποποίηση του «ΚΑΛΛΙΚΡΑΤΗ». Θέλω να υπενθυμίσω ότι στη συνεδρίαση της υποεπιτροπής, εγώ ο ίδιος αναφέρθηκα στο τι παρεμβάσεις κάνει το συγκεκριμένο σχέδιο νόμου στα θέματα του «ΚΑΛΛΙΚΡΑΤΗ». Υπενθυμίζω ότι τα άρθρα που αφορούν το συγκεκριμένο ζήτημα, είναι το 1/3 του συνόλου των άρθρων.
Αποφάσισε η υποεπιτροπή να κληθεί ο Υπουργός Εσωτερικών στην επόμενη συνεδρίαση –πράγμα το οποίο έγινε- για να την ενημερώσει, για το πώς το συγκεκριμένο νομοσχέδιο επηρεάζει τη λειτουργία της υποεπιτροπής. Υπενθυμίζω ότι και εγώ ανέφερα στην πρώτη συνεδρίαση και ο Υπουργός διαβεβαίωσε στη δεύτερη συνεδρίαση ότι ο Υπουργός και το Υπουργείο είναι στη διάθεση της υποεπιτροπής, όποτε καλείται για να δίνει απαντήσεις στα θέματα που αφορούν το έργο της υποεπιτροπής.
Από αυτά, λοιπόν, προκύπτει ότι και συνεχής συνεργασία της επιτροπής και της υποεπιτροπής υπάρχει με την πολιτική ηγεσία του Υπουργείου Εσωτερικών αλλά και θέματα που είναι προτεραιότητα της αυτοδιοίκησης επιλύονται με το συγκεκριμένο σχέδιο νόμου.
Κυρίες και κύριοι συνάδελφοι, επιφυλάσσομαι να αναφερθώ στα άρθρα τη Δευτέρα και να κάνω κάποιες παρεμβάσεις. Θα πω εν τάχει δύο-τρία σημεία. Έχω καταθέσει μία τροπολογία για το Δημοτικό Περιφερειακό Θέατρο Κρήτης. Θεωρώ ότι δεν μπορεί η ίδια νομοθεσία που διέπει τη λαχαναγορά και το γκαράζ του Δήμου Χανίων να αφορά και τον πολιτισμό. Αυτά δεν μπορούν να γίνονται. Θα πρέπει, λοιπόν, να ξεκαθαριστεί το θέμα. Δεν μπορεί το εμπόριο να βρίσκεται κάτω από τις ίδιες νομοθετικές διατάξεις με τον πολιτισμό.
Όσον αφορά το άρθρο 7, το οποίο αποσύρεται, θα τονίσω τη Δευτέρα δύο-τρία στοιχεία που είναι σημαντικά για εμένα. Επίσης, θα αναλύσω τη Δευτέρα κάποιες προτάσεις που έχω πει για το Συμπαραστάτη του Δημότη.
Υπάρχει μία πρόταση της ΚΕΔΕ –στις πολλές που κατέθεσε- για τις ασφαλιστικές εισφορές των δικηγόρων. Δεν μπορεί ένας δήμαρχος που είναι δικηγόρος, να του απαγορεύουμε με τον κώδικα να ασκεί το επάγγελμα του δικηγόρου αλλά να του λέμε από τις αποδοχές, από την αποζημίωση του δημάρχου να πληρώνει και τις εισφορές. Θα πρέπει, κατά την άποψή μου, να τις αναλάβει ο δήμος.
Επίσης, θα αναφερθώ τη Δευτέρα σε κάποια κωλύματα που έχουν σχέση με τους υπαλλήλους των ΔΕΥΑ και σε κάποια άλλα θέματα που σχετίζονται με τις ρυθμίσεις των οφειλών.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, θα ήθελα το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Ηλίας Βλαχογιάννης.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μπορώ να παρέμβω για ένα λεπτό, κύριε συνάδελφε;</Speech>	
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Μετά, κύριε Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν σας είδα, κύριε Πρόεδρε.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Κυρία Πρόεδρε, με όλη την εκτίμηση που έχω στο πρόσωπό σας, επειδή και εσείς είδατε ότι ο πρώτος Βουλευτής μίλησε μετά από μία διαδικασία έξι ωρών, θα παρακαλούσα να μεταβιβάσετε στη Διάσκεψη των Προέδρων τα έντονα παράπονα των Βουλευτών που αντιπροσωπεύουν πολίτες και δεν έχουν το δικαίωμα να εκφράσουν την άποψή τους, γιατί κάποιοι θεωρούν ότι είναι «βαρόνοι» σε αυτήν τη Βουλή και πρέπει να παίρνουν το λόγο όποτε αυτοί νομίζουν, σύμφωνα με τον Κανονισμό βέβαια αλλά κατά προέκτασή του και κατά ευρεία διασταλτική ερμηνεία του, πάντα όμως σε βάρος των απλών Βουλευτών. Αυτό πρέπει κάποια στιγμή να τεθεί στη Διάσκεψη των Προέδρων για να ξέρουμε ότι μπορούμε να μιλάμε και πότε σε αυτό το Κοινοβούλιο.
Ακούσαμε, κυρίες και κύριοι Βουλευτές, μία συνεχή «Μπαλτακιάδα» από το πρωί μέχρι τώρα, όλοι να εγκαλούν την Κυβέρνηση περίπου για καμαρίλα, για διαπλοκή, για εναγκαλισμούς με την ακροδεξιά. 
Δεν καταλαβαίνω πραγματικά ποια είναι η στόχευσή τους. Αν η στόχευσή τους είναι απλώς η Νέα Δημοκρατία, μικρό το κακό. Φοβάμαι όμως ότι η στόχευσή τους είναι η γενικότερη πρόκληση ανωμαλίας στη χώρα, όταν συμπλέουν με την ακροδεξιά, το μόρφωμα της Χρυσής Αυγής και δικαιολογούν πράξεις και μεθόδους λεωφόρου Μάντισον.
Δεν βρήκαν καμμία λέξη να πουν γι’ αυτές τις μεθόδους παρά μόνο γιατί ο Γενικός Γραμματέας της Κυβέρνησης είπε αυτά που είπε και τα οποία είναι απόλυτα κατακριτέα. Αποπέμφθηκε από την Κυβέρνηση. Κανείς στην Κυβέρνηση δεν συμμερίζεται αυτήν την πρακτική. 
Είναι δυνατόν να εγκαλείται η παράταξη της Νέας Δημοκρατίας για έλλειψη δημοκρατικότητας, αυτή η παράταξη που στέριωσε τη δημοκρατία στον τόπο, αυτή η παράταξη που νομιμοποίησε το Κομμουνιστικό Κόμμα Ελλάδας, αυτή η παράταξη που δίνει το δικαίωμα έστω και στους εχθρούς της, τους απογόνους του ναζισμού, να την καθυβρίζουν μέσα στο ναό της δημοκρατίας; Είναι δυνατόν να καθυβριζόμαστε εμείς για έλλειψη δημοκρατικότητας;
Επιτέλους, την ευθύνη στήριξης των δημοκρατικών θεσμών την έχουμε όλοι σε αυτό το Κοινοβούλιο, όλοι σε αυτήν την χώρα, εφόσον θέλουμε να ζούμε σε μία δημοκρατική χώρα. Το «εχθρός του εχθρού μου φίλος μου και σύμμαχος» είναι μία λάθος στόχευση που θα την πληρώσει ακριβά ο τόπος. 
Τόσα χρόνια παλεύουμε για να έχουμε μία εθνική συμφιλίωση και να μπορεί ο κάθε πολίτης να εκφράζεται δημοκρατικά σε αυτόν τον τόπο. Αν συμμαχείτε τώρα με τους εχθρούς της δημοκρατίας, πιστεύοντας ότι θα προσπορίσετε μικροκομματικά οφέλη στις παρατάξεις σας, κάνετε μεγάλο λάθος, κύριοι συνάδελφοι της Αντιπολίτευσης –εξαιρώ το Κομμουνιστικό Κόμμα Ελλάδας και τη Δημοκρατική Αριστερά για τις ξεκάθαρες θέσεις που πήραν. 
Όμως, κυρίες και κύριοι Βουλευτές, έχουμε ευθύνες για την πορεία του τόπου. Πρέπει να κριθούμε όλοι από το λαό για τα πεπραγμένα μας και να μην κριθούμε από τις καμαρίλες. Επιτέλους σε αυτήν τη δημοκρατία, πρέπει να λειτουργούν οι κανόνες και να εφαρμόζονται οι νόμοι και η διάκριση των εξουσιών είναι εκ των ων ουκ άνευ στο δημοκρατικό μας πολίτευμα κι εμείς την πιστεύουμε απόλυτα. 
Σεβόμαστε την ανεξαρτησία της δικαιοσύνης και όποιοι από εσάς πιστεύετε ότι η δικαιοσύνη δέχεται παρεμβάσεις, να βγουν ευθέως να πουν ότι υπάρχουν Έλληνες δικαστές που δέχονται παρεμβάσεις άνωθεν. Είναι ντροπή για τον Έλληνα δικαστή να λέγεται αυτό. 
Επομένως, να τελειώσει αυτή η «Μπαλτακιάδα», γιατί όλα τα θαύματα δυο-τρεις ημέρες κρατούν και θα έρθουμε πάλι να κριθούμε από τις πράξεις μας και τις παραλείψεις μας και ο καθένας, από τους στόχους του και τα οράματά του για την πορεία που θέλει να ακολουθήσει αυτή η χώρα. 
Επί του σχεδίου νόμου, κύριε Υπουργέ, νομίζω ότι είναι μία καλή προσπάθεια αυτή που κάνει το Υπουργείο, του οποίου ηγείστε μαζί με τον κ. Μιχελάκη. Βέβαια, δεν φταίτε εσείς. Θα έπρεπε ίσως να τρέξουν οι διαδικασίες της υποεπιτροπής, την οποία έχουμε συστήσει για τη μελέτη των προβλημάτων και δυσλειτουργιών του «ΚΑΛΛΙΚΡΑΤΗ». Θα έπρεπε να έχουμε τα πορίσματα από αυτήν την υποεπιτροπή, ώστε να προχωρήσουμε σε μία πραγματικά γενναία διορθωτική αλλαγή επί του «ΚΑΛΛΙΚΡΑΤΗ», που είναι άκρως απαραίτητη να έχουν υπ’ όψιν τους οι πολίτες πηγαίνοντας στην κάλπη. Σε κάθε περίπτωση, αυτά τα οποία φέρνετε λύνουν προσωρινά προβλήματα. Γι’ αυτό πιστεύω ότι όλη η Βουλή θα τα στηρίξει. 
Είναι πάρα πολύ θετικό, κυρίες και κύριοι συνάδελφοι, ότι δίνεται η δυνατότητα πρόσληψης εκτάκτου προσωπικού για τέσσερις αντί για δύο μήνες στους ΟΤΑ. Τα προβλήματα είναι τέτοιας έκτασης που για να αντιμετωπιστούν χρειάζεται η πρόσληψη εξειδικευμένου προσωπικού.
Έχουμε μηχανήματα και δεν έχουμε χειριστές. Ο αποχιονισμός διαρκεί στην Πίνδο στα ορεινά Τρίκαλα, όταν το χιόνι φτάνει τα τέσσερα και πέντε μέτρα, τέσσερις και πέντε μήνες τον χειμώνα. Δεν είναι δυνατόν με την πρόσληψη ενός διμηνίτη χειριστή να λύσουμε το πρόβλημα. Έχουμε τα μηχανήματα και κάθονται. Είναι πολύ σωστή επομένως η πρόταση που φέρνετε, κύριε Υπουργέ, γιατί θα μπορέσει να λειτουργήσει ο μηχανισμός των ΟΤΑ.
Υπάρχει ένα πρόβλημα με τους προέδρους των κοινοτήτων. Λύνετε διαδικαστικά, τυπικά και νομικά προβλήματα αλλά το ουσιαστικό δεν το λύνουμε. Ποιο είναι; Στις απομακρυσμένες κοινότητες, ένας στην ουσία άνθρωπος εκπροσωπεί το κράτος στην ευρεία του έννοια είτε την κρατική εξουσία είτε την αυτοδιοίκηση. Αυτός είναι ο εκλεγμένος πάρεδρος. Σε αυτόν πρέπει να δώσουμε κάποιες εξουσίες να έχει τη δυνατότητα να αλλάζει μία λάμπα, να έχει τη δυνατότητα να αποκαθιστά ένα αγωγό ύδρευσης ή άρδευσης μέχρι να πάει η τοπική αυτοδιοίκηση ή η κρατική εξουσία να βοηθήσει.
Πρέπει να δούμε αυτές τις περιπτώσεις, κύριε Υπουργέ, προσεχώς. Αν θέλουμε να έχουμε αποκεντρωμένες αρμοδιότητες, θα πρέπει τους ανθρώπους που πραγματικά προσφέρουν ηρωικά στον τόπο τους –εθελοντικά στην ουσία γιατί δεν αμείβονται- να τους δώσουμε 1.000 ευρώ το χρόνο να τα διαχειρίζονται για τα τοπικά πράγματα του χωριού και να δίνουν λογαριασμό στο τέλος του έτους στον δήμαρχο της περιοχής.
Είναι πολύ θετικό για το ότι ξεκαθαρίζεται μόνο ο έλεγχος νομιμότητας επί των πράξεων των ΟΤΑ και όχι ο έλεγχος σκοπιμότητος. Υπήρχε στην ουσία άμεση παρέμβαση του Γενικού Γραμματέα της Αποκεντρωμένης Διοίκησης, όπως και των οργάνων του Ελεγκτικού Συνεδρίου στην αυτοτελή λειτουργία των ΟΤΑ που είναι συνταγματικά κατοχυρωμένη. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Δεν έχω άλλο χρόνο και θα αναφερθώ τη Δευτέρα περισσότερο επί του νομοσχεδίου, γι αυτό και το υπερψηφίζω. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ, κύριε Βλαχογιάννη.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, θα παρακαλούσα να λάβω το λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, κύριε Πρόεδρε. 
Ορίστε, έχετε τον λόγο, για πέντε λεπτά.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, θα ήθελα να αναφερθώ στη συνεδρίαση που είχαμε πριν από δύο ώρες στη Διάσκεψη των Προέδρων. Εκεί ετέθησαν ορισμένα ζητήματα. Και υποθέτω ό,τι είτε εδώ στην Ολομέλεια είτε στις επιτροπές είτε στη Διάσκεψη των Προέδρων είτε στις συναντήσεις του Προεδρείου, συζητούνται ορισμένα ζητήματα και καταλήγουμε κάπου. Πρέπει αυτό να εφαρμόζεται. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Εδώ έχουμε ένα νομοσχέδιο πολύ σημαντικό, το οποίο είναι δεκαεπτά σελίδες, όπως βέβαια είναι το κείμενο από το τυπογραφείο. Και σήμερα που συζητείται το νομοσχέδιο, κατατίθεται εκπροθέσμως –με τον τίτλο «Νομοτεχνικές βελτιώσεις»- ένα κείμενο δεκατριών σελίδων, όχι τόσο πυκνών, όπως είναι το κείμενο του τυπογραφείου. Αυτές δεν είναι νομοτεχνικές βελτιώσεις αλλά είναι διατάξεις ενός άλλου νομοσχεδίου. 
Κύριε Πρόεδρε, με το να μιλούμε και να λέμε τις απόψεις μας και εντέλει να μιλάμε σε ώτα μη ακουόντων, προφανώς, η Βουλή έτσι απαξιώνεται.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Ίσα-ίσα που ο Υπουργός άκουσε τις προτάσεις.</Speech>
<Speech><Parlmember>ΚΩΝΣΤΑΝΤΙΝΟΣ ΚΟΝΤΟΓΕΩΡΓΟΣ</Parlmember>: Άκουσε όλες τις προτάσεις.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πολύ σωστά όλοι οι συνάδελφοι θέλουν -και δικαιούνται και οφείλουν και οι απόντες σήμερα οφείλουν κάθε φορά και σήμερα- να τοποθετηθούν.
Αλλά, θέλω να σας πω το εξής, κύριε Πρόεδρε, παρακολουθώντας τη συζήτηση από τη μία η ώρα και μετά, με εξαίρεση το χρόνο της διασκέψεως. Η συζήτηση ήταν για τα πάντα και ειπώθηκε και κάτι για το νομοσχέδιο από δυο συναδέλφους πριν λίγο. 
Εδώ, επιτρέψτε μου να τονίσω για άλλη μια φορά την ευθύνη του Προεδρείου και με τη δική μας –όλων μας- τη στήριξη, το Προεδρείο όταν δεν είναι το θέμα σχετικό, πρέπει να επεμβαίνει. Σήμερα το νομοσχέδιο είναι του Υπουργείου Εσωτερικών. Ο Μπαλτάκος ήταν χθες, μπορεί να είναι αύριο, απασχολεί τον Τύπο κ.λπ.. Δεν είναι δυνατόν –και το βλέπω μονίμως- πολλές φορές να ανεβαίνουν οι συνάδελφοι στην αρχή της αγορεύσεως τους και όταν τους διακόψεις, απευθυνόμενοι στο Προεδρείο να σου λένε «όχι, σχολιάζω την επικαιρότητα». Δεν είναι λειτουργία του Κοινοβουλίου αυτή. 
Ζητώ συγγνώμη απ’ όλους αλλά αυτή είναι η πραγματικότητα και μπορεί οποιοσδήποτε, για οτιδήποτε είτε είναι σοβαρό, είτε μεγάλο να παίρνει το λόγο. Και πράγματι, το θέμα αυτό με τίτλο «θέμα Μπαλτάκου» είναι πολύ σοβαρό αλλά δεν είναι δυνατόν να γίνεται αυτό, διότι κάθε μέρα προκύπτουν ζητήματα που ο καθένας μπορεί να τα θεωρήσει σοβαρότερα από άλλα ή που δεν δημιουργούν άλλα προβλήματα, όπως σωστά άκουσα τώρα από το συνάδελφο που κατέβηκε, διότι προφανώς άκουσε τα εξ αμάξης για το κόμμα του. Και είναι φυσικό να αρχίζει μια άλλη κουβέντα. Και προφανώς, όποιοι είπαν, αυτά τα οποία τον ενοχλούσαν, θα θέλουν μετά να απαντήσουν. Και τότε τι νομοθετούμε;
Επειδή, κύριε Πρόεδρε, έχετε και εσείς τεράστια πείρα, εγώ κάνω μία έκκληση σε όλους μας. Διότι μπορεί να απευθύνομαι στο Προεδρείο αλλά δυστυχώς τι να κάνει ένα Προεδρείο, όταν ωρύονται κάποιοι, όποτε πάει να εφαρμόσει τον Κανονισμό; Έκκληση κάνω σε όλους. 
Το νομοσχέδιο είναι σοβαρό. Εγώ τη Δευτέρα, που θα έχουμε την επόμενη συνεδρίαση, θα τοποθετηθώ στο νομοσχέδιο. Αυτό, όμως, που λέω είναι κρίσιμο. Και ενώ ο Κανονισμός προέβλεπε είκοσι λεπτά ομιλίας για τον Βουλευτή, μισή ώρα για τον οποιονδήποτε Υπουργό και μια ώρα για τον αρμόδιο Υπουργό, οδηγηθήκαμε σιγά-σιγά –και νομίζω ότι καλώς κάναμε- στα πεντάλεπτα και στα δεκάλεπτα. Αυτό έγινε, για να νομοθετεί το Κοινοβούλιο γρήγορα και σωστά. Όχι να γίνει αυτό το…! Δεν θέλω να χρησιμοποιήσω την έκφραση. Πρόκειται για μια διαλυτική εικόνα. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Πρόεδρε, έχετε απόλυτο δίκιο. Είναι σύνηθες φαινόμενο, πάρα πολλοί εκ των ομιλητών να καταναλίσκουν σχεδόν ολόκληρο τον χρόνο που έχουν επί παντός επιστητού και να έρχονται στο νομοσχέδιο προς το τέλος. Να ζητούν δε τον επιπλέον χρόνο, τον οποίο εθιμικά νομίζει ο καθένας ότι μπορεί να δίδεται, με αποτέλεσμα να παρατηρείται αυτό το φαινόμενο. 
Θα πρέπει, όμως, την άποψη τη δική σας -που είναι και ορθότατη- να την ενστερνιστούν όλοι οι συνάδελφοι και προπάντων τα κόμματα, τα οποία θα συστήσουν στους συναδέλφους Βουλευτάς αυτό το οποίο λέει ο Κανονισμός, ότι δηλαδή δεν μπορούν να απομακρύνονται από το θέμα το οποίο συζητείται. 
Το πρόβλημα είναι μεγάλο και δεν είναι μόνο στην Ολομέλεια. Είναι και στις επιτροπές, όπου ρωτούνται απίστευτα και απίθανα πράγματα, με αποτέλεσμα επί του προβλήματος που πρέπει να ερευνήσουμε πολλές φορές να ερχόμαστε να ρωτήσουμε μετά από μία ολόκληρη ώρα. Και όταν απαγορεύονται οι ερωτήσεις, γίνονται και οι καταγγελίες για κουκούλωμα.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και δικαίως διαμαρτύρονται οι Βουλευτές μετά ότι δεν έχουν χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει τώρα η κ. Κατερίνα Παπακώστα-Σιδηροπούλου.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ πολύ, κύριε Πρόεδρε. 
Θα κάνω μία θεσμικού χαρακτήρα παρατήρηση και μία παρατήρηση επί του Κανονισμού της Βουλής και αμέσως θα μπω στο νομοσχέδιο, για να τοποθετηθώ επί συγκεκριμένων θεμάτων.
Η θεσμικού χαρακτήρα παρατήρησή μου έχει να κάνει με το επίδικο, επίκαιρο ζήτημα, στο οποίο κακώς, κατά την άποψή μου, αναλώθηκαν αποκλειστικά οι Κοινοβουλευτικοί Εκπρόσωποι διακομματικά όλου του πολιτικού φάσματος, χωρίς να αναφερθούν σχεδόν καθόλου, για να μην πω απολύτως καθόλου στο νομοσχέδιο. 
Όμως, εδώ θέλω να πω ότι ενώ θα ανέμενε κανείς για ένα τέτοιο ζήτημα σήμερα η Βουλή -πέραν και πλην της Χρυσής Αυγής- να έχει μία ενιαία θεσμική, δημοκρατική, κοινοβουλευτική στάση και στρατηγική απέναντι στο φαινόμενο, εντούτοις παρατηρείται το ακριβώς αντίθετο, πράγμα εξόχως ανησυχητικό. 
Επιπροσθέτως το κόμμα μου, η Νέα Δημοκρατία, δέχθηκε μία ανοίκεια και αήθη επίθεση, η οποία σε καμμία περίπτωση δεν τιμάει εκείνους που την απηύθυναν και επιστρέφεται ως μη αποδεκτή. 
Έρχομαι τώρα επί του Κανονισμού. Το Προεδρείο, κύριε Πρόεδρε και κυρίες και κύριοι συνάδελφοι, οφείλει, όταν ο Υπουργός τοποθετείται, για να αναγιγνώσκει νομοτεχνικές βελτιώσεις και μόνο, να μη δίνει τον λόγο στους Κοινοβουλευτικούς Εκπροσώπους των κομμάτων αλλά να τηρεί τη σειρά του καταλόγου των ομιλητών, πράγμα το οποίο δεν συνέβη σήμερα και είχαμε αυτήν τρίωρη συζήτηση επί θεμάτων ασχέτων, βεβαίως, όπως είπα, με το νομοσχέδιο το οποίο συζητούμε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ανεβαίνει στο Βήμα. Από τη θέση του αναγιγνώσκονται.</Speech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Τώρα επί του νομοσχεδίου. Η παρατήρηση που θέλω να κάνω, κυρίες και κύριοι Βουλευτές, είναι η εξής:
Πρώτα απ’ όλα, το νομοσχέδιο αυτό είναι, πράγματι, χρήσιμο και κρίσιμο και λύνει μία σειρά από ζητήματα τα οποία έχουν προκύψει και έχουν ανακύψει και από την εμπειρία την αυτοδιοικητική αλλά και από την καθημερινή ζωή.
Όμως, οφείλω να εστιάσω την προσοχή μου, ως προερχόμενη από ένα κόμμα, όπως είναι η Νέα Δημοκρατία, που στον αξιακό της κώδικα και στον πυρήνα της πολιτικής της έχει τον άνθρωπο και μάλιστα εστιάζει κατά προτεραιότητα σε ορισμένες κοινωνικές ομάδες ιδιαίτερα ευαίσθητες και ως εκ τούτου αδύναμες και να πω ότι ρυθμίσεις, όπως για παράδειγμα για τους τριτέκνους, η ρύθμιση που έρχεται στην περίπτωση των δικαιούχων σε περίπτωση δικαιούχων αδείας εκμετάλλευσης περιπτέρου, σε περίπτωση θανάτου δικαιούχου για τις χήρες τους ή αναφορά ή μη αναφορά στην κατά προτεραιότητα παραχωρουμένων αδειών σε ποσοστό 30% στους αναπήρους και στα θύματα πολέμου, για προφανείς λόγους που δεν χρειάζονται ερμηνεία και εξήγηση, όπως προβλεπόταν στο ν. 1044/1971, είναι ελλειμματικές και δεν είδα, κύριε Υπουργέ, με τις νομοτεχνικές βελτιώσεις να τροποποιηθούν επί τα βελτίω και επί τα δικαίω, επί το δικαιότερον. 
Συγκεκριμένα, έχω καταθέσει δύο τροπολογίες. Η μία μεν αφορά στην προστασία κατά το Σύνταγμα και ειδικότερα, με το άρθρο 21 του Συντάγματος, τις οικογένειες και των μελών της, καθώς και των ευπαθών κοινωνικών ομάδων και ως αποτελούντων αντικείμενο ειδικής φροντίδας του κράτους. Προτείνω, λοιπόν, με την τροπολογία μου να απαλύνουμε τις ήδη βαρύτατα πληττόμενες από την κρίση ειδικές κατηγορίες του πληθυσμού, συγκεκριμένα τους πολυτέκνους, τους τριτέκνους, τις μονογονεϊκές οικογένειες, τους απόρους, τα άτομα με αναπηρία από μία επιπλέον οικονομική υποχρέωση –και άρα, επαχθές οικονομικό βάρος- όπως είναι τα δημοτικά τέλη. 
Η τροπολογία μου έχει συγκεκριμένο περιεχόμενο, κύριε Υπουργέ. Δείτε την, σας παρακαλώ. Αξίζει δε να σας πω –για να προσθέσω στη φαρέτρα των επιχειρημάτων μου, υπέρ της ανάγκης να τροποποιηθεί το περιεχόμενο αυτής της τροπολογίας μου- ότι ήδη κάποιες αυτοδιοικήσεις, κάποιο δήμοι συγκεκριμένα, έχουν εφαρμόσει μεμονωμένα εκπτώσεις ή απαλλαγές –μεμονωμένα όμως- από τα δημοτικά τέλη σε ορισμένες από τις παραπάνω κατηγορίες. 
Όμως, χρειάζεται νομοθετική πρόβλεψη -γι’ αυτό βρισκόμαστε σήμερα εδώ- χρειάζεται ενιαία προστασία σε όλους τους δήμους της χώρας για τις ομάδες που σας προανέφερα. Αυτή είναι μία τροπολογία, την οποία ενθέρμως υποστηρίζω. Και νομίζω ότι είναι και δίκαιη και σωστή η νομοθετική μου αυτή παρέμβαση.
Η άλλη αφορά στην ανάγκη να μεταβιβαστούν, όπως ίσχυε, οι άδειες των περιπτέρων προς τις συζύγους και τα προστατευόμενα μέλη της οικογένειας των αδειούχων, προκειμένου να διευκολυνθεί μία ευαίσθητη κοινωνική ομάδα, όπως ήταν οι ανάπηροι και τα θύματα πολέμου, όπως ήταν οι πολύτεκνοι και τα άτομα με αναπηρία, για λόγους ειδικής προστασίας. Εμείς το νομοθετήσαμε αυτό κατ’ επιταγή και σαφώς οριζόμενο και περιοριστικά από το άρθρο 21 του Συντάγματος. Έτσι ορίζεται εκεί. 
Με την εφαρμογή, λοιπόν, του ν. 4093/2012, τόσο οι σύζυγοι όσο και τα προστατευόμενα μέλη της οικογένειας των αδειούχων, χάνουν το παραπάνω δικαίωμα που η φιλοσοφία του συντακτικού νομοθέτη ήθελε να προστατεύσει. Επομένως, η επαναφορά της μεταβίβασης των αδειών στις οικογένειες των θανόντων αδειούχων περιπτέρων δεν σημαίνει δημοσιονομική επίπτωση, δημοσιονομικό κόστος, δεν σημαίνει περιορισμό στην άσκηση των επαγγελμάτων και είναι ουσιαστικά απόλυτα δικαιολογημένη συνταγματική διευκόλυνση για λόγους τους οποίους προανέφερα και οι οποίοι δεν χρειάζεται περαιτέρω ανάλυση.
Τέλος, θέλω να πω, κύριε Πρόεδρε και κυρίες και κύριοι Βουλευτές, ότι μετά απ’ αυτές τις παρατηρήσεις, καθώς επίσης κι άλλων συναδέλφων οι οποίοι μίλησαν πριν από μένα, νομίζω ότι τότε θα έχουμε έναν τέλειο νόμο, όταν δηλαδή θα επιλύει προβλήματα της καθημερινότητας, χωρίς να χρειάζεται περαιτέρω νομοθετική ρύθμιση στο μέλλον για τα ίδια ζητήματα.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε κι εμείς για την τήρηση του χρόνου. 
Το λόγο έχει ο Βουλευτής κ. Εμμανουήλ Κόνσολας.</ChairmanSpeech>
<Speech><Parlmember>ΕΜΜΑΝΟΥΗΛ ΚΟΝΣΟΛΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, σεβόμενος την επισήμανση του Προεδρείου, της κ. Παπακώστα και ιδιαίτερα του κ. Κακλαμάνη, δεν στέκομαι στα ζητήματα της επικαιρότητας, εφόσον το Σώμα αναλώθηκε επί επτά ώρες, όπως είπε η κ. Παπακώστα, στο να συζητά τα ζητήματα αυτά. 
Θέλω, όμως, να πω -και επιτρέψτε μου να πω ότι εκφράζω και το Σώμα- πως στη δημοκρατία δεν υπάρχουν αδιέξοδα, κύριε Πρόεδρε, αρκεί στην Αίθουσα αυτή να συζητάμε, να υπάρχουν επιχειρήματα, τεκμήρια και να προχωράει μπροστά βελτιούμενη η όποια παθογένεια του πολιτικού συστήματος, που εμείς εδραιώνουμε με τη στάση και τη συμπεριφορά μας. Στην προοπτική του χρόνου οι συζητήσεις εδώ πρέπει να γίνονται καλύτερα και να μπορούμε καθημερινά να βρίσκουμε τους συμπολίτες μας και να είμαστε συνεπείς σε αυτό για το οποίο μας έχει στείλει εδώ ο ελληνικός λαός. 
Επιτρέψτε μου, κύριε Υπουργέ, να αναφερθώ κι εγώ, μετά τις εισηγήσεις των συναδέλφων, στα του νομοθετήματος. Είναι δογματικά δεδομένο ότι ο νόμος που συντάχθηκε και ψηφίστηκε τα προηγούμενα χρόνια, το 2010, ο ν. 3852, ο γνωστός νόμος «ΚΑΛΛΙΚΡΑΤΗΣ», δημιούργησε παθογένειες, λειτουργικά προβλήματα και ζητήματα τα οποία είναι ιδιαίτερα εμφανή στους νησιωτικούς δήμους. 
Το νομοσχέδιο που συζητάμε σήμερα -όπως είπε και ο κ. Βιρβιδάκης, πράγματι επί μήνες τώρα, από τον Αύγουστο και μετά, με τις διαβουλεύσεις, έχουν καταθέσει προτάσεις και οι αυτοδιοικητικοί μηχανισμοί αλλά και οι συνάδελφοι που ασχολούνται με την αυτοδιοίκηση ή έχουν ασχοληθεί και στο παρελθόν- έχει λύσει σημαντικά προβλήματα, όμως δεν επιλύει όλα τα προβλήματα. 
Ο κύριος Υπουργός και ο κύριος Υφυπουργός, ανέλαβαν την πρωτοβουλία πολύ σωστά και με πρότασή τους συστάθηκε αυτή η διακομματική επιτροπή που συζητά τα θέματα που αφορούν τις αλλαγές στον «Καλλικράτη». Είμαι σίγουρος ότι στην πορεία του χρόνου, σε αυτήν την υποεπιτροπή θα συμμετέχουν και αυτοδιοικητικοί φορείς, πέραν των συναδέλφων, ώστε να υπάρχει ένα ολοκληρωμένο σχέδιο, ένα νομοσχέδιο που να μπορεί να ανταποκριθεί στις πραγματικές προκλήσεις των καιρών, αφού έχουμε επιφορτίσει την αυτοδιοίκηση με περισσότερες αρμοδιότητες από ό,τι θα μπορούσε να φανταστεί καθένας μας τα προηγούμενα χρόνια. 
Κατά συνέπεια, λοιπόν, θα μπορούσαμε να πούμε ότι αυτή η πρόκληση για το νέο νομοσχέδιο, θα μπορέσει να αποτρέψει το δογματικό αλλά και πρόχειρο -κατά την άποψή μου- νομοσχέδιο που είχε σχεδιαστεί το 2010. Μιλώ για δογματισμό γιατί στα νησιά μας -το ξέρουμε πολύ καλά εμείς οι νησιώτες- σε κάθε δήμο και νησί, ιδιαίτερα στα μεγάλα νησιά, προκάλεσε αξεπέραστα προβλήματα μέχρι και σήμερα. Επίσης, μιλώ και για προχειρότητα, γιατί σύμφωνα και με παραδείγματα που έχουν θέσει συνάδελφοι, θα έπρεπε να θυμηθούμε τη διάταξη που αφορούσε την υπηρεσία καθαριότητος σε διάφορους δήμους των νησιών, όταν δεν είχαν δώσει την εντολή σε ιδιώτες για την καθαριότητα και δεν μπόρεσαν πολύ σύντομα να δημιουργήσουν δομές, αφού δεν υπήρχε και το απαραίτητο προσωπικό καθαριότητας στα νησιά, με αποτέλεσμα πολύ έγκαιρα ο Υπουργός Εσωτερικών τότε να προχωρήσει σε διορθωτική παρέμβαση.
Αγαπητές και αγαπητοί συνάδελφοι, ανέφερα αυτό το παράδειγμα, για να αντιληφθούμε όλοι εδώ μέσα ότι όταν νομοθετούμε, πρέπει να υπολογίζουμε και τη νησιωτική Ελλάδα και ιδιαίτερα να μην προσπερνάμε αυτό που εμείς έχουμε δημιουργήσει, θεσπίσει και νομοθετήσει για τη ρήτρα νησιωτικότητας. 
Είναι αναμφισβήτητο ότι υπάρχουν θετικές αναφορές στο νομοσχέδιο και δεν μπορούμε να τις προσπεράσουμε. Μία από αυτές, είναι ο θεσμός του Συμπαραστάτη του Δημότη, που είχε αδρανήσει στην εφαρμογή του. Γιατί είχε αδρανήσει; Γιατί χρειαζόταν η απόλυτη σχεδόν πλειοψηφία των οργάνων. Αυτή δεν υπήρχε ποτέ, με αποτέλεσμα τώρα ο νομοθέτης να διορθώνει αυτήν τη στρέβλωση και κατά συνέπεια, αν βρεθεί αδιέξοδο, ο Γραμματέας Αποκεντρωμένης Διοίκησης να διορίζει τον συμπαραστάτη του δημότη και έτσι να λειτουργήσει για πρώτη φορά αυτός ο πολύ σημαντικός θεσμός. 
Το ίδιο σημαντική είναι και η ενεργοποίηση του θεσμού του ελεγκτή νομιμότητας και η δημιουργία μίας ανεξάρτητης και αυτοτελούς υπηρεσίας ελέγχου των ΟΤΑ που θα προκύψει από εξειδικευμένο προσωπικό είτε από την κινητικότητα είτε από τις μετατάξεις είτε από τις μεταθέσεις, κάτι το οποίο θα μπορέσει επιτέλους να δώσει λύση στο αδιέξοδο που έχει δημιουργηθεί αυτές τις δεκαετίες, αυτά τα τελευταία χρόνια, ιδιαίτερα από τον «ΚΑΛΛΙΚΡΑΤΗ» και μετά, σε όλες τις περιφέρειες της χώρας.
Στα θετικά του νομοσχεδίου, προσμετράται το γεγονός ότι είναι επιτέλους δεδομένο το ακατάσχετο της μισθοδοσίας για δήμους που έχουν οφειλές. Πολλοί δήμοι έχουν οφειλές προς τρίτους ή προς προμηθευτές και δεν έχει ολοκληρωθεί ακόμα η διαδικασία ρύθμισης και εξόφλησης. Κάποιοι απ’ αυτούς έχουν προσφύγει σε ένδικα μέσα. 
Συνεπώς, είναι απαραίτητη η συγκεκριμένη ρύθμιση και ευελπιστώ, κύριε Υπουργέ, το Υπουργείο να αντιμετωπίσει σταδιακά και τις περιπτώσεις εξόφλησης των χρεών των δήμων.
Επίσης, είναι θετική η αναφορά που έχει γίνει και από τον εισηγητή για το θέμα των ρυθμίσεων αναφορικά με τα χρέη που έχουν οι πολίτες προς τους δήμους. Μειώνονται τα πρόστιμα και οι προσαυξήσεις και –το πιο βασικό- δίνεται η δυνατότητα να αποπληρώσουν σε εκατό δόσεις τα χρέη για εξόφληση των οφειλών τους. 
Χαίρομαι επίσης που με το νομοσχέδιο δίνεται η δυνατότητα στους δήμους να πάρουν αναγκαίο προσωπικό πέραν των συμβάσεων των δύο μηνών. Αναφέρθηκε και ο κ. Βλαχογιάννης σ’ αυτό. Είναι μία σημαντική ρύθμιση. Ιδιαίτερα για τη θερινή περίοδο στα νησιά μας, είναι μία απαραίτητη προϋπόθεση το να μπορέσουν να λειτουργήσουν αυτές οι δομές όπως θα πρέπει, γιατί το προσωπικό που ήταν μέχρι τώρα μόνο για δύο μήνες δεν μπορούσε να είναι αποτελεσματικό. 
Κυρίες και κύριοι συνάδελφοι, επιτρέψτε μου να πω ότι υπήρχε μία παθογένεια, εξαιτίας του γεγονότος ότι σε διάφορες δομές των ΟΤΑ υπήρχε συσσωρευμένο προσωπικό και ο δήμαρχος και το δημοτικό συμβούλιο δεν μπορούσαν να μετακινήσουν προσωπικό στα νομικά πρόσωπα. Τώρα, λοιπόν, δίνεται οριστικά αυτή η απάντηση, αφού χωρίς να χάσει τα εργασιακά δικαιώματά του, το προσωπικό έχει το δικαίωμα να μετακινηθεί από τα νομικά πρόσωπα του δήμου.
Επιτρέψτε μου να αναφερθώ σε δύο σημαντικές διατάξεις του νομοσχεδίου, στα άρθρα 38 και 21 που συνδέονται με πρωτοβουλίες που κι εγώ ανέλαβα το προηγούμενο διάστημα αλλά και άλλοι συνάδελφοι. Ιδιαίτερα για τα νησιά αυτές οι πρωτοβουλίες έχουν βαρύτητα, αφού αντιμετωπίζουν σημαντικά ζητήματα που έχουν δημιουργήσει οι παθογένειες του «ΚΑΛΛΙΚΡΑΤΗ» το προηγούμενο διάστημα.
Όπως γνωρίζετε, η Ρόδος για παράδειγμα, υπέστη μία φοβερή περιβαλλοντική και οικολογική καταστροφή το προηγούμενο διάστημα και αυτό κυρίως εξαιτίας του ότι δεν μπορούσε να λειτουργήσει η εφαρμογή της ΕΤΑΙΠΡΟΦΥΚΑ, μιας εταιρείας πρόληψης φυσικών καταστροφών που υπήρχε, μίας αστικής μη κερδοσκοπικής εταιρείας που είχαν συστήσει οι δέκα προηγούμενοι καποδιστριακοί δήμοι. Το αποτέλεσμα ήταν, να μην μπορέσει να υπάρξει έγκαιρη πρόβλεψη και αντιμετώπιση αυτής της φυσικής καταστροφής, με τις γνωστές συνέπειες. Δεν υπήρχε δηλαδή καμμία στοιχειώδης δομή πολιτικής προστασίας στα μικρά νησιά, κύριε Υπουργέ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θέλω λίγο χρόνο ακόμα.
Από τον Αύγουστο του 2012, είχα καταθέσει στον Υπουργό κ. Στυλιανίδη εμπεριστατωμένη πρόταση και ιδιαίτερες αναφορές. Το ίδιο έπραξα και με την ανάληψη των καθηκόντων του κ. Μιχελάκη και των δικών σας. Τώρα πλέον είναι δεδομένο ότι μ’ αυτό το άρθρο ρυθμίζεται αυτή η παθογένεια και η εταιρεία θα μπορέσει να λειτουργήσει στα νησιά μας, δηλαδή να υπάρχει πολιτική προστασία από το Αγαθονήσι μέχρι και το Καστελλόριζο. 
Θα κάνω μία ιδιαίτερη αναφορά στο άρθρο 21, που ρυθμίζει θέματα χρηματοδότησης για τουριστική προβολή, κάτι που είναι μία σημαντική πρόβλεψη ιδιαίτερα για τα νησιά μας, αφού θα μπορεί καθένα από τα νησιά να προβάλλει στο εξωτερικό τα ιδιαίτερα χαρακτηριστικά του, τις φυσικές ομορφιές αλλά και τις δυνατότητές του, κάτι το οποίο δεν μπορεί να κάνει αν δεν υπάρχει αυτή η πρόβλεψη, αφού γνωρίζουμε πολύ καλά ότι ο ΕΟΤ, λόγω της δημοσιονομικής προσαρμογής και των νέων δεδομένων, δεν έχει τη δυνατότητα να χρηματοδοτήσει για κάθε νησί αυτά τα δεδομένα. Οι δήμοι αποτελούν ιδιαίτερους τουριστικούς προορισμούς. Κατά συνέπεια, αυτό το άρθρο λύνει προβλήματα. Γνωρίζουμε πολύ καλά, κύριε Υπουργέ, ότι και η Υπουργός Τουρισμού έχει αναγνωρίσει την αναγκαιότητα αυτής της δομής. Κατά συνέπεια, είναι πολύ θετική αυτή η ρύθμιση που κάνετε.
Κύριε Υπουργέ, εν κατακλείδι καταθέτω ένα σχέδιο διορθωτικών παρεμβάσεων που προτείνει η ΠΕΔ Νοτίου Αιγαίου. Κάποιες απ’ αυτές τις έχετε ενσωματώσει. Νομίζω ότι με την πάροδο του χρόνου με το νέο νομοσχέδιο θα κατατεθούν και οι υπόλοιπες.
Κλείνοντας, κύριε Πρόεδρε, θέλω να πω ότι είναι αναγκαία η προϋπόθεση της σύντομης ολοκλήρωσης αυτών των διαβουλεύσεων που γίνονται στην υποεπιτροπή και πρέπει να έλθει ένα ολοκληρωμένο νομοσχέδιο για τον «ΚΑΛΛΙΚΡΑΤΗ».
Σας ευχαριστώ, κύριε Πρόεδρε.
(Στο σημείο αυτό ο Βουλευτής κ. Εμμανουήλ Κόνσολας καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Υψηλάντης.
Κύριε συνάδελφε, παρακαλώ για την τήρηση του χρόνου.</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Κυρίες και κύριοι συνάδελφοι, το κράτος έχει συνέχεια. Όποιες αντιρρήσεις κι αν υπάρχουν για τον «ΚΑΛΛΙΚΡΑΤΗ», κοινός τόπος είναι η ανάγκη άμεσης τροποποίησης ρυθμίσεων που εγκλωβίζουν και τους Οργανισμούς Τοπικής Αυτοδιοίκησης αλλά και τις ίδιες τις τοπικές κοινωνίες. 
Κύριε Πρόεδρε, κύριε Κακλαμάνη, πράγματι θα συμφωνήσω μαζί σας ότι σήμερα ένα τέτοιο σημαντικό νομοθέτημα εγκλωβίστηκε στη συζήτηση ενός θλιβερού περιστατικού και με ιδιαίτερες κορώνες. 
Ιδιαίτερα από την πλευρά του ΣΥΡΙΖΑ, αυτό που αισθάνθηκε κανείς είναι αυτό που λέει ο λαός μας «φωνάζει ο κλέφτης για να φοβηθεί ο νοικοκύρης». Ξέχασαν φαίνεται, ότι εξαιτίας της αποστολής τριάντα εννέα φακέλων στη δικαιοσύνη από τον Υπουργό κ. Δένδια κινήθηκε η δικαιοσύνη, προκειμένου να εξετάσει το φαινόμενο αυτό και να συλλέξει τέτοια στοιχεία που οδήγησαν τη Βουλή να εξετάσει και περιπτώσεις Βουλευτών του φασιστικού-ναζιστικού κόμματος της Χρυσής Αυγής για συμμετοχή τους και ενέργεια σε εγκληματική οργάνωση.
Ξέχασε φαίνεται ο ΣΥΡΙΖΑ ότι ακόμα και στη θλιβερή περίπτωση που συνέβη, ως Αριστερό κόμμα αυτό που θα έπρεπε να προβάλλει πρωτίστως, ήταν η απαράδεκτη προβολή από το φασιστικό-ναζιστικό κόμμα -κάτι το οποίο παραπέμπει σε άλλες εποχές- ενός παρανόμως αποκτηθέντος μέσου, ενός βίντεο. Και εδώ μιλάμε μεταξύ ανθρώπων οι οποίοι αφήνουν στο περιθώριο το λαϊκισμό και πρέπει να λένε τα πράγματα με το όνομά τους.
Όμως αυτό είναι πράγματι αυτό το οποίο επιδιώκουν. Το μόνο που καταφέρνουν, είναι να ενδυναμώσουν δυστυχώς τα υπολείμματα της εσωστρέφειας του ελληνικού πολιτικού συστήματος, που δυστυχώς ακόμα και σήμερα επιδιώκουν να καλλιεργούν. Είναι πράγματι ένα περιστατικό που παραπέμπει, όπως προείπα, σε θλιβερές ιστορίες της ελληνικής ιστορίας –κύριε Πρόεδρε, θυμάστε το 1964, το 1965 πώς λειτουργούσαν ορισμένοι- που σίγουρα προσβάλλει τη δημοκρατική αισθητική του καθενός μας και στάθηκε αφορμή να πυροδοτήσει την προσφιλή τακτική κρυπτομένων και εμφανών εχθρών της Κυβέρνησης για την υπόθαλψη της πολιτικής ομαλότητας που έχει τόση ανάγκη σήμερα ο τόπος. 
Σε καμμία όμως περίπτωση δεν θα εμποδίσει αυτό που υπάρχει στη συνείδηση της πλειοψηφίας του ελληνικού λαού με τις θυσίες του, που το βλέπει στις επιλογές του Αντώνη Σαμαρά και της Νέας Δημοκρατίας. Η χώρα μας να σταθεί στα πόδια της και να βγει απ’ αυτήν την κρίση. 
Οι Έλληνες πολίτες είναι βέβαιοι ότι τα δύσκολα τελειώνουν και τώρα προχωράμε σε επιλογές που θα δώσουν προβάδισμα και στην κοινωνία και στην ανάπτυξη. Είναι αλήθεια, κύριε Υπουργέ, ότι ο χώρος της τοπικής αυτοδιοίκησης είναι στήριγμα της ανάπτυξης. Το δε υπό ψήφιση σχέδιο νόμου, αποτελεί μια ουσιαστική πρώτη παρέμβαση, σύμφωνα και με τις προτάσεις της Κεντρικής Ένωσης Δήμων, αλλά και των περιφερειών, προς την κατεύθυνση αυτή. 
Άμεσα πρέπει να αντιμετωπιστούν και τα πιεστικά προβλήματα των νησιωτικών δήμων, όχι αποσπασματικά αλλά συνολικά.
Αυτό δε που μου προκαλεί μεγάλη εντύπωση τόσο κατά τις συζητήσεις στην επιτροπή αλλά και σήμερα στην Ολομέλεια είναι η άρνηση του ΣΥΡΙΖΑ να υιοθετήσει ακόμα και τις διορθωτικές αυτές παρεμβάσεις προς όφελος των τοπικών κοινωνιών και της τοπικής αυτοδιοίκησης. 
Φώναζαν και φωνάζουν για την υποστήριξη εργαζομένων. Πού είναι τώρα να έρθουν να υποστηρίξουν, πράγματι, την υιοθέτηση των προγραμματικών συμβάσεων που προβλέπονται σ’ αυτό το νομοσχέδιο όσον αφορά τη λειτουργία των εταιρειών για την προστασία του περιβάλλοντος, όπως της ΕΤΑΙΠΡΟΦΥΚΑ στη Ρόδο;
Κυρίες και κύριοι συνάδελφοι, πού είναι όλοι αυτοί οι κύριοι που κόπτονται υπέρ του πολιτισμού, υπέρ της προβολής του τουρισμού, κάτι για το οποίο έχουν δικαίωμα οι δήμοι -κι έχουν στηρίξει αυτήν την τουριστική ανάπτυξη σε όλη την Ελλάδα οι δήμοι και οι παλιές κοινότητες- να έχουν τη δυνατότητα να χρηματοδοτήσουν τέτοιες πρωτοβουλίες και να τις υιοθετήσουν; Είναι απόντες, όπως απόντες είναι στα μεγαλύτερα προβλήματα και στα θέματα που αντιμετωπίζει σήμερα πιεστικά ο ελληνικός λαός. Το μόνο που τους ενδιαφέρει είναι το σόου. Αυτήν τη στιγμή, παρευρίσκεται μία μόνο συνάδελφος από το ΣΥΡΙΖΑ που παρακολουθεί αυτήν τη σημαντική συζήτηση για τα θέματα της τοπικής αυτοδιοίκησης και τα θέματα που απασχολούν τους ΟΤΑ της χώρας μας.
Αποδίδοντας τα εύσημα ως προς αυτό που πρώτος έθεσα στην τοπική κοινωνία, για την επίλυσή του, πριν ακόμα εκλεγώ Βουλευτής και υποστήριξα με παρρησία και θάρρος σε όλες τις επιτροπές, κύριε Υπουργέ, θεωρώ ωστόσο ότι σε ένα άλλο σημαντικό ζήτημα έχουμε μείνει πίσω και θα σας το πω ευθέως. Δεν αρκούν για το δημοτικό φόρο Δωδεκανήσου, την περίπτωση τη μοναδική που έχουμε στην Ελλάδα, οι διατάξεις αυτές για τις ρυθμίσεις των χρεών. Πρέπει να το δούμε ξεκάθαρα και πρέπει, κύριε Υπουργέ, να υιοθετηθούν κάποια άμεσα και πιεστικά αιτήματα, διότι σε αυτήν τη συγκυρία και σε αυτήν την κρίση δεν πάει άλλο. Καλείται, δηλαδή, αυτήν την ώρα ο έμπορος καπνού, ο έμπορος τσιγάρων, να πληρώνει 1% ή ένα άλλο ποσοστό πολύ υψηλό επί του εισοδήματός του σε δημοτικό φόρο. Πρέπει, όχι στη γενική θεώρησή του, αλλά εδώ και τώρα αυτό να διορθωθεί. 
Επίσης, θεωρώ ότι επειδή δεν αποτελεί φόρο, όπως άλλοι, αλλά είναι υιοθετημένος φόρος βάσει ειδικών διατάξεων, πρέπει να αναφερθούν οι ειδικές διατάξεις. Έχουμε δώσει σχετικά σημειώματα, έχουν παρουσιαστεί όλες αυτές οι προτάσεις και θα ήθελα να σας παρακαλέσω να υιοθετηθούν έτσι όπως ο Δήμαρχος της Ρόδου, το δημοτικό συμβούλιο και ο δήμος τα έχουν προτείνει. Δεν αφορούν ούτε τον κ. Στουρνάρα ούτε την Κυβέρνηση ούτε κανέναν, αφορά τους Δωδεκανήσιους. 
Γιατί, λοιπόν, να μην υιοθετηθούν ως έχουν; Έχετε αυτήν τη δυνατότητα κι είναι θερμή μου παράκληση αυτό να γίνει άμεσα, κύριε Υπουργέ. Περιμένουμε τη Δευτέρα αυτά τα σημεία να έχουν υιοθετηθεί.
Επίσης, θα ήθελα να σας παρακαλέσω μία πρόσθεση στις νομοτεχνικές βελτιώσεις να τη δούμε καλύτερα, μη τυχόν και το επιδιωκόμενο για τις συνεργασίες και τις προγραμματικές συμβάσεις με εταιρείες που έχουν ως σκοπό την προστασία του περιβάλλοντος -μία νομοτεχνική συμπλήρωση που έγινε σήμερα από το Υπουργείο- αναιρέσει το σκοπό για τον οποίο υιοθετήθηκε η συγκεκριμένη διάταξη. 
Περιμένουμε και την υιοθέτηση της τροπολογίας Λοβέρδου για τα δημοτικά ακίνητα, με όποιες άλλες συμπληρώσεις, προκειμένου να ολοκληρώσουμε την τοποθέτησή μας. 
Με αυτές τις σκέψεις δηλώνω ότι θα υπερψηφίσω το συζητούμενο σχέδιο νόμου.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Ταμήλος.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κύριε Πρόεδρε, κύριε Υπουργέ, αγαπητοί συνάδελφοι, κύριε Κακλαμάνη, εμείς που μένουμε τελευταίοι κι έχουμε δει όλο το «έργο» -ας πούμε- μπορούμε να πούμε και σωστότερα πράγματα, κάνοντας μία σύνοψη. 
Έτσι, λοιπόν, κι εγώ δεν μπορώ παρά να σχολιάσω το γεγονός της ημέρας, που αφορά το Γραμματέα της Κυβέρνησης κ. Μπαλτάκο. Τιμώ την προσφορά του κ. Μπαλτάκου στην παραγωγή του νομοθετικού έργου. Πολλές φορές βοήθησε να βρεθούν λύσεις σε νομοθετικές παρεμβάσεις που ως Βουλευτής ζήτησα και θεωρώ ότι προσέφερε έργο υποστηρίζοντας το έργο των Υπουργών της Κυβέρνησης. Φυσικά, αυτό δεν άρεσε στην Αντιπολίτευση και γι’ αυτό πολλές φορές οι επιθέσεις στο πρόσωπό του ήταν διαρκείς κι επίμονες. 
Όμως, στο ζήτημα της προσωπικής του ανάμειξης σε πολιτικά ζητήματα και ειδικά στις σχέσεις του με στελέχη της Χρυσής Αυγής θεωρώ ότι έκανε λάθος και υπέρβαση των πολιτικών ορίων.
Εξέθεσε την Κυβέρνηση και ειδικότερα τον Πρωθυπουργό, ο οποίος ήταν προσωπικός του φίλος, όπως είπε. Μπορώ να πω μάλιστα ότι πρόδωσε την εμπιστοσύνη του Πρωθυπουργού και ανέλαβε την ευθύνη να συναλλάσσεται με έναν υβριστή, έναν υπονομευτή του δημοκρατικού πολιτεύματος και του Κοινοβουλίου. Ήταν μεγάλο λάθος.
Εμείς όλοι οι Βουλευτές της Νέας Δημοκρατίας, δεν επιθυμούμε καμμιά συναλλαγή με το κόμμα και τα στελέχη της Χρυσής Αυγής. Η υπόθεση αυτή πρέπει να αποτελέσει αφορμή για ένα ξεκαθάρισμα των στόχων. Και ο Πρωθυπουργός πρέπει να πάρει πρωτοβουλίες που θα εμπεδώσουν την πεποίθηση ότι η Νέα Δημοκρατία είναι το κόμμα της εθνικής ευθύνης, στο οποίο δεν έχουν θέση οι θιασώτες και συνομιλητές της άκρας Δεξιάς. Υπάρχει ανάγκη για ένα νέο ξεκίνημα της χώρας σε οικονομικό και θεσμικό επίπεδο, με συσπείρωση των δημοκρατικών δυνάμεων και αυτό πρέπει να γίνει άμεσα με πρωτοβουλίες του Πρωθυπουργού Αντώνη Σαμαρά.
Όφειλα να κάνω αυτήν την παρέμβαση και τώρα θα μου επιτρέψετε να μπω για λίγο και στο σημερινό νομοσχέδιο, το οποίο εξαντλήσαμε, κύριε Υπουργέ. Προφανώς με αυτό το νομοσχέδιο, δεν μπορούμε να λύσουμε όλα τα προβλήματα που εκκρεμούν στην τοπική αυτοδιοίκηση με την εφαρμογή του «ΚΑΛΛΙΚΡΑΤΗ» και από τις μετέπειτα διάφορες νομοθετικές πρωτοβουλίες, που έγιναν προκειμένου να λύσουν τα προβλήματα.
Γι’ αυτό, λοιπόν, πιστεύω ότι η επιτροπή που ορίστηκε με πρωτοβουλία του Υπουργού κ. Μιχελάκη και η οποία ξεκίνησε να συνεδριάζει με μια ατζέντα, αρχής γενομένης από την πρώτη συνεδρίαση με τον κ. Μιχελάκη, θα προχωρήσει την επόμενη βδομάδα σε συνεδρίαση με την ΚΕΔΚΕ. Και νομίζω ότι σιγά-σιγά θα βάλουμε τα προβλήματα στο τραπέζι, έτσι ώστε με στόχο μέχρι τις 30 Αυγούστου, που λήγει αυτή η θητεία των δημοτικών και περιφερειακών αρχών, να έχει διορθωθεί κατά το δυνατόν το θεσμικό πλαίσιο και οι νέες δημοτικές αρχές, που από την 1η Σεπτεμβρίου με την ψήφο των Ελλήνων πολιτών κατά τόπους θα επιλεγούν, να έχουν ένα πιο εύχρηστο νομοθετικό πλαίσιο και ένα καλύτερο οικονομικό περιβάλλον, προκειμένου να κάνουν τη δουλειά τους καλύτερα.
Θα ήθελα, λοιπόν, να θίξω ορισμένα θέματα, τα οποία δεν έχουν λυθεί, παρά το γεγονός ότι είμαστε στην τέταρτη συνεδρίαση.
Το άρθρο 4 για τον Συμπαραστάτη του Δημότη. Ο θεσμός του Συμπαραστάτη του Δημότη νομίζω ότι είναι σωστός, εφόσον το πρόσωπο που θα επιλεγεί είναι εκείνο το οποίο θα υποστηρίζει τον δημότη ως προς τα προβλήματα που έχει με τη δημοτική αρχή. Ποιος θα πάει στον Συμπαραστάτη του Δημότη, αγαπητοί συνάδελφοι; Θα πάει ο πολίτης εκείνος ο οποίος δεν βρίσκει απάντηση στα προβλήματά του από τις υπηρεσίες του δήμου και από τη δημοτική αρχή και τους αντιδημάρχους. Άρα, το πρόσωπο προφανώς δεν μπορεί να είναι ένας πολιτικός φίλος του ίδιου του δημάρχου.
Εδώ το πλαίσιο ήταν τόσο πολύ ασφυκτικό που εντός δύο μηνών έπρεπε να ψηφίσουν τα δημοτικά συμβούλια. Αποτέλεσμα, μόνο τριάντα πέντε δήμοι έχουν επιλέξει Συμπαραστάτη του Δημότη και οι υπόλοιποι τριακόσιοι δεν έχουν.
Θεωρώ ότι μετά τη συζήτηση που έγινε, το πρέπον και το σωστό είναι, πρώτον, η παράταση της προθεσμίας των δύο μηνών σε έξι μήνες, έτσι ώστε οι δημοτικές αρχές, αφού έχουν λύσει τα υπόλοιπα οργανωτικά προβλήματα, να πάνε στο επόμενο βήμα της επιλογής του Συμπαραστάτη του Δημότη. Και στο διάστημα των έξι μηνών, να γίνονται διαδοχικές συνεδριάσεις σε κάθε συμβούλιο, έως ότου βρεθεί το κατάλληλο πρόσωπο που θα αποσπάσει τη συναίνεση των 2/3. Και εδώ θα πρέπει τα πρόσωπα που δεν ψηφίζονται σε μια συνεδρίαση να αντικαθίστανται από άλλα πρόσωπα, τα οποία με προτάσεις τριών δημοτικών συμβούλων να μπορούν να εκλέγονται.
Στο τέλος, μετά την παρέλευση του εξαμήνου, αν δηλαδή σε έξι μήνες ένα δημοτικό συμβούλιο που θα συνεδριάσει τρεις, τέσσερις, πέντε φορές, δεν επιλέξει ένα πρόσωπο, τότε ο Γενικός Γραμματέας της Αποκεντρωμένης Διοίκησης να μπορεί μεταξύ των υποψηφίων να επιλέξει κάποιον για Συμπαραστάτη του Δημότη.
Δεύτερον, έχουμε ένα πρόβλημα, το οποίο δεν αντιμετωπίζεται με την παρούσα νομοθετική πρωτοβουλία, οφείλω όμως να το αναφέρω, γιατί είναι αίτημα πολλών δημοτικών συμβούλων, κυρίως πρώην, οι οποίοι παλιά υπηρετούσαν στους καποδιστριακούς δήμους, οι οποίοι ταλαιπωρούνται από τη διευθέτηση που έγινε με τον «ΚΑΛΛΙΚΡΑΤΗ». Εκεί καταργήθηκαν τα νομικά πρόσωπα των δήμων, δημοτικές επιχειρήσεις, κοινωφελείς, ΔΕΗΑ, σε όλους τους δήμους, επτά-οκτώ δήμοι ενώθηκαν σε ένα δήμο, πλην όμως μεταφέρθηκαν τα χρέη, τα ανέλαβαν οι νέοι δήμοι, όμως οι παλιές ποινικές ευθύνες ακολουθούν τους συμβούλους ακόμη και σήμερα, με αποτέλεσμα να μην μπορούν να βρουν την ησυχία τους, τη στιγμή που πολλοί απ’ αυτούς δεν πολιτεύτηκαν.
Επίσης, θέλω να αναφερθώ στο θέμα του άρθρου 7, το οποίο αποσύρθηκε. Πρέπει, όμως, σίγουρα να επαναφερθεί, διότι είναι άστοχο να εμμείνουμε στο δίμηνο καθόσον οι ανάγκες των νησιών αλλά και των ορεινών περιοχών, δεν εξυπηρετούνται με συμβάσεις δύο μηνών.
Επίσης, στο θέμα των παραπομπών και των πλημμελημάτων, τα οποία υπάρχουν στο συμβούλιο, θεωρώ ότι είναι πάρα πολύ θετική η νομοθετική πρωτοβουλία. Θα λύσει ένα μεγάλο πρόβλημα. Θεωρώ, όμως, ότι και αυτό που έθεσε η Αντιπολίτευση, αυτή η ρύθμιση να επεκταθεί και στους υπαλλήλους, οι οποίοι να μην οδηγούνται στην απόλυση εάν παραπεμφθούν για πλημμέλημα, είναι και αυτό σωστό.
Τέλος, είναι πολύ θετική η παρέμβαση στο άρθρο 16, για τη μείωση του χρόνου δύο συν δύο που ήταν πριν. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, σε μισό λεπτό κύριε Πρόεδρε.
Επίσης, είναι πολύ σημαντικό ότι στο άρθρο 40, ορίζεται το ποσοστό 1,5% επί των τακτικών εσόδων να κατανέμεται με αποφάσεις δημοτικών συμβουλίων σε φορείς τους οποίους ο δήμος θέλει να βοηθήσει. Επίσης, είναι πολύ σημαντική και η παράταση της λειτουργίας της λήξης της θητείας των ΦΟΔΣΑ μέχρι 31-12-2015.
Σ’ ό,τι αφορά τις υπόλοιπες ρυθμίσεις στο άρθρο 53 που αφορούν τις διευθετήσεις των χρεών των πολιτών προς τους δήμους, όπου εκεί υπάρχουν αιτήματα φορέων για τη μείωση του επιτοκίου και την αύξηση της περικοπής των τόκων και των προσαυξήσεων θα αναφερθώ στη συζήτηση κατ’ άρθρον.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, εξαντλήθηκε ο κατάλογος των αγορητών όσον αφορά τις πρωτολογίες.
Τον λόγο έχει ζητήσει ο Αναπληρωτής Υπουργός Εσωτερικών, ο κ. Γρηγοράκος.
Ορίστε, κύριε Υπουργέ, έχετε το λόγο για δώδεκα λεπτά.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Οικονομικών): Κυρίες και κύριοι συνάδελφοι, πρώτα απ’ όλα θα ήθελα να ευχαριστήσω όλους τους ομιλητές και όλους τους παρόντες τώρα εδώ για τις πραγματικά εύστοχες παρατηρήσεις τους. 
Θα ήθελα να πω στον πρώην Πρόεδρο της Βουλής, τον κ. Κακλαμάνη, ότι το νομοσχέδιο είναι δεκαεπτά σελίδες τυπογραφείου και οι νομοθετικές ρυθμίσεις είναι δεκατρείς, γιατί καθίσαμε με ευλάβεια οι Βουλευτές της συγκεκριμένης επιτροπής αλλά και όλοι οι φορείς και συζητήσαμε πάρα πολύ προσεκτικά και κάναμε πολλές προτάσεις από τη διαβούλευση που είχαμε κατά τις ημέρες της συνεδρίασης της αρμόδιας επιτροπής αποδεκτές.
Δεν μπορούσα να μην μπω, όμως, στα γεγονότα για λίγο, γιατί το νομοσχέδιο αυτό αδικείται. Και αδικείται, κυρίες και κύριοι συνάδελφοι, διότι -χωρίς να θέλουμε να πούμε τίποτα για κανέναν- με τον Υπουργό, τον κ. Γιάννη Μιχελάκη, από τις 2 Ιουλίου του 2013, μόλις πήγαμε στο Υπουργείο δηλαδή μετά από μια εβδομάδα, ξεκινήσαμε τη διαβούλευση για αυτό το νομοσχέδιο.
Μπορώ να σας διαβεβαιώσω μάλιστα ότι πήγα σε όλες τις περιφέρειες, σε πάρα πολλούς νομούς. Επ’ ευκαιρία, για τη διαφάνεια που μιλάγαμε με τον κ. Σούρλα, για την τοπική αυτοδιοίκηση συναντήσαμε όλους τους θεσμούς και τους φορείς της κάθε περιοχής. Μάλιστα το τελευταίο χρονικό διάστημα, μου δόθηκε η ευκαιρία να πάμε και στις αποκεντρωμένες διοικήσεις αλλά και στις περιφέρειες και να συζητήσουμε το νομοσχέδιο που σήμερα έρχεται στα χέρια σας.
Θέλω να ευχαριστήσω, λοιπόν, όλους τους δημάρχους, τους περιφερειάρχες, τους γενικούς γραμματείς της αποκεντρωμένης διοίκησης αλλά βέβαια και όλους τους ανθρώπους οι οποίοι μόχθησαν για αυτό το νομοσχέδιο.
Θα ήταν, λοιπόν, παράλειψή μου να μην πω ότι η πολιτική είναι διαχείριση της καθημερινότητας, των συμβόλων, είναι διαχείριση και η επιτυχία στο εφικτό. Θα ήθελα να πω για το γεγονός που απορρόφησε τις ομιλίες όλων των συναδέλφων και των Κοινοβουλευτικών Εκπροσώπων που συνέβη χθες με τον κ. Μπαλτάκο: «Δρυός πεσούσης πας ανήρ ξυλεύεται».
Το πρόβλημα ήταν υπαρκτό με τον κ. Μπαλτάκο. Ο κ. Μπαλτάκος πιστεύω ότι δεν μπόρεσε να διαχειριστεί τη μεγάλη εξουσία που του έδωσαν οι δύο Αρχηγοί των κομμάτων της συγκυβέρνησης, ο κ. Σαμαράς και ο κ. Βενιζέλος, και βέβαια κάποια στιγμή και η ΔΗΜΑΡ. Θέλω να το πω αυτό, γιατί ο καθένας μας έχει το δικαίωμα να υπερασπίσει τον εαυτό του αλλά νομίζω ότι όταν κάνεις ένα τόσο μεγάλο λάθος, δεν βγαίνεις πάλι παγανιά για να συνεχίσεις το λάθος.
Από το Βήμα της Βουλής, θέλω να πω στον κ. Μπαλτάκο να έχει ένα μακρύ δρόμο, αλλά νομίζω ότι ο δρόμος δεν τελειώνει με το να βγαίνεις κάθε μέρα στα μέσα μαζικής ενημέρωσης και να διαιωνίζεις το λάθος σου. 
Από την πρώτη στιγμή, τα τρία κόμματα που κάναμε αυτό το πρωτόγνωρο εγχείρημα για την Ελλάδα, προτεραιότητα μας ήταν να διασφαλίσουμε την πολιτική σταθερότητα, να εγγυηθούμε την παραμονή της Ελλάδας στην Ευρωζώνη, να ενισχύσουμε την ευρωπαϊκή μας προοπτική, να πετύχουμε τη δημοσιονομική μας προσαρμογή, να αμβλύνουμε τις κοινωνικές συνέπειες των πολιτικών που ακολουθήσαμε, να δημιουργήσουμε τις προϋποθέσεις για την έξοδο από την κρίση. Τέτοια γεγονότα και άλλα, δεν βοηθούν την πολιτική σταθερότητα. 
Μετά τις εκλογές του Ιουνίου του 2013, επιλέξαμε την κυβερνητική συνεργασία με τη Νέα Δημοκρατία, και τη ΔΗΜΑΡ, με ένα και μοναδικό κριτήριο, να υπηρετήσουμε τους παραπάνω στόχους. Αυτό δεν κατάλαβαν πολλοί από εμάς και μάλλον ο κ. Μπαλτάκος περισσότερο. Η συμπαράταξή μας με τη Νέα Δημοκρατία ήταν μία επιλογή που υπαγορευόταν από την πρώτη βασική μας εθνική προτεραιότητα, την αποφυγή της ακυβερνησίας, την ανάκαμψη της χώρας, την πολιτική σταθερότητα. Αυτό κάναμε. 
Πρέπει να το καταλάβουμε όλοι μας, ότι τα πράγματα δεν είναι εύκολα ούτε ήταν εύκολα και ότι η σύμπραξη των δύο κομμάτων, δεν σημαίνει κατάλυση της πολιτικής τους αυτονομίας. Οι διαφορές τους είναι υπαρκτές και ουσιαστικές. Τα συγκυβερνώντα κόμματα, ΠΑΣΟΚ και Νέα Δημοκρατία σήμερα, δεν έθεσαν τον εαυτό τους ούτε το ένα ούτε το άλλο σε χειμερία νάρκη. Δεν εξισώθηκαν αλλά ούτε αφομοίωσε το ένα το άλλο. Το καθένα προβάλλει και οφείλει να προβάλλει το δικό του πολιτικό λόγο, χωρίς να τον συγχέει όμως με τον κοινό προγραμματικό λόγο και το κυβερνητικό πλαίσιο της Κυβέρνησης. Οι θέσεις και οι απόψεις των δύο κομμάτων που συγκυβερνούν σήμερα, κρίνονται και αξιολογούνται χωρίς σκοπιμότητες και υστεροβουλίες. 
Είναι ανεπίτρεπτος, ανιστόρητος και απαράδεκτος ο ισχυρισμός που ακούστηκε, σήμερα μάλιστα στη Βουλή των Ελλήνων, ότι το ΠΑΣΟΚ έχει συνταχθεί με τον Πρωθυπουργό κ. Σαμαρά και συνιστά πολιτική του συνιστώσα. Όχι, κυρίες και κύριοι συνάδελφοι, επιμένουμε στην αυτονομία και έχουμε την αυτονομία. Διότι το ΠΑΣΟΚ και η Νέα Δημοκρατία είναι ιστορικές παρατάξεις του τόπου, που η κάθε μία κουβαλά στις αποσκευές της το δικό της αξιακό, αλλά και κυβερνητικό φορτίο. Το κυβερνητικό της παρελθόν δεν βρίσκεται στο απυρόβλητο. Κανείς μας δεν είναι στο απυρόβλητο. Ποτέ δεν ήταν κανείς στο απυρόβλητο. Αυτό είναι το λάθος μας, ότι πιστεύουμε ότι είμαστε στο απυρόβλητο. Αυτό το λέω και για εσάς, κύριε Λαφαζάνη. Κανείς δεν είναι στο απυρόβλητο ούτε μπορεί κανείς να αποποιηθεί τις ευθύνες του.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Συμφωνούμε απολύτως.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Εσωτερικών): Οι ίδιοι, λοιπόν, τα κόμματα που συμμετέχουν σε αυτήν την Κυβέρνηση, επιλέγουν τον τρόπο της αξιολόγησης και της υπεράσπισής τους. Οι πολίτες που μας βλέπουν όλους, έχουν και γνώση και κρίση. Μπορούν να αποφανθούν για την προσφορά και το έργο του κάθε κόμματος αλλά και της συγκεκριμένης Κυβέρνησης στη συγκεκριμένη πολιτική στιγμή, όπως το έχουν κάνει στο παρελθόν και θα το κάνουν και συνεχώς μετά τα προχθεσινά λάθη και με ό,τι συνέβη. 
Αδικήθηκε η Κυβέρνηση αυτές τις ημέρες. Έχει δώσει πολύ μεγάλο αγώνα για να καταφέρει αυτό που έχουμε καταφέρει. Αδικήθηκε ο Πρωθυπουργός και ο Αντιπρόεδρος της Κυβέρνησης. Αδικήθηκαν τα δύο κόμματα με τα συμβαίνοντα τις τελευταίες ημέρες που οδηγούν σε αποσταθεροποίηση. Διότι είναι φυσικό, το πρωτόγονο εγχείρημα της κυβερνητικής συμπαράταξης να αντιμετωπίζεται και με εκατέρωθεν επιφυλάξεις, όταν συμβαίνουν αυτά τα γεγονότα. Άλλωστε, γαλουχημένα και τα δύο κόμματα που σήμερα είναι στην Κυβέρνηση στη μονομέρεια και αυταρέσκεια των αυτοδύναμων κυβερνήσεων, δεν μπορούμε ακόμα ούτε εμείς οι ίδιοι που συμμετέχουμε σε αυτό, να προσαρμοστούμε εύκολα στα νέα δεδομένα, τις νέες ανάγκες και τις νέες απαιτήσεις. Αυτό ήταν και το λάθος του κ. Μπαλτάκου.
Εμείς, όμως, οφείλουμε να συμφωνήσουμε ότι οι αυτοδύναμες κυβερνήσεις, ακόμα και όταν δεν διαθέτουν άνετη κοινοβουλευτική πλειοψηφία, αποτελούν πλέον παρελθόν στην Ελλάδα. Έτσι δείχνουν τα γεγονότα, έτσι δείχνουν οι δημοσκοπήσεις.
Τα μεγάλα οικονομικά και κοινωνικά προβλήματα απαιτούν συμπόρευση, συναίνεση, συνεννόηση και προπαντός, κοινή βούληση. Ως εκ τούτου, καθιστούν επιβεβλημένη τη διαμόρφωση κοινών πολιτικών και προγραμματικών προσεγγίσεων. Δεν μπορεί το κάθε κόμμα να προσέρχεται σε μία κυβερνητική συνεργασία, θέλοντας να επιβάλει τις απόψεις και τις προτάσεις του. Είναι λάθος και των δύο κομμάτων, το καθένα να θέλει να επιβάλει τις προτάσεις του. Πρέπει να το συζητάμε πριν το φέρουμε εδώ. Πρέπει να έχουμε το «γνώθι σαυτόν». Όταν φέρουμε τις τροπολογίες από τη μία πλευρά ή από την άλλη, πρέπει πρώτα να τις συζητήσουμε και με τον έναν και με τον άλλον και να πηγαίνουμε σε κοινές θέσεις. Είναι λάθος αυτό που φαίνεται τις τελευταίες ημέρες στην Κυβέρνηση, ότι υπάρχει ασυνεννοησία, ότι περνάμε τροπολογίες έτσι, ότι περνάμε τροπολογίες αλλιώς. 
Κάτι τέτοιο εάν δεν γίνει, θα υπονομεύσει τη δυνατότητα να αναζητηθεί μία έννοια πολιτική, η οποία θα εξυπηρετεί τα εθνικά συμφέροντα και πιστεύω ότι ο Πρωθυπουργός, ο Πρόεδρος της Κυβέρνησης θα πάρει θέση γι’ αυτό που η Αντιπολίτευση είπε σήμερα γι’ αυτά τα γεγονότα. Απλή συμβουλή ενός Βουλευτού, ενός Αναπληρωτή Υπουργού, είναι ότι δεν πρέπει να βιαστούμε γι’ αυτά τα γεγονότα. Πάντως, είμαι σίγουρος ότι η Κυβέρνηση θα δώσει απάντηση γι’ αυτά τα γεγονότα, γιατί οι ηγεμονικές διαθέσεις, δεν συνάδουν με την κουλτούρα των συνεργασιών, του διαλόγου και κυρίως, της σύνθεσης που πρέπει να επιδιώκουμε σε περιόδους ιδιαίτερα κρίσιμες και όταν μάλιστα βρισκόμαστε προ των τριών εκλογών, δηλαδή των αυτοδιοικητικών, των περιφερειακών και των ευρωπαϊκών εκλογών. 
Κυρίες και κύριοι συνάδελφοι, κύριε Πρόεδρε, για το νομοσχέδιο τώρα μου έχει μείνει λίγος χρόνος. Θέλω να σας πω ότι έγινε πολλή δουλειά. Όσον αφορά τον «ΚΑΛΛΙΚΡΑΤΗ», που ακούστηκε προηγουμένως κάποια κριτική, καλοδεχούμενη είναι. Ούτε το νομοσχέδιο είναι τέλειο ούτε περισσότερο ο «ΚΑΛΛΙΚΡΑΤΗΣ», μια μεταρρύθμιση. Οι μεταρρυθμίσεις είναι ανεκτές από το λαό, από την κοινωνία, όταν εξυπηρετούν τα συμφέροντα της κοινωνίας. Και όταν ο ίδιος ο νόμος σε κάποιους χώρους δεν ταιριάζει, πρέπει αυτόν το νόμο να τον αλλάζουμε. Γιατί όλοι εμείς οι ίδιοι είμαστε προϊόντα του περιβάλλοντός μας. 
Έχω καταλάβει, λοιπόν, από το λίγο χρονικό διάστημα που είμαι στο Υπουργείο Εσωτερικών και από τις επισκέψεις που έχω κάνει σε όλη την Ελλάδα ότι ο «ΚΑΛΛΙΚΡΑΤΗΣ» είναι μία αξιόλογη μεταρρύθμιση αλλά θέλει και αυτή την αξιολόγησή της. Ο «ΚΑΛΛΙΚΡΑΤΗΣ» πρέπει να επαναδιατυπωθεί, πρέπει να είναι αποτέλεσμα του περιβάλλοντος, του νησιωτικού, του ορεινού, του πεδινού, του μεικτού, του μικρού δήμου. 
Παραδοσιακά και διαχρονικά η Ελλάδα, ήταν ένα κράτος συγκεντρωτικό. Όλες οι εξουσίες ανήκαν στην κεντρική διοίκηση, ενώ στον αντίποδα η αυτοδιοίκηση ήταν πολυδιασπασμένη χωρίς σημαντικές αρμοδιότητες. Ο σχεδιασμός και η εκτέλεση ανήκαν στην κεντρική εξουσία, στα Υπουργεία και στην κεντρική διοίκηση. Όταν συζητούσα μαζί τους, όντας γιατρός του Εθνικού Συστήματος Υγείας και στο πανεπιστήμιο, γνωρίζοντας καλά το χώρο της υγείας, δεν περίμενα το εξής. Έλεγαν περιφερειάρχες και δήμαρχοι «Τι να φταις εσύ, βρε Υπουργέ; Τι να φταις εσύ, βρε Μιχελάκη; Η κεντρική διοίκηση.». 
Ναι, είναι γεγονός ότι καθένας απ’ αυτούς οι οποίοι είναι στην κεντρική διοίκηση, είναι στις κεντρικές διευθύνσεις των Υπουργείων έχουν το δικό τους πιστεύω, έχουν τη δική τους ρότα. Γι’ αυτό υπάρχουν και οι πολιτικοί, να βλέπουν την πραγματικότητα και να μπορούν να ισορροπούν, όταν γίνονται υπερβάσεις από την πλευρά του κράτους και της κεντρικής διοίκησης. Αυτό έχει επικριθεί, επικρίνεται. Έχει επικριθεί από τους επιστήμονες, πως θα δώσουμε περισσότερο χώρο στην αυτοδιοίκηση. Έχει επικριθεί από τις πολιτικές παρατάξεις επί δεκαετίες, από την τοπική κοινωνία. Δεν μας αφήνουν να προχωρήσουμε. 
Όμως, τα τελευταία χρόνια, κυρίες και κύριοι συνάδελφοι, σημειώθηκε σημαντική πρόοδος, ιδίως σε αυτό το νομοθετικό πεδίο και δεν πρέπει να τον αδικούμε. Δεν πρέπει να αδικούμε τον «ΚΑΠΟΔΙΣΤΡΙΑ», δεν πρέπει να αδικούμε τον «ΚΑΛΛΙΚΡΑΤΗ», δεν πρέπει να αδικούμε τα νομοσχέδια που φέρνουμε το τελευταίο διάστημα, γιατί είναι αποτέλεσμα των μεγάλων διαβουλεύσεων, πραγματικά του ανοιχτού διαλόγου, είναι της διαφάνειας, είναι της διαύγειας. Έχουν γίνει μεγάλες τομές στην τοπική αυτοδιοίκηση.
Εμείς είπαμε με τον Υπουργό ότι πήγαμε σε ένα Υπουργείο που έγινε το Υπουργείο της καθημερινότητας. Με πολλούς από εσάς έχουμε μιλήσει πάρα πολλές φορές και θα μιλήσουμε.
Κι εγώ ευχαριστώ πάρα πολύ όλους τους περιφερειάρχες, τους δημάρχους, τους Βουλευτές, τους Κοινοβουλευτικούς Εκπροσώπους κι όλους τους ανθρώπους οι οποίοι πήραν θέση σε αυτό το νομοσχέδιο, γιατί όλοι προσπαθήσαμε για το καλό του τόπου. 
Σας ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, δεν έχει ζητήσει κανείς τον λόγο για δευτερολογία.
Kηρύσσεται περαιωμένη η συζήτηση επί της αρχής του νομοσχεδίου του Υπουργείου Εσωτερικών: «Επείγουσες ρυθμίσεις αρμοδιότητας Υπουργείου Εσωτερικών».
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κατά πλειοψηφία. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά πλειοψηφία.</Speech>
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς, το νομοσχέδιο του Υπουργείου Εσωτερικών: «Επείγουσες ρυθμίσεις αρμοδιότητας Υπουργείου Εσωτερικών» έγινε δεκτό επί της αρχής κατά πλειοψηφία. 
Κύριοι συνάδελφοι, έχουν διανεμηθεί τα Πρακτικά της Τετάρτης 5ης Μαρτίου 2014, της Πέμπτης 6ης Μαρτίου 2014, της Παρασκευής 7ης Μαρτίου 2014 και της Δευτέρας 10ης Μαρτίου 2014 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς τα Πρακτικά της Τετάρτης 5ης Μαρτίου 2014, της Πέμπτης 6ης Μαρτίου 2014, της Παρασκευής 7ης Μαρτίου 2014 και της Δευτέρας 10ης Μαρτίου 2014 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16.23΄ λύεται η συνεδρίαση για αύριο ημέρα Παρασκευή 4 Απριλίου 2014 και ώρα 10.00΄, με αντικείμενο εργασιών του Σώματος, κοινοβουλευτικό έλεγχο: α) συζήτηση επίκαιρων ερωτήσεων και β) συζήτηση επίκαιρης επερώτησης, σύμφωνα με την ημερήσια διάταξη που έχει διανεμηθεί.
  Ο</Speech> ΠΡΟΕΔΡΟΣ                                                ΟΙ ΓΡΑΜΜΑΤΕΙΣ 
Τελευταία Αποθήκευση:	15/4/2014 1:10:00 μμ	Από:	ΦΛΟΥΔΑ Τ.
Εκτυπώθηκε:	15/11/2013 12:29:00 μμ</body>
</html>