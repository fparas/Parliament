<html><head><meta name="cp:revision" content="2"><meta name="date" content="2014-03-21T07:28:00Z"><meta name="Company" content="OTS"><meta name="meta:word-count" content="55419"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-03-20T07:28:00Z"><meta name="Word-Count" content="55419"><meta name="dcterms:created" content="2014-03-21T07:28:00Z"><meta name="dcterms:modified" content="2014-03-21T07:28:00Z"><meta name="Last-Modified" content="2014-03-21T07:28:00Z"><meta name="Last-Save-Date" content="2014-03-21T07:28:00Z"><meta name="meta:character-count" content="299266"><meta name="Template" content="Normal"><meta name="meta:save-date" content="2014-03-21T07:28:00Z"><meta name="Application-Name" content="Microsoft Office Word"><meta name="modified" content="2014-03-21T07:28:00Z"><meta name="Edit-Time" content="4800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2014-03-21T07:28:00Z"><meta name="Last-Printed" content="2014-03-20T07:28:00Z"><meta name="meta:last-author" content="a.marini"><meta name="Creation-Date" content="2014-03-21T07:28:00Z"><meta name="xmpTPg:NPages" content="324"><meta name="resourceName" content="11-3-2014.doc"><meta name="Last-Author" content="a.marini"><meta name="Character Count" content="299266"><meta name="Page-Count" content="324"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="324"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>324
ΣΥΝΕΔΡΙΑΣΗ 11/3/2014
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΡΔ΄
Τρίτη  11 Μαρτίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας του Βουλευτή κ. Ε. Μαριά, σελ. 
3. Ανακοινώνεται ότι τη συνεδρίαση παρακολουθούν μαθητές από το 1ο Γυμνάσιο Κοζάνης, το 2ο Γυμνάσιο Ευκαρπίας Θεσσαλονίκης και το Δημοτικό Σχολείο Αγίου Ιωάννη Κέρκυρας, σελ. 
4. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση αναφορών και ερωτήσεων:
    α) Προς τον Υπουργό Εργασίας, Κοινωνικής Ασφάλισης και Πρόνοιας:
        i) σχετικά με την υπ&apos; αριθμ. 68/2013 εγκύκλιο που αυξάνει τα όρια ηλικίας συνταξιοδότησης των ασφαλισμένων με διαδοχική ασφάλιση, σελ. 
        ii) σχετικά με την υλοποίηση και τα αποτελέσματα του πιλοτικού προγράμματος &quot;ΝΕΑΡΧΟΣ&quot;, σελ. 
        iii) σχετικά με τη νομική προστασία των εργασιακών δικαιωμάτων των τετρακοσίων πενήντα (450) εργαζομένων στην επιχείρηση &quot;HELLAS ONLINE&quot;, σελ. 
        iv) σχετικά με την οικονομική &quot;ασφυξία&quot; χιλίων ασφαλισμένων του ΟΑΕΕ στο νομό Καστοριάς, σελ. 
    β) Προς τον Υπουργό Ανάπτυξης και Ανταγωνιστικότητας, σχετικά με τον κλάδο των αρτοποιών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Δήλωση του Υπουργού Δημόσιας Τάξης και Προστασίας του Πολίτη, κ. Ν. Δένδια, ότι το άρθρο 30 του σχεδίου νόμου του Υπουργείου Δημόσιας Τάξης και Προστασίας του Πολίτη, διαγράφεται, σελ. 
2. Συζήτηση και ψήφιση στο σύνολο του σχεδίου νόμου του Υπουργείου Δημόσιας Τάξης και Προστασίας του Πολίτη: «Αναδιοργάνωση της Ελληνικής Αστυνομίας, του Πυροσβεστικού Σώματος και της Γενικής Γραμματείας Πολιτικής Προστασίας, αναβάθμιση Υπηρεσιών του Υπουργείου Δημόσιας Τάξης και Προστασίας του Πολίτη και ρύθμιση λοιπών θεμάτων αρμοδιότητας Υπουργείου Δημόσιας Τάξης και Προστασίας του Πολίτη και άλλες διατάξεις», σελ. 
3. Συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές απλουστεύσεις - Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα - Τροποποίηση διατάξεων π.δ. 318/1992 (Α΄ 161) και λοιπές ρυθμίσεις», σελ. 
4. Αίτηση Αντισυνταγματικότητας, που ετέθη από την Κοινοβουλευτική Ομάδα του Συνασπισμού Ριζοσπαστικής Αριστεράς, επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης, σελ. 
5. Συζήτηση και λήψη απόφασης επί της αίτησης αντισυνταγματικότητας επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης, σελ. 

ΠΡΟΕΔΡΕΥΟΝΤΕΣ
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.


ΟΜΙΛΗΤΕΣ

Α. Επί διαδικαστικού θέματος:
ΒΟΡΙΔΗΣ Μ. , σελ.
ΔΗΜΑΣ Χ. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΑΡΑΜΠΕΛΑΣ Ι. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΠΟΥΡΑΣ Α. , σελ.
ΣΑΚΟΡΑΦΑ Σ. , σελ.
ΣΚΟΡΔΑΣ Α. , σελ.
ΤΑΜΗΛΟΣ Μ. , σελ.
ΧΡΥΣΟΒΕΛΩΝΗ Μ. , σελ.

Β. Επί των αναφορών και ερωτήσεων:
ΔΙΑΜΑΝΤΟΠΟΥΛΟΣ Ε. , σελ.
ΚΑΚΛΑΜΑΝΗΣ Α. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΟΥΖΗΛΟΣ Ν. , σελ.
ΜΗΤΡΟΠΟΥΛΟΣ Α. , σελ.
ΣΤΡΑΤΟΥΛΗΣ Δ. , σελ.

Γ. Επί του άρθρου 30 του σχεδίου νόμου του Υπουργείου Δημόσιας Τάξης και Προστασίας του Πολίτη:
ΔΕΝΔΙΑΣ Ν. , σελ.
ΚΟΥΚΟΥΛΟΠΟΥΛΟΣ Π. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.

Δ. Επί του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΒΛΑΧΟΓΙΑΝΝΗΣ Η. , σελ.
ΔΗΜΑΣ Χ. , σελ.
ΚΑΡΑΓΚΟΥΝΗΣ Κ. , σελ.
ΚΟΥΚΟΥΤΣΗΣ Δ. , σελ.
ΚΟΥΡΑΚΟΣ Ι. , σελ.
ΚΟΥΡΟΥΜΠΛΗΣ Π. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΥΚΟΥΔΗΣ Σ. , σελ.
ΜΑΚΡΗ Ρ. , σελ.
ΜΑΝΩΛΑΚΟΥ Δ. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΝΤΟΛΙΟΣ Γ. , σελ.
ΟΥΖΟΥΝΙΔΟΥ Ε. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΠΕΤΡΑΚΟΣ Α. , σελ.
ΡΗΓΑΣ Π. , σελ.
ΣΑΚΟΡΑΦΑ Σ. , σελ.
ΣΤΡΑΤΟΥΛΗΣ Δ. , σελ.
ΦΟΥΝΤΑ Ν. , σελ.
ΧΑΡΑΛΑΜΠΙΔΟΥ Δ. , σελ.
ΧΡΥΣΟΒΕΛΩΝΗ Μ. , σελ.

Ε. Επί της αντισυνταγματικότητας του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης:
ΒΟΡΙΔΗΣ Μ. , σελ.
ΚΑΡΑΓΚΟΥΝΗΣ Κ. , σελ.
ΚΟΥΚΟΥΛΟΠΟΥΛΟΣ Π. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΠΑΦΙΛΗΣ Α. , σελ.
ΤΣΟΥΚΑΛΗΣ Ν. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ  ΡΔ΄
Τρίτη 11 Μαρτίου 2014
Αθήνα, σήμερα στις 11 Μαρτίου 2014, ημέρα Τρίτη και ώρα 18.09΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ . 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 10-3-2014 εξουσιοδότηση του Σώματος, επικυρώθηκαν με ευθύνη του Προεδρείου τα Πρακτικά της συνεδριάσεώς του της ΟΗ΄ της Παρασκευής 31 Ιανουαρίου 2014, της ΟΘ΄ της Δευτέρας 3 Φεβρουαρίου 2014, της Π΄ της Τρίτης 4 Φεβρουαρίου 2014 και της ΠΑ΄ της Τετάρτης 5 Φεβρουαρίου 2014)
Έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και δύο εκπαιδευτικοί - συνοδοί από το 1ο Γυμνάσιο της Κοζάνης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Ευάγγελο Διαμαντόπουλο, Βουλευτή Καστοριάς, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Οικονομικών 
2961) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Σύλλογος Παραγωγών Πωλητών Λαϊκών Αγορών Νομού Μαγνησίας αιτείται την κατάργηση του μέτρου της διπλής φορολόγησης των παραγωγών των λαϊκών αγορών και τη μείωση του κόστους παραγωγής.
Δικαιοσύνης, Διαφάνειας και Ανθρωπίνων Δικαιωμάτων, Ανάπτυξης και Ανταγωνιστικότητας,  Ναυτιλίας και Αιγαίου
2962) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Φλώρας Γεώργιος παραθέτει την απόφαση περί ανάθεσης στον ΟΟΣΑ του έργου του εντοπισμού των κανονιστικών εμποδίων στον ανταγωνισμό σε τομείς της ελληνικής οικονομίας και τις προτάσεις μέτρων για την άρση τους. 
Οικονομικών, Εσωτερικών, Περιβάλλοντος, Ενέργειας και Κλιματικής Αλλαγής, 
Επικρατείας
2963) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στην απόφαση του Ελεγκτικού Συνεδρίου, που έκρινε παράνομη την απόφαση του Ειδικού Διαβαθμιδικού Συνδέσμου Νομού Αττικής (ΕΔΣΝΑ), η οποία υποστηρίζει τη λειτουργία του Εργοστασίου Ανακύκλωσης και Κομποστοποίησης (ΕΜΑΚ).
Εργασίας, Κοινωνικής Ασφάλισης και Πρόνοιας
2964) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ροδόπουλος Σπύρος διαμαρτύρεται για την κυβερνητική στάση στα εργατικά θέματα, με αφορμή προσωπική του εμπειρία ως ανέργου.
Οικονομικών 
2965) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο κ. Απόστολος Μπατσίδης αιτείται τη χορήγηση διευκρινίσεων σχετικά με την κατηγοριοποίηση του ειδικού φόρου κατανάλωσης της παραγόμενης από υγρή βιομάζα ενέργειας.
Επικρατείας, Περιβάλλοντος, Ενέργειας και Κλιματικής Αλλαγής,  Δικαιοσύνης, Διαφάνειας και Ανθρωπίνων Δικαιωμάτων,  Εσωτερικών
2966) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Οικονόμου Νικόλαος καταγγέλλει το διορισμό ατόμου στο ΔΣ του Πράσινου Ταμείου, το οποίο βαρύνεται με τελεσίδικη καταδικαστική απόφαση ποινικού δικαστηρίου.
Οικονομικών, Υποδομών, Μεταφορών και Δικτύων, Πολιτισμού και Αθλητισμού
2967) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Ίδρυμα Προασπίσεως Ηθικών και Πνευματικών Αξιών αιτείται την υποβολή εξηγήσεων για τη μη παραχώρηση  στο ίδιο, του κτήματος στον Άγιο Γεώργιο της Ριζαρείου Σχολής.
Επικρατείας, Εργασίας, Κοινωνικής Ασφάλισης και Πρόνοιας, Δικαιοσύνης, Διαφάνειας και Ανθρωπίνων Δικαιωμάτων,  Οικονομικών 
2968) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Σιαπατόρης Κώστας διαμαρτύρεται για τη διακοπή του προνοιακού επιδόματος στην πεθερά του, παρά την πιστοποιούμενη επιδείνωση της υγείας της.
Πολιτισμού και Αθλητισμού
2969) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στη φημολογούμενη κατάργηση των εισπράξεων των πνευματικών δημιουργών από τη &lt;&lt;Δημόσια Εκτέλεση&gt;&gt; με πράξη νομοθετικού περιεχομένου.
Εξωτερικών
2970) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στην πρόταση Αμερικανού καθηγητή για εναλλακτική ονομασία των Σκοπίων.
Δημόσιας Τάξης και Προστασίας του Πολίτη, Εσωτερικών,  Περιβάλλοντος, Ενέργειας και Κλιματικής Αλλαγής 
2971) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στα προβλήματα των κτηρίων της Πάτρας, λόγω της διάβρωσης των  οπλισμών τους και στις αναγκαίες ενέργειες και δράσεις που απαιτούνται για την αντιμετώπιση των σεισμών.
Επικρατείας,  Οικονομικών,  Εργασίας, Κοινωνικής Ασφάλισης και Πρόνοιας
2972) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Επιμελητήριο Χίου αιτείται την απόσυρση διατάξεων που αφορούν την επιβολή προστίμων και την έναρξη διαβούλευσης με το Επιμελητήριο και την Πανελλήνια Ομοσπονδία Φοροτεχνικών Ελεύθερων Επαγγελματιών (ΠΟΦΕΕ).
Παιδείας και Θρησκευμάτων
2973) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας, το οποίο αναφέρεται στον κίνδυνο να χαθεί το εαρινό εξάμηνο των ΤΕΙ λόγω της μείωσης των θέσεων των επιστημονικών συνεργατών.
Εργασίας, Κοινωνικής Ασφάλισης και Πρόνοιας
2974) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο Δήμος Καρπάθου εκφράζει τη διαμαρτυρία του για το κλείσιμο του ΙΚΑ-ΤΕΑΜ της  Καρπάθου και για την ταλαιπωρία των κατοίκων της Καρπάθου και της Κάσου, οι οποίοι προκειμένου να τακτοποιήσουν τα θέματά τους μεταβαίνουν στη Ρόδο.
Οικονομικών 
2975) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  ο κ. Κωνσταντίνος Χαρτοφύλης εκφράζει τη διαμαρτυρία του για τον τρόπο υπολογισμού του ΕΕΤΗΔΕ μέσω του λογαριασμού της ΔΕΗ στη Νίσυρο.
Δημόσιας Τάξης και Προστασίας του Πολίτη,  Διοικητικής Μεταρρύθμισης και Ηλεκτρονικής Διακυβέρνησης
2976) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  συμβασιούχοι πυροσβέστες επισημαίνουν την επανειλημμένη σύσταση τριμελών επιτροπών για τον έλεγχο των δικαιολογητικών  που κατέθεσαν για να προσληφθούν ως πυροσβέστες πενταετούς υποχρέωσης και αιτούνται την αυστηρή αξιολόγηση των ενεργειών των παλαιότερων επιτροπών.
Περιβάλλοντος, Ενέργειας και Κλιματικής Αλλαγής 
2977) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία  η Εταιρία Νισυριακών Μελετών και ο Σύλλογος Νισυρίων Αθηνών εκφράζουν τη  διαμαρτυρία τους για την πρόθεση της ΔΕΗ Ανανεώσιμες ΑΕ, για την εκμετάλλευση της υψηλής ενθαλπίας του γεωθερμικού πεδίου στη Νίσυρο.
Οικονομικών,  Αγροτικής Ανάπτυξης και Τροφίμων
2978) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  ο Αγροτικός Συνεταιρισμός Μεταποιημένων Οπωροκηπευτικών Νομού Ηλείας παρατηρεί σειρά προβλημάτων που δυσχεραίνουν την επιστροφή του ΦΠΑ στους αγρότες, με συνέπεια την αδυναμία τους να προβούν σε νέες καλλιέργειες.
Παιδείας και Θρησκευμάτων
2979) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  ο Δήμος Νότιου Πηλίου Μαγνησίας εκφράζει την αντίθεσή του στην απόφαση υποβιβασμού των σχολείων του δήμου, επισημαίνοντας τις ιδιαίτερες ανάγκες του μαθητικού δυναμικού σχετικά με τις τοπικές γεωγραφικές ιδιαιτερότητες.
Διοικητικής Μεταρρύθμισης και Ηλεκτρονικής Διακυβέρνησης,  Παιδείας και Θρησκευμάτων
2980) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  η Πανελλήνια Ομοσπονδία Ιδιοκτητών Κέντρων Ξένων Γλωσσών αιτείται τη θεσμοθέτηση της διαδικασίας που θα κατοχυρώνει την πραγματική ικανότητα για τη διδασκαλία της ξένης γλώσσας  με διαπιστευμένα πιστοποιητικά, αλλά και την επάρκεια γνώσεων διδακτικής και μεθοδολογίας.
Εσωτερικών
2981) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία ο Σύλλογος Εργαζομένων Δήμου Σάμου διαμαρτύρεται για τη δεινή κατάσταση στην οποία έχουν περιέλθει οι εργαζόμενοι του δήμου και οι πολίτες και παραθέτει προτάσεις για την επίλυση των θεμάτων τους.
Διοικητικής Μεταρρύθμισης και Ηλεκτρονικής Διακυβέρνησης
2982) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  η Ομοσπονδία Δασοπόνων Ελλάδας Δημοσίων Υπαλλήλων «ΟΔΕΔΥ» διαμαρτύρεται για την αυθαίρετη κατηγοριοποίηση των πτυχίων ΑΕΙ ως ανώτερα των πτυχίων ΤΕΙ κατά τη διαδικασία της κινητικότητας και της μοριοδότησης των υπαλλήλων και αιτείται την ανάκληση ή διόρθωση της εν λόγω εγκυκλίου.
Εργασίας, Κοινωνικής Ασφάλισης και Πρόνοιας
2983) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία  ο Καθηγητής Συνταγματικού Δικαίου του ΑΠΘ κ. Μανιτάκης και ο Λέκτορας  Νομικής του ΑΠΘ κ. Καϊδατζής παραθέτουν τις απόψεις τους σχετικά με τα δικαιώματα και τα προβλήματα των ασφαλισμένων του ΟΑΕΕ σε σχέση με το Ταμείο.
Οικονομικών,  Εργασίας, Κοινωνικής Ασφάλισης και Πρόνοιας
2984) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Σύλλογος Υπαλλήλων ΙΚΑ-ΕΤΑΜ Νομού Κορινθίας δηλώνει την αντίθεσή του στη νέα διοικητική διάρθρωση που προτείνεται για την αποτελεσματική λειτουργία του Οργανισμού ΙΚΑ-ΕΤΑΜ και αιτείται τη διατήρηση των δύο υποκαταστημάτων του στο Νομό Κορινθίας.
Εργασίας, Κοινωνικής Ασφάλισης και Πρόνοιας
2985) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία (ΕΣΑΜΕΑ)  αιτείται την έκδοση εγκυκλίου για την εφαρμογή των διατάξεων της τροπολογίας που αφορά το ΕΚΑΣ, τις συντάξεις, τα επιδόματα αναπηρίας και την ιατροφαρμακευτική περίθαλψη.
Παιδείας και Θρησκευμάτων
2986) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Δήμαρχος Νότιου Πηλίου αιτείται τη μη υποβάθμιση δύο δημοτικών σχολείων και δύο νηπιαγωγείων του δήμου, επισημαίνοντας την αναγκαιότητα και προοπτική της διατήρησης των σχολικών αυτών μονάδων.
Αγροτικής Ανάπτυξης και Τροφίμων,  Ανάπτυξης και Ανταγωνιστικότητας
2987) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναδεικνύει τις αντιδράσεις της Ομοσπονδίας Αρτοποιών Ελλάδας στην έκθεση του ΟΟΣΑ και τις αλλαγές σε βασικές διατάξεις σχετικά με τις εγκαταστάσεις περάτωσης έψησης και της πώλησης ψωμιού ανά τεμάχιο.
Παιδείας και Θρησκευμάτων
2988) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Ενιαίος Φορέας Μελών ΔΕΠ του Ελληνικού Ανοικτού Πανεπιστημίου (ΕΑΠ)  διαμαρτύρεται για την καθυστέρηση της έναρξης εκλογής των νέων οργάνων διοίκησης στο ΕΑΠ, με αποτέλεσμα να αναιρείται στην πράξη η απόφαση για  την αυτοδυναμία του.
Οικονομικών,  Δικαιοσύνης, Διαφάνειας και Ανθρωπίνων Δικαιωμάτων 
2989) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Φυσικών Προσώπων Ομολογιούχων Ελληνικού Δημοσίου επισημαίνει την ανάγκη αποκατάστασης των φυσικών προσώπων μικροομολογιούχων του ελληνικού δημοσίου.
Δικαιοσύνης, Διαφάνειας και Ανθρωπίνων Δικαιωμάτων 
2990) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  ο κ. Κωνσταντίνος Αθανασόπουλος, δικηγόρος εκφράζει την αντίθεσή του στο περιεχόμενο του άρθρου 47 παρ. 1 του ν. 4194/2013, το οποίο θέτει το δίλημμα της άσκησης της δικηγορίας ή  την απόληψη των παροχών της σύνταξης για τους δικηγόρους συνταξιούχους άλλων κλάδων.
Υγείας,  Ανάπτυξης και Ανταγωνιστικότητας
2991) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Φαρμακευτικός Σύλλογος Νομού Ηρακλείου διαμαρτύρεται για την επικείμενη ψήφιση του νόμου που προβλέπει την πώληση των μη υποχρεωτικώς συνταγογραφούμενων φαρμάκων (ΜΥΣΥΦΑ) από τα σουπερμάρκετ και προειδοποιεί για τις επιζήμιες συνέπειες στους ασθενείς και στους φαρμακοποιούς. 
Οικονομικών 
2992) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  η Ανεξάρτητη Κίνηση Οικονομολόγων Ελλάδας επισημαίνει  την αναποτελεσματικότητα  της μεταφοράς του συνόλου της ελεγκτικής δραστηριότητας σε ελάχιστες πολυεθνικές εταιρίες.
Εργασίας, Κοινωνικής Ασφάλισης και Πρόνοιας
2993) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Πανελλήνιος Σύλλογος Αδιορίστων ΑΣΕΠ αιτείται την ολοκλήρωση της διαδικασίας του διορισμού τους, καθώς δεν έχουν διοριστεί, παρά την επιτυχία τους στους σχετικούς διαγωνισμούς.
Εσωτερικών,  Οικονομικών,  Ναυτιλίας και Αιγαίου, Περιβάλλοντος, Ενέργειας και Κλιματικής Αλλαγής 
2994) Ο Βουλευτής Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  το Τοπικό Συμβούλιο της Δημοτικής Κοινότητας Νέας Περάμου καταγγέλλει τον τρόπο διαχείρισης της παραλίας και των λιμένων της πόλης από τον Οργανισμό Λιμένος Ελευσίνας Α.Ε..
Εργασίας, Κοινωνικής Ασφάλισης και Πρόνοιας,  Υγείας
2995) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεράσιμος Φεσσιάν αιτείται την τροποποίηση ορισμένων διατάξεων για δικαιούχους προνοιακών επιδομάτων που υπάγονται στις Διευθύνσεις Κοινωνικής Πρόνοιας και λόγω νομοθετικού κενού δεν τους παρέχεται η θεραπεία που χρειάζονται.
Εσωτερικών,  Οικονομικών,  Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων 
2996) Ο Βουλευτής Φθιώτιδας κ. ΒΑΣΙΛΕΙΟΣ ΚΥΡΙΑΚΑΚΗΣ κατέθεσε αναφορά με την οποία  ο Δήμαρχος Δομοκού επισημαίνει τα προβλήματα ύδρευσης των φυλακών Δομοκού και ευρύτερα στο Δήμο Δομοκού, λόγω των προβλημάτων στο δίκτυο ύδρευσης.
Υγείας,  Δικαιοσύνης, Διαφάνειας και Ανθρωπίνων Δικαιωμάτων,  Εργασίας, Κοινωνικής Ασφάλισης και Πρόνοιας
2997) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Ιατρικός Σύλλογος Πειραιά εκφράζει τη διαμαρτυρία του σχετικά με τις διατάξεις της Βουλής για την πρωτοβάθμια φροντίδα υγείας που είναι αντίθετες με το Δημοσιοϋπαλληλικό Κώδικα.
Εσωτερικών
2998) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία πολίτες και φορείς της Κρύας Βρύσης Πέλλας αιτούνται την εξέταση του θέματος για την  επιστροφή και την επανίδρυση του Δήμου της Κρύας Βρύσης.
Εργασίας, Κοινωνικής Ασφάλισης και Πρόνοιας
2999) Οι Βουλευτές κ.κ. Βοιωτίας ΙΩΑΝΝΗΣ ΣΤΑΘΑΣ και Β΄ Αθηνών ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία  η Ομοσπονδία Ιδιωτικών Υπαλλήλων Ελλάδας καταγγέλλει τη συμπεριφορά της Διοίκησης του Προμηθευτικού Συνεταιρισμού Προσωπικού ΔΕΗ (ΠΣΥΠ-ΔΕΗ) έναντι των εργαζομένων του.
Αγροτικής Ανάπτυξης και Τροφίμων
3000) Η Βουλευτής Ιωαννίνων κ. ΑΝΝΑ-ΜΙΣΕΛ ΑΣΗΜΑΚΟΠΟΥΛΟΥ κατέθεσε αναφορά με την οποία  ο κ. Μπάσιος Στέφανος αιτείται την επιδότηση των νέων αγροτών, στους απόφοιτους της Γαλακτοκομικής Σχολής Ιωαννίνων και σε άλλους απόφοιτους ΤΕΙ σχετικών ειδικοτήτων. 
Οικονομικών 
3001) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ανδρέας Πιτόγλου αιτείται  ρύθμιση για εξόφληση των οφείλων του  στην εφορία την οποία ανήκει.
Οικονομικών 
3002) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο κ. Γεωργαλάς Μιχάλης αιτείται τη διαγραφή των χρεών του, ως συνυπόχρεος της εταιρείας  ΑΒ ΔΟΥ Βόλου, η οποία έχει πτωχεύσει.
Παιδείας και Θρησκευμάτων
3003) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμαρχος Νότιου Πηλίου αιτείται τη μη υποβάθμιση των δύο δημοτικών σχολείων, καθώς και ορισμένων νηπιαγωγείων του δήμου.
Οικονομικών, Υγείας
3004) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Χρήστος Μαρουδιάς παραθέτει τις προτάσεις του σχετικά με την κατάληξη των εισφορών, προκειμένου να διασωθεί το Δημόσιο Σύστημα Υγείας.
Οικονομικών 
3005) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Πρόεδρος του Συλλόγου Παραγωγών Πωλητών Λαϊκών Αγορών Νομού Μαγνησίας αιτείται την κατάργηση του μέτρου της διπλής φορολόγησης των παραγωγών των λαϊκών αγορών και τη μείωση του κόστους παραγωγής.
Οικονομικών 
3006) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Δήμος Αλμυωπίας αιτείται την παραχώρηση της χρήσης, των παλαιότερων αστυνομικών σταθμών του δήμου, προκειμένου να μετατραπούν σε πολιτιστικούς χώρους.
Διοικητικής Μεταρρύθμισης και Ηλεκτρονικής Διακυβέρνησης, Παιδείας και Θρησκευμάτων
3007) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η κ. Μαρίγλη Ευστρατία αιτείται την αποδοχή της ένστασής της σχετικά με τη μετάταξη των εκπαιδευτικών που βρίσκονται σε καθεστώς διαθεσιμότητας και κατέχουν δεύτερο πτυχίο. 
Εργασίας, Κοινωνικής Ασφάλισης και Πρόνοιας
3008) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  o Σύλλογος των Εμποροεπαγγελματιών και Βιοτεχνών Παλαμά Καρδίτσας εκφράζει τη διαμαρτυρία του για τον τρόπο πληρωμής των ληξιπρόθεσμων οφειλών των μελών του προς τον ΟΑΕΕ.
Υγείας
3009) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Περιφερειακός Σύμβουλος Νοτίου Αιγαίου αιτείται την άμεση αποστολή και  πραγματοποίηση του αντιφυματικού εμβολίου στα παιδιά της Πάρου και της Αντιπάρου.
Παιδείας και Θρησκευμάτων
3010) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Δήμος Έδεσσας αιτείται την άμεση πρόσληψη ωρομισθίων καθηγητών για τις ανάγκες του 1ου ΕΠΑΛ Έδεσσας.
Παιδείας και Θρησκευμάτων
3011) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά με την οποία  ο Σύλλογος Ιδιοκτητών Κέντρων Ξένων Γλωσσών Άρτας αιτείται την θεσμοθέτηση της διαδικασίας που θα κατοχυρώνει την πραγματική ικανότητα για τη διδασκαλία της ξένης γλώσσας  με διαπιστευμένα πιστοποιητικά, αλλά και την επάρκεια γνώσεων διδακτικής και μεθοδολογίας.
Περιβάλλοντος, Ενέργειας και Κλιματικής Αλλαγής 
3012) Ο Βουλευτής Ξάνθης κ. ΑΛΕΞΑΝΔΡΟΣ ΚΟΝΤΟΣ κατέθεσε αναφορά με την οποία  ο Δήμαρχος Ξάνθης αιτείται την αύξηση των πιστώσεων στη διάθεση των καυσόξυλων για την κάλυψη των ατομικών αναγκών θέρμανσης στους κατοίκους της  Δημοτικής Ενότητας Σταυρουπόλεως.
Εξωτερικών,  Παιδείας και Θρησκευμάτων
3013) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο βραβείο «ΝΕΜΙΤΣΑΣ» που θα απονεμηθεί από τον Πρόεδρο της Κυπριακής Δημοκρατίας τον Οκτώβριο του 2014.
Υποδομών, Μεταφορών και Δικτύων
3014) Η Βουλευτής Ηλείας κ. ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ κατέθεσε αναφορά με την οποία  η Πανελλήνια Εκπολιτιστική Ένωση Λαμπειέων (Διβριωτών) Ηλείας «Πνευματικό Κέντρο Δρίβης» διαμαρτύρεται για την έλλειψη ασφάλειας της Εθνικής Οδού 111 και αιτείται τη λήψη μέτρων για την αποκατάστασή της.
Υγείας
3015) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στο συνωστισμό ασθενών και ασφαλισμένων στο Νοσοκομείο Χανίων, μετά το κλείσιμο του ΕΟΠΥΥ.
Υγείας
3016) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην εισαγωγή του θεσμού των απογευματινών χειρουργείων, καθώς πολλοί ασθενείς θα καταφεύγουν λόγω της μεγάλης λίστας αναμονής.
Παιδείας και Θρησκευμάτων
3017) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο κ. Παπαδόπουλος Χαράλαμπος αιτείται την ενημέρωσή του σχετικά με τις κενές οργανικές θέσεις, ειδικότητας θεολόγου, σε συγκεκριμένες περιφερειακές διευθύνσεις δευτεροβάθμιας εκπαίδευσης.
Υποδομών, Μεταφορών και Δικτύων
3018) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  η κ. Σολδάτου Αγγελική αιτείται την παραχώρηση λυόμενου οικίσκου, με σκοπό την κάλυψη της στεγαστικής της ανάγκης, λόγω των ανθυγιεινών συνθηκών διαβίωσής της. 
Επικρατείας
3019) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Φοροτεχνικών Ελεύθερων Επαγγελματιών Νομού Θεσσαλονίκης (ΕΦΕΕΘ)  αιτείται την κατάργηση συγκεκριμένων προστίμων, τα οποία προβλέπονται από το ν. 4174/2013 και προτείνει εναλλακτικές ρυθμίσεις.
Εργασίας, Κοινωνικής Ασφάλισης και Πρόνοιας
3020) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Τυράκης Βάιος (πρώην δήμαρχος Αρτέμιδος Αττικής) παραθέτει προτάσεις σχετικά με τη συνταξιοδότηση τη δική του και άλλων πρώην δημάρχων και πρόεδρων κοινοτήτων. 
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 884/26-08-2013 ερώτηση των Βουλευτών κ.κ. Δημαρά Ιωάννη και Αβραμίδη Γαβριήλ δόθηκε με το υπ’ αριθμ. 81573 έγγραφο από τον Υφυπουργό Υγείας η ακόλουθη απάντηση:
2. Στην με αριθμό 3781/14-11-2013 ερώτηση της Βουλευτού κ. Ιατρίδη Τσαμπίκας (Μίκας) δόθηκε με το υπ’ αριθμ. 106230 έγγραφο από τον Υφυπουργό Υγείας η ακόλουθη απάντηση:
3. Στην με αριθμό 4086/21-11-2013 ερώτηση των Βουλευτών κ.κ. Δούρου Ειρήνης (Ρένας), Ζαχαριά Κωνσταντίνου και Ξανθού Ανδρέα δόθηκε με το υπ’ αριθμ. 108863 έγγραφο από τον Υφυπουργό Υγείας η ακόλουθη απάντηση:
4. Στην με αριθμό 4164/22-11-2013 ερώτηση του Βουλευτή κ. Τριαντάφυλλου Κωνσταντίνου δόθηκε με το υπ’ αριθμ. ΔΤΥΔ 1013277 ΕΞ 2014 έγγραφο από τον Υπουργό Οικονομικών η ακόλουθη απάντηση:
5. Στην με αριθμό 4168/22-11-2013 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. 108880 έγγραφο από τον Υφυπουργό Υγείας  η ακόλουθη απάντηση:
6. Στην με αριθμό 4179/25-11-2013 ερώτηση του Βουλευτή κ. Οικονόμου Βασιλείου δόθηκε με το υπ’ αριθμ. B 2785 έγγραφο από τον Υπουργό Οικονομικών η ακόλουθη απάντηση:
7. Στην με αριθμό 4293/27-11-2013 ερώτηση του Βουλευτή κ. Μπασιάκου Ευαγγέλου δόθηκε με το υπ’ αριθμ. ΓΔΟΠ 0000069 ΕΞ/ΔΕΕ 72 έγγραφο από τον Υπουργό Οικονομικών η ακόλουθη απάντηση:
8. Στην με αριθμό 4537/04-12-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. 7017/4/17273 έγγραφο από τον Υπουργό Δημόσιας Τάξης και Προστασίας του Πολίτη η ακόλουθη απάντηση:
9. Στην με αριθμό 4620/05-12-2013 ερώτηση των Βουλευτών κ.κ. Δούρου Ειρήνης (Ρένας) και Τσακαλώτου Ευκλείδη δόθηκε με το υπ’ αριθμ. ΓΚΕ 1013222 ΕΞ 2014 έγγραφο από τον Υπουργό Οικονομικών  η ακόλουθη απάντηση:
10. Στην με αριθμό 4705/9-12-2013 ερώτηση των Βουλευτών κ.κ. Παφίλη Αθανασίου, Κατσώτη Χρήστου, Μανωλάκου Διαμάντως και Χαλβατζή Σπυρίδωνος δόθηκε με το υπ’ αριθμ. Δ10Α 1013720/6968/2013 έγγραφο από τον Υπουργό Οικονομικών η ακόλουθη απάντηση:
11. Στην με αριθμό 4707/9-12-2013 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. Β13-657 έγγραφο από τον Υφυπουργό Ανάπτυξης και Ανταγωνιστικότητας  η ακόλουθη απάντηση:
12. Στην με αριθμό 4819/12-12-2013 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 11 έγγραφο από τον Υπουργό Δικαιοσύνης, Διαφάνειας και Ανθρωπίνων Δικαιωμάτων η ακόλουθη απάντηση:
13. Στην με αριθμό 4906/16-12-2013 ερώτηση του Βουλευτή κ. Δήμα Πύρρου δόθηκε με το υπ’ αριθμ. ΔΕΦΚΒ5002412ΕΞ2014 έγγραφο από τον Υφυπουργό Οικονομικών η ακόλουθη απάντηση:</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εισερχόμαστε στη  συζήτηση των 
ΑΝΑΦΟΡΩΝ ΚΑΙ ΕΡΩΤΗΣΕΩΝ
Πρώτα θα συζητηθεί η πρώτη με αριθμό 4742/10-12-2013 ερώτηση πρώτου κύκλου του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημήτριου Στρατούλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την υπ’ αριθμ. 68/2013 εγκύκλιο που αυξάνει τα όρια ηλικίας συνταξιοδότησης των ασφαλισμένων με διαδοχική ασφάλιση.
Κύριε Βουλευτά έχετε τον λόγο για να αναπτύξετε την ερώτησή σας.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πάρα πολύ, κυρία Πρόεδρε. 
Κύριε Υπουργέ, με μια εγκύκλιο που βγήκε τους τελευταίους μήνες του 2013, με αριθμό 68, τέθηκαν κάποια νέα, πιο δυσμενή δεδομένα για τις προϋποθέσεις κατοχύρωσης συνταξιοδοτικού δικαιώματος ασφαλισμένων με διαδοχική ασφάλιση. Αυτό αφορά κυρίως αυτούς που ήταν στον ΟΑΕΕ και πέρασαν μετά στο ΙΚΑ και κυρίως -απ’ ό,τι γνωρίζετε- γυναίκες με ανήλικο παιδί. 
Η εγκύκλιος αυτή, η οποία εκδόθηκε από το Υπουργείο, είναι αντίθετη με προηγούμενες εγκυκλίους και γνωμοδοτήσεις της Γενικής Γραμματείας Κοινωνικών Ασφαλίσεων του Υπουργείου σας, καθώς και με το ν. 3863/2010 που ρύθμιζε το συγκεκριμένο ζήτημα για τις γυναίκες με ανήλικο παιδί, ακόμα και στην περίπτωση διαδοχικής ασφάλισης. Μάλιστα, έχει βάλει μία πρόσθετη προϋπόθεση. Η παράγραφος 17, του άρθρου 10 του ν. 3863/2010 -με την οποία είναι γνωστό ότι ήμασταν αντίθετοι, γιατί περιόρισε ασφαλιστικά δικαιώματα- στο συγκεκριμένο ζήτημα έλεγε ότι μια γυναίκα εργαζόμενη, εφόσον έχει συμπληρώσει πέντε χιλιάδες πεντακόσια ένσημα, ημέρες ασφάλισης, και έχει εκείνη τη στιγμή τέκνο το οποίο είναι κάτω από δέκα οκτώ χρονών, μπορεί να κάνει χρήση των ασφαλιστικών διατάξεων και να φύγει με πρόωρη συνταξιοδότηση, πριν από άλλους εργαζόμενους. Δυστυχώς, η εγκύκλιος πρόσθεσε το εξής, κύριε Υπουργέ: Ότι εάν έχουμε διαδοχική ασφάλιση και περνά από ένα ταμείο, τον ΟΑΕΕ ή κάποιο άλλο, στο ΙΚΑ τα τελευταία χρόνια της ασφάλισής της, θα πρέπει την προϋπόθεση το παιδί της να είναι κάτω από δέκα οκτώ χρονών να την έχει όχι όταν συμπλήρωσε τα πέντε χιλιάδες πεντακόσια ένσημα, αλλά όταν εντάχθηκε στο ΙΚΑ, όταν έφυγε από το ένα ταμείο και πήγε στο ΙΚΑ με διαδοχική ασφάλιση.
Αυτό αυξάνει τα όρια ηλικίας κατά δέκα με δώδεκα χρόνια, δηλαδή με πρόωρη συνταξιοδότηση τις πάει στα εξήντα δύο χρόνια από τα πενήντα ή πενήντα πέντε χρόνια. Μάλιστα, για πλήρη σύνταξη τις πηγαίνει στα εξήντα επτά χρόνια. Προστίθενται, δηλαδή, δέκα με δώδεκα χρόνια σε αυτές τις εργαζόμενες γυναίκες με διαδοχική ασφάλιση.
Κύριε Υπουργέ, αυτό που ζητάμε να μας πείτε -το γνωρίζετε, έχει γίνει μεγάλη συζήτηση γι’ αυτό και μας είχατε ενημερώσει παλαιότερα ότι το ερευνά και το μελετά το Υπουργείο- είναι τι διορθωτικά μέτρα θα πάρετε για να μην έχουμε μία τέτοια αδικία σε βάρος ασφαλισμένων γυναικών και μάλιστα, ασφαλισμένων γυναικών με ανήλικα παιδιά που χρησιμοποιούν τη διαδοχική ασφάλιση.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Θα απαντήσει ο Υφυπουργός Εργασίας κ. Κεγκέρογλου.
Ορίστε, κύριε Κεγκέρογλου, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Κύριε συνάδελφε, θέτετε ένα θέμα που έχει ξανασυζητηθεί στην Ολομέλεια μετά από ερώτηση συναδέλφου. Πράγματι, δεσμεύτηκα ότι θα ερευνήσουμε εάν αυτά τα οποία προσπαθεί να ερμηνεύσει η εγκύκλιος είναι στα πλαίσια του νόμου ή όχι, προκειμένου να εφαρμοστεί ο νόμος. Διότι πράγματι -και αυτό είναι που ισχύει- καμμία ερμηνευτική εγκύκλιος δεν μπορεί ούτε να αυξάνει τα όρια ούτε να τα μειώνει και βεβαίως, καμμία ερμηνεία, κανενός μας.
Θα σας αναφέρω το παράδειγμα του ΟΑΕΕ. Στον ΟΑΕΕ ποτέ δεν ίσχυαν μειωμένα όρια για τις συγκεκριμένες κατηγορίες. Ποτέ! Εν πάση περιπτώσει, επειδή είναι πραγματικό το θέμα και υπάρχει διαφορετική ερμηνεία σε σχέση με την εφαρμογή των συγκεκριμένων διατάξεων και μετά από τις διαπιστώσεις και την εξέταση που έκανε το Υπουργείο, η απόφαση την οποία πήρε ο Υπουργός είναι να συγκροτηθεί ομάδα εργασίας, ούτως ώστε να δει τις εκκρεμείς υποθέσεις που έχουν σχέση με τη διαδοχική ασφάλιση και συγκεκριμένα με την εφαρμογή της κείμενης νομοθεσίας για τη συγκεκριμένη περίπτωση, ώστε να έχουμε μία ασφαλή αντιμετώπιση του θέματος.
Βεβαίως, η απόφαση αυτή έχει ήδη ληφθεί. Στις 7-2-2014 συγκροτήθηκε αυτή η ομάδα εργασίας, προκειμένου να εξεταστεί το θέμα. Είναι ένα υπαρκτό θέμα. Δεν χωρούν ελαστικότητες ούτε έτσι ούτε αλλιώς. Ο νόμος είναι νόμος. Εάν υπάρξει νομοθετικό κενό και χρειάζεται να το αντιμετωπίσουμε, βεβαίως θα το κάνουμε. Δεν μπορούμε, όμως, με εγκύκλιο ούτε να αυξάνουμε τα όρια ούτε να τα μειώνουμε. Νομίζω ότι αυτό επιβάλλει να παρακολουθήσουμε τις εργασίες της ομάδας που συστάθηκε, ούτως ώστε το συντομότερο να έχουμε αποτέλεσμα.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Στρατούλη, μπορείτε να δευτερολογήσετε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Είναι θετικό το ότι ο Υφυπουργός Εργασίας αναγνωρίζει πως όντως υπάρχει πρόβλημα με τη συγκεκριμένη εγκύκλιο. Μάλιστα, μου θύμισε τώρα ο κ. Μητρόπουλος ότι υπήρχε και γνωμοδότηση του Συνηγόρου του Πολίτη, που στην έκθεσή του αναφέρει το γνωστό πρόβλημα, ότι πολλές φορές οι διοικήσεις των ασφαλιστικών ταμείων κάνουν ψευδοερμηνεία νόμων και ενώ οι νόμοι ήδη είναι με περικοπές όλα αυτά τα χρόνια του μνημονίου, στην ερμηνεία επάνω κάνουν ακόμα χειρότερη την εφαρμογή του νόμου. 
Αυτή η πρακτική, κύριε Υπουργέ, όπως είπατε και εσείς, πρέπει κάποια στιγμή να σταματήσει γιατί είναι σε βάρος των ασφαλισμένων. Έχουν μειωθεί οι συντάξεις τους, έχουν αυξηθεί τα όρια ηλικίας, έχουν γίνει δυσμενέστεροι οι όροι συνταξιοδότησής τους, ας μην προσθέτουμε και προβλήματα που προέρχονται από εγκυκλίους της διοίκησης.
Μας ενημερώσατε ότι συγκροτήθηκε επιτροπή για να μελετήσει το συγκεκριμένο ζήτημα. Το σημειώνουμε. Εμείς, κύριε Υπουργέ, αυτό που ζητάμε είναι, αυτή η επιτροπή να περατώσει τις εργασίες της το συντομότερο δυνατό. Επίσης, ζητάμε, το συντομότερο δυνατό -άμεσα εάν είναι δυνατόν- να ανακληθεί η υπ’ αριθμόν 68/2013 εγκύκλιος που εισάγει αυτές τις δυσμενείς ρυθμίσεις για τους ασφαλισμένους, που δεν προβλέπονται σε κανέναν νόμο και αντιθέτως βρίσκονται σε ευθεία αντίθεση με τις διατάξεις του νόμου τον οποίο υποτίθεται ότι ερμηνεύουν σε βάρος των ασφαλισμένων και κυρίως, όπως σας είπα, σε βάρος των ασφαλισμένων γυναικών με ανήλικα τέκνα.
Επίσης, θα πρέπει να διευκρινιστεί μια και καλή, κύριε Υπουργέ, ότι οι εγκύκλιοι δεν εισάγουν δίκαιο. Δίκαιο εισάγουν οι νόμοι και οι νομοθετικές ρυθμίσεις που προβλέπει το Σύνταγμα, οι νόμοι, τα προεδρικά διατάγματα, οι υπουργικές αποφάσεις και όχι οι εγκύκλιοι της διοίκησης.
Περιμένουμε, επομένως, οριστική λύση στο πρόβλημα το συντομότερο δυνατό για να μην παραπεμφθεί στις καλένδες. Διότι πολλές φορές -το ξέρετε και εσείς αυτό και δεν αμφισβητείται- συγκροτούνται επιτροπές για να μελετήσουν ένα ζήτημα, το οποίο το μελετούν, όχι για να το λύσουν αλλά για να παραπεμφθεί στις καλένδες. 
Ζητάμε, λοιπόν, το γρηγορότερο δυνατό να ανακληθεί αυτή η εγκύκλιος και να περατώσει τις εργασίες αυτή η επιτροπή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Στρατούλη. 
Ο κύριος Υφυπουργός έχει τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Κύριε συνάδελφε, αυτό βέβαια που σας θύμισε ο κ. Μητρόπουλος, το αναφέρετε στα επιχειρήματά σας στην ερώτηση. Είναι το βασικό επιχείρημα αυτό του Συνηγόρου του Πολίτη. Και αυτό ακριβώς είπα κι εγώ.</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Υφυπουργέ…</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν είναι κακό ότι ήταν μέσα στην ερώτηση. Ο φόρτος εργασίας είναι πολύς και μπορεί να μην διαβάζουμε και την ερώτηση.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Επικαλέστηκε τη φιλία μας και όχι την αυθεντία μου.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ακριβώς αυτό είναι το θέμα, δηλαδή μέχρι πού φτάνει μία εγκύκλιος σε σχέση με την ερμηνεία ενός νόμου. Και σας είπα ότι τα όρια δεν μπορούν να πηγαίνουν ούτε προς τα πάνω ούτε προς τα κάτω. Όμως, όπου υπάρχει κενό αφήνεται περιθώριο στον ερμηνεύοντα να παίζει. Και όταν είναι ευνοϊκό -όπως έχει συμβεί πάρα πολλές φορές- για τους πολίτες δεν διαμαρτύρεται κανένας, παρά μόνο στο τέλος στο ταμείο. Εάν, όμως, είναι αρνητικό, υπάρχει ο αντίλογος.
Η επιτροπή, η ομάδα εργασίας έχει συντονιστή το Νομικό Συμβούλιο του Κράτους. Δεν αποτελείται από απλούς υπαλλήλους. Έχει τη Γενική Διευθύντρια Κοινωνικής Ασφάλισης, τη Γενική Διευθύντρια Ασφάλισης των Υπηρεσιών ΙΚΑ, την Προϊσταμένη του Τμήματος Διαδοχικής Ασφάλισης -γιατί το θέμα έχει σχέση με τη διαδοχική ασφάλιση- και άλλα τρία στελέχη του Υπουργείου από το συγκεκριμένο τμήμα, μαζί με ειδικό συνεργάτη, νομικό εκπρόσωπο, του Υπουργού. 
Πιστεύω ότι σε δύο μήνες θα έχουμε κάποια εξέλιξη. Πάντως, είναι ένα από τα βασικά θέματα που θα εξετάσει αυτή η επιτροπή.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε.
Εισερχόμαστε στην τρίτη με αριθμό 5533/20-1-2014 ερώτηση πρώτου κύκλου του Βουλευτή Α΄ Πειραιώς του Λαϊκού Συνδέσμου-Χρυσή Αυγή κ. Νικόλαου Κούζηλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την υλοποίηση και τα αποτελέσματα του πιλοτικού προγράμματος «ΝΕΑΡΧΟΣ».
Έχετε τον λόγο, κύριε συνάδελφε.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ευχαριστώ πολύ, κυρία Πρόεδρε. 
Κύριε Υπουργέ, το Υπουργείο Ναυτιλίας και Αιγαίου, μέσω του Γραφείου Ευρέσεως Ναυτικής Εργασίας, του ΓΕΝΕ, έθεσε σε εφαρμογή το πιλοτικό πρόγραμμα απασχόλησης ανέργων νέων ναυτεργατών από δεκαεννιά ως είκοσι εννιά ετών με την ονομασία «ΝΕΑΡΧΟΣ». 
Παρ’ ότι το πρόγραμμα αυτό στόχευε στην αντιμετώπιση του μεγάλου προβλήματος της ανεργίας των Ελλήνων ναυτικών, από τα νέα στοιχεία του ΓΕΝΕ προκύπτει αύξηση του ποσοστού ανεργίας. 
Ερωτάσθε, κύριε Υπουργέ: Έχει ενεργοποιηθεί το πρόγραμμα «ΝΕΑΡΧΟΣ»; Ποια είναι τα αποτελέσματα του πιλοτικού προγράμματος και πόσους ανέργους απορρόφησε;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα απαντήσει στην ερώτησή σας ο Υφυπουργός κ. Κεγκέρογλου.
Έχετε τον λόγο, κύριε Υφυπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Το συγκεκριμένο πρόγραμμα είναι μέρος ενός ευρύτερου προγράμματος του Υπουργείου Εργασίας. Για το Υπουργείο Ναυτιλίας το πρόγραμμα με την ονομασία «ΝΕΑΡΧΟΣ» αφορούσε και αφορά την ένταξη χιλίων ανέργων στην εργασία. 
Ο πρώτος κύκλος εφαρμογής δεν είχε επιτυχία για διάφορους λόγους. Ο κύριος λόγος είναι ότι ξεκίνησε πολύ αργά σε σχέση με την λεγόμενη θερινή περίοδο, κατά την οποία ενδιαφέρονται περισσότερο οι εταιρείες για την απορρόφηση και την απασχόληση τέτοιων στελεχών. Αυτός είναι ο κύριος λόγος κατά την άποψή μου. 
Τα ποσοστά απορρόφησης ήταν πάρα πολύ μικρά. Έτσι, αμέσως μετά τη διαπίστωση ότι το πρόγραμμα δεν απέδωσε, δόθηκαν κατευθύνσεις από την πλευρά του Υπουργείου Εργασίας προς τη Γενική Γραμματεία και το Υπουργείο Ναυτιλίας -γιατί και το γραφείο στο οποίο αναφερθήκατε υπάγεται στο Υπουργείο Ναυτιλίας- ούτως ώστε να υπάρξει περισσότερη δημοσιότητα για τους δικαιούχους, τους ανθρώπους που μπορούν να ενταχθούν στο πρόγραμμα και να υπάρξει πληροφόρηση για να μπορέσουν να κάνουν αιτήσεις και να προσληφθούν.
Το πρόγραμμα είναι καλό, όπως και οι προϋποθέσεις του. Είναι ωφέλιμο και για τους ανέργους και για τις εταιρείες, γιατί είναι επιδοτούμενο. 
Δεν υπάρχει, δηλαδή, κάποιο αντικίνητρο -για να το εξηγήσεις διαφορετικά γιατί δεν πέτυχε- ότι ξεκίνησε αργά και δεν έδωσαν την απαραίτητη προσοχή και δημοσιότητα, δεν προέβησαν στις απαραίτητες ενέργειες αυτοί που έπρεπε να προβούν, ούτως ώστε να ενταχθούν περισσότεροι στο πρόγραμμα.
Τα ποσοστά δεν αξίζει να τα πούμε, γιατί είναι πάρα πολύ χαμηλά, σε σχέση με τους χίλιους ανθρώπους που είχαμε τη δυνατότητα να εντάξουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριε συνάδελφε, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ως προς τα ποσοστά, όπως είπατε, που δεν απέδωσαν, ήταν είκοσι οκτώ άτομα και το πρόγραμμα ήταν για χίλια άτομα. Άρα, το χρονικό διάστημα που προηγήθηκε, ο πρώτος κύκλος όντως έπαιξε ρόλο.
Θέλουμε να μας πείτε πότε θα ξεκινήσει ο δεύτερος κύκλος και αν νομίζετε ότι θα υπάρχει πάλι ενδιαφέρον, γιατί ο Έλληνας ναυτικός έχει κάποιες ιδιαιτερότητες. Θέλει μόνιμη εργασία, φοβάται λιγάκι τα πιλοτικά προγράμματα, φοβάται την ανασφάλεια. Υπάρχει μια ανασφάλεια γενικά στον εργασιακό του χώρο και κάπου εκεί ξεκινά το πρόβλημα, στην ανασφάλεια που έχει ο Έλληνας ναυτικός.
Δεν πρέπει να ξεχνούμε το πρόβλημα της ενημέρωσης που αντιμετωπίζουν πάρα πολλοί, κυρίως τα κατώτερα πληρώματα. Εκεί πρέπει να στοχεύσετε για να πετύχει το συγκεκριμένο πιλοτικό πρόγραμμα. Πρέπει να στοχεύσετε στην ενημέρωση των πληρωμάτων κυρίως, γιατί οι αξιωματικοί μπορούν λίγο καλύτερα, μέσω διαδικτύου κ.λπ., να ενημερωθούν. Τα πληρώματα είναι που έχουν το πρόβλημα αυτή τη στιγμή. Η μεγάλη ανεργία, σύμφωνα με τα επίσημα στοιχεία του ΓΕΝΕ, είναι στα πληρώματα και εκεί πρέπει να στοχεύσετε.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Κύριε Κεγκέρογλου, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πρέπει να σας πω ότι έδειξαν ενδιαφέρον εννέα ναυτιλιακές εταιρείες για να απασχολήσουν ανέργους. Δύο απ’ αυτές διέθεταν ποντοπόρα πλοία και μία εταιρεία διέθετε κρουαζιερόπλοιο.
Για να περάσουμε στο δεύτερο κύκλο -γιατί αυτό είναι το ζητούμενο, να έχει επιτυχία στη φετινή εφαρμογή- κατ’ αρχήν, εντάχθηκε ένα μικρό επιχειρησιακό πρόγραμμα, απαραίτητο και επαρκές ως προς το ύψος του, για το ανθρώπινο δυναμικό «Ενέργειες Δημοσιότητας Έργου “Πιλοτικό Πρόγραμμα για την ενίσχυση της απασχόλησης των ανέργων”», ούτως ώστε να γίνουν οι απαραίτητες ενέργειες ενημέρωσης. Εκεί ακριβώς είναι το πρόβλημα. Ο δικαιούχος του προγράμματος, ο διαχειριστής, που είναι το Γραφείο Εύρεσης Ναυτικής Εργασίας θα πρέπει, όπως μας ενημέρωσαν, το αμέσως επόμενο διάστημα να προχωρήσει στις απαραίτητες ενέργειες, στην ενημέρωση, ούτως ώστε να μπορέσουν να ενταχθούν οι άνθρωποι. Δεν υπάρχει κανένα αντικίνητρο, όπως σας είπα. Μόνο κίνητρα υπάρχουν και πιστεύω ότι η πληροφόρηση είναι το παν.
Στη συγκεκριμένη περίπτωση έχουμε πρόβλεψη θεωρητικής κατάρτισης εκατό ωρών και πρακτικής άσκησης πέντε μηνών. Η πρακτική άσκηση γίνεται επί του πλοίου, βέβαια, και νομίζω ότι είναι κρίμα να έχουν εξασφαλισθεί χρήματα, να έχει δομηθεί το πρόγραμμα σωστά -κατά την άποψή μου- και να πάσχει στην υλοποίηση. Με τη συνεργασία που θα έχουμε και τις επόμενες ημέρες με το Υπουργείο Ναυτιλίας, εμείς θα επιδιώξουμε να δοθεί η απαραίτητη δημοσιότητα, να γίνουν οι απαραίτητες ενέργειες, ούτως ώστε να ενημερωθούν οι άνεργοι που είναι επιλέξιμοι για το συγκεκριμένο πρόγραμμα και να συμμετάσχουν, προκειμένου να έχουμε όχι απλά την απορρόφηση των χρημάτων -δεν είναι αυτό ζητούμενο, να απορροφήσουμε τα χρήματα- αλλά να δώσουμε περισσότερες ευκαιρίες πρακτικής άσκησης και απασχόλησης σε ανθρώπους που το έχουν ανάγκη.
Το αντίθετο συνήθως συμβαίνει. Πράγματι, η ερώτηση έχει νόημα, γιατί το αντίθετο συμβαίνει. Πολλές φορές έχουμε ένα πρόγραμμα χιλίων ανθρώπων και ζητούν να ενταχθούν δέκα χιλιάδες και δεν έχουμε τα απαραίτητα κονδύλια. Στη συγκεκριμένη περίπτωση έχουμε το αντίστροφο. Δεν γνωρίζω περαιτέρω λεπτομέρειες να σας πω, παρά αυτό το γενικό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αντιληπτό, κύριε Υπουργέ.
Σας ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα εννέα μαθητές και μαθήτριες και τρεις εκπαιδευτικοί από το 1ο Γυμνάσιο της Κοζάνης.
Σας καλωσορίζουμε, παιδιά!
(Χειροκροτήματα απ’ όλες τις πτέρυγες της Βουλής)
Εισερχόμαστε στη συζήτηση της τέταρτης με αριθμό 5125/27-12-2013 ερώτησης πρώτου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη νομική προστασία των εργασιακών δικαιωμάτων των τετρακοσίων πενήντα (450) εργαζομένων στην επιχείρηση «HELLAS ONLINE».
Κύριε συνάδελφε, ορίστε, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ πολύ, κυρία Πρόεδρε. 
Κύριε Υπουργέ, γνωρίζετε ότι οι τετρακόσιοι πενήντα εργαζόμενοι της επιχείρησης «HELLAS ONLINE» πήγαν το πρωί και δεν βρήκαν τους χώρους δουλειάς τους. Βρήκαν έναν άδειο χώρο, καθώς είχε μεταφερθεί ο εξοπλισμός σε νέα επιχείρηση. Οι ίδιοι, βέβαια, βρέθηκαν χωρίς δικαιώματα και με την απειλή της απόλυσης αποδέχθηκαν να υπογράψουν την οικειοθελή παραίτηση, χάνοντας έτσι δικαιώματα που είχαν αρκετοί σαν εργαζόμενοι στην επιχείρηση για πολλά χρόνια.
Μ’ αυτόν τον τρόπο είναι γνωστό ότι η επιχείρηση από τη μία πλευρά εκβίασε τους εργαζόμενους, για να αποφύγει την τήρηση της διαδικασίας του ν. 1387/1983 και του ν. 3863/2010 για τις ομαδικές απολύσεις και από την άλλη πλευρά παραβίασε κάθε νομική προστασία και υποχρέωση διατήρησης των δικαιωμάτων των εργαζομένων, που υπάρχει σε περίπτωση μεταβίβασης επιχείρησης ή εκμετάλλευσης, όπως το άρθρο 4 του π.δ. 178/2002, το οποίο ενσωμάτωσε βέβαια στο ελληνικό δίκαιο την Ευρωπαϊκή οδηγία 98/50/ΕΚ.
Η ερώτηση που κάνουμε είναι γνωστή: Τι προτίθεται να κάνει το Υπουργείο, προκειμένου να ισχύσουν οι διατάξεις προστασίας για τους εργαζόμενους σε περιπτώσεις μεταβίβασης της επιχείρησης ή εκμετάλλευσης, για να συνεχίσουν να διατηρούν τα δικαιώματά τους οι εργαζόμενοι και στη νέα επιχείρηση και να μην ισχύσουν οι όροι δουλείας που περιέχονται στις νέες συμβάσεις;
Γνωρίζω ότι έχουν γίνει αρκετές προσπάθειες με τριμερείς. Υπάρχει και το τελικό πόρισμα, το οποίο δικαιώνει τους εργαζόμενους. Πάλι, όμως, εδώ πρέπει να δούμε ότι η δικαίωσή τους πηγαίνει στα δικαστήρια. Πρέπει, με κάθε τρόπο, το Υπουργείο Εργασίας να ασκήσει όλη την επιρροή του και όλα όσα διαθέτει, προκειμένου η επιχείρηση να συμμορφωθεί και να συνεχίσουν οι εργαζόμενοι, με όλα τα δικαιώματα που απορρέουν από την προηγούμενη εργασιακή σχέση στην προηγούμενη επιχείρηση που απασχολούνταν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, έχετε τον λόγο, για να απαντήσετε στην ερώτηση του κυρίου συναδέλφου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υπουργός Εργασίας, Κοινωνικής Ασφάλισης και Πρόνοιας): Ευχαριστώ πολύ, κυρία Πρόεδρε. 
Κύριε συνάδελφε, πράγματι έχουν γίνει δύο διαδικασίες. Η μία έγινε με ευθύνη του Τμήματος Κοινωνικής Επιθεώρησης Ανατολικού Τομέα Αθηνών και η άλλη έγινε στο Υπουργείο. Και από τις δύο προέκυψε ότι δεν τηρήθηκαν οι διατάξεις του π.δ. 178/2002, όπως είπατε, που αναφέρεται στα μέτρα σχετικά με την προστασία των δικαιωμάτων των εργαζομένων σε περίπτωση μεταβίβασης επιχειρήσεων, εγκαταστάσεων ή τμημάτων εγκαταστάσεων ή επιχειρήσεων σε συμμόρφωση της οδηγίας 98/50/ΕΚ.
Ύστερα από τη συμφιλιωτική διαδικασία στο Υπουργείο, στη δεύτερη διαδικασία που έγινε από το Τμήμα Κοινωνικής Επιθεώρησης Ανατολικού Τομέα Αθηνών στις 4 Μαρτίου, είχαμε επιβεβαίωση των διαπιστώσεων που κάναμε στη συμφιλιωτική του Υπουργείου. Γι’ αυτό το λόγο κλήθηκε η επιχείρηση να υποβάλει γραπτές εξηγήσεις για τη μη τήρηση της διαδικασίας που προβλέπεται στα π.δ. 178/2002 ή 240/2006 περί ενημέρωσης και διαβούλευσης των εργαζομένων σε περίπτωση μεταβίβασης της επιχείρησης.
Η πενθήμερη προθεσμία δεν έχει εκπνεύσει ακόμα. Γιατί έχει συζητηθεί η απολογία; Διότι η υπηρεσία στη συνέχεια θα επιβάλει τις κυρώσεις που προβλέπονται από το νόμο. 
Βεβαίως, πρέπει να πούμε για άλλη μία φορά ότι, όσον αφορά ορισμένα πράγματα, άλλα κρίνονται σύμφωνα με το νόμο και είναι στην αρμοδιότητα των υπηρεσιών για διοικητικές κυρώσεις και άλλα είναι στην αρμοδιότητα των δικαστηρίων. Αυτό δεν μπορεί να το αλλάξει η υπηρεσία που θα κάνει τη διαδικασία την τριμερή.
Όμως, για το συγκεκριμένο είναι σε αναμονή. Ήδη, όπως σας είπα, έχει ζητηθεί το αιτιολογικό από την πλευρά της επιχείρησης, προκειμένου να προβεί στις νόμιμες κυρώσεις.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε τον λόγο, κύριε συνάδελφε, για να δευτερολογήσετε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Υφυπουργέ, οι τετρακόσιοι πενήντα εργαζόμενοι πήγαν με νέους όρους στη νέα εταιρεία, παρ’ όλο που, όπως είπατε και εσείς, μέσα από όλη τη διαδικασία, η οποία δεν εφαρμόστηκε από την εταιρεία, θα έπρεπε να πάνε σαν εργαζόμενοι με μεταφορά στη νέα εταιρεία, με όλα τα δικαιώματά τους. 
Είναι γνωστό ότι η εταιρεία τούς έχει βάλει να υπογράψουν ατομική σύμβαση εργασίας με μείωση των μισθών τους έως 20%, με νέους όρους εργασίας. Βέβαια, ενώ είχαν συλλογικές συμβάσεις εργασίας που ίσχυαν το 2009, σήμερα πάνε με εντελώς καινούργιους όρους, υλοποιώντας συνολικά όλο το νομικό πλαίσιο που έχει υπογραφεί, που έχει περάσει από τη Βουλή μέσα από τα μνημόνια. 
Επτά εργαζόμενοι αρνήθηκαν να υπογράψουν αυτή την οικειοθελή αποχώρηση που επέβαλε η εταιρεία. Οι επτά αυτοί εργαζόμενοι απολύθηκαν. Είναι μία εκδικητική στάση της εταιρείας απέναντι σε αυτούς τους εργαζόμενους που διεκδίκησαν τη μεταφορά τους στη νέα εταιρεία, χωρίς μείωση των αποδοχών τους. 
Επίσης, πρέπει να σας πούμε ότι την ημέρα που κατατέθηκε στο πρωτοδικείο το καταστατικό και η προσωρινή διοίκηση για τη δημιουργία επιχειρησιακού σωματείου στη νέα εταιρεία, την «360 connect», απέλυσαν ένα από τα μέλη της προσωρινής διοίκησης. Κι αυτό επίσης έγινε σε τριμερή. Ήδη στην Εργατική Διαφορά που έγινε στην Επιθεώρηση Πειραιά, η επιθεώρηση πήρε θέση, λέγοντας ότι η απόλυση είναι άκυρη και καταχρηστική.
Το θέμα μας, βέβαια, είναι γιατί έχει πάρει αέρα η εργοδοσία και υλοποιεί σχεδιασμούς, γράφοντας «στα παλαιότερα των υποδημάτων της» ένα σωρό νόμους και αυτά που έχουν απομείνει ακόμα και ισχύουν για τους εργαζόμενους; 
Είναι ένα ερώτημα που δεν θέλω απάντηση. Είναι γνωστή η απάντηση. Είναι αποτέλεσμα της δικής σας πολιτικής που έχει καταργήσει κάθε δικαίωμα για τους εργαζόμενους, που υλοποιεί στην πράξη κάθε αίτημα των επιχειρηματιών του μεγάλου κεφαλαίου. Αυτό έκανε και η εταιρία η «HELLAS ONLINE» «και απαλλάχτηκε από δικαιώματα που είχαν οι εργαζόμενοι τόσων χρόνων.
Είσαστε υπόλογοι απέναντι στους εργαζόμενους. Η πολιτική αυτή πρέπει να ανατραπεί. Κι εμείς αυτό καλούμε τους εργαζόμενους να κάνουν, μέσα από τον αγώνα τους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Κύριε Κεγκέρογλου, αν θέλετε, μπορείτε να δευτερολογήσετε.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Εγώ θα διαφωνήσω με τον κύριο συνάδελφο. Ειδικά για τα θέματα που έχουν να κάνουν με τη διαδοχή στην εργοδοσία, με τη μεταβίβαση επιχειρήσεων, είναι ξεκάθαρα από την πλευρά του νόμου. Θεωρούμε ότι αυτό είναι πάρα πολύ σημαντικό, προκειμένου να υπάρξει προστασία των εργαζομένων και βεβαίως, κάθε απόφαση μονομερής, η οποία αλλάζει τους όρους της εργασιακής σύμβασης και επιχειρείται, προφανώς, χωρίς τη συγκατάθεση του μισθωτού, αφού είναι μονομερής, είναι κάτι το οποίο απαγορεύεται από το νόμο.
Θεωρώ ότι αυτό και όλες οι διατάξεις οι οποίες περιέχονται στο προεδρικό διάταγμα με αριθμό 178 και βεβαίως στο ν. 2112 περί υποχρεωτικής καταγγελίας στη σύμβαση εργασίας ιδιωτικών υπαλλήλων και βεβαίως, αυτά τα οποία έχουν κρίνει δικαστήρια, όπως παραδείγματος χάριν ότι ο εξαναγκασμός του εργαζόμενου σε οικειοθελή αποχώρηση ισοδυναμεί με απόλυση, η οποία είναι άκυρη, εφόσον δεν διατυπώθηκε εγγράφως και δεν κατεβλήθη η νόμιμη αποζημίωση, είναι πράγματα τα οποία είναι κατοχυρωμένα και δεν μπορούμε να πούμε γενικά ότι έχουν καταβληθεί με μνημονιακούς νόμους.
Είναι άλλα συγκεκριμένα, τα οποία έχουν αλλάξει ή έχουν τροποποιηθεί ή καταργηθεί. Όμως, όσον αφορά τα συγκεκριμένα που ισχύουν, είναι καλό όχι μόνο να τα αναγνωρίζουμε, αλλά και να τα στηρίζουμε και να τα αξιοποιούμε αναλόγως, εμείς ως Υπουργείο μέσω των υπηρεσιών γι’ αυτά που αποτελούν αρμοδιότητα των υπηρεσιών και βεβαίως οι νομικοί συμπαραστάτες των εργαζομένων γι’ αυτά που είναι ζητήματα που έχουν να κάνουν με τα δικαστήρια. 
Σε κάθε περίπτωση, όσον αφορά τις περιπτώσεις που είναι ακόμα σε εκκρεμότητα και η επιχείρηση δεν έχει δώσει το απολογητικό και είναι εν τοις πράγμασι εξαναγκασμός για οικειοθελή αποχώρηση ή για υπογραφή σύμβασης, θεωρώ ότι μπορούν να ανιχνευθούν και μπορεί να έχουμε επιβολή των κυρώσεων και επανόρθωση από την πλευρά της επιχείρησης σε εκείνες τις περιπτώσεις στις οποίες έγινε παράβαση του νόμου. Άλλως, προφανώς θα έχει τις νόμιμες συνέπειες. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Ο Βουλευτής κ. Επαμεινώνδας Μαριάς ζητεί άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η Βουλή ενέκρινε τη ζητηθείσα άδεια. 
Επόμενη είναι η πρώτη με αριθμό 5730/27-1-2014 ερώτηση δεύτερου κύκλου του Βουλευτή Καστοριάς του Συνασπισμού Ριζοσπαστικής Αριστεράς κ. Ευάγγελου Διαμαντόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την οικονομική «ασφυξία» χιλίων ασφαλισμένων του ΟΑΕΕ στο Νομό Καστοριάς.
Ορίστε, κύριε Διαμαντόπουλε, έχετε τον λόγο.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, από τη στιγμή που οι προηγούμενες κυβερνήσεις επέλεξαν να εισάγουν και να διατηρούν τη χώρα μας σε ένα σπιράλ λιτότητας, το οποίο κάνει βάρβαρη την οικονομική πραγματικότητα των Ελλήνων, εκατοντάδες χιλιάδες μικρομεσαίες επιχειρήσεις -αυτές που ήταν η ραχοκοκαλιά της ελληνικής οικονομίας- έχουν οδηγηθεί σε κλείσιμο. Επίσης αρκετές -μπορεί και αντίστοιχες σε αριθμό- ακροβατούν σε μία επικίνδυνη ισορροπία με τους ανθρώπους να προσπαθούν να διατηρήσουν τη βιωσιμότητά τους είτε χρωστώντας είτε επιλέγοντας να μην καταβάλουν τις εισφορές τους στον ΟΑΕΕ, γιατί δεν έχουν άλλο δρόμο.
Χίλιοι και άνω αυτοαπασχολούμενοι και μικρομεσαίοι του Νομού Καστοριάς βρέθηκαν μπροστά σε μία σκληρή, εφιαλτική θα έλεγα, πραγματικότητα, διότι η υπηρεσία που ήταν αρμόδια να τους εντάξει στην κατηγορία που έπρεπε, δεν το έκανε σωστά με ευθύνη κάποιου υπαλλήλου ή κάποιων υπαλλήλων και οι μετέπειτα έλεγχοι δεν είχαν διαπιστώσει το λάθος. Αυτό είχε ως αποτέλεσμα, στην εικοσαετία που έχει παρέλθει, να τους έρθει ένας λογαριασμός από 600 έως 8.000 ευρώ -το 50% και άνω των οποίων είναι τόκοι- με αποτέλεσμα να μην είναι ικανοί να ανταποκριθούν στις απαιτήσεις του ΟΑΕΕ, λαμβάνοντας υπ’ όψιν και αυτά που είπα για το ασφυκτικό πλαίσιο που έχει δημιουργηθεί.
Και εδώ πρέπει να επισημάνω –μάλιστα, το επισημαίνω και μέσα στην ερώτηση- ότι αρκετοί από αυτούς είχαν ζητήσει να κατέβουν κατηγορία ή να μπουν σε ρύθμιση δόσεων, κάτι που αφαιρεί από αυτούς τους ανθρώπους το δικαίωμα να μπορούν να είναι ασφαλισμένοι στον ΟΑΕΕ με ό,τι εμπεριέχεται σε αυτή την έννοια.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Στην ερώτησή σας θα απαντήσει ο Υπουργός Εργασίας, Κοινωνικής Ασφάλισης και Πρόνοιας κ. Κεγκέρογλου. 
Ορίστε, κύριε Υπουργέ, έχετε τον λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κυρία Πρόεδρε.
Ο κύριος συνάδελφος θέτει ένα θέμα το οποίο πράγματι έχει να κάνει με πάρα πολλούς ασφαλισμένους του ΟΑΕΕ, ένα ζήτημα το οποίο εκτείνεται σε βάθος χρόνου. Εγώ δεν θεωρώ ότι οι υπάλληλοι και όλο το σύστημα το οποίο έκανε το λάθος ανακάλυψε μετά από είκοσι χρόνια ότι έκανε λάθος. Δεν υπάρχει τουλάχιστον το πειστήριο γι’ αυτό. Ωστόσο, το αποτέλεσμα είναι ένα: Όλο αυτό είναι εις βάρος πάρα πολλών ασφαλισμένων, οι οποίοι βρέθηκαν -ακόμη και στην περίπτωση που τηρούσαν την υποχρέωση καταβολής των ασφαλιστικών εισφορών και δεν ήταν ανάμεσα σε αυτούς που συσσώρευσαν οφειλές- να είναι οφειλέτες και άρα να μην είναι ενήμεροι.
Πρόκειται για ένα πραγματικό πρόβλημα, λοιπόν, το οποίο μας είχε τεθεί με επιστολές και είχαμε δώσει κατεύθυνση στον ΟΑΕΕ το τελευταίο διάστημα να το αντιμετωπίσει. 
Έχει ληφθεί μία απόφαση από το Διοικητικό Συμβούλιο του ΟΑΕΕ. Υπάρχει δηλαδή μία εξέλιξη στο θέμα. Το ένα είναι ότι γι’ αυτούς έχει εφαρμοστεί ουσιαστικά το υπ’ αριθμόν 116 προεδρικό διάταγμα, που έχει να κάνει με έλεγχο πενταετίας και όχι εικοσαετίας. Το δεύτερο στοιχείο είναι ότι εκεί που υπήρχε η απαίτηση για άμεση καταβολή των οφειλομένων υπάρχει πλέον η δυνατότητα –και νομίζω ότι τις επόμενες μέρες θα αρχίσει να υλοποιείται- να κάνουν ρύθμιση παράλληλα και ανεξάρτητα από οποιαδήποτε άλλη. Μάλιστα, ειδικά γι’ αυτήν την περίπτωση, θα γίνει εκτός ηλεκτρονικού συστήματος, γιατί το ηλεκτρονικό σύστημα δεν μπορεί να τη δεχθεί και να την υλοποιήσει. Η διαδικασία αυτή θα γίνει χειρόγραφα. 
Τη σχετική απόφαση του Διοικητικού Συμβουλίου του ΟΑΕΕ δεν την έχω. Έχω μόνο το νούμερο. Είναι η υπ’ αριθμόν 569/50 του τελευταίου διαστήματος του 2013. Δίνει τη δυνατότητα αυτής της ρύθμισης εκτός μηχανογραφικού συστήματος. Θα πρέπει τώρα να δούμε τη διαδικασία υλοποίησης και εφαρμογής της, για να δούμε εάν υπάρχει αντιμετώπιση του θέματος ή εάν χρειάζεται να ληφθούν παραπέρα και άλλες αποφάσεις.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια–Τσαρουχά</Parlmember>): Ορίστε, κύριε Διαμαντόπουλε, μπορείτε να δευτερολογήσετε.</ChairmanSpeech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ, κυρία Πρόεδρε. 
Κύριε Υπουργέ, υπάρχει εδώ ένα τεράστιο ζήτημα, διότι έχει κατατεθεί από πλευράς μου από 27-1-2014 αυτή η ερώτηση. Έχει κατατεθεί –εννοείται πως είμαστε ανοικτοί να παραδεχθούμε οτιδήποτε- και από τη Βουλευτίνα της Καστοριάς κ. Αντωνίου.  Μάλιστα, εγώ από πλευράς μου κατέθεσα στις 3-2-2014 αναφορά, δηλαδή το αίτημα και την απόφαση που είχε πάρει το Εμπορικό Επιμελητήριο. Όλοι αυτοί οι άνθρωποι αγωνιούν. 
Εγώ ευχαρίστως ακούω αυτά που μου δώσατε ως απάντηση. Φθάνει, όμως, μία πίεση σε εμένα από όλους αυτούς τους ανθρώπους που αγωνιούν, διότι δεν έχει γίνει είτε κατανοητό είτε ξεκάθαρο –και σε μένα αυτό συμβαίνει αυτήν τη στιγμή μετά απ’ αυτό που άκουσα  από εσάς- τι ακριβώς θα κάνουμε. Νομίζω ότι όλο αυτό το χρονικό διάστημα αυτό έπρεπε να λυθεί, κύριε Υπουργέ. 
Εάν δεν είχαμε την τύχη με το μέρος μας εγώ και οι χίλιοι και άνω συμπατριώτες μου να κληρωθεί –γιατί έμεινε αναπάντητη- δεν θα μπορούσα και εγώ από αύριο το πρωί να δώσω φως σε αυτήν τη διαδικασία όσον αφορά στο τι προτίθεστε να κάνετε. 
Υπάρχει, όμως, ένα θέμα δικαιοσύνης για εμάς στο ΣΥΡΙΖΑ, διότι χωρίς κανένα δόλο, όλοι αυτοί οι άνθρωποι που δεν φταίνε καλούνται να πληρώσουν ποσά από 600 ευρώ έως 8.000 ευρώ, κύριε Υπουργέ, που το 50% είναι τόκοι. Δεν ήταν καν ενήμεροι όλοι αυτοί οι άνθρωποι. Όπως και εσείς παραδεχθήκατε, πολλοί ήταν τακτοποιημένοι σε όλη τη διάρκεια αυτών των ετών και εάν έχει συμβεί οτιδήποτε, πρέπει να το δουν η Διοίκηση του ΟΑΕΕ και το Υπουργείο και να καταμερίσουν ευθύνες.
Το κράτος δεν είναι μία αυθύπαρκτη παρουσία ανεξάρτητη από την κοινωνία. Οι πολίτες έχουν αποφασίσει τη συγκρότησή του. Πρόκειται για συγκεκριμένη συγκρότηση, η οποία έχει να κάνει και με τους συσχετισμούς που διαμορφώνονται μέσω των πλειοψηφιών εδώ στη Βουλή και την υλοποίηση όλων των μέτρων και όλων των αποφάσεων των κυβερνήσεων. 
Όταν ένας άνθρωπος –και καταλήγω με αυτό- δεν είχε ενημέρωση όλα αυτά τα χρόνια, θεωρείτε δίκαιο να επιβαρυνθεί με όλο αυτό το ποσό; Και δεν λέω ότι αύριο το πρωί πρέπει να είναι η εγκύκλιος εκεί, αλλά η απάντησή σας εδώ, κύριε Υπουργέ, θα δώσει μία σαφή κατεύθυνση όσον αφορά αυτή την αδικία. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια–Τσαρουχά</Parlmember>): Και εμείς ευχαριστούμε. 
Κύριε Κεγκέρογλου, διευκρινίστε έτι περαιτέρω.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Να πούμε, λοιπόν, σε σχέση με την εφαρμογή του υπ’ αριθμόν 116 προεδρικού διατάγματος τι προβλέπεται: Εισφορές που δεν καταβλήθηκαν στην ασφαλιστική κατηγορία που έπρεπε, ανεξάρτητα του λόγου, και έχει περάσει πενταετία από την καταβολή τους ή έχει επέλθει ο ασφαλιστικός κίνδυνος, θεωρείται ότι καταβλήθηκαν στην οικεία ασφαλιστική κατηγορία στην οποία καταβλήθηκαν. 
Αυτό το προεδρικό διάταγμα, σε σχέση με άλλο, μιλάει για πενταετία. Το άλλο προεδρικό διάταγμα μιλάει για εικοσαετία. Δηλαδή, εάν εφαρμοζόταν το άλλο, θα είχαμε προσαυξήσεις εικοσαετίας. Αυτό καταλαβαίνω εγώ. Άρα, θεωρώ θετικό που εφαρμόζεται αυτό, γιατί κατ’ αρχήν δεν ήταν της δικιάς τους ευθύνης.
Ο ν.1902/90 λέει ότι οι διαφορές που προκύπτουν από την αναδρομική ανακατάταξη σε ανώτερη ασφαλιστική κατηγορία, καταβάλλονται με την τρέχουσα εισφορά της απαιτητής ασφαλιστικής κατηγορίας, μείον την τρέχουσα εισφορά της ασφαλιστικής κατηγορίας, στην οποία λανθασμένα είχε υπαχθεί ο ασφαλισμένος, με τα αναλογούντα τέλη καθυστέρησης. Αυτό είναι που δημιουργεί την επιπλέον επιβάρυνση που λέει ο συνάδελφος.
«Το δικαίωμα του Οργανισμού προς είσπραξη εισφορών παραγράφεται μετά από παρέλευση εικοσαετίας». Αυτό λέει το άλλο προεδρικό διάταγμα, το οποίο δεν εφαρμόζεται.
Έτσι, λοιπόν, τις επόμενες ημέρες μετά την απόφαση του Διοικητικού Συμβουλίου θα υπάρχει η δυνατότητα αίτησης και ένταξης σε ρύθμιση, με βάση τις σαράντα και πλέον δόσεις –όσες δηλαδή προβλέπονται από τη ρύθμιση- για όλες αυτές τις παλιές οφειλές εκτός μηχανογραφικού συστήματος ΗΔΙΚΑ. Αυτό είναι που αποφάσισε το Διοικητικό Συμβούλιο του ΟΑΕΕ. 
Τώρα υπάρχουν θέματα και ζητήματα, όπως είπατε, δικαίου, δικαιοσύνης, όπως γιατί να υπάρξει επιβάρυνση έστω και 1 ευρώ σε ανθρώπους οι οποίοι δεν είχαν γνώση ή δεν ήταν λόγω δικιάς τους υπαιτιότητας. Σε αυτά θα συμφωνήσω κι εγώ.
Όμως, επειδή ανοίγει το σύστημα την επόμενη εβδομάδα, θα έλεγα να δούμε πρώτα πώς θα αρχίσει να εφαρμόζεται, τι θα υπάρξει ως αποτέλεσμα. Με βάση αυτό να το δούμε, να εκτιμήσουμε και ενδεχομένως να αποφασίσουμε. Δεν είμαι σίγουρος όμως ότι μπορεί να υπάρχει παραγραφή και για την πενταετία.
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κλείνουμε με τη δεύτερη με αριθμό 2192/17-1-2014 αναφορά δεύτερου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Ανάπτυξης και Ανταγωνιστικότητας, σχετικά με τον κλάδο των αρτοποιών.
Έχετε τον λόγο, κύριε Πρόεδρε.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, κατέθεσα ένα κείμενο έκκλησης προς τον Πρόεδρο της Δημοκρατίας, τον Πρωθυπουργό, τους Υπουργούς, όλους εμάς τους Βουλευτές εδώ, που αφορά έναν από τους πλέον συμπαθείς κλάδους της οικονομίας μας, της βιοτεχνίας -που όπως γνωρίζουμε η συντριπτική πλειονότητα των επιχειρούντων είναι οι βιοτέχνες- τον κλάδο των αρτοποιών.
Η Πανελλήνια Ομοσπονδία των Αρτοποιών και ειδικότερα η Συντεχνία των Αρτοποιών Αθηνών, Πειραιώς, Αττικής διατυπώνουν ένα παράπονο, το οποίο εγώ το γνωρίζω και το ακούω τουλάχιστον από τις αρχές της δεκαετίας του ’90. Τότε, με ένα νόμο ουσιαστικά άνοιξε η πόρτα -και τα τελευταία χρόνια πια, ειδικά μετά το 2007, είναι διάπλατη η είσοδος- στο χώρο του πολυτιμότερου αγαθού για τον ελληνικό λαό, πιστεύω για τον κάθε λαό και τον κάθε άνθρωπο, δηλαδή το ψωμί. 
Το ψωμί, κυρία Πρόεδρε, παράγεται οπουδήποτε αλλού. Δεν ξέρουμε πώς και πού. Μπορεί να εισάγεται ως ζύμη -ποιος ξέρει ποίας συνθέσεως είναι- και να πουλιέται σαν ψωμί στα βενζινάδικα, στα σούπερ μάρκετ, οπουδήποτε.
Βέβαια, ως τελικό αποτέλεσμα δεν υιοθετώ πλήρως το παράπονο, αν και θεωρώ δικαιολογημένη την πικρία που διατυπώνουν. Επιτέλους, για πέντε-δέκα μεγάλες βιομηχανίες αυτού του είδους, θα εξαφανίσουμε έναν κλάδο που αποτελεί, όπως ξέρουμε, την καρδιά της γειτονιάς, του χωριού, της πατρίδας μας; Για ποιο λόγο; Δεν πρόκειται εδώ για αναδιαρθρώσεις της οικονομίας. Δεν πρόκειται καν περί τρόικας. Απλούστατα «βρήκαμε παπά», την περίφημη τρόικα. Ανεξαρτήτως τού τι θα έλθει μέσω της τρόικας, διάφορα συμφέροντα βρίσκουν πρόσφορο το έδαφος μιας Βουλής που δεν έχει τη δυνατότητα να επεξεργαστεί και να νομοθετήσει. Για αρκετούς Υπουργούς αυτό είναι το πρωτόκολλο των νομοθετημάτων. Οδηγούμεθα σ’ αυτή την πραγματικά τραγική κατάσταση σ’ ένα χώρο και σ’ ένα είδος που δεν είναι απλώς εμπόρευμα. Υποθέτω ότι δεν έρχεστε από τας Βερσαλλίας. Από κάποιο χωριό ή κάποια γειτονιά κάποιας πόλης θα προέρχεστε κι εσείς.
Κύριε Υπουργέ, θα σας παρακαλέσω για κάτι, αν κι αυτό θα σας το έλεγε η κυρία Πρόεδρος: Παίρνετε από Βουλευτές έγγραφα που έχουν φθάσει στα χέρια τους και που αφορούν προβλήματα που πρέπει να τεθούν υπόψη σας. Κάποιος συνεργάτης σας έγινε και ερμηνευτής του Κανονισμού της Βουλής. Έπειτα από σαράντα χρόνια που είμαι εδώ μέσα, έμαθα ότι αυτή η ανοικτή επιστολή που απευθύνεται σ’ όλους μας, από τον Πρόεδρο, δεν πληροί τους όρους του Κανονισμού για να υποβληθεί. Γι’ αυτό την έβαλα στην κλήρωση, για να έλθετε να απαντήσετε, κύριε Σκορδά. Ελπίζω να μην σας εκφράζει αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στην ερώτηση του κ. Κακλαμάνη θα απαντήσει ο Υφυπουργός κ. Αθανάσιος Σκορδάς.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κυρία Πρόεδρε.
Είναι αυταπόδεικτος και ο σεβασμός στον πρώην Πρόεδρο της Βουλής κ. Κακλαμάνη και στην κοινοβουλευτική και πολιτική του διαδρομή.
Κύριε Πρόεδρε, το κείμενο που έχετε καταθέσει -και ως προς τούτο προέκυψε η απάντηση ότι δεν είναι σύμφωνο με τον Κανονισμό- δεν διατυπώνει κανένα ερώτημα και κανένα παράπονο. Είναι ένα κείμενο το οποίο δικαιολογημένα να πω, αδικαιολόγητα να πω –ό,τι θέλετε διαλέξτε- εκφράζει ίσως την οργή ή την αγωνία ενός αρτοποιού ο οποίος έχει διατελέσει και Πρόεδρος στην Ομοσπονδία Αρτοποιών κατά το παρελθόν. Εάν διαβάσετε το κείμενο, είναι μία αλληλουχία –τι να πω- συνθημάτων, ύβρεων και δεν καταλήγει σε κανένα ερώτημα. Σε τι να απαντήσουμε; 
Ειλικρινά, κύριε Κακλαμάνη, εάν το ερώτημα είναι τι προτιθέμεθα να κάνουμε στο θέμα του ψωμιού, σε σχέση με την έκθεση ΟΟΣΑ -γιατί υποθέτω ότι αυτό μάλλον έχει στο μυαλό του ο συγγραφέας του κειμένου- θα πω ότι δεν συζητάμε τίποτε άλλο πέρα από το να πουλιέται το ψωμί με το ζύγι, γιατί αυτό εμπεδώνει μία σχέση εμπιστοσύνης και ειλικρίνειας μεταξύ του αρτοποιού και του πελάτη. Όλα τα υπόλοιπα δεν νομίζω ότι περιποιούν τιμή ούτε για το Κοινοβούλιο, ούτε για κανέναν και είμαι σίγουρος ότι ο κ. Κακλαμάνης δεν προσυπογράφει αυτά τα οποία αναφέρονται εδώ πέρα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Κακλαμάνης έχει τον λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είναι κρίμα και λυπάμαι ειλικρινά, διότι άλλα περίμενα από τον κύριο Υφυπουργό, στον οποίο εύχομαι να καταστεί μέλος του Κοινοβουλίου. Εγώ είμαι υπέρ της ανανέωσης της πολιτικής ζωής, αλλά θα πω κάτι που είπε ένας Ρώσος διανοούμενος μετά το εικοστό συνέδριο στη Σοβιετική Ένωση. Είπε: «Αν οι παλιοί που φεύγουν είναι παλιάνθρωποι, είναι πολύ επικίνδυνο στη θέση τους να έλθουν νέοι παλιάνθρωποι, γιατί αυτοί θα ζήσουν περισσότερο και θα κάνουν περισσότερο κακό». Αυτό δεν αφορά προσωπικά τον κ. Σκορδά, αλλά να έρχεστε, κύριε Σκορδά, και να λέτε αυτά; «Έλα παππού», λένε στο χωριό μου, «να σου δείξω τα αμπελοχώραφά σου». 
Ο κύριος αυτός που απευθύνεται έχει την ιδιότητα του μέχρι πρότινος Προέδρου και εκφράζει το σύνολο. Αυτά τα οποία αναφέρονται εδώ είναι αυτά που λένε κάθε μέρα όλοι οι εργαζόμενοι σε αυτόν τον κλάδο. Δεν υπάρχουν αιτήματα; Δεν υπάρχουν παράπονα; Μα, δεν με ακούσατε πριν; 
Και μου απαντήσατε για το περιεχόμενο της εργαλειοθήκης του ΟΟΣΑ. Όταν θα έρθει εδώ το νομοσχέδιο, θα συζητήσουμε και ποιες είναι οι απόψεις του ΟΟΣΑ και τι βάρος έχουν οι απόψεις απλώς ενός διεθνούς οργανισμού και ποιες είναι απόψεις που διά του ΟΟΣΑ έρχονται, κύριε Υπουργέ. 
Αρκετά! Αρκετά, γιατί η χώρα είναι επί ξυρού ακμής και πρέπει όλοι να το συνειδητοποιήσουμε αυτό. Υπάρχει μεγάλο άγχος. Υπάρχει πολύς πόνος σε ένα λαό, ο οποίος στην κατάσταση που βρίσκεται, δεν είναι δυστυχώς σε θέση να σκεφτεί πού είναι η έξοδος κινδύνου και πού είναι το παράθυρο που αντί να διασωθεί κανείς, πέφτει στο κενό. 
Κυρία Πρόεδρε, σας παρακαλώ αυτό είναι θέμα του Προεδρείου. Έχω πολλές αναφορές. Εγώ δεν θέλω ποτέ να δίνω προσωπικό χαρακτήρα στις όποιες αντιπαραθέσεις μας. Ο κύριος Υπουργός –και όπως πληροφορούμαι δεν είμαι ακόμη εγώ δέκτης τέτοιων απαντήσεων- και ο Υπουργός Οικονομικών –το λέω με επιφύλαξη το δεύτερο, αλλά από την υπηρεσία αυτό πληροφορούμαι- είναι οι μόνοι από το σύνολο της Κυβερνήσεως, που κάποιος συνεργάτης τους φαίνεται να έχει κάποιο κόμπλεξ με το Κοινοβούλιο. Θα ήθελε μάλλον να είναι μέλος του. Δεν ξέρω!
Είναι δυνατόν να σας έρχεται από τον Πρόεδρο της Βουλής αναφορά, που υπογράφει ο Βουλευτής, που μπορεί να υιοθετήσει και ένα δημοσίευμα ακόμη και να σας το στείλει για να το διαβάσετε και να δίνετε τέτοια απάντηση; 
Οι άνθρωποι που βρίσκονται σε απόγνωση υπερβάλουν και στις εκφράσεις τους. Σας είπα ότι δεν υιοθετώ τις υπερβολές, τη συνωμοσολογία, αλλά τα γεγονότα είναι απτά. Υπάρχει πρόβλημα, όπως πριν από σαράντα χρόνια που ήρθε –υπό άλλο καθεστώς αυθαιρεσίας- ένας βιομήχανος ο οποίος παρασκεύαζε ψωμί –δεν ξέρω από πού το έφερνε- και η επιχείρηση εκείνη, όπως ξέρετε, χρεοκόπησε. 
Δεν είναι βέβαιο ότι αυτοί που θα υποκαταστήσουν τους επαγγελματίες αρτοποιούς που επί εικοσιτετραώρου βάσεως και με τις οικογένειες τους δουλεύουν για το ψωμί, του κοσμάκη το ψωμί, αυτό που μάθαμε από μικρά παιδιά να τρώμε –και όσοι ταξιδέψαμε έξω και είδαμε τα άλλα τα πολυτιμότερα- και που έχει να έχει να κάνει με την παράδοση αυτού του λαού. 
Και πάρα πολλά πράγματα στην κρίση που ζούμε σήμερα ισοπεδώνονται. Αυτό σημαίνει και μετάλλαξη της πολιτισμικής μας ταυτότητας, που ακολουθεί κάτι ακόμα χειρότερο, για ένα λαό σε μια χώρα που στην περιοχή εδώ κάθε δύο, τρεις γενιές γίνεται και ένας πόλεμος και μια αναδιάταξη συνόρων. Αν ο λαός πάψει να πιστεύει σε κάποιες παραδόσεις, σε κάποιες αξίες και θεωρήσει ότι είναι ίσος, με καμμία διαφορά, με όλους τους άλλους λαούς, φοβούμαι ότι είτε εμείς είτε τα παιδιά μας θα το πληρώσουν πολύ ακριβά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε. 
Ορίστε, κύριε Σκορδά, έχετε τον λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Κυρία Πρόεδρε, λυπάμαι αν δεν ικανοποίησα στην πρώτη μου απάντηση τον κ. Κακλαμάνη. 
Ειλικρινά, κύριε Κακλαμάνη, δεν μπορώ να καταλάβω ποιο είναι το ερώτημα. Εάν το ερώτημα είναι τι προτιθέμεθα να κάνουμε για το ψωμί, από όλα όσα αναφέρονται στην έκθεση του ΟΟΣΑ, επαναλαμβάνω ότι το μόνο που προτιθέμεθα να νομοθετήσουμε είναι το να πωλείται το ψωμί με το ζύγι. Τίποτα άλλο. Δεν αλλάζει τίποτα.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν σας λέει ο άνθρωπος καν για τον ΟΟΣΑ.</Speech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Μα, να σας πω τι λέει;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν το διαβάσατε καν!</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Το διάβασα πολύ καλά.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας λέει το παράπονό του ότι διαλύετε έναν ολόκληρο κλάδο και στερείτε τον ελληνικό λαό από το παραδοσιακό του ψωμί.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Πώς, κύριε Πρόεδρε;</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Που θα έρχεται ως ζύμη από το εξωτερικό και θα διαμορφώνεται σε φρατζόλες, σε ψωμί στα βενζινάδικα και οπουδήποτε αλλού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δώστε μία απάντηση, κύριε Υπουργέ.</ChairmanSpeech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Προσπαθώ να απαντήσω και μάλιστα με πολύ σεβασμό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. Παρακαλώ απαντήστε για να κλείσουμε.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Πώς θα καταστρέψουμε ένα κλάδο, όταν δεν αλλάζει τίποτα στην αρτοποιητική νομοθεσία; Δεν το καταλαβαίνω. Εκτός αν δεν διαθέτω ούτε τον απλό κοινό νου, αλλά νομίζω απλό κοινό νου διαθέτουμε όλοι. Δεν αλλάζει τίποτα στο ν.3526 που αφορά την αρτοποίηση. Η μόνη αλλαγή, ξαναλέω, που προτιθέμεθα να φέρουμε, έχει να κάνει με το να πωλείται το ψωμί με το ζύγι. 
Από την άλλη, μην με εγκαλείτε, κύριε Κακλαμάνη, αν το διάβασα ή όχι. Διότι με αναγκάζετε να διαβάσω τι λέει αυτό το κείμενο, το οποίο προφανώς εν πολλοίς -όχι εν όλοις- το προσυπογράφετε, αφού το υιοθετείτε. Λέει «να συζητήσουμε την περικοπή ότι ο λαός έχει καταναλώσει, χωρίς να το ξέρει, ψωμί που κατασκευάστηκε σε βενζινάδικα και ξυλουργεία». Από πού προκύπτει αυτό; Ποιος είπε ότι υπάρχει δικαίωμα παρασκευής ψωμιού σε βενζινάδικα και ξυλουργεία; Το κείμενο μάς ζητάει –και το διαβάζω όπως ακριβώς το λέει- να τοποθετηθούμε πολιτικά πάνω στον ισχυρισμό ότι «η Νέα Δημοκρατία και το ΠΑΣΟΚ έχουν βάλει ως στόχο τους να καταστρέψουν και το τελευταίο παραδοσιακό επάγγελμα, στο βωμό των μεγάλων συμφερόντων». Και να μην πω άλλα, εξόχως υβριστικά, σχόλια.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αυτός υπερβάλλει, αλλά αυτό δεν σημαίνει συλλογική ευθύνη. Τι σημαίνει «Νέα Δημοκρατία και ΠΑΣΟΚ»; Δηλαδή όλοι εδώ είμαστε υπεύθυνοι για ό,τι κάνετε εσείς, κύριε Υπουργέ; Πού τα βρήκατε αυτά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Πρόεδρε, μην ανοίγετε συζήτηση τώρα. Να απαντήσει ο κύριος Υπουργός.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μπορεί ο άνθρωπος στην απόγνωσή του να υπερβάλει.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Νομίζω πως ήμουν αρκούντως σαφής για το τι ακριβώς συμβαίνει με την αρτοποιητική νομοθεσία. Αν δεν συμφωνείτε, κύριε Πρόεδρε, με το να πωλείται το ψωμί με το ζύγι, ευχαρίστως καταψηφίστε το.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πρέπει να τον αλλάξουμε. Αυτό σας λέω.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Όχι δεν αλλάζει. Αυτό σας είπα.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πρέπει να αλλάξει!</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς. 
Κυρίες και κύριοι συνάδελφοι, ολοκληρώθηκε η συζήτηση των αναφορών και ερωτήσεων.
ΠΡΟΕΔΡΕΟΥΣΑ (Μαρία Κόλλια-Τσαρουχά): Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Δημόσιας Τάξης και Προστασίας του Πολίτη: «Αναδιοργάνωση της Ελληνικής Αστυνομίας, του Πυροσβεστικού Σώματος και της Γενικής Γραμματείας Πολιτικής Προστασίας, αναβάθμιση Υπηρεσιών του Υπουργείου Δημόσιας Τάξης και Προστασίας του Πολίτη και ρύθμιση λοιπών θεμάτων αρμοδιότητας Υπουργείου Δημόσιας Τάξης και Προστασίας του Πολίτη και άλλες διατάξεις». 
Κύριε Υπουργέ, έχετε ζητήσει τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κυρία Πρόεδρε.
Θα ήθελα να πω κάτι το οποίο ήδη έχω δηλώσει. Το άρθρο 30 του σχεδίου νόμου διαγράφεται. Τα δε λοιπά άρθρα αναριθμούνται αντιστοίχως, δηλαδή το άρθρο 31 γίνεται 30 και ούτω καθεξής.
Ευχαριστώ πολύ.</Speech>
	<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, μπορώ να έχω τον λόγο;</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε τον λόγο, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, άκουσα τη δήλωση του κυρίου Υπουργού και βλέπω να την επαναλαμβάνει με μεγάλη έκπληξη στην Αίθουσα της Βουλής. Τι πάει να πει, κύριε Υπουργέ, «αποσύρετε» ένα άρθρο του νομοσχεδίου και το αναριθμείτε μετά το τέλος της ψηφοφορίας; Μπορείτε να μου το εξηγήσετε; Τι πάει να πει «αποσύρεται»; Δεν υπάρχει απόσυρση άρθρου, αφού έχει γίνει η ψηφοφορία και η ψηφοφορία αυτή έχει ένα συγκεκριμένο αποτέλεσμα. 
Από εκεί και πέρα, το άρθρο 30, όπως καλώς πρέπει να γνωρίζετε -και κακώς δεν παρενέβητε εκείνο το βράδυ- δεν ψηφίστηκε από τη Βουλή. Κατά πρωτοφανή τρόπο, για το άρθρο 30, έγινε λαθροχειρία, έγινε πλαστογράφηση της θέλησης του Σώματος, έγινε νόθευση, νοθεία από τον Προεδρεύοντα της Βουλής. Αυτό δεν το γνωρίζετε; Δεν το ξέρετε αυτό; Δεν ξέρετε ότι ο Προεδρεύων ανακοίνωσε πλαστογραφημένο αποτέλεσμα; Παραποίησε το αποτέλεσμα της σχετικής ψηφοφορίας. Δεν το γνωρίζετε; Επομένως, πως ερχόσαστε τώρα, σηκώνετε τα χέρια ψηλά και μας λέτε «Αποσύρω το άρθρο 30», για το οποίο δεν μας λέτε ότι καταψηφίστηκε; Γιατί αν ψηφίστηκε -και το ισχυρίζεστε- δεν έχετε δικαίωμα να το αποσύρετε. 
Τέλος, κυρία Πρόεδρε, δεν μπορεί να γίνει ψήφιση στο σύνολο του νομοσχεδίου διότι το άρθρο 30, το οποίο δεν ψηφίστηκε, αποτελεί ουσιώδες μέρος του συνόλου του νομοσχεδίου. Χωρίς το άρθρο 30 δεν υπάρχει το νομοσχέδιό σας, διότι δεν μπορείτε να κάνετε αναδιοργάνωση της Αστυνομίας, χωρίς να ορίσετε τις περιφερειακές αστυνομικές διευθύνσεις. Εσείς αποσύρετε, δηλαδή, την οργάνωση της Αστυνομίας και μας λέτε να ψηφίσουμε στο σύνολο ένα νομοσχέδιο, το οποίο αφήνει κενό γράμμα αυτήν την αναδιοργάνωση. 
Άρα, δεν έχουμε καμμία δυνατότητα να ψηφίσουμε το σύνολο σήμερα. Πρέπει να φέρει η Κυβέρνηση ξανά το νομοσχέδιο με ένα καινούριο άρθρο, αν νομίζει. 
Εν πάση περιπτώσει, είναι εκτός Κανονισμού ο κύριος Υπουργός, αντί να αναγνωρίσει τη νόθευση του αποτελέσματος της ψηφοφορίας, να μας πει ως αθώος, ουδέτερος, τρίτος, ως γαλαντόμος, ότι δήθεν αποσύρει το άρθρο. 
Δεν αποσύρεται μη ψηφισμένο άρθρο, κύριε Υπουργέ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι αντιληπτό αυτό που είπατε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κι εσείς ως Προεδρείο να μην κάνετε το δεύτερο ατόπημα τώρα να δέχεστε τέτοιου είδους δηλώσεις περί απόσυρσης άρθρου που δεν έχει ψηφιστεί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, θα ήθελα τον λόγο.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Μαριά, έχετε τον λόγο. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κυρία Πρόεδρε, πράγματι δημιουργήθηκε ένα τεράστιο θέμα σε σχέση με το αποτέλεσμα της ψηφοφορίας επί του άρθρου 30. 
Το ζήτημα είναι ότι είχε την ευκαιρία ο Προεδρεύων, ο κ. Μαρκογιαννάκης, μετά την κατάθεση ενστάσεως να διαπιστώσει το λάθος του. Κι εγώ εκεί θέλω να σταθώ, στη λειτουργία του Προεδρείου και σε άλλες περιπτώσεις. Είχε την ευκαιρία να δει και να διαπιστώσει ότι όσον αφορά τη Νέα Δημοκρατία, που επικαλέστηκε ότι είχε εκατόν είκοσι έξι ψήφους, ήταν λιγότερες οι ψήφοι αυτές από το σύνολο των ψήφων ΣΥΡΙΖΑ, Ανεξαρτήτων Ελλήνων, ΠΑΣΟΚ και ΚΚΕ. 
Είχε και δεύτερη ευκαιρία, διότι παρ’ ότι του εξηγούσαμε ότι κατά τη διάρκεια της ψήφισης του άρθρου 30 έχει κάνει λάθος, επέμενε. Πάρα ταύτα, στη δεύτερη ευκαιρία που είχε, απάντησε και αποφάσισε επί της ενστάσεως σε ελάχιστα δευτερόλεπτα. Δηλαδή, δεν στάθηκε καθόλου, δεν έδωσε το λόγο σε κανέναν, δεν έδωσε την ευκαιρία να τον βοηθήσουμε να μην κάνει λάθος και να επανορθώσει το λάθος του. Αυτό το θεωρώ πολύ σημαντικό και σαν διαδικασία. Το Προεδρείο πρέπει να δει αυτά τα θέματα, με αφορμή αυτό που έγινε. 
Θεωρούμε, λοιπόν, ότι και η όλη μεθοδολογία που ακολούθησε και ο τρόπος με τον οποίο ενήργησε ήταν λάθος. Μάλιστα, οι Ανεξάρτητοι Έλληνες την προηγούμενη εβδομάδα καλέσαμε τον κ. Μαρκογιαννάκη να αναλάβει τις ευθύνες του και να παραιτηθεί, διότι αυτό ήταν σημαντικότατο ατόπημα. 
Από εκεί και πέρα, θεωρούμε ότι πλέον υπάρχει ένα πρόβλημα. Θεωρήθηκε ότι ψηφίστηκε το άρθρο 30, ενώ έχει καταψηφιστεί. Και ως λύση δεν προβλέπεται πλέον η συγκεκριμένη. 
Θεωρούμε, λοιπόν, το θέμα αρκετά σοβαρό. Πιστεύουμε ότι και το Προεδρείο πρέπει να δει πώς θα το χειριστεί. 
Πέραν τούτου, κύριε Υπουργέ -το λέω και για το νομοσχέδιο, το νόμο πλέον που θα ψηφίσουμε- το άρθρο 30 που αναφέρεται στις περιφερειακές διευθύνσεις της ΕΛΑΣ είναι σε όλα τα άρθρα μέσα. Όταν το καταργήσουμε αυτό και το αποσύρετε, όπως λέτε εσείς –στην πράξη έχει καταψηφιστεί- θα φανεί ότι όλο το νομοσχέδιό σας έχει πρόβλημα και θα πρέπει αυτά τα τεχνικά και ουσιαστικά ζητήματα να δούμε πώς θα τα αντιμετωπίσουμε. 
Θεωρούμε, λοιπόν, ότι εδώ υπάρχει ένα μείζον θέμα σε σχέση με το Προεδρείο, ένα σημαντικό θέμα σε σχέση με τον τρόπο ψήφισης, ένα τρίτο θέμα με το τι θα κάνουμε πρακτικά σε σχέση με τη λύση. Και υπάρχει και ένα τέταρτο. Έγινα κακός την προηγούμενη φορά, κυρία Πρόεδρε. Είχα επισημάνει την προηγούμενη εβδομάδα ότι απόσυρση άρθρου ψηφισθέντος νομοσχεδίου δεν γίνεται. Το δέχτηκαν όμως όλες οι πτέρυγες. 
Τώρα, λοιπόν, μπαίνουμε σ’ αυτήν την ατραπό.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρία Πρόεδρε, θα ήθελα τον λόγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, έχετε τον λόγο. 
Δι’ ολίγων, σας παρακαλώ για να προχωρήσουμε.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ζήτησα τον λόγο γιατί ακούμε πρωτοφανείς ανακρίβειες και κραυγαλέες αντιφάσεις να διατυπώνονται. Ψηφίστηκε, δεν ψηφίστηκε, ένα άρθρο και κατά συνέπεια συμπαρασύρει όλο το νομοσχέδιο, αυτό πρώτη φορά το ακούμε. Να ήταν ένα άρθρο ο νόμος αλλάζουν όλα. Αλλά δεν πρόκειται για κάτι τέτοιο. 
Είναι βασικό το άρθρο; Φυσικά και είναι βασικό το άρθρο. Υπήρξε πρόβλημα; Υπήρξε. Ήταν λάθος, κατά τη γνώμη μας, η αναγραφή του αποτελέσματος στα Πρακτικά.
           Αυτό που κάνει ο κύριος Υπουργός…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λάθος; Εδώ το Προεδρείο το πέρασε. Δεν το ακούσατε; Και στη νοθεία συνέταιροι είστε;</Speech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Είπα, ήταν λάθος αναγραφή του αποτελέσματος στα Πρακτικά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ. Κύριε Κουκουλόπουλε, δεν απαντάτε στον κ. Λαφαζάνη, στο Προεδρείο απευθύνεστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Και στην πλαστογραφία συνέταιροι είστε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουκουλόπουλε, σας παρακαλώ, συνεχίστε τη σκέψη σας και κλείστε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κυρία Πρόεδρε, νομίζω ότι γίνεται κατανοητό απ’ όλους τους συναδέλφους το τι ακριβώς λέω. Γράφτηκε ένα αποτέλεσμα ότι το άρθρο ψηφίστηκε, ενώ δεν είχε ψηφιστεί. Αυτή είναι η άποψή μας.
Θέλω να πω, λοιπόν, ότι η πράξη στην οποία προβαίνει σήμερα ο κύριος Υπουργός, την οποία είχε ήδη ανακοινώσει από το Σάββατο το πρωί -αν ενθυμούμαι καλώς- είναι μία πράξη πολιτικά ορθή και θεσμικά ολόσωστη, για να μην πω επιβεβλημένη. Είναι μία πράξη υπευθυνότητας και προφανώς το άρθρο 30 διατυπωμένο έτσι ή ενδεχομένως αναδιατυπωμένο -ο κύριος Υπουργός θα αποφασίσει- θα έρθει με μορφή τροπολογίας τις επόμενες μέρες. Αυτό πιστεύω ότι θα γίνει -και πρέπει να γίνει- και δεν καταλαβαίνω γιατί συζητάμε.
(Στο σημείο αυτό ο Υπουργός Δημόσιας Τάξης και Προστασίας του Πολίτη κ. Νικόλαος Δένδιας καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να φωτογραφηθεί η σελ. 54)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. Πρέπει να σας πω, όμως, ότι το Προεδρείο είναι ενιαίο, άλλο αν θα συμφωνήσει ή όχι ο Προεδρεύων με αυτά που ακούγονται στην Αίθουσα. Η προχθεσινή συνεδρίαση ήταν διαρκείας. Εγώ έφυγα από εδώ στις 18.30΄ και η συνεδρίαση συνεχίστηκε μέχρι τις 22.45΄. Καταλαβαίνετε ότι, όσο νηφάλιο και διαυγή νου μπορεί να έχει κάποιος που προεδρεύει, είναι πάρα πολύ δύσκολο όλο αυτό. Όσοι έχουν προεδρεύσει, το καταλαβαίνουν αυτό το πράγμα. Δεν δικαιολογώ κάτι, εξηγώ. Από τη στιγμή που ο κύριος Υπουργός αναλαμβάνει την ευθύνη αυτή να αποσύρει το άρθρο και αν υπάρχουν…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχει το δικαίωμα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ το λέω αυτό, δεν έχω μιλήσει με τον κ. Δένδια…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πάλι λάθος κάνετε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε την Πρόεδρο να μιλήσει. Σας ακούω τόση ώρα. Δεν μπορώ κι εγώ να τοποθετηθώ, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν μπορείτε να τροποποιείτε συνεχώς κάτι του Κανονισμού. Ψηφισθέν άρθρο δεν αποσύρεται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γιατί το λέτε έτσι; 
Εν πάση περιπτώσει, δεν έχετε το δικαίωμα να με διακόπτετε. Θέλω να ολοκληρώσω τη σκέψη μου και να προχωρήσουμε.
Αφού, λοιπόν, ο κύριος Υπουργός αναλαμβάνει αυτήν την ευθύνη και αποσύρει το άρθρο 30, όποια κενά και να υπάρχουν, αυτά θα συμπληρωθούν με κάποια τροπολογία σε επόμενο νομοσχέδιο και όλα θα βαίνουν καλώς. Τώρα, οποιαδήποτε άλλη συζήτηση μπορεί να γίνει και μέσα στη Διάσκεψη, να τοποθετηθούμε και να πούμε κάποια πράγματα. Καταλαβαίνετε, όμως, με πόση δυσκολία πολλές φορές καλούμαστε να πάρουμε αποφάσεις σε μία Βουλή η οποία έχει αυτά τα χαρακτηριστικά. 
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη και με την τροποποίηση του κυρίου Υπουργού;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία. 
Συνεπώς το νομοσχέδιο του Υπουργείου Δημόσιας Τάξης και Προστασίας του Πολίτη: «Αναδιοργάνωση της Ελληνικής Αστυνομίας, του Πυροσβεστικού Σώματος και της Γενικής Γραμματείας Πολιτικής Προστασίας, αναβάθμιση Υπηρεσιών του Υπουργείου Δημόσιας Τάξης και Προστασίας του Πολίτη και ρύθμιση λοιπών θεμάτων αρμοδιότητας Υπουργείου Δημόσιας Τάξης και Προστασίας του Πολίτη και άλλες διατάξεις» έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής:
(Να καταχωριστεί το κείμενο του νομοσχεδίου σελ. 57α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια–Τσαρουχά</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Σώμα παρέσχε τη ζητηθείσα εξουσιοδότηση.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, κάνετε πραξικόπημα αυτήν την ώρα. Κάνετε το δεύτερο πραξικόπημα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Λαφαζάνη, μη διακόπτετε τώρα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κάνετε δεύτερη νοθεία και πλαστογραφία!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην το λέτε σε μένα αυτό.
Παρακαλώ να μην καταγράφεται στα Πρακτικά τίποτα από αυτά που λέει ο κ. Λαφαζάνης.
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης: «Διοικητικές απλουστεύσεις - Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα - Τροποποίηση διατάξεων π.δ. 318/1992 (Α΄ 161) και λοιπές ρυθμίσεις».</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Φτάνει, κύριε Λαφαζάνη!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Στη σημερινή συνεδρίαση θα συζητηθεί το νομοσχέδιο επί της αρχής. Στην αυριανή συνεδρίαση θα συζητηθεί το νομοσχέδιο επί των άρθρων και των τροπολογιών.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει ο εισηγητής της Νέας Δημοκρατίας κ. Κωνσταντίνος Καραγκούνης.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία Πρόεδρε, σας παρακαλώ τον λόγο.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κύριος Υπουργός έχει ζητήσει τον λόγο. 
Θα σας δώσω τον λόγο, κύριε Λαφαζάνη, μη φωνάζετε.</ChairmanSpeech>  
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Φωνάζετε τόσην ώρα, δεν σέβεστε τίποτα εσείς.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Φτάνει, κύριε Λαφαζάνη.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρία Πρόεδρε, θα ήθελα να καταθέσω στο Σώμα μια σειρά από νομοτεχνικές βελτιώσεις και παρακαλώ να διανεμηθούν στους συναδέλφους Βουλευτές.
(Στο σημείο αυτό ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να φωτογραφηθούν οι σελ. 62-65)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, θα σας δώσω τον λόγο.
Θα ήθελα να ενημερώσω ότι από την Κοινοβουλευτική Ομάδα του ΠΑΣΟΚ ορίζεται ως ειδικός αγορητής ο κ. Γεώργιος Ντόλιος. Από τους Ανεξάρτητους Έλληνες ορίζεται ειδική αγορήτρια η Βουλευτής κ. Χρυσοβελώνη και Κοινοβουλευτικός Εκπρόσωπος ο κ. Νότης Μαριάς. Από τη Χρυσή Αυγή ειδικός αγορητής ορίζεται ο Βουλευτής κ. Δημήτρης Κουκούτσης και Κοινοβουλευτικός Εκπρόσωπος ο Βουλευτής κ. Αρτέμης Ματθαιόπουλος. Από τη Δημοκρατική Αριστερά ειδικός αγορητής ορίζεται ο Βουλευτής κ. Σπύρος Λυκούδης. Από τους Ανεξάρτητους Δημοκρατικούς Βουλευτές ειδικός αγορητής ορίζεται ο κ. Ιωάννης Κουράκος και από την Κοινοβουλευτική Ομάδα του Κομμουνιστικού Κόμματος Ελλάδας ορίζεται ειδική αγορήτρια η κ. Μανωλάκου Διαμάντω.
Ο κ. Λαφαζάνης έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο ΣΥΡΙΖΑ δεν αναγνωρίζει αυτές τις διαδικασίες ψηφοφορίας, οι οποίες είναι παρά τον Κανονισμό και το Σύνταγμα. Ευτελίζουν τη Βουλή. Δυστυχώς ευτελίζουν τη Βουλή στα μάτια του ελληνικού λαού. Δεν μπορεί να έχουμε μνημονιακή Κυβέρνηση και μνημονιακό Προεδρείο και ανύπαρκτη Βουλή, η οποία δεν στηρίζεται στη λειτουργία της πουθενά, σε κανέναν κανόνα, σε κανέναν δημοκρατικό κανόνα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μνημονιακό Προεδρείο δεν έχετε και το ξέρετε. Εντάξει;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τώρα!
Λοιπόν, εδώ έχουμε και δεύτερη πλήρη καταστρατήγηση του Κανονισμού και του Συντάγματος. Αν δεν σας ενδιαφέρει η λειτουργία της Βουλής, λυπάμαι πάρα πολύ!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί του νομοσχεδίου έχετε να πείτε κάτι, κύριε συνάδελφε; Σας ακούμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Επί του νομοσχεδίου λέω. Και μην κάνετε την εκνευρισμένη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι σημαίνει «κάνω την εκνευρισμένη», κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Γιατί κι εμείς έχουμε όρια. Μην κάνετε την εκνευρισμένη. Επί του νομοσχεδίου ομιλώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα μου πείτε τι θα κάνω, όταν φωνάζετε δέκα λεπτά, ενώ μιλάει η Πρόεδρος;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να ακούσετε όμως. Δεν θα μου υπαγορεύσετε και τι θα πω. Με διακόπτετε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ούτε εσείς θα μου υπαγορεύσετε εμένα.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όταν ομιλώ, με διακόπτετε συνεχώς. Δεν έχετε το δικαίωμα. Πρέπει να ακούτε και κάποτε, όχι μόνο να λέτε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πόσες φορές έχει μιλήσει το Προεδρείο, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πάλι με διακόπτετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, θα σας διακόψω, γιατί λέτε πράγματα που δεν έχουν βάση. Αυτό σάς λέω.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχετε το δικαίωμα να με διακόψετε. Θα ακούσετε, θα με ακούσετε πλήρως και θα μιλήσετε μετά. Έτσι γίνονται οι συζητήσεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όπως το κάνετε εσείς, λοιπόν, θα το κάνω κι εγώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Απολύτως. 
Εδώ έχουμε τροπολογίες να εισάγονται στο συγκεκριμένο νομοσχέδιο, οι οποίες δεν έχουν καμμία σχέση με την ύλη του νομοσχεδίου και καμμία απολύτως σχέση με το Υπουργείο, πιο συγκεκριμένα. Αυτού του είδους οι τροπολογίες είναι ασύμβατες με το Σύνταγμα. Το Σύνταγμα είναι σαφές, όταν ομιλεί για τις τροπολογίες και για το ποιες είναι σύννομες τροπολογίες, όταν κατατίθενται. Και δεν είναι σωστή η διαδικασία των τροπολογιών, εν πάση περιπτώσει, της Παρασκευής, η οποία έχει γίνει πια συνήθεια. Βροχή, κύματα τροπολογιών, ανεξάντλητα κύματα τροπολογιών, νέα νομοσχέδια επί νομοσχεδίων που συζητάμε, για να παρακάμπτονται οι επιτροπές, ο έλεγχος της Επιστημονικής Επιτροπής. Αλλά έχουμε τώρα και τροπολογίες, οι οποίες δεν έχουν καμμία σχέση με την ύλη του νομοσχεδίου, καμμία σχέση με το Υπουργείο.
Τι θα γίνει με αυτές, κυρία Πρόεδρε; Γίνονται δεκτές τέτοιου είδους τροπολογίες; Γίνεται δεκτό να παραβιάζεται ωμά και κυνικά το Σύνταγμα, που ρητά αναφέρεται σε αυτήν τη διάταξη; 
Πώς θα γίνει, λοιπόν; Κάποιος δεν πρέπει να εφαρμόσει αυτό το Σύνταγμα ή έχει γίνει κουρελόχαρτο; Αμφισβητείτε τη σχετική διάταξη; Αν αμφισβητείτε τη σχετική διάταξη, να μου το πείτε. Αν, όμως, η διάταξη είναι ρητή και κατηγορηματική, τότε δεν έχετε καμμία άλλη επιλογή από το να πείτε ότι αυτές οι τροπολογίες δεν γίνονται δεκτές.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Τον λόγο έχει ο εισηγητής της Νέας Δημοκρατίας κ. Κωνσταντίνος Καραγκούνης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτή είναι η απάντηση; Δεν υπάρχει απάντηση;</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ πολύ, κυρία Πρόεδρε.
Κυρίες και κύριοι συνάδελφοι, ξέρουμε όλοι ότι υπάρχει ένα τέρας στη χώρα. Και αυτό είναι το τέρας της γραφειοκρατίας. Το τέρας αυτό -όπως επίσης όλοι ξέρουμε- τρέφεται από τον τρόπο με τον οποίο διεκπεραιώνουμε τις κρατικές υποθέσεις, με πολυνομία, με ασάφεια, με τον τύπο που τρώει την ουσία, με το περιττό που ανταγωνίζεται το αναγκαίο. 
Φυσικά, πίσω από το τέρας ελλοχεύει μία ορισμένη συλλογιστική. Είναι η αντίληψη του πολίτη ως υπόπτου, έως αποδείξεως του εναντίου, είναι η καχυποψία και η κακή πίστη των θεσμών. Είναι η φυσική τάση του κρατισμού να αυτοπροστατεύεται, φορτώνοντας τον πολίτη με πλασματικές υποχρεώσεις και με ευθύνες που τον κρατούν δέσμιο. Αυτό είναι το γενικό πλαίσιο. Αυτό, όμως, είναι και το πραγματικό πρόβλημα, το πρόβλημα της λειτουργίας του μεγάλου κράτους. Κι έχει τριπλή διάσταση. 
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριοι συνάδελφοι, να κάνετε ησυχία.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Η μία διάσταση είναι πολιτική. Ο πολίτης οφείλει στις συναλλαγές του  με το κράτος να αντιμετωπίζεται όχι ως ύποπτος, έως αποδείξεως του εναντίου, αλλά ως υπεράνω υποψίας, έως αποδείξεως του εναντίου. Διότι το κράτος οφείλει να είναι ένα κράτος δικαίου. Κράτος δικαίου σημαίνει μικρό κράτος, γιατί στο κράτος δικαίου δεν υπάρχει αντίληψη ακριβώς του πολίτη ως υπόπτου, η οποία γεννά την παρασιτική υπερβολή της γραφειοκρατίας και το χαρτοβασίλειο, αλλά όλα είναι απλά. 
Η άλλη διάσταση είναι πρακτική. Στο μικρό και απλό κράτος όλες οι υποθέσεις διεκπεραιώνονται απλά, γρήγορα και αποτελεσματικά. Η ζωή μας ως πολιτών γίνεται τελικά καλύτερη. Η διασφάλιση αυτής της ποιότητας της ζωής του πολίτη, αποτελεί υποχρέωσή μας ως πολιτικών. 
Η τελευταία διάσταση είναι οικονομική. Το κράτος λειτουργεί με χρήματα των φορολογουμένων. Απαιτείται, λοιπόν, αυτά τα χρήματα του φορολογουμένου να έχουν ανταποδοτικότητα. Το περιττό είναι ακριβό. 
Επομένως δεν είναι μόνο ότι το απλό και μικρό κράτος μεταχειρίζεται τον πολίτη όπως οφείλει ως κράτος δικαίου και χρηστής διοίκησης, αλλά περισσότερο και πάνω απ’ όλα σέβεται τα χρήματά του. 
Στο πλαίσιο αυτό, οργανισμοί άνευ αντικειμένου, οργανισμοί, δηλαδή, κατασπατάλησης των χρημάτων του πολίτη δεν έχουν θέση. 
Επίσης, στο πλαίσιο αυτό, οι κρατικοί λειτουργοί αξιολογούνται πραγματικά κι όχι πλασματικά. Η διαφάνεια αποτελεί τελικά την εγγύηση της ανταποδοτικότητας. 
Το νομοσχέδιο, λοιπόν, που συζητάμε, υπηρετεί αυτήν τη συλλογιστική κρατικής εξυγίανσης. 
Προωθεί, πρώτον, ένα κράτος δικαίου και χρηστής διοίκησης με τις ρυθμίσεις του για την επικύρωση αντιγράφων, το γνήσιο της υπογραφής αλλά και τη δημοσίευση των ισολογισμών. Ο πολίτης δεν θεωρείται υπήκοος. Η διοίκηση παύει να στέκεται απέναντί του, αλλά τοποθετείται δίπλα του. Ο πολίτης θεωρείται φίλος. Άλλωστε, με τις ρυθμίσεις αυτές το νομοσχέδιο προωθεί μία ευκολότερη καθημερινότητα για τον πολίτη, πράγμα που, επίσης, αποτελεί υποχρέωση των δημοκρατικών θεσμών. 
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριοι συνάδελφοι.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Προωθεί, δεύτερον, ένα κράτος ανταποδοτικής λειτουργίας για τον φορολογούμενο πολίτη που το χρηματοδοτεί, με τις ρυθμίσεις για τις καταργήσεις οργανισμών, τον έλεγχο της μετατροπής των συμβάσεων αορίστου χρόνου αλλά και τις ρυθμίσεις για τις αξιολογήσεις των υπαλλήλων. Με λίγα λόγια, σε αυτό το κράτος υπάρχει διαφάνεια, υπάρχει έλεγχος, υπάρχει ανταποδοτικότητα και τελικά υπάρχει αλήθεια και η ευθύνη, βεβαίως, που τη συνοδεύει. 
Δεν υπάρχουν οργανισμοί «φαντάσματα». Δεν υπάρχουν υπηρεσιακά στεγανά. Δεν υπάρχει άλλη κατεύθυνση εκτός αυτής της παροχής υπηρεσιών προς τον πολίτη με τρόπο ανταποδοτικό για τη φορολογική του συνεισφορά.
Επιτρέψτε μου, όμως, να γίνω αναλυτικότερος σε όλες τις ρυθμίσεις του νομοσχεδίου. Μετά τις πολύ παραγωγικές και διεξοδικές συζητήσεις που είχαμε κατά τη διάρκεια των επιτροπών, το Υπουργείο προχώρησε σε αρκετές αλλαγές και νομοτεχνικές βελτιώσεις σε διάφορα άρθρα που μας προβλημάτισαν μετά, βεβαίως, και από τον γόνιμο προβληματισμό που ανέπτυξαν τόσο οι Βουλευτές όσο και οι φορείς στις ακροάσεις. Επίσης, κατατέθηκαν από τον Υπουργό και δυο τροπολογίες, οι οποίες κυρίως αποσαφηνίζουν και εξειδικεύουν κάποιες από τις διατάξεις του νομοσχεδίου.
Ας δούμε, όμως, τι βασικά αλλάζει με το παρόν νομοσχέδιο. 
Πρώτα απ’ όλα, εισάγονται ρυθμίσεις που μειώνουν κάποιες από τις υπάρχουσες γραφειοκρατικές αγκυλώσεις και ως έναν βαθμό διευκολύνουν τη ζωή όσων συναλλάσσονται με τις υπηρεσίες.  
Κατά δεύτερον, το νομοσχέδιο στοχεύει στον εξορθολογισμό του κράτους με την κατάργηση είκοσι τριών φορέων, οι οποίοι εδώ και καιρό έχουν εκπληρώσει την αποστολή τους αλλά, παρ’ όλα αυτά, συνεχίζουν μέχρι και σήμερα να λειτουργούν.
Τρίτον, αλλάζει το πλαίσιο αξιολόγησης των δημοσίων υπαλλήλων, εισάγοντας τη συγκριτική αξιολόγηση στον προσδιορισμό των ποσοστών, διότι, ως γνωστόν, με το ισχύον σύστημα όλοι έπαιρναν τον ίδιο βαθμό καθιστώντας την αξιολόγηση άνευ ουσίας.
Στο Κεφάλαιο Α΄, προβλέπεται η μείωση συγκεκριμένων διοικητικών βαρών, ενσωματώνοντας παράλληλα κάποιες από τις προτάσεις του ΟΟΣΑ που ήδη έχει καταθέσει στην ελληνική Κυβέρνηση, και αφορά σε δεκατρείς τομείς της οικονομικής δραστηριότητας. Το σημαντικότερο με αυτές τις ρυθμίσεις, κυρίες και κύριοι συνάδελφοι, είναι ότι κερδίζουμε χρόνο, ανθρώπινο δυναμικό και χρήμα. Από την κατάργηση των επικυρώσεων γλιτώνουμε χίλιους υπαλλήλους ανά έτος, οι οποίοι θα μπορούν να απασχολούνται σε άλλες ανάγκες για τους πολίτες. Από τους ισολογισμούς των ΤΑΕ-ΕΠΕ ο πολίτης θα γλιτώσει 42 εκατομμύρια ευρώ ετησίως. Από το γνήσιο της υπογραφής θα γλιτώσει 1 εκατομμύριο ευρώ αλλά και από τις άδειες λαϊκής στον τομέα της αλιείας άλλα 2 εκατομμύρια ευρώ. 
Όσον αφορά την υποχρέωση δημοσιότητας των ΤΑΕ-ΕΠΕ, που πλέον θα καλύπτεται από το ΓΕΜΗ, θα πρέπει να διασφαλιστεί, κύριε Υπουργέ, ότι στη μεταβατική περίοδο ως την 1-7-2014 η οποία έχει οριστεί, θα πρέπει να έχουν ολοκληρωθεί οι απαραίτητες προσαρμογές, ώστε να εξυπηρετηθεί πρώτα απ’ όλα η ασφάλεια των συναλλαγών.
Στο Κεφάλαιο Β΄ προβλέπεται η κατάργηση είκοσι τριών φορέων, κατ’ εφαρμογήν των σχετικών αποφάσεων του Κυβερνητικού Συμβουλίου Μεταρρύθμισης, που δεν κρίνονται απαραίτητοι και έχουν εκπληρώσει την αποστολή τους, ενώ συγχωνεύονται άλλοι, που είχαν επικαλύψεις μεταξύ τους, και απομακρύνεται μέρος του προσωπικού τους. Είναι σε όλοι μας γνωστοί οι φορείς που καταργούνται. Δεν θα τους επαναλάβω. Απλά επιτρέψτε μου να κάνω κάποιες συγκεκριμένες αναφορές.
Όπως γνωρίζετε, με τον ν.4024/11 σε κάθε Υπουργείο έχει συσταθεί επιτροπή αναδιοργάνωσης δημοσίων υπηρεσιών, η οποία εντοπίζει ποιες υπηρεσιακές μονάδες έχουν προδήλως περιορισμένο αντικείμενο αρμοδιοτήτων ή σε ποιες υπηρετεί προσωπικό που πλεονάζει ή ελλείπει. Το λέω αυτό, γιατί ακούστηκε από κάποιους συναδέλφους το κατά πόσον υπήρξε αξιολόγηση των δομών προτού το Υπουργείο προχωρήσει σε αυτές τις καταργήσεις. Αξιολόγηση έγινε από όλα τα Υπουργεία και αξιολογήσεις έχουν γίνει από διάφορους φορείς και διάφορους αξιολογητές. 
Αναφέρθηκε από τον Υπουργό στις επιτροπές ότι στο ΤΕΟ, λόγου χάριν, υπήρξε έκθεση του γενικού επιθεωρητή που καταλήγει λέγοντας ότι δεν εξυπηρετείται ο δημόσιος σκοπός της ίδρυσής του, όπως βεβαίως υπάρχουν και άλλες εκθέσεις για άλλους φορείς. 
Επιτρέψτε μου, όμως, να πω και κάτι άλλο. Υπήρξε αξιολόγηση δομών κατά το παρελθόν; Τα τελευταία δυο χρόνια έχει ξεκινήσει μια προσπάθεια από το Υπουργείο Διοικητικής Μεταρρύθμισης σε συνεργασία με όλα τα υπόλοιπα Υπουργεία, για να μπει μια σειρά σε αυτό το χάος και την ανοργανωσιά, όσον αφορά τη λειτουργία και την αξιολόγηση των δομών, και να αποκτήσουμε επιτέλους σύγχρονους οργανισμούς, όπου αποτυπώνονται ρόλοι, αρμοδιότητες και βεβαίως οργανικές θέσεις. Σας το λέω και από τη δική μου εμπειρία στο Υπουργείο Δικαιοσύνης, όπου κληθήκαμε να κάνουμε ακριβώς αυτήν την αξιολόγηση στις δομές. Το ίδιο, βεβαίως, έκαναν και όλα τα άλλα Υπουργεία. Απαντώ, λοιπόν, στους συναδέλφους ότι ζήτημα μη αξιολόγησης των δομών δεν υφίσταται. 
Στο Κεφάλαιο Γ΄ της νομοθετικής αυτής πρωτοβουλίας εισάγεται για πρώτη φορά η έννοια της συγκριτικής αξιολόγησης των υπαλλήλων. 
Τι συνέβαινε μέχρι σήμερα, κυρίες και κύριοι συνάδελφοι; Η βαθμολόγηση της συντριπτικής πλειοψηφίας των υπαλλήλων έφτανε στο «9» και στο «10», με άριστα, βεβαίως, το «10».
Το υφιστάμενο καθεστώς αξιολόγησης των δημοσίων υπαλλήλων, που βασίζεται στις διατάξεις του π.δ 318/1992, έμενε στην ουσία άνευ αντικειμένου και άνευ ουσίας, αφού η αξιολόγηση μέχρι σήμερα γινόταν με τρόπο στρεβλό και ισοπεδωτικό προς τα πάνω. Εφαρμοζόταν, δηλαδή, μια ισοπεδωτική ισότητα, η οποία, όμως, αποτελεί κραυγαλέα άνιση και αναξιοκρατική μεταχείριση, διότι ο τελικός βαθμός αξιολόγησης στις περιπτώσεις αυτές δεν αποτυπώνει τον βαθμό αξίας κάθε αξιολογούμενου υπαλλήλου, γεγονός το οποίο αποβαίνει σε βάρος των αρίστων αλλά και των ιδιαιτέρως ικανών υπαλλήλων. 
Η θέσπιση ποσόστωσης έρχεται να διορθώσει αυτές τις αδικίες. Να το πούμε διαφορετικά. Σε μια οργανική μονάδα εκατό ανθρώπων, όπου τα κριτήρια αξιολόγησης είναι συγκεκριμένα -γνώση του αντικειμένου, διοικητικές ικανότητες, αποτελεσματικότητα, επαγγελματική επάρκεια και άλλα πολλά κριτήρια που ορίζει το π.δ 318- δεν υπάρχουν είκοσι πέντε υπάλληλοι που είναι, έστω και λίγο, καλύτεροι απ’ όλους τους άλλους ή, αντίστοιχα, δεν υπάρχουν και δεκαπέντε που είναι χειρότεροι από τους υπολοίπους; 
Δηλαδή, με τις ως τώρα αξιολογήσεις, που ήταν άριστες για όλους, είχαμε έναν δημόσιο τομέα που λειτουργούσε με άψογο τρόπο; Υπήρχε το κίνητρο για τους υπαλλήλους να αποδώσουν τα μέγιστα ή τελικά είχαμε μία ισοπέδωση, έστω και προς τα πάνω, που όμως δεν είχε τα αναμενόμενα αποτελέσματα; 
Οφείλαμε να αλλάξουμε αυτήν την εμπεδωμένη κουλτούρα μη αξιολόγησης στο δημόσιο και να δημιουργήσουμε κίνητρα πραγματικής αριστείας για τους υπαλλήλους. 
Κύριε Υπουργέ, πραγματικά δεν γνωρίζω αν έχετε φέρει το αρτιότερο νομοθέτημα για την αξιολόγηση. Αυτό για το οποίο, όμως, είμαι απολύτως σίγουρος είναι ότι με αυτό το νομοθέτημα, επιτέλους, κάτι αλλάζει προς το καλύτερο. Επιτέλους, δηλαδή, υπάρχει μία λογική αξιολόγησης. Διότι, αν ακολουθήσουμε την ίδια λογική, τότε θα μπορούσε κάποιος εύλογα να πει ότι παραβιάζονται, εκ των πραγμάτων, οι αρχές της ίσης μεταχείρισης και της αξιοκρατίας, όπως αυτές, βεβαίως, θεμελιώνονται από το άρθρο 4 παράγραφος 1 και το άρθρο 5 παράγραφος 1 του Συντάγματος. Οι αρχές αυτές επιτάσσουν, η μεν πρώτη την όμοια μεταχείριση ομοίων περιπτώσεων και την ανόμοια των ανομοίων, αυτό που λέμε αναλογική ισότητα, ενώ η δεύτερη τη σταδιοδρομία των δημοσίων υπαλλήλων ανάλογα με την προσωπική αξία του καθενός.
Η μη ύπαρξη, λοιπόν, ουσιαστικής εκτίμησης των επιμέρους κριτηρίων και την ανάλογη βαθμολόγησή τους έχει ως συνέπεια την κατάταξη στην ίδια κλίμακα βαθμολόγησης των ικανών υπαλλήλων, των λιγότερο ικανών αλλά και των αδιάφορων ή ανικάνων, κατά τρόπο ώστε εκ των πραγμάτων να εφαρμόζεται μια ισοπεδωτική ισότητα, η οποία, όμως, αποτελεί κραυγαλέα άνιση και αναξιοκρατική μεταχείριση. 
Επιτρέψτε μου να κάνω μια αναφορά στο άρθρο 43, για το οποίο έγινε πολύς λόγος και συγκέντρωσε βέβαια και αρκετές αντιδράσεις και προβληματισμούς από τους συναδέλφους. 
Με το άρθρο αυτό, κυρίες και κύριοι συνάδελφοι, αντιμετωπίζεται ένα πρόβλημα που εντόπισε το Υπουργείο, μετά από σχετικούς ελέγχους του Σώματος Επιθεωρητών Ελεγκτών Δημόσιας Διοίκησης. Οι ελεγκτές εντόπισαν παρατυπίες στη μετατροπή των συμβάσεων σε αορίστου χρόνου, καθώς κατά τον χρόνο μετατροπής δεν συνέτρεχαν οι προβλεπόμενες, νόμιμες προϋποθέσεις ή δεν τηρήθηκε η νόμιμη διαδικασία. 
Είναι αλήθεια ότι στην επιτροπή εκφράστηκαν επιφυλάξεις και ο ίδιος ο Υπουργός ανεγνώρισε ότι εντοπίστηκαν ζητήματα, τα οποία έχριζαν περαιτέρω εξηγήσεως, περαιτέρω εξειδικεύσεως. Γι’ αυτόν τον λόγο η διάταξη αυτή επαναδιατυπώθηκε. Και καλώς επαναδιατυπώθηκε. 
Σε περίπτωση, λοιπόν, διαπίστωσης παρατυπιών, θεσπίζεται αντικειμενικός και αδιάβλητος μηχανισμός επανελέγχου από το ΑΣΕΠ κάθε είδους μετατροπής σύμβασης σχέσης εργασίας ή έργου υπαλλήλων σε φορείς του δημοσίου ή του ευρύτερου δημοσίου τομέα σε αορίστου χρόνου και προβλέπεται η αυτοδίκαιη λύση της εργασιακής σχέσης. Βεβαίως, τούτο δεν εφαρμόζεται στην περίπτωση κατά την οποία η αναγνώριση της σχέσης εργασίας ως αορίστου χρόνου έχει γίνει με απόφαση δικαστηρίου.
Έχω ακούσει με πολλή προσοχή την κριτική που ασκεί ο ΣΥΡΙΖΑ στο συγκεκριμένο άρθρο. Πρώτα απ’ όλα να ξεκαθαρίσουμε ότι με το άρθρο αυτό γίνεται διαδικαστικός επανέλεγχος. Δεν αναθεωρούνται τα κριτήρια πρόσληψης, τα όποια παλαιά κριτήρια πρόσληψης ίσχυαν τότε. Με βάση τα ίδια κριτήρια θα γίνει αυτός ο έλεγχος. Ουδεμία υποψία αλλαγής ή μεταβολής των κριτηρίων.
Αυτό το οποίο στην ουσία γίνεται είναι ο επανέλεγχος του τρόπου εφαρμογής των κριτηρίων -λόγου χάριν αυτό που όριζε το π.δ 164- και μάλιστα, όπως περιγράφεται στο αναδιατυπωμένο άρθρο 43, με την εγγύηση, την απόλυτη εγγύηση του ΑΣΕΠ. Διότι, αρμόδιο όργανο για να αποφανθεί για τη συνδρομή των κατά περίπτωση νομίμων προϋποθέσεων και την τήρηση της νόμιμης διαδικασίας είναι το ΑΣΕΠ. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δύο λεπτά, κυρία Πρόεδρε, και τελειώνω.
Υπάρχει και μια άλλη κριτική που γίνεται στο άρθρο. Ποια είναι αυτή η κριτική; Ότι δεν μπορούμε να ελέγξουμε την οποιαδήποτε παρατυπία ή το νόμιμο των διαδικασιών, διότι τάχα υπάρχει ζήτημα παραγραφής, λόγω παρέλευσης του ευλόγου χρόνου. Μάλιστα, τίθεται και ένα θέμα αντισυνταγματικότητας -απ’ ό,τι είδα σε κάποιο δελτίο Τύπου- με κακή ερμηνεία των όσων εξέθεσε η Επιστημονική Επιτροπή της Βουλής.
Εδώ, κυρίες και κύριοι συνάδελφοι, τίθεται ένα ζήτημα πολιτικό, ένα ζήτημα ουσίας, διότι, πρώτα απ’ όλα για μένα είναι ζήτημα πολιτικό και δευτερευόντως, βεβαίως, νομικό. Ποιο είναι το πολιτικό ζήτημα; Θα πρέπει να απαντηθεί με πειστικό τρόπο το εξής ερώτημα: Εάν διαπιστωθεί ότι σε μια διαγωνιστική διαδικασία κάποιοι χρησιμοποίησαν πλαστά πιστοποιητικά ή μετήλθαν άλλες παράτυπες διαδικασίες για να επιτύχουν την κάλυψη μιας θέσης, θα πρέπει η διοίκηση να μην προχωρήσει στις απαραίτητες κυρώσεις και στην καταγγελία της σύμβασης, διότι τίθεται θέμα παραγραφής; Αυτό λέμε σήμερα στον Έλληνα φορολογούμενο; Έτσι σεβόμαστε τα χρήματά του; 
Επιτρέψτε μου, όμως, να πω ότι στερείται λογικής το ερώτημα. Σίγουρα στερείται πολιτικής λογικής. Ας δούμε, όμως, εάν στερείται και νομικής. Την απάντηση στις όποιες αιτιάσεις τη δίνει η έκθεση της Επιστημονικής Επιτροπής της Βουλής, την οποία επικαλείται ο ΣΥΡΙΖΑ, για να στηρίξει τη δήθεν αντισυνταγματικότητα της διάταξης. 
Τι λέει η έκθεση; Δύο πολύ σημαντικά πράγματα: Πρώτον, σύμφωνα με την αρχή της νομιμότητας, επιτρέπεται ελεύθερα η ανάκληση των παράνομων ατομικών, διοικητικών πράξεων –εάν, βεβαίως, έχει γίνει εντός ευλόγου χρόνου από την έκδοσή τους- εντός κατ’ αρχάς πενταετίας από την έκδοσή της και, δεύτερον, τυχόν υπέρβαση του ευλόγου χρόνου ανάκλησης διοικητικής πράξης κρίνεται από αρμόδιο δικαστήριο κατά περίπτωση. 
Προχωράει η έκθεση και αναφέρει ότι, μετά την παρέλευση του ευλόγου χρόνου, δεν επιτρέπεται η ανάκληση των παράνομων επωφελών ατομικών πράξεων, εκτός εάν, πρώτον, το διοικητικό όργανο παρασύρθηκε στην έκδοση της πράξης από απατηλή ενέργεια του διοικουμένου και ωφελείται από την πράξη και, δεύτερον, εάν υπάρχουν υπέρτεροι λόγοι δημοσίου συμφέροντος.
Συνοψίζω, λοιπόν, λέγοντας το εξής. Το κρίσιμο γεγονός είναι ότι οι προϋποθέσεις που τίθενται για την ανάκληση των παράνομων διοικητικών πράξεων μετά την τυχόν παρέλευση του ευλόγου χρόνου πληρούνται στην περίπτωση του άρθρου 43 του σχεδίου νόμου. Το διοικητικό όργανο πράγματι παρασύρθηκε στην έκδοση πράξης από απατηλή ενέργεια του διοικουμένου, που ωφελείται από την πράξη, και υπάρχουν υπέρτεροι λόγοι δημοσίου συμφέροντος. Σε κάθε περίπτωση η μετατροπή των συμβάσεων αορίστου χρόνου προϋποθέτει την κακόπιστη συμπεριφορά, ενέργεια ή παράλειψη του υπαλλήλου.
Εάν θέλετε να το πάμε και πιο πέρα, υπάρχει η εξής λάθος συλλογιστική: Με το άρθρο 43 δεν συζητάμε για την ανάκληση παράνομων ατομικών διοικητικών πράξεων. Συζητάμε αυτοτελώς για επανέλεγχο της μετατροπής των συμβάσεων αορίστου χρόνου και συνακόλουθα καταγγελία.
Εάν υπήρχε κάποιο ζήτημα συνταγματικότητας που θα μπορούσαμε να εξετάσουμε, τότε θα αφορούσε τον ίδιο τον νόμο καθ’ εαυτόν και όχι την ανάκληση παράνομων ατομικών διοικητικών πράξεων.
Τελειώνοντας την εισήγησή μου, κυρίες και κύριοι συνάδελφοι, θα επανέλθω στην αρχική μου σκέψη. Το Υπουργείο φέρνει το νομοθέτημα αυτό, διότι θέλει να εξυπηρετήσει κάποιες πολύ βασικές αρχές. Ποιες είναι αυτές; Ένα κράτος δικαίου και χρηστής διοίκησης, την αντίληψη του πολίτη ως φίλου και όχι ως υπηκόου και τη βελτίωση της καθημερινότητάς του, ένα κράτος ανταποδοτικής λειτουργίας, χωρίς οργανισμούς «φαντάσματα» και υπηρεσιακά στεγανά, τον σεβασμό του δημοσίου χρήματος, δηλαδή της φορολογικής συνεισφοράς των πολιτών, τελικά την αλήθεια, τη διαφάνεια, την ευθύνη και την πρόοδο.
Δεν μπορούμε να κάνουμε χωρίς κράτος. Πρέπει, όμως, να εγγυηθούμε την εύρυθμη λειτουργία του. Έτσι αντιλαμβάνομαι και τη γνωστή φράση ενός οικονομολόγου, του οποίου η ιδεολογική ταυτότητα απέχει απ’ τις δικές μου φιλελεύθερες απόψεις, του Γόζεφ Σουμπέτερ: «Η γραφειοκρατία δεν αποτελεί εμπόδιο για τη δημοκρατία, αλλά είναι απαραίτητο συμπλήρωμά της.». Δεν είναι πάντα έτσι, αλλά μπορεί και πρέπει να γίνει. Δεν πολεμάμε το κράτος, αλλά τον κρατισμό. Εγώ έτσι αντιλαμβάνομαι αυτό το νομοσχέδιο και με αυτήν την έννοια νομίζω ότι είναι πολιτικά, ιδεολογικά, αλλά και πρακτικά ορθό να το υπερψηφίσουμε.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς, κύριε Καραγκούνη.
Τον λόγο έχει ο κ. Αλέξης Μητρόπουλος, εισηγητής του ΣΥΡΙΖΑ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, η Κυβέρνηση, δέσμια ποσοτικών αλλά και δρακόντειων μνημονιακών στόχων, συνεχίζει ακάθεκτη την επιχείρηση ακρωτηριασμού του ελληνικού κράτους. Τώρα, με το παρόν σχέδιο νόμου, καταργεί είκοσι τρεις φορείς, απολύει τους υπαλλήλους που υπηρετούν με σχέση ιδιωτικού δικαίου αορίστου χρόνου και άλλους συμβασιούχους και βεβαίως προετοιμάζει νέες απολύσεις για τους μονίμους, με προθάλαμο τη διαθεσιμότητα. 
Όλα αυτά γίνονται παρά το ότι, με σημερινά στοιχεία του Υπουργείου Διοικητικής Μεταρρύθμισης, το ελληνικό δημόσιο είναι το πλέον ολιγοπρόσωπο σε αριθμό υπαλλήλων στην Ευρωπαϊκή Ένωση των είκοσι επτά, αλλά και στην Ευρώπη των σαράντα επτά με πεντακόσιες ενενήντα επτά χιλιάδες διακόσια πενήντα εννέα φυσικά πρόσωπα συνολικά, στα οποία συμπεριλαμβάνονται οι μόνιμοι, οι αορίστου χρόνου αλλά και όλοι οι δημόσιοι λειτουργοί, από τους δικαστικούς, στρατιωτικούς, άντρες και γυναίκες των Σωμάτων Ασφαλείας όλων των βαθμών, μέχρι τους ιερείς και τους πάσης φύσεως λειτουργούς. Επιπλέον, το ελληνικό δημόσιο μισθοδοτεί και πενήντα χιλιάδες συμβασιούχους κάθε είδους, αιρετούς, μετακλητούς.
Είναι προφανές, κυρίες και κύριοι συνάδελφοι, ότι η σχολαστική εφαρμογή των πρωτοφανών δεσμεύσεων του δεύτερου μνημονίου στοχεύει να πραγματοποιήσει τον όρο που ο εκ των εκπροσώπων της τριαρχίας των δανειστών Ματίας Μορς έθεσε πρόσφατα με τη γνωστή αποστροφή του: «Το ελληνικό κράτος δεν μπορεί πλέον να μισθοδοτεί πάνω από τετρακόσιες πενήντα χιλιάδες δημοσίους λειτουργούς πάσης φύσεως.». 
Έτσι, κυρίες και κύριοι συνάδελφοι, οι δημόσιες λειτουργίες υποβαθμίζονται. Ο διάσπαρτος νησιωτικός χώρος απορφανίζεται από κύριες και καθοριστικές λειτουργίες που εξυπηρετούσαν την επιτόπου αναπαραγωγή της κοινωνικής ζωής. Το ίδιο συμβαίνει και με την εγκατάλειψη των ορεινών και προβληματικών μας περιοχών. Δεν θα πρέπει να λησμονήσουμε τις κοινότητες του Απόδημου Ελληνισμού, οι οποίες με αυτήν την πολιτική αποστερούνται τους αναγκαίους δασκάλους, καθηγητές και ιερείς και λοιπούς λειτουργούς που συντηρούν και αναπαράγουν τους συνδετικούς κρίκους με τη μητέρα πατρίδα. Μια χώρα με κατακερματισμένο τον εθνικό κορμό, με πάμπολλα ζητήματα γειτονίας και εθνικής κυριαρχίας, με συνεχείς ακόμη αμφισβητήσεις της εθνικής της ακεραιότητας είναι υποχρεωμένη με το μνημόνιο να ακρωτηριάζει διαρκώς τις δημόσιες και κρατικές λειτουργίες, τον κρίσιμο αυτό μηχανισμό σύνδεσης, αναπαραγωγής και συντήρησης της κοινωνίας και του λαού.
Με το παρόν νομοσχέδιο, κυρίες και κύριοι συνάδελφοι, στο στόχαστρο τώρα μπήκαν οργανισμοί με οικονομική και εισπρακτική τεχνογνωσία, κρίσιμοι για το δημόσιο, όπως ο Οργανισμός Κωπαΐδας και το Ταμείο Εθνικής Οδοποιίας. Τη λειτουργία του ΤΕΟ αναλαμβάνουν πλέον ιδιώτες παραχωρησιούχοι, προς τους οποίους η γενναιοδωρία του κράτους ολοκληρώνεται με την προκαταβολή-μεγάλη αύξηση των διοδίων. 
Στους καταργούμενους φορείς, επίσης, κυρίες και κύριοι συνάδελφοι, βρίσκονται και ορισμένοι με μεγάλη κοινωνική συμβολή, όπως το Ινστιτούτο Εργασίας, καθώς και με μεγάλη πολιτισμική προσφορά, όπως η Εταιρεία Ενοποίησης Αρχαιολογικών Χώρων και Ανάπλασης.
Ακολουθούν πολύτιμα σε αναπαραγωγή γνώσεων και επιστημονική τεχνογνωσία ινστιτούτα των πανεπιστημίων μας καθώς και ιδρύματα ιστορικής έρευνας και μελέτης των προτύπων, των ιστορικών αυτών μορφών που θεμελίωσαν την ελεύθερη ζωή μας. 
Η Κυβέρνηση, κυρίες και κύριοι συνάδελφοι, υποστηρίζει, όπως φαίνεται στην αιτιολογική έκθεση, ότι πολλά απ’ αυτά τα δημόσια καθιδρύματα εκμέτρησαν το ζην ή ότι περάτωσαν την αποστολή τους ή ότι εκπλήρωσαν τον σκοπό τους και επομένως δεν είναι αναγκαία πλέον η λειτουργία τους. Μια ματιά, όμως, στην ιστορία και την προσφορά τους, ακόμη και μόνο στην επωνυμία τους, μαρτυρεί στον καθένα ότι η παρουσία τους είναι περισσότερο από αναγκαία στη σημερινή εποχή της παράδοσης της κυριαρχίας της χώρας στους δανειστές, όπου οι εθνικές και τοπικές ταυτότητες και τα οροθέσια είναι υπό αμφισβήτηση, αν και αποτελούν υπαρκτικά στοιχεία για τον καθένα μας και κυρίως για τον ιστορικό ελληνικό λαό μας. Απόδειξη τούτου, άλλωστε, είναι ότι οι αρμοδιότητές τους μεταφέρονται σε Υπουργεία, περιφέρειες ή σε άλλες συναφείς υπηρεσίες, πράγμα που διαψεύδει τη μείζονα πρόταση της αιτιολογικής έκθεσης.
Κυρίες και κύριοι συνάδελφοι, ας μην αναζητούμε ορθολογικές και κοινωφελείς σκέψεις μέσα στο ετερόνομο, βάρβαρο, μνημονιακό πεδίο. Ο πρώτος και μείζων στόχος του νομοσχεδίου είναι ποσοτικός. Η μνημονιακή Κυβέρνηση στοχεύει στη δραστική συρρίκνωση του ευρύτερου δημόσιου χώρου, όπως τον διαμόρφωσαν οι ανάγκες του κοινωνικού συνόλου και η παράδοση των πιο εμπορεύσιμων τομέων του ελληνικού δημοσίου στους ιδιώτες. 
Η μνημονιακή Ελλάδα ζει ετεροχρονισμένα τον πιο βάναυσο, παρωχημένο και επιθετικό νεοφιλελευθερισμό της ιδιωτικοποίησης οποιουδήποτε στοιχείου κινείται και παρέχει σήμερα εχέγγυα κερδοφορίας. Εξάλλου, με το σύστημα αξιολόγησης των δημοσίων υπαλλήλων που νομοθετεί, καθιερώνει μια ανθρωποφαγική μέθοδο καθορισμένης ποσόστωσης μελλοθανάτων δημοσίων υπαλλήλων, αφού προσδιορίζει ανώτατα ποσοστά υπαλλήλων που μπορούν να βαθμολογηθούν με μια συγκεκριμένη κλίμακα, όπως και αντίστοιχα ποσοστά ελάχιστης υποβαθμισμένης αξιολόγησης. 
Τέτοιο κανιβαλικό σύστημα προκαθορισμένης ποσόστωσης για την αξιολόγηση προσβάλλει κάθε ορθολογικό κριτήριο και ασφαλώς διευρύνει τη δεξαμενή για τις διαθεσιμότητες και τις απολύσεις. Είναι η έμμεση νομιμοποίηση, κυρίες και κύριοι συνάδελφοι, της μελλοντικής εκδίωξης πολλών υπαλλήλων, αφού το ασφυκτικό θεσμικό πλαίσιο, η ανασφάλεια, ο φόβος, ο κοινωνικός αυτοματισμός, η καλλιέργεια κλίματος υποταγής και ελπίδας διάσωσης, η αποθάρρυνση κάθε διεκδίκησης και πολλά άλλα αναπτύσσουν ένα σκληρό πλέον σύστημα πελατειακών σχέσεων, όπου τα δύο κυβερνητικά κόμματα διατηρούν στη διοίκηση αυτούς που είναι διατεθειμένοι να υπηρετήσουν τους αντικοινωνικούς μνημονιακούς στόχους.
Το 15% των αναγκαστικά αξιολογούμενων με τον μικρότερο βαθμό, προκειμένου να αποτελέσουν την άμεση δεξαμενή απολύσεων, είναι ένα απάνθρωπο και αντιανθρώπινο όριο, το οποίο δεν υπαγορεύεται, κυρίες και κύριοι συνάδελφοι, από καμμία στοιχειώδη αξιολόγηση, από καμμία έλλογη στατιστική, από καμμία διαπροσωπική και ατομική αξία του σύγχρονου πλανήτη. 
Αυτή η συγκριτική αρνητικά προκαθορισμένη αξιολόγηση ή πιστοποίηση ή αρνητική προτυποποίηση δεν έχει προηγούμενο, παρά μόνο στις πιο στυγνές ιδιωτικές εργοδοσίες, κυρίως, των αναπτυσσόμενων χωρών της Άπω Ανατολής. Όλα αυτά, επειδή ο κεντρικός στόχος του μνημονιακού νομοθέτη βρίσκεται στο άρθρο 20 του νομοσχεδίου. Είναι οι απολύσεις, οι διαθεσιμότητες, η κινητικότητα, η συρρίκνωση των δομών που εξυπηρετούνται με αυτές τις πρωτοφανείς μεθοδεύσεις.
Ως προς την τροπολογία του άρθρου 41, που καταργεί τη διάταξη της απαγόρευσης των υπηρεσιακών μεταβολών κατά το δίμηνο της προεκλογικής περιόδου, επειδή πρόκειται για μια σκληρή, υστερόβουλη και σκόπιμη ρύθμιση η οποία εδραιώνει και διαχέει τις συνθήκες μνημονιακής απολυτότητας, ο ΣΥΡΙΖΑ θα ζητήσει ονομαστική ψηφοφορία, όπως και για το άρθρο 43.
Με αυτήν την τροπολογία εισάγεται άλλη μία πρωτοφανής ρύθμιση γενικού χαρακτήρα, σύμφωνα με την οποία, κατά την προεκλογική περίοδο των αυτοδιοικητικών εκλογών και μέχρι την εγκατάσταση των αιρετών οργάνων στους δήμους και τις περιφέρειες, δεν αναστέλλεται η έκδοση πράξεων που αφορούν οποιαδήποτε υπηρεσιακή μεταβολή. Έτσι, στην πάγια και εύλογη για πολιτειακούς λόγους -και όχι μόνο- ρύθμιση της απαγόρευσης μεταβολών κατά την προεκλογική περίοδο των δύο μηνών, μπορούν πλέον να γίνουν μετακινήσεις, αποσπάσεις, μετατάξεις, διαθεσιμότητες και απολύσεις. 
Γίνονται βεβαίως και αθρόες προσλήψεις σκοπιμότητας, με άλλο άρθρο του νομοσχεδίου. 
Σύμφωνα με το άρθρο 17 του ν. 3870, οι διατάξεις του άρθρου 28 του νόμου Πεπονή περί απαγόρευσης υπηρεσιακών μεταβολών ισχύουν για το δίμηνο χρονικό διάστημα που προηγείται της ημερομηνίας διεξαγωγής των περιφερειακών και δημοτικών εκλογών και μέχρι την εγκατάσταση των αιρετών οργάνων. Η δε προβλεπόμενη απαγόρευση είναι απόλυτη και καλύπτει κάθε μεταβολή, με δεδομένο ότι οι εξαιρέσεις από αυτήν προβλέπονται στον νόμο περιοριστικά απαριθμούμενες. 
Με την υποπαράγραφο ζ του ν. 4093 προβλέφθηκε, ωστόσο, ότι το καθεστώς διαθεσιμότητας διαρκεί για ένα έτος, προκαλώντας, σε περίπτωση μη μετάταξης ή μη μεταφοράς του υπαλλήλου, τη λύση της υπαλληλικής σχέσης. Εξάλλου με το άρθρο 90 του ν. 4172 η διάρκεια της διαθεσιμότητας μειώθηκε κατά τέσσερις μήνες, στους οκτώ μήνες. 
Κατά συνέπεια, κυρίες και κύριοι συνάδελφοι, και με δεδομένο ότι οι δημοτικές και περιφερειακές εκλογές θα διεξαχθούν στις 18 Μαΐου, για υπαλλήλους που τέθηκαν σε διαθεσιμότητα από τον Ιούλιο του 2013 και μετά, με τη δημοσίευση του ν. 4172, σχολικοί φύλακες, καθαρίστριες του Υπουργείου Οικονομικών, δημοτικοί αστυνομικοί, καθηγητές, υπάλληλοι ασφαλιστικών ταμείων κ.ά., το οκτάμηνο της διαθεσιμότητας εκπνέει από τις 22 Μαρτίου 2014, δηλαδή μέσα στο διάστημα κατά το οποίο απαγορεύεται κάθε υπηρεσιακή μεταβολή, άρα προδήλως και η μετάταξη ή θέση σε κινητικότητα ή απόλυση των διαθέσιμων υπαλλήλων. 
Η ρύθμιση του άρθρου 43 δεν έχει προηγούμενο στον κόσμο! Ο αναδρομικός έλεγχος των συμβάσεων και της μετατροπής τους σε αορίστου χρόνου, χωρίς κανένα χρονικό όριο, που οδηγεί σε κατάργηση των θέσεων και σε απολύσεις, προσβάλλει, κυρίες και κύριοι συνάδελφοι, όλες τις σύγχρονες συνταγματικές αρχές που διέπουν τη σύγχρονη Δημόσια Διοίκηση. 
Προσβάλλεται πρωτίστως η αρχή της προστατευόμενης εμπιστοσύνης κάθε πολίτη έναντι της διευθυντικής λειτουργίας του κράτους και παραβιάζονται οι κανόνες χρηστής διοίκησης. Η αναδρομή σε βάθος εικοσαετίας, χωρίς την έρευνα της ύπαρξης ή όχι δόλου στον διοικούμενο, ανατρέπει πάγιες συνταγματικές και διοικητικές αρχές, καταρρακώνει υπηρεσιακές συνήθειες, προσβάλλει οικογενειακούς προγραμματισμούς, αφαιρεί κατακτήσεις πολλών χρόνων. Γι’ αυτό, παρά τις όποιες θετικές διευθετήσεις, το παρόν νομοσχέδιο επί της αρχής δεν παύει να είναι ένα μνημείο αναχρονισμού, ποσοτικών καταναγκασμών, υποβάθμισης του κρατικού φαινομένου και περιφρόνησης των κοινωνικών του λειτουργιών. 
Το πανθομολογούμενο συγκριτικό πλεονέκτημα της πατρίδας μας έναντι όλων των ευρωπαϊκών χωρών είναι το υψηλού μορφωτικού επιπέδου νεανικό της εργατικό δυναμικό. Τα πανεπιστήμιά μας, παρά την τραγική υποχρηματοδότησή τους και τη δραματική υποστελέχωσή τους, σε σχέση με τα ευρωπαϊκά, κατορθώνουν ακόμη να μορφώνουν την ελληνική νεολαία, για να δίνουν τίτλους οι οποίοι αμέσως αναγνωρίζονται και επιτρέπουν την άμεση εργασία των νέων μας στις ξένες δημόσιες διοικήσεις και τα παραγωγικά τους συστήματα. Ιδιαίτερα κατά την καταστροφική μνημονιακή περίοδο, η μετανάστευση των ελληνικών «μυαλών» εγκεφάλων έχει λάβει μορφή επιδημίας.
Η χώρα αυτοκαταστρέφεται και μεταβιβάζει μαζί με εκπαιδευτικούς πόρους που ξοδεύτηκαν και τις επιστημονικές, τεχνικές και ερευνητικές δυνατότητες των νέων μας, οι οποίοι στελεχώνουν πλέον τις οικονομίες των ανταγωνιστικών μας χωρών. 
Μεταξύ των φορέων που καταργούνται, κυρίες και κύριοι συνάδελφοι, είναι όλα τα πανεπιστημιακά και ερευνητικά ινστιτούτα, οργανισμοί παιδικών και εφηβικών βιβλιοθηκών, εταιρείες ανάπλασης αρχαιολογικών χώρων. Κοινό χαρακτηριστικό όλων των καταργουμένων οργανισμών είναι το άκρως εξειδικευμένο επιστημονικό και ερευνητικό προσωπικό, που, με γλίσχρες αποδοχές και μέσα, έχει αποδώσει στην οικονομία και κυρίως στην κοινωνία μας ένα εξαιρετικό διαχρονικά έργο. Οι περισσότεροι εργαζόμενοι σε αυτά είναι μεταπτυχιακοί επιστήμονες και διδάκτορες επί του οικείου γνωστικού αντικειμένου. Όλοι οι δημόσιοι και ιδιωτικοί φορείς που γεύτηκαν τις εξαιρετικές τους υπηρεσίες έχουν στείλει έντονα διαβήματα στον κύριο Υπουργό και διαμαρτυρίες για την κατάργησή τους. 
Παράλληλα, με την κατάργηση του Εθνικού Κέντρου Βιβλίου, οι αρμοδιότητες του οποίου ορίζεται ότι θα ασκούνται εφεξής από το Εθνικό Ίδρυμα Πολιτισμού, οργανισμό παντελώς ακατάλληλο και ανειδίκευτο στο συγκεκριμένο αντικείμενο, η διάλυση των περιβαλλοντικών, ρυθμιστικών κ.λπ. οργανισμών στις μεγάλες πόλεις, Θεσσαλονίκη, Αθήνα και Ιωάννινα κυρίως, θα προξενήσει μεγάλη κοινωνική ζημιά, αφού ένα από τα κεντρικά, μόνιμα προβλήματα της πατρίδας είναι η αποκατάσταση του φυσικού οικιστικού και ιστορικού περιβάλλοντος.
Ως προς το Ινστιτούτο Εργασίας, τα στοιχεία είναι συγκλονιστικά, σύμφωνα με τα έγγραφα που κατέθεσαν οι ίδιοι οι επιστήμονες για το έργο τους, τις ερευνητικές δραστηριότητες, την εν γένει προσφορά τους αλλά και τα τυπικά και ουσιαστικά προσόντα και το μεγάλο κύρος του προσωπικού του. Με την επίσημη ανεργία στο 28% και αυτή των νέων στο 61,5%, η κατάργηση του Ινστιτούτου Εργασίας, με τις πολλές δεκάδες ερευνητές και διδάκτορες που βοηθούν τις ιδιωτικές επιχειρήσεις στην εφαρμογή σχετικών προγραμμάτων, ισοδυναμεί με εθνικό έγκλημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κυρία Πρόεδρε.
Εξάλλου, η κατάργηση των ερευνητικών ιδρυμάτων των πανεπιστημίων και του Στρατού, που έπρεπε να χρηματοδοτούνται αφειδώλευτα για να παράγουν πρωτοποριακό έργο, σηματοδοτεί την απαξίωση των διαπρεπέστερων Ελλήνων επιστημόνων και την επίσημη θέση της τριαρχίας των δανειστών και της μνημονιακής συγκυβέρνησης ότι μία χώρα-αποικία χρέους δεν επιτρέπεται να παράγει πρωτότυπη επιστημονική σκέψη. 
Η έρευνα, η καινοτομία, η επινόηση, που αποτέλεσαν χαρακτηριστικά γνωρίσματα του ελληνικού πνεύματος, εκτοπίζονται από τον εθνικό βίο. Γι’ αυτό, αυτή η νομοθετική πρωτοβουλία σας, που υπακούει άλλωστε στις ρητές διατάξεις του μνημονίου, είναι η πιο σκληρή, είναι η πιο καταστροφική εναντίον του εκλεκτότερου τμήματος του ελληνικού πληθυσμού. Χτυπάει απευθείας στην καρδιά της νεολαίας μας, την επιστήμη, την έρευνα αλλά και την αποτελεσματική τεχνολογική άμυνα, οντότητες και λειτουργίες, δηλαδή, που είναι απαραίτητες όσο τίποτε άλλο για να σταθεί κάποια μέρα η πατρίδα της μετά-χρεοκοπίας στα πόδια της. 
Για όλους αυτούς τους λόγους, κυρίες και κύριοι συνάδελφοι, σας καλώ να καταψηφίσετε το προτεινόμενο νομοσχέδιο πρωτίστως ως καταστροφικό αποκύημα της ετερόνομης και ασφαλώς παραδομένης στην τριαρχία των δανειστών εκτελεστικής αλλά, δυστυχώς, και νομοθετικής εξουσίας. 
Η Κυβέρνηση πρέπει, επιτέλους, να αντιληφθεί ότι χωρίς ανεξάρτητο επανασχεδιασμό των κρατικών λειτουργιών, με αυτονομία και γνώμονα τις σύγχρονες κοινωνικές ανάγκες, δεν μπορεί να υπάρξει νέο ελληνικό κράτος, το οποίο πρέπει να οργανωθεί με τις βέλτιστες μεθόδους και τους αρίστους λειτουργούς, ώστε να παράγονται ποιοτικά αγαθά και υπηρεσίες, προσιτά σε όλους τους πολίτες. Αυτός είναι, κυρίες και κύριοι συνάδελφοι, αναγκαίος όρος αναπαραγωγής των διαχρονικών αξιών της δημοκρατίας μας και του διαχρονικού μεγάλου ελληνικού πολιτισμού.
Σας ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μητρόπουλε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα μαθητές και μαθήτριες και τρεις εκπαιδευτικοί-συνοδοί τους από το 2ο Γυμνάσιο Ευκαρπίας Θεσσαλονίκης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Γεώργιος Ντόλιος, ειδικός αγορητής του ΠΑΣΟΚ.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Κυρίες και κύριοι συνάδελφοι, συζητούμε ένα σχέδιο νόμου, το οποίο έχει σχέση με τη διοικητική μεταρρύθμιση της χώρας. Εάν δεν δούμε πώς προχωράει το σύνολο της διοικητικής μεταρρύθμισης, τότε δεν μπορούμε να εξετάσουμε με όρους πραγματικούς, ρεαλιστικούς, αντικειμενικούς και το σχέδιο νόμου, το οποίο συζητούμε σήμερα.
Ας ξεκινήσω από το ότι η διοικητική μεταρρύθμιση της χώρας, που έχει στόχο ένα κράτος μικρότερο αλλά πιο αποτελεσματικό, ευέλικτο και λιγότερο γραφειοκρατικό, επιτελικό και περισσότερο αποκεντρωμένο, αποτέλεσε εξαγγελία σειράς κυβερνήσεων και πριν ακόμα από την κρίση. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Η σημερινή Κυβέρνηση στις προγραμματικές δηλώσεις της δεσμεύθηκε ότι θα προχωρήσει εντός συγκεκριμένου χρονοδιαγράμματος στην αξιολόγηση των δομών και φορέων του δημοσίου, στην αξιολόγηση του συνόλου του προσωπικού, στην κατάρτιση οργανογραμμάτων και σχεδίων στελέχωσης, έτσι ώστε μέσω του προγράμματος κινητικότητας να επιτευχθεί η καλύτερη δυνατή στελέχωση των υπηρεσιών του δημοσίου και η διασφάλιση της εύρυθμης και αποτελεσματικής λειτουργίας τους ή, τουλάχιστον, της υπόστασής τους σε κάποιες περιπτώσεις, λόγω των αθρόων αποχωρήσεων.
Θα πρέπει να πούμε ότι είναι αλήθεια ότι το όλο εγχείρημα επιχειρείται –εννοώ της διοικητικής μεταρρύθμισης- υπό την αρνητική επιρροή καταστάσεων που προέκυψαν λόγω της κρίσης. Αναφέρομαι στις περικοπές των αμοιβών των δημοσίων υπαλλήλων, στην υποχρεωτική εθελοντική αποχώρηση πολύτιμων στελεχών, στην αδυναμία, λόγω των γνωστών απαγορεύσεων, εμπλουτισμού του δημοσίου με νέο έμψυχο δυναμικό αλλά και νέων γνώσεων, που παρέχουν πλέον τα ελληνικά και ξένα πανεπιστήμια.
Επιπλέον, η όλη προσπάθεια –και είναι κρίσιμο ζήτημα αυτό- επιβαρύνεται από την υποχρέωση που ανέλαβε η Κυβέρνηση έναντι των δανειστών και των εταίρων μας για δεκαπέντε χιλιάδες απολύσεις και είκοσι πέντε χιλιάδες διαθεσιμότητες. Είναι βρόχος, πραγματικά, στον λαιμό της Κυβέρνησης, του Υπουργείου Διοικητικής Μεταρρύθμισης, της προσπάθειας για τη διοικητική μεταρρύθμιση αυτή η συμφωνία για δεκαπέντε χιλιάδες απολύσεις και είκοσι πέντε χιλιάδες διαθεσιμότητες.
Δεν ξέρω, κύριε Υπουργέ, εάν προέκυψε κάτι από τις συναντήσεις που είχατε με την τρόικα τις προηγούμενες μόλις ημέρες. Πραγματικά, δυσκολεύει τη δουλειά όλων μας και ιδιαίτερα τη δική σας.
Εκτός από τις προαναφερθείσες παραμέτρους που προέκυψαν λόγω της κρίσης και οι οποίες απαγορεύουν στην ουσία την ολόθερμη συμμετοχή της Δημόσιας Διοίκησης σ’ αυτήν την προσπάθεια της διοικητικής μεταρρύθμισης, θα πρέπει να πούμε ότι υπάρχει και απροθυμία αρκετών Υπουργών και κυβερνητικών παραγόντων να ανταποκριθούν στις προθεσμίες που τους έχουν δοθεί για την εφαρμογή του προγράμματος, θεωρώντας ότι η περιοχή της δικής τους διοικητικής ευθύνης μπορεί να ξεφύγει και να μη συμβάλει στην όλη προσπάθεια.
Αποτέλεσμα είναι το Υπουργείο Διοικητικής Μεταρρύθμισης να αναγκαστεί να παρατείνει την προθεσμία ολοκλήρωσης των διαδικασιών αξιολόγησης και αναδιάρθρωσης των οργανικών μονάδων και του προσωπικού των φορέων και υπηρεσιών του δημοσίου, χωρίς να έχουμε, κύριε Υπουργέ, κάποιο νέο χρονοδιάγραμμα.
Σήμερα, μετά την εκπόνηση των οργανογραμμάτων, αναμένεται η έκδοση των αντίστοιχων προεδρικών διαταγμάτων για τους κεντρικούς μόνο φορείς. Αυτό που έχει καθυστερήσει και δημιουργεί μεγάλη δυσκολία στην υλοποίηση του προγράμματος κινητικότητας, κυρίως, είναι τα σχέδια στελέχωσης.
Μπορώ να αναφερθώ σε συγκεκριμένα παραδείγματα, αν και δεν μου το επιτρέπει ο χρόνος, τα οποία πιστεύω ότι τα γνωρίζουμε οι περισσότεροι από εμάς. Μπορώ να αναφερθώ στο παράδειγμα του Υπουργείου Παιδείας. Μπορώ να αναφερθώ στο παράδειγμα του Υπουργείου Εσωτερικών, το οποίο δεν έχει προχωρήσει έγκαιρα στην απαραίτητη αξιολόγηση των δομών και των φορέων του, και εννοώ της πρωτοβάθμιας και δευτεροβάθμιας τοπικής αυτοδιοίκησης αλλά και της αποκεντρωμένης διοίκησης.
Αυτό έχει ως αποτέλεσμα μια μεγάλη περιοχή του δημοσίου να μη συμμετέχει, στην ουσία, στο όλο εγχείρημα. 
Ένας τομέας, στον οποίον επίσης δεν έχουμε αντιληφθεί, κύριε Υπουργέ, να υπάρχει κάποιο επίπεδο προετοιμασίας, είναι αυτός των αρμοδιοτήτων, καθώς δεν έχει ακόμα καταγραφεί το σύνολο των αρμοδιοτήτων του δημοσίου τομέα, δεν έχει γίνει ο διαχωρισμός τους μεταξύ επιτελικών και εκτελεστικών αρμοδιοτήτων, με αποτέλεσμα τα Υπουργεία και οι κεντρικές υπηρεσίες να εξακολουθούν να ασκούν επιτελικές και εκτελεστικές αρμοδιότητες συγχρόνως. Αυτό έχει ως συνέπεια να είμαστε η μοναδική ίσως χώρα της Ευρωπαϊκής Ένωσης, στις κεντρικές υπηρεσίες της οποίας συνωστίζονται συνήθως από όλη την επικράτεια, προκειμένου να εξυπηρετηθούν. Δεν μπορούμε να μιλάμε για διοικητική μεταρρύθμιση, εάν δεν αντιμετωπίζουμε τα ζητήματα αυτά. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, κύριοι συνάδελφοι, να ακούσουμε τον εισηγητή.</ChairmanSpeech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember> : Είναι γνωστό και το σημειώνω –και θα ήθελα να το σημειώσετε όλοι σας- ότι την εποχή που μιλάμε για τη διοικητική μεταρρύθμιση και αποκέντρωση, με πράξη νομοθετικού περιεχομένου που κυρώθηκε από τη Βουλή με τον ν.4147 ανεστάλη επ’ αόριστον η μεταφορά διακοσίων και πλέον αρμοδιοτήτων προς την τοπική αυτοδιοίκηση. Για την τύχη αυτών των αρμοδιοτήτων δεν έχουμε ξανασυζητήσει έκτοτε. 
Να κλείσω αυτήν την αναφορά στη διοικητική μεταρρύθμιση, λέγοντας το εξής: Την ίδια στιγμή που κάνουμε τη συζήτηση αυτή, αναμένουμε τις προτάσεις του Υπουργείου Διοικητικής Μεταρρύθμισης για την τροποποίηση του υπαλληλικού κώδικα, σε ό,τι αφορά τον τρόπο επιλογής των προϊσταμένων οργανικών μονάδων. Να αναφερθώ σε ένα παράδειγμα: Το Υπουργείο Οικονομικών έχει ουσιαστικά αυτονομηθεί από το υπόλοιπο δημόσιο. Υποθέτω ότι ο νέος νόμος που θα έρθει για την επιλογή των προϊσταμένων δεν θα επιτρέπει τέτοιες αυτονομήσεις και δεν θα υπάρχει καμμία εξαίρεση. 
Ολοκληρώνω, λέγοντας το εξής: Η διοικητική μεταρρύθμιση είναι ίσως η μεγαλύτερη μεταρρύθμιση που έχει ανάγκη η χώρα. Είναι προϋπόθεση για την ανάκαμψη της οικονομίας και για την παραγωγική αναδιάρθρωσή της. Για να επιτευχθεί ως ενιαίος στόχος –αλλά και οι επιμέρους στόχοι- δεν μπορεί να προχωρά με υστέρηση ή και κατάργηση κάποιων τμημάτων του όλου επιχειρησιακού σχεδίου. Εάν το επιτρέψουμε αυτό, τότε ο κίνδυνος της αναβολής, της ματαίωσής της ή της πλήρους αποτυχίας της είναι όχι απλώς υπαρκτός, αλλά βέβαιος. 
Να έρθω τώρα στα σχετικά με το νομοσχέδιο, το οποίο έχει τέσσερα κεφάλαια. Δεν θα σταθώ ιδιαίτερα στο πρώτο κεφάλαιο, το οποίο αναφέρεται στη μείωση των φορολογικών βαρών και την απλούστευση των διαδικασιών, κάτι με το οποίο συμφωνούμε απόλυτα. Πιστεύουμε ότι αυτά τα πράγματα έπρεπε να είχαν γίνει νωρίτερα. 
Για όσους φοβούνται ότι θα αυξηθεί η πλαστογραφία, θέλω να θυμίσω το εξής: Με την επικύρωση, ο υπάλληλος του ΚΕΠ, ή όποιου άλλου φορέα ή αρχής δεν βεβαιώνει τη γνησιότητα του πρωτοτύπου εγγράφου –άλλωστε δεν θα μπορούσε να το κάνει αυτό- αλλά το ότι τα στοιχεία στο αντίγραφο είναι ίδια με το πρωτότυπο, που μπορεί να είναι και πλαστογραφημένο. Δεν υπάρχει δηλαδή κίνδυνος μεγαλύτερης διόγκωσης της πλαστογραφίας. Όλο το πρώτο κεφάλαιο, λοιπόν, έχει τη θετική αποτίμησή μας.
Αναφορικά με το δεύτερο κεφάλαιο, που είναι το μεγάλο θέμα που έχει ταλαιπωρήσει –υποθέτω- και το Υπουργείο και τους Υπουργούς και τους εισηγητές όλων των κομμάτων, αναφέρεται στην κατάργηση των φορέων. Η ταλαιπωρία αυτή δεν αναφέρεται τόσο στη δουλειά που κάνουν οι φορείς όσο με την τύχη των εργαζομένων σε αυτούς τους φορείς. Συνολικά, καταργούνται έντεκα νομικά πρόσωπα ιδιωτικού δικαίου, πέντε νομικά πρόσωπα δημοσίου δικαίου και μια ανώνυμη εταιρία, ενώ έξι φορείς –όλοι του Υπουργείου Εθνικής Άμυνας- συγχωνεύονται σε δύο.
Θα έλεγα ότι δεν μπορούν οι Βουλευτές, ίσως και το Υπουργείο Διοικητικής Μεταρρύθμισης –και θα πρέπει το σημειώσουμε αυτό- να έχει άποψη για το εάν θα πρέπει να καταργηθούν οι φορείς. Η άποψη, η κρίση και η απόφαση ανήκει στο αρμόδιο κάθε φορά Υπουργείο. Εδώ δεν θα πρέπει να κρύβονται οι Υπουργοί ούτε πίσω από το Υπουργείο Διοικητικής Μεταρρύθμισης ούτε πίσω από τους εισηγητές των κομμάτων, ιδιαίτερα της Πλειοψηφίας. 
Δεν μπορούμε να εκτιμήσουμε και αν ακόμη αυτά που αναφέρονται στην αιτιολογική έκθεση είναι απολύτως αληθή, γιατί η αιτιολογική έκθεση προκύπτει από την επιχειρηματολογία των Υπουργείων που πρότειναν την κατάργηση ή συγχώνευση κάποιων φορέων.
Για τους φορείς που καταργούνται θα ήθελα να κάνω μία αναφορά στο ΕΙΕΑΔ. Πρόκειται για το άρθρο 8, για το οποίο υπάρχουν τα περισσότερα σχόλια και αντιδράσεις. 
Εδώ υπάρχουν δύο θέματα. Υπάρχει ένα θέμα ηθικής τάξης. Το νέο ΕΙΕΑΔ προέκυψε από συγχώνευση φορέων. Τότε μία σειρά υπαλλήλων μετετάγησαν στον ΟΑΕΔ, καθ’ υπόδειξιν ίσως της τότε ηγεσίας του Υπουργείου Εργασίας. Καθ’ υπόδειξίν της φαίνεται ότι υπάλληλοι με υψηλά προσόντα παρέμειναν στον ΕΙΕΑΔ. Εάν είχαν μεταταγεί, σήμερα –επιτρέψτε μου το ρήμα- θα τη γλίτωναν. Τώρα –επιτρέψτε μου και πάλι το ρήμα- την πατάνε. Νομίζω ότι υπάρχει ένα θέμα ηθικής τάξης.
Επί της ουσίας, εάν σκεφτούμε ότι σε ένα χρόνο αναμένεται η διοικητική αναδιάρθρωση του ΟΑΕΔ, μπορούμε να ξαναδούμε το θέμα του συγκεκριμένου ινστιτούτου εκείνη την εποχή. Εκτιμούμε, λοιπόν, ότι το συγκεκριμένο άρθρο, το άρθρο 8, που αφορά τη συγκεκριμένη κατάργηση, αποτελεί μία ιδιαιτερότητα μέσα στις όλες καταργήσεις.
Το δημόσιο λοιπόν –εντός εισαγωγικών- τι «κερδίζει» από τις καταργήσεις και τις συγχωνεύσεις; Δεν «κερδίζει» τίποτα το ιδιαίτερο. Κατά  την έκθεση του Γενικού Λογιστηρίου του Κράτους 2,7 εκατομμύρια ευρώ. 
Να πω ακόμα μία φορά, κύριε Υπουργέ, ότι χάνονται για τον προϋπολογισμό 38 δισεκατομμύρια από τα έσοδα του Εθνικού Τυπογραφείου. Θα ήθελα να προτείνω το εξής, μία καθαρά λειτουργική πρόταση. Επειδή φοβάμαι ότι ο ιστότοπος του ΓΕΜΗ δεν θα εξυπηρετήσει τους επιχειρηματίες, επειδή ο ιστότοπος του Εθνικού Τυπογραφείου είναι πολύ πληρέστερος, επειδή έχουμε αποφασίσει να μην πληρώνουν οι εταιρείες για τις όποιες μεταβολές του καταστατικού τους κ.λπ., προτείνω να έχουν τη δυνατότητα να δημοσιεύονται και στον ιστότοπο του ΓΕΜΗ και στον ιστότοπο του Εθνικού Τυπογραφείου, για να μην έχουμε λειτουργικά προβλήματα, για να μην αναγκαστούμε εκ των υστέρων να κάνουμε νέες ρυθμίσεις για να μας βοηθήσουν. 
Τι «κέρδος» έχουμε σε σχέση με τους υπαλλήλους που απολύονται σύμφωνα με το ν. 4093/2012; Επειδή δεν προέβλεψε τότε ο νόμος ότι οι υπάλληλοι ΙΔΑΧ, οι οποίοι προσλήφθηκαν με τις γνήσιες –εννοώ με εξετάσεις- διαδικασίες ΑΣΕΠ και δεν προέβλεψε και η εγκύκλιος του Υπουργείου ότι αυτοί οι υπάλληλοι ΙΔΑΧ των νομικών προσώπων ιδιωτικού δικαίου που καταργούνται και είναι υψηλών προσόντων και δυνατοτήτων μπορούν να έχουν κάποια τύχη, αυτοί απολύονται. Το –εντός εισαγωγικών- «κέρδος» είναι εκατόν πενήντα άνθρωποι. Η ζημιά είναι ότι η συντριπτική πλειοψηφία από αυτούς τους υπαλλήλους είναι πραγματικά υψηλών προσόντων, θα έλεγα, πολύτιμα στελέχη για το δημόσιο. Θα ήταν χρήσιμη μία τοποθέτηση του Υπουργού επί του θέματος αυτού. 
Έρχομαι τώρα στο τρίτο κεφάλαιο που αφορά την αξιολόγηση. «Νιος ήμουν και γέρασα»! Δεν μπορούμε να μην κάνουμε αξιολόγηση και στο δημόσιο. Αξιολόγηση πρέπει να υπάρχει παντού. Εδώ το θέμα μας είναι γιατί θα την κάνουμε την αξιολόγηση. Φαίνεται ότι δεν θα συνδέονται τα αποτελέσματα της αξιολόγησης με τις προαγωγές των υπαλλήλων, δεν θα συνδέονται με τις αμοιβές τους, δεν θα συνδέονται με μία σειρά πραγμάτων. 
Το ζήτημα είναι ότι επιχειρούμε να κάνουμε μία ουσιαστική αξιολόγηση για να αλλάξουμε την κουλτούρα στο δημόσιο. Κρατώ έναν ενδοιασμό ως προς το κατά πόσον δεν θα αξιοποιηθούν πολύ σύντομα τα αποτελέσματα της αξιολόγησης για την εξέλιξη των υπαλλήλων –που κατά τη γνώμη μου είναι και σωστό- και δεν θα αξιοποιηθούν γενικώς. Εφόσον αξιοποιηθούν για την εξέλιξη, σαφώς και θα συνδέονται και με τις αμοιβές τους. 
Κύριε Υπουργέ, θα ήθελα να κάνω μόνο μία παρατήρηση: Τι θα γίνει με αυτό το 15% που κρίνεται ακατάλληλο ή κακό; Νομίζω ότι χρειάζεται μία ρητή διατύπωση για τη μη απόλυση αυτών των ανθρώπων, κάτι που έχετε πει προφορικά.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Υπάρχει στον νόμο.</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Εάν υπάρχει στον νόμο, δεν τίθεται θέμα. Μια ρητή διατύπωση, λοιπόν, είναι χρήσιμη. 
Για το θέμα της αξιολόγησης θα ήθελα να κάνω και άλλη μία παρατήρηση. Υπάρχει το ενδεχόμενο να μην πιάσουμε το 25%, όταν κρίνουμε ότι δεν υπάρχουν 25% άριστοι ή να μην πιάσουμε το 60%, όταν κρίνουμε ότι δεν υπάρχουν 60% λίαν καλοί.
Όμως, υπάρχει και το ενδεχόμενο να είναι κατά τι περισσότεροι οι άριστοι σύμφωνα με την εκτίμηση του αξιολογητή και να μην ξέρει τι να κάνει. Όταν λέμε «να είναι κατά τι περισσότεροι» δεν μιλάμε για διπλάσιους. Δεν λέω να φτάσουμε πάλι σε εκείνα τα παλιά ποσοστά. 
Έχω τη γνώμη, λοιπόν, ότι μία διατύπωση που θα δίνει το δικαίωμα στον αξιολογητή κατόπιν αιτιολόγησης να υπερβαίνει τα ποσοστά αυτά, είναι χρήσιμη και σημαντική και θα έλεγα ότι εκλογικεύει την όλη παρέμβαση της αξιολόγησης. 
Σχετικά με το τέταρτο κεφάλαιο, θα κάνω μία  αναφορά στο άρθρο 37 που αφορά τις αποσπάσεις ή μεταθέσεις σε παραμεθόριο ή προβληματική περιοχή. Όπως είναι η διατύπωση είναι απολύτως λογική. Εκλογικεύει το σύστημα. Καταργούνται, συγχωνεύονται φορείς και πρέπει να προβλέψουμε τι θα γίνουν οι υπάλληλοι που διορίστηκαν με υποχρέωση δεκαετίας. Θα μπορούν, λοιπόν, να μετακινηθούν μέσα στην ίδια παραμεθόριο περιοχή. 
Θα πρέπει να προστατεύσουμε τις παραμεθόριες περιοχές, αλλά υπάρχουν και κάποια ελάχιστα περιστατικά, τα οποία αμφιβάλλω αν ξεπερνούν -ή μάλλον είμαι βέβαιος ότι δεν ξεπερνούν- τα δάχτυλα του ενός χεριού, που κάποιοι άνθρωποι υπηρετούν σε διαφορετικές παραμεθόριες περιοχές και παντρεύτηκαν μετά το διορισμό τους. Εκεί εκτιμώ ότι θα μπορούσαμε να δώσουμε το δικαίωμα της συνυπηρέτησης. Επαναλαμβάνω ότι δεν πλήττεται η προστασία των παραμεθόριων περιοχών, εάν κάνουμε μία τέτοια διατύπωση, γιατί δεν υπάρχουν πολλές τέτοιες περιπτώσεις. 
Για το περίφημο άρθρο 43 εμείς προτείναμε μία διατύπωση. Νομίζω ότι θα τη βελτιώσει ο κύριος Υπουργός. Ο στόχος είναι: να μην επιτρέπεται σε καμμία περίπτωση, ούτε καν να δημιουργείται υπόνοια, έλεγχος σκοπιμότητας των δικαιολογητικών, μέσω των οποίων μονιμοποιήθηκαν υπάλληλοι ή μετετράπησαν σε συμβάσεις αορίστου χρόνου οι συμβάσεις έργου ορισμένου χρόνου που είχαν κάποιοι υπάλληλοι. 
Η καινούρια διατύπωση βάζει ασφαλιστικές δικλίδες. Βάζει το ΑΣΕΠ σε όλες τις διαδικασίες και εξετάζει πραγματικά τα πλαστά δικαιολογητικά. Φαντάζομαι ότι κανένας συνάδελφος δεν θα είχε αντίρρηση να εξετασθεί υπό αυτήν την έννοια ο τρόπος, με τον οποίον μετετράπησαν αυτές οι συμβάσεις σε αορίστου χρόνου. Δηλαδή να υπάρχει καθαρά ένας έλεγχος νομιμότητας και όχι σκοπιμότητας. 
Εάν υπάρχει ένα θέμα, τότε αυτό σχετίζεται με την έννοια της νομιμότητας. Εάν δηλαδή υπάρχουν κάποιες βεβαιώσεις από δημόσιες υπηρεσίες, από δημόσιες αρχές, που να βεβαιώνουν ότι απασχολήθηκαν παραδείγματος χάριν κάποιοι υπάλληλοι χωρίς να προσδιορίζεται το χρονικό διάστημα της απασχόλησής τους, τότε η ευθύνη θα αποδοθεί στον υπάλληλο ή στο δημόσιο.
Θεωρώ ότι υπάρχει κίνδυνος να ανοίξουμε κυριολεκτικά τον ασκό του Αιόλου. Ωστόσο η νέα διατύπωση θεωρώ ότι έχει αρκετές δικλίδες ασφαλείας. 
Για τα υπόλοιπα θα τοποθετηθώ στη συζήτηση επί των άρθρων.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Παρακαλώ να πάρει τον λόγο η συνάδελφος Βουλευτής Μαγνησίας κ. Μαρίνα Χρυσοβελώνη, ειδική αγορήτρια των Ανεξαρτήτων Ελλήνων.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, κυρίες και κύριοι συνάδελφοι, οι Ανεξάρτητοι Έλληνες καταγγείλαμε στην επιτροπή τον εμπαιγμό της Βουλής εκ μέρους του κυρίου Υπουργού, του κ. Μητσοτάκη. Ο τρόπος με τον οποίον προσπάθησε να πλασάρει τον πυρήνα του συζητούμενου νομοσχεδίου, δηλαδή τις καταργήσεις δημοσίων φορέων, ήταν όχι μόνον ανειλικρινής, αλλά δυστυχώς και παραπλανητικός. 
Δεν μπορώ να πιστέψω ότι ο αρμόδιος Υπουργός δεν γνώριζε το νόμο, όταν ενημέρωνε την επιτροπή για την ακολουθούμενη διαδικασία αξιολόγησης φορέων. Δεν μπορώ να πιστέψω πως ο ίδιος ο Υπουργός δεν γνώριζε ότι δεν υπάρχουν εκθέσεις αξιολόγησης των καταργούμενων οργανισμών. Δεν είναι δυνατόν όλα αυτά να πηγάζουν από άγνοια. 
Για εμάς, λοιπόν, ήταν μία συστηματική προσπάθεια της συγκυβέρνησης να παραπληροφορήσει τη Βουλή των Ελλήνων, απόπειρα την οποία πρώτα οι Ανεξάρτητοι Έλληνες καταγγείλαμε τόσο στην Επιτροπή Δημόσιας Διοίκησης όσο και στην κοινή γνώμη. 
Έτσι και σήμερα καταδικάζουμε δημόσια τη χρήση εκ μέρους του κ. Μητσοτάκη τέτοιων παράνομων πρακτικών για να δικαιολογήσει το συνεχιζόμενο –θα μου επιτρέψετε να πω- ξεχαρβάλωμα του δημοσίου.
Ξεκινώ λοιπόν πρώτα απ’ όλα από τα ψεύδη. Πρώτο ψεύδος: Η δήθεν αξιολόγηση του Ταμείου Εθνικής Οδοποιίας, του ΤΕΟ.
 Ο κύριος Υπουργός κατέθεσε στην επιτροπή πόρισμα του Γενικού Επιθεωρητή Δημόσιας Διοίκησης για φαινόμενα κακοδιαχείρισης στο ΤΕΟ, το οποίο μας παρουσίασε ως έκθεση αξιολόγησης του οργανισμού. Ήταν όμως έτσι; Για να δούμε τι προκύπτει από την ανάγνωση του σχετικού πορίσματος. 
Πρώτο συμπέρασμα. Το πόρισμα δεν αφορούσε σε καμμία περίπτωση τους σκοπούς του οργανισμού. Δεν αξιολογήθηκαν δηλαδή οι επιχειρησιακές του λειτουργίες, αν είναι χρήσιμες ή άχρηστες, καλές ή κακές, σκόπιμες ή άσκοπες. Αυτό που έγινε στην πραγματικότητα ήταν ο εντοπισμός συγκεκριμένων περιπτώσεων κακοδιαχείρισης τις οποίες οι επιθεωρητές έστειλαν στη δικαιοσύνη. 
Επομένως, έκαναν αυτό ακριβώς που έπρεπε να κάνουν, τίποτα λιγότερο και τίποτα περισσότερο. Το σίγουρο είναι πως δεν έκαναν καμμία απολύτως αξιολόγηση των μονάδων του ΤΕΟ ούτε θα μπορούσαν άλλωστε ποτέ να πράξουν κάτι τέτοιο. 
Ποια ήσαν τώρα τα συμπεράσματα των επιθεωρητών, πέραν της ανάγκης ποινικής διερεύνησης των υποθέσεων κακοδιαχείρισης που εντόπισαν; Το συμπέρασμα τους ήταν το εξής και το διαβάζω ακριβώς από το πόρισμα: «Η μετατροπή του «ΤΑΜΕΙΟΥ ΕΘΝΙΚΗΣ ΟΔΟΠΟΙΙΑΣ Α.Ε» δεν εξυπηρέτησε τον σκοπό για τον οποίο έγινε εμπορική εταιρεία». Είπαν, με άλλα λόγια, πως η οικονομική ευελιξία που απέκτησε το ΤΕΟ, όταν μετατράπηκε σε ανώνυμη εταιρεία, δεν ωφέλησε το δημόσιο.
Πρότειναν μήπως κατάργηση ή συγχώνευση του ΤΕΟ; Όσο κι αν έψαξα στο πόρισμα, δεν βρήκα απολύτως καμμία τέτοια αναφορά. Το μόνο που είπαν οι επιθεωρητές ήταν πως η νομική μορφή της ανώνυμης εταιρείας δεν ήταν η κατάλληλη μορφή λειτουργίας του ΤΕΟ. Πώς είναι δυνατόν να διαφωνήσει κανείς με αυτό το συμπέρασμα; 
Και βέβαια, ο συγκεκριμένος οργανισμός χρειαζόταν αναδιοργάνωση και κρατική εποπτεία για να αποφεύγονται φαινόμενα κακοδιαχείρισης. Εσείς όμως δεν θέλετε κάτι τέτοιο. Θέλετε να τον καταργήσετε για να καταργήσετε κάθε κρατικό έλεγχο στα διόδια, για να ωφεληθούν δηλαδή κάποιοι εργολάβοι που εισπράττουν και θα συνεχίσουν να εισπράττουν τεράστια ποσά σε βάρος του ελληνικού δημοσίου. 
Γι’ αυτό καταργείτε το ΤΕΟ, γι’ αυτό πήρε ο κύριος Υπουργός ένα πόρισμα του γενικού επιθεωρητή και μας το παρουσίασε σαν έκθεση αξιολόγησης, γιατί έπρεπε να στηρίξει κάπου την προειλημμένη απόφαση κατάργησης του οργανισμού, έστω και στον αέρα.
Θα ήθελα να σας ρωτήσω εδώ το εξής και απευθύνομαι στην πολιτική ηγεσία του Υπουργείου Διοικητικής Μεταρρύθμισης: 
Γνωρίζετε ότι ο εποπτεύων Υπουργός κ. Χρυσοχοΐδης ανέθεσε πέρυσι, ετεροχρονισμένα βέβαια, την αξιολόγηση του ΤΕΟ σε μία ιδιωτική συμβουλευτική εταιρεία και αυτό γιατί ήθελε ο άνθρωπος να έχει μία τυπική κάλυψη, έστω εκ των υστέρων, για την προαποφασισμένη κατάργηση του ΤΕΟ. Τίθεται επομένως το ερώτημα: Αφού έχετε στα χέρια σας την έκθεση αξιολόγησης του εν λόγω συμβούλου για το ΤΕΟ, γιατί δεν την καταθέσατε στη Βουλή; Γιατί προτιμήσατε να επικαλεστείτε το άσχετο διαχειριστικό πόρισμα του Γενικού Επιθεωρητή Δημόσιας Διοίκησης; Προς τι η εξαπάτηση της Βουλής; 
Τα ερωτήματα αυτά είναι βέβαια απολύτως ρητορικά, καθώς όλοι αντιλαμβάνονται πως πρόκειται, στην καλύτερη για εσάς περίπτωση, περί μίας αξιολόγησης –θα μου επιτρέψετε να πω τη λέξη- «μαϊμού». Και μιας και μιλώ για τέτοιου είδους αξιολογήσεις που δεν είδαμε, θα ήθελα να πω ακόμη δύο λόγια για τις αξιολογήσεις «μαϊμού» που είδαμε, εκείνες που μας παρουσίασε ο κύριος Υπουργός. 
Είδαμε λοιπόν στην επιτροπή, πέραν της δήθεν αξιολόγησης που προανέφερα για το ΤΕΟ, και κάποια άλλα κείμενα για καταργούμενους οργανισμούς, όπως του Ινστιτούτου Ανθρώπινου Δυναμικού και της Ενοποίησης Αρχαιολογικών Χώρων. Για να ακριβολογώ, ο κύριος Υπουργός δεν μας τις παρουσίασε, αλλά απλώς τις επικαλέστηκε. 
Ομολογώ ότι το γεγονός πως δεν τις κατέθεσε στην επιτροπή με έβαλε σε πάρα πολλές σκέψεις. Διαβάζω ακριβώς τι είπε ο κύριος Υπουργός στην Επιτροπή Δημόσιας Διοίκησης για το θέμα επί λέξει: «Έχω εδώ πέρα μία μόνον εκ των μελετών, οι οποίες χρηματοδοτήθηκαν από το επιχειρησιακό πρόγραμμα του Υπουργείου Διοικητικής Μεταρρύθμισης». Δεν είναι η μόνη, όπως είπε. Είναι μία μόνον -και βλέπετε τον όγκο της- και έχει ως αντικείμενο την οριζόντια μελέτη σκοπιμότητας συγχωνεύσεων, καταργήσεων φορέων του δημοσίου. Τελική έκδοση αυτής και παραδοτέα: Μάρτιος 2012.
Αυτά ακριβώς είπατε, κύριε Υπουργέ, στις 20 Φεβρουαρίου 2014, αλλά αρνηθήκατε να καταθέσετε έστω αποσπάσματα της εν λόγω μελέτης για να τα δούμε. Αυτά είπε ο κύριος Υπουργός, επιδεικνύοντας ένα μάτσο φωτοτυπίες στους Βουλευτές προκειμένου να μας πείσει για την ύπαρξη των περίφημων αξιολογήσεων φορέων.
Πρέπει να πω πως το στιγμιότυπο αυτό μου θύμισε μια πρόσφατη εκπομπή του κ. Χατζηνικολάου, όπου ο κύριος Υπουργός εθεάθη πάλι να κουνάει κάτι χαρτιά, όταν ρωτήθηκε για τις αξιολογήσεις των Υπουργείων.
Επικαλεσθήκατε πάλι, κύριε Υπουργέ, την ύπαρξη τεράστιων μελετών για τη διοικητική μεταρρύθμιση, μια εκ των οποίων επιδείξατε στο κοινό του κ. Χατζηνικολάου. Σκοπός σας ήταν να πείσετε τους τηλεθεατές πως κάνετε ό,τι κάνετε μετά από μελέτη και όχι όπως να είναι.
Εγώ θα σας ξαναρωτήσω, κύριε Υπουργέ, ομολογουμένως για πολλοστή φορά, το εξής: Αν είναι έτσι, γιατί δεν καταθέσατε ούτε μια τέτοια μελέτη στη Βουλή να τη διαβάσουμε και εμείς; Δεν σας το ζήτησα εγώ προσωπικά, δεκάδες μάλιστα φορές, για πλήθος Υπουργείων και Οργανισμών; Όμως, ουδέποτε το αποτολμήσατε, γιατί ξέρατε ότι θα εκτεθείτε τόσο πολιτικά όσο και νομικά. Δεν το έχετε κάνει ούτε καν για το δικό σας Υπουργείο, που ευαγγελίζεται τη διοικητική μεταρρύθμιση.
Παρ’ όλα αυτά, εμφανίζεστε εδώ και εκεί, κραδαίνοντας χαρτιά, λες και απευθύνεστε στην κυριολεξία σε ιθαγενείς. Έτσι, τελικά, η άρνησή σας να καταθέσετε στις 20 Φεβρουαρίου 2014 στην επιτροπή κάποιες, έστω, από τις αξιολογήσεις που επικαλεσθήκατε ήταν αναμενόμενη. Γιατί, όμως, να μη θέλετε να δώσετε μερικές, έστω, φωτοτυπίες από μια μελέτη που είχατε άμεσα διαθέσιμη στα χέρια σας; Ποιο ήταν επιτέλους το τεράστιο πρόβλημα το οποίο σας εμπόδιζε να πράξετε κάτι τέτοιο; Ο κοινός νους λέει πως, αν είχατε στα χέρια σας έγγραφα που διαψεύδουν και μάλιστα, πανηγυρικά την Αντιπολίτευση, θα ήταν για σας πολιτικά συμφέρον να τα καταθέσετε άμεσα, τουλάχιστον για να με εκθέσετε, χωρίς περιστροφές ή άλλες αναβολές.
Όμως, δεν το πράξατε, αν και προκληθήκατε για πολλοστή φορά. Γι’ αυτό αποφάσισα να το πράξω εγώ, όταν αρνηθήκατε να το πράξετε εσείς. Ζήτησα, λοιπόν, από τους συνεργάτες μου να αναζητήσουν τη μυστική και δήθεν ευαίσθητη μελέτη την οποία επικαλεσθήκατε χωρίς να την καταθέσετε στην επιτροπή. Μιλώ, λοιπόν, για την τελική έκδοση στην οποία προαναφέρθηκα -παραδοτέο Μάρτιο 2012- της έκθεσης στην οποία αναφέρθηκε ο κύριος Υπουργός.
Οι συνεργάτες μου, αφού έψαξαν, μου απάντησαν ότι βρήκαν την παραπάνω έκθεση, όμως, δεν υπήρχε κάτι μυστικό ή ευαίσθητο σ’ αυτή. Είναι ένα κείμενο που ανήρτησε στο διαδίκτυο πριν από δύο χρόνια ο κ. Πάγκαλος.
Αναφερόσασταν, λοιπόν, στην επιτροπή επί ώρα στις περίφημες προτάσεις Πάγκαλου που δημοσίευσε ως Αντιπρόεδρος της Κυβέρνησης, αρμόδιος για τις καταργήσεις και συγχωνεύσεις δημοσίων οργανισμών. Αυτό, λοιπόν, ήταν το μεγάλο μυστικό που για κάποιο λόγο δεν θέλατε να το μοιραστείτε μαζί μας. Το ερώτημα, όμως, είναι γιατί. Στην πραγματικότητα δεν υπάρχει κανένας λόγος μυστικότητος ή κρυψίνοιας, όταν συζητούμε για δημόσιους οργανισμούς.
Εδώ στη Βουλή, κύριε Υπουργέ, συζητούμε δημόσια και ως Βουλευτές, οφείλουμε να έχουμε μπροστά μας όλα τα δεδομένα για να μπορέσουμε να αποφασίσουμε σωστά.
Κρυψίνοιες και παιχνιδάκια του τύπου «θα καταθέσω τα στοιχεία στην Ολομέλεια» θεωρώ ότι δεν χωρούν στη Βουλή, κύριε Υπουργέ, γιατί δεν αποτελούν μόνο αντικοινοβουλευτική συμπεριφορά. Θα μου επιτρέψετε να σας πω ότι συνιστούν απόπειρα παραπλάνησης των πολιτών, οι οποίοι μας ακούν σήμερα και κρίνουν εδώ την αξιοπιστία όλων μας.
Σε αυτό το σημείο θα ήθελα να διαβάσω ένα κομμάτι της περιβόητης μελέτης Πάγκαλου που επικαλέσθηκε ο κύριος Υπουργός, για να λυθεί η απορία σχετικά με το περιεχόμενό της.
Ήταν όντως κάποια ογκώδης και οριζόντια αξιολόγηση φορέων, όπως ισχυρίστηκε ο κύριος Υπουργός; 
Ερώτηση πρώτη. Αυτή η λεγόμενη οριζόντια μελέτη αφορούσε όντως όλα τα καταργούμενα νομικά πρόσωπα που συζητούμε εδώ πέρα σήμερα; 
Απάντηση. Όχι, βέβαια. Αφορά ελάχιστες περιπτώσεις, όπως την ενοποίηση αρχαιολογικών χώρων και το Ινστιτούτο Ανθρώπινου Δυναμικού. 
Ερώτηση δεύτερη. Έστω γι’ αυτές τις ελάχιστες περιπτώσεις περιλαμβάνει η επικαλούμενη -«ογκώδης», κατά τον κ. Μητσοτάκη- μελέτη αναλυτικές κανονικές αξιολογήσεις των αντιστοίχων φορέων; 
Απάντηση. Εκ νέου «όχι».
Όπως μπορείτε να δείτε, ανατρέχοντας στο δημοσιευμένο εδώ και δύο χρόνια κείμενο, η δήθεν αξιολόγηση είναι μία σελίδα Α4 ανά φορέα, χωρίς καμμία ποσοτική ανάλυση ή αριθμητικούς δείκτες. Περιέχει μόνο «προκάτ» συμπεράσματα και παρουσιάσεις κάποιων σεναρίων, όπως τα αποκαλεί ο συντάκτης τους, τα οποία οδηγούν τον αναγνώστη στα επιθυμητά προκαθορισμένα συμπεράσματα, δηλαδή στις καταργήσεις των προτεινόμενων φορέων, επειδή αυτό είχε προκρίνει τότε ο κ. Πάγκαλος.
Αυτή είναι, λοιπόν, κυρίες και κύριοι συνάδελφοι, η δήθεν επιστημονική έκθεση που επικαλέστηκε ο κ. Μητσοτάκης. Πήρε τις προτάσεις Πάγκαλου και αφού αντικατέστησε το όνομα του τέως Αντιπροέδρου με το δικό του, ο κύριος Υπουργός μάς τις παρουσίασε εδώ ως εκθέσεις –υποτίθεται- αξιολόγησης.
Εγώ ρωτώ, αν αυτό δεν είναι πολιτική εξαπάτηση, τότε τι είναι άραγε;
Εγώ θα μπορούσα να δώσω στον κύριο Υπουργό κάποια ελαφρυντικά για την απόκρυψη του ονόματος του Πάγκαλου. Προφανώς δεν ήθελε να συνδεθεί με την αρνητική εικόνα που συνοδεύει τον τέως Βουλευτή του ΠΑΣΟΚ, καθώς τότε ο ίδιος θα απαξιωνόταν τελείως στα μάτια της κοινής γνώμης. Όμως, αυτό το ελαφρυντικό δεν ισχύει σε καμμία περίπτωση για την απόπειρα παραπλάνησης της Βουλής εκ μέρους του κυρίου Υπουργού και αυτό γιατί εν γνώσει του ο κ. Μητσοτάκης εμφανίστηκε εδώ επιχειρώντας να παραπλανήσει τους Βουλευτές, επικαλούμενος άσχετα έγγραφα. Δεν πρόκειται, βέβαια, για ποινικό αδίκημα. Όμως, η παραπληροφόρηση της Βουλής αναμφισβήτητα συνιστά πράξη ακραίας πολιτικής ευτέλειας. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Θα αναφερθώ τώρα στο δεύτερο σκέλος της παραπληροφόρησης της Βουλής εκ μέρους του κυρίου Υπουργού. Πρόκειται για ένα εξίσου σοβαρό ζήτημα με τις διαστρεβλώσεις των πραγματικών περιστατικών περί την αξιολόγηση που ακούσαμε από τον κ. Μητσοτάκη. 
Για μένα, αυτή η δεύτερη υπουργική παραπληροφόρηση είναι πολύ σοβαρότερη από την πρώτη. Αυτό το λέω ως νομικός και επί είκοσι πέντε χρόνια μάχιμη δικηγόρος. Μιλώ για τη δήλωση του κυρίου Υπουργού. Θα διαβάσω από τα Πρακτικά ακριβώς την απάντησή του σε ερώτησή μου αν είναι υποχρεωτική η αξιολόγηση. 
Ανέφερε, λοιπόν, στην επιτροπή τα εξής: «Δεν υπάρχει κάποιος νομικός ορισμός της αξιολόγησης. Δεν υπάρχει μελέτη για όλους τους φορείς οι οποίοι καταργούνται, αφού κάποιοι είναι πολιτική πρωτοβουλία των συναρμόδιων Υπουργείων.»
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα ήθελα λίγο χρόνο ακόμα, κύριε Πρόεδρε. Δεν θα δευτερολογήσω.
Με άλλα λόγια, σύμφωνα με τον κύριο Υπουργό, για τις καταργήσεις νομικών προσώπων δεν είναι καν απαραίτητο να έχει προηγηθεί διοικητική αξιολόγησή τους. Αρκεί η πολιτική βούληση, δηλαδή ένα νομοσχέδιο σαν το σημερινό, το οποίο αυτόματα να τους κλείνει. 
Μάλιστα, ο κύριος Υπουργός διατύπωσε και μία νομική γνώμη, όταν του επεσήμανα εκ νέου πως κάνει λάθος. Είπε, λοιπόν, πως σε κάθε περίπτωση οι νέοι νόμοι υπερισχύουν των παλαιοτέρων, καθώς καταργούν προηγούμενες διαφορετικές προβλέψεις.
Τόσο, όμως, ο κ. Μητσοτάκης, όσο και η Υφυπουργός κυρία Χριστοφιλοπούλου, θα έπρεπε να είχαν φροντίσει να ενημερωθούν σχετικά. Το πρώτο πράγμα που έπρεπε να πράξουν είναι να δουν εάν ισχύει ο νόμος για τις αξιολογήσεις δομών του δημοσίου. Αναφέρομαι στο ν. 4024/2011. 
Απάντηση. Ισχύει απολύτως, χωρίς καμμία αμφιβολία.
Το δεύτερο πράγμα που έπρεπε να κάνουν είναι να δουν εάν με το νομοσχέδιο που κατέθεσαν τροποποιούν ή καταργούν τις γενικές διατάξεις αυτού του νόμου για τις αξιολογήσεις.
Την απάντηση θα μπορούσαν να τους την είχαν δώσει οι νομικοί τους σύμβουλοι και είναι πάρα πολύ απλή, σε καμμία περίπτωση πουθενά στο παρόν νομοσχέδιο δεν θίγονται οι σχετικές διατάξεις του ν. 4024. 
Με κίνδυνο να γίνω δε κουραστική, αλλά έχει σημασία αυτό, θα σας διαβάσω το άρθρο 35 παράγραφος 4 του ν. 4024/2011, όπως τροποποιήθηκε και ισχύει σήμερα που μιλάμε. Επί λέξει σας αναφέρω από τον νόμο: «Από 1-12-2012 τίθεται σε εφαρμογή διαδικασία αξιολόγησης των οργανικών μονάδων και του προσωπικού των φορέων του δημοσίου και του ευρύτερου δημοσίου τομέα, όπως ειδικότερα οι φορείς αυτοί προσδιορίζονται με κοινή απόφαση των Υπουργών Οικονομικών, Διοικητικής Μεταρρύθμισης η οποία εκδίδεται μέχρι 23-12-2011. Η διαδικασία αξιολόγησης διενεργείται με αξιοκρατικά-επιστημονικά κριτήρια, με τη συνδρομή και εξωτερικών συμβούλων. Βάσει του αποτελέσματος της αξιολόγησης και το αργότερο μέχρι 31-12-2014 ολοκληρώνεται η αναδιοργάνωση των υπηρεσιών, συντάσσονται οργανογράμματα, καταργούνται υπηρεσιακές μονάδες περιορισμένου αντικειμένου ή αρμοδιοτήτων, μετακινείται ή μετατίθεται το προσωπικό αυτό και καταργούνται οργανικές θέσεις που πλεονάζουν.».
Με απλά, δηλαδή, λόγια, σύμφωνα με την κείμενη νομοθεσία, πριν από την οποιαδήποτε κατάργηση, έστω και μίας οργανικής θέσης, πρέπει να έχει προηγηθεί αξιοκρατική και επιστημονική αξιολόγηση του αντίστοιχου φορέα, όπως ρητά ορίζει ο νόμος και επ’ αυτού άλλωστε έχει συνταχθεί πλέον τώρα και η Επιστημονική Υπηρεσία της Βουλής. Αυτά περί μη ύπαρξης νομικών ορισμών της διαδικασία αξιολόγησης που επικαλέστηκε ο κύριος Υπουργός.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Ο νόμος ορίζει επακριβώς την υποχρέωσή σας να αξιολογείτε τους δημόσιους φορείς, ακόμα και τα νομικά πρόσωπα ιδιωτικού δικαίου, χωρίς να την αφήνει στη διακριτική σας ευχέρεια, θέτοντας μάλιστα σαφή προθεσμία προς τούτο. 
Επομένως, ήσασταν υποχρεωμένοι να τους αξιολογήσετε όλους πριν έρθετε εδώ για να προτείνετε την κατάργησή τους. Άλλωστε, γι’ αυτόν τον λόγο το Υπουργείο σας, εξέδωσε και σχετική υπουργική απόφαση -που είμαι βέβαιη ότι τη γνωρίζετε- στις 11 Ιανουαρίου 2012, την οποία μάλιστα συνυπογράφει ο κ. Βενιζέλος.
Το συμπέρασμα είναι ότι ο νόμος ισχύει, η υπουργική απόφαση ισχύει. Όλα τα υπόλοιπα θα έλεγα ότι αποτελούν νομικά μυθεύματα. 
Οι προαποφασισμένες καταργήσεις που μας φέρατε εδώ προς έγκριση απλά δεν είναι νόμιμες, γιατί δεν υπάρχουν επιστημονικές αξιολογήσεις, ούτε έχουν γίνει αξιολογήσεις φορέων σύμφωνα με τον νόμο, ούτε βέβαια αλλάζετε τον νόμο περί αξιολογήσεων, όπως αναληθώς ισχυριστήκατε.
Πρόκειται για ένα παραμύθι που, κύριε Υπουργέ, λυπάμαι, αλλά δεν πρόκειται να σταθεί. Θα καταρρεύσει σαν χάρτινος πύργος στα δικαστήρια, θα καταρρεύσει ακόμα και αν πετύχετε να αποσπάσετε την ψήφο της Βουλής. Οι αυθαίρετες αποφάσεις που πήρε η συγκυβέρνηση μαζί με την τρόικα δεν πρόκειται να έχουν καμμία νομιμοποίηση.
Επειδή, κύριε Πρόεδρε, για εμάς πλέον τίθεται ένα εξαιρετικά σοβαρό ζήτημα ηθικής τάξης, οι Ανεξάρτητοι Έλληνες ζητούν, έστω και τώρα, από τον κύριο Υπουργό να αποσύρει άμεσα το νομοσχέδιο αυτό, το οποίο ευτελίζει όχι μόνο την κοινοβουλευτική διαδικασία αλλά και τους ίδιους τους Βουλευτές.
Σας ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ τον συνάδελφο Βουλευτή Μεσσηνίας και ειδικό αγορητή της Χρυσής Αυγής, τον κ. Δημήτριο Κουκούτση, να πάρει τον λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Ευχαριστώ, κύριε Πρόεδρε.
Για να καταλάβουμε το πόσο σαθρό είναι σήμερα το κράτος μας, το πόσο λίγο, το κατά πόσο κινείται, για να μην πω δουλεύει, θα σας αναφέρω ότι σήμερα το πρωί διάβασα σε όλα τα sites ότι ξύπνησαν σε μία περιοχή της Πελοποννήσου και είδαν να λείπουν εκατό μέτρα σιδηροδρομικής ράγας. Μάλιστα! Πρόκειται για ράγες που τις έβαλαν τα προηγούμενα χρόνια. Και σηκώνονται τη νύχτα οι ράγες και φεύγουν μόνες τους.
Βρε, πωλούνται για σίδερα. Και είναι και βαριές! Πιστεύω ότι όλοι σας εδώ με το που ανέφερα το παράδειγμα αυτό, ξέρετε ποιοι τις πήραν. Όμως, δεν θα το πω, γιατί είναι γυφτιά. 
Το σχέδιο νόμου, λοιπόν, που εισάγετε, αντικατοπτρίζει με σαφήνεια την πλήρη χρεοκοπία του συστήματος της λεγόμενης «Μεταπολίτευσης». Αποτελεί την καλύτερη απόδειξη ότι το φαύλο καθεστώς το οποίο οδήγησε τη χώρα μας στην καταστροφή και τους Έλληνες στη δυστυχία, στηρίχθηκε πάνω σε ένα διεφθαρμένο, ρουσφετολογικό και πελατειακό κράτος με κύριο γνώμονα το βόλεμα των κομματικών παιδιών όσων κυβερνούσαν, καθώς και των ψηφοφόρων τους.
Το καθεστώς της κομματοκρατίας που τώρα –αργά, βέβαια- πνέει τα λοίσθια, επιχειρεί όχι από μόνο του, αλλά κατόπιν εντολών από τους επικυρίαρχους να συμμαζευτεί, να εξορθολογιστεί, να γίνει πιο λειτουργικό και άλλες τέτοιες κομψές φαμφάρες που περιέχει η αιτιολογική έκθεση, προκειμένου να κρύψει την αυτονόητη αλήθεια, την οποία γνωρίζει στο πετσί του όλος ο ελληνικός λαός. Η αλήθεια αυτή είναι ότι τα λεφτά που δεν έχετε -τα οποία όμως δεν μπορείτε να πάρετε από εκείνους που σας τα χρωστούν, γιατί είναι οι κομματικοί εταίροι σας, οι φίλοι σας, οι χρηματοδότες σας- θα τα πάρετε από την απόλυση όλων εκείνων που εσείς και οι όμοιοί σας είχατε διορίσει για να σας ψηφίσουν. Μιλάμε για απόλυση από νομικά πρόσωπα δημοσίου δικαίου, απόλυση από κρατικοδίαιτες και άχρηστες ανώνυμες εταιρείες που απομυζούσαν κεφάλαια και κονδύλια από τον προϋπολογισμό για να καλύπτουν τις κενές θέσεις που προβλέψατε για τους κομματικούς σας συνοδοιπόρους. Μιλάμε για απόλυση ακόμα και από οργανισμούς που με ορθολογικότερη διαχείριση και χρηστή διοίκηση θα είχαν να προσφέρουν σήμερα έστω κάτι στην ελληνική κοινωνία.
Με άλλες λέξεις, ο δημοσιονομικός πέλεκυς του Στουρνάρα και των εντολέων του πέφτει επί δικαίων και αδίκων άκριτα, έτσι όπως άκριτα διορίζονταν στις θέσεις που φωτογραφικά πολλές φορές δημιουργήθηκαν. Θα έλεγε κανείς ότι αυτή η εξέλιξη αποτελεί δικαίωση των δικών μας θέσεων. Πλην όμως, εμείς δεν έχουμε το δικαίωμα να χαιρόμαστε με τη δυστυχία Ελλήνων και ειδικά εκείνων στους οποίους δημιουργήσατε ελπίδες ευημερίας και τώρα τους ρίξατε στον Καιάδα του δημοσιονομικού πλεονάσματος. Στεκόμαστε κριτικά απέναντι σε κάθε μια από τις θέσεις, τους οργανισμούς και τα νομικά πρόσωπα που καταργείτε, επειδή δεν έχετε καν αξιολογήσει τη χρησιμότητα και την προσφορά τους στο δημόσιο τομέα, επειδή δεν έχετε συνδιαλλαγεί με τους φορείς που εκπροσωπούνται, καθώς και με τους εργαζόμενους των φορέων αυτών. Επειδή δεν βλέπετε την πραγματικότητα, αλλά μόνο τους αριθμούς που κρύβονται πίσω από την πραγματικότητα. Αυτό μοιραία οδηγεί σε λάθη, τα οποία στην πορεία θα κληθείτε να διορθώσετε, όπως πολλές φορές έχετε κάνει με νομοθετήματα του ποδαριού, τα οποία υπαγορεύονται από την ανάγκη σας να αποδείξετε ότι είστε υπάκουοι. Όμως, πάσχουν τόσο σε νομική όσο και σε ουσιαστική βάση.
Για τον λόγο αυτό η Χρυσή Αυγή δηλώνει ότι θα πάρει θέση ξεχωριστά για κάθε έναν από τους οργανισμούς και φορείς που θέλετε να κλείσετε, ανεξαρτήτως του εάν το νομοσχέδιο εισάγεται ως σύνολο, χωρίς να διακατέχεται από τη δική σας αγωνία για άμεση απάντηση στην τρόικα. Αυτές είναι μερικές βασικές παρατηρήσεις. 
Οι γραφειοκρατικές δομές που για τους λόγους που όλοι ξέρουμε δημιουργήσατε και εκθρέψατε επί τόσα έτη, ανακαλύπτετε όψιμα ότι κοστίζουν στο κράτος και στους πολίτες σε πόρους και εργατοώρες. Μεγάλη ανακάλυψη μετά από δεκαετίες! Όμως, έστω και τώρα, κάτι είναι. Στο πλαίσιο αυτό πράγματι μας βρίσκει σύμφωνους η κατάργηση της υποχρέωσης για προσκόμιση στις υπηρεσίες επικυρωμένων αντιγράφων, όπως προβλέπει το άρθρο 1. Άλλωστε, και η προσκόμιση επικυρωμένων και όχι απλών φωτοαντιγράφων, όπως θα γίνεται στο εξής, δεν είδα να σας γλιτώσει από τους χιλιάδες διορισμούς υποψηφίων που είχαν πλαστογραφήσει τα πιστοποιητικά επάρκειάς τους, όπως και εσείς οι ίδιοι ομολογείτε δηλαδή. Επομένως, καταλήγουμε στο ότι δεν είναι κρίσιμο στοιχείο η πιστότητα του πιστοποιητικού, όσο ο έλεγχος που γίνεται επί αυτών. Ελπίζουμε ότι τώρα θα γίνεται έλεγχος, ειδικά στις προσλήψεις όχι μόνο στο δειγματοληπτικό ποσοστό του 5% που προβλέπεται γενικώς, αλλά σε κάθε περίπτωση ξεχωριστά, έστω και σε βάθος χρόνου.
Η ίδια ακριβώς οπτική ισχύει και για τα υπόλοιπα άρθρα. Συμφωνούμε, δηλαδή, στη μη υποχρεωτική δημοσίευση καταστατικών και ισολογισμών ανωνύμων εταιρειών, βεβαιώσεων γνησίου υπογραφής κ.λπ.. Αυτά έχουν καταντήσει ανούσια ρουτίνα που ούτε διασφαλίζει την ουσία ούτε δημιουργεί μεγαλύτερη ασφάλεια στις συναλλαγές, που είναι και το ζητούμενο σε μια κυριολεκτικά χαοτική δημόσια διοίκηση σαν αυτή που έχετε δημιουργήσει.
Επομένως, η κατάργηση κάποιων απ’ αυτών των αγκυλώσεων μάς βρίσκει σύμφωνους. 
Καταργείτε την «ΤΕΟ Α.Ε.», μεταβιβάζοντας τις αρμοδιότητές της στο Υπουργείο Υποδομών. Και εκεί είχαμε κάτι πράσινα σκανδαλάκια. Μπλε κουκούλωμα κι εκεί. Είναι η τυπική συνέχεια της πλήρους ιδιωτικοποίησης των διοδίων, έτσι όπως μέχρι σήμερα την έχετε εφαρμόσει, συνεργαζόμενοι αγαστά με τους εθνικούς εργολάβους που δημιουργήσατε κατά τη θητεία σας, τόσο εσείς της Νέας Δημοκρατίας όσο και εσείς του ΠΑΣΟΚ, ΜΟΜΑ.
Επομένως, είναι φυσικό μετά την πολυετή συνεργασία να μην έχει νόημα η διατήρηση οποιουδήποτε νομικού σχήματος θα διασφάλιζε τη λειτουργία και τη συντήρηση των αυτοκινητοδρόμων, αφού αυτοί είναι πλέον ιδιωτικοί για όσα μας συμφέρει και δημόσιοι μόνο για την κάλυψη των ζημιών και των τελών που προκύπτουν από τη χρήση τους. 	Είμαστε αυτονόητα αντίθετοι σε αυτό. 
	Διασφαλίζοντας τη δημόσια λειτουργία, προτείνουμε την κατάργηση των διοδίων για όσους δρόμους δεν έχουν ακόμη κατασκευαστεί και τη διατήρηση μόνο κάποιων μικρών διοδίων, που μέσω της «ΤΕΟ Α.Ε.» θα αφορά αυστηρά και μόνο τη συντήρηση των ήδη κατασκευασμένων δρόμων. 
Μία εύλογη απορία που γεννιέται είναι η αναφορά στην ανώνυμη εταιρεία «Ενοποίηση Αρχαιολογικών Χώρων και Αναπλάσεις». Η απορία είναι ποιος είναι ο λόγος που δημιουργήθηκε, εφόσον κατά την αιτιολογική έκθεση οι ισχυρές υποστηρικτικές δομές του Υπουργείου διασφαλίζουν την απρόσκοπτη υλοποίηση των επιχειρησιακών δράσεων στον τομέα της ενοποίησης των αρχαιολογικών χώρων και των αστικών αναπλάσεων. Πότε δημιουργήθηκαν οι δομές αυτές; Εν μέσω κρίσης; Κι αν υπήρχαν, τότε ποιος ο λόγος που διατηρείτο σε ισχύ η εν λόγω ανώνυμος εταιρεία; 
Θεωρούμε ότι η εταιρεία θα πρέπει να αποδείξει την κοινωφελή της δραστηριότητα, προκειμένου να διατηρηθεί σε δράση. Εφόσον δεν συμβαίνει αυτό, είμαστε σίγουροι πως ένα οργανωμένο Υπουργείο σαν αυτό που δεν είναι το ΥΠΕΚΑ, δεν απαιτεί την ύπαρξη μιας τέτοιας ανωνύμου εταιρείας, η οποία συμπίπτει στο έργο της με αυτή των διαφόρων διευθύνσεων του προϊσταμένου Υπουργείου. 
Το ίδιο ισχύει και για το Εθνικό Ινστιτούτο Εργασίας και Ανθρωπίνου Δυναμικού. Εδώ είναι περισσότερο προφανές ότι οι εταιρείες αυτές δημιουργήθηκαν όχι για να παραγάγουν έργο, αλλά για να καλύψουν θέσεις εργασίας. 
Με το ΕΚΕΒΙ, το Εθνικό Κέντρο Βιβλίου, τα πράγματα είναι διαφορετικά. Ο φορέας ήταν γνωστός όχι μόνο για το έργο, αλλά και για την εξωστρέφειά του. Πολλές εκθέσεις στο εξωτερικό, που ασχέτως του περιεχομένου του έργου τους και των βιβλίων που διαφήμιζαν, καθώς και των διαφόρων μικροσυμφερόντων -εκδοτικών και προσωπικών- έκαναν γνωστή την Ελλάδα στο εξωτερικό από πλευράς σύγχρονης πνευματικής δημιουργίας. Ποιος θα αναλάβει αυτό το καθήκον; Το υποτελές στις ανθελληνικές φωνές Υπουργείο Παιδείας ή το ανύπαρκτο Υπουργείο Πολιτισμού; Εδώ οι θέσεις μας είναι κατά οποιασδήποτε συγχώνευσης ή κατάργησης του οργανισμού. 
Θετικοί είμαστε στη συγχώνευση του νομικού προσώπου Ινστιτούτου Διεθνούς Δημοσίου Δικαίου και Διεθνών Σχέσεων με το Ελληνικό Ινστιτούτο Διεθνούς και Αλλοδαπού Δικαίου, το οποίο αποδεδειγμένα παράγει σημαντικό γνωμοδοτικό έργο τόσο σε ιδιώτες ερευνητές του ιδιωτικού διεθνούς δικαίου όσο και στα δικαστήρια σε υποθέσεις οι οποίες εμπλέκονται στην εφαρμογή και άλλου δικαίου πέραν του ελληνικού. 
Η εξοικονόμηση κονδυλίων και η ανάγκη εξορθολογισμού, που υποκριτικά επικαλείστε για να καταργήσετε σημαντικούς για την πολεμική έρευνα και τεχνολογία οργανισμούς του Στρατού, του Ναυτικού και της Αεροπορίας, δεν μπορεί να αποτελέσει σοβαρό κριτήριο. Και αυτό, γιατί η κατάργησή τους υποβαθμίζει το έργο των μονάδων μας, τις καθιστά εξαρτώμενες από υπερεθνικούς οργανισμούς και ύποπτους ιδιώτες, απ’ αυτούς με τους οποίους συνάπτετε τις γνωστές συμβάσεις. Επομένως, οδηγεί σε μια περαιτέρω απαξίωση του στρατεύματός μας. 
Συνολικά, όπως είναι εμφανές από τα ανωτέρω, είμαστε αντίθετοι στις περισσότερες από τις διατάξεις που φέρνετε σε ενιαίο κείμενο για ψήφιση. Αυτό αποτελεί άλλη μία απόδειξη ότι δεν σας ενδιαφέρει να συνδιαλλαγείτε για την εξεύρεση λύσεων στο επίπεδο του πραγματικού εξορθολογισμού, αλλά για το κλείσιμο όσο το δυνατόν περισσότερων επιχειρήσεων για λόγους κόστους.
Όσον αφορά τώρα στα ζητήματα αξιολόγησης του προσωπικού του δημοσίου, θεωρούμε ότι είναι κάτι για το οποίο δεν πρέπει να υπάρχει κάποιος που να διαφωνεί στην ουσία. Όμως, τίθεται, κατά τη γνώμη μας, από την Κυβέρνηση με έναν πλάγιο τρόπο, για να μπορέσουν να περάσουν, κατ’ απαίτηση της τρόικας, απολύσεις και απομακρύνσεις υπαλλήλων.
Έτσι, μετά το κλείσιμο οργανισμών και φορέων, έρχεται το ζήτημα της αξιολόγησης των υπαλλήλων.
Θεωρούμε ότι το ισχύον σύστημα αξιολόγησης είναι αντιπαραγωγικό και έχει τιμωρητικό χαρακτήρα για τους δημοσίους υπαλλήλους, χωρίς ταυτόχρονα να τους δίνει κάποιο κίνητρο για να αυξήσουν την παραγωγικότητά τους. Το ίδιο όμως, δυστυχώς, ισχύει και με αυτό που θέλετε να περάσετε. 
Έχουμε αντιρρήσεις στους αριθμούς που βάζετε όσον αφορά τα ανώτατα ποσοστά ανά κλίμακα αξιολόγησης. Μόνο το 25% του προσωπικού μπορούν να κριθούν ως άριστοι, το 60% ως καλοί και το 15% σχεδόν καλοί ή μέτριοι. Η κατανομή, όμως, αυτή στην ουσία πώς θα γίνεται; Για το θέμα της αιτιολογίας στην κλίμακα βαθμολόγησης κριτηρίων θεωρούμε ότι απαιτείται αιτιολογία για όλους τους βαθμούς. 
Ένα θέμα πάρα πολύ σημαντικό για εμάς είναι ο αξιολογητής. Στην πράξη ποιος θα είναι; Ο προϊστάμενος; Από τη στιγμή που δεν έχει λυθεί το μέγα ζήτημα της αξιοκρατικής επιλογής των προϊσταμένων, είναι τουλάχιστον άδικο να δίνετε κι αυτήν την αρμοδιότητα στους άμεσους προϊστάμενους. Για να έχει το δικαίωμα αξιολόγησης ένας προϊστάμενος, πρέπει να είναι ο ίδιος πέραν πάσης αμφισβητήσεως. Άρα, στην ουσία μιλάμε για αδιάβλητο τρόπο επιλογής προϊσταμένων. 
Ξέρουμε, όμως, όλοι πώς επιλέγονται οι αξιολογητές στο ελληνικό δημόσιο. Είναι γνωστά τα κριτήρια. Αξιολογητές οι οποίοι έχουν διοριστεί και ανελιχτεί με κομματικά κριτήρια, είναι αμφίβολο κατά πόσο μπορούν να κρίνουν τους άλλους, που στην πράξη μπορεί να έχουν περισσότερα και ουσιαστικότερα προσόντα απ’ αυτούς. Κι εδώ έχουμε ένα στοιχείο υποκειμενισμού, το οποίο σίγουρα επηρεάζει την κρίση. 
Θεωρούμε ότι σε περίπτωση αδικίας ο υφιστάμενος πρέπει να έχει το δικαίωμα ενστάσεως, κρίσεως και αξιολογήσεως από ανώτερα ιεραρχικά κλιμάκια.
Όσον αφορά τον χρόνο σύνταξης των εκθέσεων αξιολόγησης, θεωρούμε ότι θα πρέπει να καλύπτεται και το προσωπικό των δημοσίων οργανισμών στις διοικήσεις των οποίων γίνονται αλλαγές, είτε μετά από την ολοκλήρωση της θητείας είτε και για οποιονδήποτε άλλο λόγο.
Στο ζήτημα των ενστάσεων εννοείται ότι η ένσταση θα πρέπει να γίνει για οποιονδήποτε βαθμό και για οποιαδήποτε βαθμολογία και ειδικότερα όταν παρατηρείται το σύνηθες φαινόμενο υπάλληλοι με μικρότερα προσόντα να παίρνουν μεγαλύτερο βαθμό και για άλλους λόγους να είναι και διευθυντές του κρινόμενου, χωρίς να έχουν τα προσόντα. 
Επίσης, στην ένσταση θα πρέπει να εξετάζεται η πιθανότητα αποδεδειγμένης μεροληψίας ή αρνητικής διάθεσης του προϊσταμένου στον υφιστάμενο.
Γενικά θα πρέπει ο υπάλληλος να έχει το δικαίωμα να ζητήσει την εξαίρεση του διευθυντή που τον αξιολογεί ή που αξιολογεί άλλους συναδέλφους και η αξιολόγηση να γίνει από ειδική επιτροπή. 
Στις ειδικές επιτροπές αξιολόγησης, για να μην υπάρχει κίνδυνος μεροληψίας, θα πρέπει ενδεχομένως να μετέχουν κι άλλοι διευθυντές με κλήρωση ή ακόμα και τα μέλη των υπηρεσιακών συμβουλίων.
Είναι κι άλλα ζητήματα που θα αναλυθούν περαιτέρω στην κατ’ άρθρον συζήτηση και στα οποία έχουμε σοβαρές επιφυλάξεις.
Κυρίες και κύριοι Βουλευτές, δεν διαφωνούμε με το θεσμό της αξιολόγησης. Θέλουμε υπαλλήλους, οι οποίοι να μπορούν να φέρουν σε πέρας την αποστολή τους, όχι όμως με τον τρόπο που εσείς το εννοείτε.
Όμως, θεωρούμε ότι ούτε αυτό το σύστημα αξιολόγησης είναι ορθό, γιατί στην ουσία με αυτόν τον τρόπο η Κυβέρνηση επιθυμεί να υλοποιήσει τις εντολές των τροϊκανών όσον αφορά την απόλυση χιλιάδων υπαλλήλων.
Τελειώνοντας, νιώθω κι εγώ ελεύθερος -βράδιασε κιόλας- να συνεχίσω την εγκληματική μου δραστηριότητα!
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δώδεκα μαθητές και μαθήτριες και δύο εκπαιδευτικοί-συνοδοί τους από το Δημοτικό Σχολείο Αγίου Ιωάννη Κερκύρας.
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο ειδικός αγορητής της Δημοκρατικής Αριστεράς κ. Σπυρίδων Λυκούδης.</ChairmanSpeech>
<Speech><Parlmember>ΣΠΥΡΙΔΩΝ ΛΥΚΟΥΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, συζητάμε σήμερα εδώ -και νομίζω ότι πολύς κόσμος αναμένει με ιδιαίτερο ενδιαφέρον- ένα νομοσχέδιο με το οποίο δηλώνει η Κυβέρνηση ότι προσδοκά στην αναδιοργάνωση της δημόσιας διοίκησης, ώστε να γίνει πιο αποτελεσματική ή λιγότερο δαπανηρή και κυρίως, αξιόπιστη.
Η δημόσια διοίκηση είναι η μεγάλη μεταρρυθμιστική πρόκληση αυτής της χώρας.
Είναι το στρατηγικό σχέδιο δράσης εκείνου που αν σχεδιαστεί και εφαρμοστεί σωστά, θα συμβάλει καθοριστικά στη μείωση της διαφθοράς και ταυτόχρονα θα γίνει εφαλτήριο ανάπτυξης. 
Η προτεραιότητα που δίνουμε εμείς στη συγκεκριμένη μεταρρύθμιση είναι γνωστή από την περίοδο ακόμα που συμμετείχε η Δημοκρατική Αριστερά στην τρικομματική Κυβέρνηση. Υπηρετεί, όμως, το παρόν νομοσχέδιο ένα τέτοιο σχέδιο δράσης; Για να δούμε το ζήτημα.
Το πρώτο μέρος του νομοσχεδίου αφορά στις διοικητικές απλουστεύσεις. Το είπαν όλοι οι συνάδελφοι που προηγήθηκαν. Με τα άρθρα 1 έως 5 απλουστεύονται διοικητικές διαδικασίες. Αυτές οι απλουστεύσεις είναι χρήσιμες και αναγκαίες, ειδικότερα μετά τη συμφωνία με τον ΟΟΣΑ, όπως είχε ξεκινήσει και εφαρμόσει το Υπουργείο από τον Νοέμβρη του 2012 και είχε συμπεριληφθεί στο προσχέδιο νόμου που είχε καταθέσει ο προκάτοχος Υπουργός στο Υπουργείο Διοικητικής Μεταρρύθμισης. Επομένως, συμφωνούμε με αυτές τις καταργήσεις και απλοποιήσεις των διοικητικών διαδικασιών. 
Αναμέναμε, όμως, κύριε Υπουργέ, να επιδειχθεί περισσότερη τόλμη, να προχωρήσετε, δηλαδή, σε όλες εκείνες τις ενέργειες που απλοποιούν τη διοικητική γραφειοκρατία, μειώνουν τον όγκο για τις υπηρεσίες και προσφέρουν οικονομία χρόνου και χρήματος για τους πολίτες. Ένα βασικό ερώτημα που ανακύπτει -και σας το είχα θέσει και στην επιτροπή, κύριε Υπουργέ- είναι αν έχουν καταγραφεί τα αποτελέσματα του προγράμματος συνεργασίας με τον ΟΟΣΑ, όπως έχει γίνει και σε άλλα Υπουργεία. Το ίδιο συμβαίνει, όπως σας είχα πει, και στο Υπουργείο Ανάπτυξης, όπου τα αντίστοιχα αποτελέσματα έχουν γνωστοποιηθεί και είναι πολύ θετικά. Πήρα την απάντηση από εσάς ότι, εντός των προσεχών ημερών, επρόκειτο να κατατεθούν τα αποτελέσματα από την έρευνα του ΟΟΣΑ και ότι ίσως σε προσεχές νομοθέτημα θα τα αξιοποιούσατε. 
Διερωτάται, λοιπόν, ακόμα και σήμερα κανείς ποια και πόσα είναι τα διοικητικά βάρη που επιβαρύνουν τη διοικητική διαδικασία και που ταλαιπωρούν άδικα τους πολίτες χρόνια τώρα. Διότι αν και στην αιτιολογική έκθεση γίνεται αναφορά στη συνεργασία αυτή, ωστόσο οι επιμέρους αυτές παρεμβάσεις είναι μάλλον προτάσεις της διοίκησης -υπηρεσιών, δηλαδή, του Υπουργείου- και δεν είναι τα αποτελέσματα της συνεργασίας με τον ΟΟΣΑ.
Στο δεύτερο μέρος του νομοσχεδίου περιλαμβάνονται οι καταργήσεις των είκοσι τριών φορέων του δημοσίου. Επιτρέψτε μου μία κρίση, παρά την απολυτότητα που αναγνωρίζω ότι έχει αυτή μου η κρίση: «Ώδινεν όρος και έτεκεν μυν» και μάλιστα με τρόπο άνισο. Σας διαβεβαιώνω, κύριε Υπουργέ, ότι εξετάσαμε τη συνολική πρότασή σας με τρόπο απροκατάληπτο -ειλικρινά σας το λέω- όσο μπορούσαμε πιο καλόπιστα. 
Η κριτική που ασκούμε εμείς στο παρόν νομοσχέδιο δεν είναι κριτική συντήρησης ενός υπάρχοντος αναποτελεσματικού δημόσιου τομέα. Είναι κριτική για την εμβάθυνση των τομών που χρειάζονται. 
Ας υπενθυμίσουμε ότι με το ν. 4109/2013 είχαν συγχωνευτεί εκατόν ενενήντα επτά νομικά πρόσωπα δημοσίων φορέων και είχαν καταργηθεί οχτώ φορείς. Μάλιστα, τότε είχαμε πει ότι πρόκειται για ένα ελάχιστο δείγμα και ότι μέχρι τον Ιούνιο θα ακολουθούσε η αξιολόγηση άλλων χιλίων πεντακοσίων φορέων. Έκτοτε η ΔΗΜΑΡ, η οποία αποχώρησε από την Κυβέρνηση και από το Υπουργείο αφού πρώτα κατηγορήθηκε ως δύναμη αδράνειας και αντιμεταρρυθμιστική, παρατηρεί σήμερα ότι η νέα ηγεσία του Υπουργείου, ένα χρόνο σχεδόν μετά, παρουσιάζει το σημερινό νομοσχέδιο με την κατάργηση-συγχώνευση είκοσι τριών φορέων, με την οποία προκαλεί μία πολύ μεγαλύτερη, σοβαρότερη κριτική παρατήρηση και πάρα πολλές ενστάσεις. 
Ας υπενθυμίσουμε, ακόμα, ότι με το ν. 4109/2013 ο οικονομικός και διοικητικός εξορθολογισμός δεν είχε καταλύσει τις υπάρχουσες εργασιακές σχέσεις των εργαζομένων και δεν είχε θίξει την εργασιακή τους ασφάλεια. 
Οι μετακινήσεις εργαζομένων, λόγω αλλαγής φορέα, επιδιώχθηκαν με τη διατήρηση της σχέσης εργασίας ως μία περίπτωση ένταξης στο σχήμα της κινητικότητας, όπως τουλάχιστον το εννοούσαμε τότε και όχι με την έννοια δυστυχώς των απολύσεων, όπως φαίνεται ότι προκύπτει σήμερα. 
Ανάμεσα στο προσωπικό που οδηγείται σε απόλυση, κύριε Υπουργέ, βρίσκονται στελέχη με εξειδικευμένα ακαδημαϊκά προσόντα και εμπειρία. Για παράδειγμα, στο υπό κατάργηση Εθνικό Ινστιτούτο Εργασίας και Ανθρώπινου Δυναμικού απασχολούνται εξήντα οκτώ εργαζόμενοι -τα είπαμε και στην επιτροπή- εκ των οποίων οι τριάντα από αυτούς κατέχουν μεταπτυχιακό τίτλο και οι εννέα διδακτορικό, μορφωμένα στελέχη, δηλαδή, που εργάζονται στο δημόσιο με μεγάλο εύρος γνώσεων.
Κύριε Υπουργέ, θα το επαναλάβω γιατί μου άρεσε όταν το άκουσα και σας το είπα και στην επιτροπή και θα σας το ξαναπώ: Εσείς ο ίδιος στην Ολομέλεια της Βουλής στις 5-2-2013 δηλώνατε ότι η βασική προϋπόθεση για την επιτυχία οποιασδήποτε μεταρρύθμισης στο δημόσιο τομέα είναι η αξιοποίηση των πλέον άξιων στελεχών του. Συμφωνούσαμε τότε απολύτως μαζί σας και συμφωνούμε και τώρα, αν το επαναλαμβάνετε, γι’ αυτό και καμμία συγχώνευση δεν είχε σχεδιαστεί τότε με σκοπό να απολυθούν εργαζόμενοι, αλλά να μετακινηθούν. 
Σ’ ό,τι αφορά το θέμα των προς συγχώνευση ή κατάργηση φορέων, προφανώς όλοι μας αναγνωρίζουμε ότι ανάμεσα στους φορείς που καταργούνται βρίσκονται οργανισμοί που πράγματι δεν επιτελούν σήμερα κάποια δημόσια χρήσιμη λειτουργία και βεβαίως επικροτούμε τα άρθρα που προσεγγίζουν αυτούς τους οργανισμούς με μία καινούργια προοπτική. Υπάρχουν, όμως, και οργανισμοί που χωρίς καμμία ουσιαστική αξιολόγηση του έργου τους καταργούνται, αφήνοντας μεγάλο κενό πίσω τους. Θέλετε παραδείγματα; Αναφέρω το ΕΚΕΒΙ το οποίο είχε γλιτώσει την κατάργησή του όταν ήμασταν εμείς ακόμα στην κυβέρνηση και είχαμε αποκρούσει την κατάργηση του θεσμού αυτού με το πλούσιο έργο που είχε. Το χειρότερο είναι ότι μεταφέρονται οι αρμοδιότητές του στο Ελληνικό Ίδρυμα Πολιτισμού που μάλλον δεν έχει ανάλογο έργο να παρουσιάσει και που όδευε προς κατάργηση, μέχρι που αποφασίστηκε ότι όχι μόνο δεν θα καταργηθεί, αλλά και θα αναβαθμιστεί υπό την προεδρία του κυρίου Χριστόδουλου Γιαλουρίδη, με ό,τι αυτό σημαίνει, ενσωματώνοντας τώρα και το ΕΚΕΒΙ.
Θέλετε ένα δεύτερο παράδειγμα; Ο Οργανισμός Ρυθμιστικού Σχεδίου της Αθήνας και οι αντίστοιχοι της Θεσσαλονίκης και των Ιωαννίνων. Δεν πρόκειται καθόλου για άχρηστους οργανισμούς που δεν επιτελούν το έργο για το οποίο συστήθηκαν. Είναι οργανισμοί που εκείνος που γνωρίζει καλά θα τους χαρακτήριζε ως οργανισμούς μιας στάσης, αφού έχουν απολύτως συντονιστικό και άμεσα επεμβατικό ρόλο για το σχεδιασμό αλλά και για την εφαρμογή των κατά τόπους ρυθμιστικών σχεδίων. 
Είναι χαρακτηριστικό ότι στο πλαίσιο του ΟΟΣΑ εκπονήθηκε το ρυθμιστικό σχέδιο της Αθήνας που αυτό τον καιρό βρίσκεται «ψαλιδισμένο» μεν, αλλά βρίσκεται στη Βουλή προς ψήφιση. Καταργείται έτσι μία αποκεντρωμένη υπηρεσία με συγκεκριμένο έργο και με εξειδικευμένο προσωπικό και οι αρμοδιότητές της μεταφέρονται στα τμήματα μητροπολιτικού σχεδιασμού που τώρα συστήνονται στη Διεύθυνση Χωροταξίας του ΥΠΕΚΑ, συνεχίζοντας το «κόψε-ράψε» με τις δομές των Υπουργείων, παρά το γεγονός ότι θεωρητικά οι δομές τους θα έπρεπε να έχουν σταθεροποιηθεί μέσα από μια αξιολόγησή τους και από την έγκρισή τους από το Κυβερνητικό Συμβούλιο Μεταρρύθμισης.
Κύριε Υπουργέ, το νομοσχέδιο στη συνέχεια ασχολείται με την αξιολόγηση των δημοσίων υπαλλήλων. Στο σημείο αυτό θα περιμέναμε ο Υπουργός να ολοκληρώσει τη μεταρρυθμιστική προσπάθεια για ριζική αναδιάρθρωση των δομών όλων των Υπουργείων με εκθέσεις αξιολόγησης και να συνεχίσει την αξιολόγηση του προσωπικού βάσει στοχοθεσίας που είχε νομοθετηθεί και είχε προβλεφθεί ακόμα επί κυρίου Ρέππα, ένα σχέδιο που είχε συνέχεια και στην τρικομματική κυβέρνηση. 
Δυστυχώς, όμως, προκύπτει ότι δεν πρόκειται για μία εμπεριστατωμένη προσπάθεια εγκαθίδρυσης ενός πλαισίου αξιολόγησης των δημοσίων υπαλλήλων. Θα τολμούσαμε να πούμε ότι πρόκειται μάλλον για μία θεσμική οπισθοδρόμηση. Ο κύριος Υπουργός προτιμά το 2014 να «αναπαλαιώσει» τον απαξιωμένο στις συνειδήσεις των δημοσίων υπαλλήλων θεσμό των εκθέσεων αξιολόγησης.
Ισχυρίζομαι ότι το νομοσχέδιο «αναπαλαιώνει» τον τρόπο αξιολόγησης γιατί επιφέρει κάποιες τυπικές γραφειοκρατικές επιδιορθώσεις που δεν απαντούν όμως στο αίτημα να γίνει η διοίκηση πιο αποδοτική. 
Κύριε Υπουργέ, η σύγχρονη προσέγγιση στο διοικητικό σύστημα και οι καλύτερες πρακτικές στα προηγμένα κράτη συνηγορούν ότι το μόνο αποτελεσματικό σύστημα αξιολόγησης των υπαλλήλων είναι η αξιολόγηση απόδοσης μέσω δεικτών και μετρήσιμων στόχων. Στο παρόν νομοσχέδιο το σύστημα αυτό «μπαίνει στο συρτάρι» και «ανασταίνονται» οι τυπικές και σε αχρησία σήμερα εκθέσεις αξιολόγησης των δημοσίων υπαλλήλων που συμπληρώνονται εντελώς τυπικά, ασχέτως με οποιαδήποτε απόδοση του υπαλλήλου. 
Το νομοσχέδιο απλώς εισάγει κλίμακες βαθμολόγησης στις υπάρχουσες εκθέσεις αξιολόγησης των υπαλλήλων για να αντιμετωπίσει το φαινόμενο της πλήρους απαξίωσης που ίσχυε μέχρι τώρα που όλοι σχεδόν το ξέρουμε: Οι υπάλληλοι βαθμολογούνταν με άριστα. Αυτό, όμως, το σύστημα δεν έχει καμμία σχέση με την πραγματική απόδοση των υπαλλήλων, πολύ περισσότερο έτσι όπως ορίζονται τα ποσοστά για κάθε βαθμολογική κλίμακα. Βαθμό «9» ως «10» δεν μπορεί να παίρνει πάνω από το 25% των υπαλλήλων και ούτω καθεξής, πράγμα που δεν θα είχε κανένα απολύτως νόημα σε ένα σύστημα αξιολόγησης της απόδοσης.
Ο καθορισμός των ποσοστών είναι αυθαίρετος. Δεν συνδέεται με την καλύτερη απόδοση του υπαλλήλου ή της διοίκησης, ούτε βέβαια έχει καμμία σχέση με την ποιοτική εξυπηρέτηση του πολίτη. Γιατί προκύπτει το ερώτημα πώς εκ προοιμίου μπορεί να ξέρει κανείς ότι μόνο το 25% των υπαλλήλων σε ένα τμήμα μπορεί να πάρει βαθμό «9» ή «10» ή ότι το 15% αξίζει βαθμολογία «1» έως «6». Ποιος καθορίζει αυτά τα ποσοστά και με ποια λογική; Μπορεί να απαντήσει το Υπουργείο, όπως έχει ήδη απαντήσει: «Μα, τα διεθνή στάνταρ». «Τα ισχύοντα σε άλλες χώρες». Αυτό λέει το Υπουργείο, αλλά πείθει; Το ερώτημα προφανώς παραμένει. 
Φυσικά, καμμιά σχέση με την αξιολόγηση απόδοσης δεν έχει ούτε η επίκληση από το βαθμολογητή των πραγματικών στοιχείων και όχι αξιολογικών χαρακτηρισμών –άρθρο 22- τα οποία στοιχεία μάλιστα δεν προσδιορίζονται ούτε και διασφαλίζεται κάποια αντικειμενικότητα στην αξιολόγηση εφόσον ο αξιολογητής είναι κατ’ αρχήν μόνο ένας, ο οποίος είναι ο προϊστάμενος –άρθρο 25-, η αξιολόγηση γίνεται χωρίς σταθερά προσδιορισμένα κριτήρια, χωρίς μετρήσιμους στόχους κ.λπ.. 
Κύριε Υπουργέ, υπήρξε πολλή συζήτηση στην επιτροπή για το άρθρο 43. Θα τα πούμε και αύριο στη συζήτηση επί των άρθρων, αλλά θέλω σήμερα να σας πω ότι ιδιαίτερο ενδιαφέρον έχει για εμάς –υποθέτω ότι δεν μπορεί παρά να σας απασχόλησε- η επί του νομοσχεδίου έκθεση της Επιστημονικής Επιτροπής της Βουλής, η οποία σε αντίθεση με την αυτοδικαίως λύση της παράτυπης –θα έλεγα- εργασιακής σχέσης ανεξαρτήτως του χρόνου που παρήλθε από την μετατροπή, όπως εσείς λέτε στο νομοσχέδιο, υπενθυμίζει την απόφαση του Συμβουλίου της Επικρατείας η οποία αναφέρει ότι αυτή πρέπει να γίνει εντός πενταετίας, δηλαδή προσδιορίζει συγκεκριμένο χρόνο. Είναι μία διαφορά, την οποία αποκλείεται να μην την έχετε λάβει υπ’ όψιν σας και μετά από αυτήν τη γνωμοδότηση της Επιστημονικής Επιτροπής. 
Συμπερασματικά –και τελειώνω- με το παρόν νομοσχέδιο ο Υπουργός Διοικητικής Μεταρρύθμισης δεν φαίνεται –κατά τη γνώμη μας- να ανταποκρίνεται στις προσδοκίες, τις οποίες είχαν όσοι περίμεναν ότι ενδεχομένως θα μπορούσε να τολμήσει. 
Νομίζω ότι βοήθεια είχατε, κύριε Υπουργέ, αφού παραλάβατε ένα σχετικά ολοκληρωμένο νομοσχέδιο για την αναδιοργάνωση της δημόσιας διοίκησης που προέβλεπε μεταξύ άλλων και την κατάρτιση νέων οργανισμών με αναδιάταξη των διευθύνσεων όλων των Υπουργείων και με ουσιαστική μείωση των δομών τους. Στο νομοσχέδιο εκείνο υπήρχαν ακόμη σημαντικές διατάξεις για την πάταξη της διαφθοράς, την αναδιοργάνωση του Σώματος των Επιθεωρητών και τη συγχώνευσή τους με την υπηρεσία του Γενικού Επιθεωρητή και άλλα πολλά που υπήρχαν σε εκείνην την προσπάθεια. 
Με λύπη μας διαπιστώνουμε σήμερα ότι η προσπάθεια εκείνη για μια συνολική και ριζική αναδιοργάνωση της Δημόσιας Διοίκησης που είχε ξεκινήσει τον Ιούλιο του ’12, με την τεχνική βοήθεια και της Γαλλίας και της Task Force, δυστυχώς δεν εξελίσσεται. Δεν λέμε ότι ανατρέπεται, αλλά δεν εξελίσσεται. Προσπαθώ να είμαι όσο μπορώ πιο συγκεκριμένος και ακριβής. Ακόμα μια ιστορική ευκαιρία πάει χαμένη ή μένει στη μέση στην καλύτερη περίπτωση. 
Κύριε Υπουργέ, ασφαλώς ξέρετε -όπως και όλος ο κόσμος άλλωστε- ότι ο τόπος έχει ανάγκη από μια ριζική αναδιοργάνωση της Δημόσιας Διοίκησης, ώστε να γίνει αποδοτική και ικανή να διαμορφώνει και να εκτελεί τις δημόσιες πολιτικές που αποφασίζει η Κυβέρνηση, 
Η Δημόσια Διοίκηση χρειάζεται άμεση μεταρρύθμιση με αξιολογήσεις των δομών όλων των υπηρεσιών και με καθιέρωση της αξιολόγησης του προσωπικού βάσει στοχοθεσίας. 
Συμβάλλει το παρόν νομοσχέδιο προς αυτήν την κατεύθυνση; Νομίζουμε πως όχι και γι’ αυτό επί της αρχής εκφράζουμε την αντίθεσή μας. 
Ευχαριστώ. 
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει η ειδική αγορήτρια του Κομμουνιστικού Κόμματος Ελλάδας κ. Διαμάντω Μανωλάκου.</ChairmanSpeech> 
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Στις χιλιάδες διαθεσιμότητες-απολύσεις από όλους τους χώρους στο δημόσιο τομέα, από σχολικούς φύλακες, εκπαιδευτικούς, καθαρίστριες, Δημοτική Αστυνομία, υπάλληλοι ασφαλιστικών ταμείων και συνολικά υπάλληλοι σε μία σειρά Υπουργεία και οργανισμούς, έρχεστε με αυτό το νομοσχέδιο να προσθέσετε και άλλους στη στρατιά ανέργων. Αλλάζετε χωρίς νόμο το ισχύον εργατικό δίκαιο με μαζικές απολύσεις.
Αυτό είναι το κράτος δικαίου που οραματιζόσαστε και που υπηρετείτε. Ακόμα και η νομοτεχνική διεύθυνση της Βουλής σάς κατηγορεί ότι είναι αντισυνταγματικό αυτό το νομοσχέδιο. Μάλιστα η αγριότητά σας εκδηλώνεται σε όλο της το μεγαλείο και στις υπουργικές τροπολογίες. Ποδοπατάτε στην κυριολεξία ακόμα και ένα ελάχιστο δικαίωμα σ’ αυτές τις χιλιάδες ανθρώπων της δουλειάς. Δηλαδή, να παραμείνουν ένα με δύο μήνες περισσότερο, λόγω της προεκλογικής περιόδου, για να πάρουν ένα-δυο μηνιάτικα πριν την ανεργία. Αναστέλλετε, λοιπόν, τα άρθρα του νόμου που ισχύουν σήμερα. Δεν τα εφαρμόζετε για να εξαιρέσετε και να οδηγήσετε μια ώρα αρχύτερα αυτούς τους εργαζόμενους στον Καιάδα της ανεργίας. 
Αυτή η τροπολογία είναι ντροπή. Είστε ανελέητοι. Να την αποσύρετε, όπως και όλο το νομοσχέδιο. Γιατί αυτό που φαίνεται καθαρά είναι ότι βιάζεστε να προωθήσετε άμεσα και βίαια και μέσα απ’ αυτόν τον νόμο τις αναδιαρθρώσεις που ενισχύουν ακόμα πιο πολύ τα κέρδη των επιχειρηματικών ομίλων και κύρια των μεγάλων κατασκευαστικών επιχειρήσεων και μεγαλοεργολάβων. 
Χτυπάτε αλύπητα δικαιώματα εργαζομένων που τους καταδικάζετε σε φτώχεια, ανασφάλεια, δυστυχία και εξαθλίωση. Εμείς δεν συμβιβαζόμαστε με την ανεργία και τα συσσίτια και παλεύουμε για την αναδιοργάνωση και ανάπτυξη του κινήματος που θα καταργήσει την πολιτική σας. 
Καταθέτουμε ταυτόχρονα και τρεις τροπολογίες που είναι υπέρ της εξασφάλισης μόνιμης δουλειάς και ιατροφαρμακευτικής περίθαλψης για χιλιάδες εργαζόμενους που τους προωθείτε στην κόλαση της ανεργίας. 
Καλούμε να υπερψηφιστεί για την διασφάλιση του δικαιώματος στη δουλειά, για όλους τους υπαλλήλους που βρίσκονται σε καθεστώς διαθεσιμότητας και απειλούνται με απόλυση. 
Αφορούν σχολικούς φύλακες, εκπαιδευτικούς από δημόσια ΙΕΚ, ΣΕΚ, εργαζόμενους στον ΕΟΤ και τομείς αποκατάστασης σεισμοπλήκτων και πυροπλήκτων, καθαριστριών στο Υπουργείο Οικονομικών, της Δημοτικής Αστυνομίας, αλλά και σε μία σειρά υπουργεία: Αγροτικής Ανάπτυξης, Πολιτισμού, ΥΠΕΚΑ, Άμυνας, Ανάπτυξης και Ανταγωνισμού. Επίσης, στο ΙΚΑ, ΟΑΕΔ, ΟΓΑ, ΟΑΕΕ, ΕΤΕΑ αλλά και στα ΑΕΙ, τον ΕΦΕΤ, το Μπενάκειο και το Ινστιτούτο Γεωπονικών Επιστημών. 
Τα αναφέρω έτσι γιατί τελικά δεν υπάρχει χώρος που να μην έχει πληγεί από την άγρια πολιτική σας. Αυτή είναι η σαπίλα του καπιταλισμού και είναι η αρχή. Δεν είναι προσωρινά, ούτε τα τελευταία μέτρα που παίρνετε, γιατί έχετε συγκεκριμένους στόχους που εκφράζονται και σ’ αυτό το νομοσχέδιο. 
Πρώτον, την κατάργηση της μόνιμης και σταθερής δουλειάς που συνδέεται με τη δραστική μείωση της αμοιβής της εργασίας συνολικά. Εξάλλου μέσα απ’ αυτές τις απολύσεις ουσιαστικά δεν εξοικονομεί τίποτα σπουδαίους πόρους στο κόστος λειτουργίας το δημόσιο. Εξοικονομούνται, αρπάζονται πόροι για τις τσέπες των ιδιωτών. 
Δεύτερον, ιδιωτικοποιείτε κερδοφόρους τομείς-φιλέτα που ήταν κάτω από τον έλεγχο του δημοσίου και παραδίνονται σε επιχειρηματικούς ομίλους. Όχι ότι δεν τα έπαιρναν μέχρι τώρα. Θα πάρουν όμως ακόμα περισσότερα, αφού θα έχουν και οι ίδιοι τη διαχείριση των εκατομμυρίων ευρώ του ΕΣΠΑ. Έτσι θα καρπωθούν πόρους. Είναι σίγουρα λεφτά μπροστά στην έλλειψη ρευστότητας που υπάρχει. Λύνετε βασικές ανάγκες των επιχειρηματιών μέσα όμως από την εξόντωση των εργαζομένων. Θα πάρουν αυτά τα συγχρηματοδοτούμενα προγράμματα μεγαλοεργολάβοι. Θα πετάξετε αυτούς τους εργαζόμενους που δούλεψαν και δημιούργησαν έργο σαν στυμμένες λεμονόκουπες.
Ταυτόχρονα, καταργείτε κάθε έλεγχο σε αυτούς τους ιδιώτες μεγαλοεπιχειρηματίες, που ήταν αντικείμενο και ευθύνη του δημοσίου μέσα από αυτά τα νομικά πρόσωπα που καταργείτε, όπως, παραδείγματος χάριν, το Ταμείο Εθνικής Οδοποιίας, ΤΕΟ, όπου έπρεπε να ελέγχουν με το SCADA τους ιδιώτες των διοδίων. 
Θα πάρουν, λοιπόν, αυτά τα προγράμματα μεγαλοεργολάβοι -και μιλάμε για εκατοντάδες εκατομμύρια ευρώ- και θα απολύσετε εργαζόμενους, αν και μπορούν να απορροφηθούν, παραδείγματος χάριν, στην Εγνατία και αλλού. Αλλά και αυτοί που θα μείνουν, ενώ ήταν μόνιμοι, τους μετατρέπετε σε αορίστου χρόνου, δηλαδή κινδυνεύουν σε επόμενη φάση. Φυσικά, μερικούς από τους απολυμένους σε αυτά τα νομικά πρόσωπα που έχουν γνώση και είναι έμπειροι στο αντικείμενό τους, αν τους πάρουν οι ιδιώτες, θα είναι με τον μισθό των 485 ευρώ και έτσι γενικεύεται η συρρίκνωση των μισθών και το επίπεδο ζωής. 
Το οξύμωρο όμως της κατάστασης είναι ότι υπάρχουν και περιπτώσεις που μεταφέρετε το αντικείμενο, όπως συμβαίνει με τη διάλυση του Οργανισμού Κωπαΐδας. Μεταφέρετε την αρμοδιότητα στην Περιφέρεια, που όμως δεν τη θέλει, γιατί δεν μπορεί να την ασκήσει στοιχειωδώς, αφού δεν έχει αντίστοιχη υπηρεσία εγγείων βελτιώσεων. Ιδού και η επιστολή που έστειλε σε όλους τους Βουλευτές, την οποία καταθέτουμε στα Πρακτικά. Μάλλον με αυτήν τη μεθόδευση θέλετε τα τετρακόσιες χιλιάδες στρέμματα υψηλής παραγωγικότητας γης να συγκεντρωθούν σε λίγους επιχειρηματίες και ετοιμάζετε το πλαίσιο. 
(Στο σημείο αυτό η Βουλευτής κ. Διαμάντω Μανωλάκου καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Τρίτον, η αξιολόγηση που προωθείτε στις δομές, στις υπηρεσίες του δημοσίου και στους δημόσιους υπαλλήλους με τις ποσοστώσεις, κοροϊδία είναι. Δεν έχουν, βεβαίως, στόχο να γίνουν καλύτεροι οι εργαζόμενοι και ούτε να αναβαθμιστούν οι δημόσιες υπηρεσίες, όπως είναι η λαϊκή απαίτηση. Αντίθετα, ο αντιδραστικός κρατικός έλεγχος που βαφτίζετε «αξιολόγηση» και «εξορθολογισμό» έχει στόχο: Είναι οι δεκαπέντε χιλιάδες απολύσεις μέσα στο 2014 που συνδέετε και με αυτό το νομοσχέδιο και με τις καταργήσεις-συγχωνεύσεις, αυτό που εσείς ονομάζετε «εκσυγχρονισμό». 
Ταυτόχρονα, θέλετε δομές και προσωπικό που να υπηρετούν το πιο αντιδραστικό κράτος που φτιάχνετε, για να είναι πιο αποτελεσματικό στην υπηρεσία της καπιταλιστικής ανάπτυξης και πιο αυταρχικό απέναντι στο εργατικό κίνημα και τους λαϊκούς αγώνες.
Συνεπώς η αξιολόγησή σας έχει αυθαιρεσία, έχει τρομοκρατία, έχει φόβο για επιβολή χωρίς αντιστάσεις στη χειραγώγηση υπαλλήλων, ώστε να εφαρμόζουν την αντιδραστική, αντιλαϊκή πολιτική σας. 
Ταυτόχρονα, μέσα από τις επαναξιολογήσεις και τους ελέγχους ανοίγετε πογκρόμ νέων απολύσεων. Θα αυξήσετε την ανεργία και αυτό φαίνεται και από τις επιστολές μιας σειράς πανελληνίων συλλόγων αρχαιολόγων, συντηρητών και άλλων του Υπουργείου Πολιτισμού και Αθλητισμού.
Τέταρτον, θεσπίζετε όρους και προϋποθέσεις για δομές και υπαλλήλους που εξυπηρετούν τα μονοπώλια και την κερδοφορία τους κάτω από τις κατευθύνσεις και την ομπρέλα των εκθέσεων του ΟΟΣΑ, που επικαλείστε ως άλλοθι. Αλλά τι είναι ο ΟΟΣΑ που τον επικαλείστε ως ευαγγέλιο; Τα περισσότερα μέτρα που προτείνει δεν έχουν άμεσο δημοσιονομικό αποτέλεσμα ούτε περιλαμβάνονται στο μνημόνιο με την τρόικα. Συγκαταλέγονται στις λεγόμενες «διαρθρωτικές μεταρρυθμίσεις» για να τονωθεί η ανταγωνιστικότητα της ελληνικής καπιταλιστικής οικονομίας. Δηλαδή, τα αντιλαϊκά μέτρα δεν είναι επιταγή του μνημονίου, όπως τα παρουσιάζουν ο ΣΥΡΙΖΑ και άλλοι αντιμνημονιακοί για να παρουσιάζονται ως καλοί διαχειριστές του σάπιου καπιταλιστικού τρόπου παραγωγής, αλλά είναι στρατηγικές επιλογές για τη βελτίωση της ανταγωνιστικότητας του κεφαλαίου.
Εξάλλου ο ΟΟΣΑ δεν είναι καινούργιο «φρούτο» στην Ελλάδα. Θυμόμαστε τις εκθέσεις του για το ασφαλιστικό, την απελευθέρωση των τομέων της οικονομίας, για τους μισθούς και τα εργασιακά. Πριν από την κρίση μάς τα παρουσίαζαν οι κυβερνήσεις του ΠΑΣΟΚ και της Νέας Δημοκρατίας, από τη δεκαετία του 1990. Και τα εφάρμοζαν. Οι κατευθύνσεις που έδινε όλα τα προηγούμενα χρόνια ο Οργανισμός αποτέλεσαν το προοίμιο για σαρωτικές αντιλαϊκές μεταρρυθμίσεις. Το ίδιο συμβαίνει και τώρα.
Πέμπτον, διαλύονται υπηρεσίες που είναι χρήσιμες. Θα μπορούσαν να γίνουν καλύτερες, αλήθεια. Τόσοι δήμοι με ομόφωνα ψηφίσματα και επιστολές τους ζητάνε να παραμείνουν εργαζόμενοι, γιατί είναι χρήσιμοι ή γιατί υπάρχουν σε εξέλιξη προγράμματα του ΕΣΠΑ, που είναι στην ενοποίηση αρχαιολογικών χώρων και στις αναπλάσεις, ή ακόμα του Σωματείου του Εθνικού Ινστιτούτου Εργασίας και του Εθνικού Κέντρου Βιβλίου και τόσων άλλων.
Αντί, λοιπόν, να τα αναβαθμίσετε, να τα βελτιώσετε, τα συρρικνώνετε, τα διαλύετε. Προφανώς υπακούετε στα κελεύσματα του ΟΟΣΑ, αφού επισημαίνετε ότι η κατάργηση ακόμα και του ΕΚΕΒΙ και η μεταφορά του κάτω από την ομπρέλα του Ελληνικού Ιδρύματος Πολιτισμού, καθώς και η κατάργηση του Οργανισμού Παιδικών και Εφηβικών Βιβλίων αποτελεί υλοποίηση συγκεκριμένων κατευθύνσεων του ΟΟΣΑ.
Είναι καθαρό, δεν το κρύβετε ότι εξυπηρετείτε τα επιχειρηματικά συμφέροντα και εχθρός σας είναι οι εργαζόμενοι. Απλώς οι εργαζόμενοι πρέπει να το αντιληφθούν και να σας κηρύξουν τον πόλεμο.
Εξάλλου, η συνταγή που χρησιμοποιείτε είναι γνωστή, δοκιμασμένη, για να δικαιολογήσετε ακριβώς αυτήν την άγρια πολιτική σας και τα μέτρα σας. Συνίσταται στην υποχρηματοδότηση, στην υποστελέχωση, στο όνομα της λιτότητας και του χρέους, για τα οποία βεβαίως δεν ευθύνονται οι εργαζόμενοι, αλλά η αντιδραστική πολιτική σας.
Στη συνέχεια, έχετε σχέδιο. Έρχεστε με τη «χαντζάρα» της διαδικασίας της αξιολόγησης δομών και προσωπικού, για να διαπιστώσετε ότι δεν μπορεί να ανταποκριθεί, δεν αποδίδει η συγκεκριμένη υπηρεσία, συνεπώς θα πρέπει να διαλυθεί ή να ενσωματωθεί κάπου αλλού και ουσιαστικά να μην υπάρχει.
Έτσι, ανοίγεται πεδίο λαμπρό κερδοφορίας για τους μεγάλους επιχειρηματίες. Το κλείσιμο ή η μεταφορά του αντικειμένου και βέβαια οι απολύσεις είναι σύμφωνες με τις συμφωνίες που έχετε κάνει με την Ευρωπαϊκή Ένωση και την τρόικα. Βεβαίως, ταυτόχρονα εξαθλιώνετε και τον κόσμο, παριστάνετε όμως τον αθώο, ότι προσπαθείτε να νοικοκυρέψετε, να βελτιώσετε και ότι αυτός που φταίει, ο ένοχος, είναι ο εργαζόμενος, ο οποίος στις περισσότερες περιπτώσεις φιλότιμα προσπαθεί να κάνει ό,τι μπορεί.
Αλλά όταν μειώνετε το κόστος και το προσωπικό, πώς οι παρεχόμενες υπηρεσίες θα είναι ποιοτικές; Το σίγουρο είναι ότι θα έχουν το αποτέλεσμα που εσείς έχετε προδιαγράψει, για να είναι το άλλοθί σας.
Το ίδιο κάνετε και με την κατάργηση των Οργανισμών Ρυθμιστικού Σχεδίου Αθήνας και Θεσσαλονίκης. Ο χωροταξικός σχεδιασμός δεν είναι τεχνοκρατικό ζήτημα, είναι πολιτικό ζήτημα. Ο ΟΡΣΑ και ο ΟΡΣΘ υλοποιούσαν και εξειδίκευαν όλο το προηγούμενο διάστημα τον χωροταξικό σχεδιασμό που είχαν ανάγκη τα μονοπώλια στις δεδομένες συνθήκες ανάπτυξης. Η κατάργησή τους όμως και η ένταξη των αρμοδιοτήτων τους στην Περιφέρεια εντάσσεται επίσης του επιλεκτικότερου κράτους, για να υλοποιεί αποτελεσματικότερα τα συμφέροντα των μονοπωλιακών ομίλων.
Αυτές συνολικά είναι οι καπιταλιστικές αναδιαρθρώσεις που προωθούνται σε όλες τις χώρες, είτε έχουν μνημόνια είτε όχι, και έχουν ξεκινήσει εδώ και είκοσι χρόνια. Γιατί αυτή η αντιδραστική, σκοταδιστική πολιτική σας είναι η πολιτική της Ευρωπαϊκής Ένωσης των μονοπωλίων και των κομμάτων που την στηρίζουν, είτε βρίσκονται στην κυβέρνηση είτε στην αντιπολίτευση.
Γι’ αυτό μπορεί αυτά τα κόμματα να δικάζουν τις απολύσεις και τη χειροτέρευση της ζωής του λαού, όχι όμως και τα κέρδη που θα εξασφαλίσουν και θα αντλήσουν οι κατασκευαστικοί όμιλοι και οι μεγαλοεπιχειρήσεις. 
Αυτό αφορά και την Αξιωματική Αντιπολίτευση που υπόσχεται, ως επόμενη κυβέρνηση, δουλειά και εισόδημα σε απολυμένους, όταν όλα τα λεφτά συγκεντρώνονται στις τσέπες των μεγαλοεργολάβων και δεν λέει τσιμουδιά. Διότι δεν πρόκειται να τους ενοχλήσει στην αρπαγή που κάνουν, δηλαδή του πλούτου που παράγουν οι εργαζόμενοι και τον απολαμβάνει η πλουτοκρατία, αφού τους αποκαλεί «υγιείς επιχειρηματίες» και έχει ήδη ξεκινήσει τη συνεργασία μαζί τους.
Εμείς ζητάμε να μην απολυθεί κανείς. Το δικαίωμα στην εργασία των εργαζομένων θα το υπερασπιστούμε και με την τροπολογία που έχουμε καταθέσει, αλλά και με τους αγώνες και την ενίσχυση του λαϊκού κινήματος. Επίσης, με μία άλλη τροπολογία, ζητούμε να σφραγιστούν βιβλιάρια ασθενείας ασφαλισμένων στους ΕΤΑΑ, ΟΑΕΕ και ΟΓΑ, που αδυνατούν να πληρώσουν εισφορές, γιατί τους έχετε εξαθλιώσει. 
Ωστόσο, σε μερικούς φορείς απ’ αυτούς που καταργείτε, έχουν αρκετούς μήνες να πληρωθούν, μερικοί και χρόνια και δεν κατοχυρώνονται μέσα απ’ αυτό το νομοσχέδιο. Εμείς ζητάμε να εξασφαλιστούν τα δεδουλευμένα τους. Μάλιστα σε μερικές περιπτώσεις, μέσα απ’ αυτό το νομοσχέδιο, δεν τους εγγυάστε ούτε αποζημίωση για την απόλυση. Είναι η απανθρωπιά και η καταπάτηση δικαιωμάτων σε όλο τους το μεγαλείο.
Καταψηφίζουμε το νομοσχέδιο επί της αρχής. Καθρεφτίζει την άγρια, απάνθρωπη πολιτική συγκυβέρνησης, τρόικας και Ευρωπαϊκής Ένωσης. Σπέρνετε ανεργία, φτώχεια και τρομοκρατία. 
Όμως, υπάρχει κι άλλος δρόμος, της μόνιμης και σταθερής δουλειάς με ωράριο, με μισθούς που μπορούν να ζήσουν, με άδειες διακοπών και ξεκούρασης, με δημόσια δωρεάν υγεία, παιδεία, παιδικούς σταθμούς και αθλητικούς και πολιτιστικά κέντρα, μόνο που απαιτεί άλλη εξουσία, του λαού. Αυτό θα γίνει αργά ή γρήγορα, γιατί δεν θα υπάρχει άλλη λύση απέναντι στην καπιταλιστική βαρβαρότητα. Τότε πράγματι, θα υπάρξει λαϊκή ευημερία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο ειδικός αγορητής των Ανεξάρτητων Δημοκρατικών Βουλευτών κ. Ιωάννης Κουράκης. Με συγχωρείτε, Κουράκος.</ChairmanSpeech> 
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Κουράκος, κύριε Πρόεδρε.</Speech> 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Σε πήγε στην Κρήτη. Σε έκανε Κρητικό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Οι Κρητικοί με τους Μανιάτες κοντά είστε.</ChairmanSpeech> 
<Speech><Parlmember>ΙΩΑΝΝΗΣ ΚΟΥΡΑΚΟΣ</Parlmember>: Από τότε που αποφάσισαν οι Κρητικοί να επαναστατήσουν και έφυγαν από το ΠΑΣΟΚ και τη Νέα Δημοκρατία, καταλαβαίνετε τι συμβαίνει. 
Κυρίες και κύριοι συνάδελφοι, το παρόν νομοσχέδιο αφορά θέματα της Δημόσιας Διοίκησης και διέπεται από την ακραία νεοφιλελεύθερη κυβερνητική πολιτική, υποταγή στις μνημονιακές εντολές. 
Πιο απλά, στο κεφάλαιο Α΄ που περιλαμβάνει τα άρθρα 1 έως 5, αναφέρεται μία σειρά από ρυθμίσεις που υποτίθεται περιορίζουν τη γραφειοκρατία και διευκολύνουν την καθημερινότητα τόσο των πολιτών όσο και των επιχειρήσεων. Είναι προφανές ότι τέτοιου είδους ρυθμίσεις αναδεικνύουν τη δυσκαμψία που κυριαρχεί εδώ και δεκαετίες στο δημόσιο τομέα, την αναποτελεσματικότητα της Δημόσιας Διοίκησης που αποτελεί τροχοπέδη για τις ιδιωτικές επενδύσεις. 
Η αξιοποίηση της τεχνολογίας αποτελεί μονόδρομο στο πλαίσιο εκσυγχρονισμού και ευθυγράμμισης, σε ένα ευέλικτο, ελκυστικό, επενδυτικό περιβάλλον. 
Όλα αυτά αποκτούν ιδιαίτερη σημασία, αν αναλογιστούμε ότι είναι κοινή διαπίστωση ότι η σημερινή κρίση που βιώνουμε έχει μόνο ένα αντίδοτο κι αυτό δεν είναι άλλο από την προσέλκυση επενδύσεων, την εισροή ρευστότητας, τη δημιουργία θέσεων εργασίας, την αύξηση του ΑΕΠ, την αναθέρμανση της αγοράς. 
Το παρόν σχέδιο νόμου δεν αντιμετωπίζει το συνολικότερο πρόβλημα της γραφειοκρατίας και της ύπαρξης αναχρονιστικών δομών, οργάνωσης, λειτουργίας στο ελληνικό δημόσιο. Για παράδειγμα, δεν αναφέρεται πουθενά καμμία πρωτοβουλία για την πραγματική θεσμοθέτηση και πολύ περισσότερο, για την υλοποίηση της καθημερινής βάσης της ηλεκτρονικής επικοινωνίας των πολιτών με το δημόσιο αλλά και για τη θεσμοθέτηση της ηλεκτρονικής επικοινωνίας των δημόσιων υπηρεσιών μεταξύ τους, ως αποκλειστικού τρόπου ανταλλαγής και συνυπογραφής εγγράφων, παρά τις δύο κοινοτικές οδηγίες που είχαμε από το 2010 και ψηφίστηκαν τον Δεκέμβριο που μας πέρασε.
Επίσης, δεν προωθεί την υποχρεωτική ηλεκτρονική σύνταξη, πρωτοκόλληση, διεκπεραίωση, αποστολή και αρχειοθέτηση όλων των δημοσίων εγγράφων, βήματα που θα οδηγούσαν σε πραγματική εκσυγχρονιστική τροχιά το δημόσιο και τον τρόπο λειτουργίας του προσωπικού του. Η ηλεκτρονική υπογραφή στο ελληνικό δημόσιο απέχει ακόμη πολύ από την καθιέρωσή της ως καθημερινή πρακτική των δημοσίων υπηρεσιών του κράτους. 
Και ενώ κάποιος θα ήταν προφανώς θετικός σε ένα τέτοιο νομοσχέδιο, συναντά παρακάτω μια σειρά από άρθρα προσαρμοσμένα στην ανάλγητη πολιτική των απολύσεων. 
Το κεφάλαιο Β΄ αναφέρεται στο λουκέτο είκοσι τριών και πλέον οργανισμών, ένα ποσοστό των οποίων ενδεχομένως να θεωρείται μειωμένης χρησιμότητας προς το δημόσιο συμφέρον. Οι φορείς του δημοσίου που κλείνουν με το συγκεκριμένο νομοσχέδιο είναι επιλεγμένοι χωρίς καμμία συνεκτική λογική. Ορισμένοι έχουν εκπληρώσει την αποστολή για την οποία δημιουργήθηκαν και τώρα δύναται να μεταφερθούν οι αρμοδιότητες σε άλλους φορείς του δημοσίου, καθώς δεν απαιτείται πλέον εξειδικευμένος κρατικός φορέας. Άλλοι καταργούνται χωρίς να αναφέρει το νομοσχέδιο πού μεταφέρεται η αρμοδιότητά τους παρά μόνο πού μεταφέρονται τα περιουσιακά τους στοιχεία, όπως, παραδείγματος χάριν, συμβαίνει με τον φορέα για το παιδικό και εφηβικό βιβλίο του οποίου τα βιβλία μεταφέρονται στους δήμους. Δεν προκύπτει, όμως, καμμία σαφής μεταβίβαση αρμοδιότητας σε κάποιον άλλον δημόσιο φορέα. 
Επίσης, για παράδειγμα, καταργείται το Μουσείο Επιστήμης και Τεχνολογίας. Θα μπορούσε, όμως, να εξεταστεί η λειτουργία και η χρηματοδότηση από ευρωπαϊκά προγράμματα ή η χρηματοδότηση από σύμπραξη ιδιωτικού και δημοσίου τομέα και από χορηγίες ιδιωτικών εταιρειών και φορέων τεχνολογίας. Το αντίστοιχο, για παράδειγμα, Μουσείο Επιστημών της Βρετανίας στο Λονδίνο αποτελεί σημαντικό πόλο έλξης επισκεπτών και προβολής εκλαϊκευμένης επιστήμης σε μαθητές και κοινό. 
Έρχομαι στην «ΤΕΟ Α.Ε.». Είναι κερδοφόρος εταιρεία. Την κλείνετε και απολύετε τους υπαλλήλους της νοτίου Ελλάδος και κρατάτε τους υπαλλήλους και τους εντάσσετε στην Εγνατία. Την παραχωρείτε σε ιδιώτες. Γιατί; Επειδή είναι κερδοφόρος; Είστε σοβαροί; 
Για να είμαστε σαφείς, θα περίμενα από τον Υπουργό ως υποστηρικτή των μεταρρυθμίσεων να μας αναφέρει πότε, πώς και με ποιου πρωτοβουλία ιδρύθηκαν όλοι αυτοί οι οργανισμοί και από πότε πιστεύει ότι έπαψαν να είναι χρήσιμοι. Σε κάθε περίπτωση γεγονός είναι ότι ο σκοπός για τον οποίον ιδρύθηκε ένας οργανισμός δεν σχετίζεται με την απόλυση των εργαζομένων. Ποια είναι η ευθύνη των εργαζομένων, οι οποίοι προφανώς έχουν δημιουργήσει μια σειρά από υποχρεώσεις, είτε οικογενειακές είτε δανειακές, για την επιλογή του κρατικού μηχανισμού να βάλει λουκέτο σε μια σειρά από φορείς; Φταίνε οι εργαζόμενοι; Υπάρχει κάποια πρόβλεψη για το πώς θα καλύψουν αυτές τις υποχρεώσεις τους οι υπό απόλυση εργαζόμενοι; Αυτό είναι το κράτος δικαίου που επαγγέλλεστε; 
Αυτοί οι εργαζόμενοι έρχονται να προστεθούν στους χιλιάδες σχολικούς φύλακες, δημοτικούς αστυνομικούς, καθηγητές, καθαρίστριες σχεδόν σε όλα τα Υπουργεία που ολοκληρώνουν σε λίγες ημέρες το οκτάμηνο της διαθεσιμότητας και φυσικά δεν έχουν αποκατασταθεί επαγγελματικά. Και έρχεστε με την τροπολογία να τους απολύσετε εν μέσω μάλιστα προεκλογικής περιόδου; 
Τόσο ανάλγητοι είστε επιτέλους; Τόσο υποτακτικοί στην τρόικα και στις πιέσεις της;
Στο ίδιο πνεύμα προχειρότητας και αναλγησίας κινείται και η πρόβλεψη για την αξιολόγηση των δημοσίων υπαλλήλων. Κύριε Υπουργέ, συμφωνούμε όλοι ότι το υπάρχον πλαίσιο έχει οδηγήσει στην έντονη γραφειοκρατία και αναποτελεσματικότητα. Η παρούσα ρύθμιση, όμως, δεν αποτελεί λύση, αλλά αντίθετα διογκώνει τις ήδη υπάρχουσες αδικίες. Τα ερωτήματα που προκύπτουν είναι πολλά. 
Πρώτον, τα προτεινόμενα ποσοστά είναι αυθαίρετα. Υπάρχει κάποια διεθνής ποσόστωση ή μελέτη που να τεκμηριώνει τη θέσπιση αυτών των ποσοστών και σε αυτήν τη συγκεκριμένη αναλογία; 
Δεύτερον, ο γενικός διευθυντής πώς μπορεί να έχει άμεση επαφή με το προσωπικό κάθε υπηρεσίας που υπάγεται σε αυτόν, ώστε να εκφέρει σε προσωπική άποψη και να προβεί στη σχετική κατανομή των ποσοστών;
Τρίτον, οι αρμοδιότητες κάθε δημόσιας υπηρεσίας καθορίζονται από το οικείο οργανόγραμμα ή από τον εκάστοτε πολιτικό προϊστάμενο αυτής; 
Τέταρτον, ποιο είναι το κριτήριο με το οποίο μετριέται η αποτελεσματικότητα μιας δημόσιας υπηρεσίας; 
Πέμπτον, πώς αποκλείεται, εξ ορισμού, μία δημόσια υπηρεσία να έχει απόκλιση από τα θεσπιζόμενα ποσοστά αξιολόγησης; 
Έκτον, με ποια κριτήρια θεσπίζεται το αλάθητο στους γενικούς διευθυντές και πώς θα αναγνωριστεί κάποιο δικαίωμα ένστασης των κρινομένων επί της κρίσης του γενικού διευθυντού; 
Έβδομον, υπάρχει αντίστοιχο μοντέλο Δημόσιας Διοίκησης στα κράτη-μέλη της Ευρωπαϊκής Ένωσης, που να θεσπίζει τόσα και τέτοια δικαιώματα στους γενικούς διευθυντές; 
Κυρίες και κύριοι συνάδελφοι, σε μία κοινωνία που βράζει, σε μία οικονομία που μαστίζεται από ανεργία της τάξης του 30%, τέτοιου είδους προτάσεις απορρυθμίζουν την ίδια τη λειτουργία της παραγωγής, διογκώνουν τον δείκτη της φτώχειας και ενισχύουν την κοινωνική οργή. 
Είμαστε όλοι σύμφωνοι ότι το ελληνικό δημόσιο χρήζει αλλαγών και μάλιστα ριζικών. Είμαστε σύμφωνοι ότι υπάρχουν οργανισμοί που δεν είναι αποτελεσματικοί και συχνά συμβάλλουν στη διασπορά αρμοδιοτήτων. Πείτε, όμως, σε ένα κράτος δικαίου και δημοκρατίας, ποια θα είναι η πειστική απάντηση σε όλες και όλους αυτούς που θα έρθουν κατάματα με το φάσμα της απόλυσης; Είναι αυτοί υπεύθυνοι για την απαξίωση του δημοσίου; Είναι αυτοί υπεύθυνοι για το δημόσιο χρέος; Μήπως αυτοί συμμετείχαν στα πάρτι των εξοπλισμών, μήπως στις μίζες των αντισταθμιστικών ή μήπως στα ολυμπιακά έργα; «Μαζί τα φάγανε», όπως είπε ο κ. Πάγκαλος; Είναι δική τους ευθύνη το γεγονός ότι δεν έχει εισπραχθεί ούτε 1 ευρώ από τη λίστα Λαγκάρντ; Υπάρχουν και τόσα άλλα αναπάντητα ερωτήματα που δεν βρίσκουν πειστική απάντηση. 
Κυρίες και κύριοι συνάδελφοι της κυβερνητικής πλειοψηφίας, σας θυμίζω: «Η λάθος συνταγή ανακυκλώνει την ύφεση». Αυτά λέγατε στις εκλογές του 2012. Σας θυμίζω τις εξαγγελίες του Ζαππείου ή την περίφημη «συμφωνία της συγκυβέρνησης», που αναφερόταν σε μηδενικές απολύσεις. Αυτά λέγατε. Τόσο ασθενή μνήμη έχετε; 
Παράλληλα, μιλήστε και με τους ανθρώπους της αγοράς και πείτε ποιο θα είναι το πιθανό όφελος από αυτές τις απολύσεις. Σε μία χώρα που το δημογραφικό και η ανεργία έχουν μετατραπεί σε χειρότερο εχθρό, με συνέπεια σε όλο το φάσμα της οικονομικής και κοινωνικής ζωής, είναι τουλάχιστον υποκριτικό να αποφασίζουμε την απόλυση εργαζομένων, χωρίς να έχουμε κανένα στοιχείο που να αποδεικνύει ότι από αυτό το γεγονός θα υπάρξει όφελος για την κοινωνία. 
Τέλος με τα πειράματα. Τέλος με τις λάθος συνταγές. Τέλος με τους λάθος πολλαπλασιαστές. Δεν είμαστε εμείς εδώ, αγαπητές και αγαπητοί συνάδελφοι, διαχειριστές των μνημονιακών επιταγών.
Έχουμε εντολή από τον ελληνικό λαό να υπερασπιστούμε τα συμφέροντά του, όχι τα συμφέροντα του τραπεζικού λόμπι και των δανειστών.
Σήμερα άκουσα Υπουργό της Κυβέρνησης να ανακαλύπτει ότι η τρόικα εξυπηρετεί ξένα ιδιωτικά συμφέροντα. Αλήθεια, σήμερα κατάλαβαν οι Υπουργοί της Κυβέρνησης αυτό το γεγονός; Άλλωστε, ακόμα και οι πιο ένθερμοι υποστηρικτές του νεοφιλελευθερισμού ασπάζονται το γεγονός ότι ο χειρότερος εχθρός τους είναι μία οργισμένη κοινωνία που θα κινηθεί προς την ανατροπή του. Πόσο ακόμα «θα παίζετε με τη φωτιά»; 
Κλείνοντας, θέλω να ρωτήσω κάτι τον Υπουργό Διοικητικής Μεταρρύθμισης. Από τότε που μπήκε η χώρα μας στο μνημόνιο, εδώ και τέσσερα χρόνια, είπατε ότι θα έλθουν Γάλλοι και Γερμανοί ειδικοί για τη Δημόσια Διοίκηση. Ποτέ δεν ακούστηκε αν υπάρχει μία έκθεση ή ένα πόρισμα ή μία εισήγηση για το πώς θα πρέπει να λειτουργήσει ο δημόσιος τομέας. 
Σας ερωτώ, αν υπάρχει πρόταση, γιατί την κρύβετε; Σας ερωτώ και πάλι. Έχουμε τη Σχολή Δημόσιας Διοίκησης. Γιατί αυτούς που είναι ειδικοί δεν τους χρησιμοποιείτε έτσι ώστε να σας δώσουν μία ολοκληρωμένη πρόταση για όλο το φάσμα της Δημόσιας Διοίκησης;
Γι’ αυτούς τους λόγους, κύριε Υπουργέ, θεωρούμε ότι το νομοσχέδιο που φέρνετε σήμερα στην Ολομέλεια είναι ανεπαρκέστατο, δεν είναι προς τη σωστή κατεύθυνση κι εμείς το καταψηφίζουμε επί της αρχής.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώθηκε ο κύκλος των εισηγητών και ειδικών αγορητών.
Κυρίες και κύριοι συνάδελφοι, προτού μπούμε στον κατάλογο των συναδέλφων Βουλευτών που έχουν εγγραφεί για να μιλήσουν, θα ήθελα να ανακοινώσω ότι προβάλλονται αντιρρήσεις συνταγματικότητας και ζητείται να αποφανθεί η Βουλή. 
Όπως γνωρίζετε, θα εφαρμοστεί η παράγραφος 2 του άρθρου 100 του Κανονισμού της Βουλής. Επί της αίτησης αντισυνταγματικότητας έχουν το δικαίωμα να μιλήσουν ένας λέγων, ο κ. Μητρόπουλος, ένας αντιλέγων, ο κ. Καραγκούνης, οι Πρόεδροι των Κοινοβουλευτικών Ομάδων ή οι Κοινοβουλευτικοί Εκπρόσωποι, καθώς και οι αρμόδιοι Υπουργοί. Ο καθένας που θα παίρνει τον λόγο θα τον έχει για πέντε λεπτά.
Ο κ. Μητρόπουλος έχει τον λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, κυρίες και κύριοι συνάδελφοι, η Κοινοβουλευτική Ομάδα του ΣΥΡΙΖΑ, με βάση το άρθρο 100 του Κανονισμού της Βουλής, καταθέτει ενστάσεις αντισυνταγματικότητας. Στην απόφαση αυτή έπαιξε ενισχυτικό ρόλο το ότι η Επιστημονική Επιτροπή της Βουλής όχι μόνο άρθρα, αλλά ολόκληρες ενότητες του συζητούμενο νομοσχεδίου τις έκρινε εκτός συνταγματικής και έννομης ελληνικής τάξης. Η Επιστημονική Επιτροπή της Βουλής ανακαλύπτει και διαπιστώνει πολύ εμπεριστατωμένα αντισυνταγματικότητες και παραβιάσεις των άρθρων 1 του Συντάγματος, 4 του Συντάγματος, 5 του Συντάγματος, 22 του Συντάγματος για το δικαίωμα εργασίας, 25, 103 και 101 που αναφέρεται στις ανεξάρτητες αρχές. 
Επίσης, κυρίες και κύριοι συνάδελφοι, διαπιστώνεται αντισυνταγματικότητα και παραβίαση κανόνων, όπως του νόμου για τις ομαδικές απολύσεις –είναι ο ν. 1387/1983-, του νόμου για την καταγγελία των συμβάσεων –είναι ο ν. 2112/1920- και για άλλες ουσιαστικές για την προστασία της εργασίας νομοθετικές διατάξεις της πατρίδας μας. Η ίδια η έκθεση διαπιστώνει ουσιαστικές παραβιάσεις προς διεθνείς κανόνες εργασίας αυξημένου τυπικού κύρους που έχει ενσωματώσει η πατρίδα μας, όπως το πρώτο πρόσθετο πρωτόκολλο της ΕΣΔΑ, της Ευρωπαϊκής Συνθήκης για τα Ανθρώπινα Δικαιώματα, όπως επίσης και διεθνών συμβάσεων εργασίας, όπως και κοινοτικών οδηγιών που, σύμφωνα με το άρθρο 25 του Συντάγματος, έχουν κυρωθεί από την πατρίδα μας και έχουν αποκτήσει αυξημένο τυπικό κύρος.
Και τέλος, κυρίες και κύριοι συνάδελφοι, σύμφωνα με την έκθεση αλλά και με όσα υποστηρίζουμε στη δική μας αίτηση αντισυνταγματικότητας, ουσιαστικές αρχές της χρηστής Δημόσιας Διοίκησης που προστατεύονται και έχουν ισχυρό κύρος στο Σύνταγμά μας, όπως η αρχή της αμεροληψίας, η αρχή της αξιοκρατίας, η αρχή της προστασίας του διοικουμένου, παραβιάζονται σύμφωνα και με τις δικές μας αιτιάσεις, αλλά κυρίως σύμφωνα με την πολύ εμπεριστατωμένη, καθολικής αντισυνταγματικής αιτίασης έκθεσης στη Βουλή.
Αναφέρομαι, κύριε Πρόεδρε, σε ορισμένα παραδείγματα. Για παράδειγμα, κυρίες και κύριοι συνάδελφοι, υπάρχει παραβίαση των άρθρων 1 παράγραφος 3 και 26 παράγραφος 2 στο κεφάλαιο του νομοσχέδιου που αναφέρεται στην ανάθεση σε εξωτερικούς συμβούλους αναφορικά με την αξιολόγηση οργανικών μονάδων και προσωπικού της ελληνικής Δημόσιας Διοίκησης. 
Δεύτερον, αναφορικά με το ότι οι εργαζόμενοι από τους καταργούμενους οργανισμούς απολύονται χωρίς να τηρείται η διαδικασία του νόμου περί ομαδικών απολύσεων –είναι ο ν. 1387/1983- διαπιστώνει η έκθεση της Βουλής σαφέστατη παραβίαση κατά το ότι δεν τηρείται η διαδικασία των διαβουλεύσεων όταν απολύονται οι πολλοί εργαζόμενοι του ΤΕΟ και οι λιγότεροι εργαζόμενοι στα άλλα νομικά πρόσωπα.
Τρίτον, παραβιάζονται συνολικά συνταγματικές διατάξεις, κυρίως στο άρθρο 5 παράγραφος 1 του Συντάγματος αλλά κυρίως και το άρθρο 1 του πρώτου προσθέτου πρωτοκόλλου της ΕΣΔΑ αναφορικά με τη διαθεσιμότητα η οποία ως sui generis απόλυση -όπως προσφάτως και το Συμβούλιο Επικρατείας είπε- παραβιάζονται αντίστοιχες συνταγματικές και διεθνείς συμβάσεις.
Τέταρτον, παραβιάζεται το άρθρο 5 παράγραφος 1 όταν οι μεν αορίστου χρόνου που απολύονται τυχαίνουν αποζημιώσεως, οι δε συμβασιούχοι ορισμένου χρόνου σύμφωνα με το συζητούμενο νομοσχέδιο δεν παίρνουν αποζημίωση καίτοι και για τους αορίστου χρόνου και για τους ορισμένου χρόνου το ίδιο νομοσχέδιο αναφέρει ότι η κατάργηση του οργανισμού τους λειτουργεί ως σπουδαίος λόγος. Και ως σπουδαίος λόγος, σύμφωνα με όσα διδάσκονται και στη νομική επιστήμη, συνεπιφέρει και το δικαίωμα του καταγγέλλοντος εργοδότου να καταβάλλει αποζημίωση και στους επί σχέση ορισμένου χρόνου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Και τελειώνω, κύριε Πρόεδρε, αναφορικά με την ποσόστωση και με το γεγονός ότι θα υποχρεώνονται οι οργανικές ομάδες κατ’ έτος να αναγορεύουν το 15% του υπαλληλικού προσωπικού ως ανεπαρκές για να αποτελέσουν τη μελλοντική δεξαμενή για απόλυση. Εδώ η επιστημονική έκθεση της Βουλής διαπιστώνει ότι παραβιάζεται το άρθρο 25 παράγραφος 1 του Συντάγματος, το άρθρο 103 παράγραφος 7 του Συντάγματος κατά το ότι το προκαθορισμένο, όπως αναφέρει, ποσοστό ανά κλίμακα βαθμολόγησης παραβιάζει σαφέστατες συνταγματικές εγγυήσεις.
Και, τέλος, αναφορικά με το άρθρο 43, σύμφωνα και με πρόσθετες αποφάσεις του Συμβουλίου της Επικρατείας παραβιάζονται αρχές Συνταγματικού Δικαίου και κυρίως, κυρίες και κύριοι συνάδελφοι, το άρθρο 101Α αναφορικά με τη λειτουργία των ανεξαρτήτων αρχών. Δηλαδή, ο αναδρομικός έλεγχος όλων των μετατροπών από συμβάσεις ορισμένου έργου και χρόνου σε αορίστου χρόνου και μάλιστα σε βάθος εικοσαετίας παραβιάζει τις περισσότερες συνταγματικές αρχές, αξιοκρατίας και βεβαίως προστασίας του δικαιώματος της εργασίας.
Υπό αυτήν την άποψη, κύριε Πρόεδρε, η Κοινοβουλευτική μας Ομάδα επιμένει στο ότι το κοινοβούλιο, προστατεύοντας και τον ίδιο τον εαυτό του, χωρίς να συνηγορεί στην ψήφιση ενός νομοσχεδίου που στην πλειοψηφία του -όχι μόνο μεμονωμένα άρθρα αλλά ολόκληρα κεφάλαια- είναι εκτός συνταγματικής νομιμότητας, εκτός ευρωπαϊκού δεδικασμένου, θα πρέπει να αποφασίσει ότι οι διατάξεις αυτές πρέπει να αποσυρθούν και σε κάθε περίπτωση δεν πρέπει να ψηφιστούν, διότι ευθέως παραβιάζουν τη συνταγματική, έννομη και ευρωενωσιακή τάξη.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε.
Τον λόγο έχει ο συνάδελφος κ. Καραγκούνης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ πολύ, κύριε Πρόεδρε.
Κύριοι συνάδελφοι του ΣΥΡΙΖΑ, το κόμμα σας φέρει ένσταση αντισυνταγματικότητας σε ένα ακόμη νομοσχέδιο ως πάγια τακτική τα τελευταία δύο χρόνια. Και προφανώς η ουσία των θεμάτων και των διατάξεων υπόκειται σε έλεγχο αντισυνταγματικότητας, όχι μόνο βεβαίως από τη Βουλή, αλλά κυρίως από τα αρμόδια δικαστήρια.
Επιτρέψτε μου, όμως, να κάνω ένα γενικό πολιτικό σχόλιο.
Αυτά που λέτε, κύριε συνάδελφε, δυστυχώς, είναι προφάσεις εν αμαρτίαις. Είναι γνωστό πού έχετε επενδύσει, ως ΣΥΡΙΖΑ. Έχετε επενδύσει στο να διατηρηθεί αλώβητος ο παρασιτικός κρατισμός που διέλυσε τη χώρα. Γι’ αυτό θα πείτε και θα κάνετε οτιδήποτε, όπως είπατε και κάνατε οτιδήποτε τα τελευταία δύο χρόνια, προκειμένου να πετύχετε το μικροπολιτικό σας στόχο, τον οποίο δεν μπορείτε να πετύχετε με την κανονική πορεία των πραγμάτων. Αυτό δείχνουν και όλες οι τελευταίες δημοσκοπήσεις. Δηλαδή, γίνεστε ένα κόμμα καταφύγιο όσων λυμαίνονται το κράτος και αντιδρούν σε κάθε προσπάθεια εκσυγχρονισμού του. 
Απορώ πραγματικά με αυτήν την πρόταση αντισυνταγματικότητας. 
Για εσάς το θέμα, κύριε συνάδελφε, δεν είναι αν κυκλοφορούν επίορκοι ή ανίκανοι δημόσιοι υπάλληλοι, για εσάς το θέμα δεν είναι αν λειτουργούν οργανισμοί φαντάσματα με τα λεφτά –το είπα και προηγουμένως στην εισήγησή μου- των φορολογουμένων, εσάς δεν σας πειράζει η κουλτούρα της ανομίας και της ανευθυνότητας που ταλαιπωρεί και προσβάλλει καθημερινά τον πολίτη. Το μόνο που σας απασχολεί είναι η περισυλλογή ψήφων. Αλλά, όπως -επαναλαμβάνω- το έχουν καταδείξει και οι τελευταίες δημοσκοπήσεις ο ελληνικός λαός καταλαβαίνει απόλυτα. Αυτά που λέτε για την αντισυνταγματικότητα δεν είναι τίποτα άλλο –θα το επαναλάβω- από προφάσεις εν αμαρτίαις, για να μην αλλάξει τίποτα σε αυτήν τη χώρα, διότι μόνο σε αυτό το πλαίσιο της συντήρησης και της στασιμότητας μπορείτε να δείτε τους εαυτούς σας.
Ας πάμε τώρα στα ζητήματα αντισυνταγματικότητας που θέσατε.
Πρώτα απ’ όλα, η παράγραφος 4 του άρθρου 35 του ν.4024/ 2013 αποτελεί τη βάση για την αξιολόγηση των οργανικών μονάδων και του προσωπικού των φορέων του δημοσίου και του ευρύτερου δημόσιου τομέα. Η συγκεκριμένη διάταξη, κύριε συνάδελφε, περιγράφει μόνο τη διαδικασία αξιολόγησης ενώ δεν ορίζει με ποιο νομικό εργαλείο θα γίνει η αναδιάρθρωση των δομών. Εξάλλου ελλείψει ρητής αναφοράς στη διάταξη αυτή κανονιστικής ρύθμισης ψηφίστηκε το άρθρο 54 του ν.4178/2013 το οποίο αποτελεί την εξουσιοδοτική διάταξη για την έκδοση με τα προεδρικά διατάγματα των οργανισμών των Υπουργείων και τα συνδέει με το άρθρο 35 του ν.4024/2013 μόνο ως προς την έκδοση των προεδρικών αυτών διαταγμάτων.
Δεν θα μπορούσε το άρθρο 35 του ν.4024/ 2013 να απαγορεύσει μελλοντικά να αντιμετωπίζεται διαφορετικά το ζήτημα της αναδιάρθρωσης των δομών με ειδικότερους και μεταγενέστερους νόμους. Θα ήταν αντίθετο στην αρχή ότι μεταγενέστερος και ειδικότερος νόμος τροποποιεί προγενέστερο και γενικότερο. 
Επιπροσθέτως, στο κεφάλαιο Β΄ του σχεδίου νόμου καταργούνται με νόμο και όχι με προεδρικό διάταγμα φορείς για τους οποίους υπάρχουν αξιολογήσεις βάσει των οποίων κρίθηκε ότι μέσω μιας άλλης δομής, δηλαδή είτε με μεταφορά αρμοδιοτήτων είτε με συγχώνευση, θα εξυπηρετηθεί αυτός ο σκοπός πολύ αποτελεσματικότερα. 
Σχετικά με το ζήτημα της διαθεσιμότητας των δημοσίων υπαλλήλων η ίδια η έκθεση αναφέρει αφ’ ενός κάποιες αποφάσεις πρωτοβάθμιων πολιτικών δικαστηρίων στο πλαίσιο της παροχής προσωρινής προστασίας.
Όμως, αναγνωρίζει τις απορριπτικές αποφάσεις της Επιτροπής Αναστολών του Συμβουλίου της Επικρατείας σε αιτήσεις αναστολής εκτέλεσης κανονιστικών διοικητικών πράξεων που έχουν εκδοθεί βάσει της διάταξης του άρθρου 90 του ν.4172/2013 εν όψει και των σκοπών δημοσίου συμφέροντος, οι οποίοι θάλπονται με την ανωτέρω διάταξη και ανάγονται, κατά την αιτιολογική έκθεση του σχετικού σχεδίου νόμου, στην τήρηση των εγγυήσεων ορθολογικότητας και αξιοκρατίας κατά την εφαρμογή της πολιτικής για τη μεταρρύθμιση της Δημόσιας Διοίκησης, λαμβάνοντας υπ’ όψιν και τις αναγκαίες προσαρμογές στη δημοσιονομική συγκυρία. 
Έρχομαι, κύριε συνάδελφε, στις ομαδικές απολύσεις και αποζημιώσεις που αναφέρατε. Αναφορικά με το ζήτημα των ομαδικών απολύσεων, επισημαίνεται ότι με την παράγραφο 1 του άρθρου 20 του νομοσχεδίου καταργούνται νομικά πρόσωπα και λύονται αυτοδικαίως συμβάσεις εργασίας, χωρίς προς τούτο να απαιτείται διατύπωση, δήλωση, καταγγελία ή οτιδήποτε άλλο. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ.  ΧΡΗΣΤΟΣ ΜΑΡΚΟΓΙΑΝΝΑΚΗΣ )
Κατά συνέπεια, από νομικής άποψης, όπως έχει δεχθεί και ο Άρειος Πάγος με την με αριθμό 530/1990 απόφασή του, δεν υπάρχει απόλυση. Όπως προκύπτει από την ως άνω διάταξη, οι συμβάσεις εργασίας δεν θα καταγγελθούν, δεν θα υπάρξουν -δηλαδή απολύσεις κατά την έννοια του νόμου- αλλά θα λυθούν εκ του νόμου. Με άλλα λόγια, το όποιο νομικό πρόσωπο, ως εργοδότης, δεν θα καταγγείλει τις συμβάσεις εργασίας των εργαζομένων, προκειμένου να εφαρμοσθούν οι οικείες διατάξεις της εργατικής νομοθεσίας περί καταγγελίας, λαμβανομένου υπ’ όψιν ότι με την έναρξη ισχύος των σχετικών διατάξεων του υπό ψήφιση νόμου τα εν λόγω νομικά πρόσωπα θα πάψουν να υπάρχουν.
Σχετικά με την οδηγία 7529 της ΕΟΚ που αναφέρατε, τονίζω ότι προβλέπει διαδικασία διαβουλεύσεων με τους εκπροσώπους των εργαζομένων, πληροφόρησή τους και απλή ενημέρωση της διοίκησης για τις σχεδιαζόμενες απολύσεις, όχι για να τις απαγορεύσει ή να τις επιτρέψει, αλλά απλώς για να τις γνωρίζει και να προετοιμάσει εγκαίρως τα όποια μέτρα προς ελάφρυνση των δυσμενών συνεπειών τους.
Δεδομένου ότι πολλά από τα καταργούμενα πρόσωπα έχουν περιέλθει σε αδυναμία λειτουργίας λόγω ανεπαρκούς χρηματοδοτήσεως, ενώ οφείλουν στο προσωπικό τους δεδουλευμένα, χωρίς δυνατότητα να εξοφλήσουν, αλλά και χωρίς δυνατότητα να καταβάλουν αποζημιώσεις, η πολιτεία γι’ αυτό λαμβάνει όλα τα μέτρα προς ελάφρυνση των δυσμενών συνεπειών των αυτοδίκαιων λύσεων των συμβάσεων εργασίας τις οποίες θα προκαλέσει ο νομοθέτης. Κατά συνέπεια η εν λόγω νομοθετική επιλογή είναι και η μοναδική λύση που διασφαλίζει την επιδίωξη του ρητού σκοπού της οδηγίας, ήτοι την ελάφρυνση των όποιων δυσμενών συνεπειών από τη λύση των συμβάσεων εργασίας.
Βαθμολόγηση και αξιολόγηση. Το είπα και προηγουμένως, το υφιστάμενο καθεστώς αξιολόγησης των δημοσίων υπαλλήλων βασίζεται στις διατάξεις του π.δ. 318/1992. Η αξιολόγηση μέχρι σήμερα με βάση τις διατάξεις του εν λόγω προεδρικού διατάγματος έχει γίνει με τρόπο στρεβλό και ισοπεδωτικό προς τα πάνω. Θα επαναλάβω για άλλη μία φορά, κύριε συνάδελφε, ότι η κατ’ αυτόν τον τρόπο πραγματοποίηση της αξιολόγησης παραβιάζει εκ των πραγμάτων τις αρχές της ίσης μεταχείρισης και της αξιοκρατίας, όπως αυτές θεμελιώνονται στα άρθρα 4 παράγραφος 1 και 5 παράγραφος 1 του Συντάγματος.
Η εισαγόμενη ρύθμιση υιοθετεί την ποσόστωση στη διαδικασία της αξιολόγησης και με αυτόν τον τρόπο τίθενται εύλογα όρια στους αξιολογητές, ώστε να έχουν τη δυνατότητα αλλά και την υποχρέωση στο πλαίσιο ουσιαστικής και όχι τυπικής αξιολόγησης να προβαίνουν στην τελική βαθμολογική αποτύπωση των αποτελεσμάτων της αξιολόγησης του συνόλου των υπαλλήλων που αξιολογούν και την κατάταξή τους εντός των κλιμάκων βαθμολογίας που καθορίζουν τα ως άνω όρια. 
Υπ’ αυτήν την έννοια, κύριε συνάδελφε, η εισαγωγή ποσόστωσης στο σύστημα αξιολόγησης των δημοσίων υπαλλήλων δεν παραβιάζει τον πυρήνα των συνταγματικών δικαιωμάτων της ισότητας και της αξιοκρατίας και επειδή αποσκοπεί να ανατρέψει την υφιστάμενη, εκ των πραγμάτων άνιση μεταχείριση των αξιολογούμενων υπαλλήλων και να εμπεδώσει την εφαρμογή της αναλογικής ισότητας, εξυπηρετεί λόγους δημοσίου συμφέροντος, που καθιστούν συνταγματικώς επιτρεπτή τη θέσπισή της.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Θα τελειώσω με το άρθρο 43, στο οποίο αναφέρθηκα εκτενέστερα και στην εισήγησή μου. Το άρθρο 43, κατ’ αρχάς, έχει αναδιατυπωθεί με την τροπολογία. Αυτό που είναι το κρίσιμο γεγονός είναι ότι οι προϋποθέσεις που τίθενται για την ανάκληση των παράνομων διοικητικών πράξεων, μετά την τυχόν παρέλευση του ευλόγου χρόνου, πληρούνται στην περίπτωση του άρθρου 43 του σχεδίου νόμου: Το διοικητικό όργανο πράγματι παρασύρθηκε στην έκδοση της πράξης από απατηλή ενέργεια του διοικουμένου που ωφελείται από την πράξη και υπάρχουν υπέρτεροι λόγοι δημοσίου συμφέροντος. Σε κάθε περίπτωση η μετατροπή των συμβάσεων αορίστου χρόνου προϋποθέτει την κακόπιστη συμπεριφορά, ενέργεια ή παράλειψη του υπαλλήλου.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κύριε Λαφαζάνη, έχετε ζητήσει τον λόγο;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έχω ζητήσει τον λόγο, αλλά μπορεί να ακολουθηθεί και άλλη σειρά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο κ. Λαφαζάνης.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κοιτάξτε, ο ευτελισμός της δημοκρατίας, ο ευτελισμός της Βουλής…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Εσείς εκπροσωπείτε τη Βουλή!
 (Θόρυβος στην Αίθουσα - Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πολύ!</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κατά τον Κανονισμό, όταν μιλάτε από κάτω, απευθύνεστε στο Προεδρείο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, όταν μιλάτε από τη θέση σας, να απευθύνεστε στο Προεδρείο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, προσωπικά ομιλώ;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, να απευθύνεστε προς το Προεδρείο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παρακαλώ, να ρυθμιστεί ο χρόνος. 
(Θόρυβος στην Αίθουσα)
Μα, δεν είναι δυνατόν, κύριε Πρόεδρε, να μην ακούει κανένας, να μη θέλει να ακούσει κανένας την Αντιπολίτευση. Δεν είναι δυνατόν. Αυτό πρώτη φορά γίνεται κι εσείς πρέπει να με προστατεύσετε. Αντί να κοιτάτε εμένα, κάνετε παρατήρηση σε εμένα για το πού κοιτάω. Δεν κάνετε παρατήρηση σε αυτούς που διακόπτουν. Δηλαδή πού να κοιτάω;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, θα δείτε πώς θα τα βρούμε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν κοιτάω εσάς, θα μου λέτε γιατί κοιτάω εσάς. Λοιπόν, κάπου πρέπει να κοιτάω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε, όταν ο Βουλευτής ομιλεί από τη θέση του, απευθύνεται στον Πρόεδρο και κοιτάζει προς τον Πρόεδρο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν απευθύνθηκα σε εσάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εάν κοιτάζετε προς τους συναδέλφους και απευθύνεστε προς τους συναδέλφους, θα αρχίσει ο διάλογος κι οι αντεγκλήσεις. Είναι σοφός ο Κανονισμός.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, δεν είστε Πρόεδρος της Νέας Δημοκρατίας ούτε Πρόεδρος απ’ τα Χανιά. Είστε Αντιπρόεδρος της Ελληνικής Βουλής. Αυτό πρέπει να το καταλάβετε. Τελείωσε αυτό το πράγμα. Τελείωσε!
(Θόρυβος στην Αίθουσα - Διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Με συγχωρείτε, τον Κανονισμό τον ξέρετε; Τι λέει ο Κανονισμός;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εμένα με συγχωρείτε. Με διακόπτετε τόση ώρα, όταν δεν έχω παραβιάσει τίποτα! Δεν μίλησα προσωπικά!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακούστε, εμένα δεν με ενδιαφέρει εάν κοιτάζετε προς την Αίθουσα, προς την πόρτα, προς τα εκεί. Αλλά το πρόβλημα ποιο είναι; Όταν ο ομιλητής απευθύνεται σε μια ομάδα Βουλευτών, μοιραίως δημιουργούνται αντεγκλήσεις και διάλογοι.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν απευθύνθηκα σε καμμία ομάδα Βουλευτών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν, όμως, κοιτάζετε προς τα εδώ, δεν υπάρχει τέτοιο πρόβλημα. Αυτό είναι το θέμα.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακούστε, κύριε Πρόεδρε, για να συνεννοηθούμε. Εγώ δεν απευθύνθηκα σε κανέναν προσωπικά. Ξεκίνησα την ομιλία μου λέγοντας: «Κι ο ευτελισμός έχει τα όριά του». Πού απευθύνθηκα, λοιπόν, προσωπικά; Μπορείτε να μου πείτε; Είπα: «Ο ευτελισμός έχει τα όριά του.» Είναι αυτή προσωπική αναφορά; Τι λέτε τώρα; Είναι πολιτική, άκρως πολιτική, τοποθέτηση.
Και λέω λοιπόν: Δεν είναι δυνατόν να ευτελίζονται τα πάντα σε αυτήν την Αίθουσα, από το Προεδρείο, από τη Συμπολίτευση, από τον τρόπο που μιλάνε συνάδελφοι, από τον τρόπο που παρεμβαίνουν και διακόπτουν και τίποτα να μη λειτουργεί με βάση τον Κανονισμό και το Σύνταγμα. Όλα έχουν γίνει κουρελόχαρτο! Το μόνο που λειτουργεί σε αυτήν τη χώρα είναι η τρόικα και μια παραδομένη Κυβέρνηση, η οποία την παρακολουθεί. 
(Θόρυβος στην Αίθουσα - Κωδωνοκρουσίες)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πολύ, αφήστε τον ομιλητή να μιλήσει!</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λυπάμαι πάρα πολύ για την τοποθέτηση εκ μέρους της Συμπολίτευσης, εκ μέρους της Νέας Δημοκρατίας. Λυπάμαι πάρα πολύ! Είναι αξιοθρήνητη. 
Κύριοι, δεν ξέρετε να διαβάζετε σε αυτή την Αίθουσα; Εδώ έχουμε έκθεση της Επιστημονικής Επιτροπής της Βουλής. Τη διαβάσατε; Οφείλετε να τη διαβάσετε για να έχετε μία άποψη επί της νομιμότητας και της συνταγματικότητας του νομοσχεδίου. Γι’ αυτό έχουμε την Επιστημονική Επιτροπή της Βουλής. 
Η Επιστημονική Επιτροπή της Βουλής είναι ένας θεσμός της Βουλής. Δεν είναι ΣΥΡΙΖΑ η Επιστημονική Επιτροπή της Βουλής, δεν είναι όργανο προκειμένου να παίζουμε εμείς εδώ το παιχνίδι της αντιπολίτευσης. Η Επιστημονική Επιτροπή της Βουλής είναι θεσμικό όργανο της Εθνικής Αντιπροσωπείας και υπηρετεί έναν ρόλο, τον οποίο δεν μπορούμε να τον γράφουμε συνεχώς στα παλιά μας τα παπούτσια. Δεν μπορούμε να πετάμε τις εκθέσεις της στον κάλαθο των αχρήστων. 
Εδώ είναι η πρώτη φορά στα χρονικά της Βουλής -τουλάχιστον από τη Μεταπολίτευση που την παρακολουθώ- που η έκθεση της Επιστημονικής Επιτροπής της Βουλής, κύριε Υπουργέ της Δημόσιας Διοίκησης, ξεθεμελιώνει κυριολεκτικά ως αντισυνταγματικά σχεδόν όλα τα άρθρα του νομοσχεδίου σας και κυρίως τον βασικό πυρήνα τους. Πρώτη φορά! Δεν αφήνει σχεδόν ούτε ένα άρθρο το οποίο να μην το χαρακτηρίζει αντισυνταγματικό και παράνομο, ότι παραβιάζει όλη την κείμενη συνταγματική τάξη της χώρας, αλλά και τις ευρωπαϊκές συμβάσεις. 
Αυτή είναι η έκθεση. Και ποιοι υπογράφουν την έκθεση; Εγώ δεν είμαι νομικός ούτε θέλω να παριστάνω τον παντογνώστη, ότι για όλα τα θέματα είμαι ικανός να έχω άποψη. 
Προσπαθώ, όμως, να διαβάζω τους ειδικούς, αυτούς οι οποίοι ξέρουν κάτι παραπάνω από μένα, αυτούς που έχουν θητεύσει στη νομική επιστήμη, αυτούς που είναι η αρμοδιότητά τους να εκφέρουν έναν εμπεριστατωμένο λόγο για να συγκροτήσω τελικά μία  άποψη. 
Και βλέπω αυτή την έκθεση της Επιστημονικής Επιτροπής της Βουλής να την υπογράφουν οι εξής: Ο Ξενοφών Παπαρηγόπουλος, αναπληρωτής καθηγητής Πανεπιστημίου της Θεσσαλίας, ο· Αντώνης Παντελής, καθηγητής της Νομικής Σχολής του Πανεπιστημίου Αθηνών, το μέλος του Επιστημονικού Συμβουλίου Νίκος Σκανδάμης, ομότιμος καθηγητής της Νομικής Σχολής του Πανεπιστημίου Αθηνών και ο Κώστας Μαυριάς, ομότιμος καθηγητής της Νομικής Σχολής του Πανεπιστημίου Αθηνών. 
Όταν αυτοί λένε ότι όλα σχεδόν τα άρθρα, ο βασικός πυρήνας των άρθρων είναι αντισυνταγματικός, πείτε μου τι λέει η Βουλή επ’ αυτών; Πώς είναι δυνατόν να πετάει αυτή την έκθεση στον κάλαθο των αχρήστων; 
Εδώ δεν καταργείται μόνο η δημοκρατία, η οποία έχει κατακρεουργηθεί. Εδώ καταργούμε στην ουσία τη νομική επιστήμη. Εδώ καταργούμε αυτό καθαυτό το Συνταγματικό Δίκαιο. Μας ακούνε και νομικοί. Ακούνε αρκετοί νομικοί αυτές τις συζητήσεις. Μας ακούνε, επίσης, και φοιτητές της Νομικής που θητεύουν στη νομική επιστήμη. Αυτοί είναι άνθρωποι που έχουν καλλιέργεια πνεύματος σε αυτόν τον χώρο. 
Επομένως δεν μπορεί να λέμε εδώ οτιδήποτε. Δεν μπορεί να αποφασίζουμε το οτιδήποτε. Δεν μπορεί εμείς να γράφουμε στα παλιά μας τα παπούτσια αυτά τα οποία θεωρούμε ότι είναι ο κορμός της παιδείας μας, ιδιαίτερα της νομικής παιδείας μας. Κι εδώ αυτό γίνεται. 
Να καταργήσουμε, λοιπόν, τα νομικά από τα πανεπιστήμια, να καταργήσουμε το συνταγματικό δίκαιο, ως μάθημα, και να βάλουμε την τρόικα να διδάσκει στα πανεπιστήμια ότι μπορεί να κάνουμε ό,τι θέλουμε, γιατί αυτό εξυπηρετεί τη λεηλασία, τη διάλυση μίας χώρας και τη μετατροπή της σε μπανανία και προτεκτοράτο, όπως την έχετε καταντήσει. Γιατί αυτό είναι η χώρα. Στέλνει τελεσίγραφα η τρόικα και ακολουθεί η Κυβέρνηση. 
Ερχόσαστε εδώ και με μία μονοκονδυλιά απολύετε όλο τον κόσμο! Απολύετε όλο τον κόσμο συλλήβδην, χωρίς κανένα κριτήριο, χωρίς καμμία αξιολόγηση, τίποτα! Όλοι είναι προς απόλυση. 
Εμφανίζεστε, μάλιστα, να κάνετε αξιολόγηση, όπου εσείς έχετε αποφασίσει διά νόμου ποιοι θα αξιολογηθούν, πώς θα βαθμολογηθούν, με τι ποσοστά θα κατανεμηθεί η βαθμολογία και πόσοι θα μείνουν εκτός, προκειμένου να τους απολύσετε. 
Αυτές είναι διατάξεις, οι οποίες μπορεί να είναι συμβατές με μία  συνταγματική τάξη; 
Πέρα, όμως, από τη συνταγματική τάξη υπάρχει και η λογική, υπάρχει και η ανθρωπιά. Και όλα αυτά τα κατακρεουργείτε! Και υπάρχει και η αποτελεσματικότητα στη Δημόσια Διοίκηση. Τη διαλύετε, όμως, τη Δημόσια Διοίκηση με αυτόν τον τρόπο και με αυτά τα οποία κάνετε.
Ο συνάδελφος Αλέξης Μητρόπουλος αναφέρθηκε αναλυτικά σε ένα προς ένα τα άρθρα του Συντάγματος, τα οποία καταπατούνται και κυριολεκτικά κατακρεουργούνται. Τα γράφει μέσα η έκθεση. Είναι πρωτοφανής αυτή η έκθεση! Είναι «καταπέλτης»! Δεν έχει υπάρξει άλλη έκθεση τέτοιου χαρακτήρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Συντομεύετε παρακαλώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σας καλώ, λοιπόν, κυρίες και κύριοι συνάδελφοι, σε αυτήν την Αίθουσα να επιβεβαιώσουμε την εμπιστοσύνη μας στη δημοκρατία και συγκεκριμένα στο Σύνταγμα που είναι η καρδιά της δημοκρατίας. Παρακαλώ, όσοι δεν έχετε διαβάσει την έκθεση της Επιστημονικής Επιτροπής, να τη διαβάσετε και να προβληματιστείτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όμως, δεν είναι δυνατόν η απάντηση να είναι αοριστολογίες, νομικές φιοριτούρες και διάφορα κόλπα και τερτίπια προκειμένου να δικαιολογήσουμε τα αδικαιολόγητα. Φτάνει πια!
(Χειροκροτήματα από την πτέρυγα του ΣΥΡΙΖΑ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ευχαριστούμε.
Τον λόγο έχει ο Κοινοβουλευτικός Εκπρόσωπος του ΠΑΣΟΚ κ. Κουκουλόπουλος. Ορίστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με συγχωρείτε, κύριε Πρόεδρε, γιατί για μένα εφαρμόζετε τη σειρά και για τους άλλους όχι;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Ζήτησε τον λόγο ο κ. Κουκουλόπουλος. 
Ορίστε, κύριε Κουκουλόπουλε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αφήστε τώρα τα, «ζήτησε το λόγο».</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Όχι, με ενημέρωσαν ότι…</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακολουθείστε μία φορά την τάξη! Όχι παντού πονηριές!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Κουκουλόπουλε, έχετε τον λόγο.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ο αγαπητός συνάδελφος κ. Λαφαζάνης μας ρώτησε τρεις φορές -αν μέτρησα καλά- αν έχουμε διαβάσει την έκθεση της Επιστημονικής Επιτροπής της Βουλής. 
Την έχουμε διαβάσει, συνάδελφε.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ξέρετε γράμματα!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Όπως, επίσης, έχουμε διαβάσει και τις αποφάσεις 489 και 499 του 2013 και την απόφαση 2/2014 του Συμβουλίου της Επικρατείας, όπου η Επιτροπή Αναστολών απέρριψε συγκεκριμένες προσφυγές που αφορούσαν ακριβώς τον πυρήνα του ν. 4172 και το καθεστώς διαθεσιμότητας και αν είναι οιονεί ή de facto απόλυση ή οτιδήποτε άλλο και όλα αυτά που λέγατε νωρίτερα. Έπρεπε να διαβάσουμε και εκείνα για να έχουμε μία πλήρη γνώση. Δεν είναι, λοιπόν, μονοσήμαντα τα πράγματα. 
Ούτε βέβαια από το Επιστημονικό Συμβούλιο της Βουλής -εάν κανείς διαβάσει προσεκτικά- προκύπτει από κάπου ευθέως ζήτημα αντιστυνταγματικότητας. Προκύπτουν παρατηρήσεις, μερικές εκ των οποίων, μάλιστα, ήδη έχουν ενσωματωθεί στο σώμα του νομοσχεδίου. Κι αν έχουμε καλή πίστη και μας ενδιαφέρει και η προσαρμογή στις παρατηρήσεις, αλλά και η ανταπόκρισή μας πρώτα απ’ όλα στο αίσθημα δικαίου και την κοινή λογική, πιο εύκολα μπορούμε να πάμε τα πράγματα μπροστά χωρίς διαρκώς να αντιδικούμε και να καυγαδίζουμε. 
Θέλω, βέβαια, κύριε Πρόεδρε, να πω κάτι επί του θέματος «συνταγματικότητα ή όχι». Ειλικρινά -πιστέψτε με- δεν διεκδικώ δάφνες νομικής επιστήμης σε αυτό το ζήτημα. Δεν ξέρω αν θα μας διδάξει εδώ ο κ. Λαφαζάνης με την τρόικα. Κάτι άκουσα νωρίτερα, αλλά εν πάση περιπτώσει. Θέλω, όμως, να πω κάτι -επειδή το Σύνταγμα οφείλει ο καθένας, πόσω μάλλον ένας Βουλευτής, να το γνωρίζει άριστα, όχι απλώς καλά- που θεωρώ μείζον: Τούτο το νομοσχέδιο είναι μία κατ’ εξοχήν μνημονιακή υποχρέωση. Πρώτον. Τι σημαίνει μνημονιακή υποχρέωση; Είναι μία συμβατική υποχρέωση της χώρας. Κι εδώ έχουμε ενοχοποιήσει κάθε λέξη. Καλώς ή κακώς η χώρα συμφώνησε κάποια πράγματα. Είναι υπέρτερο ζήτημα η πορεία της χώρας από οποιοδήποτε άλλο νομοθέτημα; «Ναι» λέει η απλή γνώση του Συντάγματος για όποιον θέλει να το διαβάζει και να το καταλαβαίνει. Είναι υπέρτερο το διακύβευμα από καθένα ξεχωριστά νομοσχέδιο. Ένα το κρατούμενο. 
Δεύτερον, αυτή η υποχρέωση που έχουμε αναλάβει για δέκα ή δεκαπέντε χιλιάδες λιγότερους υπαλλήλους ενέχει στοιχείο αυθαιρεσίας, κύριε Πρόεδρε; «Ναι» είναι η απάντηση. Πώς προσπαθεί να το εφαρμόσει η Κυβέρνηση και το αρμόδιο Υπουργείο; Αυθαίρετα; «Όχι» είναι η απάντηση. Προσπαθεί με κλειδί την έννοια της αξιολόγησης, να παραμερίσει κάθε στοιχείο αυθαιρεσίας και να δώσει στοιχεία κοινής λογικής και δικαιοσύνης σε αυτό που κάνει. Και σε αυτό καλούμαστε να συμβάλουμε όλοι οι Βουλευτές. 
Όποιος μπει στον κόπο να διαβάσει τα πρακτικά της Επιτροπής στη Βουλή, θα δει πολύ ενδιαφέροντες διαλόγους. Όποιος άκουσε τους εισηγητές και τους ειδικούς αγορητές σήμερα θα άκουσε παρατηρήσεις και από τους αγορητές των δύο κομμάτων που στηρίζουν την Κυβέρνηση που περιμένουν απαντήσεις. Δεν υπάρχει «αποφασίζουμε και διατάσουμε» ή οτιδήποτε άλλο. Υπάρχει ένας διαρκής διάλογος που έχει εξορθολογίσει πάρα πολλές διατάξεις. 
Αυτό είναι το ζητούμενο, κύριε Πρόεδρε, εάν θέλουμε να είμαστε πραγματικά πιστοί στο Σύνταγμα, να κρατήσουμε όρθια την πατρίδα και ό,τι κάνουμε εδώ όπως είπα -το λέω για δεύτερη φορά- να ικανοποιεί την κοινή λογική και να ανταποκρίνεται στο αίσθημα δικαίου.
Κλείνω με το εξής: Σε τρία ζητήματα εστιάστηκαν οι παρατηρήσεις και του Επιστημονικού Συμβουλίου και η Αξιωματική Αντιπολίτευση που, ως είχε δικαίωμα, έβαλε την ένσταση. Το ένα είναι το ζήτημα του επανελέγχου των συμβάσεων. Όσον αφορά στο ζήτημα του επανελέγχου των συμβάσεων πέραν του ότι διέπονται από το εργατικό δίκαιο οι συγκεκριμένες συμβάσεις -το οποίο γνωρίζει καλύτερα από εμένα ιδιαίτερα ο συνάδελφος που το ανέπτυξε, ο κ. Μητρόπουλος, γιατί έχει ιδιαίτερη επαφή με αυτό το ζήτημα στον επαγγελματικό και επιστημονικό του βίο- υπάρχει ζήτημα κοινής λογικής και δικαίου, κύριοι συνάδελφοι. Τίποτε άλλο δεν υπάρχει. Κι εδώ πρέπει να κάνουμε σοβαρή συζήτηση για να μην αδικήσουμε ανθρώπους. Αυτό είναι το ζήτημα και όχι μία ξερή, στεγνή, στυγνή συζήτηση περί διατάξεων κ.λπ..
Άλλο είναι το ζήτημα και το ξέρετε -νομίζω- κι εσείς καλά, όπως κι εγώ το ξέρω καλά, γιατί υπηρέτησα χρόνια στο δημόσιο. 
Σε ό,τι αφορά την αξιολόγηση, από την ώρα που έχουμε τη ρητή αποσύνδεση με οποιαδήποτε απόλυση με το 15%, χάνεται κάθε στοιχείο αυθαιρεσίας. Μιλάμε για την κατ’ εξοχήν ανάγκη που υπάρχει στο ελληνικό δημόσιο και βάζουμε ζητήματα αντισυνταγματικότητας;
Αν ένα πρόβλημα έχουμε, κύριε Πρόεδρε, όλα αυτά τα χρόνια, είναι ότι δεν μπορούμε να ξεκινήσουμε τη διαδικασία αξιολόγησης πουθενά σ’ αυτό το έρημο το κράτος. Πουθενά! Πάμε να ξεκινήσουμε και όλο κάποιο εμπόδιο βάζουμε εμείς οι ίδιοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Μία φράση θα πω μόνο, κύριε Πρόεδρε.
Τελειώνω με αυτό που πραγματικά θεωρώ ότι είναι πρωτόγνωρο, πρωτοφανές, με το ζήτημα της κατάργησης φορέων και της επαρκούς αιτιολόγησης.
Κυρίες και κύριοι συνάδελφοι, πιστεύω ότι είναι ένας από τους βασικούς λόγους που ο συντακτικός νομοθέτης δίνει την αρμοδιότητα στην Ολομέλεια της Βουλής να εγκρίνει. Αν δεν έχει αρμοδιότητα η εκτελεστική εξουσία και η Βουλή…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: …να καταργεί νομικά πρόσωπα, όπως αντιστοίχως και να ιδρύει, τι άλλο δικαίωμα έχει;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Έχει το απόλυτο δικαίωμα η Βουλή να εγκρίνει ή να απορρίπτει. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, ακούσαμε πρωτόγνωρες τοποθετήσεις από τον κύριο συνάδελφο του ΠΑΣΟΚ. Μας είπε ότι είναι αυθαίρετη η απόφαση που λαμβάνεται. Απλά θα βρεθεί δίκαιος τρόπος για να μην υπάρχει αυθαιρεσία μέσα στην αυθαιρεσία.
Τα πράγματα είναι αρκετά απλά. Η ένσταση αντισυνταγματικότητας προβλέπεται από το ίδιο το Σύνταγμα. Το επιχείρημα ότι κατατίθενται ενστάσεις αντισυνταγματικότητας και ως εκ τούτου δεν πρέπει να τις εξετάζουμε, επειδή έχουν κατατεθεί πάρα πολλές, δεν απαντά επί της ουσίας της ενστάσεως.
Το επιχείρημα που λέει ότι η αντισυνταγματικότητα κρίνεται από τα δικαστήρια, έχει το εξής στοιχείο: Ότι θα κριθεί εκ των υστέρων, αφού έχουν παραχθεί τα παράνομα αποτελέσματα και, ως εκ τούτου, θα είναι δύσκολη η θεραπεία τους. Ενώ, όταν κριθεί εκ των προτέρων, θα σταματήσουν να υπάρχουν αυτές οι διαδικασίες, οι οποίες δημιουργούν προβλήματα.
Το βασικό επιχείρημα από την πλευρά της Συμπολίτευσης είναι ότι οι διατάξεις αυτές και ο νόμος λαμβάνονται διότι πρέπει να αντιμετωπιστεί το τεράστιο δημοσιονομικό πρόβλημα. Αυτό είναι το υπέρτατο στοιχείο, το οποίο πρέπει να υπηρετήσουμε. Ξέρετε ποιο είναι το δημοσιονομικό κόστος των συγκεκριμένων αποφάσεων που θέλετε να εξυπηρετήσετε; Είναι 2.700.000 ευρώ. Κι αν λάβουμε υπ’ όψιν το επιπλέον που προστέθηκε, είναι άλλα 2.400.000. Το σύνολο, δηλαδή, είναι 5.100.000. Αυτό είναι το ποσό, το οποίο θεωρείτε ως υπέρτατο στοιχείο για να κρίνετε. Όμως, πιο πάνω, στην ίδια σελίδα 209 της εισηγητικής εκθέσεως λέει ότι με τις άλλες διατάξεις που εισάγετε, η απώλεια του δημοσίου είναι 42 εκατομμύρια. 
Επομένως δεν υφίσταται εδώ ο υπέρτατος λόγος της δημοσιονομικής ρυθμίσεως, διότι με αυτό εδώ το νομοθέτημα εσείς οδηγείτε σε απώλεια το δημόσιο τουλάχιστον κατά 42 εκατομμύρια. Άρα καταρρίπτεται και η άποψη την οποία εκφράσατε συγκεκριμένα.
Επόμενη παρατήρηση είναι ότι παραβιάζονται οι διατάξεις περί των ομαδικών απολύσεων. Εν προκειμένω, παραβιάζεται το Κοινοτικό Δίκαιο, όπως παραβιάζονται και οι διεθνείς συμβάσεις. Επομένως η παραβίαση δεν είναι στο ότι δεν εφαρμόζεται ο απλός νόμος περί ομαδικών απολύσεων, αλλά στο ότι παραβιάζεται η οδηγία της Ευρωπαϊκής Ένωσης, η οποία, σύμφωνα με το άρθρο 28, παράγραφος 2, έχει υπερνομοθετική ισχύ. 
Επομένως παραβιάζετε εσείς το άρθρο 28, παράγραφος 2. Αυτό είναι το βασικό. Ταυτόχρονα, οδηγείτε τη χώρα να είναι ανοιχτή στο να παραπεμφθεί στο Δικαστήριο της Ευρωπαϊκής Ένωσης για παραβίαση της ίδιας της ευρωπαϊκής νομοθεσίας.
Πέραν τούτου, οι διατάξεις περί ομαδικών απολύσεων απαιτούν έναν συγκεκριμένο διαδικαστικό τύπο.
O διαδικαστικός τύπος, ανεξαρτήτως αν ο εργοδότης δύναται να απολύσει στο τέλος, είναι ουσιώδης. Και όταν παραβιάζεται ο διαδικαστικός τύπος της διαβούλευσης, οδηγείται σε ακυρότητα η ίδια η απόλυση. Επομένως είναι σημαντικότατο το γεγονός ότι δεν αξιοποιήθηκε ο διαδικαστικός τύπος που έχει και μια ουσία, δηλαδή να γίνει συζήτηση με τους ίδιους τους εργαζομένους. 
Αυτό που διαβλέπω είναι ότι στη διάταξη του άρθρου 20 κάνετε μια πρόβα τζενεράλε αυτών που θέλει η τρόικα, δηλαδή να καταργηθεί η απαγόρευση των ομαδικών απολύσεων. Αυτό είναι το βασικό. 
Δεύτερον, έρχεστε να επιβάλετε μέχρι την Παρασκευή αυτό που σας είπε το Eurogroup, δηλαδή να κάνετε τις απολύσεις και να περάσετε τα υπόλοιπα μνημονιακά μέτρα. Είπε ο κ. Κουκουλόπουλος: «Μα, έχει γίνει μια σύμβαση μεταξύ της Ελλάδας και των δανειστών. Δεν πρέπει να εκτελεστεί;» Απαντάμε σε αυτό, πρώτον, ότι τα μνημόνια ουδέποτε τα έχετε φέρει για κύρωση εδώ. Δεύτερον, η όποια σύμβαση κάνετε, υποτάσσεται στο Σύνταγμα και εάν συγκρούεται με το Σύνταγμα, δεν ισχύει. Αυτά είναι πράγματα γνωστά και τα ξέρετε. 
Ερχόμαστε στο θέμα της συμβατικής ελευθερίας. Διότι εδώ παραβιάζεται και το δικαίωμα συμβατικής ελευθερίας και το δικαίωμα στην εργασία,  ως περιουσιακό δικαίωμα, που προστατεύεται από τη συνθήκη της ΕΣΔΑ, που επίσης έχει υπερνομοθετική ισχύ. 
Επίσης, παραβιάζεται το άρθρο 2 περί ανθρώπινης αξιοπρέπειας και επομένως και το άρθρο 20 συνολικά είναι αντισυνταγματικό.
Στο θέμα του άρθρου 21 έχετε βάλει ποσοστά για να γίνει η αξιολόγηση. Δηλαδή, λέτε ότι μόνο το 25% των υπαλλήλων θα πάρει βαθμολογία εννέα και δέκα. Ξέρετε τι μου θυμίζετε; Γιατί μου έχει τύχει αυτό. Κάποιους καθηγητές της Νομικής Σχολής το 1975 που όταν δίναμε προφορικά για το πτυχίο, είχαν βγάλει quota που έλεγε ότι θα περάσει το 30%! Και εάν τύχαινε το πρώτο 30% να έχει περάσει, όλοι οι άλλοι έπρεπε να κοπούν. Λοιπόν, αυτά τα απίθανα πράγματα, παραβιάζουν και την αρχή της αξιοκρατίας και τις διατάξεις που έχει το Σύνταγμα. Διότι μπορεί να έχουμε υπαλλήλους που είναι άνω του 25% και είναι άξιοι. Τι θα τους βάλετε, βαθμό λιγότερο, για να πιάσετε το ποσοστό του 25%;
Δεν γίνονται αυτά τα πράγματα και αντιλαμβάνεστε ότι η προχειροδουλειά που έχετε κάνει και ο στόχος να εκτελέσετε τις μνημονιακές επιταγές, σας οδηγούν σε παραλογισμούς, οι οποίοι επί του πρακτέου δεν έχουν και κανένα σημαντικό δημοσιονομικό αποτέλεσμα. Προσέξτε το αυτό. Αναστατώθηκε μια ολόκληρη χώρα, χωρίς να μπορείτε να απαντήσετε στα βασικά ζητήματα. 
Ακούσαμε ότι υπάρχει απόφαση του Συμβουλίου της Επικρατείας περί αναστολών. Κοιτάξτε, όσοι ασχολούνται με τα νομικά ξέρουν ότι οι αποφάσεις περί αναστολών δεν κρίνουν τα θέματα αντισυνταγματικότητας ή συνταγματικότητας, αλλά το ζήτημα του κινδύνου. Επομένως, το εάν έχουν απορριφθεί, είναι ένα άλλο ζήτημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, παρακαλώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κλείνω, κύριε Πρόεδρε. 
Τέλος, υπάρχει η παρατήρηση σε σχέση με την αρχή της δικαιολογημένης εμπιστοσύνης. Αυτή είναι κλασική αρχή του δικαίου. Επομένως, το να μπορεί κανείς να ανατρέψει συμβάσεις μετά από πάρα πολλά χρόνια, αντιλαμβάνεστε ότι είναι ένα σοβαρότατο θέμα, το οποίο παραβιάζει την παραπάνω αρχή. 
Είχατε την ευκαιρία τόσα χρόνια, εσείς τους διορίσατε, εσείς γνωρίζατε, άρα μπορούσατε να λύσετε τα ζητήματα αυτά.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Μαριά, ολοκληρώστε. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Επομένως, κύριε Πρόεδρε, θεωρούμε ότι είναι αντισυνταγματικές οι διατάξεις. Το λέει και η Επιστημονική Επιτροπή και είναι ξεκάθαρο. Γι’ αυτό ζητούμε να γίνει αποδεκτή η ένσταση της αντισυνταγματικότητας.
Ευχαριστώ πολύ.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Το λόγο έχει ο κ. Τσούκαλης, Κοινοβουλευτικός Εκπρόσωπος της Δημοκρατικής Αριστεράς.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, ας είμαστε ειλικρινείς. Το περιεχόμενο της έκθεσης του συμβουλίου της Επιστημονικής Επιτροπής της Βουλής δεν αφήνει κανένα περιθώριο σε όποιον είναι καλοπροαίρετος, παρά να θέσει θέμα συνταγματικότητας, όπως είναι ακριβώς διατυπωμένο. 
Κατά την εκτίμησή μας, θα ήταν ανεπίτρεπτη παράλειψη το να μην τεθεί το θέμα αυτό, δεδομένου ότι η Βουλή έχει πρωτογενές και αυτοτελές δικαίωμα, κατά την έγκριση, ψήφιση και αξιολόγηση ενός νομοσχεδίου, να αποφανθεί επί της συνταγματικότητας των διατάξεων.  
Το δικαίωμα αυτό είναι αυτοτελές και εντελώς ανεξάρτητο της δυνατότητας των δικαστηρίων να κρίνουν εκ των υστέρων εάν μία διάταξη είναι συνταγματική. Γιατί αυτό; Γιατί απλούστατα, εάν αποφανθεί η Βουλή διά ανατάσεως της χειρός ή διά εγέρσεως ότι ένα νομοσχέδιο είναι αντισυνταγματικό, αποσύρεται και δεν δίδεται η δυνατότητα στα δικαστήρια να αποφανθούν επί της συνταγματικότητας.
Να είμαστε σαφείς: Οι μνημονιακές υποχρεώσεις δεν είναι νομική βάση για να αποφανθεί το δικαστήριο περί της συνταγματικότητας μίας διάταξης. Εάν ήταν νομική βάση, δεν θα είχαμε ούτε την πρόσφατη απόφαση του Συμβουλίου της Επικρατείας και του Ελεγκτικού Συνεδρίου για τα εφάπαξ, δεν θα είχαμε μία σειρά άλλων αποφάσεων -τις οποίες γνωρίζουμε- και βεβαίως, κύριε Υπουργέ, δεν θα είχαμε και τη γνωστή απόφαση –θα αναφερθώ λεπτομερώς- που κηρύσσει αντισυνταγματικό το θεσμό της εφεδρείας. Και παρεμπιπτόντως σήμερα, με απόφαση δική σας, ουσιαστικά επανατοποθετείτε αυτούς που είχαν τεθεί στο καθεστώς της  εφεδρείας. Μνημονιακή υποχρέωση ήταν και εκείνο. 
Θα μου επιτρέψετε να σας πω ότι η αιτιολογική βάση της απόφασης αυτής του Συμβουλίου της Επικρατείας, δεν απέχει πολύ από όσα αναφέρετε στο συγκεκριμένο νομοσχέδιο ότι καλείται να εξυπηρετήσει. Δεν υπάρχει διαφορά. Θέλω να είμαι συγκεκριμένος. Δεν θα αναφερθώ σε όσα κατατέθηκαν από τους συναδέλφους προηγουμένως σε σχέση με τη νομική διάσταση του θέματος αλλά θα τονίσω ότι κρίσιμο στοιχείο, κυρίες και κύριοι συνάδελφοι, προκειμένου να ανατραπεί μία πάγια νομολογία του Συμβουλίου της Επικρατείας, όπως  αναφέρει και η έκθεση της Επιστημονικής Επιτροπής της Βουλής είναι η εξυπηρέτηση του υπέρτατου συμφέροντος, όπως αναφέρουν χαρακτηριστικά όλες οι πρόσφατες αποφάσεις του Συμβουλίου της Επικρατείας: «δημοσιονομικοί λόγοι». Αναφέρθηκε ποιο είναι το όφελος για το δημόσιο από τη συγχώνευση των συγκεκριμένων οργανισμών. Είναι 2,7 εκατομμύρια ευρώ. Αυτό σημαίνει ότι δεν είναι δημοσιονομικοί οι λόγοι. 
Πρέπει, λοιπόν, να υπάρξει ένας άλλος λόγος προκειμένου να αρθεί η πάγια νομολογία του Συμβουλίου της Επικρατείας. Θα μου επιτρέψετε να σας πω ότι λόγος επαρκής δεν είναι αυτός, δηλαδή το να παρακαμφθεί η πάγια νομολογία του Συμβουλίου της Επικρατείας που λέει ότι προκειμένου να αποφανθεί ο νομοθέτης για αλλαγή δομής και γενικότερα οργανογράμματος της Δημόσιας Διοίκησης απαιτούνται εμπεριστατωμένες μελέτες, οι οποίες να τεκμηριώνουν τη βασιμότητα, τη σκοπιμότητα της αλλαγής κ.ο.κ. Δεν υπάρχει. 
Θα ήθελα να σταθώ και σε ένα δεύτερο παράδειγμα, όσον αφορά τις ποσοστώσεις στην αξιολόγηση. Είπατε, κύριε Υπουργέ, στην επιτροπή, δικαιολογώντας την ποσόστωση, ότι «εμείς ορίζουμε ένα ποσοστό το οποίο είναι λογικό, δηλαδή ένας στους τέσσερις, θα μπορούσε να είναι τριάντα ή είκοσι. Δεν έχει τόση διαφορά». Εσείς ο ίδιος, ομολογείτε ουσιαστικά το οριζόντιον της ρύθμισης. 
Σας λέω, λοιπόν, εγώ ότι έστω και ένας να υπάρχει ο οποίος αποκλείεται ενώ έχει τα προσόντα, στην πρώτη προσφυγή που θα κάνει, θα ανατρέψει συλλήβδην όλη τη ρύθμιση. Έστω και ένας. Αυτό, λοιπόν, λάβετέ το σοβαρά υπ’ όψιν επειδή η Βουλή –θα επαναλάβω για άλλη μία φορά- έχει το δικαίωμα να αξιολογήσει τις συγκεκριμένες ρυθμίσεις και επειδή απ’ ό,τι θυμάμαι –ας μου το διευκρινίσει η πλευρά της Νέας Δημοκρατίας- όταν ο κ. Ρέππας είχε φέρει το θεσμό της εφεδρείας, είχε θέσει θέμα αντισυνταγματικότητας τότε -και σωστά είχε θέσει- και αποδείχτηκε ότι δικαιολογημένα το είχε θέσει. Με αυτήν, λοιπόν, την έννοια, η Βουλή έχει υποχρέωση να τοποθετηθεί.
Εμείς, ως Δημοκρατική Αριστερά θα τοποθετηθούμε υπέρ της αντισυνταγματικότητας του νομοσχεδίου.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης για πέντε λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Εμείς τοποθετούμαστε θετικά. Το νομοσχέδιο είναι αντισυνταγματικό, με βάση και την έκθεση της Επιστημονικής Επιτροπής της Βουλής, την άποψη της οποίας υποστηρίζουμε. 
Και επειδή αυτή η συζήτηση γίνεται συνεχώς, θα κάνω το σχόλιο ότι τα πολιτικά ζητήματα δεν λύνονται με νομικίστικο τρόπο. Αυτό δεν σημαίνει ότι παραιτούμαστε από το να παλεύουμε για όποιες διακηρύξεις υπάρχουν, οι οποίες είναι κενό γράμμα κατά τη γνώμη μας, θετικές ή προστατευτικές για το λαό στα αστικά συντάγματα. Δεν παραιτούμαστε από αυτές. Ωστόσο αυτές, ερμηνεύονται κατά το δοκούν από την εκάστοτε κυβερνητική πλειοψηφία. Αυτό είναι «τι κάνει νιάου νιάου στα κεραμίδια;». Εκατόν πενήντα ένας αποφασίζουν πάντα κάθε φορά τι είναι αντισυνταγματικό και τι όχι. Γι’ αυτό λέμε ότι είναι υποκριτικό.  
Θέλω να κάνω ακόμη ένα σχόλιο γιατί δεν θα συνεχίσω. Θεωρούμε ειρωνεία την επίκληση του ευρωπαϊκού Δικαίου, του ευρωπαϊκού δεδικασμένου και της ευρωενωσιακής τάξης. Αυτή ζούμε. Αυτό που ζούμε σήμερα και σε αυτό το νομοσχέδιο και παντού όχι μόνο εμείς αλλά όλοι οι λαοί της Ευρώπης είναι η ευρωενωσιακή τάξη, η δικτατορία του κεφαλαίου στην Ευρώπη, η οποία εκφράζεται εδώ με το μνημόνιο, αλλού εκφράζεται χωρίς μνημόνιο και αλλού με άλλα μέτρα. Αυτή είναι η πραγματικότητα.
Αυτό που έχει σημασία για το λαό, είναι να αντιληφθεί ότι αυτά τα μέτρα τα οποία παίρνονται δεν είναι θέμα αν είναι ή όχι συνταγματικά. Συνταγματικά μπορεί να είναι αλλά στην πραγματικότητα τον οδηγούν στην κόλαση. Πρέπει ο λαός να αποφασίσει να ανατρέψει αυτό το σύστημα που τον στέλνει το 2014, με τέτοιες δυνατότητες που έχει η ανθρωπότητα, στην κόλαση. Πρέπει να μην δει τα επιμέρους νομικίστικα θέματα αλλά να οργανώσει την πάλη του για να φτιάξει κάποτε το δικό του Σύνταγμα, που θα κατοχυρώνει την κατάργηση της εκμετάλλευσης ανθρώπου από άνθρωπο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Και ολοκληρώνουμε με την τοποθέτηση του Κοινοβουλευτικού Εκπροσώπου της Νέας Δημοκρατίας, του κ. Βορίδη.
Ορίστε, κύριε Βορίδη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
 Κύριε Πρόεδρε, κατ’ αρχάς, όλοι διαβάζουμε με πάρα πολλή προσοχή τη συγκεκριμένη έκθεση και επίσης σεβόμαστε τους επιστήμονες και τους καθηγητές που συγκροτούν την Επιστημονική Επιτροπή. 
Τούτο, βεβαίως, για όσους είναι στοιχειωδώς εξοικειωμένοι με τη νομική επιστήμη, οι οποίοι θα γνωρίζουν ότι η νομική επιστήμη δεν έχει τον χαρακτήρα των θετικών επιστημών αλλά ανήκει στις λεγόμενες ανθρωπιστικές επιστήμες και οι ανθρωπιστικές επιστήμες έχουν μέσα τους τη λεγόμενη ερμηνεία. 
Γι’ αυτό και παρακαλώ, προτού εξαπολύσετε μύδρους –εμείς δεν λέμε ότι δεν υπάρχει ένας προβληματισμός μέσα στην έκθεση- και προτού συνηγορήσετε και βγάλετε τις αποφάσεις σας περί της συνταγματικότητας ή αντισυνταγματικότητας, καλό είναι να διαβάζετε με αρκετή προσοχή τι λέγεται μέσα στην έκθεση, γιατί θα δείτε ότι αυτό που λέγεται μέσα στην έκθεση έχει πολλαπλές ερμηνείες, πολλαπλές διατυπώσεις και πολλαπλές προσεγγίσεις. 
Απλώς εις επίρρωσιν αυτών που λέω αρχικά, κύριε Πρόεδρε, να επισημάνω στους αξιότιμους κυρίους συναδέλφους ότι από όσες ενστάσεις αντισυνταγματικότητας έχουμε ακούσει μέσα σε αυτήν την Αίθουσα την τελευταία διετία, έφτασαν σχεδόν όλες στο Συμβούλιο της Επικρατείας και η συντριπτική πλειοψηφία αυτών απερρίφθη από το Συμβούλιο της Επικρατείας μετά πολλών επαίνων, αυτά που ασμένως είχε αποδεχθεί ως αντισυνταγματικά η μειοψηφία της Αιθούσης και που ορθώς είχε κρίνει συνταγματικά η πλειοψηφία της Αιθούσης. Άρα με ταπεινότητα, σεμνότητα και προσοχή να προσεγγίσουμε τα θέματα. 
Για πάμε να δούμε ποιο είναι, λοιπόν, αυτό το οποίο επικαλείστε για το θέμα της αντισυνταγματικότητας στο θέμα της διαθεσιμότητας. Επικαλείστε μίαν απόφαση. Επικαλείστε και επικαλείται η επιτροπή την απόφαση 3345/2013. Αυτή όμως τι αφορά; Αφορά την προσυνταξιοδοτική διαθεσιμότητα του ν. 4024/2011.
 Γιατί την κρίνει ως αντισυνταγματική; Πρέπει να διαβάζουμε λίγο τις αποφάσεις και όχι να πηγαίνουμε στον «αυτόματο πιλότο». Πρέπει να τις κοιτάμε, να τους ρίχνουμε μία ματιά. Όχι να λέμε «το είπε η Επιστημονική Επιτροπή». Τι αφορά λοιπόν; Αυτή η απόφαση, κρίνει την προσυνταξιοδοτική διαθεσιμότητα και αφορά υπαλλήλους που είχαν συμπληρώσει κατ’ ελάχιστον τριακονταπενταετή πραγματική και συντάξιμη δημόσια υπηρεσία και τουλάχιστον το πεντηκοστό πέμπτο έτος της ηλικίας τους. Αυτό αφορά.
Γιατί τη βγάζει αντισυνταγματική; Διότι, λέει, τα ηλικιακά κριτήρια ήταν τυχαία και συμπτωματικά και μη συνδεόμενα με τον επιδιωκόμενο σκοπό και θεσπιζόμενα κατ’ απόκλιση των γενικών και παγίων ισχυουσών διατάξεων.
Τι σχέση έχει αυτή η αιτιολογία, κυρίες και κύριοι συνάδελφοι, με την κατάργηση των φορέων οι οποίοι κλείνουν στο πλαίσιο μελέτης, οι οποίοι κλείνουν στο πλαίσιο αξιολόγησης της χρησιμότητάς τους; Τι σχέση έχει το τυχαίο κριτήριο που, πράγματι, σωστά κρίνει το Συμβούλιο της Επικρατείας ότι είναι τυχαίο, με την 3345, με την προς κρίση υπόθεση που έχουμε εδώ;
Τελειώσαμε με το θέμα της διαθεσιμότητας; Έληξε; Πάμε στο επόμενο τώρα.
Καμμία σχέση, λοιπόν, το ένα με το άλλο. Κάνετε μια αναλογία, επειδή δεν κάνατε τον κόπο -κατανοητό αλλά προς τι η αλαζονεία εν συνεχεία;- να διαβάσετε προσεκτικότερα την 3345.
Πάμε, όμως, παραπέρα: Ομαδικές απολύσεις. Σε τι αντίκειται; Στο ν. 1337/1983.</Speech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ο 1075.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα φτάσω σιγά-σιγά. Ο ν. 1337/1983 είναι σύνταγμα; Ο 1337/1983 είναι ένας νόμος. Άρα…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, παρακαλώ να απευθύνεστε προς το Προεδρείο. Ο διάλογος δημιουργεί αντεγκλήσεις. Παρακαλώ!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Στο θέμα, λοιπόν, της κοινοτικής οδηγίας, εκείνο το οποίο επισημαίνεται κατά την άποψή μας -εφόσον μιλάτε για την οδηγία- τι είναι; Είναι η 75/129, σωστά; Προβλέπει, λοιπόν, τη διαδικασία διαβουλεύσεων με τους εκπροσώπους των εργαζομένων -ναι;- πληροφόρησή τους και απλή ενημέρωση της διοίκησης για τις σχεδιαζόμενες απολύσεις. Γιατί; Για να τις απαγορεύσει; Αυτό λέει; Όχι, βέβαια. Για να τις επιτρέψει; Ούτε αλλά για να τις γνωρίζει, να προετοιμάσει εγκαίρως τα όποια μέτρα προς ελάφρυνση των δυσμενών συνεπειών τους.
Ερμηνεύετε, λοιπόν…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Έγινε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μα, το «θα γίνει» είναι στο πλαίσιο μιας διαδικασίας.
Κύριε Μαριά, παρακαλώ. Εδώ κάνετε και σύγχυση ανάμεσα στα πραγματικά και τα νομικά, δηλαδή το τι θα συμβεί ως προς τη διαδικασία το βάζετε ως ζήτημα συνταγματικότητος.
Πάει και αυτό, λοιπόν.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Δεν πάει.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ε, πάει!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εσείς μην απαντάτε τώρα. Αφού λέει ότι πάει, τελείωσε!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα μπορούσα να σας το αναπτύξω πλήρως, εφόσον για καθένα από αυτά είναι προφανές ότι μπορεί να διεξαχθεί εκτενής διάλογος, τον οποίο όμως δεν έχω τη δυνατότητα να πράξω. Γιατί; Διότι, όταν έχω τέσσερα συνταγματικά ζητήματα και πέντε λεπτά της ώρας, πάει ένα λεπτό και κάτι στο καθένα. Μοιραία πάμε συνοπτικά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Πάμε στο ζήτημα των ποσοστώσεων. Για να πάω στην έκθεση, ποιο θέμα θέτει;
Τι λέει η έκθεση για τις ποσοστώσεις, κύριε Πρόεδρε; Αν μου επιτρέπετε, θα ήθελα να έχω τριάντα δευτερόλεπτα. Προβληματισμός δημιουργείται, λέει η έκθεση.
Πού είδατε εσείς το θέσφατον της αντισυνταγματικότητος μέσα στην έκθεση; Κάνει μια σκέψη η έκθεση και λέει. Μήπως από αυτήν την ποσόστωση, δημιουργείται ένα ζήτημα για την αξιοκρατία; Και εγώ σας λέω, λοιπόν, ότι κανένα ζήτημα, με δεδομένες τις εκθέσεις και τις αιτιολογίες που υπάρχουν, δεν δημιουργείται ως προς την αξιοκρατία. Αυτό που είναι εντελώς προφανές, είναι ότι αυτό που δημιουργεί τεράστιο ζήτημα αξιοκρατίας, είναι ότι αυτήν τη στιγμή έχουμε ένα καθεστώς όπου όλοι παίρνουν άριστα «10» και δεν υπάρχει ούτε ένας που να παίρνει «9,5». Αυτό δημιουργεί πρόβλημα με την αξιοκρατία.
(Χειροκροτήματα από την πτέρυγα της Νέας Δημοκρατίας)
Άρα, λοιπόν, με συγχωρείτε, κυρίες και κύριοι συνάδελφοι, αλλά με όλο το σεβασμό στην Επιστημονική Επιτροπή, στην ακαδημαϊκή και επιστημονική γνώση των εξαίρετων κυρίων καθηγητών, το κυρίαρχο όργανο που κρίνει τα ζητήματα της συνταγματικότητας δεν είναι η Επιστημονική Επιτροπή.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το δικό σας καθεστώς.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είναι το ελληνικό Κοινοβούλιο και τη συγκεκριμένη ένσταση θα την απορρίψει μετά πολλών επαίνων.
(Χειροκροτήματα από την πτέρυγα της Νέας Δημοκρατίας)</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι η τρόικα και οι δανειστές.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα είμαι σύντομος, κύριε Πρόεδρε, διότι ο κ. Βορίδης κάλυψε τις τεχνικές λεπτομέρειες.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Να απαντήσετε όμως.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Μην ανησυχείτε. Θα απαντήσω και στα ζητήματα τα οποία τέθηκαν.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι να απαντήσετε; Δεν χρειάζεται. Μας καλύψατε.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Πράγματι, κύριε Λαφαζάνη, αξίζει τον κόπο όλοι οι συνάδελφοι να διαβάσουν την έκθεση της Επιστημονικής Επιτροπής, για να διαπιστώσουν μία απλή πραγματικότητα, δηλαδή το μέγεθος της υπερβολής που διακρίνει τον πολιτικό σας λόγο…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έλεος πια!</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): …διότι αν διαβάσετε προσεκτικά, ως οφείλουμε να κάνουμε…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Σε μας λέτε να διαβάσουμε; Έλεος πια! Μη μας κοροϊδεύετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε Λαφαζάνη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι κάθεστε, κύριε Υπουργέ και στριφογυρίζετε τα χέρια σας; Πρέπει να κρυφθείτε.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Εγκαλέσατε το Προεδρείο που σας έδωσε το λόγο…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένα λεπτό, κύριε Υπουργέ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Υπουργέ, αντί να κριθείτε, μας κοροϊδεύετε; Λέτε ότι δεν διαβάζουμε κιόλας! Και είμαστε υποχρεωμένοι να σας ακούμε; Τέτοιες αθλιότητες…</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Λαφαζάνη, είστε Κοινοβουλευτικός Εκπρόσωπος. Δεν δικαιούσθε να παίρνετε το λόγο όποτε να ’ναι.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Δεν ξέρω αν, πραγματικά, διαβάσατε την έκθεση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τώρα, κύριε Πρόεδρε, δεν απευθύνεται προσωπικά; Πού απευθύνεται; Σε μένα μόνο κάνετε την παρατήρηση!</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Καθίστε, κύριε Λαφαζάνη. Είστε εκτός Κανονισμού αυτήν τη στιγμή.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έπρεπε να έχετε παραιτηθεί.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Έλεος πια, κύριε Υπουργέ!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Επανέρχομαι, λοιπόν. 
Η έκθεση εγείρει ορισμένα ζητήματα με τρόπο κατά την άποψή μας μετρημένο και ισορροπημένο, ζητήματα τα οποία χρήζουν απάντησης. Οι σχετικές απαντήσεις δόθηκαν και από τον κ. Καραγκούνη και από τον κ. Βορίδη. 
Επιτρέψτε μου μόνο να εστιαστώ σε ορισμένα κομβικά σημεία, τα οποία έθιξε και ο κ. Μητρόπουλος στην παρέμβασή του και ο κ. Λαφαζάνης στη δική του.
Είπαν ότι ως προς το ζήτημα της αξιολόγησης, παραβιάζεται η αρχή της ίσης μεταχείρισης και της αξιοκρατίας, τα άρθρα 4 και 5 του Συντάγματος, με την εισαγωγή της ποσόστωσης και της έννοιας της συγκριτικής αξιολόγησης;
Θα επαναλάβω αυτό το οποίο είπα πολλές φορές στην Επιτροπή και το οποίο δεν λέτε να αντιληφθείτε. Η αρχή της ίσης μεταχείρισης παραβιάζεται βάναυσα από το υφιστάμενο σύστημα αξιολόγησης, το οποίο επιβραβεύει όλους τους υπαλλήλους με άριστα. Αυτή είναι η πραγματική καταστρατήγηση του πνεύματος του Συντάγματος και όχι η έννοια της συγκριτικής αξιολόγησης, η οποία υποχρεώνει, κυρίες και κύριοι συνάδελφοι, τον αξιολογητή να κρίνει τους υπαλλήλους συγκριτικά.</Speech>
<Speech><Parlmember>ΔΗΜΗΤΡΙΟΣ ΤΣΟΥΚΑΛΑΣ</Parlmember>: Το δικό σας σύστημα είναι.</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Σε ένα υποσύνολο υπαλλήλων, κύριε Τσούκαλη, υπάρχει ένα 25% το οποίο είναι καλύτερο, ένα 60% το οποίο είναι μέτριο και ένα 15% το οποίο είναι λιγότερο καλό. Η αξιολόγηση του 15% έχει αποτέλεσμα, όπως εσείς ισχυρίζεστε, να τεθεί ο υπάλληλος σε διαθεσιμότητα; 
Μα, δεν έχετε διαβάσει το νομοσχέδιο, κύριε Λαφαζάνη. Το λέμε με απόλυτη σαφήνεια. Δεν διατηρεί ο υπάλληλος το δικαίωμα να υποβάλει ένσταση και να κριθεί αυτή η ένσταση, αν κρίνει ότι δεν κρίθηκε αντικειμενικά;</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αλίμονο! Θα του παίρνετε και την ένσταση…</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Επανέρχομαι στην ουσία του ζητήματος. Έχετε αλλεργία ως Αριστερά στην έννοια της αξιολόγησης. Είναι τόσο απλό.
(Χειροκροτήματα από την πτέρυγα της Νέας Δημοκρατίας)
(Θόρυβος-Διαμαρτυρίες)
Σας ενοχλεί η αξιολόγηση. Σας αρέσει η πραγματικότητα μίας Δημόσιας Διοίκησης, όπου όλοι ισοπεδώνονται προς τα πάνω και ο άξιος υπάλληλος αισθάνεται ότι παίρνει τον ίδιο βαθμό με αυτόν ο οποίος ενδεχομένως μπορεί να λουφάρει. Είναι αυτό πραγματικό εργαλείο αξιοκρατίας; Είναι αυτό πραγματικό εργαλείο αντικειμενικής αξιολόγησης υπαλλήλων;
Κανένα ζήτημα, λοιπόν, αντισυνταγματικότητας δεν τίθεται με την εισαγωγή της έννοιας της συγκριτικής αξιολόγησης ούτε ισχυρίζεται κάτι τέτοιο η έκθεση της Επιστημονικής Επιτροπής. 
Κύριε Λαφαζάνη, να τη διαβάσετε πιο προσεκτικά.
Όσον αφορά το ζήτημα της διαθεσιμότητας, αναφέρθηκε και ο κ. Βορίδης εκτενώς στη φύση της πρόσφατης απόφασης 3345, την οποία πήρε το Συμβούλιο της Επικρατείας, σχετικά με την προσυνταξιοδοτική διαθεσιμότητα του ν. 4024. Πράγματι, εξηγήθηκε με απόλυτη επάρκεια γιατί το Συμβούλιο της Επικρατείας έκρινε αντισυνταγματική τη συγκεκριμένη ρύθμιση, διότι, πράγματι, έκρινε το Συμβούλιο ότι υπήρχε ένα τυχαίο και συμπτωματικό κριτήριο που ήταν η ηλικία του υπαλλήλου, το οποίο δεν θα μπορούσε να χρησιμοποιηθεί προκειμένου αυτός ο υπάλληλος να αξιολογηθεί και να τεθεί στη διαδικασία της διαθεσιμότητας.
Γνωρίζετε, όμως, πάρα πολύ καλά ότι η υφιστάμενη διαδικασία της διαθεσιμότητος, είναι μια διαδικασία η οποία πόρρω απέχει από τη διαδικασία της προσυνταξιοδοτικής διαθεσιμότητος, ότι έχει ακολουθηθεί η πρόβλεψη του σχετικού ν.4024, σχετικά με την ανάγκη να υπάρχει αξιολόγηση δομών, από την οποία απορρέουν συγκεκριμένες εκθέσεις που εντοπίζουν τις πλεονάζουσες θέσεις, οι οποίες στη συνέχεια καταργούνται και με βάση συγκεκριμένη υπουργική απόφαση επιλέγονται οι υπάλληλοι, οι οποίοι θα τεθούν σε καθεστώς διαθεσιμότητος.
Και πείτε μου εσείς αντικειμενικά τί σχέση έχει αυτό το πλαίσιο, το οποίο περιγράφω, με το όντως προβληματικό πλαίσιο της προσυνταξιοδοτικής διαθεσιμότητος;
Κι επειδή πρέπει να τα διαβάζουμε όλα, κύριε Λαφαζάνη, όχι μόνο τα μισά ως προς την έκθεση της Επιστημονικής Επιτροπής, αναφέρω και διαβάζω. Όμως, η Επιτροπή Αναστολών του ΣτΕ, έχει απορρίψει αιτήσεις αναστολής εκτέλεσης κανονιστικών διοικητικών πράξεων που έχουν εκδοθεί βάσει της διάταξης του άρθρου 90 του ν.4172, του βασικού εργαλείου το οποίο χρησιμοποιούμε δηλαδή, προκειμένου να δρομολογήσουμε τη διαδικασία της διαθεσιμότητος.
Υπάρχουν, λοιπόν, πρώτες αποφάσεις. Όμως, εντέλει, φυσικά, όπως είπε και ο κ. Βορίδης, η συνταγματικότητα των διατάξεων κρίνεται στα δικαστήρια. Πριν κριθεί, όμως, στα δικαστήρια, θα κριθεί από την ίδια τη Βουλή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κλείνω με αυτό, κύριε Πρόεδρε.
Γι’ αυτό καλώ τη Βουλή να απορρίψει την πρόταση του ΣΥΡΙΖΑ περί αντισυνταγματικών διατάξεων του σχετικού νομοσχεδίου.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ.
Κυρίες και κύριοι συνάδελφοι, ολοκληρώθηκε η συζήτηση κατά το άρθρο 100 παράγραφος 2 του Κανονισμού της Βουλής για το θέμα της συνταγματικότητος που ετέθη. 
Παρακαλώ οι δεχόμενοι την ένσταση αντισυνταγματικότητος να εγερθούν.
(Εγείρονται οι δεχόμενοι την ένσταση αντισυνταγματικότητας)
Είναι προφανές ότι δεν ηγέρθη ο απαιτούμενος από το Σύνταγμα και τον Κανονισμό της Βουλής αριθμός Βουλευτών.
Συνεπώς, η ένσταση αντισυνταγματικότητας απορρίπτεται. 
(Χειροκροτήματα από την πτέρυγα της Νέας Δημοκρατίας)
(Θόρυβος – Διαμαρτυρίες)</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Από πού είναι προφανές; Με εικαζόμενη πλειοψηφία!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Οι υπηρεσίες το λένε και αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι θέλετε, κύριε Λαφαζάνη;</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λέω. Η υπηρεσία διαπίστωσε ότι εγέρθησαν οι λιγότεροι;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εγώ διαπίστωσα ότι ήταν δεκαπέντε παραπάνω όσοι δεν ηγέρθησαν.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πώς το διαπιστώσατε, χωρίς να μετρήσετε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αν το αμφισβητείτε, να κάνετε ό,τι προβλέπεται.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η κ. Αικατερίνη Παπακώστα-Σιδηροπούλου έχει το λόγο.
(Θόρυβος στην Αίθουσα-Κωδωνοκρουσίες)
Ορίστε, κυρία Παπακώστα, έχετε τον λόγο για επτά λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Ευχαριστώ πολύ, κύριε Πρόεδρε.
Υπάρχει δικαιολογημένη αναστάτωση στην Αίθουσα, κύριε Πρόεδρε. Έχουμε ένα νομοσχέδιο απόψε στην Ολομέλεια της Βουλής για τη διοικητική μεταρρύθμιση, το οποίο, πράγματι, είναι εξόχως σημαντικό. Και βέβαια υπάρχει προβληματισμός, έτσι ώστε, πράγματι, να επιτύχουμε ένα νόμο ο οποίος θα είναι σαφής, θα οριοθετεί το πλαίσιο μέσα στο οποίο αυτή η διοικητική μεταρρύθμιση πραγματοποιείται με τρόπο ασφαλή.
Βεβαίως, θα πρέπει η μεταρρύθμιση αυτή να γίνει όσο το δυνατόν πιο ολοκληρωμένη, με βάση ένα ευρύτερο εθνικό συνολικό σχέδιο, δηλαδή με μία διοικητική αρχιτεκτονική, αγαπητοί συνάδελφοι, όπου αυτή η διοικητική αρχιτεκτονική, θα έπρεπε να καταγράφει τις συμπληρωματικές δράσεις μεταξύ των διαφόρων πεδίων της πολιτικής και τις απαραίτητες βασικές λειτουργίες της άσκησής τους. 
Βέβαια, θα πρέπει να εκτιμηθεί και ποιες είναι οι απαραίτητες θέσεις εργασίας ανά ειδικότητα, έτσι ώστε να έχουμε μία διοικητική αρχιτεκτονική τέτοια, που να μπορούμε να πούμε ότι κάναμε τη σωστή νομοθετική δουλειά, για να έχουμε μία Δημόσια Διοίκηση ισχυρή, αποτελεσματική, οικονομική, φιλική προς τον πολίτη. 
Κύριε Πρόεδρε, κύριε Υπουργέ, αγαπητοί συνάδελφοι, ακόμα και τώρα, υπάρχει χρόνος στη διάθεσή μας για να βελτιώσουμε ακόμη περισσότερο τα υπάρχοντα ζητήματα, ακριβώς γιατί το πρόβλημα πάντοτε σ’ αυτόν τον τόπο ήταν ότι οι νόμοι μας είχαν μια ασάφεια και επιδέχονταν πολλών ερμηνειών. Αυτός ο νόμος, λοιπόν, θα πρέπει να γίνει πιο συγκεκριμένος. Και βεβαίως αντιλαμβάνομαι τη σπουδή του χρόνου, ο οποίος δεν υπάρχει, γιατί έχει εξατμιστεί αλλά ωστόσο παραμένει ένα βασικό ζήτημα, το οποίο είναι η απουσία τυποποιημένων και μετρήσιμων κριτηρίων αξιολόγησης, δηλαδή κριτηρίων τα οποία έχουν συνδεθεί με την παραγωγή συγκεκριμένων διοικητικών αποτελεσμάτων στο πλαίσιο των αρμοδιοτήτων του κάθε φορέα ξεχωριστά. Αυτό δεν υπάρχει και πρέπει να διορθωθεί. 
Επίσης, πρέπει να πω το εξής. Το σχέδιο νόμου είναι σωστό στη φιλοσοφία του, κινείται στη σωστή κατεύθυνση. Όμως, κύριε Πρόεδρε, πρέπει να δούμε κάποια ζητήματα, στα οποία θα αναφερθώ συγκεκριμένα, γιατί ο χρόνος δεν επαρκεί για τόσα πολλά ζητήματα. Παρά το γεγονός, λοιπόν, ότι αύριο θα έχουμε την συζήτηση επί των άρθρων, θα μου επιτρέψετε να πω ότι έχουμε ζητήματα τα οποία αφορούν, για παράδειγμα, σε μια σειρά από θέματα, όπως είναι το Ταμείο Εθνικής Οδοποιίας, για το οποίο, κύριε Υπουργέ και αγαπητοί συνάδελφοι, έχω καταθέσει τροπολογία, όπως και για τα ζητήματα προστασίας του φύλου και της ίσης αξιολόγησης, καθώς και για τα ζητήματα προστασίας της μητρότητας χωρίς αστερίσκους και υποσημειώσεις. 
Επίσης, έχω θέσει ζητήματα και στην επιτροπή αλλά και μέσα από εμπρόθεσμες τροπολογίες, όπως είναι τα ζητήματα μεταφοράς τεχνογνωσίας μαζί με αυτούς που κατέχουν τα πνευματικά δικαιώματα αλλά και χωρίς αυτούς. Και βεβαίως, οφείλω και εγώ να καταθέσω τον προβληματισμό μου, ο οποίος για παράδειγμα, αγαπητοί συνάδελφοι, αφορά το άρθρο 43, διότι προηγουμένως βεβαίως ψηφίσαμε κατά της ένστασης αντισυνταγματικότητας, υπό την έννοια ότι η φιλοσοφία του νομοθέτη θέλει να είναι συμβατή και όχι ασύμβατη προς το συνταγματικό πλαίσιο. Αυτό, όμως, δεν σημαίνει ότι δεν έχουμε τη δυνατότητα να τροποποιήσουμε επί τα βελτίω νομοτεχνικά προβληματικές διατάξεις, όπως για παράδειγμα ότι ο νόμος έχει προβλέψει τη δυνατότητα μετατροπής των επάλληλων συμβάσεων ορισμένου χρόνου ή έργου σε αορίστου χρόνου. 
Από την άλλη πλευρά, οφείλω να ομολογήσω ότι είναι εξίσου προφανές και αυτονόητο για μένα ότι δεν είναι δυνατόν αυτές οι περιπτώσεις, για παράδειγμα, να κριθούν με διαφοροποιημένα κριτήρια σε σχέση με τα κριτήρια που υπήρχαν στην αρχή. Εξάλλου, οφείλω να πω ότι ακόμα και αν ήταν εσφαλμένα τα κριτήρια –βέβαια, έχετε φέρει μια νομοτεχνική βελτίωση που βάζει μέσα διαδικασία αξιολόγησης μέσω ΑΣΕΠ- ακόμα και αν αρχικά ήταν εσφαλμένη η μετατροπή αυτών των συμβάσεων, καθώς δεν συνέτρεχαν ενδεχομένως οι προϋποθέσεις που έθεσε ο νόμος ή που ήταν διαφορετική η ερμηνεία των διατάξεων -μιας και πήγαμε σε διαδικασία ερμηνειών που έδωσαν τα αρμόδια όργανα εκείνη την εποχή- δεν μπορεί για λόγους ασφάλειας, δικαίου και εμπιστοσύνης στις συναλλαγές, να ανακαλέσουμε διοικητικές πράξεις πρόσληψης μετά την παρέλευση ενός τόσο μεγάλου διαστήματος, ιδίως δε όταν δεν υπάρχει δόλος από την πλευρά του υπαλλήλου. 
Και βέβαια, όσον αφορά το ζήτημα της αξιολόγησης για την οποία έγινε πολύς λόγος, επιτρέψτε μου να κάνω μια παρατήρηση, γιατί δεν έχω άλλο χρόνο και θα επανέλθω αύριο στη συζήτηση επί των άρθρων, προκειμένου να υποστηρίξω τις τροπολογίες που έχω καταθέσει με τη συνδρομή πολλών συναδέλφων. Επαναλαμβάνω, λοιπόν, ότι θα ήθελα να πω το εξής. Όταν αξιολογείς έναν υπάλληλο –και εδώ δημιουργείται ο προβληματισμός- αυτό πρέπει να το κάνεις με αντικειμενική και αμερόληπτη στάθμιση των κριτηρίων. Και τα κριτήρια αυτά δεν μπορεί παρά να είναι η αξιοκρατία, η καταλληλότητα των υπαλλήλων σε σχέση με το αντικείμενο της εργασίας τους και τα καθήκοντά τους. Προσέξτε να δείτε, δηλαδή, τι γίνεται εδώ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Με τις προτεινόμενες ποσοστώσεις, όπως ανέφερα και στην επιτροπή κατά την επεξεργασία του νομοσχεδίου, δημιουργείται ένα σχήμα το οποίο μοιάζει περίπου να μην είναι συμβατό με τη φιλοσοφία μας. 
Δηλαδή έρχεται σε αντίθεση με την αρχή η οποία διαπνέει το Σύνταγμα σχετικά με την αξιοκρατία, δεδομένου ότι η βαθμολογία που προτείνουμε να παίρνει ο κάθε υπάλληλος δεν θα συναρτάται με την ατομική του αξία, τις ικανότητες και τις επιδόσεις του κατά την άσκηση των υπηρεσιακών του καθηκόντων αλλά με βάση το ποσοστό το οποίο προέκυψε από την ανάγκη να μην υπάρχει η άθλια κατάσταση η οποία υπάρχει σήμερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Αυτό πρέπει να το δούμε, κύριε Υπουργέ. Θεωρώ ότι είναι ένα ζήτημα το οποίο χρειάζεται επίλυση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Και εγώ σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, θα προτείνω στο Σώμα να πάμε απόψε μέχρι τις 0.30’.</ChairmanSpeech> 
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Μέχρι ποιο αριθμό από τον κατάλογο, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όπου πάμε. Αν τηρούμε τον χρόνο, δηλαδή το επτάλεπτο, θα μιλήσουν περισσότεροι συνάδελφοι. Να ψηφίσουμε απόψε επί της αρχής το νομοσχέδιο και όσοι συνάδελφοι δεν μιλήσουν, θα μιλήσουν αύριο. Εάν χρειαστεί να πάμε και την Πέμπτη, αύριο θα το δούμε και αυτό. 
Τον λόγο έχει τώρα  ο κ. Κουρουμπλής.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, σήμερα, πραγματικά, ζήσαμε τον «ενταφιασμό» του Συντάγματος και την αναγόρευση σε Σύνταγμα της χώρας όλων των νόμων που έχουν ψηφιστεί κατ’ εντολή της τρόικας. Αυτή είναι η πραγματικότητα. Έχει «κατεδαφιστεί» πλέον το Σύνταγμα της χώρας αλλά δεν έχουμε σταματήσει εκεί. Επί της ουσίας, εάν δει κανείς αυτό που επιχειρείται με το υπό συζήτηση νομοσχέδιο, καταργείται και κάθε έννοια κοινωνικού κεκτημένου που κατοχυρώνεται από τον θεμελιώδη χάρτη της Ευρωπαϊκής Ένωσης. 
Σημειωτέον, θα ήθελα να πω στον αξιότιμο Κοινοβουλευτικό Εκπρόσωπο της Νέας  Δημοκρατίας που μας υπέδειξε να διαβάζουμε, πως καλό είναι να διαβάσει τα Πρακτικά της συζήτησης του ν. 4024/2011, για να δει κανείς τι υποστήριζε τότε η Νέα Δημοκρατία, κύριε Πρόεδρε, για να ξέρουμε τι λέμε σε αυτόν τον χώρο. Έχουμε επιλεκτική μνήμη κάθε φορά. Ανεβαίνουμε στο Βήμα, μιλούμε και μιλούμε με μία αντίληψη ότι δεν είμαστε κάποιοι προηγούμενοι που κυβερνούσαμε και ψηφίζαμε αυτούς τους νόμους και αυτές τις διατάξεις που ερχόμαστε τώρα –υποτίθεται- να καταργήσουμε, για να εκσυγχρονίσουμε το δημόσιο. 
Έρχεται, λοιπόν, η Κυβέρνηση με αυτό το σχέδιο νόμου και «αποκεφαλίζει» ανθρώπους, κύριε Πρόεδρε. Προσθέτει στους «αποκεφαλισμούς» που έχουν συμβεί μέχρι σήμερα με  όλες αυτές τις απολύσεις των σχολικών φυλάκων, των εκπαιδευτικών, των καθαριστριών, όλων αυτών των «μεγαλόμισθων» του δημοσίου, που ήταν το βάρος του δημοσίου, όταν είμαστε εκτεθειμένοι ως πολιτικό σύστημα σε αυτά που βγαίνουν κάθε μέρα και δεν μιλάει κανείς, όπως σε αυτά που είπε προχθές ο κ. Νικολούδης στην Επιτροπή Διαφάνειας. 
Είπε χαρακτηριστικά ότι η λίστα Λαγκάρντ είναι τίποτα, μπροστά σε δέκα χιλιάδες περιπτώσεις κραυγαλέας φοροκλοπής και φοροδιαφυγής και δεν μιλάει κανείς. Τα δύο εκατομμύρια από αυτά που θα απαλλαγεί το δημόσιο απ’ αυτούς τους ανθρώπους που τους στέλνει στα σπίτια τους σε ηλικία πενήντα έως πενήντα πέντε ετών, έπειτα από είκοσι χρόνια εργασίας, για να τους δουν τα παιδιά τους μελαγχολικούς και καταθλιπτικούς. 
Αυτό κάνετε, κυρίες και κύριοι συνάδελφοι και σας ακούω να χειροκροτείτε. Αυτό είναι και λίγο σαδισμός. Λίγη αιδώς απέναντι σε αυτούς τους ανθρώπους, που σήμερα περιμένουν από τη Βουλή των Ελλήνων, για να υπερασπιστεί την αξιοπρέπειά τους! 
Και δεν καταργείτε μόνο το Σύνταγμα. Καταργείτε και την ιστορία του τόπου, κύριε Μητσοτάκη! 
Ξέρετε, κυρίες και κύριοι συνάδελφοι,  ένας λαός στηρίζεται στην ιστορία του, σε ιστορικές στιγμές που πραγματικά έδωσαν μηνύματα, αιώνια μηνύματα, κύριε Πρόεδρε της Βουλής. 
Καταργείτε, λοιπόν, έναν από αυτούς τους φορείς που είναι η Ακαδημία της Ελευθερίας του Μεσολογγίου! Το Μεσολόγγι, που υπερασπίστηκε την αξιοπρέπεια αυτού του λαού, που ακύρωσε τη λογική της Ευρώπης να χαρακτηρίζουν τους Έλληνες Γραικούς και Γραικύλους, που εκείνη τη φοβερή νύχτα, με συνείδηση του τί επρόκειτο να γίνει, υπερασπίστηκαν την τιμή και ανύψωσαν την ανθρώπινη αξιοπρέπεια στα ύψη, αλλάζοντας συλλήβδην την αντίληψη στην Ευρώπη για το τι προσπαθούσαν να κάνουν οι Έλληνες.
Και επειδή σας έδωσε εντολή η τρόικα να καταργήσετε φορείς, καταργείτε συλλήβδην φορείς επιστημονικούς, κοινωνικούς. Και καλά τους καταργείτε για να διαμορφώσετε ένα καλύτερο δημόσιο, αξιολογήσατε, όμως, όλους αυτούς τους ανθρώπους που δουλεύουν σε αυτούς του φορείς, που είναι πραγματικά πάρα πολύ αξιόλογοι επιστήμονες, αξιόλογοι εργαζόμενοι, που θα τους χάσει το δημόσιο και θα υποβαθμιστεί η ποιότητα των παρεχόμενων υπηρεσιών;
Κύριε Πρόεδρε, έπρεπε κι εσείς ως Πρόεδρος της Βουλής και το Προεδρείο της Βουλής, να παρέμβετε σε μία σειρά ζητήματα. Δεν παρεμβαίνετε στην παραβίαση του Κανονισμού, δεν παρεμβαίνετε στην κατεδάφιση του Συντάγματος. Επιτέλους, υπερασπίστε την ιστορία αυτού του τόπου. Δεν μπορεί, επειδή η τρόικα έδωσε εντολή να καταργούνται φορείς, που σε τελική ανάλυση, κυρίες και κύριοι συνάδελφοι –να το ακούσει ο ελληνικός λαός- δεν έχει επιβαρύνει η Ακαδημία της Ελευθερίας του Μεσολογγίου ούτε 1 ευρώ το ελληνικό δημόσιο. Γιατί την καταργείτε; Είναι προσβολή στη συνείδηση του ελληνικού λαού.
Κύριε Μητσοτάκη, οι αρχαίοι Έλληνες έλεγαν μία φοβερή ρήση: «Όλβιος όστις ιστορίης έσχεν μάθησιν». Είναι κρίσιμο να γνωρίζουμε τί σημαίνει Μεσολόγγι και τι σημαίνει και τι σηματοδοτεί η κατάργηση της Ακαδημίας της Ελευθερίας για το Μεσολόγγι, για τον τόπο και για την ιστορία του. Δεν θα είμαστε καθόλου περήφανοι. Επιτέλους, σε αυτόν τον τόπο να δεχτεί κανείς ότι ζούμε σε ένα καθεστώς περίεργης κατοχής της τρόικας. Αναγνωρίζονται λάθη που έχουν γίνει εις βάρος της χώρας. Γι’ αυτά δεν μιλάει κανείς. Επιτέλους, όμως, αντισταθείτε σε ζητήματα που έχουν να κάνουν με την ιστορική μνήμη αυτού του λαού και αυτού του τόπου. Διότι αυτή η μνήμη κράτησε αυτόν τον τόπο σε χειμάζουσες και δοκιμαζόμενες στιγμές του, όπως και η σημερινή. Επιτέλους, προβάλλετε μία αντίσταση. Δεν σημαίνει ότι ό,τι ζητούν, πρέπει να γίνεται!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρίες και κύριοι συνάδελφοι, εγώ ζητώ έστω και τώρα, η Κυβέρνηση να αντιληφθεί αυτό που επιχειρείται. Είμαστε εκτεθειμένοι απέναντι σε αυτόν τον λαό, κύριε Πρόεδρε, όταν δεν κατορθώσαμε -εγώ βάζω και τον εαυτό μου- πρωτίστως η Συμπολίτευση και με την πίεση η Αντιπολίτευση, να περιορίσουμε όλα αυτά τα φαινόμενα που πραγματικά μας κάνουν όλους να πονούμε. Γιατί είμαι βέβαιος ότι δεν έχουν την ευθύνη οι Βουλευτές του ελληνικού Κοινοβουλίου στη συντριπτική τους πλειοψηφία για όσα συμβαίνουν κι έχουν να κάνουν με τα ελλείμματα στο χώρο της φοροκλοπής, της φοροδιαφυγής, των μεγάλων ελλειμμάτων, τα φαινόμενα στις ΜΚΟ. Όλα αυτά τα φαινόμενα, πραγματικά, πλήττουν την αξιοπρέπεια του τόπου.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, ολοκληρώστε, είναι ήδη οκτώ λεπτά.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κλείνω, κύριε Πρόεδρε. 
Ερχόμαστε για 2 εκατομμύρια, -όταν μέσα στην ίδια έκθεση αποδεικνύεται ότι η ζημία είναι πάνω από 40 εκατομμύρια-, να απολύουμε ανθρώπους, να αποκεφαλίζουμε ανθρώπους. Μετατρεπόμαστε σε κυνηγούς κεφαλών.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Παρακαλώ πολύ, κύριοι συνάδελφοι, να τηρούμε το χρόνο, γιατί είναι πολλοί εγγεγραμμένοι και αντιλαμβάνεστε ότι αν έχουμε μία μικρή παρέκκλιση από τον καθένα, τότε θα ξεφύγουμε από τους χρόνους. 
Τον λόγο έχει ο κ. Παναγιώτης Ρήγας.</ChairmanSpeech> 
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Αγαπητοί συνάδελφοι, είναι, πράγματι, τραγικό και θα πρέπει να μας προβληματίζει ιδιαίτερα το γεγονός ότι πολλοί νέοι άνθρωποι, που φοιτούν στα ελληνικά σχολεία σήμερα, δεν γνωρίζουν ούτε ποια είναι η έξοδος του Μεσολογγίου ούτε πότε συνέβη το γεγονός ούτε πότε ειπώθηκε το «ΌΧΙ» ούτε ποιοι ήταν οι ήρωες της επανάστασης και αυτό, βεβαίως, δεν έχει να κάνει καθόλου με την κατάργηση μίας ακαδημίας -σφραγίδα. Διότι αυτό που ακούστηκε εδώ, ήταν μνημείο λαϊκισμού. Αντί να μας προβληματίζει ότι το εκπαιδευτικό μας σύστημα -του οποίου οι εκπαιδευτικοί δεν θέλουν κάποιοι να αξιολογούνται- δεν ενισχύει την ιστορική γνώση, χύνουμε δάκρυα για μία ακαδημία που δεν έχει κανέναν υπάλληλο, δεν έχει λειτουργήσει ποτέ και ανάγουμε αυτό το γεγονός ως ένα μείζον γεγονός που προσβάλλει την ιστορία μας και τον πατριωτισμό μας. Εδώ χρειάζεται το «αιδώς», εδώ χρειάζεται το «όχι άλλα ψέματα, όχι άλλη κοροϊδία». Αυτό θα πρέπει να ακούσει ο ελληνικός λαός.
Αγαπητοί συνάδελφοι, φεύγοντας από αυτόν τον άκρατο λαϊκισμό της Αντιπολίτευσης να έλθουμε τώρα σε αυτά που έχουμε εμείς υποχρέωση να κάνουμε. 
Εδώ πρέπει να ομολογήσουμε ότι δεν ήταν αυτές οι προθέσεις όταν ξεκίνησε η διοικητική μεταρρύθμιση στο δημόσιο. Δεν ήταν στόχος μας, κύριοι συνάδελφοι -και αυτό πρέπει να το ομολογήσουμε- να συνδέσουμε την αναδιάρθρωση στο δημόσιο, τη βελτίωση της ποιότητας του δημοσίου με απολύσεις. Υποχρεωνόμαστε να πάμε σε απολύσεις, υποχρεωνόμαστε πιθανόν να πάμε σε καταργήσεις οργανισμών -μετά από μελέτη, θα πω εγώ και θα το δεχτώ. Αυτό γίνεται με ευθύνη πολλών και κάποιων οι οποίοι είχαν ευθύνη όταν ήταν στην Κυβέρνηση και σήμερα εμφανίζονται να κλαίνε γιατί φθάσαμε μέχρι εδώ. Σήμερα υποχρεωνόμαστε να μιλάμε μόνο για αριθμούς και να έχουμε καταλήξει να αγωνιούμε πόσους θα απομακρύνουμε -όχι όμως με διαδικασίες που έπρεπε να προηγηθούν, δηλαδή με αξιολόγηση- για να φθάσουμε να διώξουμε αυτούς που δεν χρειάζονται με εκδίωξη των επιόρκων, με εκδίωξη αυτών που είχαν πλαστά δικαιολογητικά. Τότε και ο αριθμός θα συγκεντρωνόταν και θα ήμασταν και εντάξει απέναντι σε ανθρώπους που, πράγματι, στα πενήντα πέντε τους χρόνια τους παίρνουμε από το σωρό και τους «πετάμε» εκτός δημοσίου. 
Αυτό, λοιπόν, θα πρέπει να το αναγνωρίσουμε και να το ομολογήσουμε και δεν θα πρέπει να είμαστε καθόλου ικανοποιημένοι και καθόλου περήφανοι γι’ αυτό που έχουμε κάνει μέχρι τώρα. Αυτό δεν απευθύνεται στο παρόν νομοσχέδιο, απευθύνεται διαχρονικά στα σφάλματα που έγιναν από την πρώτη μέρα που αποπειραθήκαμε να κάνουμε τη διοικητική μεταρρύθμιση που είναι επιβεβλημένη. 
Έστω και τώρα, όμως, θα πρέπει να είμαστε όσο γίνεται δικαιότεροι. Γι’ αυτό, κύριε Υπουργέ, θα πρέπει οι δεσμεύσεις που έχουν αναληφθεί όσον αφορά σε αυτούς που βρίσκονται σε διαθεσιμότητα, να τηρηθούν. Θα πρέπει να βγουν οι προκηρύξεις και εγκαίρως και πριν τελειώσει το καθεστώς διαθεσιμότητας, θα πρέπει να έχουν τοποθετηθεί στη θέση τους όλοι εκείνοι για τους οποίους έχουν αναληφθεί δεσμεύσεις. Αυτό δεν είναι κάτι που μπορούμε να το συζητάμε και να το αφήνουμε έτσι να «σέρνεται». Πρέπει να τελειώσει αυτή η διαδικασία. 
Όσον αφορά στα νομικά πρόσωπα που καταργούμε, υπάρχει από την πλευρά μας μία διαφωνία, την οποία είχαμε διατυπώσει από την πρώτη στιγμή. Η διαφωνία μας, δεν έχει να κάνει μόνο με το προσωπικό που απολύεται, διότι θα μπορούσε να μας πει κάποιος ότι «εσάς, με τρόπο φαύλο, σας ενδιαφέρει πελατειακά να μην απολυθούν συγκεκριμένοι υπάλληλοι». 
Δεν είναι αυτός ο λόγος, γιατί με αυτόν τον τρόπο θα θέλαμε να μην απολυθεί κανένας. 
Όμως, για το συγκεκριμένο νομικό πρόσωπο, το ΕΙΕΑΔ, έχουμε πει ότι ο λόγος που δεν θέλουμε να κλείσει είναι πολύ συγκεκριμένος. Γιατί έχει αναλάβει και υλοποιεί προγράμματα τα οποία η Δημόσια Διοίκηση με τις υπόλοιπες δομές που έχει, δεν μπορεί με τον ίδιο και ευέλικτο τρόπο να υλοποιήσει. Γι’ αυτό, λοιπόν, επιμένουμε. Είναι θέμα αρχής για εμάς και θέμα ουσίας. 
Μπορεί να έγιναν κάποια λάθη κατά τη διαδικασία προτάσεων από το Υπουργείο Εργασίας και σε αυτό δεν φταίτε εσείς. Μπορεί, πραγματικά, μέσα στο Συμβούλιο Διοικητικής Μεταρρύθμισης, μέσα στο σύνολο των νομικών προσώπων να μην δόθηκε η απαιτούμενη προσοχή. Όμως, το έχουμε επισημάνει εξαρχής -και θα έλεγα ότι μέχρι και την τελευταία στιγμή πρέπει να επανεξεταστεί- ότι δεν μπορούμε θα συναινέσουμε. 
Το τρίτο που θα ήθελα να πω, είναι ο επανέλεγχος του άρθρου 43. Στο άρθρο 43 είπαμε ότι πρέπει να ελεγχθούν οι περιπτώσεις εκείνων που με παράνομο τρόπο κάποιος αξιοποίησε το προεδρικό διάταγμα και μετατράπηκαν οι συμβάσεις του. Όμως, θα πρέπει να προληφθεί η λέξη «έλεγχος των διαδικασιών». Θα πρέπει να ελεγχθεί η νομιμότητα της μετατροπής της σύμβασης και επίσης το στοιχείο της δόλιας ενέργειας του εργαζομένου, δηλαδή ο εργαζόμενος, πρέπει να έχει συμβάλει με τη συμπεριφορά του και να έχει παραπλανήσει τη διοίκηση. Δεν μπορούμε, όμως, να ανοίξουμε ζήτημα νομιμότητας των διαδικασιών, γιατί δεν θα βγούμε πουθενά σε αυτήν τη διαδικασία. Αυτό, λοιπόν, κύριε Υπουργέ, θέλω να το προσέξετε. 
Και τελειώνω με το θέμα της αξιολόγησης. Ίσως δεν είναι ο καλύτερος τρόπος για να αξιολογηθούν οι δημόσιοι υπάλληλοι. Προφανώς δεν είναι. Δηλαδή και τα ποσοστά είναι αυθαίρετα. 
Παρ’ όλα αυτά, επειδή κι εγώ προσωπικά είχα τις ενστάσεις μου, έψαξα και άλλα συστήματα. Θέλω να ομολογήσω ότι εδώ που έχουμε φτάσει, δεν είναι εύκολο να προτείνεις ένα άλλο σύστημα το οποίο να είναι τέλειο. Θα έλεγα, όμως, να μην είναι αυτό το οριστικό σύστημα αξιολόγησης. Να ξεκινήσουμε έστω από αυτό το σύστημα και να πείσουμε όλους ότι εάν δεν ξεκινήσει η αξιολόγηση έστω και με αυτές τις «αυθαιρεσίες» δεν θα γίνει ποτέ. 
Εάν, λοιπόν, το κατανοήσουμε αυτό και δεν σταματήσουμε εδώ τις προσπάθειές μας και καθιδρύσουμε στη συνέχεια ένα πιο συγκροτημένο, μελετημένο και σύγχρονο σύστημα αξιολόγησης, τότε πράγματι θα μπορούμε να πούμε ότι θα έχουμε κάνει αυτό που επιβάλλεται να κάνουμε. 
Όμως, έστω κι έτσι αποδεχόμαστε αυτό το σύστημα αξιολόγησης, γιατί σίγουρα είναι πολύ καλύτερο από αυτήν την αθλιότητα που υπάρχει σήμερα για την οποία όλοι αναφέρθηκαν. Ακόμα και οι ίδιοι οι δημόσιοι υπάλληλοι κοροϊδεύουν το να παίρνουν όλοι «10» και να μην υπάρχει αξιολόγηση. 
Πρέπει, λοιπόν, να γίνει αξιολόγηση και τέρμα σε όλους αυτούς –θα πρέπει να εκτεθούν απέναντι στην κοινωνία- που επιμένουν πεισματικά στο «όχι στην αξιολόγηση». 
Δεν ξέρω από ποιο κλάδο προέρχονται αλλά από όπου και αν προέρχονται, η ελληνική κοινωνία πρέπει να καταλάβει ότι το καθολικό αίτημα αξιοκρατίας και αξιολόγησης πρέπει επιτέλους –έστω και με ελλειπή τρόπο- να εφαρμοστεί. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε. 
Τον λόγο έχει η κ. Χαραλαμπίδου.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, έχουμε εδώ ένα νομοσχέδιο ακόμα για το δημόσιο τομέα. Τι σημαίνει, όμως, νομοσχέδιο για το δημόσιο τομέα στην περίοδο και στα χρόνια των μνημονίων; 
Σημαίνει ότι κάθε χρόνο έρχεται και ένας νόμος και αραδιάζει μερικές δεκάδες οργανισμούς που πάνε για κλείσιμο χωρίς καμμιά λογική. Έρχεται η τρόικα, αναφέρει τα μεγέθη που θέλει, τις απολύσεις που θέλει και από εκεί και πέρα αναλαμβάνει ο Υπουργός και αρχίζει τα λουκέτα και τις απολύσεις. Η Κυβέρνηση, αυτό το βαπτίζει πολιτική για τη σωστή Δημόσια Διοίκηση. Με αυτόν τον τρόπο, όμως, συνεχίζεται η διάλυση του πιο μικρού δημόσιου στην Ευρώπη.
Δεν φτάνει απλά σήμερα να μιλάμε για μείωση της Δημόσιας Διοίκησης. Η Δημόσια Διοίκηση καταρρέει σε τέτοιο βαθμό που αναρωτιόμαστε τι θα μείνει σε λίγο καιρό για να κλείσετε και τι θα μείνει σε λειτουργία; Γιατί αυτό που κάνετε τώρα είναι ένας γενικός ακρωτηριασμός των δημόσιων λειτουργιών, χωρίς κανένα κριτήριο, χωρίς ορθολογισμό, τσουβαλιάζοντας φορείς, λειτουργίες και αρμοδιότητες. 
Πρώτα απ’ όλα, πρέπει να σας πω ότι για μας, ως ΣΥΡΙΖΑ, κανένα λουκέτο σε οργανισμούς ειδικά για την εκπλήρωση ποσοτικών στόχων δεν αποτελεί επιλογή. Ούτε καμμία απόλυση εξειδικευμένου και απαραίτητου προσωπικού. Αυτό που κάνετε με το σημερινό αλλά και με τα προηγούμενα νομοσχέδια για τις καταργήσεις φορέων, είναι ό,τι πιο αντιαναπτυξιακό και αντιπαραγωγικό έχετε κάνει για τη χώρα μας. 
Κλείνετε, κύριε Υπουργέ, φορείς με σημαντικό έργο και συρρικνώνετε κρίσιμες λειτουργίες της Δημόσιας Διοίκησης. Ενδεικτικά θα σας αναφέρω μόνο τρεις περιπτώσεις. 
Περίπτωση πρώτη. το Ταμείο Εθνικής Οδοποιίας. Διαχειρίζεται δυο σταθμούς διοδίων. Από τα έσοδά του, χρηματοδοτεί τη συντήρηση και την ανακατασκευή του οδικού δικτύου και κυρίως του δευτερεύοντος οδικού δικτύου της χώρας το οποίο είναι εκτός παραχωρήσεων και δεν συντηρείται από κανέναν άλλον φορέα. 
Έχει δημιουργήσει και εφαρμόσει υποδομή διαλειτουργικότητας για τα ηλεκτρονικά διόδια, σύγχρονο κέντρο ελέγχου των διοδίων και των εθνικών οδών που λειτουργεί σε εικοσιτετράωρη βάση. 
Είναι η μόνη εταιρεία του δημοσίου, που έχει σήμερα την ικανότητα να αναλάβει την εποπτεία της διαλειτουργικότητας των διοδίων. 
Επίσης, είναι ο μοναδικός δημόσιος φορέας που διαθέτει την τεχνογνωσία και την τεχνική υποδομή με την οποία μπορεί να ελέγξει τα έσοδα του δημοσίου από τις παραχωρήσεις σε ιδιωτικές εταιρείες. 
Είναι επίσης ο μοναδικός δημόσιος φορέας, που έχει την τεχνογνωσία και την υλικοτεχνική υποδομή διαχείρισης των αυτοκινητόδρομων και των διοδίων και μπορεί να αναλάβει τη λειτουργία των παραχωρήσεων αν αυτό κριθεί αναγκαίο. 
Θεωρούμε, κύριοι της Κυβέρνησης, ότι εφόσον έχετε αποφασίσει με απαράδεκτους τρόπους και όρους να καταργήσετε τον φορέα, πρέπει τουλάχιστον να προβλεφθεί για το σύνολο του προσωπικού της εταιρείας, ανεξάρτητα από τη σχέση εργασίας που έχει, η ολική τους μεταφορά στη Γενική Γραμματεία Δημοσίων Έργων είτε σε νομικό πρόσωπο του δημοσίου. Εκεί, δηλαδή, που μεταφέρονται οι αρμοδιότητές τους. 
Περίπτωση δεύτερη. Οι οργανισμοί ρυθμιστικού σχεδίου και προστασίας περιβάλλοντος. Θα αναφερθώ ειδικά στον Οργανισμό Ρυθμιστικού Θεσσαλονίκης. Γνωρίζω από πρώτο χέρι τα δεδομένα. Καταργείται με σκοπό να αντικατασταθεί από το Τμήμα Μητροπολιτικού Σχεδιασμού Θεσσαλονίκης του ΥΠΕΚΑ. 
Ο Οργανισμός Ρυθμιστικού Θεσσαλονίκης όμως, απετέλεσε επί πολλά χρόνια για την ευρύτερη περιοχή το ρυθμιστικό παράγοντα των ενίοτε αντιτιθέμενων χρήσεων γης, των σοβαρών ζητημάτων περιβαλλοντικής προστασίας και ποιότητας ζωής των κατοίκων του αστικού πολεοδομικού συγκροτήματος. Και αυτό το έκανε με σοβαρούς όρους, παρά τις όποιες αδυναμίες στη λειτουργία του. 
Θεωρούμε, κύριοι και κυρίες, ότι σε ένα περιβάλλον που υποβαθμίζεται συνεχώς η ποιότητα ζωής των πολιτών, η κατάργηση του Οργανισμού Ρυθμιστικού Θεσσαλονίκης αλλά και των άλλων οργανισμών και η αντικατάστασή τους από ένα τμήμα μιας υποδιεύθυνσης μιας γραμματείας του ΥΠΕΚΑ, δεν συμβάλλει στην αναγκαία αναβάθμιση του ρόλου του. Υποστηρίζουμε την αξιοποίηση των τριάντα χρόνων τεχνογνωσίας του οργανισμού σε μελέτες, σε έρευνες, σε προσωπικό με την ύπαρξη αιρετής διοικητικής βαθμίδας, από την οποία λαμβάνονται οι αποφάσεις για ολόκληρη τη μητροπολιτική περιοχή για την περιφέρεια Κεντρικής Μακεδονίας επειδή απαιτείται μια σφαιρική αντιμετώπιση, ιδιαίτερα όταν θέλουμε να σχεδιάσουμε την οικονομική ανάπτυξη, όταν θέλουμε να σχεδιάσουμε σωστά τον χωρικό σχεδιασμό, την κοινωνική πολιτική, το περιβάλλον, τις μεταφορές και την πολιτική προστασία. 
Η τρίτη περίπτωση, είναι το Εθνικό Ινστιτούτο Εργασίας και Ανθρώπινου Δυναμικού. Είναι ένας φορέας με πολύ υψηλή εξειδίκευση, μοναδική τεχνογνωσία για την παρακολούθηση της αγοράς εργασίας και της υλοποίησης των μέτρων και των πολιτικών απασχόλησης μέσα από ένα ευέλικτο νομικά, επαρκή επιστημονικό και αποτελεσματικό επιχειρησιακό οργανισμό.
(Στο σημείο αυτό κτυπάει το κουδούνι λήξεως του χρόνου ομιλίας της
κυρίας Βουλευτού)
Τελειώνω, κύριε Πρόεδρε.
Έρχεστε τώρα και ισχυρίζεστε ότι ο ΟΑΕΔ έχει τη γνώση και τη δυνατότητα να αναλάβει τις ίδιες αρμοδιότητες, αυτές που έχει και το Εθνικό Ινστιτούτο. 
Να θυμίσω, λοιπόν, στη Νέα Δημοκρατία ότι το Εθνικό Ινστιτούτο προήλθε από τη συγχώνευση δύο πρώην θυγατρικών εταιρειών του ΟΑΕΔ με το άρθρο 88 του ν. 3996/2011, το μόνο άρθρο που η Νέα Δημοκρατία είχε καταψηφίσει τότε. Και για ποιο λόγο θεωρεί η Νέα Δημοκρατία ότι ο ΟΑΕΔ σήμερα, με καταργημένες τις δύο θυγατρικές εταιρείες, μπορεί να αναλάβει τις ίδιες λειτουργίες χωρίς αυτό το προσωπικό του Εθνικού Ινστιτούτου; 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Κλείνοντας, θα ήθελα να πω ότι είναι φανερό σε όλους -νομίζω- κυρίες και κύριοι, και κυρίως στον ελληνικό λαό που μας παρακολουθεί, ότι ο μόνος στόχος του νομοσχεδίου αυτού, είναι να δημιουργήσει νέες δεξαμενές διαθεσιμοτήτων και με τη διαδικασία αξιολόγησης, να κάνει άμεσα όσες περισσότερες απολύσεις μπορείτε για να ικανοποιηθεί η τρόικα.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τον λόγο έχει η κ. Φούντα, Βουλευτής της ΔΗΜΑΡ.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κύριε Πρόεδρε.
Κυρία Υφυπουργέ, αν ήθελα να σχηματοποιήσω σε μία φράση την όλη υπόθεση, αυτό το πολύ μεγάλο σημαντικό στοίχημα των καταργήσεων και συγχωνεύσεων στο δημόσιο τομέα -και πιστέψτε με, ως νέος άνθρωπος και ως «παιδί» του ιδιωτικού τομέα θεωρώ ότι είναι προτεραιότητα, να το πω έτσι, για την αξιακή κρίση που περνάει η Ελλάδα σήμερα- αυτή η φράση θα ήταν ότι εμείς συμβαδίζουμε με την Task Force και όχι με την τρόικα.
Άρα τα περί μνημονιακής υποχρέωσης, νομίζω ότι δεν ενισχύουν την επιχειρηματολογία της συγκυβέρνησης, γιατί θα αποφασίσουμε ότι ή θα μιλάμε για μεταρρυθμίσεις μέσα σ’ αυτήν την Αίθουσα ή για μνημονιακές υποχρεώσεις. Αυτό πρέπει να το ξεκαθαρίσουμε. 
Επομένως, δεν είστε μεταρρυθμιστές, είστε απορρυθμιστές. Και αν θέλουμε να μιλήσουμε για το τι είναι μνημονιακή υποχρέωση και τι δεν είναι, είναι ένα εντελώς άλλο ζήτημα, ένα εντελώς άλλο ζητούμενο από το αν μεταρρυθμίζουμε ουσιαστικά αυτό το κράτος. 
Όταν θελήσετε, λοιπόν, να κάνετε το απαραίτητο συμμάζεμα -για μας εντελώς υποχρεωτικό- σε αυτό το κράτος, θα είμαστε δίπλα σας. Ως τότε θα είμαστε απέναντι.
Αν μου επιτρέπετε, θα ήθελα να κάνω ένα σχόλιο προς τον κύριο Υπουργό, που αυτήν τη στιγμή είναι απών. Θέλω να εκφράσω την έντονη δυσαρέσκειά μου για το πολύ «προοδευτικό» σχόλιο που έκανε κατακρίνοντας τις ιδεολογικές εμμονές, λέγοντας: «Ως Αριστερά, έχετε αλλεργία στην αξιολόγηση». Λοιπόν, ως Δημοκρατική Αριστερά, έχουμε ψηφίσει όλα τα άρθρα που έχουν έρθει στα υπόλοιπα νομοσχέδια και αφορούν την αξιολόγηση. Για το λόγο αυτό, παρακαλώ τον Υπουργό να το πάρει πίσω. Και δικαιούμαι, λοιπόν, εγώ -αν δεν το πάρει πίσω- να πω ότι ως Δεξιά, έχετε αλλεργία με οτιδήποτε μη πρόχειρο και προοδευτικό.
Στο σημείο αυτό θα ήθελα να κάνω μία μικρή αναδρομή. Όταν αποχώρησε η ΔΗΜΑΡ από την κυβέρνηση, κατηγορήθηκε ότι δίστασε μπροστά στις αναγκαίες μεταρρυθμίσεις και κατατάχθηκε από πολλούς, πολύ έντεχνα, στις αντιμεταρρυθμιστικές δυνάμεις. 
Ο σημερινός Υπουργός, τότε είχε μιλήσει με πολύ έντονα κριτικό ύφος. Κι έρχεται τώρα να καταθέσει, μετά από ένα σχεδόν χρόνο, ένα πολύ φτωχό, ένα πολύ λίγο, ένα πενιχρό περιεχομένου νομοσχέδιο, συγχωνεύοντας είκοσι τρεις, μόλις, φορείς.
Λοιπόν, η ΔΗΜΑΡ τότε, αντίθετα με όλα όσα ακούστηκαν, είχε υπερασπιστεί μια ορθολογική οπτική για το πώς πρέπει να κάνουμε τις μεταρρυθμίσεις σε καιρό κρίσης. Και τότε υπήρξαν άνθρωποι και καταστάσεις, εντός μάλιστα πολλών Υπουργείων, που δεν βοήθησαν καθόλου τη μεταρρύθμιση. Και έρχονται εδώ σήμερα, για να αναφερθώ και σε προηγούμενη ομιλία που έγινε, να μας πουν για το τι δεν έκανε σωστά η ΔΗΜΑΡ.
Υπερασπιστήκαμε – για να ακούσουν κάποιοι τι έκανε η ΔΗΜΑΡ όσο είχε την εποπτεία του Υπουργείου Διοικητικής μεταρρύθμισης – αυτό που θεωρούσαμε επιστημονικά ορθό, πολιτικά εφικτό και κοινωνικά δίκαιο. Αυτό κάναμε.
Οι μεταρρυθμίσεις και οι κρισιμότερες ανάμεσά τους, οι μεταρρυθμίσεις δηλαδή που γίνονται στο κράτος και στη Δημόσια Διοίκηση, δεν μπορούν να γίνονται ούτε βιαστικά ούτε εκβιαστικά. Και αυτό γίνεται και πάλι σήμερα. Χρειάζονται όμως χρόνο, ολοκληρωμένο σχέδιο και πολιτική και κυρίως κοινωνική συναίνεση, στοιχεία που δυστυχώς απουσιάζουν από το σημερινό νομοσχέδιο.
Εμείς από την αρχή υπερασπιστήκαμε αυτό που όριζε η προγραμματική συμφωνία, αν τη θυμάται κάποιος σε αυτήν την Αίθουσα, που έλεγε ρητά ότι η μεταρρύθμιση του δημοσίου θα γίνει με διαρθρωτικές αλλαγές χωρίς καμμία απόλυση. Οι απολύσεις, όχι απλώς δεν είναι αναγκαίες αλλά έχουν δραματική επίδραση τη χρονική στιγμή που η ανεργία κοντεύει το 30%.
Ζητήσαμε, λοιπόν, και προσπαθήσαμε να υλοποιήσουμε μια πολιτική που ήθελε ένα κράτος συμμαζεμένο, ευέλικτο, αποτελεσματικό, με δομές που θα λειτουργούν για τον πολίτη και, ναι, χωρίς αργόμισθους – ούτε το ένα ούτε το άλλο επιτυγχάνετε σήμερα – και φυσικά, χωρίς υπαλλήλους που δεν μπήκαν με τα απαραίτητα προσόντα στο δημόσιο. Θα είμαστε εδώ να υποστηρίξουμε κάθε τέτοια νομοθετική πρωτοβουλία.
Προσπαθήσαμε, λοιπόν, να συμμαζέψουμε εδώ τις δομές του κράτους και πράγματι στις αρχές του 2013, στην τότε τρικομματική κυβέρνηση, ψηφίσαμε τη συγχώνευση περισσότερων από διακόσιους φορείς του δημοσίου, χωρίς να καταλυθούν οι εργασιακές σχέσεις των ανθρώπων που εργάζονταν σε αυτούς και χωρίς να χάσει κανείς τη δουλειά του, απλά αξιοποιώντας την κινητικότητα.
Προηγήθηκε – και προσπαθώ να φτάσω στο σήμερα – κάποια διαδικασία αξιολόγησης της λειτουργίας και προσφοράς αυτών των φορέων που συγχωνεύουμε σήμερα στο κοινωνικό σύνολο; Μάλλον όχι, αν κρίνουμε από το γεγονός ότι ανάμεσα στους φορείς που καταργούνται σήμερα βρίσκεται το Εθνικό Κέντρο Βιβλίου ή ο Οργανισμός Ρυθμιστικού Σχεδίου της Αθήνας, μια από τις πιο πετυχημένες αποκεντρωμένες υπηρεσίες, στελεχωμένη με υψηλής επιστημονικής επάρκειας προσωπικό. Και όχι μόνο καταργούνται φορείς όπως ο ΟΡΣΑ, αλλά οι αρμοδιότητές τους μεταφέρονται σε τμήματα του ΥΠΕΚΑ, χωρίς να έχει προηγηθεί το ίδιο το οργανόγραμμα του ΥΠΕΚΑ. Πού πάμε χωρίς σχέδιο;
Αξιολόγηση δεν έχουμε, λοιπόν – είναι προφανές – όσον αφορά στην αναδιάρθρωση των δομών του κράτους. Μήπως όμως αυτό το νομοσχέδιο αναμορφώνει έστω το πλαίσιο αξιολόγησης προσωπικού; Πράγματι, το αναμορφώνει, αλλά με τρόπο που θυμίζει το κρεβάτι του Προκρούστη. Επειδή ως γνωστόν, οι εκθέσεις ατομικής αξιολόγησης των υπαλλήλων στο δημόσιο ήταν μέχρι τώρα τυπικές και ανούσιες – ακούστηκε από παντού – τι μας λέει το Υπουργείο; Ότι δεν μπορεί να παίρνουν όλοι τον ίδιο βαθμό αλλά πρέπει να αρκεστούμε σε ποσοστώσεις, που προσπαθούν να μας πείσουν ότι θα καθιστούν την αξιολόγηση αξιοκρατική. Λοιπόν, αυτά τα πράγματα δεν γίνονται και δεν λέγονται.
Ένα σχόλιο για τις διοικητικές απλουστεύσεις, για να μην είμαι άδικη, είναι αναγκαίο να γίνουν, διότι η γραφειοκρατία πνίγει τη δημιουργικότητα της διοίκησης, πνίγει τον πολίτη, κυρίως, και τις επιχειρήσεις, λιπαίνει το έδαφος της πελατειακής συναλλαγής. Και είναι θετικό που γίνονται όλα αυτά στα πρώτα πέντε άρθρα του νομοσχεδίου και γι’ αυτό τα υπερψηφίζουμε.
Να πω ότι μέσα στην προχειρότητα του νέου πλαισίου αξιολόγησης των υπαλλήλων και των καταργήσεων των φορέων, μοιάζει να είναι μοναδικός στόχος η ύπαρξη μιας ακόμα δεξαμενής απολύσεων, παρά ο εξορθολογισμός της δομής του κράτους, απολύσεων – εγώ θα το ξαναπώ και το έχω πει πολλές φορές στον κ. Στουρνάρα – σε αντάλλαγμα της ανυπαρξίας του Υπουργείου Οικονομικών σε επίπεδο εσόδων του κράτους.
Ο κόσμος ζητά κοινωνική δικαιοσύνη και όχι άλλη κοινωνική αναταραχή.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κυρία συνάδελφε. 
Τον λόγο έχει ο κ. Ηλίας Βλαχογιάννης.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ, κύριε Πρόεδρε. 
Κυρία Υπουργέ, κυρίες και κύριοι Βουλευτές, συζητούμε σήμερα ένα πάρα πολύ σημαντικό νομοσχέδιο και αντί να επικεντρωθούμε σε αυτά τα καινοτόμα που, πραγματικά, εισάγει αυτό το νομοσχέδιο, δηλαδή την αξιολόγηση στον ευρύτερο δημόσιο τομέα, πάλι συζητούμε -για να χάνουμε την ουσία- για το αν θα κλείσουν μερικοί οργανισμοί, όπου οι περισσότεροι εξ αυτών –όπως όλοι ομολογούμε- αυτά τα οποία προσφέρουν στην ελληνική πολιτεία και στην ελληνική κοινωνία είναι από ελάχιστα έως μηδαμινά. 
Πραγματικά είναι τραγικό, σε μία κοινωνία που μαστίζεται από ενάμισι εκατομμύριο ανέργους, εμείς εδώ να ομφαλοσκοπούμε κι όλο το ενδιαφέρον μας να είναι να μην πειράξουμε τίποτα από τον ευρύτερο δημόσιο τομέα. Αυτή είναι όλη η κριτική της Αντιπολίτευσης. Δεν βρήκε τίποτα άλλο ουσιαστικό να πει, παρά το ότι, «Κλείνετε οργανισμούς». Αυτό το οποίο θέλουν οι πολίτες, να κλείσουν, δηλαδή, οι άχρηστοι οργανισμοί, εσείς το αγνοείτε. Γιατί; Για τις λίγες ψήφους που προφανώς θα σας δώσουν οι υπηρετούντες σε αυτούς τους οργανισμούς. Θυμίζετε ένα βαθιά συντηρητικό κομμάτι της κοινωνίας και απορώ πραγματικά, που θέλετε αυτάρεσκα να αυτοαποκαλείστε «προοδευτικοί». 
Αν εσείς είστε προοδευτικοί, που δεν θέλετε να αλλάξει τίποτα σε αυτήν την ελληνική κοινωνία, τότε η λέξη «πρόοδος» έχει χάσει την έννοιά της και το «προοδευτικός» μπαίνει εντός εισαγωγικών για να σας συνοδεύει για πάντα. Είστε βαθιά συντηρητικοί, είστε το πιο συντηρητικό κομμάτι της ελληνικής κοινωνίας, είστε πολύ πίσω από την ελληνική κοινωνία που θέλει αλλαγές παντού και δεν τολμάτε να θίξετε τίποτα από τα κακώς κείμενα στον ευρύτερο δημόσιο τομέα. 
Δεν γνωρίζουμε, κυρίες και κύριοι συνάδελφοι, πώς στελεχώθηκε όλα αυτά τα χρόνια ο ευρύτερος δημόσιος τομέας; Δεν γνωρίζουμε το πελατειακό σύστημα που υπήρχε; Όλοι το γνωρίζουμε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς πιο καλά από κάποιους άλλους πάντως!</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Λέμε όμως, «Ό,τι έγινε, έγινε». Όλοι το λέμε αυτό. 
Σήμερα, όμως, που δοκιμάζεται η ελληνική κοινωνία, είναι δυνατόν να μπορούμε να συντηρούμε τόσες στρατιές κρατικών λειτουργών, αξιωματούχων και μη, που η προσφορά τους στην κοινωνία, είναι ευθέως αντίστροφη από τις ελπίδες που είχαν εναποθέσει πάνω τους αυτοί που είχαν ιδρύσει αυτούς τους οργανισμούς;
Ακούσατε -σας το είπε ο κ. Ρήγας, σας το είπε ο κύριος Υπουργός- για την Ακαδημία Ελευθεριών του Μεσολογγίου. Δεν έχει κανέναν υπάλληλο. Είδαμε δάκρυα για το Μεσολόγγι, την εθνική ανεξαρτησία, την παλιγγενεσία, τους ήρωες, για το ότι εμείς θα κλείσουμε την Ακαδημία. Να την κάνουμε τι την Ακαδημία; Μουσεία έχουμε. Αυτό είναι το ζητούμενο σήμερα; 
Το ζητούμενο, κυρίες και κύριοι συνάδελφοι, είναι να είμαστε χρήσιμοι. Και για να είμαστε χρήσιμοι, πρέπει να γίνουμε και δυσάρεστοι, γιατί δεν μπορεί να είμαστε ευχάριστοι σε όλους. Όταν εκατοντάδες και χιλιάδες χάνουν θέσεις εργασίας στον ιδιωτικό τομέα, δεν είδαμε να ασχοληθεί η Βουλή με αυτά. Ασχολείστε, όμως, με όλους στο δημόσιο τομέα. Κακώς κάποιοι χάνουν τη θέση τους, αλλά δεν γίνεται αλλιώς. Το ξέρετε ότι δεν γίνεται αλλιώς, γιατί δεν έχει το κράτος χρήματα να συντηρεί αυτές τις στρατιές των υπαλλήλων και δεν έχει και τα χρήματα να συντηρεί οργανισμούς που δεν προσφέρουν στο κοινωνικό σύνολο και κοστίζουν πανάκριβα στο φορολογούμενο Έλληνα πολίτη. 
Η κοινωνία είναι πολύ πιο μπροστά από εσάς, είναι πολύ πιο μπροστά από εμάς και θα κρίνει, πραγματικά δίκαια, αυτούς που έχουν την τόλμη να «σπάσουν αυγά». 
Και εμείς τολμάμε, κυρίες και κύριοι συνάδελφοι, γιατί όπως προελέχθη, αν είχαμε προχωρήσει στην αξιολόγηση στον ευρύτερο δημόσιο τομέα, τότε το ίδιο το σύστημα θα είχε αποβάλει αυτούς που δεν είχαν θέση στο δημόσιο τομέα λόγω ανικανότητας και δεν θα χρειαζόταν τώρα να πάρουμε αυτά τα επώδυνα μέτρα και για τους ιδίους και για τις οικογένειές τους. 
Και εσείς αντί να επικροτήσετε ότι έστω και τώρα τολμούμε να βάλουμε την αξιολόγηση σε όλες τις βαθμίδες του στενού και του ευρύτερου δημόσιου τομέα, αντί να επικροτήσετε αυτό το μέτρο, έρχεστε και λέτε ότι είναι ένα άδικο μέτρο. Γιατί είναι άδικο μέτρο; Είδατε εσείς να φύγει κανείς ως ανεπαρκής μέχρι τώρα από τον ευρύτερο δημόσιο τομέα; Άμα είναι, να μας φέρετε έναν κατάλογο να το δούμε και εμείς στη Βουλή. Δεν έλεγαν «κουτσοί, στραβοί στον Άγιο Παντελεήμονα»; Δεν το ξέρουμε αυτό; Γιατί κάνουμε ότι τα αγνοούμε αυτά; Αυτή δεν ήταν η πραγματικότητα; Όποιος έμπαινε, τελείωνε, θα έβγαινε συνταξιούχος από το δημόσιο τομέα. Δεν το ξέρουμε αυτό; 
Αυτόν το δημόσιο τομέα, όμως, θέλουμε; Γι’ αυτόν το δημόσιο τομέα φορολογείται αγρίως ο Έλληνας πολίτης; Προφανώς, όχι. Και είναι πολύ άδικο αυτό το σύστημα το οποίο υπήρχε μέχρι σήμερα, γιατί επιβράβευε το ίδιο τους τεμπέληδες με τους εργατικούς, το ίδιο τους ανεύθυνους με τους υπεύθυνους. Ο καλός υπάλληλος ένιωθε ότι ασφυκτιά μέσα σε ένα σύστημα που αυτός δουλεύει και οι άλλοι δίπλα του τεμπελιάζουν, να μην πω τίποτε άλλο.
Έχουμε ευθύνες γι’ αυτό το σύστημα, αλλά κάποια στιγμή όλα τα πράγματα τελειώνουν και κάνουμε μία νέα αρχή. Σ’ αυτήν τη νέα αρχή πρέπει να είστε παρόντες εσείς που αποκαλείστε προοδευτικοί. Πρέπει να πάτε ένα βήμα παραπάνω. Η αξιοκρατία πρέπει να επικρατήσει της μετριοκρατίας, της ευνοιοκρατίας, της νεποκρατίας και του κομματικού σωλήνα. 
Επιτέλους, εμείς τολμάμε. Ακολουθήστε μας, κυρίες και κύριοι συνάδελφοι. 
Θέλω, κύριε Υπουργέ, να μιλήσω και εγώ για ένα θέμα που υπάρχει σε εκκρεμότητα με τους καθηγητές. Είχαμε υποσχεθεί ότι αυτοί τουλάχιστον που μπορούσαν να καλύψουν κενά στο σύστημα υγείας, θα μπορούσαν να είχαν απορροφηθεί και δεν έγινε αυτό. Αδικήθηκε κατάφωρα μία ομάδα καθηγητών που έχει προσόντα. Θέλω να το δείτε.
Επίσης, θέλω να δείτε και αυτούς των εικαστικών, των καλών τεχνών που και γι’ αυτούς έγινε ένα λάθος και οι άνθρωποι θα έπρεπε να έχουν τακτοποιηθεί και δεν τακτοποιήθηκαν. 
Τέλος, για το άρθρο 43, πιστεύω ότι θα δημιουργήσει περισσότερες αδικίες παρά θα επιλύσει προβλήματα, όταν σκαλίζουμε παρελθόντα έτη, για να ελέγξουμε τη νομιμότητα των διαδικασιών. Πιστεύω ότι ανοίγουμε τον ασκό του Αιόλου. Όλοι ξέρουμε πώς έμπαιναν στο δημόσιο όλα αυτά τα χρόνια. Τότε, αν πάμε πίσω δεκαετίες, δεν πρέπει να μείνει κανείς στο δημόσιο. Δεν μπορούμε να μπούμε σε αυτήν τη λογική, κύριε Υπουργέ.
Πιστεύω ότι οι κανόνες μας πρέπει να είναι ξεκάθαροι. Θέλουμε την αξιολόγηση στον ευρύτερο δημόσιο τομέα για να επιβραβευθούν οι άξιοι. Θέλουμε να κλείσουν οι άχρηστοι οργανισμοί και να λάβουμε μέριμνα έτσι ώστε το προσωπικό, όσο είναι δυνατόν, να απορροφηθεί στον ευρύτερο δημόσιο τομέα.
Ευχαριστώ πολύ. 
(Χειρoκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Ραχήλ Μακρή, Βουλευτής των Ανεξάρτητων Ελλήνων.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
Το νομοσχέδιο «Διοικητικές απλουστεύσεις-Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα-Τροποποίηση διατάξεων π.δ. 318/1992(Α΄ 161) και λοιπές ρυθμίσεις», που καταθέτει σήμερα ο κ. Μητσοτάκης έχει χαρακτηριστεί τερατούργημα από δημοσιεύματα έγκυρων μέσων ηλεκτρονικής και έντυπης ενημέρωσης. Μελετώντας τις διατάξεις κυρίως του δευτέρου κεφαλαίου, δεν μπορούμε να αρνηθούμε το γεγονός ότι οι χαρακτηρισμοί όχι μόνο ανταποκρίνονται στην αλήθεια, αλλά αποδίδονται και με επιείκεια. 
Η συγκεκριμένη θέση ενδυναμώνεται από την επιλογή σας να δικαιολογείται την επιχειρούμενη αποδόμηση των κρατικών δομών και την καταστροφή του κοινωνικού ιστού με τη δημιουργία φοβικών και διχαστικών αντανακλαστικών στην κοινωνία. Αναλυτικότερα, για να απολύσετε υπαλλήλους, καταφεύγετε στην πλαστή αντιπαλότητα δημοσίου και ιδιωτικού τομέα. Σήμερα, σας φταίνε οι δημόσιοι υπάλληλοι για την κατάσταση στην οποία έχει περιέλθει η χώρα. Χθες, έφταιγαν οι ελεύθεροι επαγγελματίες και γι’ αυτό, βέβαια, τους υπερφορολογείτε. Αύριο, θα φταίνε οι επιχειρηματίες και γι’ αυτό θα οδηγήσετε σε λουκέτο ακόμα περισσότερα καταστήματα και επιχειρήσεις. 
Η αλήθεια, βέβαια, είναι ότι οι μόνοι που φταίνε είναι τα κόμματά σας -αυτά της Νέας Δημοκρατίας και του ΠΑΣΟΚ- των οποίων το ανίκανο και αναποτελεσματικό πολιτικό προσωπικό και οι Υπουργοί και Πρωθυπουργοί κατέστρεψαν τις ελπίδες και σκόρπισαν τις θυσίες του ελληνικού λαού. 
Η συνεργασία της παροδικής, νεοφιλελεύθερης Πολιτικής Άνοιξης του κ. Σαμαρά, με το ανύπαρκτο στη συνείδηση των πολιτών πια ΠΑΣΟΚ, διαφαίνεται από το γεγονός ότι η επιχειρούμενη κατάργηση των είκοσι τριών φορέων εδράζεται στις περίφημες, βέβαια, προτάσεις του κ. Πάγκαλου, ως Αντιπροέδρου της τότε Κυβέρνησης, όπως αποκάλυψε, βέβαια, η ειδική αγορήτρια των Ανεξάρτητων Ελλήνων η κυρία Χρυσοβελώνη, στη συνεδρίαση της αρμόδιας επιτροπής και εσείς, βέβαια, το παραδεχτήκατε.  
Το γεγονός αυτό αποδεικνύει ότι αποτελείτε απλά συνεχιστές των πολιτικών του εκσυγχρονιστικού ΠΑΣΟΚ, που βούλιαξε τη χώρα, που κατέστρεψε την οικονομία και κατηγόρησε τους πολίτες αυτής της χώρας για συνενοχή στα δικά του σκάνδαλα. Σε αυτούς τους ανθρώπους αναθέτετε θέσεις ευθύνης, επιβραβεύοντάς τους.
Συγκεκριμένα, ο κ. Αβραμόπουλος ζήτησε από τον κ. Πάγκαλο να εκπροσωπήσει την Ελληνική Προεδρία στη Στρατιωτική Επιτροπή της Ευρωπαϊκής Ένωσης που συνέρχεται στις 12 Μαρτίου 2014 στις Βρυξέλλες. Πολύ περίεργη αίσθηση έχετε για την αξιοκρατία και πολύ μικρή μνήμη διαθέτετε για τον άνθρωπο ο οποίος είναι υπεύθυνος για την εθνική ταπείνωση των Ιμίων και για το φιάσκο της παράδοσης του ηγέτη των Κούρδων Οτσαλάν στους Τούρκους, εθνικών ταπεινώσεων που συντελέστηκαν εξαιτίας της ανικανότητας και ανευθυνότητας των χειρισμών του κ. Πάγκαλου. Συγχαρητήρια! Αλήθεια, πόσους δημοσίους υπαλλήλους θα εκδιώξετε για να πληρώσετε τον κ. Πάγκαλο;
Κύριε Μητσοτάκη, καθώς στην τρίτη συνεδρίαση της αρμόδιας για την επεξεργασία του νομοσχεδίου επιτροπής είχατε εγκαλέσει τον κ. Μητρόπουλο να σας απαντήσει σχετικά με δημοσιεύματα που είχατε ανακαλύψει, σας καλούμε και εμείς να απαντήσετε για τα αναφερόμενα σε άρθρο του περιοδικού «UNFOLLOW», τεύχος 27, Φεβρουαρίου 2014. 
Σε αυτό αναγράφεται επί λέξει: «Οι γνώστες των τεκταινόμενων στο Υπουργείο Διοικητικής Απορύθμισης» -όπως έχει καταντήσει- «επιμένουν πάντως ότι ο πραγματικός εμπνευστής και αυτού του νομοσχέδιου δεν είναι άλλος από το Γενικό Γραμματέα του Υπουργείου, Δημήτρη Στεφάνου. Ο όχι ιδιαίτερα γνωστός δικηγόρος και στέλεχος του ΠΑΣΟΚ απέκτησε κυβερνητικές θέσεις ως στενός συνεργάτης του Γεωργίου Παπανδρέου και παρέμεινε σε όλες τις κυβερνήσεις των μνημονίων ως άνθρωπος ειδικών αποστολών. Από τη θέση του Γενικού Γραμματέα του Υπουργείου Εσωτερικών συνέταξε τον «Καλλικράτη», που κατά γενική ομολογία υπήρξε ταφόπλακα για την τοπική αυτοδιοίκηση. Μετά τις εκλογές του 2012, τοποθετήθηκε στο Υπουργείο Διοικητικής Μεταρρύθμισης. Συνομιλεί απευθείας με τα στελέχη της τρόικας και φαίνεται ότι είναι ο ιθύνων νους πίσω από την εκστρατεία διάλυσης του δημοσίου, με τις διαθεσιμότητες, τις απολύσεις, τα λουκέτα σε οργανισμούς και το νέο σχέδιο νόμου». Σας καταθέτουμε το τεύχος που περιλαμβάνει το συγκεκριμένο άρθρο και περιμένουμε, βέβαια, τις απαντήσεις σας.
Απαντήσεις, βέβαια, περιμένω να μου δώσετε και στην ερώτηση που έχω καταθέσει, για τον παράνομο διορισμό της συζύγου του Κυβερνητικού σας Εκπροσώπου, στην οποία δεν μου απαντάτε. Το καταθέτω και περιμένω να απαντήσετε. 
(Στο σημείο αυτό η Βουλευτής κ. Ραχήλ Μακρή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Περιμένω, λοιπόν, να απαντήσετε επισήμως στην ερώτηση που έχω καταθέσει στη Βουλή και αρνείστε να απαντήσετε για το μόνο φάντασμα οργανισμό. Δεν υπάρχουν φαντάσματα οργανισμοί, κύριε εισηγητά της Νέας Δημοκρατίας, φαντάσματα, όμως, υπάλληλοι και ημέτεροι που έχετε διορίσει υπάρχουν. Θα πρέπει, λοιπόν, να τους βρείτε και να τους αξιολογήσετε και αυτούς. 
Πέραν, όμως, από τους εμπνευστές αυτού του νομοθετικού τερατουργήματος, η ουσία παραμένει. Μεταξύ των φορέων που καταργούνται είναι πανεπιστημιακά και ερευνητικά ινστιτούτα, οργανισμοί παιδικών και εφηβικών βιβλιοθηκών, εταιρείες ανάπλασης και ενοποίησης αρχαιολογικών χώρων. Σε όλους αυτούς τους φορείς δραστηριοποιούνται πολλοί μεταπτυχιακοί επιστήμονες, αλλά και διδάκτορες. Όλοι αυτοί αποδίδουν κοινωνικό έργο, που αποδεικνύεται και από τα υπομνήματα διαμαρτυρίας φορέων που σας επισημαίνουν το πολιτικό σας ατόπημα. 
Οι περισσότεροι εκ των καταργούμενων οργανισμών χρήζουν πιθανόν αναβάθμισης ή εξυγίανσης ως προς τον τρόπο λειτουργίας τους. Ωστόσο, όμως, οφείλει να υπάρχει σοβαρός σχεδιασμός και βέβαια μέριμνα για τους εργαζόμενους στους φορείς αυτούς. Παραδείγματα οργανισμών που δεν πρέπει να καταργηθούν αποτελούν το Ταμείο Εθνικής Οδοποιίας και ο Οργανισμός της λίμνης Κωπαΐδας. 
Η κατάργηση του ΤΕΟ αφήνει ανεξέλεγκτους τους εργολάβους, που έχουν αναλάβει την εκτέλεση έργων στους αυτοκινητόδρομους και επί έτη εισπράττουν διόδια, τα οποία αυξάνουν διαρκώς, χωρίς όμως να συντηρούν ή να κατασκευάζουν ούτε ένα μέτρο δρόμου.
Ο οργανισμός αυτός δεν είναι φάντασμα, κύριε εισηγητά της Νέας Δημοκρατίας. Οφείλατε, βέβαια, να γνωρίζατε ότι η «ΤΕΟ Α.Ε.» είναι μία από τις ελάχιστες κερδοφόρες ΔΕΚΟ. Ενδεικτικά, λοιπόν, το σύνολο των εσόδων για τα έτη 2011-13 είναι 165.000 ευρώ και όλα τα χρόνια της ύπαρξής της χρηματοδοτεί τη συντήρηση του εθνικού οδικού δικτύου και κυρίως του δευτερεύοντος, το οποίο έχετε παραχωρήσει και δεν συντηρείται σχεδόν από κανέναν άλλο φορέα ή τους παραχωρησιούχους.
Ωστόσο τα στοιχεία αυτά έχουν κοινοποιηθεί από τους Ανεξάρτητους Έλληνες στους αρμόδιους εισαγγελείς της χώρας. Στοιχεία τα οποία έχουμε καταθέσει μέσω της ερώτησης της 20ης Νοεμβρίου 2013, την οποία βέβαια δεν απαντάτε γιατί γνωρίζετε ότι έχουμε δίκιο.
Οργανισμό φάντασμα δεν αποτελεί ούτε αυτός που διαχειρίζεται τη λίμνη Κωπαΐδα, που διαχειρίζεται αγροτικές εκτάσεις που κινδυνεύουν να εκποιηθούν μέσω του αδιαφανούς ΤΑΙΠΕΔ, εάν προχωρήσετε στην κατάργηση του συγκεκριμένου φορέα.
Τα ημέτερα σε εσάς μέσα μαζικής προπαγάνδας, που τυχαία ανήκουν στους εργολάβους των αυτοκινητοδρόμων, και οι πληρωμένοι κονδυλοφόροι τους διερρήγνυαν τα ιμάτιά τους για τον απαρχαιωμένο και άχρηστο οργανισμό. Όταν, όμως, αποκαλύφθηκε η δουλειά και η πραγματική σημασία του φορέα, δεν ακούσαμε από τα επίσημα και υποτιθέμενα υπεύθυνα χείλη σας κουβέντα, παρά μόνο ψελλίσματα για εξυγίανση μέσω της κατάργησης.</Speech>
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, παρακαλώ πάρα πολύ!
Συνεχίστε, κυρία Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ένα λεπτό να μου δώσετε κύριε Πρόεδρε, για να ολοκληρώσω. Ευχαριστώ.
Τα ερωτήματα για τη σκοπιμότητα κατάργησης γεννούν επομένως πολλές σκιές για το εάν η στόχευσή σας δεν είχε επηρεαστεί από παράγοντες πέρα και εκτός του δημοσίου συμφέροντος. Πολλά ερωτηματικά γεννά βέβαια και η προσκόλλησή σας σε πρακτικές αξιολόγησης που ο ίδιος ο ιδιωτικός τομέας, που τόσο θαυμάζετε, έχει απορρίψει ως άχρηστες και αντιπαραγωγικές. 
Αναφερόμαστε στην υποχρεωτική βαθμολόγηση της απόδοσης των υπαλλήλων βάσει ποσόστωσης. Γιατί θα πρέπει να υπάρχουν 15% κάτω του μετρίου υπάλληλοι; Η Κυβέρνησή σας, που είναι 100% κάτω του μετρίου, θα αξιολογηθεί; Όχι βέβαια! Εξακολουθείτε να παραμένετε γαντζωμένοι στην εξουσία εσείς. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, ήδη καλύψατε το ένα λεπτό ανοχής που δείχνω για όλους.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Δώστε μου ακόμα ένα λεπτό, κύριε Πρόεδρε, να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Και οι επόμενοι συνάδελφοι θα θέλουν την ίδια ανοχή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Οι Υπουργοί της Κυβέρνησή σας, καταπατούν συνεχώς τους νόμους και το συνταγματικά κατοχυρωμένο δικαίωμα της προστασίας των εργαζομένων γυναικών σε κύηση και σε λοχεία, οι οποίες κινδυνεύουν να απολυθούν γιατί δεν είστε ικανοί να προβλέψετε διατάξεις που να υλοποιούν την επιταγή του Συντάγματος για προστασία της μητρότητας.
Σας έχω καταθέσει ερωτήσεις τόσο για τις αντίστοιχες περιπτώσεις της ΕΡΤ που ήδη απολύσατε, κάνοντας το Σύνταγμα κουρελόχαρτο για ακόμη μία φορά, όσο και για τις εργαζόμενες στο Εθνικό Ινστιτούτο Εργασίας του Ανθρωπίνου Δυναμικού που καταργείτε με το παρόν μόρφωμα νομοσχεδίου.
Ξέρουμε ότι πάλι θα αποφύγετε να απαντήσετε παλινδρομώντας μεταξύ μισόλογων και γενικοτήτων. Γνωρίζουμε την πολιτική σας ανεπάρκεια, καθώς και την ανάγκη να προσκολληθείτε τυφλά στις επιταγές της τρόικας για να κερδίσετε λίγο ακόμα χρόνο για τον υπουργικό θώκο.
Και κλείνω, κύριε Πρόεδρε.
Κύριε Μητσοτάκη, μην εμφανίζεστε ως αρχάγγελος της μεταρρύθμισης. Αρχάγγελος της απορρύθμισης είστε κατ’ εντολή της τρόικας για την οποία ο Υφυπουργός Μεταφορών της Κυβέρνησής σας παραδέχθηκε σήμερα ότι εξυπηρετεί ιδιωτικά συμφέροντα. Αυτό ακριβώς κάνετε, αυτό ακριβώς είστε, εξυπηρετείτε ιδιωτικά συμφέροντα και διαλύετε τη Δημόσια Διοίκηση.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θερμή παράκληση να μην υπερβαίνουμε τον χρόνο. Παρακαλώ πάρα πολύ! 
Τον λόγο έχει ο κ. Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πάρα πολύ, κύριε Πρόεδρε.
Κύριε Πρόεδρε, κύριε Υπουργέ, ένα και μόνο είναι το χαρακτηριστικό αυτού του νομοσχεδίου, που το διαπερνά όλο σαν μια κόκκινη κλωστή ανάμεσά του. Το χαρακτηριστικό αυτό είναι ότι αναζητεί να βρει νέες δεξαμενές για να κάνει απολύσεις, για έναν και μόνο λόγο. Για να ικανοποιήσει τη θρασύτατη, την ταπεινωτική για τη χώρα μας και αποικιοκρατικού τύπου απαίτηση της τρόικας να υπάρξουν απολύσεις στο δημόσιο, να υπάρξει ανθρώπινο αίμα. Γιατί τέτοιο και χειρότερο είναι να χάνει κάποιος τη δουλειά του και μάλιστα σε πολύ μεγάλη ηλικία, με παιδιά, με οικογένεια.
Και μάλιστα αυτή η στάση απέναντι στην απαίτηση της τρόικας για απολύσεις στο δημόσιο ώστε να δημιουργηθεί ένα κλίμα πλήρους αβεβαιότητας στο δημόσιο και στον ιδιωτικό τομέα -κανείς να μην αισθάνεται σταθερότητα δικαίου και απασχόλησης- προοιωνίζει τη στάση της Κυβέρνησης στη συζήτηση που έχει μέχρι την Κυριακή για τα προαπαιτούμενα της δόσης. Προοιωνίζει τη στάση της για τις άλλες θρασύτατες απαιτήσεις της τρόικας, τις θρασύτατες απαιτήσεις της για απελευθέρωση των ομαδικών απολύσεων που θα εκτινάξει ακόμα περισσότερο στα ουράνια την ανεργία, τη θρασύτατη απαίτηση της τρόικας για μείωση των εργοδοτικών ασφαλιστικών εισφορών που είναι δώρο μόνο στις μεγάλες επιχειρήσεις και κατάκαρδη μαχαιριά στο ασφαλιστικό σύστημα, τις απαιτήσεις της τρόικας για να παρέμβει στο πώς θα γίνονται οι απεργίες, για να δοθεί δικαίωμα στους εργοδότες για lock out και για επιβεβαίωση της εξαφάνισης των τριετιών, που πολύ σωστά με δήλωσή του σήμερα ο Αλέξης Μητρόπουλος είπε ότι από τον Φλεβάρη του 2012 ουσιαστικά έχουν καταργήσει τις τριετίες στον ιδιωτικό τομέα.
Πώς δημιουργείτε αυτές τις δεξαμενές; Καταργείτε είκοσι τρεις φορείς του δημοσίου. Το έργο τους το περνάτε ή σε άλλους οργανισμούς ή σε υπηρεσίες του δημοσίου. Τους εργαζόμενους όμως δεν τους περνάτε. Τους απολύετε τους εργαζόμενους, με συνέπεια να πηγαίνουν στην ανεργία. Επίσης, πηγαίνουν στην ανεργία, παρότι η συντριπτική πλειοψηφία απ’ αυτούς, σχεδόν όλοι έχουν προσληφθεί με αξιοκρατικές διαδικασίες, με διαδικασίες ΑΣΕΠ. Απολύετε απ’ αυτούς τους οργανισμούς που διαλύετε ακόμα και εγκύους και λεχώνες υπαλλήλους, ενώ και στον ιδιωτικό τομέα, που είναι ο νόμος του ισχυρού, που είναι η εργασιακή ζούγκλα, που όταν περνάς την πόρτα της επιχείρησης, δεν υπάρχει νόμος, σύνταγμα, θεός, τίποτα για τον εργαζόμενο, ακόμα και εκεί οι έγκυες και οι λεχώνες προστατεύονται από την απόλυση. Εδώ διώχνετε εγκύους, λεχώνες, άτομα με αναπηρία και μάλιστα χωρίς αποζημιώσεις τους περισσότερους απ’ αυτούς και μάλιστα χωρίς να έχουν δικαίωμα να πάρουν επίδομα ανεργίας. Διαλύετε χρήσιμες υπηρεσίες για την κοινωνία, για τον πολιτισμό, για το περιβάλλον και βεβαίως, αφού διαλύετε αυτές τις υπηρεσίες, οδηγείτε στο να εκχωρούνται αυτές οι υπηρεσίες σε ιδιώτες και να πληρώνουν περισσότερο από την τσέπη τους οι πολίτες.
Το πιο χαρακτηριστικό παράδειγμα είναι το Εθνικό Ινστιτούτο Εργασίας και Ανθρώπινου Δυναμικού. Αναφέρθηκαν πάρα πολλοί συνάδελφοι, όχι μόνο από το ΣΥΡΙΖΑ, ακόμα και από το ΠΑΣΟΚ και από τη ΔΗΜΑΡ, στο συγκεκριμένο ζήτημα.</Speech>
<Speech><Parlmember>ΓΕΩΡΓΙΟΣ ΝΤΟΛΙΟΣ</Parlmember>: Το «ακόμα» τι νόημα έχει;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην διακόπτετε, παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Αγαπητέ κύριε Ντόλιο, το Εθνικό Ινστιτούτο Εργασίας έχει εξήντα πέντε εργαζόμενους. Το 90% απ’ αυτούς έχει πτυχία, μεταπτυχιακά και διδακτορικά και η δουλειά του είναι να επεξεργάζεται και να εφαρμόζει πολιτικές απασχόλησης. Μα, είναι δυνατό με ενάμισι εκατομμύριο ανέργους η κυβέρνηση να το καταργεί; Όχι απλά δεν έπρεπε να καταργηθεί, αλλά τρεις βάρδιες έπρεπε να δουλεύουν για να βοηθάνε τον ΟΑΕΔ, όπως με έγγραφό του το ζητάει, για τη χάραξη πολιτικών απασχόλησης. Υπάρχει και σε εξέλιξη πρόγραμμα που υλοποιεί το Εθνικό Ινστιτούτο Εργασίας και Ανθρώπινου Δυναμικού, πρόγραμμα για τις μικρές και πολύ μικρές επιχειρήσεις που αφορά δεκατέσσερις χιλιάδες επιχειρήσεις και εκατό χιλιάδες εργαζόμενους. 
Έγινε και ανοικτή διαβούλευση πριν. Γιατί το ανεβάζετε για διαβούλευση, κύριε Υπουργέ, κύριε Μητσοτάκη, αφού τη γράφετε στα παλαιότερα των υποδημάτων σας; Έγιναν τριακόσια εξήντα οκτώ σχόλια για το Εθνικό Ινστιτούτο Εργασίας, όλα θετικά, να παραμείνει. 
Κύριε Υπουργέ, θα ήθελα την τοποθέτησή σας, επειδή και ο Κοινοβουλευτικός Εκπρόσωπος του ΠΑΣΟΚ τοποθετήθηκε και είπε ότι δεν ψηφίζουν την κατάργηση αυτού του οργανισμού, τι θα κάνετε, μετά και τη δήλωση του ΠΑΣΟΚ. Για να ξέρουμε και εμείς αν θα ζητήσουμε και για το άρθρο 8 ονομαστική ψηφοφορία, όπως θα ζητήσουμε για όλους τους υπόλοιπους δημόσιους οργανισμούς που διαλύετε. 
«Αξιολόγηση», λέει, «25% άριστα, 60% μέτρια, 15% ανεπαρκείς». 
Γιατί, κύριε Υπουργέ; Και αν είναι 14%; Και αν είναι 13%; Και αν είναι 16%; Πώς βγήκε το 15%, ντε και καλά; Αυτό εξευτελίζει κάθε έννοια αξιολόγησης, κάθε έννοια αμεροληψίας, κάθε έννοια αξιοκρατίας στο δημόσιο. Δημιουργεί κλίμα ανηλεούς ανταγωνισμού μέσα στους εργαζόμενους, για να μην βρεθούν κάποιοι στο 15% που είναι ανεπαρκείς και κινδυνέψουν με απόλυση. Βάζετε ουσιαστικά με αυτόν τον τρόπο το πιστόλι στον κρόταφο των προϊσταμένων τους και τους λέτε «ντε και καλά το 15% θα το βγάλετε ανεπαρκές». 
Και σας λέω, κύριε Υπουργέ, ούτε οι πολυεθνικές που το εφάρμοζαν δεν το εφαρμόζουν εδώ και είκοσι χρόνια το Merit System, το θεωρούν αντιπαραγωγικό και το έχουν καταργήσει. Και μια φορά το 1991 είχε θεσπιστεί ένας νόμος στη χώρα μας για να εφαρμοστεί στο δημόσιο, εφαρμόστηκε μία φορά και το πήραν πίσω ως αντιπαραγωγικό μέτρο.
Βεβαίως, κύριε Υπουργέ, εμείς είμαστε υπέρ της αξιολόγησης στο δημόσιο. Είμαστε υπέρ της αξιολόγησης παντού. Αρκεί να καταργηθεί η υποχρεωτική ποσόστωση, δηλαδή ότι κάποιοι θα βγουν ντε και καλά ανεπαρκείς. Αρκεί τα κριτήρια της βαθμολόγησης να είναι σαφή, να είναι αντικειμενικά, να είναι μετρήσιμα, να είναι διαφανή, να είναι αξιοκρατικά, να αποσυνδεθεί η βαθμολογία από την απόλυση. Και για την επιτροπή αξιολόγησης λέτε: «Δεν διαβάσατε; Αφού έχουμε την επιτροπή, που αν κάποιος αδικηθεί από την αξιολόγηση, θα πάει και θα κάνει ένσταση». Σε αυτήν την επιτροπή, κύριε Υπουργέ, δεν έχετε συμμετοχή των εργαζομένων για να εξασφαλιστεί η ελάχιστη αμεροληψία.
Είναι δυνατό, με το άρθρο 43, δέκα και είκοσι χρόνια μετά, να επανεξετάζετε συμβάσεις ορισμένου χρόνου και έργου που μετατράπηκαν με αποφάσεις του ΑΣΕΠ σε αορίστου χρόνου; Είναι ασφάλεια δικαίου αυτή; Είναι δικαιολογημένη εμπιστοσύνη; Είναι οι δύο αυτές αρχές του Συντάγματος για τους εργαζόμενους; 
Αν κάπου υπάρχουν καταγγελίες, αν κάπου έχει βρεθεί κάτι και είναι παράνομο, υπάρχουν σήμερα οι διαδικασίες που προβλέπονται από το νομικό μας πολιτισμό και το νομικό μας πλαίσιο, ώστε όσοι έχουν κάνει παρανομία να τιμωρηθούν. Θα βάλετε τριάντα πέντε χιλιάδες εργαζόμενους και μπροστά σε εκλογές σε ομηρία; Είναι δυνατόν να το κάνετε αυτό, κύριε Υπουργέ, και ειδικά στο Υπουργείο Πολιτισμού, που σχεδόν οι μισοί είναι με τέτοιες διαδικασίες και ουσιαστικά πάτε να το διαλύσετε; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ενώ ο ν. 3870/2010 στο άρθρο 17 λέει ότι δυο μήνες πριν από τις εκλογές και μέχρι την ανάληψη των καθηκόντων των περιφερειαρχών και των δημάρχων δεν γίνονται υπηρεσιακές μεταβολές, ούτε μεταθέσεις ούτε απολύσεις ούτε τίποτα, μας φέρατε τροπολογία που λέτε για όσους έχουν βγει σε διαθεσιμότητα και κινητικότητα να μην ισχύει ο νόμος. Γιατί; Γιατί θέλετε να διώξετε στις 22 του Μάρτη -από τις 18 Μάρτη απαγορεύονταν οι απολύσεις- σχολικούς φύλακες, δημοτική αστυνομία, καθηγητές, υπαλλήλους από ασφαλιστικά ταμεία. Θέλετε να διώξετε στις 18 του Μάη που θα ψηφίζουμε οι Έλληνες και οι Ελληνίδες τις ηρωικές καθαρίστριες του Υπουργείου Οικονομικών που δίνουν μάχη τόσους μήνες. Στις 18 του Μάη οι Έλληνες και οι Ελληνίδες θα ψηφίζουμε στην κάλπη και εκείνη την ημέρα τελειώνει η οκτάμηνη διαθεσιμότητα και θα απολυθούν. Είναι δυνατόν αυτό να συμβαίνει τη μέρα της δημοκρατίας που ψηφίζουν οι Έλληνες πολίτες; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Φθάσατε ακόμη και σε επιτυχόντες του ΑΣΕΠ από την 1-1-2009 να λέτε, εάν θέλετε να πιάσετε γρήγορα δουλειά, να ξανασυμμετάσχετε σε νέους διαγωνισμούς που θα προκηρυχθούν. Εάν δεν θέλετε, θα περιμένετε μέχρι τα τέλη του 2015, παρ’ ότι έχετε πετύχει στο ΑΣΕΠ και θα δούμε. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Βεβαίως, υπάρχει και κάτι άλλο που δεν θα το αναλύσω, το οποίο παρουσίασαν ο Αλέξης Μητρόπουλος και ο Παναγιώτης Λαφαζάνης, το κουρελόχαρτο που έγινε το Σύνταγμα από το παρόν νομοσχέδιο, όπως γράφει και η Επιστημονική Επιτροπή της Βουλής, που την γράψατε πριν με ψηφοφορία στα παλιά σας τα παπούτσια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα έχω να πω, κύριε Πρόεδρε, και τελειώνω. Θα σαρωθούν αυτές οι διατάξεις. Θα σαρωθούν, κατ’ αρχάς, από τα δικαστήρια. Ήδη σήμερα, κύριε Υπουργέ, παίζει παντού και είναι από τις πρώτες ειδήσεις αυτό που απαντήσατε σε μένα και στον Αλέξη Μητρόπουλο, ότι αυτοί οι οποίοι βγήκαν σε εφεδρεία με το ν.4024/2011 επανέρχονται, γιατί κέρδισαν με απόφαση του Συμβουλίου της Επικρατείας ότι με τις προσυνταξιοδοτικές εφεδρείες και την απόλυσή τους παραβιάστηκε το άρθρο 103 του Συντάγματος περί μονιμότητας. 
Ήταν επτακόσιοι άνθρωποι και τους καλείτε σήμερα να επανέλθουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πολύ, κύριε συνάδελφε!</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Θα τους επαναφέρουμε. Θα καταργήσουμε αυτούς τους νόμους που οδηγούν σε απολύσεις πολιτικά και επίσης θα επαναφέρουμε με σχέδιο νόμου που είχα την τιμή να συντάξω με τον Αλέξη Μητρόπουλο, τη Ζωή Κωνσταντοπούλου και εβδομήντα δυο Βουλευτές να υπογράφουν και τον Πρόεδρο Αλέξη Τσίπρα, ότι όποιοι απολυθούν με βάση τέτοιες αντισυνταγματικές διατάξεις θα γυρίσουν πίσω και θα δικαιωθούν.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριοι συνάδελφοι, σας παρακαλώ πολύ για την τήρηση του χρόνου. Δεν μπορούμε να το καταλάβουμε αυτό; Όποιος τηρεί τον χρόνο σέβεται τον εαυτό του.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ένα λεπτό ήταν, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ένα λεπτό, αλλά είναι τόσοι εγγεγραμμένοι.</ChairmanSpeech> 
<Speech><Parlmember>ΧΡΙΣΤΟΣ ΔΗΜΑΣ</Parlmember>: Είναι εις βάρος των υπολοίπων.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δηλαδή, οι άλλοι τι θα κάνουν, κύριε συνάδελφε; 
Σας λέγω, κύριοι συνάδελφοι, ότι πάνω από ένα λεπτό ανοχή δεν επιδεικνύω πλέον σε κανέναν και ας υπάρξει δυσθυμία.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μόνο στον εαυτό σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μόνο στον εαυτό σας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εάν δεν μιλούσε αυτή απόψε, δεν θα μπορούσε! 
Κυρία Ουζουνίδου, έχετε τον λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς δεν έπρεπε να μιλάτε. Θα έπρεπε να είχατε παραιτηθεί από τη θέση αυτή.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Να κάνετε μομφή.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Γιατί δεν κάνετε μομφή;</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί δεν σέβεστε εσείς τον εαυτό σας.</Speech> 
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Πρέπει να το ξανασκεφθείτε, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αφού το λέει η κ. Κωνσταντοπούλου! 
Κυρία Ουζουνίδου, έχετε τον λόγο.</ChairmanSpeech> 
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κυρίες και κύριοι της συγκυβέρνησης, και με αυτό το νομοσχέδιο συνεχίζετε πλήρως υποταγμένοι στα κελεύσματα της τρόικας, τη δραστική συρρίκνωση του ευρύτερου δημόσιου χώρου, την παράδοση των τομέων που συνεισφέρουν έσοδα στο κράτος στα χέρια των ιδιωτών.
Ζούμε ως χώρα τον πιο βάναυσο επιθετικό νεοφιλελευθερισμό της ιδιωτικοποίησης οποιουδήποτε τομέα παρέχει εχέγγυα κερδοφορίας. Είκοσι τρεις φορείς καταργούνται. Το δημοσιονομικό όφελος είναι ελάχιστο και βέβαια το χειρότερο είναι ότι οδηγούνται πλέον οι εργαζόμενοι αορίστου χρόνου στα νομικά πρόσωπα ιδιωτικού δικαίου στην έξοδο, σε απευθείας απολύσεις. 
Όταν έχουν υλοποιηθεί οι στόχοι, ακόμη και με τις μνημονιακές δεσμεύσεις που έχει η Κυβέρνηση για αποχώρηση πάνω από εκατόν πενήντα χιλιάδων εργαζομένων, όλη αυτή η διαδικασία διαθεσιμότητας, κινητικότητας έχει τιμωρητικό χαρακτήρα και υπηρετεί τη νεοφιλελεύθερη πολιτική για συρρίκνωση, υποβάθμιση, απαξίωση, διάλυση του δημόσιου τομέα και των κοινωνικών αγαθών, τα οποία αυτό παράγει.
Μέσα σε αυτό το σκεπτικό, κύριοι, είναι και το άρθρο 43 και η τροπολογία 1253 που φέρνετε προς ψήφιση στη Βουλή. Συνεχίζετε ακάθεκτοι την επιχείρηση όχι συρρίκνωσης απλώς αλλά ακρωτηριασμού του κράτους, όπως τόνισε κι ο εισηγητής μας, τηρώντας πιστά και ολοκληρώνοντας τις καταστροφικές διατάξεις του δεύτερου μνημονίου της κυβέρνησης Παπαδήμου. 
Τον ίδιο σκοπό υπηρετείτε και με τις διατάξεις για την αξιολόγηση των δημοσίων υπαλλήλων. Εισάγετε ένα κανιβαλικό σύστημα με καθορισμένα ποσοστά με σκοπό να διευρύνετε αργότερα τη δεξαμενή απασχολούμενων προς διαθεσιμότητα-απόλυση. Ορίζετε 15% των υπαλλήλων να αξιολογείται με τη μικρότερη βαθμολογία, από 1 έως 6. Και ποιος αποκλείει αύριο, κύριοι, ότι αυτοί οι αξιολογούμενοι δεν θα αποτελέσουν τη δεξαμενή που ανέφερα; 
Φαντάζομαι ότι όλοι οι Βουλευτές, από όλους τους χώρους, έτσι κι εγώ έλαβα γνώση των υπομνημάτων των εργαζομένων ΠΟΕ-ΟΤΑ. Προς εμένα ήρθε εκείνο των εργαζομένων της δυτικής Μακεδονίας για τους στόχους και τη διαδικασία αξιολόγησης. 
Επανασυστήνετε, κύριοι, το κομματικό κράτος μέσα από την πιο σκληρή πελατειακή λογική. Αξιολόγηση της απόδοσης, κύριοι, στον ιδιωτικό και τον δημόσιο τομέα, σε όλον τον αναπτυγμένο κόσμο σημαίνει κίνητρα, μπόνους και επανεκπαίδευση, εάν χρειάζεται. Δεν σημαίνει επ’ ουδενί τιμωρία, διαθεσιμότητα και απόλυση. Ακόμα και το σύστημα της Ευρωπαϊκής Ένωσης, που τόσο ευαγγελίζεστε, σε αυτά βασίζεται, συν ότι προβλέπει εκπροσώπηση των εργαζομένων στη διαδικασία αξιολόγησης. 
Κυρίες και κύριοι, καταργείτε το ρυθμιστικό της Αθήνας και της Θεσσαλονίκης, χωρίς να έχει γίνει καμμία αξιολόγηση του έργου τους και της αναγκαιότητας της ύπαρξής τους. 
Καταργείτε την «Ενοποίηση Αρχαιολογικών Χώρων και Αναπλάσεις Α.Ε.», που –όπως ειπώθηκε στην επιτροπή- τον Νοέμβριο του περασμένου έτους, μόλις πριν από τέσσερις μήνες δηλαδή, πήρε έγκριση 1,5 εκατομμυρίου ευρώ από το Πράσινο Ταμείο. Νομοθετείτε δηλαδή με ορίζοντα τετραμήνου; Πώς μπορεί άραγε να χαρακτηριστεί αυτή η πρακτική; Καταργείτε μία εταιρεία διεθνώς αναγνωρισμένη, μια εταιρεία που ασχολείται με την ανάπλαση της διαμόρφωσης της λεωφόρου Βασιλίσσης Όλγας, που αποτελεί τη συνέχεια του αρχαιολογικού περιπάτου της Αθήνας, μια εταιρεία που έχει υπογράψει μνημόνιο συνεργασίας για την ενοποίηση αρχαιολογικών χώρων της Πάτρας, για την ενοποίηση αρχαιολογικών χώρων της Κνωσσού –του δεύτερου σε επισκεψιμότητα αρχαιολογικού χώρου της χώρας- και για έργα σε Βόλο, Θεσσαλονίκη, Κοζάνη. 
Ειδικότερα στην περιοχή μου, την Κοζάνη, ολοκληρώθηκε και η κρίση του αρχιτεκτονικού διαγωνισμού ιδεών «Κοζάνη Χ 4», στον οποίον συμμετέχουν νέοι επιστήμονες. Επρόκειτο να παρουσιαστεί η έκθεση στην πόλη με τα αποτελέσματα του αρχιτεκτονικού διαγωνισμού ιδεών και μετά θα προχωρούσε και η ανάθεση μελετών. Αναρωτιέμαι από ποιον φορέα και πότε άραγε θα προχωρήσει. Έχετε ή όχι ευθύνη, κύριοι, για την κωλυσιεργία των έργων;
Κυρίες και κύριοι της συγκυβέρνησης, το Ταμείο Εθνικής Οδοποιίας είναι ο μοναδικός δημόσιος φορέας που έχει την τεχνογνωσία και την υλικοτεχνική υποδομή διαχείρισης των αυτοκινητόδρομων και των διοδίων. Είναι οργανισμός κερδοφόρος –είναι περίπου 150 εκατομμύρια την τελευταία τριετία- οργανισμός που όχι μόνο δεν επιβαρύνει τον κρατικό προϋπολογισμό, αλλά χρηματοδοτεί το ελληνικό δημόσιο για τη συντήρηση και την ανακατασκευή του εθνικού οδικού δικτύου. Την τελευταία δεκαετία έδωσε 750 εκατομμύρια στη συντήρηση του δευτερεύοντος οδικού δικτύου κ.λπ.. 
Παρά το γεγονός ότι η «ΤΕΟ Α.Ε.» διαχειρίζεται μόνο τα διόδια των Μαλγάρων και του Ακτίου –γιατί τα άλλα τα δώσατε στους παραχωρησιούχους- εξακολουθεί πάλι να είναι κερδοφόρα. Διαθέτει υποδομή διαλειτουργικότητας και για το κέντρο ανταλλαγής πληροφοριών πληρωμών. 
Και βέβαια τα κάνετε όλα αυτά με το πρόσχημα ότι έχουν γίνει ατασθαλίες. Τι εμποδίζει, κύριοι, και ποιον εμποδίζει να διερευνηθούν και να αποδοθούν ευθύνες; Εσείς και οι κυβερνήσεις σας δεν ήσασταν που διορίζατε τα διοικητικά συμβούλια και δεν έχετε ευθύνες;
Και αν υποθέσουμε ότι την «ΕΓΝΑΤΙΑ Α.Ε.» θα την κρατήσετε, τι θα γίνει με τις υπόλοιπες παραχωρήσεις, όταν κριθεί αναγκαίο να αναλάβει ένας δημόσιος φορέας μέρος ή το σύνολο της διαχείρισης και λειτουργίας των παραχωρήσεων; Σας αναφέρω ως παράδειγμα την εταιρεία «ΑΤΤΙΚΗ ΟΔΟΣ». 
Αναφορικά με το προσωπικό, εγώ τι να προσθέσω περισσότερο, πέραν της κρίσης της Επιστημονικής Επιτροπής της Βουλής; Συγκεκριμένα, η διάταξη που προβλέπει την απόλυση των εργαζομένων στους καταργούμενους φορείς ΤΕΟ και άλλους, χωρίς την τήρηση της νομοθεσίας για τις ομαδικές απολύσεις, κρίθηκε παράνομη και αντισυνταγματική και από την Επιστημονική Επιτροπή της Βουλής. 
Καταληκτικά, παρά τις απλουστεύσεις του Κεφαλαίου Α, τις οποίες θεωρούμε αναγκαίες, το νομοσχέδιο μόνο μεταρρύθμιση δεν φέρει. Χαρακτηρίζεται από μία σειρά αντισυνταγματικών και παράνομων διατάξεων, όπως γνωμοδοτεί και η Επιστημονική Επιτροπή της Βουλής. Μιλάμε για κατακρεούργηση του εναπομείναντος δημοσίου και ευρύτερου δημόσιου τομέα, για επανασύσταση ενός κομματικού, πελατειακού κράτους, για τιμωρητικές διατάξεις και δημιουργία εκφοβισμού στους δημόσιους υπαλλήλους, για σαφή προσήλωση σε μία νεοφιλελεύθερη πολιτική. 
Κυρίες και κύριοι της Κυβέρνησης, πάρτε το υπαλληλοκτόνο νομοσχέδιό σας πίσω.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστώ για την τήρηση του χρόνου, κυρία Ουζουνίδου.
Τον λόγο έχει η κ. Σακοράφα.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, εδώ και δύο χρόνια διαπιστώνουμε με κάθε ευκαιρία ότι η Κυβέρνηση συντεταγμένα και οργανωμένα με τη γενναιόδωρη στήριξη σε κάθε βήμα αυτής της τακτικής των Μέσων Μαζικής Ενημέρωσης απαξιώνει το δημόσιο δυναμικό της χώρας μας και ευτελίζει κάθε θεσμό παροχής δημόσιων υπηρεσιών. 
Ο προφανής και ομολογημένος στόχος της Κυβέρνησης είναι η απόλυτη συρρίκνωση και τελικά η διάλυση του δημόσιου τομέα. Στη διαδικασία αυτή, το γεγονός ότι διαπιστώνεται, επίσης, πλήρης απουσία αξιολόγησης και αιτιολόγησης, όπως και καμμία προηγούμενη διαβούλευση με τους καταργούμενους φορείς, είναι ενδεικτικό της λογικής του «αποφασίζομεν και διατάσσομεν» που διέπει όλα τα πεδία των κυβερνητικών πολιτικών επιλογών. 
Και φυσικά, αυτό δεν γίνεται ούτε από προχειρότητα ούτε από βιασύνη. Πρόκειται για μία κυβερνητική επιλογή που πετάει στο καλάθι των αχρήστων κάθε διαδικασία δημοκρατικής νομιμοποίησης ακόμη και επιμέρους πολιτικών, επιλογή παρόμοια άλλωστε με τον τρόπο που συμπεριφέρεστε απέναντι στη Βουλή και στο Σύνταγμα. Είναι όλα αυτά –τόσο τα επί μέρους όσο και τα συνολικά- που σας μετατρέπουν σε κυβέρνηση κοινοβουλευτικής ολιγαρχίας. Και φυσικά μία τέτοια κυβέρνηση θεωρεί μικρή, παράπλευρη απώλεια το γεγονός ότι πετάει τους εργαζόμενους στον Καιάδα της ανεργίας. Και αυτή η στάση σας, κυρίες και κύριοι της Κυβέρνησης, δεν εκπορεύεται από την αναλγησία αλλά είναι πολιτική επιλογή. 
Το στρατηγικό σχέδιο, το οποίο υλοποιείτε με προθυμία, έχει ως στόχο τη διάσωση των εταίρων σας, εγχώριων και ξένων, με τίμημα τη συντριβή της κοινωνίας. Είναι σαφές ότι όλα αυτά γίνονται σχεδιασμένα, με μαθηματική ακρίβεια, ώστε να κάνετε απρόσκοπτη την επέλαση όχι φυσικά των αναπτυξιακών επενδύσεων αλλά του κερδοσκοπικού ιδιωτικού κεφαλαίου στο κράτος και στο δημόσιο πλούτο. 
Το παρόν νομοσχέδιο δεν αποτελεί τίποτα άλλο παρά τον Δούρειο Ίππο για την άμεση διάλυση όποιου φορέα θα μπορούσε να αποτελέσει ακόμα και το πιο μικρό ανάχωμα στο στρατηγικό σας σχέδιο. «Κλείνετε πονηρά το μάτι» στα συμφέροντα, κύριε Υπουργέ, και προχωράτε σε στοχευμένες καταργήσεις.
Όπως ακριβώς αρμόζει σε Υπουργό νεοαποικίας, «καθαρίζετε» με συνοπτικές διαδικασίες ό,τι μπορεί να δημιουργήσει εμπόδια στα συμφέροντα, τα οποία σας εντέλουν να τα διευκολύνετε. Και αυτό φωνάζει σε κάθε άρθρο του νομοσχεδίου. 
Με το άρθρο 6 καταργείτε το Ταμείο Εθνικής Οδοποιίας, τον μόνο ελεγκτικό μηχανισμό των αυτοκινητοδρόμων, ο οποίος έστω και υποβαθμισμένος, έστω και αποδεκατισμένος, έστω και περιορισμένος, ενοχλούσε ακόμα και σαν ύπαρξη τους εθνικούς εργολάβους. Και δεν φτάνει που οι εθνικοί εργολάβοι εισπράττουν συνεχώς κρατικές αποζημιώσεις και ειδικές πιστώσεις, δεν φτάνει που απογειώθηκαν κατά 60% τα διόδια, δεν φτάνει που οι πλουσιοπάροχες συμβάσεις είναι σε μεγάλο βαθμό αδρανείς ή ακόμη και ανεκτέλεστες ως προς τα έργα, τους προσφέρετε ακόμη ένα δώρο. Και αυτονόητα, ο μεγάλος εχθρός του κράτους για εσάς είναι ο απλός πολίτης, αυτός που δεν έχει να πληρώσει και που αυτόν σέρνετε στα δικαστήρια. 
Ας προχωρήσω, όμως, στην τεκμηρίωση μου. Με το άρθρο 7 καταργείτε την «ΕΑΧΑ Α.Ε.» τόσο βιαστικά και πρόχειρα, που μόλις προχθές ανακάλυψαν οι εγκέφαλοι του Υπουργείου σας ότι δεν καταργείται μία ανώνυμη εταιρεία έτσι απλά με υπουργική «παραγγελιά» και φέρνετε τροπολογία, για να ακολουθήσετε τη διαδικασία του νόμου. 
Για τις μεγαλοστομίες του τότε Υπουργού Πολιτισμού και νυν Πρωθυπουργού περί της ιστορίας μας και του πολιτισμού μας, που αποτελούν τη βαριά βιομηχανία της Ελλάδας, ας μη μιλάμε καλύτερα. Σήμερα σας ενοχλεί και καταργείτε ακόμα και την εταιρεία που αναφέρεται στην ενοποίηση αρχαιολογικών χώρων. Βλέπετε, κόβει κι αυτή έργα από εργολάβους, είναι κι αυτή ανάχωμα σε αυθαίρετους και κερδοσκοπικούς σχεδιασμούς που στόχο έχουν να ακυρώσουν στην πράξη όποια οραματικά σχέδια είχαν εκπονηθεί κατά το παρελθόν, τα οποία –έστω και ελλιπή- υπηρετούσαν με σεβασμό την ανάδειξη και την αξιοποίηση των αρχαιολογικών χώρων της χώρας. 
Βαριά βιομηχανία ο πολιτισμός, αλλά για ποιους, κύριε Υπουργέ; Όχι φυσικά για την πατρίδα μας, για την ταυτότητά μας, για τους πολίτες μας. Όχι φυσικά σαν συγκριτικό μας πλεονέκτημα, αλλά σαν αποκλειστικό και προνομιακό πεδίο κέρδους των ιδιωτών. Η υποκρισία σας απογειώνεται στην κατάργηση των Οργανισμών Ρυθμιστικού Σχεδίου Αθήνας και Θεσσαλονίκης με πρόσχημα την ανύπαρκτη εξοικονόμηση πόρων. 
Είναι αδιανόητο στην εποχή που όλοι μιλούν -και εσείς οι ίδιοι- για την αποκέντρωση σαν εθνική, αλλά και ευρωπαϊκή πολιτική, να καταργούνται ουσιαστικοί φορείς του περιφερειακού σχεδιασμού και της ανάπτυξης. Καμμία φιλοσοφία για το νέο επιτελικό και αποτελεσματικό κράτος δεν μπορεί να εξηγήσει αυτήν την επιλογή. Το αντίθετο, η μητροπολιτική περιοχή της πρωτεύουσας, αλλά και της Θεσσαλονίκης, ο αναπτυξιακός ρόλος που καλούνται να υπηρετήσουν και ακόμα περισσότερο οι σύνθετες ανάγκες, στις οποίες καλούνται να ανταποκριθούν μέσα σε περίοδο κρίσης, επιβάλλουν την απρόσκοπτη λειτουργία του ΟΡΣΑ και του ΟΡΣΘ. 
Αυτή η επιλογή εξηγείται μόνο με μια λογική. Και οι δυο οργανισμοί που έχουν συγκεκριμένη αντίληψη και σχέδιο για την εφαρμογή αναπτυξιακών κατευθύνσεων στο χώρο της μητρόπολης της Αθήνας και της Θεσσαλονίκης, με παράλληλη εξασφάλιση των απαιτούμενων περιβαλλοντικών και κοινωνικών παραμέτρων, αποτελούν τα μεγάλα εμπόδια, τα οποία φυσικά πρέπει να αρθούν στους σχεδιασμούς της Κυβέρνησης. Και γνωρίζουμε όλοι τους σχεδιασμούς ξεπουλήματος όλων των φιλέτων με πρώτο απ’ όλα το Ελληνικό. 
Μόλις πριν από τρία χρόνια, το Υπουργείο Οικονομικών περιέγραψε την αξία της συγκεκριμένης περιουσίας στα 5 δισεκατομμύρια. Τώρα, σύμφωνα με διαρροές, λόγω αυτής της περιβόητης ρήτρας εμπιστευτικότητας του ΤΑΙΠΕΔ, από τα 5 δισεκατομμύρια η αξία έχει πέσει στα 1,27 δισεκατομμύρια και μαθαίνουμε ότι πρόκειται να πουληθεί τελικά στα 500 εκατομμύρια και μάλιστα καταβλητέα σε βάθος χρόνων. 
Εδώ, δηλαδή, χαρίζουμε το Ελληνικό για ενενήντα εννιά χρόνια στον κ. Λάτση και αυτονόητα φιμώνουμε κάθε ανεπιθύμητη φωνή με την κατάργησή της. Εμένα μου θυμίζει πολλά. Μου θυμίζει Μαρούσι, Ολυμπιακούς Αγώνες και Mall.
Και προχωράτε ακάθεκτος. Μετά από ένα όργιο άθλιας προπαγάνδας και λάσπης, η κατάργηση του Οργανισμού της Κωπαΐδας ήταν αναμενόμενη.</Speech> 
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Τι ακούμε, κύριε Πρόεδρε;</Speech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Εδώ το παιχνίδι αφορά σε γεωργική γη και υδάτινους πόρους και ο σκοπός σας είναι φανερός: Κανένα εμπόδιο στην ιδιωτικοποίηση των υδάτινων πόρων που σχεδιάζετε και την άλωση της γης υψηλής γεωργικής παραγωγικότητας από τα μεγάλα συμφέροντα, κύριε συνάδελφε.</Speech>
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Βέβαια, βέβαια.</Speech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Κύριε συνάδελφε, δεν είμαστε σε καφενείο, είμαστε στο ελληνικό Κοινοβούλιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ πολύ, κύριε Καράμπελα.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Σας παρακαλώ πολύ να έχετε λίγη υπομονή να με ακούσετε, όπως σας ακούω όταν ανεβαίνετε πάνω στο Βήμα. Κάντε μου τη χάρη!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία συνάδελφε, συνεχίστε.</ChairmanSpeech> 
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Δεν μπορούμε να ακούμε άλλα τέτοια, κύριε Πρόεδρε! Έχουμε ακούσει πολλά πράγματα!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριε συνάδελφε, δίνετε το δικαίωμα να μακρηγορεί εν συνεχεία ο κάθε ομιλητής επικαλούμενος διακοπές. 
Ορίστε, κυρία Σακοράφα, συνεχίστε.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Είναι γνωστό, άλλωστε, κύριε συνάδελφε, ότι μεγάλες πολυεθνικές αγοράζουν χωράφια στην Κωπαΐδα, τα αφήνουν χέρσα και προοιωνίζεται η αλλαγή στη χρήση γης. Σας το είπαν πεντακάθαρα στην επιτροπή, ο περιφερειάρχης, ο δήμαρχος και το Δ.Σ. του οργανισμού. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό θα ήθελα, κύριε Πρόεδρε.</Speech>
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Χρεώστε το σε μένα, θα μιλήσω πέντε λεπτά εγώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, θα σας παρακαλέσω ιδιαιτέρως. Από την ώρα που ανέβηκα εδώ, διακόπτετε. Δεν είναι κατάσταση αυτή. 
Ορίστε, κυρία Σακοράφα, συνεχίστε.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κύριε Πρόεδρε. 
Είναι πάρα πολλά τα σημεία του παρόντος νομοσχεδίου στα οποία θα μπορούσα να σταθώ: από το αντισυνταγματικό προηγούμενο που εισάγετε, ισοπεδώνοντας όλους τους τύπους σχέσεων εργασίας, μέχρι την κατάργηση κάθε έκφανσης του κράτους δικαίου, που είναι πρωτίστως η αρχή της ασφάλειας του δικαίου, από την έννοια αφ’ ενός της σταθερότητας και της προβλεψιμότητας των νομικών και πραγματικών καταστάσεων που έχουν νομίμως διαμορφωθεί και αφ’ ετέρου του αποκλεισμού των αιφνίδιων και απροσδόκητων μεταβολών τους. Όμως, είναι δεδομένο ότι το κράτος δικαίου δεν υπάρχει πλέον, όπως επίσης είναι δεδομένο ότι το Σύνταγμα για εσάς είναι ένα κουρελόχαρτο. 
Υπακούοντας «αμελλητί» στις διαταγές των επιτρόπων σας, επανακαταθέσατε και εκπρόθεσμη μάλιστα την τροπολογία που είχε αποσύρει ο κ. Δένδιας κάτω από την κατακραυγή σύσσωμης της Αντιπολίτευσης περιφρονώντας κάθε έννοια δημοκρατίας. Γνωρίζετε πολύ καλά ότι στέλνετε στην ανεργία, απολύοντας, χιλιάδες εργαζόμενους που λήγει η περίοδος της διαθεσιμότητάς τους λίγο πριν τις εκλογές. 
Απέναντι σ’ αυτήν την ισοπεδωτική λογική και γνωρίζοντας τα ελάχιστα περιθώρια που μου δίνει η παρούσα συγκυρία, έχω καταθέσει, κύριε Υπουργέ,  τροπολογία που αφορά στους απόφοιτους της Εθνικής Σχολής Δημόσιας Διοίκησης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τριάντα δευτερόλεπτα, κύριε Πρόεδρε, παρακαλώ δώστε μου και τελείωσα.
Και αυτό όχι για ξεχωριστή αντιμετώπιση, αλλά για εφαρμογή της απλής λογικής. Αφορά σε υπαλλήλους που το κράτος έχει επενδύσει, επιμορφώνοντάς του σε υψηλότατο επίπεδο, ακριβώς για να υπηρετήσουν με υψηλά αξιοκρατικά κριτήρια αυτήν τη Δημόσια Διοίκηση που εσείς αυτήν τη στιγμή διαλύετε και προφυλάσσοντας την επένδυση που έχει κάνει, τους δεσμεύει για, τουλάχιστον, μία δεκαετία με ρήτρα αποζημίωσης να προσφέρουν στο δημόσιο αυτές τις εξειδικευμένες γνώσεις. Και στο σημερινό νομοσχέδιο, που υποθετικά μιλάτε για αξιολόγηση και αξιοκρατία, τους θέτετε και αυτούς σε διαθεσιμότητα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συντομεύετε.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Κοιτάξτε, κύριε Υπουργέ, την τροπολογία, ώστε να μην πεταχτεί στα σκουπίδια η επένδυση του κράτους.
Σας ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ποιος θα είναι ο τελευταίος ομιλητής, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ο κ. Δήμας.
Τον λόγο έχει ο κ. Πετράκος.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κυρίες και κύριοι της συγκυβέρνησης, εσείς που με τις πολιτικές των μνημονίων μας μας βυθίσατε στην ανεργία ένα εκατομμύριο οχτακόσιες χιλιάδες ανέργους, πάει πολύ να εγκαλείτε το ΣΥΡΙΖΑ ότι δεν ενδιαφέρεται για τους ανέργους του ιδιωτικού τομέα. Αιδώς Αργείοι, λοιπόν!
Εσείς, βέβαια, γράφετε στα παλαιότερα των υποδημάτων σας την ίδια την Επιστημονική Επιτροπή της Βουλής, που έκρινε τον σκληρό πυρήνα του νομοσχεδίου, τον οποίο φέρνετε, αντισυνταγματικό. Επειδή με τη συγκυριακή πλειοψηφία που έχετε νομίζετε ότι αυτά τα πράγματα θα περάσουν εσαεί. 
Ο σκοπός του νομοσχεδίου σας είναι πλέον φανερός: Οι απολύσεις των δημοσίων υπαλλήλων, για τις οποίες έχετε δεσμευθεί παραδομένοι στην τρόικα, η περαιτέρω συρρίκνωση του κοινωνικού κράτους και η παραχώρηση στους ιδιώτες έργου που επιτελείται σήμερα από τους δημόσιους οργανισμούς.
Η συγκυβέρνηση στην προσπάθειά της να δικαιολογήσει τις καταργήσεις των δημοσίων οργανισμών, προχωράει στη συκοφάντηση ανθρώπων, λέγοντας πως η εργασία τους είναι άχρηστη, ισοπεδώνει προσωπικότητες, απολύοντας εργαζομένους που κατέχουν τη θέση τους αξιοκρατικά.
Η Κυβέρνηση το μόνο που κάνει είναι να καταργεί οτιδήποτε εξυπηρετεί τις ανάγκες του κοινωνικού συνόλου, να κοινωνικοποιεί τα χρέη των τραπεζών και να ιδιωτικοποιεί οτιδήποτε παράγει κέρδος.
Με την κατάθεση του νομοσχεδίου του Υπουργείου Διοικητικής Μεταρρύθμισης αρχίζει η αντίστροφη μέτρηση για την απομάκρυνση χιλιάδων υπαλλήλων του δημοσίου, όπως είπε ο εισηγητής μας. Αποτελεί αφετηρία για το μέλλον περίπου πενήντα χιλιάδων εργαζομένων που απασχολούνται στα νομικά πρόσωπα του δημοσίου τομέα. Άμεσα απειλούνται οι εργαζόμενοι στις επιχειρήσεις και τα νομικά πρόσωπα των δήμων, καθώς, όπως έχει αναφερθεί, θα αποτελέσουν, μαζί με τον ΕΟΠΥΥ, βασική δεξαμενή για τις έντεκα χιλιάδες απολύσεις που προβλέπονται εντός του 2014, βάσει της σχετικής μνημονιακής δέσμευσης της Κυβέρνησης. Πρόκειται για περισσότερες από δώδεκα χιλιάδες οχτακόσιους υπαλλήλους, που ήδη με εντολή του Υπουργείου Εσωτερικών έχει αρχίσει η απογραφή τους.
Για πρώτη φορά μπαίνει λουκέτο σε φορείς και οι υπάλληλοί τους απομακρύνονται και δεν μεταφέρονται σε άλλες υπηρεσίες. Αυτή είναι η ποιοτική διαφορά αυτού του νομοσχεδίου. Γι’ αυτό και αύριο οι εργαζόμενοι στο δημόσιο προχωρούν σε μαζικές κινητοποιήσεις και σε απεργία.
Την ίδια ώρα έχουν αρχίσει οι διεργασίες για την αξιολόγηση των εποπτευομένων φορέων σε δέκα Υπουργεία. Για το σκοπό αυτό προωθήθηκε και η συνεργασία με τεχνικούς συμβούλους. Την αξιολόγηση ποιος θα την κάνει, όμως; Μία ιεραρχία η οποία στο 90% είναι διορισμένη με κομματική ταυτότητα και η οποία δεν έχει αξιολογηθεί ποτέ. Στόχος είναι η ενίσχυση του κομματικού κράτους μέσα από μία σκληρή πελατειακή λογική.
Το παιχνίδι, λοιπόν, είναι στημένο γιατί με προϊσταμένους που δεν έχουν περάσει καμμία αξιοκρατική διαδικασία, δεν μπορείτε να πείσετε κανέναν ότι σας ενδιαφέρει να κάνετε αξιολόγηση στο δημόσιο.
Το νομοσχέδιο με την αξιολόγηση των δημοσίων υπαλλήλων, όπως είπαν και άλλοι συνάδελφοι, ανοίγει την πόρτα για απολύσεις έως και του 15% των υπαλλήλων που θα αξιολογούνται ως χαμηλής απόδοσης. Πρόκειται για ένα κανιβαλικό σύστημα, αφού με τις νέες ρυθμίσεις θα αξιολογείται ως άριστα το 25% των υπαλλήλων, το 60% θα βαθμολογηθεί με υψηλό βαθμό, ενώ το 15% υποχρεωτικά θα είναι κάτω από τη βάση.
Πείτε μου, λοιπόν, τι σχέση έχει αυτό; Είναι σαν να μπαίνει ένας δάσκαλος, ένας καθηγητής μέσα στην τάξη και να δηλώνει ότι όσο και να διαβάσουν οι μαθητές του, ένα συγκεκριμένο ποσοστό θα κοπεί. Έχει αυτό καμμία λογική αξιολόγησης; Έχει καμμία κυριολεκτικά λογική αυτό;
Δηλώνετε ότι θα διώξετε όλους τους επίορκους, όλους αυτούς που μπήκαν από το παράθυρο και όχι με αξιοκρατικό τρόπο, καθώς και τους κοπανατζήδες, ότι θα κλείσετε τους οργανισμούς ευρύτερου δημόσιου τομέα, που δεν προσφέρουν έργο. Πείτε μας, λοιπόν, το εξής: Ποιοι από τους εργαζόμενους των φορέων που καταργούνται είναι επίορκοι; Ποιος μπήκε από το παράθυρο; Πείτε συγκεκριμένα, όχι γενικά και αόριστα.
Ο ΣΥΡΙΖΑ στηρίζει τις εισαγγελικές έρευνες για πλαστά πιστοποιητικά ή άλλες παρανομίες, αλλά δεν συμφωνεί σε καμμία περίπτωση με την επανάκριση μονιμοποιήσεων που έχουν επικυρωθεί από το ΑΣΕΠ σε εφαρμογή του σχετικού προεδρικού διατάγματος του κ. Παυλόπουλου το 2006, το οποίο άλλωστε υπήρξε λογικό νομοθέτημα δικής σας κυβέρνησης. 
Με το σχέδιο νόμου καταργείτε, όπως είπαν και προηγούμενοι συνάδελφοι, το ΤΕΟ. Γιατί; Για να μην υπάρχει έλεγχος στους παραχωρησιούχους, να δηλώνουν όσα θέλουν ως έσοδά τους και να συνεχίζουν να ζητάνε από το δημόσιο καινούργια κεφάλαια για να προχωρήσουν τα έργα τα οποία έχουν ξεκινήσει και για να έρχεται η Ευρωπαϊκή Τράπεζα και να σταματάει αυθαίρετα, για παράδειγμα το δρόμο στην Πελοπόννησο, παρότι κατά 95% έχει ολοκληρωθεί. Αυτός είναι ο λόγος. 
Τουλάχιστον, επειδή κάνετε πολύ μεγάλη αδικία σε βάρος των εργαζομένων του Ταμείου Εθνικής Οδοποιίας, δεχθείτε την τροπολογία που έχει κατατεθεί. 
Με το σχέδιο νόμου καταργείτε, επίσης, όπως είπαν και προηγουμένως οι συναδέλφισσες, ο Οργανισμός Κωπαΐδας. Είναι ένας οργανισμός που διαχειρίζεται, χωρίς να επιβαρύνει τον κρατικό προϋπολογισμό, χιλιάδες στρέμματα βοηθώντας τον πρωτογενή τομέα. 
Στο νομοσχέδιο προβλέπεται, ακόμη, κατάργηση της «Ενοποίησης Αρχαιολογικών Χώρων και Αναπλάσεις Α.Ε.» και απόλυση όλου του προσωπικού, χωρίς την αξιολόγησή του. Ο συγκεκριμένος οργανισμός ασχολείται με μελέτες και δημόσια έργα που άπτονται των τομέων Πολιτισμού, Περιβάλλοντος και Τουρισμού και είναι συγχρηματοδοτούμενα από το ΕΣΠΑ και το Πράσινο Ταμείο. Το προσωπικό διαθέτει πολύτιμη εμπειρία και σημαντική τεχνογνωσία.
Πέραν, όμως, από την απόλυση των εργαζομένων, που είναι το πιο σοβαρό, υπάρχει και ο κίνδυνος να υπάρξουν σημαντικές καθυστερήσεις και προβλήματα στην υλοποίηση των έργων, εάν όχι οριστική ακύρωσή τους με αρνητικές επιπτώσεις για το δημόσιο, όπως απώλεια θέσεων εργασίας αλλά και εσόδων από τον τουρισμό. 
Η Κυβέρνηση καταργεί και το «Εθνικό Ινστιτούτο και Εργασίας και Ανθρώπινου Δυναμικού», το οποίο, μεταξύ των άλλων, διαχειρίζεται προγράμματα του ΕΣΠΑ για τη διατήρηση θέσεων εργασίας στις μικρομεσαίες επιχειρήσεις, προϋπολογισμού 200.000.000 ευρώ, που αφορούν χιλιάδες επιχειρήσεις σε όλη την Ελλάδα. Είναι σημαντικότατα προγράμματα για τη δεδομένη χρονική περίοδο που η ανεργία λαμβάνει εκρηκτικές διαστάσεις και οι μικρομεσαίες επιχειρήσεις πλήττονται ανεπανόρθωτα. 
Είναι χαρακτηριστικό ότι το παραπάνω ινστιτούτο απασχολεί σήμερα εξήντα τέσσερις εργαζομένους, η πλειονότητα των οποίων έχει προσληφθεί το 2005 με αξιοκρατικές διαδικασίες μέσω ΑΣΕΠ. Οι εργαζόμενοι έχουν υψηλά επιστημονικά και ερευνητικά προσόντα και είναι εξειδικευμένοι στα ζητήματα αγοράς εργασίας. Αξίζει να γνωρίζετε ότι οι πενήντα έξι από αυτούς είναι απόφοιτοι πανεπιστημίου, εκ των οποίων είκοσι ένας είναι κάτοχοι μεταπτυχιακού διπλώματος και επτά κάτοχοι διδακτορικού. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Δώστε μου ένα λεπτό, σας παρακαλώ. 
Κύριοι της Κυβέρνησης, έχετε επαφή με την πραγματικότητα; Οι επαγγελματίες και οι έμποροι φωνάζουν. Οι εκπρόσωποί τους, η ΓΕΣΕΒΕ, η ΕΣΕ, καθώς και η ΓΣΕΕ, σας έστειλαν επιστολές με τις οποίες ζητούν τη διατήρηση του «Εθνικού Ινστιτούτου Εργασίας και Ανθρώπινου Δυναμικού» και τη διεύρυνση του έργου του και εσείς το κλείνετε! 
Εφαρμόζοντας τις μνημονιακές σας πολιτικές, καταργείτε ακόμα και το «Εθνικό Κέντρο Βιβλίου» και τον «Οργανισμό Παιδικών και Εφηβικών Βιβλιοθηκών», που οι εργαζόμενοί τους είναι απλήρωτοι από το 2009 και δεν υπάρχει καμμία πρόβλεψη γι’ αυτούς. 
Επίσης, απολύετε τους καθηγητές τεχνικής εκπαίδευσης, σχολικούς φύλακες, δημοτικούς αστυνόμους, τις ηρωικές καθαρίστριες του Υπουργείου Οικονομικών και των εφοριών της χώρας που αγωνίζονται καθημερινά. 
Σταματήστε να εκτελείτε τους εργαζόμενους! Σταματήστε το άθλιο έργο της τρόικας! Φτάνετε στο σημείο να παραβιάζετε το Σύνταγμα με την άθλια «ντροπολογία» που φέρνετε ότι δεν αναστέλλονται οι απολύσεις ούτε στην προεκλογική περίοδο.  
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Το Σύνταγμα, η δημοκρατία, η έννομη τάξη και το δικαίωμα στην εργασία είναι πάνω από τα μνημόνια και τους ορισμούς της τρόικας!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Αφού εσείς παραβιάζετε το Σύνταγμα, η τήρησή του επαφίεται στον πατριωτισμό των Ελλήνων. Ένα νέο κίνημα «1-1-4» θα ξεπηδήσει και θα σας διώξει αύριο το πρωί!
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Δήμα, έχετε τον λόγο. Είστε ο τελευταίος ομιλητής για απόψε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Οι παρακάμψεις του Κανονισμού γίνονται επιλεκτικά.</Speech> 
<Speech><Parlmember>ΧΡΙΣΤΟΣ ΔΗΜΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η αναδιοργάνωση των κρατικών δομών συνιστά στρατηγική προτεραιότητα για την Κυβέρνηση.
Στόχος μας είναι ένα δημόσιο, το οποίο δεν θα είναι μόνο πιο φιλικό προς τους πολίτες αλλά θα πετυχαίνει τους στόχους των τριών «α»: Θα είναι αποτελεσματικότερο, αποδοτικότερο και αξιοκρατικότερο. Σε μεγάλο βαθμό το νομοσχέδιο αυτό επιτυγχάνει αυτούς τους στόχους. 
Αποτελεσματικότερο κράτος σημαίνει λιγότερη γραφειοκρατία. Θα αναφέρω τέσσερα παραδείγματα μείωσης της γραφειοκρατίας:
Πρώτον, καταργείται η υποχρέωση υποβολής πρωτοτύπων ή επικυρωμένων αντιγράφων στις δημόσιες υπηρεσίες. Πολύ απλά αντί να επωμίζεται ο πολίτης την ευθύνη να δείξει ότι ένα έγγραφο είναι πρωτότυπο, αυτό περνάει στις υπηρεσίες οι οποίες εκδίδουν τα έγγραφα.
Δεύτερον, ένας πολίτης ή μία επιχείρηση η οποία υποβάλλει φωτοαντίγραφα αναλαμβάνει την ευθύνη και θα είναι σαν να υποβάλλει υπεύθυνη δήλωση για την ακρίβεια και την αλήθεια των φωτοαντιγράφων. Φυσικά, εάν δεν είναι ακριβή ή αληθινά, θα έχει ποινικές ευθύνες.
Τρίτον, οι ανώνυμες εταιρείες και οι εταιρείες περιορισμένης ευθύνης αντί να δημοσιεύουν υποχρεωτικά στο ΦΕΚ Α.Ε. - ΕΠΕ τις τροποποιήσεις καταστατικού και τους ισολογισμούς, μπορούν να το κάνουν στο Γενικό Εμπορικό Μητρώο.
Τέταρτον, καταργείται η υποχρέωση βεβαίωσης γνησίου υπογραφής στην υπεύθυνη δήλωση που κατατίθεται στην πρώτη φάση προσφοράς στους διαγωνισμούς του δημοσίου.
Αποδοτικότερο κράτος σημαίνει, όμως, ότι μειώνεται το κράτος εκεί όπου πρέπει να μειωθεί. Συνεπώς καταργούνται φορείς των οποίων η αποστολή ή ο ρόλος μπορεί να ασκηθεί καλύτερα από μία υφιστάμενη δομή του κράτους. Επίσης, καταργούνται νομικά πρόσωπα, τα οποία ουδέποτε δραστηριοποιήθηκαν επιχειρησιακά και συγχωνεύονται κλαδικά ερευνητικά κέντρα σε έναν φορέα.
Επίσης το νομοσχέδιο θέτει ξεκάθαρους στόχους για καλύτερο συντονισμό για την επίτευξη των επιχειρησιακών στόχων και δράσεων: Δημιουργία συνεργιών στην υποστήριξη πληροφοριακών συστημάτων και στη διαχείριση ανθρώπινου δυναμικού. Εφαρμογή οριζόντιας προσέγγισης, γιατί μία δημόσια πολιτική μπορεί και πρέπει να ασκείται από μία δομή. Ενδυνάμωση του ελέγχου της δημοσιονομικής δαπάνης και της λογοδοσίας. Συγκέντρωση συναφών αρμοδιοτήτων σε μία δομή ώστε να προκύψει διάχυση της τεχνογνωσίας και καλύτερες πρακτικές. 
Αξιοκρατικότερο κράτος: Επιτέλους, προχωράμε στην ουσιαστική αξιολόγηση των δημοσίων υπαλλήλων. Επιτρέψτε μου σε αυτό το σημείο να τονίσω ότι ο καλός και έντιμος δημόσιος υπάλληλος όχι μόνο επιθυμεί την αξιολόγηση αλλά την απαιτεί, διότι πολύ απλά θέλει να δει ότι οι κόποι του, η εργασία του και η συνέπειά του να ανταμείβονται.
Η βαθμολόγηση της συντριπτικής πλειοψηφίας των δημοσίων υπαλλήλων με βαθμούς «9» και «10», όπως συμβαίνει σήμερα, αναιρεί τη σημασία, τη λογική της αξιολόγησης, την καθιστά ανούσια. Πλέον μόνο το 25% των δημοσίων υπαλλήλων μπορεί να βαθμολογηθεί με «άριστα». Συνεπώς, έχουμε μία κατάταξη. 
Κατά τη δική μου άποψη, κύριε Υπουργέ, θα ήταν φρόνιμο να μπορούσε να υπήρχε και ένα πριμ ανταποδοτικότητας, δηλαδή οι δημόσιοι υπάλληλοι οι οποίοι επί σειρά ετών βαθμολογούνται με «άριστα» να είχαν ένα κίνητρο παραπάνω -δεν ξέρω αν αυτό θα έχει να κάνει με την πρόοδό τους ή ακόμα και ένα οικονομικό πριμ- όπως αντίστοιχα θα μπορούσαν να υπήρχαν επιπλέον επιμορφωτικά σεμινάρια σε όσους τα χρειάζονται. Δίνω ένα απλό παράδειγμα, τη χρήση ηλεκτρονικών υπολογιστών ώστε να είναι εκτενέστερη και καλύτερη.
Η αξιοκρατία, όμως, εξετάζεται ακόμα και αναδρομικά. Για πρώτη φορά συγκροτείται αντικειμενικός και αδιάβλητος μηχανισμός ελέγχου για κάθε είδους μετατροπή σύμβασης εργασιακής σχέσης σε αορίστου χρόνου από το ΑΣΕΠ. Μάλιστα οι έλεγχοι του Σώματος Επιθεωρητών Ελεγκτών Δημόσιας Διοίκησης κατέληξαν σε ανησυχητικά ευρήματα αναφορικά με τον τρόπο εφαρμογής της εκάστοτε ισχύουσας νομοθεσίας για τη μετατροπή εργασιακών σχέσεων σε αορίστου χρόνου.
Σε αυτό το σημείο θα ήθελα να τονίσω ότι έχει φτάσει επιτέλους η ώρα να ανοίξει η συζήτηση για την αναθεώρηση του Συντάγματος. Έχει φτάσει η στιγμή που πρέπει να ξαναδούμε από την αρχή όχι μόνο τη λειτουργία της Δημόσιας Διοίκησης αλλά γενικότερα το πολιτικό σύστημα.
Πρέπει επιτέλους να συμφωνήσουμε και να συζητήσουμε για θέματα όπως η άρση της βουλευτικής ασυλίας, η κατάργηση του νόμου περί ευθύνης των Υπουργών, η επανεξέταση της μονιμότητας στο δημόσιο τομέα, ένα καινούργιο εκλογικό σύστημα, η λειτουργία μη κρατικών πανεπιστημίων και ακόμη ο τρόπος εκλογής και οι αρμοδιότητες του Προέδρου της Δημοκρατίας. 
Κυρίες και κύριοι συνάδελφοι, τα πράγματα είναι πολύ απλά. Υπάρχουν πολλοί οι οποίοι δεν θέλουν να αλλάξει τίποτα. Είτε το ξέρουν είτε δεν το ξέρουν, αυτοί είναι γνήσια συντηρητικοί. Καταψηφίζουν τα πάντα ακόμα και την αξιολόγηση. 
Αντιθέτως, υπάρχουν οι άλλοι οι οποίοι πιστεύουν σε ένα αποτελεσματικότερο κράτος, σε ένα αποδοτικότερο κράτος και σε ένα αξιοκρατικότερο κράτος. Αυτοί θέλουν την πραγματική πρόοδο και στηρίζουν όχι μόνο το νομοσχέδιο αλλά και αυτήν την Κυβέρνηση.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Στο σημείο αυτό διακόπτεται η συζήτηση επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης με τον τίτλο: «Διοικητικές απλουστεύσεις-Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα-Τροποποίηση διατάξεων π.δ. 318/1992 (Α΄ 161) και λοιπές ρυθμίσεις».
Κύριοι συνάδελφοι, έχουν διανεμηθεί τα Πρακτικά της Πέμπτης 6 Φεβρουαρίου 2014, της Παρασκευής 7 Φεβρουαρίου 2014 και της Δευτέρας 10 Φεβρουαρίου 2014 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν έχουν διανεμηθεί.</Speech> 
<Speech><Parlmember>ΙΩΑΝΝΗΣ ΚΑΡΑΜΠΕΛΑΣ</Parlmember>: Έχουν διανεμηθεί. Τα έχω διαβάσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συνεπώς τα Πρακτικά της Πέμπτης 6 Φεβρουαρίου 2014, της Παρασκευής 7 Φεβρουαρίου 2014 και της Δευτέρας 10 Φεβρουαρίου 2014  επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 0.37΄ λύεται η συνεδρίαση για σήμερα ημέρα Τετάρτη 12 Μαρτίου 2014 και ώρα 10.00΄, με αντικείμενο εργασιών του Σώματος: νομοθετική εργασία, συνέχιση της συζήτησης επί της αρχής του σχεδίου νόμου του Υπουργείου Διοικητικής Μεταρρύθμισης και Ηλεκτρονικής Διακυβέρνησης με τον τίτλο: «Διοικητικές απλουστεύσεις- Καταργήσεις, συγχωνεύσεις νομικών προσώπων και υπηρεσιών του Δημόσιου Τομέα - Τροποποίηση διατάξεων π.δ. 318/1992 (Α΄ 161) και λοιπές ρυθμίσεις».
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ 
Τελευταία Αποθήκευση:	20/3/2014 9:28:00 πμ	Από:	Σκότη Δέσποινα
Εκτυπώθηκε:	20/3/2014 9:28:00 πμ</body>
</html>