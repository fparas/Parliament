<html><head><meta name="cp:revision" content="2"><meta name="date" content="2013-05-08T10:11:00Z"><meta name="Company" content="OTS"><meta name="Keywords" content=""><meta name="meta:word-count" content="48503"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-30T06:43:00Z"><meta name="Word-Count" content="48503"><meta name="dcterms:created" content="2013-05-08T10:11:00Z"><meta name="dcterms:modified" content="2013-05-08T10:11:00Z"><meta name="Last-Modified" content="2013-05-08T10:11:00Z"><meta name="Last-Save-Date" content="2013-05-08T10:11:00Z"><meta name="meta:character-count" content="261919"><meta name="Template" content="Normal.dot"><meta name="meta:save-date" content="2013-05-08T10:11:00Z"><meta name="dc:title" content="(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)"><meta name="Application-Name" content="Microsoft Office Word"><meta name="modified" content="2013-05-08T10:11:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-05-08T10:11:00Z"><meta name="Last-Printed" content="2013-04-30T06:43:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-05-08T10:11:00Z"><meta name="xmpTPg:NPages" content="1"><meta name="resourceName" content="25-4-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="261919"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)</head>
<body>Συνεδρίαση 25.4.2013                                                                     σελ.128
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΟΓ΄
Πέμπτη 25 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. &apos;Αδεια απουσίας των Βουλευτών κ.κ. Ν. Φούντα, Α. Μπούρα και Γ. Μιχελάκη, σελ. 
3. Ανακοινώνεται ότι τη συνεδρίαση παρακολουθούν μαθητές από το 1ο Γυμνάσιο Σητείας Λασιθίου, το Γυμνάσιο Παλαιοκάστρου Λασιθίου, το Ιδιωτικό Γυμνάσιο Εκπαιδευτηρίων Μαντουλίδη Θεσσαλονίκης, το 48ο Δημοτικό Σχολείο Αθήνας, το 6ο Δημοτικό Σχολείο Χανίων και το 2ο Γυμνάσιο Άργους Ορεστικού Καστοριάς, σελ. 
4. Επί διαδικαστικού θέματος, σελ. 
5. Ανακοινώνεται η παράταση της Ειδικής Κοινοβουλευτικής Επιτροπής προς διενέργεια προκαταρκτικής εξέτασης κατά του πρώην Υπουργού κ. Γιώργου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της τράπεζας HSBC ως τις 17 Ιουνίου 2013, σελ. 
6. Αναφορά σε διατάξεις του πολυνομοσχεδίου του Υπουργείου Οικονομικών που πρόκειται να κατατεθεί στη Βουλή, σελ. 
7. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 26 Απριλίου 2013, σελ. 
4. Συζήτηση επικαίρων ερωτήσεων: 
  α)Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
    i)σχετικά με τη χρησιμοποίηση των καταθέσεων των Ελλήνων αποταμιευτών/οφειλετών από τις τράπεζες, για απαιτήσεις τους προς αυτούς χωρίς την τήρηση των διαδικασιών του Κώδικα Πολιτικής Δικονομίας, σελ. 
    ii)σχετικά με τα προβλήματα των πωλητών των λαϊκών αγορών, σελ. 
  β)Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων:
   i)σχετικά με τις αποδράσεις από τις Φυλακές Τρικάλων, σελ. 
    ii)σχετικά με το συμβάν στη Μανωλάδα και την έκθεση του Επιτρόπου του Συμβουλίου της Ευρώπης κ. Νίλς Μούιζνιεκς, σελ. 
  γ)Προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τσιμεντοβιομηχανία ΑΓΕΤ-ΗΡΑΚΛΗΣ (LAFARGE)στην Χαλκίδα, σελ. 
  δ)Προς τον Υπουργό Αγροτικής Ανάπτυξης και Τροφίμων, σχετικά με την απόδοση των μέτρων στήριξης της ελληνικής αλιείας και τον εκσυγχρονισμό των ιχθυοσκαλών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Συζήτηση επί των άρθρων και των τροπολογιών του σχεδίου νόμου του Υπουργείου Οικονομικών: &quot;Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών&quot;, σελ. 

ΠΡΟΕΔΡΟΣ
ΜΕΪΜΑΡΑΚΗΣ Ε., σελ.
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΚΑΛΑΝΤΖΗΣ Γ., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΤΡΑΓΑΚΗΣ Ι., σελ.
ΟΜΙΛΗΤΕΣ

Α. Επί διαδικαστικού θέματος:
ΓΕΡΜΕΝΗΣ Γ. , σελ.
ΓΡΗΓΟΡΑΚΟΣ Λ. , σελ.
ΚΑΛΑΝΤΖΗΣ Γ. , σελ.
ΚΑΜΜΕΝΟΣ Π. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΛΑΦΑΖΑΝΗΣ Π. , σελ.
ΜΕΪΜΑΡΑΚΗΣ Ε. , σελ.
ΤΡΑΓΑΚΗΣ Ι. , σελ.
ΧΑΪΚΑΛΗΣ Π. , σελ.
ΧΡΥΣΟΒΕΛΩΝΗ Μ. , σελ.

Β. Επί της αναφοράς σε διατάξεις του πολυνομοσχεδίου του Υπουργείου Οικονομικών που πρόκειται να κατατεθεί στη Βουλή:
ΓΕΡΜΕΝΗΣ Γ. , σελ.
ΓΙΟΒΑΝΟΠΟΥΛΟΣ Κ. , σελ.
ΚΑΜΜΕΝΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΕΓΚΕΡΟΓΛΟΥ Β. , σελ.
ΛΑΦΑΖΑΝΗΣ Π. , σελ.
ΜΗΤΡΟΠΟΥΛΟΣ Α. , σελ.
ΝΤΙΝΟΠΟΥΛΟΣ Α. , σελ.
ΣΤΡΑΤΟΥΛΗΣ Δ. , σελ.

Γ. Επί προσωπικού θέματος:
ΚΑΜΜΕΝΟΣ Π. , σελ.
ΜΕΪΜΑΡΑΚΗΣ Ε. , σελ.

Δ. Επί των επικαίρων ερωτήσεων:
ΒΟΥΤΣΗΣ Ν. , σελ.
ΓΙΟΒΑΝΟΠΟΥΛΟΣ Κ. , σελ.
ΜΑΡΚΟΥ Α. , σελ.
ΜΙΧΟΣ Ν. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΦΙΛΗΣ Α. , σελ.
ΡΟΥΠΑΚΙΩΤΗΣ Α. , σελ.
ΣΚΟΡΔΑΣ Α. , σελ.
ΤΣΑΥΤΑΡΗΣ Α. , σελ.
ΧΡΥΣΟΒΕΛΩΝΗ Μ. , σελ.

Ε. Επί του σχεδίου νόμου του Υπουργείου Οικονομικών:
ΑΝΑΓΝΩΣΤΑΚΗΣ Δ. , σελ.
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΒΑΛΑΒΑΝΗ Ό. , σελ.
ΒΟΡΙΔΗΣ Μ. , σελ.
ΓΑΚΗΣ Δ. , σελ.
ΓΕΡΜΕΝΗΣ Γ. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΓΙΟΒΑΝΟΠΟΥΛΟΣ Κ. , σελ.
ΓΚΟΚΑΣ Χ. , σελ.
ΖΑΧΑΡΙΑΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΜΜΕΝΟΣ Π. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΕΓΚΕΡΟΓΛΟΥ Β. , σελ.
ΛΑΜΠΡΟΥΛΗΣ Γ. , σελ.
ΛΑΦΑΖΑΝΗΣ Π. , σελ.
ΜΗΤΡΟΠΟΥΛΟΣ Α. , σελ.
ΝΤΙΝΟΠΟΥΛΟΣ Α. , σελ.
ΞΗΡΟΤΥΡΗ-ΑΙΚΑΤΕΡΙΝΑΡΗ Α. , σελ.
ΠΕΤΡΑΚΟΣ Α. , σελ.
ΣΤΑΪΚΟΥΡΑΣ Χ. , σελ.
ΣΤΡΑΤΟΥΛΗΣ Δ. , σελ.
ΧΑΪΚΑΛΗΣ Π. , σελ.
ΧΡΥΣΟΧΟΪΔΗΣ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΟΓ΄
Πέμπτη 25 Απριλίου 2013
Αθήνα, σήμερα στις 25 Απριλίου 2013, ημέρα Πέμπτη και ώρα 9.35΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ .
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Έχω την τιμή να ανακοινώσω στο Σώμα το δελτίο επικαίρων ερωτήσεων της Παρασκευής 26 Απριλίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρα 129 παράγραφοι 2 και 3 και 130 παράγραφοι 2 και 3 του Κανονισμού της Βουλής)&#160;
&#160;1. Η με αριθμό 1364/23-4-2013 επίκαιρη ερώτηση του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την αποκρατικοποίηση του αερολιμένος Χανίων.&#160;
&#160;2. Η με αριθμό 1370/23-4-2013 επίκαιρη ερώτηση της Βουλευτού Β΄ Αθηνών του Συνασπισμού Ριζοσπαστικής Αριστεράς&#160;- Ενωτικό Κοινωνικό Μέτωπο κ. Βασιλικής Κατριβάνου προς τον Υπουργό Υγείας, σχετικά με τις καταβληθείσες μισθολογικές παροχές στους εργαζομένους στον ΟΚΑΝΑ.&#160;
&#160;3. Η με αριθμό 1386/23-4-2013 επίκαιρη ερώτηση του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την κατάργηση της διάταξης του άρθρου 78 του ν.4146/2013.&#160;
&#160;4. Η με αριθμό 1366/23-4-2013 επίκαιρη ερώτηση του Βουλευτή Β΄ Αθηνών των Ανεξάρτητων Ελλήνων κ. Ιωάννη Δημαρά προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εγκατάλειψη του Πάρκου Περιβαλλοντικής Ευαισθητοποίησης «Αντώνης Τρίτσης». 
&#160;5. Η με αριθμό 1383/23-4-2013 επίκαιρη ερώτηση του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εξωτερικών, σχετικά με τη λειτουργία του Γενικού Προξενείου της Ελλάδας στη Φιλιππούπολη.
&#160;6. Η με αριθμό 1375/23-4-2013 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τους διορισμούς των εκλεγμένων μελών ΔΕΠ στα πανεπιστήμια της χώρας.&#160;
7. Η με αριθμό 1380/23-4-2013 επίκαιρη ερώτηση του Βουλευτή Β΄ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις στην εταιρεία «PRACKTIKER HELLAS».&#160;
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)&#160;
&#160;1. Η με αριθμό 1365/23-4-2013 επίκαιρη ερώτηση του Βουλευτή Πέλλης της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις επιτροπές των Κέντρων Πιστοποίησης Αναπηρίας (ΚΕΠΑ).&#160;
&#160;2. Η με αριθμό 1371/23-4-2013 επίκαιρη ερώτηση του Βουλευτή Αρκαδίας του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Κωνσταντίνου Ζαχαριά προς τον Υπουργό Υγείας, σχετικά με την υλοποίηση του ειδικού προγράμματος του ΟΑΕΔ για την απασχόληση απεξαρτημένων ατόμων στα Ψυχιατρικά Νοσοκομεία Αθήνας και Θεσσαλονίκης.
3. Η με αριθμό 1374/23-4-2013 επίκαιρη ερώτηση του Βουλευτή Ηρακλείου του Πανελλήνιου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας και Εσωτερικών, σχετικά με το πρόγραμμα ΕΣΠΑ για τους βρεφονηπιακούς σταθμούς της χώρας.&#160;
4. Η με αριθμό 1367/23-4-2013 επίκαιρη ερώτηση της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας – Μαρίας Γιαταγάνα προς τον Υπουργό Υγείας, σχετικά με την αδυναμία διάγνωσης και αντιμετώπισης των περιστατικών φυματίωσης στη Θεσσαλονίκη λόγω έλλειψης μηχανολογικού εξοπλισμού και υλικών.
 5. Η με αριθμό 1384/23-4-2013 επίκαιρη ερώτηση του Βουλευτή Β΄ Πειραιώς του Λαϊκού Συνδέσμου - Χρυσή Αυγή κ. Ιωάννη Λαγού προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την επικείμενη ιδιωτικοποίηση του αεροδρομίου Χανίων.&#160;
&#160;6. Η με αριθμό 1376/23-4-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με το ηλεκτρονικό περιουσιολόγιο.&#160;
&#160;7. Η με αριθμό 1381/23-4-2013 επίκαιρη ερώτηση της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ελλείψεις σε προσωπικό και μέσα στο Κέντρο Προστασίας του Παιδιού (ΚΠΠ).&#160;
8. Η με αριθμό 1352/22-4-2013 επίκαιρη ερώτηση του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Υγείας, σχετικά με τις δυσλειτουργίες στο ΕΚΑΒ και τη διακομιδή ασθενών στο Νομό Ευβοίας.
Κυρίες και κύριοι συνάδελφοι, εισερχόμεθα στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η τέταρτη με αριθμό 1358/22-4-2013 επίκαιρη ερώτηση δεύτερου κύκλου του Βουλευτή Ημαθίας των Ανεξάρτητων Ελλήνων κ. Κωνσταντίνου Γιοβανόπουλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη χρησιμοποίηση των καταθέσεων των Ελλήνων αποταμιευτών/οφειλετών από τις τράπεζες, για απαιτήσεις τους προς αυτούς, χωρίς την τήρηση των διαδικασιών του Κώδικα Πολιτικής Δικονομίας. 
Το λόγο έχει ο συνάδελφος κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Καλημέρα, κύριε Πρόεδρε και κύριε Υπουργέ. 
Νομίζω πως η ερώτησή μου, πέρα από σαφής, είναι και εξαιρετικά επίκαιρη, δοθέντος ότι υπάρχει μία μεγάλη συζήτηση και μία μεγάλη αγωνία στον πληθυσμό της Ελλάδας για το τι συμβαίνει με τις καταθέσεις.
Αναφέρομαι σε δύο μόνο περιπτώσεις στην επίκαιρη ερώτησή μου. Είναι δύο συγκεκριμένοι πολίτες της περιφέρειας στην οποία εκλέγομαι και οι οποίοι είχαν πράγματι κάποιες οφειλές σε τραπεζικά ιδρύματα από πιστωτικές κάρτες ή από άλλες δανειακές συμβάσεις. 
Εντούτοις και ενώ δεν έχει εκδοθεί καμμία δικαστική απόφαση σε βάρος τους και ενώ οι καταθέσεις είναι εγγυημένες και ενώ οι τραπεζικοί λογαριασμοί στους οποίους είναι κατατεθειμένα χρήματα, είχαν και άλλους συνδικαιούχους, προς έκπληξή τους διαπίστωσαν ότι για τις οφειλές που είχαν στα τραπεζικά ιδρύματα ένα μακρύ χέρι κάποιου αόρατου τραπεζίτη πήγε και αφαίρεσε τα ποσά μέσα από τις καταθέσεις τους.
Νομίζω ότι ως προς το συγκεκριμένο, δεν θα αμφιβάλει κανείς ότι αν χρειαστεί να προσκομίσω συγκεκριμένα έγγραφα για τις κινήσεις των λογαριασμών, είναι πάρα πολύ εύκολο να το κάνω. Όμως δεν νομίζω ότι μπορεί να αμφισβητήσει κανείς ότι συνέβη έτσι το γεγονός και ότι δεν είναι μεμονωμένο. 
Είναι ένα συμβάν το οποίο κατά κόρον μπορεί να παρατηρηθεί σήμερα στους κατοίκους της Ελλάδος. Και με αυτήν την αγωνία ήθελα να ξέρω πώς ακριβώς συμβαίνει και μπορεί η τράπεζα –η οποία υποτίθεται ότι εγγυάται τις καταθέσεις και στην οποία εμπιστευόμαστε τις οικονομίες μας- να έχει αυτήν τη δυνατότητα. Σε κάθε περίπτωση ποια είναι η προστασία, ποια είναι η ασπίδα και ποια είναι η πολιτική η οποία εφαρμόζεται από το Υπουργείο Οικονομικών;
Θα ήθελα να ξέρω λοιπόν, αν υπάρχει τέτοια διαταγή, τέτοια εγκύκλιος, τέτοια συμφωνία. Είναι μια τροϊκανή επιταγή αυτό που συνέβη ή απλώς είναι ένα περιστατικό, το οποίο θα πρέπει με κάποια δική μας πια ή των ανθρώπων αυτών κίνηση στα δικαστήρια, να διευθετηθεί, ώστε να μπορέσουν να πάρουν πίσω τα χρήματα; Με κάθε τρόπο είναι ποινικώς κολάσιμο, κατά την άποψή μου, αδίκημα να υπεξαιρούνται χρήματα από τον τραπεζίτη, στον οποίο τα είχαν εμπιστευθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε.
Υπενθυμίζω ότι ο Κώδικας Πολιτικής Δικονομίας στο άρθρο 982 παράγραφος 3 ορίζει ως ακατάσχετο το ποσό του μισθού ή της συντάξεως που κατατίθεται σε τραπεζικό λογαριασμό μισθοδοσίας και το προστατεύει ως το ύψος ενός μισθού ή μιας σύνταξης.
Ταυτόχρονα ο Αστικός Κώδικας στα άρθρα 451 και 464 απαγορεύει, ακόμη και σε περίπτωση που ο δικαιούχος του λογαριασμού συμφωνήσει, τον συμψηφισμό ληξιπρόθεσμων απαιτήσεων με ακατάσχετες απαιτήσεις. Η ρύθμιση αυτή ισχύει, προκειμένου να προστατευτεί ένα ελάχιστο εισόδημα που είναι απαραίτητο για την κάλυψη βιοτικών αναγκών του οφειλέτη. Μάλιστα, ακόμα και αν έχει δώσει στην τράπεζα πάγια εντολή εξόφλησης οφειλών του για το συγκεκριμένο λογαριασμό, μπορεί να την ανακαλέσει. 
Προστασία του εισοδήματος προβλέπεται και για το επίδομα ανεργίας από το ν. 2961/1954 στο άρθρο 21 παράγραφος 6. Το επίδομα είναι ανεκχώρητο και ακατάσχετο, εκτός αν πρόκειται για διατροφή συζύγων, ανιόντων ή κατιόντων, όχι πάντως για τραπεζικές απαιτήσεις, όπως αναφέρεται στην επίκαιρη ερώτηση. 
Άρα αποτελεσματικό δίχτυ προστασίας από το νόμο υπάρχει και για τους κοινούς λογαριασμούς, οι οποίοι επίσης μνημονεύονται στην επίκαιρη ερώτηση. Καθένας από τους δικαιούχους χρηματικής κατάθεσης σε κοινό τραπεζικό λογαριασμό είναι δικαιούχος του συνόλου των χρημάτων που κατατέθηκαν στο λογαριασμό. Αυτά για το νομικό πλέγμα προστασίας των οφειλετών που λαμβάνουν μισθό, σύνταξη ή επίδομα ανεργίας σε τραπεζικό λογαριασμό. 
Επιπροσθέτως, θέλω να καταστήσω σαφές πως η βούληση της Κυβέρνησης είναι να τηρηθεί το νομικό αυτό πλέγμα στο ακέραιο. Αναφέρω αυτονόητα πράγματα, προκειμένου να μην υπάρξει η παραμικρή αμφιβολία ότι ο νόμος δεν τηρείται ή δεν θα τηρηθεί.
Σημειώνω επίσης ότι με τη συγκεκριμένη αιτιολογία έχουν αντιμετωπιστεί καταγγελίες καταναλωτών από τη Γενική Γραμματεία Καταναλωτή. Αναφέρω τελείως επιγραμματικά ότι το 2011 καταγγελίες αυτού του είδους ήταν διακόσιες εξήντα δύο, το 2012 τριακόσιες εβδομήντα οκτώ και το πρώτο τρίμηνο του 2013 ήταν εκατόν τέσσερις. Σε όλες τις περιπτώσεις, εφόσον δεν μιλάμε για πάγια εντολή εξόφλησης υποχρεώσεων μέσω λογαριασμού, έχουν επιβληθεί τα σχετικά πρόστιμα στις τράπεζες που έχουν παρανομήσει. 
Σε ό,τι αφορά τους συγκεκριμένους συμπολίτες που επικαλείστε, μπορούν είτε να επικοινωνήσουν τηλεφωνικά με τη γραμμή εξυπηρέτησης καταναλωτή 1520 ή να στείλουν γραπτώς τα αντίγραφα των κινήσεων που έχουν γίνει στους λογαριασμούς τους και θα επιστραφούν τα χρήματα και θα επιβληθούν κυρώσεις, εφόσον δεν υπάρχει –το ξαναλέω- πάγια εντολή εξόφλησης. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε, κύριε Υπουργέ, που τηρείτε και το χρόνο. 
Παρακαλώ το λόγο έχει ο συνάδελφος κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Έφτασα στη Βουλή. Κοντεύω τα πενήντα έτη. Δεν ήμουν ποτέ μαρξιστής. Όμως δεν μπορώ να μην χρησιμοποιήσω μια φράση του Μαρξ που έλεγε «την αισχρότητα για να γίνει ακόμα πιο ολοφάνερη, δημοσιοποίησέ την». 
Ήταν αισχρό αυτό που έκαναν οι τραπεζίτες. Ο Μιχάλης Τσαντεκίδης είναι δημόσιος υπάλληλος. Είχε ένα λογαριασμό με τη σύζυγό του. Τα χρήματα ήταν της συζύγου του και το δικό του όνομα ήταν απλώς εκεί, για να υπάρχει και να μπορεί να διευκολύνεται. Πήγαν και σήκωσαν τα χρήματα!
Ο Σωτήρης Παπαδόπουλος, το δεύτερο άτομο για το οποίο σας μιλάω, ήταν μακροχρόνια άνεργος. Εργάστηκε έξι μήνες στα ροδάκινα, στα διαλογητήρια. Του έβαλε κάποια στιγμή με καθυστέρηση ο εργοστασιάρχης τα χρήματα στο λογαριασμό και πήγε ο τραπεζίτης και τα σήκωσε!
Σας λέω δύο ονόματα συγκεκριμένα. Βέβαια την αναφορά που κάνατε στον Αστικό Κώδικα είναι κάτι γνωστό, που το ξέρουμε όλοι φαντάζομαι. Το θέμα είναι να επιστραφούν τα χρήματα. Πρέπει να επιστραφούν τα χρήματα και αν θα τους βάλετε και πρόστιμα ή αν θα κινήσετε άλλες διαδικασίες, δεν με ενδιαφέρει. 
Χαίρομαι που παρατηρείτε ότι το φαινόμενο δεν είναι μοναδιαίο, αφού υπάρχουν τουλάχιστον διακόσιες εξήντα καταγγελίες, όπως λέτε, αλλά νομίζω ότι στη συφορά του, όταν επισυμβαίνει μέσα στην καθημερινότητά μας, αφορά εκατοντάδες ανθρώπους να μην είναι και χιλιάδες.
Εγώ λοιπόν, θα ήθελα από το Υπουργείο να επιδείξει ιδιαίτερο ενδιαφέρον και προσοχή αυτήν την ώρα που όλοι υφιστάμεθα μια πάρα πολύ μεγάλη οικονομική πίεση. Μπορείτε να την πείτε κρίση, έλλειμμα, χρέος ή όπως αλλιώς θέλετε. Όμως το σίγουρο είναι, ότι ο μέσος πολίτης θα πρέπει να προστατευθεί αυτήν την ώρα απέναντι στο «λιοντάρι» που δεν χορταίνει. 
Υπήρξαν εποχές κατά τις οποίες το «λιοντάρι» δεν χόρταινε. Τότε τα επιτόκια ήταν στο 22%, 23% ή 28%. Τότε λοιπόν στη Βέροια –ακούστε!- είχαμε δεκαεννιά πιστωτικά ιδρύματα. Σε μια πόλη, δηλαδή των σαράντα χιλιάδων κατοίκων, είχαμε δεκαοκτώ, δεκαεννιά πιστωτικά ιδρύματα να πουλάνε και να αγοράζουν χρήμα. Όμως τότε ήταν αλλιώς. Τότε το επιτόκιο ήταν στο 28%. Τότε δεν μπορούσαμε να κοιμηθούμε το μεσημέρι από τρία, τέσσερα, πέντε τηλέφωνα, που μας έλεγαν να πάρουμε κάρτες, να πάρουμε το ένα και το άλλο προϊόν, να επενδύσουμε σε αμοιβαία. Τώρα όμως, το «λιοντάρι» δεν χορταίνει και έρχεται και ορμάει στις καταθέσεις των πολιτών. 
Εγώ προσωπικά, κύριε Υπουργέ, θα φέρω σε εσάς, προσωπικά, επικυρωμένα αντίγραφα για τις περιπτώσεις αυτών των δύο συμπολιτών μας, τις οποίες έτυχε να χειριστώ και θα παρακαλούσα να κινήσετε τη διαδικασία, ώστε ίσως και συμβολικά να καταλάβουν οι τραπεζίτες ότι, ακόμα και αν δεν χορταίνουν από την ανακεφαλαιοποίηση, θα πρέπει να σταματήσουν να ορμάνε στις καταθέσεις των πολιτών. Έτσι κι αλλιώς, ο τρόπος με τον οποίο γίνεται η ανακεφαλαιοποίηση στην Ελλάδα, είναι κάτι πρωτόφαντο. Στην Ισπανία η ανακεφαλαιοποίηση σημαίνει ότι παίρνουν χρήματα οι τραπεζίτες, αλλά τα χρεώνονται κιόλας. Στην Ελλάδα τα χρήματα που παίρνουν οι τραπεζίτες, τα χρεωνόμαστε πάλι εμείς. Αυτά είναι απίστευτα πράγματα, αλλά είναι μια άλλη κουβέντα. 
Ωστόσο αυτό το «λιοντάρι» δεν θα χορτάσει ούτε με τις ψυχές ούτε με τις οικογένειες των Ελλήνων εργαζομένων, συνταξιούχων και αποταμιευτών. Στην Ελλάδα οι αποταμιευτές, οι καταθέτες δεν θα είναι ποτέ επενδυτές. Πιστέψτε με! Επενδυτές δεν θα είναι ποτέ. Θα είναι απλοί καταθέτες, απλοί αποταμιευτές και έτσι θα πρέπει να τους αντιμετωπίσουμε. 
Κύριε Υπουργέ, θα σας επισκεφτώ σύντομα στο Υπουργείο, για να σας φέρω αυτές τις δύο περιπτώσεις και θα σας παρακαλέσω να δώσετε άμεση λύση. 
Σας ευχαριστώ για το ενδιαφέρον που ήδη έχετε δείξει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε και εμείς, κύριε συνάδελφε. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, θα είμαι πολύ σύντομος.
Θα ήθελα λοιπόν να σας πω ότι δεν υπάρχει αντίρρηση να υπάρξει προσκόμιση των δικαιολογητικών των συγκεκριμένων συμπολιτών μας, οι περιπτώσεις των οποίων θα αντιμετωπιστούν, όπως όλες οι άλλες περιπτώσεις. Και σε επίπεδο Συνηγόρου Καταναλωτή και σε επίπεδο γενικής γραμματείας, ένα ποσοστό περί του 65% των υποθέσεων αντιμετωπίζεται θετικά -γιατί έτσι είναι το δίκαιο- και η προσπάθεια των υπηρεσιών είναι να τηρηθεί η νομιμότητα από την αρχή μέχρι το τέλος. 
Όσον αφορά τώρα οτιδήποτε άλλο, δεν νομίζω να έχει μείνει κάτι ακάλυπτο. 
Σας ευχαριστώ πολύ.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε και εμείς, κύριε Υπουργέ. 
Ελπίζουμε να συνεχιστεί η συνεργασία σας! 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα τέσσερις μαθητές και μαθήτριες και πέντε συνοδοί-καθηγητές από το 1ο Γυμνάσιο Σητείας Λασιθίου και από το Γυμνάσιο Παλαιοκάστρου Λασιθίου.
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Επόμενη είναι η πέμπτη με αριθμό 1363/22-4-2013 επίκαιρη ερώτηση δευτέρου κύκλου του Βουλευτή Ευβοίας του Λαϊκού Συνδέσμου-Χρυσή Αυγή κ. Νικολάου Μίχου προς τους Υπουργούς Εσωτερικών και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τα προβλήματα των πωλητών των λαϊκών αγορών. 
Κύριε Μίχο, έχετε το λόγο για τρία λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Πρόεδρε, κύριε Υπουργέ, οι πωλητές των λαϊκών αγορών αντιμετωπίζονται με αδιαφορία και αναλγησία από τους αρμόδιους φορείς. Τους ζητείται η ανανέωση της επαγγελματικής τους άδειας, αφού όμως πρώτα πρέπει να προσκομίσουν φορολογικές ενημερότητες στον ΟΑΕΕ και την εφορία και να πληρώσουν το ποσό των 2.000 έως και 3.000 ευρώ. Από την άλλη, ζητούν ρύθμιση, για να μπορέσουν να το κάνουν αυτό και ρύθμιση δεν γίνεται. Έτσι δημιουργείται κάτι παράλογο. Τη μία στιγμή τους ζητούνται χρήματα, για να χορηγηθούν οι φορολογικές ενημερότητες και από την άλλη δεν μπορούν να δουλέψουν. 
Σας ρωτώ λοιπόν, κύριε Υπουργέ, γιατί συμβαίνει αυτό το παράδοξο φαινόμενο με τις άδειες των μικροπωλητών των λαϊκών αγορών. Επίσης, γιατί ενώ μπορεί να δοθεί λύση, δεν δίνεται; Ενδεικτικά, μάλιστα, θα σας αναφέρω δύο από τις προτάσεις των μικροπωλητών. Θα μπορούσε λοιπόν, να λυθεί το πρόβλημα είτε με την αναστολή για δύο έτη της διαδικασίας θεώρησης αδειών είτε με το να ισχύουν οι αρχικές άδειες άσκησης επαγγέλματος έως την ηλικία συνταξιοδότησης χωρίς την κατάθεση ασφαλιστικής και φορολογικής ενημερότητας. Γιατί λοιπόν δεν γίνεται κάτι τέτοιο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ, κύριε Πρόεδρε. 
Όπως γνωρίζετε, κύριε συνάδελφε, η λειτουργία των λαϊκών αγορών διέπεται από το π.δ. 51/2006, το οποίο τροποποιήθηκε τον Αύγουστο του 2008. Αυτή η τροποποίηση προβλέπει στη δεύτερη παράγραφο του άρθρου 2 ότι οι επαγγελματικές άδειες των πωλητών των λαϊκών αγορών θεωρούνται κάθε τρία έτη, ενώ για τη θεώρηση απαιτούνται βεβαιώσεις φορολογικής και ασφαλιστικής ενημερότητας. 
Επίσης πρέπει να γνωρίζετε ότι από τότε, δηλαδή από το 2008 έως τις 15 Απριλίου του 2013, όταν ο Οργανισμός Λαϊκών Αγορών εξέδωσε σχετική ανακοίνωση -δηλαδή για πέντε χρόνια- δεν διενεργήθηκε θεώρηση των αδειών. 
Και επειδή η ευαισθησία είναι γενική γι’ αυτό το θέμα, θα μου επιτρέψετε να πω ότι από τις 19 Οκτωβρίου του 2012 έχω εκδώσει σχετική εγκύκλιο, στην οποία δίνονται ακριβώς οι εξής διευκολύνσεις, λέω επί λέξει τα εξής: «Έχει όμως παρατηρηθεί σε πολλές περιπτώσεις, οι ενδιαφερόμενοι να αδυνατούν λόγω οφειλών να προσκομίσουν τα ως άνω δύο δικαιολογητικά, δηλαδή φορολογική και ασφαλιστική ενημερότητα.
Επειδή σε κάθε περίπτωση προέχει η ομαλή λειτουργία των αγορών, σύμφωνα με την κείμενη νομοθεσία, και η διευκόλυνση των άμεσα εμπλεκομένων με αυτές πολιτών προς όφελος των καταναλωτών, σε περίπτωση αδυναμίας υποβολής βεβαιώσεων πλήρους φορολογικής και ασφαλιστικής ενημερότητας κατά τη διαδικασία θεώρησης των επαγγελματικών αδειών, θα πρέπει να λαμβάνονται υπ’ όψιν οι ειδικότερες ευνοϊκές ρυθμίσεις των αρμοδίων υπηρεσιών του δημοσίου, με τις οποίες παρέχεται η δυνατότητα στους κατόχους αδειών διακανονισμού και τμηματικής καταβολής των οφειλών. Τέτοιου είδους βεβαιώσεις που να πιστοποιούν διακανονισμό ή τμηματική καταβολή αρκούν για τη θεώρηση των αδειών. 
Επίσης θεωρήσεις αδειών που βρίσκονται σε εκκρεμότητα ή θα θεωρηθούν μέχρι 31-12-20012, λόγω μη προσκόμισης βεβαιώσεων και έχουν ως αποτέλεσμα να δημιουργούνται προβλήματα στους ενδιαφερόμενους πωλητές ή να μην τους επιτρέπεται να ασκούν τη νόμιμη δραστηριότητά τους, αυτές πρέπει να αντιμετωπιστούν και να επιληφθούν, σύμφωνα με τον πνεύμα του παρόντος εγγράφου». 
Δώσαμε, δηλαδή, παράταση μέχρι το τέλος του 2012, ενώ δόθηκε και ήδη άλλο ένα τρίμηνο από το 2013 και δεχόμαστε όχι πλήρη εξόφληση, αλλά απλά να πάνε στο ταμείο ή στην εφορία και να ρυθμίσουν τις οφειλές. Αυτό όμως, δεν μπορεί να διαιωνίζεται, αφού σκοπός της ασφαλιστικής ενημερότητας είναι η διασφάλιση των εσόδων των ασφαλιστικών οργανισμών. 
Θεωρώ ότι δεν πρέπει να υπάρχει διαφωνία εντός της Αιθούσης, όσον αφορά την ανάγκη διασφάλισης αυτών των εσόδων. Αν υπάρχει, να τη συζητήσουμε. 
Προφανώς επίσης, οι υπόχρεοι κάτοχοι αδειών για λαϊκές αγορές δεν καλούνται να καταβάλουν 2.000-3.000 ευρώ, όπως αναφέρετε στην ερώτηση, καθώς μπορούν να λάβουν ασφαλιστική ενημερότητα εφόσον υπαχθούν στην πάγια ρύθμιση οφειλών του ν. 3863/2010. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Μάλιστα, όπως ανακοινώθηκε πρόσφατα από τους αρμόδιους Υπουργούς, προβλέπονται ευνοϊκές ρυθμίσεις με καταβολή της οφειλής σε δόσεις, οι οποίες μπορεί να φτάσουν τις σαράντα οκτώ. Επαναλαμβάνω λοιπόν ότι σ’ αυτές τις περιπτώσεις, αρκεί η προσκόμιση σχετικής βεβαίωσης για υπαγωγή στη ρύθμιση, προκειμένου να θεωρηθεί η επαγγελματική άδεια πωλητού λαϊκών αγορών. Συνεπώς δεν ισχύει ούτε ο περιορισμός των 2.000 ή των 3.000 ευρώ. 
Συναφώς θα ήθελα να υπενθυμίσω στην Αίθουσα ότι η σημερινή Κυβέρνηση υιοθέτησε πρόταση της Πανελλήνιας Ομοσπονδίας Σωματείων Πωλητών Λαϊκών Αγορών και καταργεί την υποχρέωση έκδοσης τριπλότυπου τιμολογίου και δελτίου αποστολής, δίνοντας έτσι, αν θέλετε, μία ακόμα διευκόλυνση σε δυσκολία που δημιουργούσαν διάφορες γραφειοκρατικές αγκυλώσεις στην καθημερινή άσκηση του επαγγέλματός τους. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μίχο, έχετε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Υπουργέ, κανείς δεν λέει να μην πληρώσουν τις εισφορές τους οι μικροπωλητές. Σ’ αυτό συμφωνούμε όλοι. Όμως υπάρχουν πάρα πολλά προβλήματα, τουλάχιστον στην περιοχή μου, στο νομό μου. Αυτοί οι άνθρωποι ήρθαν σε επαφή με εμένα και μου είπαν ότι αυτήν τη στιγμή δεν μπορούν να δουλέψουν, όπως και δεν μπορούν να κάνουν διακανονισμό. Θέλουν να βγουν να δουλέψουν, να γίνει ένας διακανονισμός, να τους δοθούν οι άδειες και να δώσουν σιγά-σιγά τα λεφτά στην εφορία. 
Όμως υπάρχει και ένα άλλο μεγάλο πρόβλημα. Όταν βγαίνει το ΣΔΟΕ και πάει για έλεγχο στις λαϊκές αγορές ή σε διάφορα πανηγύρια –και αυτό το έχω δει με τα μάτια μου- πάει μόνο στους Έλληνες μικροπωλητές, ενώ πλέον όλες οι λαϊκές αγορές και όλα τα πανηγύρια είναι γεμάτα με παράνομους αλλοδαπούς που δεν έχουν χαρτιά, άδειες παραμονής και παραστατικά για τα εμπορεύματά τους. Για παράδειγμα, τα περισσότερα εμπορεύματα που έχουν οι τσιγγάνοι, οι Ρομά είναι κλεμμένα. Το ίδιο συμβαίνει και με κάποιους πωλητές από το Μπαγκλαντές και Αφρικανούς, που φέρνουν τα εμπορεύματά τους αφορολόγητα και μόλις βλέπουν το ΣΔΟΕ, σηκώνονται και φεύγουν και αφήνουν τους δικούς μας εκεί πέρα. Αυτούς δεν τους ενδιαφέρει, γιατί πάλι κλεμμένα θα πάνε να ξαναπάρουν. Όλα αυτά έχουν ως αποτέλεσμα τη νύφη να πληρώνουν πάλι οι δικοί μας. 
Δεν έχει γίνει ούτε μία φορά, από έλεγχο του ΣΔΟΕ, να πάρουν κάποιον παράνομο που να μην έχει παραστατικά, να μην έχει χαρτιά παραμονής και όλα τα σχετικά. Πηγαίνουν αποκλειστικά στους δικούς μας. Να κοιτάξουμε και λιγάκι τους ντόπιους μικροπωλητές, γιατί αυτοί είχαν στηρίξει μια ζωή την ελληνική οικονομία. Ξέρουμε ότι τώρα είναι πολύ δύσκολα τα πράγματα, αλλά πρέπει να δείξετε κι εσείς την ανοχή σας και τη βοήθειά σας προς αυτούς.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κι εμείς, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, ο νόμος δεν μπορεί να κάνει διακρίσεις. Κάθε νόμιμος πωλητής στο υπαίθριο εμπόριο ή στις λαϊκές αγορές θα υφίσταται τους ελέγχους που προβλέπει ο νόμος. Δεν θεωρώ ότι συνιστά πατριωτική στάση η υπόθαλψη όσων αρνούνται να εκπληρώσουν τις υποχρεώσεις τους στις εφορίες και στα ασφαλιστικά ταμεία, παρά το γεγονός ότι η Κυβέρνηση έχει δώσει ευνοϊκές ρυθμίσεις.</Speech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Δεν είπα κάτι τέτοιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν είπε κάτι τέτοιο ο κύριος συνάδελφος.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Τι θα πούμε στους συνταξιούχους που καθημερινά αγωνιούν για τη σύνταξή τους, αν τα ασφαλιστικά ταμεία δεν έχουν τα απαραίτητα έσοδα, προκειμένου να καταβάλλουν συντάξεις ή να περιθάλπουν αποτελεσματικά όσους έχουν ανάγκη; 
Δεν είναι δίκαιο και δεν συνιστά χαρακτηριστικό ισονομίας και ισοπολιτείας οι μισοί πολίτες να παλεύουν με μύριες όσες δυσκολίες και να είναι συνεπείς έναντι των φορολογικών και ασφαλιστικών τους υποχρεώσεων και να υπάρχουν πολιτικές δυνάμεις, οι οποίες προσφέρουν κάλυψη σε όσους αρνούνται τις υποχρεώσεις τους. Αυτό δεν είναι πατριωτικό.</Speech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Δεν είπα αυτό το πράγμα.</Speech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Αυτό γίνεται εν τοις πράγμασι. Λέτε κάποιοι να πάρουν παραπάνω χρόνο. Είναι ήδη παραπάνω από δύο χρόνια χωρίς θεώρηση των αδειών τους, δεν έχουν προσκομίσει φορολογική και ασφαλιστική ενημερότητα. Αυτό συνιστά υγιή ανταγωνισμό με τους συναδέλφους τους που είναι συνεπείς; Συνιστά υγιή ανταγωνισμό με το στεγασμένο εμπόριο που αγωνίζεται κάθε μέρα να κάνει σεφτέ και να πληρώσει φόρο και ασφαλιστικές εισφορές; 
Νομίζω ότι πρέπει πρώτα από όλα να κοιτάξουμε να είμαστε δίκαιοι απέναντι στο σύνολο των επαγγελματιών που δραστηριοποιούνται ο καθένας είτε στο υπαίθριο είτε στο στεγασμένο εμπόριο, γιατί μόνο έτσι θα μπορέσουμε να διασφαλίσουμε την κοινωνική συνοχή και αλληλεγγύη, όχι χαϊδεύοντας αυτιά και ελπίζοντας αυτό το χάιδεμα να μετατραπεί σε πολιτική επιρροή.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κι εμείς, κύριε Υπουργέ.
Θα συζητηθεί τώρα η τέταρτη με αριθμό 1357/22-4-2013 επίκαιρη ερώτηση πρώτου κύκλου της Βουλευτού Μαγνησίας των Ανεξάρτητων Ελλήνων κ. Μαρίνας Χρυσοβελώνη προς τους Υπουργούς Δημόσιας Τάξης και Προστασίας του Πολίτη και Δικαιοσύνης, Διαφάνειας και Ανθρωπίνων Δικαιωμάτων, σχετικά με τις αποδράσεις από τις Φυλακές Τρικάλων.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Κύριε Υπουργέ, στις 22 Μαρτίου 2013 απέδρασαν έντεκα Αλβανοί κρατούμενοι, όλοι τους επικίνδυνοι κακοποιοί, από τις Φυλακές Τρικάλων. Σήμερα εξακολουθούν να είναι ελεύθεροι οκτώ εξ αυτών, μεταξύ των οποίων βρίσκονται οι ληστές που ανατίναζαν ATM και πυροβολούσαν αστυνομικούς, καθώς και οι δολοφόνοι πολιτών της Μαγνησίας, τους οποίους λήστευαν και σκότωναν μέσα στα ίδια τους τα σπίτια στο Βόλο.
Στις 26 Μαρτίου 2013 κληθήκατε, κύριε Υπουργέ, μαζί με τον Υπουργό κ. Δένδια, από τον Πρωθυπουργό να εξηγήσετε τι συνέβη. 
Σύμφωνα με δημοσίευμα της εφημερίδας το «ΤΟ ΒΗΜΑ» αποπειραθήκατε να δικαιολογήσετε τα αδικαιολόγητα. Εσείς μάλιστα φέρεστε να προβάλατε την ανάγκη πρόσληψης προσωπικού για τις φυλακές, υπονοώντας πως οι αποδράσεις επικίνδυνων κακοποιών οφείλονται μεταξύ άλλων και σε έλλειψη κρατικών υπαλλήλων. 
Στις 15 Απριλίου 2013, απαντώντας σε ερώτησή μου –απάντηση που θα καταθέσω για τα Πρακτικά- προβάλατε μία άλλη δικαιολογία, ότι η απόδραση δεν μπορούσε να αποτραπεί, γιατί η εξωτερική φρουρά δέχτηκε στρατιωτική επίθεση. Μάλιστα λέτε πως για την αποτροπή παρόμοιων περιστατικών στο μέλλον οι εξωτερικοί φρουροί θα εξοπλίζονται με βαρύ οπλισμό –φαντάζομαι κάτι αντίστοιχο των Καλάσνικοφ.
(Στο σημείο αυτό η Βουλευτής κ. Μαρίνα Χρυσοβελώνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Όμως η υπόθεση αυτή δυστυχώς, είχε μία τραγική συνέχεια. Ξημερώματα Σαββάτου 30 Μαρτίου μία νέα κοπέλα έχασε τη ζωή της στα Ίσθμια της Κορίνθου από τις σφαίρες των Καλάσνικοφ της ίδιας αυτής συμμορίας που δραπέτευσε από τις Φυλακές των Τρικάλων.
Αυτό που ακολούθησε εκ μέρους της συγκυβέρνησης ήταν δυστυχώς, απόλυτη σιωπή. Αν και πέρασε σχεδόν ένας μήνας από το φόνο της άτυχης Κατερίνας, δεν είδαμε κάποια ανακοίνωσή σας όπου να εκφράζετε, έστω, τη λύπη σας προς την οικογένεια της αδικοχαμένης εικοσιπεντάχρονης. Δεν ακούσαμε μία κουβέντα ούτε από εσάς ούτε από τον κ. Δένδια, αν και απευθύνθηκα δημόσια και στους δύο συναρμόδιους Υπουργούς, ζητώντας τους να αναλάβουν κάποιο μερίδιο ευθύνης. Κανείς σας δεν το έπραξε.
Γι’ αυτό αναγκάζομαι, κύριε Υπουργέ, με την ευκαιρία της σημερινής συζήτησης να σας ρωτήσω ποια άμεσα μέτρα λάβατε για την ασφάλεια των πολιτών της Θεσσαλίας, αλλά και ολόκληρης της χώρας από τους αλλοδαπούς δραπέτες και γιατί δεν αποδέχεστε τις προφανείς πολιτικές σας ευθύνες; Αν επιμένετε πως αυτές δεν υπάρχουν, θα ήθελα να μάθω υπό ποιες προϋποθέσεις θα αναγνωρίζατε προσωπική πολιτική σας ευθύνη; Με άλλα λόγια, τι άλλο θα έπρεπε να συμβεί, κύριε Υπουργέ, για να θεωρήσετε ότι θα έπρεπε να παραιτηθείτε; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τα γεγονότα είναι γνωστά, έστω και εάν δώσατε, κυρία Βουλευτά, τις δικές σας αποχρώσεις, με μία σκληρότητα που είναι αναντίστοιχη στην ευθύνη που θα θέλατε να είχατε, για να αναδείξετε και να αξιολογήσετε τα γεγονότα.
Ο εντυπωσιασμός στην αξιολόγηση των γεγονότων δεν φέρνει αποτέλεσμα. Μένει ως εντυπωσιασμός και υποκρισία –δεν αναφέρομαι σε εσάς- η οποία μπορεί να διαχέεται στο πανελλήνιο για εκμετάλλευση γεγονότων που υπερβαίνει τις δυνατότητες του Υπουργείου Δικαιοσύνης και πάλι δεν παράγει αποτέλεσμα, παρά πέφτει στο κενό.
Ας είμαστε λοιπόν ειλικρινείς και ας δεχτούμε ότι το κράτος έχει στερήσεις δεκαετιών. Παραλάβαμε το Υπουργείο Δικαιοσύνης πριν από δέκα μήνες και παρ’ ότι η Φυλακή των Τρικάλων παραδόθηκε το 2007, είχε σκοπιές, χωρίς να έχουν τσιμεντένια βάση και χωρίς να είναι αλεξίσφαιρα τα τζάμια. Οι σκοπιές γαζώθηκαν από εκπαιδευμένους σε μία καταδρομική –μοναδική στα ευρωπαϊκά χρονικά!- επίθεση. Στην επίθεση αυτή προσπάθησαν να αντισταθούν κάποιοι από τους εξωτερικούς φύλακες, αλλά λόγω του καταιγισμού των πυρών –χειροβομβίδες και με σφαίρες από βαρέα όπλα- ο ένας τραυματίστηκε και διασώθηκε ως εκ θαύματος.
Άρα η πραγματικότητα είναι αυτή –ποια;- ότι έχουμε φυλακές οι οποίες κατά την παράδοση και κατά την έναρξη λειτουργίας τους –αναφέρομαι στα Τρίκαλα το 2007- δεν είχαν εκείνες τις βασικές προϋποθέσεις, για να διασφαλίζουν τα εξής: αφ’ ενός, να δυσκολεύουν την απόδραση από μέσα, αλλά ταυτόχρονα και την επίθεση από έξω που –επαναλαμβάνω- ήταν μοναδική.
Σε ό,τι αφορά το Υπουργείο Δημόσιας Τάξης και Προστασίας του Πολίτη –μιας και ο κύριος Υπουργός λείπει- εκείνο που μπορώ να βεβαιώσω είναι, πρώτον, ότι οι αστυνομικές αρχές κάνουν ό,τι είναι δυνατόν για να συλλάβουν και εκείνους οι οποίοι έχουν αποδράσει, δηλαδή τους άλλους οκτώ. 
Δεύτερον, εμείς ζητήσαμε –εγώ προσωπικά- τη συνάντηση με τον κύριο Πρωθυπουργό και εκτιμήθηκε όμως ότι πρέπει να καταβληθούν χρήματα, για να καλυφθούν ανάγκες και κατέστη δυνατόν να βρεθούν 2,5 εκατομμύρια. Τι θα κάνουμε με τα 2,5 εκατομμύρια; Θα φτιάξουμε τις σκοπιές, θα βάλουμε αλεξίσφαιρα τζάμια και θα ενισχύσουμε τους προαύλιους χώρους με συρματόσχοινα, για να αποφύγουμε και τη νέα μορφή απόδρασης που είναι με ελικόπτερο.
Αυτή είναι η κατάσταση των φυλακών για δεκαετίες ολάκερες και όποιος ή όποια θέλει να είναι ειλικρινής, πρέπει να γνωρίζει την κατάσταση στις φυλακές πριν σχολιάζει για να κερδίζει –ως αποπειράται ενδεχομένως- την εύνοια κάποιων από το κοινωνικό σύνολο.
Μέσα σε δέκα μήνες και με ένα προϋπολογισμό του Υπουργείου Δικαιοσύνης που είναι ακριβώς στη μέση -πριν από τρία χρόνια ήταν 1 δισεκατομμύριο και τώρα είναι περίπου 500 εκατομμύρια από τα οποία το 80% είναι για μισθοδοσία- δεν μπορείς να κάνεις τίποτα. Κάνουμε ό,τι είναι δυνατόν για να αποτρέψουμε αποδράσεις. Κατέστη δυνατόν να αποτραπούν όλες εκτός από αυτήν που –επαναλαμβάνω- ήταν μοναδική στα ευρωπαϊκά χρονικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ.
Ορίστε, έχετε το λόγο, κυρία συνάδελφε.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ, κύριε Πρόεδρε.
Κύριε Υπουργέ, παρά το γεγονός ότι δεν μου απαντήσατε στα ερωτήματα τα οποία έθεσα, εντούτοις θεωρώ ότι με την παρουσία σας εδώ, έχετε δείξει τουλάχιστον κάποια στοιχειώδη αντανακλαστικά.
Δυστυχώς δεν θα μπορούσα να πω το ανάλογο για τον Υπουργό, τον κ. Δένδια, τον οποίο ρώτησα πριν από ένα μήνα για το ίδιο θέμα και ακόμα περιμένω να λάβω απάντηση. Νομίζω πως έτσι δεν θα καταφέρει να αποφύγει τις τεράστιες πολιτικές του ευθύνες. Κανείς, άλλωστε, δεν δοξάστηκε ποτέ κρυπτόμενος. 
Τώρα, σε σχέση με την προσωπική ευαισθησία του καθενός, πολλά θα μπορούσαμε να πούμε. Για παράδειγμα, καλά πράξατε και εκδώσατε δελτίο Τύπου στις 18 Απριλίου για τα γεγονότα της Μανωλάδας, καταδικάζοντας τις βιαιότητες στην Ηλεία. Πράξατε άριστα, κύριε Υπουργέ. 
Αυτό όμως που ακόμα δεν καταλαβαίνω, είναι γιατί δεν βρήκατε να πείτε δύο λόγια για το φόνο της εικοσιπεντάχρονης Κατερίνας στα Ίσθμια από τους Αλβανούς. Στη δική σας κλίμακα ευαισθησίας είναι άραγε ασήμαντη η δολοφονία μιας Ελληνίδας μπροστά στους τραυματισμούς ορισμένων αλλοδαπών; Αυτή η συμπεριφορά δεν συνιστά αρνητική διάκριση και μάλιστα από την ανάποδη; Δεν είναι ρατσισμός δηλαδή σε βάρος των Ελλήνων πολιτών; 
Εν πάση περιπτώσει, πώς εντοπίζεται τελικά η πολιτική ευθύνη; Αυτό που κατάλαβα από τα λεγόμενά σας, είναι πως η πολιτική ευθύνη ούτε ζυγίζεται ούτε καταλογίζεται από άλλους πολιτικούς. Εάν όμως συμφωνούσα προς στιγμήν μαζί σας και πάλι θα έπρεπε να σας ρωτήσω με ποιες προϋποθέσεις θα αναγνωρίζατε μόνος σας τυχόν προσωπική πολιτική ευθύνη. Εκεί είναι που κρίνεται τελικά, η αξιοπιστία του κάθε φορέα εξουσίας και ιδιαίτερα των μελών μιας Κυβέρνησης, κύριε Υπουργέ. 
Θέλω να κλείσω με την υπενθύμιση στον απόντα Υπουργό, κ. Δένδια, πως ακόμα διαφεύγουν της σύλληψης οι οκτώ Αλβανοί, ανάμεσα στους οποίους περιλαμβάνονται και μέλη της συμμορίας, που λήστευε κυρίως ηλικιωμένους στην περιοχή του Βόλου και σκότωσε τους πιο άτυχους εξ αυτών μέσα στα ίδια τους τα σπίτια.  
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
   Τέλος, κύριε Πρόεδρε, επειδή εξακολουθούμε να μην έχουμε ακούσει κάτι για την πρόσφατη δολοφονία της άτυχης Κατερίνας στα Ίσθμια, θέλω να υπενθυμίσω στον κύριο Υπουργό ότι τρεις τουλάχιστον από τους εμπλεκομένους στη συμπλοκή είναι οι δραπέτες των Φυλακών Τρικάλων. Και αυτό το αδιαμφισβήτητο γεγονός, κύριε Υπουργέ, δεν οφείλεται σαφώς ούτε στην έλλειψη σωφρονιστικών υπαλλήλων ούτε ασφαλώς στην ανυπαρξία πολυβόλων στις σκοπιές των φυλακών. Οφείλεται στην παρουσία πλήθους αλλοδαπών εγκληματιών στη χώρα μας και στην ύπαρξη χιλιάδων Καλάσνικοφ στα χέρια ακριβώς εκείνων, που εσείς δεν μπορείτε να κρατήσετε μέσα στις φυλακές. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. 
Νομίζω ότι εκπροσωπώ όλους σας, εκφράζοντας τη λύπη μας για τον άδικο χαμό της αστυνομικού στην Κηφισιά, που για μια ακόμα φορά τα Σώματα Ασφαλείας καταθέτουν τη ζωή τους, προκειμένου να κάνουν το καθήκον τους. 
Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, η έκφραση ευαισθησίας για μια νέα που έχασε τη ζωή της με τις συνθήκες που τις έχασε, δεν μπορεί να αποτελεί μονοπώλιο καμμιάς ή κανενός. Είναι αυτονόητη η έκφραση της ευαισθησίας και ο πόνος που νιώθει ο οποιοσδήποτε και πολύ περισσότερο εκείνος, που ασκεί δημόσια εξουσία, διότι χάθηκε μια ανθρώπινη ζωή. 
Όμως εγώ στην ουρά του λαϊκισμού δεν μπαίνω. Επειδή αυτό χαϊδεύει τα αυτιά, ξεχνάμε τις συνθήκες της φυλακής, ξεχνάμε τις δυνατότητες, ξεχνάμε τις χρόνιες υστερήσεις και πιάνουμε εκείνο που γοητεύει, γιατί κάπου προσβλέπουμε. Εγώ απομακρύνομαι από αυτήν την τακτική. Και μάλιστα, ήρθαμε να επιτεθούμε εκ των προτέρων, προετοιμασμένοι από γραπτό κείμενο ή με γραπτό κείμενο στον Υπουργό Δικαιοσύνης, μιας και λείπει ο άλλος Υπουργός. Αυτά να τα καταγράψουμε, για να δούμε πού μετριέται η κοινωνική και θεσμική ευθύνη καθενός που μιλάει εδώ μέσα. 
Δεύτερον, οι οικονομικές δυνατότητες που υπάρχουν, είναι πολύ μικρές. Κρατάμε τις φυλακές με τα χέρια μας. Επισκεπτόμαστε, κυρία Βουλευτά, τόσο εγώ όσο και ο Υφυπουργός κ. Καραγκούνης αλλά και ο Γενικός Γραμματέας Αντεγκληματικής Πολιτικής κ. Σκανδάμης, συνεχώς στις φυλακές, όχι για να υποσχόμαστε, ούτε να πιέσουμε, αλλά να συνεννοηθούμε, να αντιληφθούν και αυτοί τις δυσκολίες που υπάρχουν, έτσι ώστε να καλυφθούν ανάγκες που να διασφαλίζουν αφενός μεν, στο εσωτερικό των φυλακών ανθρώπινες συνθήκες διαβίωσης, αφετέρου όμως να καλύψουμε και τις ανάγκες ασφαλείας των έξω από τις φυλακές, δηλαδή των πολιτών εκείνων, οι οποίοι διακινδυνεύουν είτε από αποδράσεις είτε από δράσεις γενικά εγκληματικών στοιχείων είτε από εκείνους οι οποίοι παραβιάζουν την άδεια. Όπως ξέρετε, η άδεια είναι πανευρωπαϊκός κανόνας, πανευρωπαϊκός θεσμός που εμείς δεν μπορούμε να τον καταργήσουμε.
Βεβαιώνουμε τόσο προς εσάς όσο και στο Κοινοβούλιο ότι είμαστε στα χαμηλότερα επίπεδα από όλες τις χώρες της Ευρώπης ως προς τις αποδράσεις, ως προς τις παραβιάσεις των αδειών που δίνονται και ως προς την εγκληματικότητα που αναπτύσσεται και μέσα στις φυλακές και από δράσεις έξω από τις φυλακές. Από-δράσεις. Τι σημαίνει αυτό; Δεν σημαίνει ότι επειδή είμαστε σε χαμηλά ποσοστά, εφησυχάζουμε. Σημαίνει ότι και τη μια ζωή που χάθηκε, τη σκεφτόμαστε. 
Ωστόσο παρακαλώ να αντιληφθείτε ότι μπορούμε να κάνουμε καθ’ υπέρβαση των δυνατοτήτων μας, το εφικτό. Το ανέφικτο δεν γίνεται! Σε δέκα μήνες νέες φυλακές, αν πρόκειται περί αυτού, δεν χτίζονται. Σε οκτώ, εννέα ή δέκα μήνες δεν καλύπτονται όλες οι ανάγκες που οφείλονται σε μακρόχρονες καθυστερήσεις για τη λειτουργία των φυλακών και για την ασφάλεια.
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, σας παρακαλώ!</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Πάντως, θα ήθελα να πω ότι η επίκαιρη ερώτηση δεν απαντήθηκε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ! Ο καθένας έχει την ευθύνη του.</ChairmanSpeech> 
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Πολλές φορές…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, κυρία συνάδελφε. Είστε και από τη Μαγνησία και η Καβάλα με τη Μαγνησία μοιάζουν!
Ως προς τη συζήτηση της επόμενης επίκαιρης ερώτησης, κύριε Βούτση, θα ήθελα να σας παρακαλέσω και να σας ζητήσω μια χάρη. Επειδή πρέπει να φύγει ο κ. Παφίλης, ζήτησε να προηγηθεί και να του δώσουμε το λόγο.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember> : Αλίμονο!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, ο κύριος συνάδελφος ζήτησε να προηγηθεί. Έχετε πρόβλημα σε αυτό;</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Δεν έχω αντίρρηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα συνεχίσουμε με τη συζήτηση της έβδομης με αριθμό 1362/22-4-2013 επίκαιρης ερώτησης του Βουλευτή Επικρατείας του Κομμουνιστικού Κόμματος Ελλάδος κ. Αθανασίου Παφίλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την τσιμεντοβιομηχανία «ΑΓΕΤ ΗΡΑΚΛΗΣ (LAFARGE)» στη Χαλκίδα. 
Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Υπουργέ είναι γνωστό ότι η «ΑΓΕΤ ΗΡΑΚΛΗΣ, η LAFARGE» δηλαδή, ένα γιγαντιαίο μονοπώλιο, με πρόσχημα την κρίση, στις 26 Μαρτίου διέκοψε τη λειτουργία της, πετώντας κυριολεκτικά διακόσιους τριάντα έξι εργαζομένους στο δρόμο. Φυσικά είχε προηγηθεί μια πολύμηνη οργανωμένη επίθεση κατά των εργαζομένων, αξιοποιώντας όλο το αντιλαϊκό οπλοστάσιο και πλαίσιο της κυβερνητικής πολιτικής. 
Η «LAFARGE» χρησιμοποιεί ως πρόσχημα, ζημιές του εργοστασίου στη Χαλκίδα λόγω της κρίσης, από τη μείωση δηλαδή της οικοδομικής δραστηριότητας στην Αττική, την οποία κυρίως εφοδιάζει. Όμως συνολικά η εταιρεία κερδίζει, γιατί έχει και άλλα δύο εργοστάσια. Η ίδια ομολογεί κυνικά σε έγγραφό της -το οποίο φαντάζομαι θα το γνωρίζετε- ότι η ζημιά από τις αποζημιώσεις, αποκαταστάσεις και άλλα το 2013 θα αντικατασταθεί με κέρδη πολλών εκατομμυρίων -18.000.000 ευρώ το χρόνο υπολογίζει- μετά το 2014 –πώς;- με την αύξηση παραγωγικότητας στα άλλα δύο εργοστάσια στο Βόλο και στο Μηλάκι και ταυτόχρονα με το χτύπημα των εργασιακών σχέσεων.
Είναι φανερό πλέον ότι το κυνήγι του κέρδους είναι που καθοδηγεί και τη «LAFARGE» και όλα τα μονοπώλια και είναι φανερό ότι δεν τους ενδιαφέρει, παρά το αντίθετο, για το τι θα γίνουν όλοι οι εργαζόμενοι. Επίσης απ’ ότι φαίνεται, σχεδιάζει την αξιοποίηση συνολικά των εγκαταστάσεων, την υποδομή που υπάρχει, το λιμάνι, για άλλες επιχειρηματικές δραστηριότητες. 
Είναι φανερό λοιπόν ότι, όπως και όλες οι επιχειρήσεις, αυτήν τη στιγμή πετάει τους εργαζομένους στο δρόμο, για να εξασφαλίσει περισσότερα κέρδη, πολύ περισσότερο μάλιστα σε μια περιοχή, σε ένα νομό που μαστίζεται κυριολεκτικά από την ανεργία. 
Η Κυβέρνηση έχει τεράστιες ευθύνες. Γνωρίζουμε τη χθεσινή απόφαση του Ανωτάτου Συμβουλίου, με ψήφους πέντε έναντι μιας, του Συνδέσμου Ελλήνων Βιομηχάνων, που εισηγείται στο Υπουργείο Εργασίας να μην εγκρίνει την ομαδική απόλυση των εργαζομένων.
Σας ρωτάμε λοιπόν, τι θα κάνετε. Πρώτον, θα απορρίψετε και ως Υπουργείο το αίτημα της «ΑΓΕΤ» για ομαδικές απολύσεις; Δεύτερον, τι θα κάνετε για να εξασφαλιστούν οι θέσεις εργασίας και να προχωρήσουν οι εργαζόμενοι στη διασφάλιση των δικαιωμάτων τους με συλλογική σύμβαση εργασίας;
Σας ευχαριστώ, κύριε Πρόεδρε.</Speech> 
ΠΡΟΕΔΡΟΣ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε κι εμείς, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, γνωρίζετε τη σύγκληση και τη συνεδρία του χθεσινού ΑΣΕ, καθώς και την απόφασή του, με πλειοψηφία πέντε προς ένα, όπως πολύ σωστά λέτε. Εισηγείται στον Υπουργό Εργασίας να μην εγκριθεί αυτό το πλάνο των ομαδικών απολύσεων που προκρίνει η εταιρεία. Και, όπως ξέρετε, ο νόμος ως επιτρεπτό όριο για μια επιχείρηση που απασχολεί πάνω από εκατόν πενήντα εργαζομένους, όπως η προκειμένη, βάζει ποσοστό 5% το μήνα απολύσεις και σε κάθε περίπτωση όχι πάνω από τριάντα.
 Επομένως αυτές οι ομαδικές απολύσεις των διακοσίων είκοσι εννιά –αν δεν κάνω λάθος- στους διακόσιους τριάντα επτά, που προκρίνει η εταιρεία, απλά δεν θα γίνουν δεκτές ως πρόταση από το Υπουργείο Εργασίας, διότι μεταξύ άλλων αντίκενται και στο γράμμα του νόμου. Τόσο απλά. Δεν μπορούσαμε να κάνουμε κάτι διαφορετικό. Και όπως καταλαβαίνετε, από τη στιγμή που το ΑΣΕ μάς εισηγείται αυτό, δε νομίζω ότι μπορούμε να διαφοροποιηθούμε. 
Βέβαια, αυτό αποδυναμώνει και τη θέση συναδέλφου σας ότι εμείς στο Υπουργείο Εργασίας δεν είμαστε τίποτε άλλο από τα «μαντρόσκυλα της εργοδοσίας». Δεν είναι εδώ τώρα, αλλά μπορείτε να το μεταφέρετε.
Σε κάθε περίπτωση, για να δούμε και το ιστορικό της υπόθεσης αυτής, στις 16 Απριλίου 2013 η εταιρεία «ΑΓΕΤ ΗΡΑΚΛΗΣ» απέστειλε έγγραφο, με το οποίο ζητούσε από τον Υπουργό την έγκριση των σχεδιαζόμενων ομαδικών απολύσεων: Διακόσιοι είκοσι εννιά εργαζόμενοι από τους διακόσιους τριάντα επτά που απασχολούνται. Και ξέρετε ότι το εργοστάσιο έχει διακόψει τη λειτουργία του. 
Επομένως η κρίση δεν ξέρω αν είναι πρόσχημα ή αφορμή, αλλά η θέση της εταιρείας είναι, ότι δεν μπορεί για δικούς της λόγους, να λειτουργήσει αυτό το εργοστάσιο. 
Από εκεί και πέρα βέβαια, εμείς δεν είναι απαραίτητο να ταχθούμε με τη θέση ότι πρέπει να απολυθούν οι εργαζόμενοι. Και απ’ ό,τι ξέρω, ήδη υπάρχει μια διαβούλευση μεταξύ εργαζομένων αφενός και εργοδοσίας από την άλλη, προκειμένου να κρατηθούν κάποιες θέσεις εργασίας και να διατηρηθεί -δεν ξέρω με ποια μορφή, αυτό δεν είναι δική μας υπόθεση, το παρακολουθούμε, αλλά δεν το προσδιορίζουμε, δεν το ελέγχουμε- σε κάποιο ποσοστό η λειτουργία του εργοστασίου.
Το σωματείο των εργαζομένων του εργοστασίου Χαλκίδας κάλεσε σε διαβούλευση τους εκπροσώπους της εταιρείας, προκειμένου να προβεί στο πλάνο αυτών των απολύσεων. Οι εκπρόσωποι των εργαζομένων δεν προσήλθαν στις διαβουλεύσεις, όπως αναφέρεται στο, από τις 4 Απριλίου του 2013, πρακτικό. 
Σας είπα τι προέκυψε στη χθεσινή συνεδρίαση του Ανωτάτου Συμβουλίου Εργασίας με αντικείμενο αυτές τις ομαδικές απολύσεις. Είναι ένα γνωμοδοτικό όργανο, του οποίου τη γνώμη μπορεί να ζητά ο Υπουργός. Και όπως καταλαβαίνετε, έχει βαρύνουσα σημασία η γνώμη του ΑΣΕ.
Από κει και πέρα, η εισήγηση του ΑΣΕ περί μη έγκριση των ομαδικών απολύσεων, στηρίζεται στο σκεπτικό ότι δεν αποδεικνύεται από τα οικονομικά στοιχεία της επιχείρησης η μη βιωσιμότητά της. Να το πούμε και αυτό, διότι αυτό αποφάνθηκε το ΑΣΕ. 
Επίσης θα ήθελα να πω -για να αφήσω και κάποια πράγματα για τη δευτερολογία- ότι από το Μάρτιο, που ανακοινώθηκε η διακοπή λειτουργίας του εργοστασίου της Χαλκίδας, κανένας εργαζόμενος δεν απολύθηκε, καθώς η επιχείρηση δεν προέβη σε καταγγελίες των συμβάσεων των εργαζομένων. Οι εργαζόμενοι πήγαιναν κανονικά στην επιχείρηση, πληρώνονταν κανονικά, μόνο που η επιχείρηση δεν ήταν σε λειτουργία. 
Υπάρχει και το δικαίωμα πρόνοιας της εργοδοσίας προς τους εργαζομένους. Και στο πλαίσιο της άσκησης του δικαιώματος πρόνοιας, θεωρήσαμε ότι καταχρηστικά κινήθηκε η εργοδοσία. Γι’ αυτόν το λόγο το ΑΣΕ αποφάνθηκε αυτό που αποφάνθηκε. Και νομίζω ότι μας διευκολύνει να πάρουμε κι εμείς τη σωστή, για το μέλλον των εργαζομένων, απόφαση, ελπίζοντας ότι θα βρεθεί η φόρμουλα να κρατηθεί σε λειτουργία έστω και μέρος της παραγωγικής δραστηριότητας αυτής της μονάδας. Όμως αυτό είναι ζήτημα, όπως καταλαβαίνετε, μεταξύ των δυο μερών, εργοδοσίας - διεύθυνσης και εργαζομένων από την άλλη.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Είναι φανερό, κύριε Υπουργέ. Καταλαβαίνουμε. Δεν μπορείτε να κάνετε –όπως λέτε- τίποτα, για να μείνει ανοικτή η εταιρεία, παρά το ότι το ΑΣΕ εκτιμά ότι είναι βιώσιμη. Και είναι βιώσιμη. 
Με την αφορμή αυτή, θέλουμε να πούμε για την «ΑΓΕΤ» ότι είναι από τις πιο χαρακτηριστικές περιπτώσεις που αποδεικνύει πώς λειτουργεί το ίδιο το καπιταλιστικό σύστημα και ποια πολιτική ακολουθήθηκε όλα αυτά τα χρόνια.
 Την είχαν οι Τσάτσοι, οι οποίοι είχαν ένα ποσοστό –αν δεν κάνω λάθος- γύρω στο 14%. Πήραν τα λεφτά του ΙΚΑ από την ΕΤΒΑ, με χαριστικούς σχεδόν όρους. Πήραν όλες τις επιδοτήσεις. Έβγαλαν δισεκατομμύρια. Τη χρέωσαν. Ήλθε το ΠΑΣΟΚ κι έκανε την ονομαζόμενη «κοινωνικοποίηση». Δημιούργησε και άλλα προβλήματα. Μετά έγινε κερδοφόρα η επιχείρηση. Τη δεκαετία του ‘90 είχε 7 ως 8 δισεκατομμύρια κέρδη το χρόνο –δραχμές τότε- και μετά πουλήθηκε σκανδαλωδώς στην «ΚΑΛΤΣΕΣΤΡΟΥΤΣΙ» -με εκείνο το περιβόητο, όπως ονομάστηκε, «σκάνδαλο της «ΑΓΕΤ»- και μεταβιβάστηκε στη «LAFARGE», η οποία παίρνοντας την «ΑΓΕΤ», έγινε κολοσσός, διότι -για να γνωρίζει ο ελληνικός λαός και όχι μόνο οι εργαζόμενοι- η «ΑΓΕΤ» ήταν από τις μεγαλύτερες εταιρείες παραγωγής τσιμέντου στο κόσμο. Ανταγωνιζόταν, μες στις Ηνωμένες Πολιτείες της Αμερικής, τις αμερικανικές εταιρείες. Έχει τεράστιες υποδομές, λιμάνια και απίστευτα φθηνή πρώτη ύλη. Έχει τεράστιες δυνατότητες να καλύψει και την εσωτερική αγορά, αλλά να γίνει και εξαγωγική.
Φυσικά εδώ φαίνεται πώς λειτουργεί το ίδιο το καπιταλιστικό σύστημα. Γι’ αυτό δεν μπορείτε να δώσετε διέξοδο σήμερα. Και η λύση που έχουν οι εργαζόμενοι μπροστά τους -γιατί εσείς δεν μπορείτε να τους υποχρεώσετε να ανοίξουν το εργοστάσιο και να κάνουν παραγωγή τσιμέντου- είναι μία: Η ανατροπή συνολικά όλης αυτής της πολιτικής, η κοινωνικοποίηση, ο εθνικός σχεδιασμός, η ένταξη και της «ΑΓΕΤ» –με μια άλλη εξουσία- σε ένα γενικότερο πλαίσιο λαϊκής οικονομίας.
Επίσης, επειδή δεν δεσμεύεστε, εμείς δεν καταλάβαμε τι ακριβώς θα κάνετε. Δεν θα εγκρίνετε τις απολύσεις. Θα πάει με το 5%, που δικαιούται σύμφωνα με το νόμο, που έχετε αποφασίσει εσείς. Πόσους μήνες θα πάει περίπου; Δέκα μήνες;
Δεύτερον: Προσπαθούν να την κρατήσουν σε λειτουργία. Με ποιες δραστηριότητες; Γνωρίζουμε και από αποφάσεις που λήφθηκαν χθες στο Δημοτικό Συμβούλιο της Χαλκίδας –απ’ ότι μας ενημέρωσαν- ότι σχεδιάζονται και άλλα, άλλες δραστηριότητες της ίδιας εταιρείας, στον τομέα των σκουπιδιών που είναι χρυσωρυχείο.
Εμείς λοιπόν λέμε ότι η Κυβέρνηση οφείλει να πάρει όλα τα μέτρα. Να υποχρεώσει την εταιρεία να λειτουργήσει. Να μην απολυθούν οι διακόσιοι είκοσι εννιά εργαζόμενοι. Το αντίθετο, να συνεχίσουν και να εξασφαλιστούν και τα εργασιακά τους δικαιώματα. Και σε τελευταία ανάλυση -και απευθυνόμαστε και στους εργαζομένους περισσότερο- ακόμα κι αν έχει ζημιές αυτό το εργοστάσιο –που έχει σε αυτήν τη φάση, αλλά έχει και τεράστια κέρδη και φαίνεται και ο στρατηγικός προσανατολισμός...
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
… της «LAFARGE», στη Μεσόγειο, τα άλλα δύο εργοστάσια έχουν τεράστιες εξαγωγικές δραστηριότητες -και κέρδη- να βγάλουν συμπέρασμα για το ποια είναι η οριστική λύση. Γιατί τώρα που έχει ζημιές, τους απολύει. Όταν είχε κέρδη, τα μοιράζονταν με τους εργαζομένους; Μήπως έδωσε αυξήσεις; Όχι. 
Πείτε μας λοιπόν, στη δευτερολογία σας τι ακριβώς θα κάνετε πέρα από την εφαρμογή του νόμου που αποφάσισε το ΑΣΕ.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε κι εμείς, κύριε συνάδελφε. 
Κύριε Υπουργέ, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, όπως ξέρετε, η εταιρεία επικαλείται πτώση της κατασκευαστικής δραστηριότητας στο εσωτερικό, για τις αποφάσεις αυτές τις οποίες σκέφτεται να πάρει. 
Βέβαια από την άλλη, είναι δεδομένο ότι πρόκειται για έναν παγκόσμιο παίκτη. Μπορεί κάλλιστα κανείς να πει ότι η δραστηριότητα στον υπόλοιπο κόσμο δεν παρουσιάζει την πτώση που παρουσιάζει η κατασκευή στο εσωτερικό της χώρας. Επομένως γι’ αυτόν το λόγο απορρίφθηκε και το σκεπτικό της εταιρείας ότι δεν είναι βιώσιμη η λειτουργία του εργοστασίου της Εύβοιας.
 Από εκεί και πέρα, ως Υπουργείο, όπως καταλαβαίνετε, αυτό που μπορούμε να κάνουμε, είναι να έχουμε ενεργοποιημένους τους γνωμοδοτικούς και ελεγκτικούς μηχανισμούς μας. Αυτό κάνουμε με κάθε ένταση. Και βέβαια στη διαβούλευση που θα γίνει μεταξύ των δύο πλευρών, θα έχει ρόλο διαμεσολαβητή σε κάθε περίπτωση και το Υπουργείο και θα παρακολουθούμε από πολύ κοντά τις εξελίξεις. 
Να σας πω ότι στις 5 Απριλίου του 2013 το Τμήμα Κοινωνικής Επιθεώρησης Ευβοίας, Σώμα Επιθεώρησης Εργασίας, πραγματοποίησε τριμερή συνάντηση συμφιλιωτικής διαδικασίας με το σωματείο, τους εκπροσώπους της «ΑΓΕΤ ΗΡΑΚΛΗΣ» και τους εκπροσώπους του Εργατικού Κέντρου Χαλκίδας.
Τα θέματα ήταν τα σχετικά από το πρακτικό της 5ης Απριλίου 2013, δηλαδή άρνηση αποδοχής εργασίας εργαζομένων του εργοστασίου, μονομερής βλαπτική μεταβολή όρων εργασίας κ.λπ.. Τα μέρη συμφώνησαν να καταθέσουν υπομνήματα. 
Η Ένωση Εργαζομένων «ΤΣΙΜΕΝΤΩΝ ΧΑΛΚΙΔΑΣ» και το Εργατοϋπαλληλικό Κέντρο Ευβοίας κατέθεσαν υπόμνημα στις 8 Απριλίου. 
Μετά από τρεις μέρες και η «ΑΓΕΤ ΗΡΑΚΛΗΣ» και το Τμήμα Κοινωνικής Επιθεώρησης Ευβοίας, συνέταξαν πόρισμα, αποτέλεσμα της σύσκεψης. 
Στο περιεχόμενο αυτού του πορίσματος αναγράφεται και αυτό που είπα στην πρωτολογία μου για την υποχρέωση πρόνοιας του εργοδότη, που είναι να μεριμνά για την προστασία των μισθωτών, σύμφωνα με τις κρατούσες κοινωνικές αντιλήψεις κ.λπ.. 
Επομένως υπάρχει εδώ και μια υποχρέωση πρόνοιας. 
Το Τμήμα Κοινωνικής Επιθεώρησης στο πόρισμά του εξέφρασε την άποψη ότι η αιφνίδια και χωρίς καμμία ενημέρωση του επιχειρησιακού σωματείου εργαζομένων, διακοπή λειτουργίας του εργοστασίου, η αναγκαστική απομάκρυνση των εργαζομένων από το χώρο εργασίας τους, καθώς και η αποστολή προσωπικών επιστολών στα σπίτια και τις οικογένειες των εργαζομένων, αποτελούν ενέργειες που είναι αντίθετες στις παραπάνω υποχρεώσεις πρόνοιας του εργοδότη.
Επομένως ανέτρεψε, όπως καταλαβαίνετε και με τρόπο εμφατικό, αυτές τις κινήσεις. Προέβη βέβαια σε απλή σύσταση, δεδομένου ότι δεν πρόκειται για ποινικό αδίκημα αλλά για παράβαση του Αστικού Κώδικα και δεν επέβαλε κυρώσεις, όμως εμμένει σε αυτήν τη θέση του και αυτή η θέση του οδηγεί και τη δική μας προσέγγιση πάνω στο ζήτημα.
Από ότι ξέρω λοιπόν, μετά τη χθεσινή απορριπτική απόφαση του ΑΣΕ, όσον αφορά την έγκριση των ομαδικών απολύσεων, ξεκίνησε μια διαδικασία διαβούλευσης μεταξύ των δυο πλευρών. Ελπίζω ότι θα καταλήξει αυτή η διαδικασία σε κάποια φόρμουλα. Εμείς θα παρακολουθήσουμε πολύ στενά το ζήτημα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
 Θεωρώ ότι τις επόμενες ημέρες θα υπάρξει μια λύση συμβιβαστική. Αν πάνε στο μέλλον –δεν ξέρω, κάνω μια υπόθεση- σύμφωνα με το νόμο για τις ομαδικές απολύσεις, αυτό θα είναι απότοκο της λύσης που θα προκριθεί μετά τη διαβούλευση. Κάποιες θέσεις θα διατηρηθούν, κάποιες όχι, δεν μπορώ να κάνω τώρα καμμία πρόβλεψη παρά να εκφράσω υποθέσεις. 
Κλείνω μ’ αυτό κι ευχαριστώ για την ανοχή, κύριε Πρόεδρε.
Από τη στιγμή όμως, κατά την οποία το Υπουργείο Εργασίας έχει εκφράσει και κατά τρόπο κατηγορηματικό, τη θέση του εναντίον της πραγματοποίησης αυτού του σχεδίου, των ομαδικών απολύσεων, τόσο κατάφωρα και με τέτοιο προς το νόμο τρόπο, νομίζω ότι από εκεί και πέρα δίνει τον τόνο για το πώς πρέπει να προστατευθούν εδώ και τα δικαιώματα των εργαζομένων, αλλά και να διασφαλιστούν και οι υποχρεώσεις των εργοδοτών. Γιατί κάθε πλευρά έχει ένα μείγμα από δικαιώματα και υποχρεώσεις. Και νομίζω ότι εάν η κάθε πλευρά τα τηρεί κατά τρόπο χρηστό και κατά τρόπο θετικό προς τη συνέχιση της λειτουργίας της παραγωγικής μονάδας, τότε δεν θα έχουμε πρόβλημα. Αν κάποια πλευρά προβαίνει σε καταχρηστική συμπεριφορά των δικαιωμάτων και των υποχρεώσεών της, τότε νομίζω ότι ανακύπτουν όλα τα προβλήματα και τότε οι παραγωγικές μονάδες σε αυτήν τη χώρα διατρέχουν κινδύνους διακοπής της λειτουργίας τους. 
Ευχαριστώ.</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Μια είναι η πλευρά, κύριε Υπουργέ.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα το δούμε. Θα έρθουν σ’ εμάς. Μαζί θα τα συζητήσουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, οι συνάδελφοι κ.κ. Νίκη Φούντα, Αθανάσιος Μπούρας και Γιάννης Μιχελάκης, ζητούν άδεια απουσίας τους στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Η Βουλή ενέκρινε τη ζητηθείσα άδεια.
Επόμενη είναι η δεύτερη με αριθμό 1360/22-4.-013 επίκαιρη ερώτηση δεύτερου κύκλου του Βουλευτή Α΄ Αθηνών του Συνασπισμού Ριζοσπαστικής Αριστεράς – Ενωτικό Κοινωνικό Μέτωπο κ. Νικολάου Βούτση προς τους Υπουργούς Δικαιοσύνης, Διαφάνειας και Ανθρωπίνων Δικαιωμάτων και Δημόσιας Τάξης και Προστασίας του Πολίτη, σχετικά με το συμβάν στη Μανωλάδα και την έκθεση του Επιτρόπου του Συμβουλίου της Ευρώπης κ. Νίλς Μούιζνιεκς. 
Ο κ. Βούτσης έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, υπάρχει ένα ζοφερό κλίμα πάνω από τη χώρα, που εντείνεται κάθε στιγμή από το φόβο, τον αυταρχισμό, την ασυδοσία. Σημειώνω τη σθεναρή σας αντίσταση στην απαγόρευση των ελάχιστων μέτρων δικαστικής προστασίας για την εργασία. Επίσης όμως, πρέπει να σημειώσουμε τα αναπάντητα ερωτηματικά σε πολλές περιπτώσεις, που δημιουργούν αυτό το κλίμα ζόφου μέσα στην ελληνική κοινωνία. 
Η έκθεση Μούιζνιεκς είναι γνωστή, όπως και η απαράδεκτη για εμάς απάντηση της ελληνικής Κυβέρνησης, που αποτελεί μνημείο υποκρισίας, απόκρυψης και τελικά υπόθαλψης παράνομων ρατσιστικών συμπεριφορών.
Χθες είχαμε και την έκθεση του δικτύου καταγραφής περιστατικών ρατσιστικής βίας με εκατόν πενήντα τέσσερα περιστατικά και τρεις θανάτους. Πριν από εννέα μήνες, όταν είχαμε φέρει αυτήν την έκθεση εδώ, του προηγούμενου έτους με τα ογδόντα τέσσερα περιστατικά, ο κ. Δένδιας τότε είχε καταγράψει τρία. Ύστερα έκανε το παρατηρητήριο, από το οποίο επίσης δεν έχει βγει κάτι για την ώρα. 
Ταυτόχρονα στα Γρεβενά δημοσιεύεται σήμερα η έκθεση του γιατρού. Μπαίνουν μέσα τα ΕΚΑΜ, αντί των σωφρονιστικών που έχουν την όποια εξουσιοδότηση, βασάνισαν και υπάρχουν οι ιατροδικαστικές εκθέσεις για τα βασανιστήρια μέσα στη φυλακή. 
Επίσης σε αναφορά και με τα συμβάντα στη Μανωλάδα, γνωρίζουμε όλοι μας ότι είναι κοινό μυστικό πως υπάρχουν δεκάδες «Μανωλάδες» σε όλη την Ελλάδα και δεκάδες δικογραφίες στο συγκεκριμένο χώρο, οι οποίες βρίσκονται σε εκκρεμότητα τα τελευταία χρόνια.
Αυτές οι μαζικές εγκληματικές ενέργειες από ορισμένους παραγωγούς εκεί, έφεραν στην επιφάνεια το πρόβλημα, παρά τις προσπάθειες απόκρυψης σε πανελλαδική κλίμακα, που γίνονται, αυτών των άνομων ενεργειών. 
Ζητάμε την προστασία -πέραν των τριάντα δύο- και για τους ενενήντα δύο, σύμφωνα με τις διεθνείς συνθήκες, δηλαδή για όλους τους εργάτες γης εκεί και όχι μόνο γι’ αυτούς οι οποίοι εδέχθησαν τα σκάγια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Υπουργέ, η κατάσταση μέσα σε συνθήκες κρίσης, μέσα σε δραματικές συνθήκες που πιάνουν από τους δημόσιους υπαλλήλους -θα τα συζητήσουμε και με το πολυνομοσχέδιο που θα έρθει και την απειλή απόλυσής τους, που βρίσκονται πια σε μια ιδιότυπη ομηρία από κάθε αλήτη κυριολεκτικά που θέλει να τους εκβιάσει- μέχρι αυτά τα εγκληματικά, ρατσιστικά περιστατικά, οδηγούν σε μια κατάσταση που δεν έχει καμμία σχέση με την απάντηση της ελληνικής Κυβέρνησης, την οποία γνωρίζετε πάρα πολύ καλά και η οποία δόθηκε σε αυτή την έκθεση του κ. Μούιζνιεκ. 
Ευχαριστώ και με συγχωρείτε για την υπέρβαση, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Βούτση, στο πρώτο μέρος θα αναφερθώ στα γεγονότα της Μανωλάδας, που νομίζω ότι είναι ιδιαίτερα χαρακτηριστικά. Ο Υπουργός Δικαιοσύνης την ίδια ημέρα μίλησε για συνθήκες που θυμίζουν συνθήκες εργασίας δουλοκτητικού νότου. Δεν πρόκειται, δηλαδή, εδώ για την εν γένει προστασία κάποιων. Πρόκειται για το χρέος της πολιτείας να προστατεύσει τη ζωή, την εργασιακή σχέση εργαζομένων, οι οποίοι καλούνται να προσφέρουν τις υπηρεσίες τους σε ιδιαιτέρως δυσμενείς συνθήκες, πρώτον. Σε ποιες συνθήκες διαβιούν; Εκατόν δεκαοκτώ μηνύσεις -σύμφωνα με την ενημέρωση από την Εισαγγελία Αμαλιάδος- έχουν κατατεθεί για παράβαση των υγειονομικών κανονισμών. Πού ζουν, πού κοιμούνται αυτοί οι μετανάστες;
Δεύτερον, για ζητήματα που έχουν σχέση με την υλοποίηση των όρων εργασίας, εκατό και πλέον μηνύσεις έχουν κατατεθεί επειδή δεν καταβάλλονται οι αποδοχές στους εργαζομένους.
Τρίτον, σε ό,τι αφορά τη σωματική ακεραιότητα των εργαζομένων, το σκληρό επεισόδιο της 25ης Αυγούστου του 2012, σας είναι γνωστό, όπου ο ατυχής εκείνος Αιγύπτιος εσύρθη από αυτοκίνητο κάποιων εργοδοτών. Υποβλήθηκαν μηνύσεις και θα εκδικαστεί το Νοέμβριο, μετά από αναβολή, στο Δικαστήριο της Αμαλιάδος. 
Φτάνουμε τώρα στα τελευταία γεγονότα. Είμαι σε θέση, κύριε Βούτση, να σας διαβεβαιώσω ότι η Εισαγγελέας Πρωτοδικών Αμαλιάδας, κυρία Τζίβα, έκανε άριστα τη δουλειά της -με έχετε ακούσει πολλές φορές ότι εγώ δεν αγιογραφώ, έχω όμως χρέος να το καταθέσω αυτό- κινήθηκε ταχύτατα και απήγγειλε κατηγορίες, σύμφωνα με τα αποδεικτικά στοιχεία, σε όλους εκείνους που συμμετέχουν σε αυτήν τη διάπραξη εγκληματικών ενεργειών σε βάρος των εργαζομένων. Η δικογραφία δεν έχει ολοκληρωθεί. Κινήθηκε ταχύτατα αλλά οφείλουμε να πούμε, επειδή η ερώτηση αναφέρεται και στον κ. Δένδια, ο οποίος απουσιάζει, ότι και η Αστυνομία κινήθηκε ταχύτατα. Συνέλαβε εκείνους οι οποίοι κατηγορούνται για διάπραξη ποινικών αδικημάτων. Αναμένουμε μια πορεία η οποία, σας βεβαιώνω, για την Αμαλιάδα, θα γίνει με τους καλύτερους όρους διασφάλισης ουσιαστικών και δικονομικών δικαιωμάτων. 
Αυτά για την Αμαλιάδα που συνδέεται με το άλλο μέρος της ερώτησής σας, για το οποίο επιφυλάσσομαι να απαντήσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Βούτση, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, κύριε Υπουργέ, γνωρίζουμε πολύ καλά, δεν είμαστε χθεσινοί και η σοφία της Αριστεράς σε αυτά τα θέματα είναι πολύ μεγάλη. Από το φόβο, από τον αυταρχισμό, από την ασυδοσία η οποία εκ παραλλήλου με τις μνημονιακές πολιτικές θέλουν να δημιουργήσουν μια κατάσταση ανοχής και συναίνεσης μέσα στο λαό, θα απαλλαγούμε μόνο με την αντίσταση στο φόβο και με την ανατροπή αυτών των πολιτικών που οδηγούν το λαό μας σε αυτήν την κατάσταση.
Δυστυχώς, όμως, από την κορυφή της Κυβέρνησης υπάρχει η συνεχής ενθάρρυνση και προς τον Υπουργό Προστασίας του Πολίτη, αλλά και προς όλες τις ενέργειες και τις αρχές, που κατατείνουν σε έναν τέτοιο άθλιο απολογισμό ενώπιον της διεθνούς κοινής γνώμης για τα ανθρώπινα δικαιώματα στην Ελλάδα, όπως επίσης και σε έναν άθλιο απολογισμό για ανθρώπινα δικαιώματα στο εσωτερικό της χώρας. 
Όλα όσα είχαμε πει περί βασανισμών, σήμερα γίνονται πλέον με την άδεια και την παρουσία ενδεχομένως και δικαστικών αρχών. Διότι αυτό ειπώθηκε, πως ήταν εισαγγελέας παρών στα Γρεβενά, μέσα στη φυλακή και κατά την είσοδο των ΕΚΑΜ. Και αυτά γίνονται χωρίς να ιδρώνει το αυτί κανενός. 
Καταλαβαίνουμε, βέβαια, ότι όλη η ρητορεία, η οποία υπήρξε από την κορυφή της Κυβέρνησης, για επανακατάληψη των πόλεων, για τις φοβερές προσπάθειες της επιχείρησης «Ξένιος Δίας» που οδήγησαν τώρα σε αυτά τα στρατόπεδα συγκέντρωσης, όπως εμείς είχαμε προειπεί, για την απαλλαγή όλων επί της ουσίας των φαινομένων και των υπαιτίων για ανοχή στη ρατσιστή βία μέσα στο αστυνομικό Σώμα και έξω από αυτό, για την ενθάρρυνση της ατζέντας της Χρυσής Αυγής, όλα αυτά που γίνονταν επί μήνες, δεν μπορούν να περάσουν απαρατήρητα και οδηγούν σε αυτούς τους απολογισμούς και διεθνώς και στο εσωτερικό. 
Πιστεύω πως είναι δυστύχημα που μέρος της Κυβέρνησης -επαναλαμβάνω όμως στη κορυφή της- θεωρεί ότι αυτές οι μνημονιακές πολιτικές δεν μπορούν παρά να περάσουν με την όξυνση του αυταρχισμού στο λαό μας, αλλά και με την ασυδοσία πάνω σε ένα από τα πιο αδύναμα κομμάτια που υπάρχουν σε αυτό τον τόπο, δηλαδή στους μετανάστες και στους πρόσφυγες, οι οποίοι υφίστανται αυτά που υφίστανται από την πλευρά τους. 
Μην ψάχνουμε ύστερα με κροκοδείλια δάκρυα, όπως έγινε προ διημέρου με αφορμή την επέτειο της χούντας, για το ποια είναι τα χαρακτηριστικά και τα φαινόμενα που ενθαρρύνουν την παρουσία στη χώρα μας μίας οργάνωσης και μιας πολιτικής δύναμης που ευθέως -ακόμη και χθες- μας μίλησαν για το καλό που είχαν οι «Μεταξάδες». Μην το ψάχνουμε. 
Δυστυχώς, μέσα στο ίδιο το μυαλό ορισμένων από τους κυβερνώντες είναι ότι ο περιορισμός της Αριστεράς, ο περιορισμός του μαζικού κινήματος, ο περιορισμός όλων των ομάδων και ιδιαίτερα των πιο αδύναμων, για να μην αντισταθούν σε αυτές τις μνημονιακές πολιτικές, μπορεί να γίνει μόνο με την ανοχή σε τέτοια ακραία εγκληματικά φαινόμενα. 
Και σας είπα: Μανωλάδες υπάρχουν δεκάδες σε όλη την Ελλάδα. Δεν είναι μοναδική η περίπτωση. Απλώς εκεί έσκασε το σπυρί και βγήκε το πύον από τη δράση αυτών των δύο επιστατών. Και υπάρχει ανοχή γι’ αυτήν την κατάσταση. Κατά τα άλλα, απελευθερώνουμε τις πόλεις κ.λπ., από την υγειονομική βόμβα και όλη αυτή την άθλια ρητορεία η οποία επισημαίνεται και μέσα στην έκθεση του Επιτρόπου. Και επισημαίνεται με τον πιο αυστηρό τρόπο έναντι της χώρας μας!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε συνάδελφε.
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΝΤΩΝΙΟΣ ΡΟΥΠΑΚΙΩΤΗΣ</Parlmember> (Υπουργός Δικαιοσύνης, Διαφάνειας, και Ανθρωπίνων Δικαιωμάτων): Κύριε Βούτση, δεν είναι τυχαίο ότι αναφέρθηκα στην πρωτολογία μου στη Μανωλάδα. Και αναφέρθηκα όχι μόνο για την αποστροφή που προκαλεί η δέσμη επιλογών των εργοδοτών στην παραγωγή της φράουλας, αλλά γιατί –όπως υπενόησα- ότι υπάρχουν και παρόμοιες εστίες σε άλλα μέρη της ελληνικής επικράτειας. 
Γνωρίζετε ότι επισκέφτηκε την πατρίδα μας ο Επίτροπος του Συμβουλίου της Ευρώπης κ. Μούιζνιεκς, στον οποίον -αφού άκουσα και τα δικά του συμπεράσματα- είπα αυτό που θα πω και σε εσάς: Ότι ο Υπουργός Δικαιοσύνης δεν αποφεύγει να αναφερθεί στην πραγματικότητα που έχει διαμορφωθεί στην πατρίδα, δεν υποκρίνεται και κυρίως δεν καλύπτεται πίσω από μία νοσηρή παρελθοντολογία. Διότι ο Υπουργός Δικαιοσύνης πιστεύει σε μιαν Ελλάδα της δημοκρατίας και της υπεράσπισης των δικαιωμάτων, αυτή που διαχρονικά έχει παραγάγει τα αποτελέσματα, έτσι ώστε σήμερα να γίνεται ένας αγώνας σε δύσκολες συνθήκες, οι οποίες έχουν διαμορφωθεί από τις πολιτικές επιλογές των τελευταίων τριάντα χρόνων, για να διατηρήσει πολλά από αυτά τα δικαιώματα ή και να αποκαταστήσει συν τω χρόνω όσα ανατράπηκαν. 
Άρα υπερασπιζόμαστε την Ελλάδα της δημοκρατίας και των δικαιωμάτων και είμαστε αντίθετοι με κάθε ενέργεια ή με κάθε παράλειψη ή με κάθε βίαιη ή μη βίαιη διακινδύνευσή τους. 
Εξάλλου, κύριε Βούτση, αγνοούν πολλοί από την ελληνική κοινωνία ότι δεν χρειάζεται να αναχθούμε σε αρχές. Το ίδιο το Σύνταγμα στο άρθρο 5, παράγραφος 2, αναφέρει ότι για όποιον διαμένει ή είναι στην ελληνική επικράτεια είναι διασφαλισμένη η ζωή του, η αξιοπρέπειά του, η τιμή του, αδιακρίτως από εθνικότητα, από φυλή -για εκείνους που έχουν το κριτήριο της φυλής- από θρήσκευμα ή από γλώσσα. Το ίδιο το Σύνταγμα έρχεται να μας επιβάλει να προστατεύσουμε τους πάντες και τις πάσες που μένουν στην πατρίδα μας. 
Γνωρίζετε ότι το Δεκέμβριο του 2011 κατατέθηκε ένα νομοσχέδιο για την καταπολέμηση των φαινομένων ρατσισμού και ξενοφοβίας. Αυτό το νομοσχέδιο αποσύρθηκε για κάποιους λόγους που δεν σχολιάζω. 
Στο μεταξύ, στο Υπουργείο Δικαιοσύνης έχουν αποσταλεί άλλα δύο σχέδια. Το ένα έχει ήδη κατατεθεί από το κόμμα του ΠΑΣΟΚ στη Βουλή και το άλλο προέρχεται από τη Νέα Δημοκρατία. 
Αυτά τα τρία σχέδια επεξεργάζεται το Υπουργείο Δικαιοσύνης, έτσι ώστε να καταθέσει ταχύτατα ένα νομοσχέδιο, καθώς είμαστε και υποχρεωμένοι να το κάνουμε. Αναφέρομαι στις διεθνείς μας υποχρεώσεις. Και πιστεύω ότι τουλάχιστον θεσμικά θα καλύψουμε ένα κενό. 
Ωστόσο, πρέπει να γίνει συνείδηση όλων των πολιτικών δυνάμεων, αλλά και ολόκληρης της κοινωνίας, ότι το μεταναστευτικό είναι ένα μεγάλο πρόβλημα που δημιουργεί αναμφισβήτητα δυσμενείς συνέπειες. Πρέπει, όμως, να πω ότι το μεταναστευτικό είναι ένα πρόβλημα που πρέπει να αντιμετωπίσουμε όχι με υποκρισία και λαϊκισμό, αλλά σύμφωνα με τις διεθνείς συμβάσεις, σύμφωνα με το Σύνταγμα, έτσι ώστε η Ελλάδα να μη φανεί ότι βρίσκεται μεταξύ εκείνων των χωρών που παραβιάζουν δικαιώματα και διεθνείς συμβάσεις. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι η πρώτη με αριθμό 1350/22-4-2013 επίκαιρη ερώτηση πρώτου κύκλου του Βουλευτή Φλώρινας της Νέας Δημοκρατίας κ. Ευσταθίου Κωνσταντινίδη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την αναστολή του προγράμματος «Εξοικονομώ κατ’ οίκον» στη δυτική Μακεδονία, διαγράφεται λόγω κωλύματος του κυρίου Υπουργού. 
Επίσης, η δεύτερη με αριθμό 1359/22-4-2013 επίκαιρη ερώτηση πρώτου κύκλου του Βουλευτή Α΄ Πειραιώς του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Θεόδωρου Δρίτσα προς τον Υπουργό Δημόσιας Τάξης και Προστασίας του Πολίτη, σχετικά με την κατάργηση του Αστυνομικού Τμήματος Δραπετσώνας ως κέντρου πολύμηνης κράτησης αλλοδαπών, διαγράφεται λόγω κωλύματος του κυρίου Υπουργού.
Η τρίτη με αριθμό 1348/22-4-2013 επίκαιρη ερώτηση πρώτου κύκλου του Βουλευτή Έβρου του Πανελλήνιου Σοσιαλιστικού Κινήματος κ. Γεωργίου Ντόλιου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την υλοποίηση του έργου του περιφερειακού δρόμου Αλεξανδρούπολης, διαγράφεται λόγω κωλύματος του κυρίου Υπουργού.
Η έκτη με αριθμό 1355/22-4-2013 επίκαιρη ερώτηση πρώτου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με τον καθορισμό των αντικειμενικών αξιών των ακινήτων, διαγράφεται λόγω κωλύματος του κυρίου Υπουργού.
Επίσης, η έβδομη με αριθμό 1349/22-4-2013 επίκαιρη ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τους Υπουργούς Εργασίας, Κοινωνικής Ασφάλισης και Πρόνοιας και Δημόσιας Τάξης και Προστασίας του Πολίτη, σχετικά με τη δολοφονική επίθεση στους μετανάστες εργάτες γης στη Μανωλάδα, διαγράφεται λόγω κωλύματος του κυρίου Υπουργού.
Η πέμπτη με αριθμό 1361/22-4-2013 επίκαιρη ερώτηση πρώτου κύκλου του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Δημόσιας Τάξης και Προστασίας του Πολίτη, σχετικά με την αντιπυρική προστασία της χώρας, διαγράφεται λόγω κωλύματος του κυρίου Υπουργού.
Η πρώτη με αριθμό 1351/22-4-2013 επίκαιρη ερώτηση δευτέρου κύκλου του Βουλευτή Καβάλας της Νέας Δημοκρατίας κ. Κωνσταντίνου Κλειτσιώτη προς τον Υπουργό Οικονομικών, σχετικά με την καθυστέρηση στην έναρξη υποβολής φορολογικών δηλώσεων, δεν συζητείται μετά από συνεννόηση με τον κύριο Υπουργό και διαγράφεται.
Η τρίτη με αριθμό 1354/22-4-2013 επίκαιρη ερώτηση δευτέρου κύκλου της Βουλευτού Νομού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τις αποδοχές εργαζομένων στις Αστικές Συγκοινωνίες, δεν συζητείται λόγω κωλύματος Υπουργού και διαγράφεται. 
Ολοκληρώνουμε το σημερινό κύκλο των επικαίρων ερωτήσεων με την έκτη υπ’ αριθμ. 1356/22-4-2013 επίκαιρη ερώτηση δευτέρου κύκλου της Βουλευτού Β’ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Αγροτικής Ανάπτυξης και Τροφίμων, σχετικά με την απόδοση των μέτρων στήριξης της ελληνικής αλιείας και τον εκσυγχρονισμό των ιχθυοσκαλών. 
Παρακαλώ την κυρία συνάδελφο να λάβει το λόγο.</ChairmanSpeech> 
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ πολύ, κύριε Πρόεδρε.
 Κύριε Υπουργέ, πριν από δύο μήνες είχαμε συζητήσει στη Βουλή τα προβλήματα που αντιμετωπίζει η αλιευτική βιομηχανία στην Ελλάδα. Τότε είχατε αφήσει κάποια ερωτήματα αναπάντητα. 
Πιο συγκεκριμένα, είχατε αναφερθεί εκτενώς στα συμφέροντα των ιχθυοκαλλιεργειών, όχι όμως στη μέση και την παράκτια αλιεία. 
Ειδικότερα, δεν αναφέρατε καθόλου εάν τα μέτρα στήριξης των ιχθυοπαραγωγών κι εν γένει της ελληνικής αλιείας –που, μάλιστα, δέσμευσαν ευρωπαϊκούς και εθνικούς πόρους- έχουν αποδώσει και σε ποιο βαθμό. 
Σημαντικό κομμάτι της στήριξης αυτής είναι και ο εκσυγχρονισμός των ιχθυοσκαλών, μέσω των οποίων γίνεται η διακίνηση των αλιευμάτων με νόμιμο και ελεγχόμενο τρόπο και αποδίδονται έσοδα στο δημόσιο.
Ειδικά για την επέκταση της ιχθυόσκαλας Νέας Μηχανιώνας, της δεύτερης μεγαλύτερης ιχθυόσκαλας στην Ελλάδα, έχει ανακοινωθεί ότι πρόκειται να ενταχθεί η σχετική πράξη στο επιχειρησιακό πρόγραμμα «Αλιεία» του ΕΣΠΑ εντός του πρώτου τριμήνου του 2013, κάτι που ακόμα δεν έχει γίνει.
Κατόπιν των ανωτέρω ερωτάστε: 
Πρώτον: Δεκαετίες τώρα το Υπουργείο Αγροτικής Ανάπτυξης και η Γενική Διεύθυνση Αλιείας υπόσχονται τη μηχανογράφηση στις εμπορικές συναλλαγές των ιχθυοσκαλών. Έχει εκσυγχρονιστεί ο τρόπος συναλλαγών στις ιχθυόσκαλες, διασφαλίζοντας παράλληλα τα δημόσια έσοδα; Πόσα έσοδα αποφέρει, τελικά, η δραστηριότητα στην αλιεία στον κρατικό προϋπολογισμό;
Δεύτερον: Ποια είναι η πορεία του έργου της επέκτασης της ιχθυόσκαλας της Νέας Μηχανιώνας και πότε αναμένεται να ενταχθεί στο επιχειρησιακό πρόγραμμα «Αλιεία»; 
Τρίτον, ένα ειδικό, αλλά οικονομικού –και όχι μόνο- ενδιαφέροντος θέμα, είναι εάν οι επτακόσιες πενήντα χιλιάδες τεμαχίων πλαστικών ιχθυοκιβωτίων συνολικού κόστους άνω των 2,1 εκατομμυρίων ευρώ, που αγοράστηκαν για διάθεση προς τους ιχθυοπαραγωγούς, έχουν διατεθεί σε εύλογο χρονικό διάστημα από την προμήθειά τους κι αν διατέθηκαν για το σκοπό που αγοράστηκαν. Εάν όχι, πόσο κόστισε η απαξίωσή τους και πού βρίσκονται σήμερα; 
Ευχαριστώ πολύ.</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κυρία συνάδελφε. 
Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
 Ευχαριστώ κι εσάς, κυρία Μάρκου. 
Ο λόγος που δεν απήντησα σε όλα τα ερωτήματα την προηγούμενη φορά είναι γιατί ο Πρόεδρος έχει αυστηρά το ρολόι στα τρία λεπτά. Δυστυχώς από τα έξι προλάβαμε να απαντήσουμε μόνο στα τρία ερωτήματα. 
Χαίρομαι, όμως, κυρία συνάδελφε, που επιμένετε στα θέματα της αλιείας -και σας ευχαριστώ πολύ γι’ αυτό- διότι μας δίνετε την ευκαιρία να διευκρινίσουμε και θέματα, όπως αυτά που θίγονται στη σημερινή ερώτηση κι άπτονται κυρίως των ιχθυοσκαλών αλλά και σε γενικότερα θέματα για την προσπάθεια που κάνουμε να υποστηρίξουμε την αλιεία. 
Σας θυμίζω ότι πολύ πρόσφατα, τους τελευταίους λίγους μήνες, επανήλθε στο Υπουργείο Αγροτικής Ανάπτυξης και Τροφίμων η αλιεία. Έχω, όμως, δηλωμένη την πολιτική απόφαση που ανέφερα και από αυτό το Βήμα, ότι η αλιεία είναι ένας σημαντικός τομέας παραγωγής και τον υποστηρίζουμε με όποια δύναμη μπορούμε. Υποστηρίζουμε και την αλιεία, αυτή καθαυτή, και την ιχθυοπαραγωγή μέσω των ιχθυοκαλλιεργειών, όπως επίσης και τη μεταποίηση και την εξωστρέφεια. 
Κατ’ αρχάς, θα σας πω λίγα λόγια για τα τρία σημεία που θίγετε στην ερώτησή σας και στο χρόνο που έχω, θα θίξω και τα υπόλοιπα, για να δείτε σε τι βαθμό οι προσπάθειες που κάνουμε επηρεάζουν προς το θετικό την αλιεία. 
Έρχομαι στα συγκεκριμένα θέματα: 
Πρέπει να σας πω ότι από το 2008 για τη διαχείριση των ιχθυοσκαλών και της «ΕΤΑΝΑΛ Α.Ε.», μετά τη συγχώνευση ή την ενσωμάτωσή της με τον ΟΚΑΑ του Υπουργείου Ανάπτυξης και Τροφίμων, πρέπει να τηρείται ένας ξέχωρος προϋπολογισμός για λογαριασμό των ιχθυοσκαλών μέσα στον προϋπολογισμό το γενικότερο του ΟΚΑΑ. 
Εκεί, το Υπουργείο Αγροτικής Ανάπτυξης και Τροφίμων έχει αρμοδιότητα μόνο σε ό,τι αφορά τον οικονομικό και διαχειριστικό έλεγχο αυτού του λογαριασμού, δηλαδή, του λογαριασμού των ιχθυοσκαλών. Μάλιστα, αυτήν την περίοδο κάνουμε αυτό ακριβώς και σύντομα θα έχουμε τα σχετικά αποτελέσματα. 
Σε ό,τι αφορά το κομμάτι των ιχθυοκιβωτίων, αυτά είχαν παραγγελθεί χρόνια πριν –από το 2008, αν θυμάμαι καλά- γιατί τα επέβαλε η Ευρωπαϊκή Ένωση ως αντικατάστατα των ξύλινων ιχθυοκιβωτίων, τα οποία δεν μπορούσαν να πλυθούν και φυσικά είχαν πολύ μεγαλύτερο μικροβιακό φορτίο.
Όπως, όμως, ξέρετε, πραγματικά έγινε αυτή η παραγγελία. Άρχισαν να μοιράζονται τα τεμάχια αυτά στους ψαράδες. Έχουν ήδη μοιραστεί περίπου εξήντα χιλιάδες τεμάχια. Τα υπόλοιπα, όμως, δεν πρόλαβαν να μοιραστούν, γιατί η Ευρωπαϊκή Ένωση έφερε νέο κανονισμό που πλέον επιβάλλει ιχθυοκιβώτια πολυουρεθάνης, αυτά που λέμε «φελιζόλ» και μάλιστα, δύο, τριών διαφορετικών διαστάσεων, γιατί αυτά δεν χρειάζονται πλέον να πλυθούν, επειδή δεν είναι επαναχρησιμοποιούμενα. 
Αυτό είχε ως συνέπεια να μείνουν μερικά από αυτά τα κιβώτια στη διαχείριση του ΟΚΑΑ. Το Υπουργείο ζήτησε να γίνει αξιοποίησή τους, να βγουν, δηλαδή, σε ένα διαγωνισμό και να αξιοποιηθούν από άλλους χώρους. Μάλιστα, έχει ζητηθεί τα χρήματα αυτά να μπουν στον κρατικό προϋπολογισμό –κι έτσι θα γίνει- διότι η απόκτησή τους έχει υποστηριχθεί και από τον κρατικό προϋπολογισμό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Τέλος –και ολοκληρώνω με αυτό- σε ό,τι αφορά το κομμάτι της μηχανογράφησης, πρέπει να σας πω ότι αυτό που διατείνεστε δεν είναι σωστό, διότι η μηχανογράφηση έχει ήδη προχωρήσει εδώ και χρόνια. Από τις 18 Απριλίου 2008 γίνεται αυτού του είδους η μηχανογράφηση σχεδόν σε όλες τις ιχθυόσκαλες. Πιστεύω ότι θα γίνει και στις καινούργιες.
Αναφορικά με την ιχθυόσκαλα της Νέας Μηχανιώνας στη Θεσσαλονίκη, θέλω να επιβεβαιώσω ότι τα πράγματα είναι έτσι όπως τα είπατε. Έχουν ολοκληρωθεί όλες οι διεργασίες και είμαστε έτοιμοι, ώστε να ενταχθεί το έργο στο επιχειρησιακό πρόγραμμα «Αλιεία». Η καθυστέρηση οφείλεται στο γεγονός ότι από τις 19 Φεβρουαρίου 2013, βάσει μιας αποφάσεως που δημοσιεύθηκε στο ΦΕΚ, η οποία είναι απόφαση του Αναπληρωτή Υπουργού των Έργων Υποδομών πάλι του Υπουργείου Ανάπτυξης, είναι υποχρεωτικό να γίνει επικαιροποίηση των τιμολογιακών δαπανών, αλλά και ενιαιοποίηση των δαπανών αυτών, κάτι που ζητήθηκε από την Περιφέρεια κι έχει γίνει. 
Θέλω να σας διαβεβαιώσω ότι σύντομα θα ενταχθεί το έργο και θα υλοποιηθεί. Έτσι και αυτή η ιχθυόσκαλα θα προστεθεί στις νέες ιχθυόσκαλες που κατασκευάζονται.
Ευχαριστώ πολύ, κύριε Πρόεδρε.</Speech> 
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Κυρία συνάδελφε, έχετε το λόγο.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Ευχαριστώ, κύριε Πρόεδρε.
 Κύριε Υπουργέ, το θέμα είναι σε ποιο βαθμό καταφέρνει διαχρονικά το Υπουργείο Αγροτικής Ανάπτυξης να αξιοποιήσει ευρωπαϊκά αλλά και εθνικά κονδύλια, για να προχωρήσει σε ουσιαστικές παρεμβάσεις στον τομέας της αλιείας προς όφελος των ψαράδων αλλά και την ελληνικής οικονομίας. 
Λυπάμαι που θα το πω, αλλά έχουν γίνει τεράστια λάθη κι έχουμε μεγάλες καθυστερήσεις. Ένα παράδειγμα είναι η υπόθεση των ιχθυοκιβωτίων, που ανέφερα και στην ερώτηση. Τα ιχθυοκιβώτια αυτά ήταν επτακόσιες πενήντα χιλιάδες τεμάχια, είχαν αγοραστεί από το τότε Υπουργείο Γεωργίας έναντι του ποσού των 723 εκατομμυρίων ευρώ και έπρεπε να διατεθούν στους αλιείς. Η κατασκευή τους, όμως, από πλαστικό -τη στιγμή που ο κλάδος ήδη χρησιμοποιούσε από φελιζόλ κι όχι ξύλινα, όπως είπατε εσείς- τα είχε καταστήσει άχρηστα. 
Το Υπουργείο σας όλα αυτά τα χρόνια δεν επέτρεπε στην «ΕΤΑΝΑΛ» να προβεί στην εκποίηση των ιχθυοκιβωτίων για οποιαδήποτε άλλη χρήση. Η φύλαξη και η ασφάλειά τους στοίχισε μέχρι σήμερα 890.000 ευρώ. 
Τελικά, μόλις φέτος, το 2013, πουλήθηκαν πεντακόσιες πενήντα χιλιάδες τεμάχια ιχθυοκιβωτίων στην τιμή των 80 λεπτών, κατά μέσο όρο, το τεμάχιο. Το ποσό που εισέπραξε το ελληνικό δημόσιο ήταν 440.000 ευρώ. 
Αν κάνετε τους υπολογισμούς, θα δείτε ότι η ζημιά για το ελληνικό δημόσιο από τη διαδικασία αυτή, άμεσα ή έμμεσα, ανήλθε στα 2,5 εκατομμύρια ευρώ. 
Στη ζημιά αυτή πρέπει να προσθέσουμε και τα έσοδα που χάνει το ελληνικό δημόσιο από την έλλειψη μηχανογράφησης στις ιχθυόσκαλες. Όλοι θυμόμαστε, για παράδειγμα, το σκάνδαλο που ξέσπασε με τους ελέγχους του ΣΔΟΕ στις ιχθυόσκαλες και τα τιμολόγια, τα οποία έκαναν φτερά, μόλις πριν λίγο καιρό, τον περασμένο Δεκέμβριο. Εδώ, βέβαια, δεν μπορώ να σας πω το ακριβές νούμερο για το μέγεθος στις απώλειες, γιατί χωρίς μηχανογράφηση και χωρίς παραστατικά δεν μπορεί να υπολογιστεί. Σε σχετική επίκαιρη ερώτηση που έκανε ο Κοινοβουλευτικός μας Εκπρόσωπος Νίκος Τσούκαλης στον Υπουργό Οικονομικών δεν πήρε ποτέ απάντηση. Με βάση πάντως τον τζίρο των ιχθυοσκαλών υπολογίζεται η ζημιά σε κάποια εκατομμύρια ευρώ. 
Τελικά, μετά από όλα αυτά τα χρόνια, αποφάσισε η Διοίκηση του Οργανισμού Κεντρικών Αγορών και Αλιείας να προχωρήσει σε διαβούλευση για τη μηχανογράφηση των ιχθυοσκαλών, η οποία βέβαια έληξε το Μάρτιο. Έκτοτε δεν είχαμε κάτι νεότερο. Πρέπει, δηλαδή, να περιμένουμε ένα νέο σκάνδαλο για να προχωρήσουμε στο επόμενο βήμα;
Όσο αφορά το τρίτο ερώτημα για την ιχθυόσκαλα της Νέας Μηχανιώνας, υπήρχε η υποχρέωση να αναβαθμιστεί από την προηγούμενη προγραμματική περίοδο. Στην τελευταία συνεδρίαση της Επιτροπής Παρακολούθησης του επιχειρησιακού προγράμματος «Αλιεία» συζητήθηκε η ένταξη της πράξης για την επέκταση της ιχθυόσκαλας της Νέας Μηχανιώνας στο πρόγραμμα μέσα στο πρώτο τρίμηνο του 2013. Και εδώ έχουμε πάλι καθυστέρηση. Από ό,τι γνωρίζω η ένταξη δεν έγινε.
Εν τω μεταξύ πρέπει να σας μεταφέρω και την έντονη ανησυχία των ψαράδων της Νέας Μηχανιώνας εξαιτίας της φήμης ότι πρόκειται να μεταφερθεί η ιχθυόσκαλα σε άλλη τοποθεσία στη δυτική Θεσσαλονίκη. Τελικά θα ήθελα να μας πείτε ποιο είναι το σχέδιο του Υπουργείου και της Διεύθυνσης Αλιείας για τη Νέα Μηχανιώνα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε. 
Ορίστε, κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Επαναλαμβάνω ότι, πρώτον, πριν λίγους μήνες ήρθε ο τομέας της αλιείας στο Υπουργείο Αγροτικής Ανάπτυξης και, δεύτερον, το Υπουργείο Αγροτικής Ανάπτυξης δεν είναι υπεύθυνο για τα οικονομικά θέματα των τιμολογίων, όπως ξέρετε. Ίσα-ίσα χάρη στις δικές μας προσπάθειες και τη μηχανογράφηση τόσο της φυτικής και ζωικής παραγωγής μέσω του συστήματος ΟΣΔΕ όσο αυτού της αλιείας, πιάνονται αυτά τα πλαστά τιμολόγια που είπατε. 
Τώρα, σε ό,τι αφορά το έργο της Μηχανιώνας, σας είπα ότι αν δεν είχε υπάρξει αυτή η απαίτηση που δημοσιεύτηκε στο ΦΕΚ από το Υπουργείο Ανάπτυξης και Υποδομών, θα είχε ενταχθεί. Όμως, μετά τη δημοσίευση αυτής της απόφασης είναι υποχρεωτικό βάσει του νόμου να γίνει η επικαιροποίηση που σας είπα. Γιατί δεν μπορεί βάσει αυτής της απόφασης, όπως δηλώνεται, ένας σωλήνας που κάνει αλλού το ένα μέτρο ένα ευρώ, σε ένα άλλο να το δηλώνουν ή δύο ή τρία. Απαιτούν, λοιπόν, να γίνει ενιαιοποίηση αυτών των τιμών και πιστεύω ότι αφού έγινε ήδη -σας θυμίζω ότι η απόφαση δημοσιεύτηκε στις 15-2-2013- αυτό ανάγκασε την καθυστέρηση της ένταξής του. 
Σε ό,τι αφορά τη μεταφορά που υπαινίσσεστε, δεν γνωρίζω από πού πηγάζει, πάντως δεν είναι στις προθέσεις να μεταφερθεί η ιχθυόσκαλα από τη Μηχανιώνα. Το να γίνει άλλη μια ιχθυόσκαλα αλλού, δεν σημαίνει ότι μεταφέρεται αυτή και καταργείται και δημιουργείται μία άλλη. 
Και με την αφορμή αυτή να σας πω πού ακριβώς δημιουργούμε νέες ιχθυόσκαλες ή εκσυγχρονίζουμε άλλες. Σας θυμίζω ότι πέραν αυτών δημιουργούμε είκοσι πέντε αλιευτικά καταφύγια για τους αλιείς, που θα βοηθήσουν στο έργο τους. Σας θυμίζω ότι δώσαμε άδεια στους αλιείς να πωλούν ψάρια αμέσως στις λαϊκές αγορές, προκειμένου να έχουν την όποια προστιθέμενη αξία τα προϊόντα τους. Σας θυμίζω ότι εκσυγχρονίζουμε τις ιχθυόσκαλες στην Πάτρα, στην Καβάλα, στη Θεσσαλονίκη. Αναμένεται παραλαβή, επίσης, της νέας ιχθυόσκαλας του Βόλου. Έχει ολοκληρωθεί και οσονούπω θα την παραλάβουμε εντός των επόμενων ημερών. Και αυτό θα βοηθήσει τους αλιείς του μέσου Αιγαίου. 
Επίσης, προωθούμε τα προϊόντα τους είτε πηγαίνουν στην κατάψυξη, όπως και αυτά της ιχθυοπαραγωγής μέσω των ιχθυοτροφείων, σε συνεργασία με τον ΟΠΕ κάνουμε και για τα ψάρια και τα άλλα μαλάκια ό,τι κάναμε για τα προϊόντα της φυτικής και ζωικής παραγωγής. Πηγαίνουμε σε στοχευμένα προγράμματα προώθησής τους στο εξωτερικό και μάλιστα ένα στοχευμένο πρόγραμμα θα γίνει ειδικά για τη Ρωσία και τη Μόσχα, αλλά και σε άλλες περιοχές, όπως κάναμε με επιτυχία για τις κονσέρβες, για το ροδάκινο, για τα κρασιά, για το τυρί τώρα στην Αμερική και αλλού.
Σε ό,τι αφορά τη βοήθειά τους για να ενισχύσουμε το ιχθυο-απόθεμα, γιατί αυτό τους νοιάζει τους ψαράδες αυτή την ώρα, σας λέω χωρίς να θέλω να περιαυτολογήσω ότι τότε ως Πρόεδρος του Επιστημονικού Συμβουλίου του ΕΘΙΑΓΕ μαζί με τον αείμνηστο Μιλτιάδη Τσόγκα κάναμε για πρώτη φορά έναν τέτοιο τεχνικό ύφαλο για να βοηθήσουμε τα ψάρια στην Κάλυμνο και ιδιαίτερα το μπαρμπούνι. Τότε όλοι είχαν φωνάξει αν αυτή η παρέμβαση είναι επιτρεπτή. Τώρα έχουμε κάνει ήδη εμείς τέτοιου είδους παρόμοιες δράσεις, στην Κάλυμνο, στο Φανάρι, στην Ιερισσό και παντού και θα κάνουμε πολλές τέτοιες, γιατί τώρα το ίδιο το οικολογικό κίνημα και οι ψαράδες λένε «κάντε όσο μπορείτε περισσότερα, γιατί είναι ο μόνος τρόπος να ξαναγεμίσει το Αιγαίο ψάρια» και θα το κάνουμε.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Βοηθήσαμε και στον πρώτο γύρο πάλι από το επιχειρησιακό πρόγραμμα «Αλιεία» να εκσυγχρονίσουμε πενήντα ένα σκάφη, να πάμε δηλαδή σε πιο καλές, πιο φιλικές προς το περιβάλλον μηχανές, με λιγότερα καύσιμα κ.λπ. και στο δεύτερο γύρο αξιολογήσαμε τις διακόσιες πενήντα αιτήσεις και εγκρίναμε τις εκατόν πενήντα. 
Δεν έχω χρόνο να σας πω τις προσπάθειες που κάναμε για τον έλεγχο σε συνεργασία με το Υπουργείο Εμπορικής Ναυτιλίας, ούτε επίσης τις προσπάθειες που κάναμε το Υπουργείο Αγροτικής Ανάπτυξης και Τροφίμων με το Ναυτιλίας, αλλά και το Τουρισμού για να ενισχύσουμε το θέμα του αλιευτικού τουρισμού, όπου καταρτίζεται πλέον ένα προεδρικό διάταγμα για να ρυθμιστούν τα σχετικά θέματα, ενώ από το πρόγραμμα «Αλιεία», είτε οι ομάδες ψαράδες είτε και άλλοι ήδη ενισχύονται να πάνε προς την κατεύθυνση αυτή και έτσι θα απαλειφθεί η μεγάλη πίεση και θα μειώσουμε κάποιες κατηγορίες σκαφών, προκειμένου να υποστηριχθεί πάλι ο αλιευτικός μας πλούτος αφαιρώντας κάποια ψάρια και κάποια πλοία και οδηγώντας τα προς τον αλιευτικό τουρισμό.
Θα μπορούσα να σας πω και άλλα, αλλά ο χρόνος δεν το επιτρέπει. Πιστέψτε με, όμως, ότι κάνουμε μεγάλη προσπάθεια. Σας είπα για τις αντίστοιχες προσπάθειες του επιχειρησιακού προγράμματος και για τις ιχθυοκαλλιέργειες κ.λπ. ώστε να αξιοποιηθεί όσο το δυνατόν καλύτερο το όποιο ευρώ επιτρέπει το επιχειρησιακό μας πρόγραμμα για να υποστηριχθεί η αλιεία, παρά το ότι, όπως σας τόνισα, λίγους μήνες έχουμε την αλιεία ξανά πίσω στο Υπουργείο Αγροτικής Ανάπτυξης και Τροφίμων. 
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Υπουργέ.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Θα ήθελα να μου απαντήσει ο Υπουργός αν σκοπεύει να κάνει ή όχι άλλη ιχθυόσκαλα στη Θεσσαλονίκη. Αυτό είναι το ζητούμενο και σε αυτό δεν πήρα απάντηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Να επανέλθετε, κυρία συνάδελφε. 
Πάντως θα ήθελα να σας ενημερώσω με την εικοσάχρονη εμπειρία που έχω, ως μέλος του ελληνικού Κοινοβουλίου, ότι στα αντίστοιχα κοινοβούλια της Ευρώπης -Ισπανία, Αγγλία- παραπάνω από δύο λεπτά δεν μιλάνε οι Υπουργοί και οι συνάδελφοι.</ChairmanSpeech>
<Speech><Parlmember>ΑΙΚΑΤΕΡΙΝΗ ΜΑΡΚΟΥ</Parlmember>: Στα αντίστοιχα κοινοβούλια παίρνουν και απαντήσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, επειδή κάτι σας ρώτησε, αν θέλετε απαντήστε αν θα γίνει ιχθυόσκαλα ή όχι, ή –για να το πω πιο καλά- αν θα καταργηθεί της Μηχανιώνας και θα γίνει άλλη.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Όχι, δεν θα καταργηθεί της Μηχανιώνας. Το τόνισα. Θα γίνει στη δυτική Θεσσαλονίκη καινούργια ιχθυόσκαλα. Δεν θα μεταφερθεί της Μηχανιώνας εκεί.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και πέντε εκπαιδευτικοί από το Ιδιωτικό Γυμνάσιο Εκπαιδευτηρίων Μαντουλίδη Θεσσαλονίκης.
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της
ΝΟΜΟΘΕΤΙΚΗΣ ΕΡΓΑΣΙΑΣ
 Στο σημείο αυτό θα διακόψουμε τη συνεδρίαση για πέντε λεπτά.
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, επαναλαμβάνεται η διακοπείσα συνεδρίαση. 
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Οικονομικών: «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών». 
Όπως θα γνωρίζετε –και έχουμε συμφωνήσει- θα προηγηθούν να μιλήσουν οι εναπομείναντες ομιλητές και οι Κοινοβουλευτικοί Εκπρόσωποι από χθες.
Κύριε Υπουργέ, θα θέλατε να πείτε κάτι;</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Όχι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εντάξει.
Κυρίες και κύριοι συνάδελφοι, Κοινοβουλευτικός Εκπρόσωπος της Ομάδας των Ανεξάρτητων Ελλήνων ορίζεται, με απόφαση του Γενικού Γραμματέα της Κοινοβουλευτικής Ομάδας των Ανεξάρτητων Ελλήνων κ. Μελά, ο κ. Κωνσταντίνος Γιοβανόπουλος.
Επίσης, ο Κοινοβουλευτικός Εκπρόσωπος της Δημοκρατικής Αριστεράς κ. Τσούκαλης ορίζει στη σημερινή συζήτηση ως Κοινοβουλευτικό Εκπρόσωπο το Βουλευτή κ. Δημήτριο Αναγνωστάκη.
Το λόγο έχει ο κ. Κωνσταντίνος Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Θα αναφερθώ μόνο στις τροπολογίες με αριθμό 368, την οποία έχουν καταθέσει οι Υπουργοί Οικονομικών και Υγείας και 474 και 475, τις οποίες έχουμε καταθέσει Βουλευτές του ΣΥΡΙΖΑ και αφορούν την πληρωμή των εφημεριών των γιατρών των νοσοκομείων και των κέντρων υγείας του ΕΣΥ, των νοσοκομείων «Αιγινήτειο», «Αρεταίειο», «Νίμιτς» και του ΕΚΑΒ καθώς και τις πρόσθετες αμοιβές εργασίας των εξαιρεσίμων ημερών, νυχτερινών ωρών και υποχρεωτικής υπερωριακής απασχόλησης του προσωπικού –εκτός των γιατρών- των νοσοκομείων, που πραγματοποιήθηκαν μέσα στο 2012 έως σήμερα, καθ’ υπέρβαση των εγγεγραμμένων πιστώσεων του προϋπολογισμού.
Κύριε Πρόεδρε, κύριε Υπουργέ, η τροπολογία των Υπουργών Οικονομικών και Υγείας έρχεται με μεγάλη καθυστέρηση. Επί επτά μήνες, το σύνολο των γιατρών του ΕΣΥ και όλο το προσωπικό των νοσοκομείων μένουν απλήρωτοι για εφημερίες και υπερωριακή απασχόληση, που είναι βάσει του νόμου και των διατάξεων που ισχύουν υποχρεωτική. 
Είναι πλέον για την Κυβέρνηση ζήτημα ελάχιστης ανταπόκρισης, να αποζημιώσει με τόσο μεγάλη καθυστέρηση τους εργαζομένους στη δημόσια υγεία, να αποκαταστήσει το ελάχιστο επίπεδο ανθρώπινης αξιοπρέπειας για υποχρεωτικώς και τακτικώς παρεχόμενη υπερωριακή εργασία, όπως είναι η εργασία των γιατρών, των νοσηλευτών και των άλλων εργαζόμενων στα νοσοκομεία. Χωρίς αυτή τη συμβολή των εργαζομένων, στη σημερινή μνημονιακή συγκυρία, που καταρρέουν οι θεσμοί της κοινωνικής πρόνοιας, τα νοσοκομεία μας και τα κέντρα υγείας δεν θα μπορούσαν να κρατηθούν ζωντανά, δεν θα μπορούσαν να λειτουργήσουν με ασφάλεια είκοσι τέσσερις ώρες το εικοσιτετράωρο, όπως πραγματικά λειτουργούν και προσφέρουν υπηρεσία και περίθαλψη σε όσους νοσηλεύονται μέσα στα νοσοκομεία και όσους έχουν επείγουσα ανάγκη.
Γνωρίζουμε όλοι ότι τα επείγοντα και τα τακτικά ιατρεία των δημόσιων νοσοκομείων, τα τελευταία χρόνια, έχουν επιβαρυνθεί με 30%, περίπου, αύξηση των ασθενών, που προσέρχονται πραγματικά αθρόα, αναζητώντας στο δημόσιο νοσοκομείο βοήθεια λόγω της οικονομικής κρίσης. Οι εργαζόμενοι στα νοσοκομεία, οι νοσηλευτές, το ιατρικό προσωπικό, οι γιατροί, οι ειδικευόμενοι κυρίως, έχουν υποστεί τεράστια μείωση των τακτικών μισθών τους, η οποία αγγίζει και το 40%. Δουλεύουν με μεγάλες ελλείψεις ανθρώπινων πόρων. 
Σύμφωνα με εκτιμήσεις της Ομοσπονδίας Νοσοκομειακών Γιατρών και της Πανελλήνιας Ομοσπονδίας των Εργαζομένων στα Δημόσια Νοσοκομεία, οι ελλείψεις σε ανθρώπινους πόρους, σε γιατρούς ανέρχονται στις εξίμισι χιλιάδες και σε νοσηλευτές σε πάνω από είκοσι χιλιάδες. 
Σύμφωνα με αυτά που γίνονται, οι θέσεις που προκηρύσσονται είναι ελάχιστες. Από τους εννιακόσιους πενήντα τρεις γιατρούς του ΕΣΥ, οι οποίοι έχουν ήδη κριθεί, το Υπουργείο Διοικητικής Μεταρρύθμισης ενέκρινε για πρόσληψη μόνο εκατόν πενήντα θέσεις. Όσον αφορά τους νοσηλευτές, το μνημόνιο που ψηφίστηκε το Νοέμβρη –ο ν.4093- σε παράρτημά του προβλέπει μείωση του προσωπικού, που υπηρετεί, κατά δεκατρείς χιλιάδες έως το 2017. 
Έτσι, λοιπόν, η επιβάρυνση των εργαζομένων, κύριε Υπουργέ, είναι τεράστια. Σύμφωνα με μελέτες του Αριστοτελείου Πανεπιστημίου, το 25% των ειδικών γιατρών, 33% των ειδικευομένων, 35% των εργαζομένων στο ΕΚΑΒ και 37% των νοσηλευτών παρουσιάζουν το σύνδρομο «burn out», της εργασιακής εξουθένωσης, ένα σύνδρομο που έχει άμεσες επιπτώσεις στην υγεία των εργαζομένων και κυρίως έμμεσες και απότοκες επιπτώσεις στη λειτουργία των νοσοκομείων και στην υγεία των ασθενών.
Εμείς, λοιπόν, οι Βουλευτές του ΣΥΡΙΖΑ καταθέσαμε την τροπολογία 475 και ζητάμε να την εγκρίνετε, να τη δεχθείτε, η οποία προβλέπει την πληρωμή των εφημεριών των γιατρών και των υπερωριών των λοιπών εργαζομένων, όχι από τον Οκτώβριο, όπως είναι η κυβερνητική τροπολογία, αλλά από την αρχή του 2012 μέχρι σήμερα.
Έχουμε παραδείγματα γιατρών ολόκληρων νοσοκομείων, όπως είναι τα πρώην νοσοκομεία του ΙΚΑ, τα οποία εντάχθηκαν στο ΕΣΥ, που παραμένουν απλήρωτοι όσον αφορά τις εφημερίες τους από την αρχή του 2012. Υπάρχουν, όμως, και στα άλλα νοσοκομεία ανεξόφλητες εφημερίες. 
Ήδη το Υπουργείο Υγείας, κύριε Υπουργέ, έχει αποτιμήσει –χθες έκανε την ανακοίνωση- σε 9.744.000 ευρώ τις εφημερίες των γιατρών του ΕΣΥ, που προηγήθηκαν του Οκτωβρίου του 2012 και παραμένουν απλήρωτες και σε 1.259.000 ευρώ τις υπερωρίες του νοσηλευτικού και του λοιπού προσωπικού. Εάν δεχθείτε μόνο την τροπολογία των Υπουργών Οικονομικών και Υγείας, θα παραμένουν απλήρωτες οι υπερωρίες του προσωπικού και οι εφημερίες των γιατρών που ανέρχονται σε 11.000.000 ευρώ.
Ζητούμε, λοιπόν, να ψηφιστεί η τροπολογία, η οποία επιπλέον προβλέπει την πληρωμή των πρόσθετων εφημεριών, που, λόγω των αναγκών, υπηρετούν οι γιατροί του ΕΣΥ, κυρίως στην περιφέρεια, και οι οποίες εμπλέκονται σε μία απίθανη διοικητική διαδικασία ελέγχου και προέγκρισης, που καταλήγει απαγορευτική για την αποπληρωμή τους. Γνωρίζετε τι γίνεται σε αυτές τις περιπτώσεις. Γίνεται το λεγόμενο οριζόντιο κούρεμα, δηλαδή όλες οι πρόσθετες εφημερίες, που υπερβαίνουν το πλαφόν, δεν πληρώνονται από τα νοσοκομεία και ανέρχονται αυτά σε 10% έως 15% των δεδουλευμένων. 
Καταθέτω έγγραφο του Συλλόγου Ειδικευομένων του Γενικού Νοσοκομείου Θώρακος «Σωτηρία», το οποίο παρουσιάζει με ενάργεια την κατάσταση, με οριζόντιες περικοπές της τάξης 15%-17%.
(Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
Επίσης, κύριε Υπουργέ, η δεύτερη υπ’ αριθμόν 474 τροπολογία μας κατατείνει στο να σταματήσει ο ακραία γραφειοκρατικός τρόπος ελέγχου και αποζημίωσης των εφημεριών, που απαιτεί τουλάχιστον έντεκα στάδια ελέγχου και καθυστερεί απαράδεκτα.
Χθες, στην Επιτροπή Κοινωνικών Υποθέσεων και ο Υπουργός Υγείας κ. Λυκουρέντζος παραδέχθηκε αυτήν την τεράστια καθυστέρηση και δέχτηκε ότι πρέπει να αλλάξει ο τρόπος πληρωμής. Να αποζημιώνονται, λοιπόν, μηνιαίως, με μισθοδοτικές καταστάσεις –αυτό δεν έχει κάποια οικονομική επιβάρυνση, είναι θεσμικό ζήτημα και νομίζω ότι πρέπει να το δεχθείτε- τον επόμενο μήνα της εκτέλεσής τους μέσω της Ενιαίας Αρχής Πληρωμών, με σχετική βεβαίωση του διοικητή του νοσοκομείου. Η τροπολογία μας αναφέρεται σε έναν προηγούμενο νόμο που ήδη έχει καταργηθεί. Δεν έχετε παρά να τον επαναφέρετε. Πρόκειται για το ν. 3868/2010, παράγραφος 1, άρθρο 4, ο οποίος προέβλεπε ακριβώς αυτό που προτείνουμε, την πληρωμή με μισθοδοτικές καταστάσεις μέσω της Ενιαίας Αρχής Πληρωμών.
Κύριε Πρόεδρε, κύριε Υπουργέ, η ασφαλής εφημερία των νοσοκομείων είναι το ζητούμενο σήμερα για το σύνολο του λαού μας, καθώς και η αξιοπρέπεια για τους εργαζομένους και κυρίως –στην περίπτωσή μας- για τους εργαζομένους στα νοσοκομεία.
Δουλεύουν σκληρά και δίνουν την ψυχή τους. Πρέπει να αποζημιώνονται για την εργασία τους και κυρίως την υπερωριακή εργασία και σ’ αυτό τον αγώνα της διεκδίκησης των ελάχιστων εργασιακών δικαιωμάτων ο ΣΥΡΙΖΑ είναι μαζί τους.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. 
Το λόγο έχει ο κ. Αθανάσιος Πετράκος, ως προτασσόμενη δευτερολογία, για τέσσερα λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, με το παρόν νομοσχέδιο η Κυβέρνηση προσπαθεί να ρυθμίσει την απόδοση της σύνταξης και μας επιπλήττει γιατί δεν δίνουμε εύσημα σε αυτό το γεγονός.
Αλήθεια, με ποια λογική θα πρέπει να δώσουμε εύσημα επειδή δίνει προκαταβολή 50%; Τα χρήματα αυτά είναι των ασφαλισμένων και έχουν ήδη καταβληθεί. Οι ασφαλισμένοι δεν φταίνε σε τίποτε, επειδή μέχρι τώρα οι Κυβερνήσεις κατέστρεψαν τα ασφαλιστικά ταμεία με τους κακούς χειρισμούς και το PSI.
Θέλετε να δημιουργήσετε ένα κλίμα τεχνητής αισιοδοξίας με κάποιες μικροδιορθώσεις. Αυτό όμως, κύριε Υπουργέ, θυμίζει τη γνωστή ιστορία του Χότζα με τον χωρικό. Αυτό που κυρίως επιδιώκετε είναι να αποκρύψετε μερικά ουσιώδη ζητήματα και να μη γίνει συζήτηση γι’ αυτά. Το πρώτο είναι οι χιλιάδες απολύσεις και η ουσιαστική διάλυση του δημοσίου τομέα και των δημοσίων επιχειρήσεων. Έχει δημιουργηθεί ένα κλίμα φόβου και αδράνειας στο δημόσιο τομέα που αδρανοποιεί τα πάντα και κυρίως στις δημόσιες επιχειρήσεις.
Η Κυβέρνηση αποκρύπτει ότι με τον ν. 4057/2012 άλλαξε τα πειθαρχικά συμβούλια, στα οποία δεν συμμετέχουν πλέον εργαζόμενοι. Συνεπώς δεν φταίνε οι εργαζόμενοι γιατί δεν έχουν λειτουργήσει. Αντί γι’ αυτό, ήρθε ο ν.4092/2012, με βάση τον οποίο όσοι παραπέμπονται για οποιαδήποτε αιτία, ακόμα και για συνδικαλιστική δράση ή για θέματα της προσωπικής τους ζωής ή για αστικές διαφορές με άλλον πολίτη ή απλώς για εκπροσώπηση του δημοσίου σε διαφορές με ιδιώτες και καταγγέλλονται απ’ αυτόν –προσέξτε το αυτό, κύριε Υπουργέ, διότι με αυτό διαλύετε τις δημόσιες επιχειρήσεις- τίθενται σε αργία εκατοντάδες ή και χιλιάδες άτομα και διασύρονται χωρίς να υπάρχει κάποιο ουσιαστικό ζήτημα. Την ίδια στιγμή βέβαια αυτοί που ευθύνονται για σοβαρές παρατυπίες απολαμβάνουν την εύνοια των εκάστοτε ισχυρών, όπως συμβαίνει και στη δική μου περιφέρεια.
Τα συνδικάτα και ιδιαίτερα η Αριστερά ήταν πάντοτε υπέρ της παραδειγματικής τιμωρίας των δημοσίων υπαλλήλων που διαπράττουν ποινικά αδικήματα, χρησιμοποιώντας τη θέση τους για ίδιο όφελος εις βάρος του δημοσίου. Άλλο είναι αυτό και άλλο η παραγωγή εκατοντάδων και χιλιάδων επιόρκων-«μαϊμού». 
Πριν από δύο μέρες ήμασταν στις διευθύνσεις της ΔΕΗ με άλλους συναδέλφους, στη Διεύθυνση Παραγωγής και στη Διεύθυνση Ορυχείων. Το μέγα θέμα που έθεσαν όλα τα διευθυντικά στελέχη, με τα οποία μιλήσαμε, είναι το κλίμα φόβου και αδράνειας το οποίο ουσιαστικά αδρανοποιεί πλήρως τις δημόσιες επιχειρήσεις. Δεν μπορούν να υπογράψουν ούτε ένα χαρτί. Αυτό το ζήτημα πιστεύω ότι δεν γίνεται συνειδητά. 
Ουσιαστικά όμως αυτή η κατάσταση οδηγεί στην πλήρη απαξίωση και διάλυση των δημοσίων επιχειρήσεων, όπως είναι η ΔΕΗ, με αποτέλεσμα να μην μπορούν να λειτουργήσουν και στη συνέχεια φυσικά να πείτε ότι πωλούνται. Είναι ένα ζήτημα ιδιαίτερα σημαντικό.
Το δεύτερο θέμα –μια και ο χρόνος πιέζει, κύριε Πρόεδρε, νόμιζα ότι θα έχω ολόκληρο το χρόνο, θα είμαι βέβαια συνεπής- είναι ότι επιδιώκετε να αποκρυβεί η συζήτηση για το ξεπούλημα της δημόσιας περιουσίας. Σήμερα λήγει η ιστορία με τον ΟΠΑΠ. Ακολουθεί η ΔΕΠΑ και η ΔΕΣΦΑ και μετά θέλετε να ξεπουλήσετε και τη ΔΕΗ, δημιουργώντας τη λεγόμενη μικρή, αλλά στην ουσία «καλή» ΔΕΗ. Θέλετε στην ουσία να δώσετε στους ιδιώτες την «καλή» ΔΕΗ, όλες τις καλές μονάδες της ΔΕΗ και να μείνουν τα σαπάκια στο δημόσιο τομέα, όπως έγινε και με την Αγροτική Τράπεζα. Όμως πιστεύω ότι δεν θα τα καταφέρετε, γιατί ο λαός θα σας ανατρέψει. 
Είναι όμως προκλητικό, ιδιαίτερα για τον ΟΠΑΠ, κύριε Υπουργέ, να ξεπουλιέται η κερδοφόρος «αγελάδα» του δημοσίου, η οποία μπορεί να συμβάλει στο ασφαλιστικό σύστημα, όπως έχουμε προτείνει και μάλιστα με το αντίτιμο της κερδοφορίας τριών ετών, όταν η διεθνής πρακτική των διεθνών funds είναι τα κεφάλαια αγοράς να αποσβένονται σε μια δεκαετία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όχι βέβαια πως εμείς θα συμφωνούσαμε αν κάνατε κάτι τέτοιο, αλλά ακόμα και αυτό δεν κάνετε που είναι στη δική σας λογική. Τον δίνετε μπιρ παρά. 
Υπάρχει επίσης ένα άλλο μεγάλο θέμα. Η Επιτροπή Παραγωγής και Ανάπτυξης ομοφώνως έχει θέσει το θέμα να συζητηθούν οι ευθύνες της ΡΑΕ και του Υπουργείου για τις περίφημες ιδιωτικές εταιρείες «ENERGA» και «HELLAS POWER». Ο ένας από τους μετόχους της εταιρείας, στην οποία θέλετε να δώσετε τον ΟΠΑΠ, ο κ. Μελισσανίδης, ήταν μέτοχος και έχει καταχραστεί 90 εκατομμύρια. Έχουν φαγωθεί 90 εκατομμύρια. Αυτό σημαίνει 2,5% αύξηση στο ηλεκτρικό ρεύμα, κύριε Υπουργέ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Έτσι μεταφράζονται τα 90 εκατομμύρια. Ανά 40 εκατομμύρια η ΔΕΗ επιμένει ότι έχει κόστος και πρέπει να αυξηθεί 1%. Δίνετε, λοιπόν, σε μια εταιρεία, της οποίας ο ένας από τους μετόχους ελέγχεται για πολύ σοβαρές ατασθαλίες…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν έχει ολοκληρωθεί.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: …εις βάρος του ελληνικού δημοσίου. Όλα αυτά δεν πρέπει να ελεγχθούν; Δεν είδατε η εμπειρία τι έδειξε με τις εταιρείες της περίφημης απελευθέρωσης της αγοράς ενέργειας, τις εταιρείες «ENERGA» και «HELLAS POWER»; Θέλετε να επαναλάβετε τα ίδια; 
Για όλους αυτούς τους λόγους, για μια ακόμη φορά με τη δυνατότητα που μας δίνεται, θεωρούμε ότι μία είναι η λύση, η ανατροπή αυτής της Κυβέρνησης και αυτών των πολιτικών.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε συνάδελφε.
Το λόγο έχει ο κ. Δημήτριος Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, είδαμε χθες μια απάντηση του Επιτρόπου Όλι Ρεν στον Ευρωβουλευτή του ΣΥΡΙΖΑ Νίκο Χουντή, με βάση την οποία αποδεικνύεται ότι τα δύο χρόνια, 2011 και 2012, που εισπράχθηκε από το δημόσιο, από το Υπουργείο Οικονομικών, το 2% επί του μισθού των δημοσίων υπαλλήλων και των υπαλλήλων των Οργανισμών Τοπικής Αυτοδιοίκησης -που ήταν μία ειδική εισφορά αλληλεγγύης στους ανέργους- από τα 861 εκατομμύρια ευρώ μόνο το 35%, δηλαδή μόνο 302 εκατομμύρια ευρώ πήγαν στον ΟΑΕΔ για ενίσχυση προγραμμάτων ανεργίας, από τα οποία και ένα μικρό κομμάτι πήγε και στο Ταμείο Πρόνοιας. 
Τα υπόλοιπα 559 εκατομμύρια ευρώ, κύριε Υπουργέ, φαίνεται ότι πήγαν υπέρ των τοκογλύφων πιστωτών της χώρας -ή όπως αλλιώς θέλετε εσείς να τους ονομάσετε- και όχι για το σκοπό για τον οποίο παρακρατούνται από τους μισθούς των δημοσίων υπαλλήλων και με βάση αυτόν αφαιρείται ένα μέρος των εισοδημάτων τους, που είναι απαραίτητο για την επιβίωσή τους στις σημερινές δύσκολες συνθήκες. Είναι πάρα πολύ σοβαρό ζήτημα και θέλουμε να τοποθετηθείτε και εσείς και η Κυβέρνηση.
Από χθες, κύριε Υπουργέ –διότι αφορά και υπαλλήλους του Υπουργείου σας αλλά κυρίως δημοσίους υπαλλήλους, στους οποίους αναφέρεσθε, όσον αφορά την προκαταβολή των συντάξεών τους στο παρόν νομοσχέδιο- φαίνεται ότι προτίθεται να φέρει με το πολυνομοσχέδιο που αναμένεται σήμερα ρύθμιση ο Υπουργός Διοικητικής Μεταρρύθμισης και κατ’ επέκταση η Κυβέρνηση, με βάση την οποία απολύονται όσοι δημόσιοι υπάλληλοι ή υπάλληλοι των Οργανισμών Τοπικής Αυτοδιοίκησης κέρδισαν την παραμονή τους στην υπηρεσία τους ή με προσωρινή διαταγή ή με ασφαλιστικά μέτρα.
Κύριε Υπουργέ, είναι απαράδεκτο! Είναι αντισυνταγματικό. Κάνουν κουρελόχαρτο το Σύνταγμα της χώρας, το οποίο δίνει τη δυνατότητα σε κάθε Έλληνα και Ελληνίδα πολίτη να έχουν το φυσικό τους δικαστή! Είναι απαράδεκτο με βάση το Σύνταγμα και τη διάκριση των εξουσιών, δηλαδή τη διάκριση μεταξύ εκτελεστικής, νομοθετικής και δικαστικής εξουσίας. 
Απαράδεκτη η παρέμβαση της Κυβέρνησης! Και δεν είναι καθόλου τυχαίο ότι σήμερα στις εφημερίδες φαίνεται να διαφωνεί ακόμη και ο Υπουργός Δικαιοσύνης κ. Ρουπακιώτης. Πρέπει να το δείτε άμεσα. Δεν πρέπει να έλθει για έγκριση στη Βουλή μια τέτοια αντισυνταγματική, αντιδημοκρατική και εξωφρενική διάταξη.
Τρίτον, κύριε Υπουργέ, κάτι που αφορά και τους υπαλλήλους του Υπουργείου σας αλλά και ευρύτερα τους δημόσιους υπαλλήλους –που όπως είπα είναι θέματά τους ρυθμίζει το παρόν νομοσχέδιο- είναι το εξής: Οι πειθαρχικές διατάξεις του ν. 4093/2012, του τρίτου μνημονίου, γεννούν τέρατα, όσον αφορά τις διαθεσιμότητες και κυρίως όσον αφορά τις αυτοδίκαιες αργίες των λεγόμενων –εντός εισαγωγικών για εμάς- «επιόρκων» -διότι πάρα πολλοί από αυτούς μπορεί να αποδειχθεί ότι δεν είναι επίορκοι- δημοσίων υπαλλήλων.
Σας λέω δύο ακραία γεγονότα χθεσινά-προχθεσινά: Το πρώτο αφορά στον κ. Μπηλιώνη, εκπαιδευτικό σε Ειδικό Σχολείο στη Λάρισα, ο οποίος επειδή ήταν στη διαδήλωση της 25ης Μαρτίου του 2012 κι έχουν γίνει και σχετικές μηνύσεις για αντίσταση κατά της αρχής, πάει για αυτοδίκαιη αργία, επειδή συμμετείχε σε κινητοποίηση. Το δεύτερο πιο ακραίο παράδειγμα αφορά τη σύζυγο Βουλευτή της Νέας Δημοκρατίας –του κ. Βογιατζή- η οποία είναι στη Λέσβο νηπιαγωγός και πάει για αυτοδίκαιη αργία, γιατί είχε ιδιωτική διαφορά με έναν εργολάβο που της κατασκεύασε το σπίτι. 
Είναι δυνατόν να βγάζετε σε αυτοδίκαιη αργία, με τις πειθαρχικές αυτές διατάξεις του τρίτου μνημονίου και του ν. 4093/2012, δημοσίους υπαλλήλους είτε γιατί συμμετέχουν σε συνδικαλιστική δράση είτε γιατί έχουν ιδιωτικές διαφορές στα δικαστήρια; Είναι δυνατόν αυτό το πράγμα; Είναι εξωφρενικό! Είναι ωμή παραβίαση του τεκμηρίου της αθωότητας, πριν καν δικαστούν οι άνθρωποι, οι δημόσιοι αυτοί υπάλληλοι. 
Πρέπει να το δείτε, κύριε Υπουργέ –κι εσείς και η Κυβέρνησή σας- για να καταργηθούν αυτές οι απαράδεκτες διατάξεις.
Τέλος, όσον αφορά το παρόν νομοσχέδιο, κύριε Υπουργέ, είναι σωστό ότι δίνετε προκαταβολή μέχρι να βγει η σύνταξη και το βάλατε μέχρι να βγει η σύνταξη –γιατί το είχατε έξι ως οκτώ μήνες- δηλαδή δίνετε προκαταβολή των συντάξεων των δημοσίων υπαλλήλων, λόγω της καθυστέρησης που παρατηρείται στην έκδοση των αποφάσεων συνταξιοδότησής τους που κάνουν οκτώ ως δέκα μήνες ή και δώδεκα σήμερα ή και πολύ παραπάνω σαν έχουν και διαδοχική ασφάλιση. 
 Αυτές οι αποφάσεις κάνουν τόσους μήνες να εκδοθούν από το Γενικό Λογιστήριο του Κράτους. Είναι ανακούφιση αναμφισβήτητα, κύριε Υπουργέ, αλλά έχουμε δύο πάρα πολύ σοβαρές παρατηρήσεις.
Η πρώτη παρατήρηση είναι ότι το βασικό για τους δημόσιους υπαλλήλους δεν είναι απλά να παίρνει προκαταβολή το 50% του βασικού μισθού τους συν το 50% του χρονοεπιδόματος. Το βασικό γι’ αυτούς είναι να παίρνουν το γρηγορότερο δυνατό ολόκληρες τις συντάξεις τους. Γι’ αυτό το ζήτημα υπάρχουν δύο προβλήματα, κύριε Υπουργέ, που δεν τα λύνετε ούτε με το νομοσχέδιο ούτε με τίποτε άλλο μέχρι σήμερα.
Το πρώτο πρόβλημα είναι ότι το Γενικό Λογιστήριο του Κράτους που τους βγάζει τις συντάξεις αυτήν τη στιγμή είναι υποστελεχωμένο. Αντί για εκατόν είκοσι εισηγητές –οι οποίοι εισηγούνται για τις αποφάσεις των συντάξεων- που ήταν πριν δυο χρόνια, είναι αυτή τη στιγμή εξήντα εισηγητές. Δεν φτάνει αυτό το προσωπικό, ειδικά όταν αναμένονται το 2013-2014, όπως και ο Υπουργός Διοικητικής Μεταρρύθμισης έχει κάνει την έκθεσή του και στο Κοινοβούλιο αλλά και στην τρόικα, αθρόες αιτήσεις για συνταξιοδότηση. 
Το προσωπικό, λοιπόν, δεν φτάνει για να ικανοποιήσει αυτές τις αιτήσεις ούτε τις σημερινές ούτε τις αυριανές, πόσω μάλλον που το Γενικό Λογιστήριο του Κράτους κατακλύζεται από αιτήματα όχι μόνο για συνταξιοδότηση, αλλά και για διευκρινίσεις για αλλαγές των ασφαλιστικών νόμων, που αφορούν τους δημόσιους υπαλλήλους που πέρασαν τα τρία τελευταία χρόνια του μνημονίου. Αν αυτό δεν λυθεί, τότε η ρύθμισή σου θα είναι δώρο-άδωρον.
Το δεύτερο πρόβλημα είναι το εξής: Κύριε Υπουργέ, παρά την πίεση που σας ασκήσαμε από το ΣΥΡΙΖΑ-Ενωτικό Κοινωνικό Μέτωπο και ο εισηγητής μας ο κ. Γάκης κι άλλοι Βουλευτές αλλά και από άλλα κόμματα της Αντιπολίτευσης, για το θέμα της βάσης υπολογισμού της προσωρινής σύνταξης, δεν το αλλάξατε. 
Έχετε θέσει, κύριε Υπουργέ, στο παρόν νομοσχέδιο και στο συγκεκριμένο άρθρο που κρίνω αυτήν τη στιγμή, ότι θα παίρνουν το 50% του βασικού μισθού συν το 50% του χρονοεπιδόματος που τους αναλογούσε, από τη στιγμή που έκαναν την παραίτησή τους ή έφυγαν από το δημόσιο, υπολογίζοντας στο βασικό μισθό της 31-10-2011, πριν δηλαδή ενταχθούν στο Ενιαίο Μισθολόγιο. Αυτό είπαμε γιατί το κάνετε. Το κάνετε γιατί μέχρι τότε ήταν εκτός των συντάξιμων αποδοχών επιδόματα των δημοσίων υπαλλήλων, τα οποία από 1η Νοέμβρη τα εντάξατε στο βασικό μισθό και άρα θα αυξάνονταν οι συντάξιμες αποδοχές. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Ολοκληρώνω, κύριε Πρόεδρε.
Αν δεν λυθούν αυτά τα δύο βασικά προβλήματα, κύριε Υπουργέ, έστω και την τελευταία στιγμή, τότε όχι απλά δώρο-άδωρον είναι, αλλά τότε δεν το κάνετε για τους δημόσιους υπαλλήλους, το κάνετε κυρίως για να εξασφαλιστεί και χρόνος και ρευστότητα στο δημόσιο.
Επιτέλους, κύριε Υπουργέ, για να βγαίνουν εύκολα οι συντάξεις δεν μπορούν να εξακολουθούν να βγαίνουν με το χέρι στο Γενικό Λογιστήριο του Κράτους. Πρέπει να ενισχύσετε την πληροφοριοποίηση των λειτουργιών του. Δεν μπορεί να μην υπάρχει ενιαία ηλεκτρονική πλατφόρμα στο Γενικό Λογιστήριο, η οποία να συνδέεται με τα πληροφοριακά συστήματα και με τις άλλες δημόσιες υπηρεσίες που εργάζονται όσοι ζητούν να συνταξιοδοτηθούν ή με τα ασφαλιστικά τους ταμεία. Δεν μπορεί να γίνεται με το χέρι εν έτει 2013, αλλιώς η ίδια καθυστέρηση θα υπάρχει.
(Στο σημείο αυτό κτυπάει το κουδούνι λήξης του χρόνου ομιλίας του κύριου Βουλευτή)
Τελειώνω, κύριε Πρόεδρε, με δύο ελάχιστες παρατηρήσεις. 
Η πρώτη, κύριε Υπουργέ, είναι ότι το άρθρο 73 παράγραφος 2 του Συντάγματος λέει ότι νομοσχέδια που αφορούν συντάξεις, έχουν διατάξεις που αφορούν μόνο συντάξεις, αλλιώς αν βάλετε κι άλλα ζητήματα, όπως βάλατε με το Κεφάλαιο Β’ και Γ’, είναι άκυρα αυτά τα νομοσχέδια. Διαβάστε, παρακαλώ, το άρθρο 73 παράγραφος 2 του Συντάγματος να δείτε τι αναφέρει για το συγκεκριμένο ζήτημα.
Εν πάση περιπτώσει, κύριε Υπουργέ, υποβάλαμε δύο τροπολογίες. Η μία τροπολογία αφορά στις καθαρίστριες του Υπουργείου Οικονομικών. Είδαμε ότι φέρατε τροπολογία. Να την δούμε αν πραγματικά αφορά τις ίδιες τις τριακόσιες εργαζόμενες που έπαιρναν 325 ευρώ μισθό για τετράωρο και οι οποίες είναι εδώ και μήνες απολυμένες, να το εξετάσουμε και να το συζητήσουμε. Αν δεν τις αφορά –και είναι θέμα το οποίο θα κρίνουμε αμέσως μετά- είναι σαν να δείχνουμε κοινωνική αναλγησία για τριακόσιες εργαζόμενες σε τέτοια σκληρή κι ανθυγιεινή δουλειά και με τόσο μισθό. 
Θα τοποθετηθούν επ’ αυτού οι επόμενοι ομιλητές και ο εισηγητής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ολοκληρώνω, κύριε Πρόεδρε.
Σας κάναμε μία τροπολογία, κύριε Υπουργέ, την οποία από ότι κατάλαβα απορρίψατε, για όσους επαγγελματίες και εμπόρους κάνουν αίτηση να βγουν με σύνταξη από τον Οργανισμό Ασφάλισης Επαγγελματιών και Εμπόρων και χρωστούν πάνω από 20.000 ευρώ που είναι το όριο σήμερα για να βγει απόφαση της σύνταξής τους. 
Σας ζητάμε με αυτήν την τροπολογία, ειδικά για το 2013 και 2014, τα δύσκολα αυτά δύο χρόνια, να ανέβει το όριο σε 50.000 ευρώ, αν χρωστάνε στον ασφαλιστικό αυτόν οργανισμό. Αυτό διευκολύνει και τους ίδιους να πάρουν τη σύνταξή τους, αλλά και το ασφαλιστικό ταμείο, κύριε Υπουργέ, γιατί προτείνουμε ταυτόχρονα να γίνεται παρακράτηση, εφόσον χρωστούν μέχρι 50.000 ευρώ, από τα αναδρομικά τους –που κάνει δέκα μήνες να βγει η σύνταξη- δηλαδή να κρατάτε το 75% κι αμέσως μετά να κάνετε την παρακράτηση που προβλέπει ο νόμος στις συντάξεις που θα πάρουν. 
Έτσι, πρώτον και το ταμείο θα πάρει χρήματα που ποτέ δεν θα έπαιρνε, γιατί αυτοί οι άνθρωποι ποτέ δεν θα έχουν τη δυνατότητα να τα πληρώσουν και, δεύτερον, θα πάρουν και οι ίδιοι τη σύνταξή τους.
Γιατί, κύριε Υπουργέ, το απορρίπτετε; Αφού και το δημόσιο συμφέρον ωφελεί και το συμφέρον των επαγγελματιών και των εμπόρων. Μου είναι –και μας είναι στον ΣΥΡΙΖΑ- αδιανόητο.
Σας ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς, κύριε Στρατούλη.
Το λόγο έχει η συνάδελφος κ. Γεωργοπούλου για τέσσερα λεπτά.
Μπορείτε και από τη θέση σας, κυρία συνάδελφε. Ούτως η άλλως, ο Κανονισμός λέει ότι μέχρι επτά λεπτά μπορούμε και επιτρέπεται να μιλούμε από εδράνου, πάντα βέβαια με την καλή διάθεση κι ελαστικότητα.</ChairmanSpeech> 
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Στη Δημοκρατική Αριστερά είμαστε «large».</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Στην Ελλάδα, αν ίσχυε, θα ήταν δέκα!
Ορίστε, κυρία Γεωργοπούλου.</ChairmanSpeech> 
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κύριε Πρόεδρε.
Πολλά νομοσχέδια έχουν χαρακτηριστεί σε αυτή τη Βουλή ως νομοσχέδια -«σκούπα», άλλα μεγαλύτερης και άλλα μικρότερης έκτασης. Δεν παύουν, όμως, να έχουν τον ίδιο στόχο, την ακόμη μεγαλύτερη συρρίκνωση των εισοδημάτων, το πώς θα ανακαλύψουν οι κυβερνώντες τις μεγαλύτερες εκπτώσεις και ρυθμίσεις που θα βυθίζουν ακόμη περισσότερο τον κόσμο της εργασίας σε μεγαλύτερη ανασφάλεια και ελαστικές εργασιακές σχέσεις. 
Ακόμη, η συγκυβέρνηση έχει επιδοθεί σε έναν ατελείωτο αγώνα για το πώς θα καταφέρει να φύγουν από το δημόσιο όλο και μεγαλύτερες κατηγορίες υπαλλήλων –«διωκόμενους» ή «επίορκους» τους έχει ονομάσει. Κάποτε φάνταζε ανέκδοτο το «μην πας σε διαδήλωση, γιατί θα απολυθείς»- αναφέρθηκε και ο συνάδελφος κ. Στρατούλης σε αυτό. Τώρα έχουμε ένα καθεστώς που μας γυρνάει πενήντα και πλέον χρόνια πίσω. 
Θα ήθελα να αναφερθώ στο άρθρο 2 της παρούσης προσθήκης του παρόντος νομοσχεδίου: «Ρυθμίσεις για την τροποποίηση και βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών» και να επισημάνω ότι υπάρχει ένα σοβαρό θέμα το οποίο απασχολεί όχι μόνο μια μικρή μερίδα αγροτών στο Νομό Ηλείας αλλά και ολόκληρη την κοινή γνώμη του νομού. Αφορά αγρότες, οι οποίοι εργάστηκαν στην καταπολέμηση του δάκου της ελιάς καθ’ όλα νομότυπα, τηρώντας όλες τις προϋποθέσεις του προγράμματος και ολοκληρώνοντας επιτυχώς τη δολωματική δακοκτονία για το 2012. Ωστόσο, επειδή δεν τηρήθηκαν στο ακέραιο κάποιες τεχνικές και όχι ουσιαστικές διαδικασίες από πλευράς αρμόδιας υπηρεσίας, οι δικαιούχοι δεν πληρώθηκαν, όπως έγινε με όλους τους άλλους νομούς της χώρας. 
Οι αγρότες δακοκτόνοι και οι τριακόσιες οικογένειες που ασχολήθηκαν με το συγκεκριμένο πρόγραμμα εμπαίζονταν από τον Σεπτέμβριο με αναβολές, καθυστερήσεις από υπηρεσία σε υπηρεσία και υποσχέσεις για μια τροπολογία που θα έμπαινε τη μια στο νομοσχέδιο του Υπουργείου Αγροτικής Ανάπτυξης και την άλλη στο νομοσχέδιο του Υπουργείου Οικονομικών, ενώ δεν θα υπήρχε πρόσθετη δαπάνη, για τον απλούστατο λόγο ότι η συγκεκριμένη πίστωση είχε εγκριθεί. 
Όλη αυτή η αοριστολογία και η καθυστέρηση είχαν ως αποτέλεσμα, από μέρους των αγροτών, τις κατ’ επανάληψη δικαιολογημένες διαμαρτυρίες, συγκεντρώσεις και καταλήψεις της Περιφερειακής Ενότητας Ηλείας. Και, ενώ όλοι συμμερίζονταν τα δίκαια αιτήματά τους, το αποτέλεσμα ήταν να συλληφθούν από την Αστυνομία και να εκκρεμεί δίκη εις βάρος τους.
Στο παρόν άρθρο επισημαίνεται ότι στόχος είναι η απρόσκοπτη συνέχιση του προγράμματος δακοκτονίας για το 2013, ώστε να μην υπάρξουν δυσμενείς επιπτώσεις στην παραγωγή ποιοτικού ελαιολάδου. Όμως, οι δραματικές οριζόντιες περικοπές για τη φετινή χρονιά στις πιστώσεις, στο εποχικό προσωπικό και στο κόστος της αγοράς φυτοφαρμάκων σίγουρα θα καταδικάσουν το μεγαλύτερο μέρος του Νομού Ηλείας σε υποβάθμιση της παραγωγής και της ποιότητας του ελαιολάδου, με ανυπολόγιστες επιπτώσεις στο εισόδημα των παραγωγών.
Θα θέλαμε για άλλη μια φορά να ληφθεί υπ&apos; όψιν, γιατί πραγματικά είναι ένας νομός ο οποίος πλήττεται κατ’ επανάληψη και κατ’ εξακολούθηση.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εμείς ευχαριστούμε.
Κυρίες και κύριοι συνάδελφοι, ολοκληρώθηκε ο κατάλογος των συναδέλφων ομιλητών.
Το λόγο τώρα θα δώσουμε στους Κοινοβουλευτικούς Εκπροσώπους.
Το λόγο έχει ο κ. Αρβανίτης για οκτώ λεπτά και μετά ο κ. Γιοβανόπουλος.
Ορίστε, κύριε Αρβανίτη, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ, κύριε Πρόεδρε.
Στην προχθεσινή αγόρευσή μου, κατά τη συζήτηση για το υπό ψήφιση νομοσχέδιο, ανεφέρθην στα γενικότερα νομοθετικά πλαίσια που καθορίζουν τα σχέδια νόμων, τους νόμους, τις πράξεις νομοθετικού περιεχομένου, αυτά τα γενικότερα νομοθετικά πλαίσια τα οποία καθορίζουν και υπαγορεύουν η τρόικα, οι δανειστές μας και οι λοιποί δυνάστες του λαού μας.
Όλα αυτά τα σχέδια, λοιπόν, οι πράξεις νομοθετικού περιεχομένου, που ουσιαστικά γίνονται ερήμην της βουλήσεως του ελληνικού λαού, των αναγκών του ελληνικού λαού, υπαγορεύονται απ’ αυτούς οι οποίοι σήμερα καθορίζουν τις τύχες της πατρίδας μας και είναι οι ξένες δυνάμεις που την κατέχουν. Όλα αυτά τα νομοσχέδια και οι υπό ψήφιση νόμοι, εν οις και το υπό ψήφιση παρόν νομοσχέδιο, δεν είναι τίποτα άλλο παρά ασπιρίνη στο κατακερματισμένο σώμα της Ελλάδος, στο πληγωμένο σώμα της Ελλάδος, στο άρρωστο σώμα της Ελλάδος, εσωτερικώς και εξωτερικώς.
Κατά ταύτα παρέλκει και πιστεύω ότι είναι απώλεια χρόνου να αναφερθώ στις ειδικές διατάξεις. Ενδεικτικώς, θα αναφερθώ στη διάταξη του άρθρου 8, όπου στην παράγραφο 3 λέμε σχετικά με κάθε πιστωτικό ίδρυμα ότι υποχρεούται να στέλνει στο δικαιούχο των καταθέσεων ειδοποιήσεις με συστημένη επιστολή, κ.λπ.. 
Πρώτον, γιατί να τις στέλνει με συστημένη επιστολή; Γνωρίζουμε ότι οι συστημένες επιστολές πολλές φορές χάνονται. Δεν είναι ασφαλής τρόπος. Όπως ορθώς είπε –αν δεν απατώμαι- κάποιος αγορητής των Ανεξαρτήτων Ελλήνων, ο ασφαλέστερος τρόπος είναι διά δικαστικού επιμελητού και για έναν επιπρόσθετο λόγο, τον οποίο θα αναφέρω πιο κάτω, αναφερόμενος στην παράγραφο 3. 
Κάθε πιστωτικό ίδρυμα, δηλαδή, που δραστηριοποιείται στην Ελλάδα οφείλει αμέσως μετά την παρέλευση του χρονικού ορίου της εικοσαετίας, άλφα, βήτα, γάμμα, όσον αφορά τις αδρανείς καταθέσεις. Και φθάνει στο γάμμα να ενημερώνει δικαιούχους-κάθετους κληρονόμους για το πού έχουν μεταφερθεί τα σχετικά ποσά μετά την παρέλευση της εικοσαετίας, εφόσον ερωτηθεί. 
Και εφόσον ερωτηθεί το πιστωτικό ίδρυμα και του πουν πού έχουν κατατεθεί, τι έγινε μετά την παρέλευση της εικοσαετίας; Θα επιστραφούν πίσω; Ας αφήσουμε το γεγονός ότι δεν γνωρίζουμε αυτό το ταμείο σε ποιες ευπαθείς ομάδες αναφέρεται. Εμείς γνωρίζουμε, γιατί η μέχρι τούδε πολιτική της Κυβερνήσεως δείχνει ότι μάλλον προτιμά να ενισχύει τις μη κυβερνητικές οργανώσεις, παρά τις ευπαθείς ομάδες.
Όμως, δεν προβλέπεται από το παρόν νομοσχέδιο, κύριε Πρόεδρε, διαδικασία εντοπισμού των κληρονόμων αυτών οι οποίοι έχουν αδρανείς καταθέσεις. Δεν προβλέπεται από το παρόν νομοσχέδιο αυτή η διαδικασία, που είναι επιβεβλημένη και μπορεί να υπάρχουν τεράστια ποσά απ’ αυτούς οι οποίοι απέθανον αδιάθετοι και οι κληρονόμοι τους δεν ξέρουν ότι έχουν βιβλιάρια καταθέσεων. 
Προσφάτως ως δικηγόρος είχα τέτοια περιστατικά και όλως τυχαίως ευρέθησαν βιβλιάρια. Διαφορετικά αυτά θα πήγαιναν στο ταμείο, προς το οποίο εμείς δεν έχουμε βεβαίως καμμία απολύτως εμπιστοσύνη.
Περαιτέρω, αναφέρομαι πάλι ενδεικτικώς στο άρθρο 4, όπου λέμε ότι με τις διατάξεις της παραγράφου 9 προβλέπεται ότι μετά τη δημιουργία Κέντρου Πιστοποίησης Αναπηρίας και την κατάργηση των πρωτοβαθμίων και δευτεροβαθμίων επιτροπών, οι συνταξιούχοι του δημοσίου, για τους οποίους προβλέπεται παραπομπή στην Ειδική Υγειονομική Επιτροπή, παραπέμπονται πλέον στην Ανωτάτη του Στρατού Υγειονομική Επιτροπή.
Ακούσατε-ακούσατε! Πώς θα μπορούσε ποτέ κανείς να πιστέψει στα μάτια του, διαβάζοντας «λόγω άρνησης του ΚΕΠΑ να εξετάσει τις περιπτώσεις αυτές»; Συνεστήθη ένα όργανο, πληρώνονται αυτοί οι οποίοι συγκροτούν το όργανο και αρνούνται να εκτελέσουν το καθήκον τους. Εδώ δεν εδόθη εξήγησις και αυτό το επεσήμαναν προλαλήσαντες αγορηταί.
Επίσης, θέλω να επισημάνω στο Προεδρείο σας ότι η Χρυσή Αυγή έχει καταθέσει τρεις τροπολογίες και για τους συνταξιούχους στρατιωτικούς. Έχει καταθέσει τροπολογία και για τις καθαρίστριες –εγκαίρως μάλιστα- και κανένα από τα άθλια αυτά Μέσα Ενημερώσεως, τα πολυκατευθυνόμενα Μέσα Ενημερώσεως, δεν ανεφέρθη σ’ αυτό το περιστατικό. Εξαίρεσε τη Χρυσή Αυγή, όπως συνηθίζει και θέλει να εξαιρεί και τη Χρυσή Αυγή από παντού, όπως και ο κ. Τσίπρας, για τον οποίο πιστεύω ότι θα έχω το χρόνο να πω δυο λέξεις αργότερα για τη χθεσινή του παράσταση εδώ, στο Σώμα. Επίσης και οι αγορηταί εδώ των υπολοίπων κομμάτων δεν ανέφεραν το γεγονός ότι και εμείς είχαμε υποβάλει σχετική τροπολογία για τις καθαρίστριες.
Περαιτέρω έχουμε υποβάλει και τροπολογία για την αθλία συμπεριφορά της Κυβερνήσεως, όσον αφορά στους συνταξιούχους Βορειοηπειρώτες, οι οποίοι αποδεδειγμένα δικαιούνται να πάρουν τη σύνταξή τους, αλλά υπάρχει σχέδιο εξόντωσης του Ελληνισμού της Βορείου Ηπείρου. 
Λέμε, λοιπόν, εν κατακλείδι της τροπολογίας μας, ότι η γραφειοκρατική αγκύλωση, πέραν της στρατηγικής επιλογής της Κυβέρνησης, για, ει δυνατόν, πλήρη περικοπή των συντάξεων των ομογενών –γιατί εκεί κατατείνει- έχει ως αποτέλεσμα την ανάγκη υποβολής από τους ομογενείς περαιτέρω δικαιολογητικών για τη νομιμοποίησή τους, ακόμη και εκείνων που είχαν κατοχυρώσει συνταξιοδοτικό δικαίωμα.
Όπως είναι φανερό, η προϋπόθεση της απόδειξης της εικοσαετούς παραμονής πριν από την αίτηση συνταξιοδότησης στην Ελλάδα φαλκιδεύει πλήρως το συνταξιοδοτικό δικαίωμα των ομογενών και εν τοις πράγμασι καταργεί την ορθή εθνικά νομοθετική πρωτοβουλία για απονομή σύνταξης σ’ αυτήν την κατηγορία των χειμαζομένων Ελλήνων.
Γι’ αυτούς τους λόγους ακριβώς καταθέσαμε αυτήν την τροπολογία της επίμαχης διάταξης του ν. 4093/2012.
Αυτά είχα να πω γενικώς, δεδομένου ότι όντως, όπως προείπον, είχα την τιμή να προαναφέρω στην προχθεσινή μου αγόρευση για τα γενικά πλαίσια και ποιοι τα καθορίζουν. Αυτά τα ασφυκτικά γενικά νομοθετικά πλαίσια καθορίζουν κάθε σχέδιο νόμου, κάθε νόμο, κάθε πράξη νομοθετικού περιεχομένου.
Όμως είμαι υποχρεωμένος να αναφερθώ –και σύμφωνα με το χρόνο, εν τάχει, κύριε Πρόεδρε- σ’ αυτήν τη χθεσινή αγόρευση του κ. Αβραμόπουλου, που ήταν πραγματικά ένας ύμνος ραγιαδισμού, ένα υπόδειγμα ραγιαδισμού. Ο κ. Αβραμόπουλος μας είπε ότι διεκδικούμε ό,τι μας ανήκει. Ποιον κοροϊδεύει; Είναι γνωστό ότι η σημαία του Υπουργείου Εξωτερικών έχει αναρτηθεί από το 1974 και μετά και γράφει επάνω «δεν διεκδικούμε τίποτα». Πώς θα διεκδικήσουμε, λοιπόν, ό,τι μας ανήκει εδώ;
Περαιτέρω, όμως, λέει ότι αυτό δεν πρέπει να θεωρηθεί εχθρική ενέργεια στους αφέντες μας! Έτσι μας είπε χθες ο κ. Αβραμόπουλος. Και στη συνέχεια είπε ότι δεν πρέπει να διαταραχθούν οι σχέσεις με τους φίλους μας τους Γερμανούς, γιατί αποτελούμε όλοι μία ευρωπαϊκή οικογένεια, μονοιασμένη και αγαπημένη και ο ένας βοηθά τον άλλο. Δηλαδή, αν κατάλαβα καλά, το πνεύμα του ήταν αυτό, αλλά δεν χρειάζεται ειδική ερμηνεία.
Σαφώς και κατηγορηματικώς αυτά τα είπε ο κ. Αβραμόπουλος. 
Είναι ντροπή να είμαστε ραγιάδες ακόμη. Επιτέλους! Δεν το ανέχεται ο λαός μας. Έχει πληγωθεί βαναύσως η υπερηφάνειά του.
Κι έχουμε και τον περίεργο κ. Τσίπρα -ο οποίος, βέβαια, αποδεικνύεται πλέον περιτράνως ότι είναι πολιτικός απατεών- να έρχεται από τη μία να λέει και να δηλώνει επισήμως από τα Μέσα Ενημερώσεως ότι δεν είμεθα υπό κατοχήν 
γερμανικήν, ότι η λογική η γερμανική είναι απαράμιλλος, η πρακτική είναι απαράμιλλος και πρέπει να την ακολουθούμε, ότι είναι η χώρα του Δάντη, του έτσι, του αλλιώς και τα υπόλοιπα. 
Από τη μία ύμνους και ότι δεν είμεθα υπό κατοχήν και από την άλλη να πηγαίνει στο Αμερικανικό Επιμελητήριο και να κάνει ύμνους υπέρ των Αμερικανών και να κατηγορεί τους Γερμανούς.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε Αρβανίτη.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Ο άνθρωπος είναι πολιτικός απατεών. 
Κοιτάξτε, είπε χθες για τους Γερμανούς ότι διακατέχονται από έναν ιδιότυπο οικονομικό εθνικισμό και θέλουν να επικρατήσουν στην Ευρωζώνη και στην ευρωπαϊκή σφαίρα με οικονομικά μέσα. Αυτός που έλεγε ύμνους για τους Γερμανούς.
Όμως, θέλω να πω ειδικά για τη Χρυσή Αυγή –και παρακαλώ την ανοχή σας, αξιότιμε κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ. Σας έδωσα το χρόνο. Ολοκληρώστε σε δέκα δευτερόλεπτα.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Ευχαριστώ. 
Σχετικά, λοιπόν, με τον αποκλεισμό της Χρυσής Αυγής από την επιτροπή, σύμφωνα με το άρθρο 44 του Κανονισμού της Βουλής, θέλω να πω το εξής: Αυτός που ως αυτόκλητος νομικός εμπειρογνώμων στην αρχή μάς καταξίωσε και είπε ότι η Χρυσή Αυγή βρίσκεται στα όρια του νόμου -το είχε πει σε δηλώσεις του στον Παπαχελά- έρχεται τώρα και μας λέει να μας αποκλείσει. Να αποκλείσει ποιους; Εμάς; Αυτός που υπηρετεί το «Δ΄ οικονομικό Ράιχ» αυτήν τη στιγμή δουλικότατα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Μας ξεχωρίζει. Μας ξεχωρίζει όμως και ο λαός και μας καταξιώνει καθημερινώς, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ πολύ, κύριε συνάδελφε.
ΜΙΧΑΗΛ ΑΡΒΑΝΙΤΗΣ - ΑΒΡΑΜΗΣ: Ευχαριστώ, κύριε Πρόεδρε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο Κοινοβουλευτικός Εκπρόσωπος των Ανεξάρτητων Ελλήνων κ. Γιοβανόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κύριε Πρόεδρε, σας ευχαριστώ πολύ.
Είναι σημαντικές οι στιγμές που ζούμε, καθώς πάρα πολύς κόσμος αναμένει να δει τις εξελίξεις σε ό,τι αφορά τις απολύσεις στο ελληνικό δημόσιο. Και φαντάζομαι ότι, πέρα από κάθε άλλη επικαιρότητα, αυτό είναι που απασχολεί σήμερα ένα μεγάλο κομμάτι της ελληνικής κοινωνίας. 
Από τη μία, λοιπόν, έχουμε τον ιδιωτικό τομέα να καταρρέει σε συντρίμμια και από την άλλη βλέπουμε, με συνοπτικές διαδικασίες, τις απολύσεις των εργαζομένων στο ελληνικό δημόσιο. 
Εκεί θα πρέπει, βέβαια, να επαληθεύεστε ή όχι αυτήν την άσχημη, την όζουσα φήμη που επικρατεί ότι στο πολυνομοσχέδιο που φέρνετε σε λίγες ώρες θα αγνοείτε και θα παρακάμπτετε δικαστικές αποφάσεις που θα έχουν το χαρακτήρα της προσωρινής διαταγής. Και, μάλιστα, θα κάνετε κι ένα βήμα παραπάνω, για να αγνοήσετε και να παρακάμψετε και αποφάσεις οι οποίες θα έχουν και το χαρακτήρα των ασφαλιστικών μέτρων. 
Αυτό δεν θα είναι ένα ακόμη συνταγματικό ατόπημα. Αυτό θα είναι πραγματικά μια κατάλυση του θεμελιώδους λίθου που στηρίζει τη δημοκρατία. Θα πρέπει να είστε και πάρα πολύ προσεκτικοί, αν θέλετε να συνεχίσουμε να μιλάμε για κοινοβουλευτισμό και για μια δημοκρατία αντιπροσωπευτική σε αυτήν εδώ την Αίθουσα.
Βέβαια, από τα φοιτητικά χρόνια ακόμα θα μπορούσε ένας δευτεροετής φοιτητής της Νομικής να σας εξηγήσει ότι το άρθρο 73 του Συντάγματος απαιτεί οι νόμοι περί συντάξεων να είναι αποκλειστικά νόμοι περί συντάξεων και να μη φέρουν συνονθυλεύματα, άλλους επηρεασμούς και διαφορετικές ρυθμίσεις. Δεν το κάνατε. Δεν το κάνετε ούτε αυτό. Συνεχίζετε με μία μονομέρεια να νομοθετείτε κατά το δοκούν, να νομοθετείτε κατά το έτσι θέλω, να νομοθετείτε κατά τις ανάγκες και τις επιταγές ανθρώπων οι οποίοι δεν ξέρουν το ελληνικό νομοθετικό έθος και ήθος. Παρ’ όλα αυτά εσείς συνεχίζετε να το υπηρετείτε.
Νομίζω είναι στοιχειώδης γνώση, στοιχειώδης επιμέλεια και στοιχειώδης δημοκρατική συνθήκη να τηρούμε το Σύνταγμα στις απλές του διατάξεις. Αφήστε τα υπόλοιπα, τα οποία τα έχετε καταπατήσει. Να το τηρούμε στις απλές τους διατάξεις, όπου λέει ότι ο νόμος περί συντάξεων θα πρέπει να είναι νόμος περί συντάξεων. Τίποτα περισσότερο, τίποτα λιγότερο. Δεν το κάνετε.
Ταυτόχρονα, μέσα σε όλες τις ειδήσεις, σε όλα τα νομοθετήματα και σε όλες τις τροπολογίες που έρχονται και θα έρχονται με καταιγιστικό ρυθμό, έρχεται και αυτή η διάταξη για τον ΟΠΑΠ. Αργότερα έρχεται η ΔΕΠΑ, η ΔΕΣΦΑ. Δυστυχώς, πρέπει να πω τη φράση «ξεπουλιέται». Ξεπουλιέται το άπαν. Ξεπουλιέται χωρίς διαδικασίες. Ξεπουλιέται χωρίς αξιοκρατία. Ξεπουλιέται χωρίς κάποιος να μπορεί να συγκρατήσει αυτό το ατίθασο και πεινασμένο άγριο άλογο που έχει μπει μέσα στις καρδιές σας, στα μυαλά σας, στις ψυχές σας και προσπαθείτε να αλώσετε με κάθε τρόπο ό,τι ίσχυε μέχρι τώρα και, μάλιστα, να το δώσετε σε φίλους σας, σε ανθρώπους που έχουν και καταδικαστικές αποφάσεις στο κεφάλι τους και παρ’ όλα αυτά εμφανίζονται να είναι υποψήφιοι και να συμμετέχουν σε διαγωνισμούς. Μάλιστα, εμφανίζονται να είναι και προτιμητέοι υποψήφιοι στο να τους δώσετε αυτές τις μεγάλες δημόσιες υπηρεσίες.
Ο ΟΠΑΠ, λοιπόν, δεν είναι μία απλή δημόσια υπηρεσία. Ο ΟΠΑΠ για χρόνια υπηρέτησε τον ελληνικό αθλητισμό, τον ελληνικό πολιτισμό και την ελληνική κοινωνία. Και νομίζω ότι θα πρέπει, εδώ τουλάχιστον, να δείξετε ότι «η γυναίκα του Καίσαρα δεν είναι μόνο, αλλά φαίνεται και τίμια».
Τώρα, στο νομοσχέδιο για το οποίο συζητάμε. Μου κάνει μεγάλη εντύπωση ο τρόπος με τον οποίο εφορμάτε για να ρουφήξετε τις καταθέσεις οι οποίες είναι αδρανείς εδώ και είκοσι χρόνια.
Ξέρετε, στην ιδρυτική μας διακήρυξη, των Ανεξάρτητων Ελλήνων, έχουμε μία τέτοια διάταξη. Ο σκοπός πράγματι είναι ιερός. Μπορεί να υπάρχουν χρήματα -και υπάρχουν χρήματα εκεί- τα οποία είναι ξεχασμένα στις τράπεζες και τα οποία θα μπορούσαν να εξυπηρετήσουν το ελληνικό δημόσιο σε αυτήν τη δύσκολη ανάγκη που έχει και τα οποία χρήματα γιατί να μην τα δικαιωθεί. 
Ο σκοπός, λοιπόν, είναι σωστός και καλά κάνετε. Ο σκοπός, όμως, δεν θα πρέπει να αγιάζει τα μέσα. Δεν θα ξαναφέρουμε τον Μακιαβέλι εδώ μετά από τόσους αιώνες. Και δεν μπορείτε έτσι, συλλήβδην, να πάτε και να ρουφήξετε αυτά τα χρήματα, για τα οποία θα έπρεπε να ρυθμιστούν οι διατάξεις εκείνες που διασφαλίζονται από το νομικό μας πολιτισμό. 
Γιατί δεν έχετε μία περισυλλογή για το τι γίνεται με τις σχολάζουσες κληρονομίες; Ξέρετε, στη δικαστηριακή πρακτική και στη δικηγορική καθημερινότητα η σχολάζουσα κληρονομία και οι εκδόσεις κληρονομητηρίων είναι κάτι που βασανίζει τα δικαστήρια, ειδικά στα εφετεία και μέχρι την αμετάκλητη απόφαση του Αρείου Πάγου, για χρόνια. Για πάρα πολλά χρόνια. Κι εκεί οι δικαιούχοι δεν θα δικαιωθούν, παρά μόνο όταν βγουν αυτές οι τελικές γνώμες του Ανωτάτου Ακυρωτικού, που μπορεί να είναι και πάνω από είκοσι χρόνια καταπώς το ορίζετε εσείς, διότι η έναρξη των διαδικασιών μπορεί να έγινε στα δεκατέσσερα, στα δεκαπέντε, στα δεκαεπτά χρόνια, από τότε που έμεινε πραγματικά αδρανής ο λογαριασμός. 
Τι θα κάνετε με αυτήν την ιστορία; Θα τα πάρετε και αυτά τα χρήματα; 
Και όταν ο διάδικος δικαιωθεί μετά από είκοσι πέντε χρόνια, όπως το λέτε εσείς, θα γυρίσει και θα βρει ένα «αδειανό πουκάμισο»; 
Πώς διασφαλίζετε το ότι έχει ενημερωθεί ο δικαιούχος, όταν δεν ξέρετε καν ποιοι είναι οι κληρονόμοι; Δεν ξέρετε ποιοι είναι οι κληρονόμοι του θανόντος κι εντούτοις λέτε ότι θα στέλνει η τράπεζα μια επιστολή πρώτη στα πέντε έτη, μία δεύτερη επιστολή στα δέκα έτη, μια τρίτη επιστολή στα δεκαπέντε έτη. Σε ποιους; Αφού δεν τους ξέρετε τους κληρονόμους. Σε ποιους θα στείλετε; Στον πεθαμένο θα στείλετε χαρτί, που έχει ακίνητο λογαριασμό, γιατί πρέπει να πάρετε τα χρήματα αυτά; Και τι σημαίνει «απλή επιστολή»; Και εκείνο το έγγραφο βεβαίας χρονολογίας το οποίο απαιτεί ο νόμος για οποιαδήποτε πράξη, για απλές διαδικαστικές πράξεις; Η εξώδικος επιστολή το μόνο που κατοχυρώνει, για να αρχίσει μια τοκοφορία, είναι απλώς το έγγραφο βεβαίας χρονολογίας, που λέει τον αριθμό και την ημερομηνία για το πότε επιδόθηκε. Ούτε αυτό δεν κάνετε. Ούτε καν ένα έγγραφο βεβαίας χρονολογίας, να πάει ο δικαστικός επιμελητής και να γυρίσει και να σας πει: «Κύριοι, χτύπησα την πόρτα, δεν τον βρήκα.». Επιστρέφει και κάνει μία βεβαίωση και λέει «δεν τον βρήκα τον άνθρωπο αυτόν, δεν μπορούμε να συνεχίσουμε ως προς αυτό». Και τότε να πάμε στον άλλο τρόπο επίδοσης, που γίνεται μέσω των εφημερίδων ως αγνώστου διαμονής. 
Πρέπει να διασφαλίσουμε ότι για τα χρήματα αυτά κάποιοι άνθρωποι αδρανούν ή τα έχουν εγκαταλείψει ή οτιδήποτε άλλο. Μπορείτε να βάλετε όσα «ή» θέλετε. Πάντως, δεν μπορείτε να τα πάρετε. Βεβαίως να βρούμε τη φόρμουλα, ώστε τα χρήματα αυτά να μη μένουν στα χέρια των τραπεζιτών και να έρθουν στο ελληνικό δημόσιο. 
Ούτε κληρονομητήριο ζητάτε ούτε κληρονόμους ξέρετε ούτε δικαστικό επιμελητή χρησιμοποιείτε ούτε σχολάζουσες κληρονομίες ρυθμίζετε. Πώς θα τα πάρετε τα χρήματα αυτά;
Υπάρχουν άνθρωποι στην Ελλάδα και οικογένειες που από το 1955 και μετά μετανάστευσαν. Και τώρα υπάρχει και νέο μεταναστευτικό κύμα. Μπορεί, λοιπόν, οι πραγματικοί δικαιούχοι να είναι εργαζόμενοι στην Αυστραλία, στον Καναδά, μπορεί να είναι οπουδήποτε και να μην ξέρουν καν ότι υπήρχε αυτός ο λογαριασμός. Αυτήν τη διασφάλιση, αυτήν την εγκυρότητα του ελληνικού δημοσίου με ποιον τρόπο θα την κατοχυρώσετε;
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Ξαναλέω. Ο σκοπός για τον οποίο έρχεται η διάταξη μας βρίσκει σύμφωνους. Όσον αφορά, όμως, τη διαδικασία, κύριε Υπουργέ, πρέπει να καταλάβετε ότι είναι θολή. Δεν ξέρω αν με παρακολουθείτε. Η διαδικασία είναι θολή. Η διαδικασία είναι έκνομη. Η διαδικασία είναι αντισυνταγματική. 
Καταλαβαίνω την ανάγκη που έχετε για χρήματα, αλλά φροντίστε, τουλάχιστον, να διασφαλίσουμε το ελάχιστο του κύρους, να διασφαλίσουμε το ελάχιστο του πώς θα το κάνουμε αυτό το πράγμα. Δεν μπορείτε να απλώσετε το «μακρύ χέρι» του Υπουργείου Οικονομικών κι εκεί. 
Αν νομίζετε ότι υπάρχει άλλη λύση, πείτε μου. Υπάρχουν νόμοι και διατάξεις. Υπάρχουν μόνο μέθοδοι μέσα από το νόμο. Ο άλλος νόμος είναι η βία, να πάνε και να του τα πάρουν από το σπίτι. 
Σ’ αυτά τα πράγματα θα μας βρίσκετε εσαεί να διαφωνούμε. Σ’ αυτά τα πράγματα θα μας βρίσκετε εσαεί να κρούουμε τον κώδωνα της αντισυνταγματικότητας για καθεμία από αυτές τις περιπτώσεις, γιατί πολύ φοβάμαι ότι αργά ή γρήγορα οι άνθρωποι, τις περιουσίες των οποίων θα πάτε να πάρετε –αν τελικά τολμήσετε να το κάνετε- θα κερδίσουν στα ελληνικά δικαστήρια και θα μπουν σε ένα δεύτερο κυκεώνα αναζήτησης των χρημάτων που εσείς θα έχετε εισπράξει με μη νόμιμο τρόπο. 
Οι Ανεξάρτητοι Έλληνες δεν θα συμφωνήσουμε ποτέ στις μη νόμιμες οδούς. 
Σας ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κύριε συνάδελφε.
Το λόγο έχει ο Κοινοβουλευτικός Εκπρόσωπος της Δημοκρατικής Αριστεράς κ. Αναγνωστάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΑΝΑΓΝΩΣΤΑΚΗΣ</Parlmember>: Σας ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, φτάνουμε στην ολοκλήρωση μιας διαδικασίας η οποία κράτησε αρκετά. Και νομίζω ότι ήταν μία από τις καλές συνεδριάσεις, γιατί υπήρξε ένας γόνιμος και εποικοδομητικός διάλογος και μια διαβούλευση. Με βάση αυτήν τη διαβούλευση, τόσο με τους φορείς όσο και ανάμεσα στις Κοινοβουλευτικές Ομάδες, υπήρξαν αρκετές βελτιώσεις οι οποίες έγιναν αποδεκτές από την πλευρά του Υπουργού κ. Σταϊκούρα. 
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
Θα ήθελα, όμως, να κάνω μια ολιγόλεπτη τοποθέτηση, για να μην υπάρξει παρανόηση. Η Δημοκρατική Αριστερά στήριξε αυτό το συγκεκριμένο νομοσχέδιο, γιατί εκτίμησε πως επιλύει συγκεκριμένα προβλήματα τα οποία έχουν δημιουργηθεί με βάση τη δημοσιονομική κατάσταση που επικρατεί στη χώρα. 
Είναι αυτονόητο ότι εμείς, ως Δημοκρατική Αριστερά, με τη συμμετοχή μας στην Κυβέρνηση εθνικής ευθύνης, έχουμε στοχεύσει στο να διορθωθούν λανθασμένες πολιτικές, κάτι για το οποίο παλεύουμε εντός και εκτός της χώρας. Δεν είναι καθόλου τυχαίο ότι ο Πρόεδρος της Δημοκρατικής Αριστεράς την εβδομάδα που διανύουμε επισκέφτηκε τα κέντρα των ευρωπαϊκών αποφάσεων, συναντήθηκε με αρκετούς αξιωματούχους, τόσο με τον κ. Μπαρόζο όσο και με τον κ. Σουλτς αλλά και με τον Επίτροπο Απασχόλησης και Κοινωνικών Υποθέσεων, για να θέσει το εξής ζήτημα: Σαφώς υπάρχει από την πλευρά της Κυβέρνησης εθνικής ευθύνης η προσπάθεια να υπάρξει αυτό που λέμε «προσαρμογή στις υποχρεώσεις μας απέναντι στους πιστωτές». Όμως, από την άλλη, αυτό δεν μπορεί να αποτελεί άλλοθι και να υποβαθμίζεται καθημερινά η ποιότητα ζωής των Ελλήνων. Και όταν λέω ότι αυτό δεν μπορεί να γίνει αποδεκτό, εννοώ ότι δεν μπορούμε να υποστηρίξουμε σε καμμία περίπτωση λογικές οι οποίες θα ήθελαν να συρρικνώσουν ακόμα περισσότερο το εισόδημα του Έλληνα φορολογούμενου. 
Έτσι, λοιπόν, κάνουμε ξεκάθαρο ότι εμείς παλεύουμε να ανατρέψουμε λάθη που έχουν γίνει, τόσο σε επίπεδο σχεδιασμού όσο και σε επίπεδο υλοποίησης. Υπό αυτήν την έννοια, ο αγώνας για μας θα συνεχίζεται και μέσα και έξω από τη χώρα, έτσι ώστε να κατορθώσουμε επιτέλους να αλλάξουμε τον ευρωπαϊκό πολιτικό συσχετισμό και να τον κάνουμε φιλοπροοδευτικό και φιλολαϊκότερο από ό,τι είναι μέχρι σήμερα. Μέχρι τότε, όμως, θα πρέπει να αντιμετωπίσουμε μία δραματική κατάσταση, που έτσι και αλλιώς υπάρχει. 
Υπό αυτήν την έννοια, το συγκεκριμένο νομοσχέδιο απαντά σε προβλήματα που αντιμετωπίζουν αυτοί που είναι στο στάδιο της συνταξιοδότησης. Ενώ, λοιπόν, όσοι ήταν στο στάδιο της συνταξιοδότησης συνωστίζονταν ενάμισι και δύο χρόνια για να πάρουν την πρώτη σύνταξή τους, σήμερα, μ’ αυτήν τη διαδικασία που ολοκληρώνεται, έχουν τη δυνατότητα -το μεγαλύτερο μέρος των συνταξιούχων- να μπορούν να πάρουν την προκαταβολή, το 50%, και βεβαίως σε κάποιες κοινωνικά ευπαθείς ομάδες αυτό το ποσό να φτάνει στο 60%. 
Είναι αλήθεια ότι εμείς, ως Δημοκρατική Αριστερά, τόσο στις συνεδριάσεις της επιτροπής όσο και στην Ολομέλεια, επιδιώξαμε αυτό να φτάσει στο 60% και να γενικευθεί για όλους τους συνταξιούχους. Εν πάση περιπτώσει, κάτι τέτοιο αποκρούστηκε από την πλευρά του Υπουργείου με μια λογική δημοσιονομικού κόστους. Όμως, είναι ευτύχημα το ότι αυτήν τη στιγμή υπάρχει η δυνατότητα το σύνολο των ανθρώπων που βγαίνουν στη σύνταξη να έχουν ένα εισόδημα, προκειμένου να αντιμετωπίσουν την καθημερινή τους επιβίωση. 
Το δεύτερο που έχω να σημειώσω –και το οποίο νομίζω ότι είναι πολύ σημαντικό- είναι η κατάργηση αυτής της επιτροπής, η οποία δυσκόλευε και περιέπλεκε, παρά διευκόλυνε τα πράγματα. Δεν χάνεται το δικαίωμα που έχει ο Έλληνας να προσφύγει στο Ελεγκτικό Συνέδριο. Βεβαίως νομίζω ότι αυτό διευκολύνει, συντομεύει το χρόνο της δικαίωσής του. Και νομίζω ότι θα έπρεπε να χαιρετιθεί από όλες τις πτέρυγες της Βουλής. 
Θέλω να σταθώ σε κάτι το οποίο, αν θέλετε, είναι στοιχείο του αξιακού φορτίου μας. Θα ήθελα να αναφερθώ στις τιμητικές συντάξεις. Έχουμε διατηρήσει υψηλούς τόνους και πιστεύω ότι θα μπορούσαμε να έχουμε πείσει τον κύριο Υπουργό να είχε δεχτεί να παραμείνει η ίδια κατάσταση, ο ίδιος αριθμός μ’ αυτόν που υπήρχε μέχρι τη σημερινή ολοκλήρωση της διαδικασίας. Δηλαδή, μιλάμε για μία διαφορά δέκα τιμητικών συντάξεων και για έναν πολύ μεγάλο αριθμό επαγγελμάτων και κλάδων, οι οποίοι ασχολούνται με την προαγωγή του ελληνικού πολιτισμού. Δυστυχώς, δεν το κατορθώσαμε. Δεν πείσαμε. 
Όμως θεωρώ, κύριε Υπουργέ, επειδή και εσείς, ως πρόσωπο, αλλά θέλω να πιστεύω και η Νέα Δημοκρατία έχετε μια ιδιαίτερη ευαισθησία γι’ αυτούς τους ανθρώπους, οι οποίοι όντως έχουν δώσει τη ζωή τους στον τομέα του πολιτισμού, πως πολύ σύντομα θα επανέλθετε και θα διορθώσετε αυτήν την κατά τη γνώμη μας -για κάποιους με εισαγωγικά, για μας χωρίς εισαγωγικά- αδικία. 
Θέλω να μείνω λιγάκι στους αδρανείς καταθετικούς λογαριασμούς. Θεωρώ ότι είναι θετικό, σε αντίθεση με ό,τι ακούστηκε προηγούμενα από τον αξιότιμο και φίλο Κοινοβουλευτικό Εκπρόσωπο των Ανεξάρτητων Ελλήνων κ. Γιοβανόπουλο. Θεωρώ ότι ήδη είχαμε καθυστερήσει και ότι αποτελεί πλέον μια πηγή εσόδων για το ελληνικό δημόσιο να αξιοποιηθούν αυτοί οι αδρανείς λογαριασμοί, οι οποίοι πολλές φορές ήταν στα χέρια και στις ορέξεις –λάφυρο, θα έλεγα- των τραπεζών. 
Αυτή η πηγή εσόδων έχει και μία συγκεκριμένη στρατηγική στόχευση. Υπάρχει, δηλαδή, ένας λογαριασμός ο οποίος θα ενισχύεται και θα αντιμετωπίζει κοινωνικές ανάγκες, ιδιαίτερα των ευάλωτων κοινωνικών ομάδων. Αυτό νομίζω ότι είναι όχι απλά θετικό, αλλά άριστο. Αυτή ήταν η προσπάθεια που κατέβαλε η Δημοκρατική Αριστερά και σε ένα βαθμό το πετύχαμε. Απομένει τώρα να δούμε πώς θα διατεθούν αυτά τα έσοδα και σε πόσο σύντομο χρονικό διάστημα θα αξιοποιηθεί αυτή η δυνατότητα. 
Είναι απόλυτα σαφές ότι υπάρχουν κάποιες βελτιωτικές προτάσεις, οι οποίες ήδη έχουν ενσωματωθεί, σε ό,τι αφορά τους δημοσιονομικούς ελέγχους και τη δημοσιονομική διαχείριση. 
Θέλω να επαναφέρω μία συγκεκριμένη πρόταση που κατατέθηκε τόσο από την εισηγήτριά μας κ. Ξηροτύρη, όσο και χθες από τον Κοινοβουλευτικό Εκπρόσωπό μας κ. Τσούκαλη, ότι θα πρέπει στο εγγύς μέλλον, στο πολύ κοντινό χρονικό διάστημα, να δούμε λίγο το Ταμείο Παρακαταθηκών και Δανείων, γιατί μετά από δική μας πρόταση αποσύρθηκε το Κεφάλαιο Δ΄. 
Όμως, κύριε Πρόεδρε, σε καμμία περίπτωση δεν σημαίνει ότι θα πρέπει να παραπεμφθεί στις καλένδες, αλλά να επανέλθει, προκειμένου να έχουμε τη δυνατότητα να κάνουμε τις διορθωτικές κινήσεις που έχει ανάγκη αυτό το ταμείο, για να μπορέσει να προσφέρει αυτά που οφείλει να προσφέρει στην ελληνική κοινωνία και στους Έλληνες εργαζόμενους. 
Τέλος, θέλω να διευκρινίσω κάτι με παρρησία, με πολιτική τόλμη και αναλαμβάνοντας την πολιτική ευθύνη των όσων αυτήν τη στιγμή καταθέτω. Θεωρώ ότι είναι από τα λίγα νομοσχέδια που δεν ήταν μνημονιακή υποχρέωση-δέσμευση, το οποίο μας έδωσε τη δυνατότητα μέσα από την ανταλλαγή σοβαρών επιχειρημάτων τόσο από την Αντιπολίτευση, όσο και από τρία κόμματα που στηρίζουν την Κυβέρνηση εθνικής ευθύνης, να έχουμε ένα νομοσχέδιο που απαντά στα προβλήματα, ένα νομοσχέδιο που λύνει προβλήματα. Μάλιστα, θα έλεγα ότι είναι ευχής έργον αυτή η κυβερνητική πρωτοβουλία να συνεχιστεί και να έχουμε τέτοιου είδους νομοσχέδια, που θα λύνουν τα προβλήματα που αντιμετωπίζει ο Έλληνας φορολογούμενος, ο Έλληνας πολίτης. 
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα της ΔΗΜΑΡ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εμείς ευχαριστούμε, κύριε συνάδελφε. 
Το λόγο έχει για οκτώ λεπτά ο κ. Λαφαζάνης.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Με λίγη ανοχή, κύριε Πρόεδρε. 
Επιστρέφουμε τους πολιτικούς χαρακτηρισμούς από την πλευρά της Χρυσής Αυγής, η οποία έρχεται εδώ, καθυβρίζει και αποχωρεί, χωρίς να ακούει τον αντίλογο. 
Διαβάζουμε σήμερα στον Τύπο εξωφρενικά πράγματα. Δύο χιλιάδες και πλέον συμβασιούχοι παραμένουν και δουλεύουν στο δημόσιο με προσωρινές διαταγές και ασφαλιστικά μέτρα. Έχουν καταφύγει, δηλαδή, στη δικαιοσύνη.
Και μαθαίνουμε -δεν ξέρουμε αν μπορείτε να το επιβεβαιώσετε, κύριε Υπουργέ- ότι με αυτό το πολυνομοσχέδιο, το οποίο επίκειται να φέρετε, αυτό το έκτρωμα, το πολυνομοσχέδιο «σκούπα», πηγαίνετε με μία μονοκοντυλιά να καταργήσετε αυτές τις προσωρινές διαταγές και τα ασφαλιστικά μέτρα, προκειμένου να πετάξετε στο δρόμο αυτούς τους χιλιάδες συμβασιούχους.
Είναι αδιανόητο, νομίζω, να σκέφτεστε καν ότι μπορείτε να κάνετε μία τέτοια πράξη. Διότι, όπως ξέρετε, δεν έχετε κανένα δικαίωμα να καταργείτε τα δικαστήρια, το Σύνταγμα και τις αποφάσεις των δικαστηρίων, να καταργείτε τη δυνατότητα των εργαζομένων να προσφεύγουν στα δικαστήρια για να υπερασπίσουν τη δουλειά τους.
Πρέπει να καταλάβετε ότι σε αυτόν τον τόπο δεν μπορεί να συνεχίζεται και να κλιμακώνεται μία μνημονιακή δικτατορία, η οποία λειτουργεί και αναπαράγεται διά συνεχών πραξικοπημάτων κατά του Συντάγματος. 
Να ξέρετε, επίσης, ότι σε αυτήν τη χώρα υπάρχει και Αντιπολίτευση. Δεν υπάρχει μόνο ένα κονκλάβιο τρόικας και των τριών Αρχηγών κομμάτων. Εμείς δεν πρόκειται να αποδεχτούμε αυτό το τέρας που πάτε να μας φέρετε μέσα στο Σαββατοκύριακο, με αντισυνταγματικές και πραξικοπηματικές διαδικασίες. Και αναφέρομαι στο πολυνομοσχέδιο «σκούπα».
Η μνημονιακή δικτατορία δεν θα περάσει! Πρέπει να καταλάβετε ότι υπάρχει και Βουλή, υπάρχει και Σύνταγμα, υπάρχει Κανονισμός της Βουλής, υπάρχουν διαδικασίες σύμφωνα με τις οποίες νομοθετεί αυτή η Βουλή. Δεν έχετε κανένα δικαίωμα να τα καταργήσετε. Αυτά τα εκτρώματα του Σαββατοκύριακου δεν είναι αποδεκτά από τον ελληνικό λαό, δεν μπορούν να παραγάγουν έννομα αποτελέσματα. Και δεν μπορεί η τρόικα να επιβάλλει το νόμο της και στη Βουλή κι εσείς ως υπάλληλοι της τρόικας –δεν εννοώ εσάς προσωπικά, αλίμονο- να εκτελείτε διαταγές, να εκμηδενίζετε και να ακυρώνετε το ρόλο της Βουλής. Αυτά τα δικαιώματα δεν τα έχετε.
Κύριε Υπουργέ, διαβάσαμε χθες τους ελέγχους που έχουν γίνει από τις ελεγκτικές υπηρεσίες του ΙΚΑ. Ποιο είναι το συμπέρασμα; Λένε πως το 40% των εργαζομένων είναι ανασφάλιστοι. Δουλεύουν «μαύρη» εργασία. 
Επίσης, οι ίδιες ελεγκτικές υπηρεσίες τι μας λένε; Ότι πάνω από το 50% των εργοδοτών χρησιμοποιεί ανασφάλιστη εργασία. Και τι άλλο -ακόμα χειρότερο- μας λένε; Ότι δεν μπορούν να διεξαγάγουν τους ελέγχους στα εργοστάσια, στις υπηρεσίες, γιατί δέχονται επιθέσεις από την εργοδοσία και τους μπράβους τους. Δηλαδή, απειλείται η ίδια η σωματική τους ακεραιότητα αν πάνε οι ελεγκτικές υπηρεσίες να ασκήσουν έλεγχο. Και αυτά τα λένε οι αρμόδιες υπηρεσίες του ΙΚΑ. 
Τι κάνετε; Έχετε επιβάλει όχι μόνο μία μνημονιακή δικτατορία στη χώρα, αλλά έχετε μετατρέψει και τις εργασιακές σχέσεις σε ζούγκλα, την ίδια την κοινωνία σε ζούγκλα, όπου δεν λειτουργεί τίποτα. Δεν λειτουργούν όλες οι θεσμικές διαδικασίες. Το μόνο που λειτουργεί είναι ο νόμος της τρόικας, η αδυσώπητη εκμετάλλευση, η λεηλασία και η κατεδάφιση. Αυτή είναι η μόνη λειτουργία σε αυτήν τη χώρα. 
Τι θα κάνετε γι’ αυτά; Δεν έχετε την ευαισθησία ως Κυβέρνηση να πάρετε μία θέση; Και δεν τα λέω τυχαία, διότι εδώ φέρνετε ένα νομοσχέδιο που λέει ότι θα παίρνει το 50% του μισθού αυτός που θα βγει στη σύνταξη. Πόσοι θα βγουν στη σύνταξη με αυτές τις εργασιακές σχέσεις; Πόσοι θα συμπληρώσουν τα αναγκαία ένσημα, για να μπορέσουν να βγουν στη σύνταξη; 
Έχετε εγκαινιάσει μία κατάσταση πλέον όπου δεν θα υπάρχουν ένσημα. Και πάτε να ενσωματώσετε αυτήν την κατάσταση και στο δημόσιο. Διότι και στο δημόσιο σιγά-σιγά οι εργασιακές σχέσεις διαλύονται. Και σιγά-σιγά μετατρέπετε και αυτές τις εργασιακές σχέσεις σε σχέσεις ιδιωτικής κατάστασης, αυτά, δηλαδή, που επικρατούν στον ιδιωτικό τομέα. 
Το 50% του μισθού ως προσωρινή σύνταξη –σας το εξηγήσαμε- είναι έτσι κι αλλιώς απαράδεκτο. Δεν καλύπτει.
Επαναφέρουμε και την παρατήρηση του Δημήτρη του Στρατούλη και άλλων εκ των αγορητών μας. Είναι απαράδεκτο που βάζετε ως όριο το μισθό της 31ης Δεκεμβρίου του 2011. Και τον βάζετε σκοπίμως, για να μειώσετε περαιτέρω τις απολαβές από αυτήν τη μειωμένη σύνταξη. Έτσι εξαιρείτε όλα τα ενσωματωμένα επιδόματα, μετά το ενιαίο μισθολόγιο. 
Όσον αφορά τις προσωρινές καταθέσεις, τις καταθέσεις που δεν ζητούνται, τις οποίες προσπαθείτε να τις αντιμετωπίσετε και να πάρετε κάποια μέτρα. Τα είκοσι χρόνια, κύριε Υπουργέ, δεν αρκούν. Πρέπει να προσθέσετε άλλη μία δεκαετία τουλάχιστον, όπου θα καταγράφονται αυτές οι καταθέσεις. Κι εφόσον αναζητηθούν, να έχουν νόμιμο δικαίωμα είτε οι δικαιούχοι είτε οι κληρονόμοι τους να πάρουν αυτήν την κατάθεση. 
Αυτό πρέπει να το ενσωματώσετε μέσα στο νομοσχέδιό σας. Δηλαδή, η εικοσαετία να μην κλείνει το θέμα, αλλά να δίνει και μία δυνατότητα -αφού κατά χρήση πάρει το δημόσιο τις καταθέσεις- να ασκήσει δικαιώματα ο δικαιούχος, εφόσον μετά την εικοσαετία αναζητήσει την κατάθεσή του, ή οποιοσδήποτε κληρονόμος του.
Σχετικά με τις τιμητικές συντάξεις, ελέχθησαν τόσα πολλά και σοβαρά, που δεν έχω να προσθέσω κάτι το ιδιαίτερο. Είναι ντροπή, όμως, να μιλάμε για σύνταξη φτώχειας και εξαθλίωσης και να τη βαφτίζουμε «τιμητική σύνταξη». Είναι, επίσης, ντροπή να περιορίζουμε τον αριθμό των τιμητικών συντάξεων, όταν αυτός ο αριθμός έτσι και αλλιώς ήταν ελάχιστος.
Δεν ξέρω ποιοι συμβούλεψαν την Κυβέρνηση να προχωρήσει σε τέτοια μέτρα. Δεν ξέρω αν είναι τροϊκανή η έμπνευση. Πάντως, είναι απαράδεκτο εσείς να μετέρχεστε τέτοιων μεθόδων σε βάρος καλλιτεχνών, ενός καλλιτεχνικού κόσμου που τόσα πολλά έχει προσφέρει σε αυτόν τον τόπο και μπορεί να προσφέρει πολύ περισσότερα. Η τιμητική σύνταξη δεν είναι μόνο το ποσόν. Το κύριο στην τιμητική σύνταξη είναι η προσπάθεια η οποία κάνει η πολιτεία να αναγνωρίσει τη συνεισφορά των καλλιτεχνών.
Κύριε Πρόεδρε, θέλω ένα ακόμα λεπτό, για να κάνω δύο παρατηρήσεις οι οποίες είναι πολύ κρίσιμες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε ένα λεπτό, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Φέρατε δύο τροπολογίες. Η μία αποτελείται από δεκατρία άρθρα. Μας λέτε ότι θα ψηφίσουμε και τα δεκατρία άρθρα μαζί, ως ένα. Αυτό είναι απαράδεκτο! Αυτό δείχνει τον τρόπο με τον οποίο νομοθετείτε, εισάγετε τη νομοθεσία ως Κυβέρνηση. Είναι απαράδεκτος τρόπος! Ενώ έχει δεκατρία άρθρα η τροπολογία, εμείς θα πρέπει να πούμε ένα «ναι» ή ένα «όχι» σε όλα τα άρθρα. Δεν μας δίνεται η δυνατότητα να ψηφίσουμε κάποια και να καταψηφίσουμε κάποια άλλα. Αυτό είναι –σας το λέω- παραβίαση του Κανονισμού, που γίνεται κάθε φορά. Και παραβιάζετε διπλά τον Κανονισμό και προσπαθείτε να μπαλώσετε τα πράγματα με τέτοιου είδους διαδικασίες.
Έχετε, όμως, μέσα στην τροπολογία των δεκατριών άρθρων ένα απολύτως απαράδεκτο άρθρο, που πρέπει να το αποσύρετε, αυτό που αφορά τις εγγυήσεις του δημοσίου. Δεν είναι δυνατόν εγγυήσεις του δημοσίου να δίνονται με αυτές τις διαδικασίες. 
Οι εγγυήσεις του δημοσίου στην ουσία είναι δάνειο, το οποίο επωμίζεται το δημόσιο. Αυτή ήταν η πάγια τακτική και η πάγια πρακτική των κυβερνήσεων. Μέσω των εγγυήσεων δίνατε στην ουσία δανεικά και αγύριστα. Ξέρατε εκ των προτέρων ότι η εγγύηση αυτή θα καταπέσει και επομένως θα χρεωθεί το δημόσιο το δάνειο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μισό λεπτό, κύριε Πρόεδρε. 
Το γνωρίζατε αυτό και όμως το είχατε ως πρακτική επί πάρα πολλά χρόνια φορτώνοντας το δημόσιο με αφανές χρέος. Δεν βγαίνατε ανοικτά να πείτε. «δανείζουμε» ή «δεν δανείζουμε». Το κρύβατε πίσω από τις εγγυήσεις του ελληνικού δημοσίου. Δεν μπορεί να συνεχίζετε αυτήν την πρακτική. Είναι αδιανόητο. Εάν κάπου θέλετε να δώσετε δάνειο…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θέλει πιο σκληρή ρύθμιση.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Βορίδη…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θέλει πιο σκληρή ρύθμιση, δεν καταλάβατε, κύριε Υπουργέ. Είναι στη δική μου γραμμή.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Αυτό κάναμε και το ψηφίσαμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε Υπουργέ, θα σας δοθεί η ευκαιρία να απαντήσετε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ένα λεπτό, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πολλά λεπτά πήρατε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ένα λεπτό, γιατί με διακόπτουν. 
Ορισμένα πράγματα θα τα ακούσετε εδώ!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μισό λεπτό! 
Παραπονείστε ότι σας φιμώνουμε και «δεν ακουγόμεθα»; Παραβιάζοντας τον Κανονισμό σάς έδωσα τέσσερα λεπτά. Παρακαλώ!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τώρα μη μου λέτε για τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας έδωσα τέσσερα λεπτά από τα οποία εσείς καταναλώσατε στην αρχή έξι λεπτά σε θέμα πολύ επίκαιρο, αλλά δεν αφιερωθήκατε στο νομοσχέδιο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Άλλο σε θέμα επίκαιρο, αλλά για πραξικοπήματα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας δίνω ένα και τελευταίο λεπτό και μετά θα σας κλείσω το μικρόφωνο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λοιπόν, δεν έχετε το δικαίωμα να το κάνετε αυτό!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πώς δεν έχω δικαίωμα; Ο Κανονισμός μού το δίνει.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν λέω για εσάς, κύριε Πρόεδρε, για τον κύριο Υπουργό λέω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Στον Υπουργό να το λέτε, σε μας να μην το λέτε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Λοιπόν, δεν έχετε δικαίωμα να το κάνετε αυτό. Αν θέλετε να εισάγετε τέτοιου είδους διατάξεις, θα τις φέρνετε κανονικά να τις συζητήσουμε και να πούμε τη γνώμη μας. Αν θέλετε να δίνετε δάνεια σε οποιουσδήποτε, θα τα δίνετε τα δάνεια με διαφάνεια. Εάν θέλετε να μη δίνετε, είναι άλλο πράγμα, αλλά μέσω εγγυήσεων δεν μπορεί να γίνεται αυτή η δουλειά. Και αν χρειάζονται εγγυήσεις, οι εγγυήσεις αυτές θα πρέπει να έχουν την έγκριση της Βουλής. 
Πριν ήταν τρεις Υπουργοί, τώρα το πάτε σε έναν Υπουργό, εάν δεν κάνω λάθος. Τριμελής διυπουργική δεν ήταν παλαιότερα;</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Υπουργέ, μην το απαντήσετε αυτό.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τώρα, το πάτε ο Υπουργός Οικονομικών, με μια εισήγηση υπηρεσιακών παραγόντων και θα δίνετε δάνεια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας δώσει απάντηση ο κύριος Υπουργός. Σας ευχαριστώ πολύ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τελειώνω με μια φράση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν υπάρχει άλλος χρόνος. Όλο με μια φράση τελειώνετε και κρατάτε το μικρόφωνο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Πρέπει να διευκρινίσετε στο άρθρο για τις καθαρίστριες, σε ποιες καθαρίστριες αναφέρεστε, σε ποιες εργαζόμενες. Διότι έτσι όπως είναι διατυπωμένο, μπορεί να αφήνει παράθυρα για ορισμό άλλων καθαριστριών από αυτές που δούλευαν μέχρι τώρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστώ πολύ, κύριε Λαφαζάνη. 
Άλλη φορά να μη μας εγκαλέσετε για παραβίαση του Κανονισμού, επειδή μονίμως το κάνετε. Το εννοώ τώρα!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, τι λέτε τώρα; Να σας πω για τον Κανονισμό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην πείτε!</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, με προκαλείτε τώρα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εγώ σας προκαλώ, που λέω την αλήθεια; Μην πείτε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εσείς παραβιάζετε τον Κανονισμό. Εμείς τον παραβιάζουμε; Οκτώ λεπτά δίνετε στους εισηγητές, οκτώ λεπτά στους ομιλητές και οκτώ λεπτά στους Κοινοβουλευτικούς Εκπροσώπους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αφού το προβλέπει ο Κανονισμός.
Κύριε Χρυσοχοΐδη, έχετε το λόγο. 
Μη διασταυρωθείτε κιόλας. 
Ορίστε, κύριε Χρυσοχοΐδη, έχετε το λόγο.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, ακούσαμε προηγουμένως χαρακτηρισμούς και επιθετικούς προσδιορισμούς, που πραγματικά άρχισα να αισθάνομαι και να αναρωτιέμαι τι γίνεται εδώ μέσα σε αυτήν την Αίθουσα και τι ρόλο παίζουμε: «πραξικοπήματα» και «τροϊκανοί υπάλληλοι».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τα παιδία παίζει!</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ακριβώς!
Ας συνέλθουμε και ας είμαστε ψύχραιμοι, λοιπόν. 
Επιχειρήθηκε από ορισμένες πλευρές της Βουλής σήμερα, αυτές τις μέρες που συζητάμε το νομοσχέδιο για τα συνταξιοδοτικά ζητήματα, να αναφερθούν στην «επέτειο», όπως είπαν.
Να σας θυμίσω, λοιπόν, ότι πολλοί επιχείρησαν διαχρονικά να επιβάλουν επετείους σε αυτήν τη χώρα, αλλά δυστυχώς απέτυχαν. Είτε μαύρες επέτειοι είτε ένδοξες επέτειοι κατοχυρώνονται μόνο όταν στη συνείδηση του λαού καθορίζουν το μέλλον του με θετικό ή με αρνητικό τρόπο. Και να είστε βέβαιοι ότι η μεγάλη δοκιμασία που περνάμε σήμερα θα οδηγήσει σε θετικά αποτελέσματα την ελληνική κοινωνία και την ελληνική οικονομία. 
Διερχόμαστε δύσκολες στιγμές. Ο καθένας δικαιούται να έχει τις απόψεις του, αλλά οφείλει να έχει και θέσεις. Και να σταματήσει αυτή η καταστροφολογία, αυτή η διαρκής προσπάθεια για δημιουργία φόβου και δήθεν κατάρρευσης. 
Εάν άκουγε κανείς την αντιπολίτευση τα τελευταία χρόνια, δεν θα υπήρχε σήμερα η Ελλάδα, θα υπήρχαν μόνο ερείπια. Αλλά ερείπια δεν υπάρχουν. Υπάρχει μόνο μια κοινωνία, που καθημερινά δίνει μάχη για επιβίωση, δείχνει υπομονή και αντοχές -και ψυχικές και πραγματικές- για να νικήσουμε στο τέλος. 
Είδαμε χθες, κυρίες και κύριοι συνάδελφοι, δήλωση στον Τύπο του Αρχηγού της Αξιωματικής Αντιπολίτευσης, ο οποίος λέει ότι «καλλιεργείται κλίμα τεχνητής αισιοδοξίας». Αναρωτιέμαι, άραγε, αυτό ανταποκρίνεται στην πραγματικότητα, ότι δηλαδή καλλιεργείται από την Κυβέρνηση ένα κλίμα σε ζητήματα τα οποία δεν υπάρχουν; 
Κατ’ αρχάς -γιατί πρέπει να αναγνώσουμε την αληθινή πραγματικότητα, αυτήν που βιώνει σήμερα ο κόσμος- θέλω να υπενθυμίσω ότι έχουμε υποχρέωση ως πολιτικές δυνάμεις να αναγνώσουμε τον κόσμο σωστά, να τον ερμηνεύσουμε ορθά, να ερμηνεύσουμε σωστά τις συνθήκες κάτω από τις οποίες λειτουργεί σήμερα η παγκόσμια κοινότητα, μια παγκόσμια κοινότητα η οποία λειτουργεί κάτω από το κράτος της παγκοσμιοποίησης. 
Επίσης, αναρωτιέμαι τα στελέχη του ΣΥΡΙΖΑ -που καλά έκαναν και πήγαν πριν από λίγες μέρες στην Κύπρο- τι λένε σήμερα στους πολίτες της Κύπρου, τι θα μπορούσαν να πουν; Ποια είναι η επόμενη θέση τους μετά το ηρωικό «όχι» του ΣΥΡΙΖΑ και της κυπριακής ηγεσίας; Ποια είναι η θέση του σήμερα, πώς θα βγει δηλαδή η Κύπρος από το αδιέξοδο; Φεύγοντας από το ευρώ άραγε, πηγαίνοντας στη Ρωσία; Γι’ αυτό λέω. Ας δούμε λίγο κατάματα την πραγματικότητα και να δούμε πώς μπορούμε να επιλύσουμε τα προβλήματα και να υπηρετήσουμε τη χώρα και το λαό. 
Εδώ, κυρίες και κύριοι συνάδελφοι, παρά τη δική σας καταστροφολογία, έχουν γίνει σημαντικά βήματα από την πλευρά της Ελλάδας και του ελληνικού λαού, βήματα τα οποία σήμερα είναι η πραγματικότητα και δεν είναι απλώς κάποια οικονομικά μεγέθη. 
Σας θυμίζω, λοιπόν, ότι σήμερα έχουμε πρωτογενές πλεόνασμα. Μετά από δεκαοκτώ χρόνια, αν θυμάμαι καλά, έχουμε πρωτογενές πλεόνασμα 500 εκατομμύρια και κάτι στη χώρα, για πρώτη φορά μετά το 1994.
ΟΛΓΑ –</Speech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Μόνο που είναι πλασματικό.</Speech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Πλασματικό είναι για εσάς. 
ΟΛΓΑ –</Speech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Εάν δεν ήταν πλασματικό…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Η EUROSTAT το δίνει.</Speech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Άρα για τη EUROSTAT, η τρόικα, που είναι δολοφονική, όλοι αυτοί το θεωρούν πραγματικό. Εσείς μόνο το θεωρείτε πλασματικό.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, να φτιάξουμε χειρότερες στατιστικές για να τους αρέσουν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, μη διακόπτετε τον ομιλητή.</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Δεύτερον, έχουμε υποπολλαπλάσιο χρέος.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, ακριβώς κανονικό! 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, καμμία διακοπή. Μην απαντάτε. Και να μην καταγράφεται τίποτε στα Πρακτικά.</ChairmanSpeech> 
 <Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Και μάλιστα σε λίγους μήνες θα είναι ακόμα χαμηλότερο το χρέος και η χώρα θα μείνει με πολύ χαμηλό χρέος. Κυρίες και κύριοι συνάδελφοι, σήμερα εξυπηρετούμε το χρέος μας πλέον, με λιγότερους τόκους, με λιγότερες πληρωμές, με λιγότερες δόσεις. 
Τρίτον, έχουμε έλλειμμα τρεχουσών συναλλαγών της τάξεως του 2,9% του ΑΕΠ, μόλις 5,6 δισεκατομμύρια. Αυτό ξέρετε από πότε έχει να υπάρξει; Τουλάχιστον πριν από το 1985, τότε που η χώρα μας μπορούσε να υπερηφανεύεται για την παραγωγή της. Έχουμε εξαγωγές ρεκόρ, 27,5 δισεκατομμύρια εξαγωγές, 14% του ΑΕΠ, ιστορικό ρεκόρ.
Έχουμε ασφαλείς καταθέσεις στις τράπεζες, γιατί ο ελληνικός λαός δανείστηκε για να ανακεφαλαιοποιήσει τις τράπεζες. Σε λίγο, μετά την ανακεφαλαιοποίηση, ξεκινά και η χρηματοδότηση των επιχειρήσεων και η ρευστότητα στην αγορά. 
Η Ελλάδα ανέβηκε είκοσι δυο θέσεις στην κατάταξη και από την εκατοστή θέση είμαστε στην εβδομηκοστή όγδοη θέση μεταξύ εκατόν ογδόντα πέντε χωρών στο ζήτημα της ανταγωνιστικότητας. Η Ελλάδα, κυρίες και κύριοι συνάδελφοι, περιλαμβάνεται στις δέκα οικονομίες του κόσμου που σημείωσαν τη μεγαλύτερη πρόοδο στη διευκόλυνση του επιχειρείν το 2012. Η Ελλάδα περιλαμβάνεται στις είκοσι τρεις χώρες του κόσμου που πέτυχαν βελτιώσεις σε τρεις τουλάχιστον τομείς, που εξετάζει η Παγκόσμια Τράπεζα. Αυτό οφείλεται ακριβώς στις μεταρρυθμίσεις οι οποίες έγιναν. Έχουν διευκολυνθεί οι πολίτες να καταβάλλουν τις δόσεις τους σε σαράντα οκτώ τμηματικές δόσεις για τους φόρους και τις υποχρεώσεις που έχουν απέναντι στους πολίτες. Υπάρχει, δηλαδή, πλέον μια σημαντική πρόοδος. 
Η Ελλάδα σήμερα με το δίκιο της διεκδικεί την καλύτερη θέση. Έχουμε επιτυχίες. Έχουμε προχωρήσει σε βήματα. Εγώ πιστεύω ότι του χρόνου η Ελλάδα θα διεκδικεί την έξοδό της στις αγορές. Θα βγούμε στις αγορές για να διεκδικήσουμε τη χρηματοδότηση της χώρας και να ικανοποιήσουμε το μεγάλο στόχο που υπάρχει σήμερα. Γιατί έχουμε ένα μεγάλο κοινωνικό ζήτημα να αντιμετωπίσουμε, ένα ακανθώδες ζήτημα και αυτό είναι καταστροφικό για την κοινωνία: την ανεργία. Αλλά η ανεργία δεν καταπολεμάται με ξόρκια. Καταπολεμάται με επενδύσεις, με ανάπτυξη. Κυρίες και κύριοι συνάδελφοι, ανάπτυξη και επενδύσεις θα υπάρξουν, όταν, πρώτον, υπάρχει πολιτική σταθερότητα σε μια χώρα, όταν η πολιτική ηγεσία εκπέμπει μηνύματα αλλαγών και μεταρρυθμίσεων, όταν η κοινωνία αισθάνεται την ανάγκη να υποδεχθεί έτοιμες επενδύσεις ξένες -γιατί από εκεί θα ΄ρθουν οι επενδύσεις- αλλά ταυτόχρονα να μπούμε σε μια προσπάθεια να ξανακάνουμε την Ελλάδα να δουλέψει. 
Αυτή η επέτειος -όπως εσείς την είπατε- ήταν μια αφορμή να κάνουμε έναν απολογισμό για το πού βρισκόμαστε σήμερα, να αναστοχαστούμε πώς φτάσαμε μέχρι εδώ, αλλά κυρίως να δρομολογήσουμε το μέλλον. Ένα μέλλον το οποίο αφορά και εμάς, αλλά αφορά και αυτούς που είναι εκεί πάνω, τα παιδιά που παρακολουθούν σήμερα και κάθε μέρα τις συνεδριάσεις μας, για να δούμε με ποιον τρόπο η Ελλάδα του μέλλοντος θα συμπεριφερθεί στα παιδιά της όπως τους αξίζει. 
Ευχαριστώ, κύριε Πρόεδρε.</Speech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Θα μεταναστεύσουν τα παιδιά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας ευχαριστούμε, κύριε Χρυσοχοΐδη. 
(Χειροκροτήματα από την πτέρυγα του ΠΑΣΟΚ και της Νέας Δημοκρατίας)
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα έξι μαθητές και μαθήτριες και τέσσερεις εκπαιδευτικοί συνοδοί τους από το 48ο Δημοτικό Σχολείο Αθήνας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Ο κ. Βορίδης έχει το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα ξεκινήσω με ένα ιδιαίτερο σημείο. Κύριε Υπουργέ, κάναμε λάθος. Κάναμε λάθος, γιατί, κύριε Λαφαζάνη, αν σας είχαμε ακούσει καμμιά δεκαπενταριά μέρες πριν, θα είχαμε ψηφίσει μαζί αυτήν τη διάταξη που αναγκαστήκαμε να αποσύρουμε για τις εγγυήσεις, γιατί δεν τις ψήφισε το ΠΑΣΟΚ και η ΔΗΜΑΡ. Αν σας είχαμε ακούσει, θα το είχαμε κάνει κι αυτό, θα την ψηφίζαμε μαζί σας. Θα περνάγαμε τη διάταξη με τον ΣΥΡΙΖΑ. Για να σας θυμίσω, επειδή είπατε κάτι για τις εγγυήσεις του δημοσίου. 
Πόσες φορές έχουμε συμφωνήσει σ’ αυτήν την Αίθουσα εμείς οι δυο; Σχεδόν καμμία. Συμφωνήσατε με την κριτική που άσκησα τότε στην Κυβέρνηση γιατί απέσυρε τη διάταξη. Να σας εξηγήσω τι είπατε και να σας εξηγήσω ποιο είναι το θέμα. Υπήρχε στην προηγούμενη ρύθμιση μια επιτροπή στην οποία υπήρχε πράγματι πολύ ισχυρή παρουσία ιδιωτών και η οποία λειτουργούσε αποφασιστικά για το ζήτημα της εγγυήσεως, της χορήγησης εγγυήσεων του δημοσίου, την οποία, όμως, τελικώς υπέγραφε πράγματι και τότε ο Υπουργός Οικονομικών. 
Ο Υπουργός έφερε με το άρθρο 42 σε προηγούμενο νομοσχέδιο διάταξη, που καταργούσε πλήρως αυτήν την επιτροπή. Επανέφερε τον έλεγχο της χορηγήσεως των εγγυήσεων στις υπηρεσίες του Υπουργείου Οικονομικών. Ήταν η κατεύθυνση της κριτικής σας, να γίνει κεντρικός έλεγχος, να ελέγχεται από το κράτος, προκειμένου να διασφαλίζονται τα συμφέροντα του δημοσίου στη χορήγηση των εγγυήσεων προς ιδιώτες. Αυτό είπατε. Είπα και εγώ το ίδιο τότε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ακούσατε τι είπα.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Άκουσα πολύ προσεκτικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, κύριε Λαφαζάνη.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Είπα και εγώ το ίδιο. Προσέξτε τώρα. Επειδή υπήρξε αντίρρηση και μάλιστα είχα δεχθεί τότε κριτική και από τον κ. Παππά της Χρυσής Αυγής, διότι είπα ότι εδώ δεν θα υπηρετούμε κανένα μεμονωμένο συμφέρον και ότι οι ρυθμίσεις πρέπει να υπηρετούν το δημόσιο συμφέρον. Η ρύθμιση του Υπουργείου Οικονομικών τότε με την κατάργηση αυτής της επιτροπής ήταν προς τη διασφάλιση του δημοσίου συμφέροντος. Είχε ξεσηκωθεί πίεση από τα επιμελητήρια και δεν υπήρξε συμφωνία στα κόμματα που στηρίζουν την Κυβέρνηση για τη διάταξη αυτήν και την απέσυρε ο Υπουργός. Όταν απέσυρε τη διάταξη ξεσηκώθηκαν από εδώ και είπαν «λάθος η απόσυρση». Λάθος η θέση των κομμάτων που στηρίζουν την Κυβέρνηση, ασκώντας κριτική στο ΠΑΣΟΚ και στη ΔΗΜΑΡ, ενσωματώνοντας αυτό το στοιχείο. 
Έρχεται σήμερα η συγκεκριμένη πρόταση και τι κάνει; Ξαναβάζει μια επιτροπή στη θέση της κρίσεως αυτής. Μόνο που πια σ’ αυτήν την επιτροπή δεν έχουν πλειοψηφία οι ιδιώτες. Απλώς συμμετέχει ένας και έχει πλειοψηφία το δημόσιο. Μεγάλη πλειοψηφία, διότι είναι πενταμελής η επιτροπή και συμμετέχει απλώς ένας εκ των ιδιωτών. Έχει, λοιπόν, μεγάλη πλειοψηφία το δημόσιο για να αποφαίνεται αυτή η επιτροπή γνωμοδοτικώς και όχι αποφασιστικώς για το ζήτημα της χορήγησης των εγγυήσεων. Αυτό γίνεται τώρα. Αν το ξέραμε, όμως, εμείς ότι θα ασκούσατε τέτοια σκληρή κριτική σ’ αυτήν τη ρύθμιση, να την παίρναμε πίσω και να φέρναμε την προηγούμενη που μας άρεσε και ως Νέα Δημοκρατία την υποστηρίξαμε.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν ακούτε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούω πολύ καλά.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν έκανα πρόταση για την ψήφιση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, δεν ακούγεστε. Ό,τι και να λέτε δεν ακούγεται.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι δανεισμός.</Speech>
 <Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σιγά μην έρχεται τώρα η Βουλή να αποφασίζει, κύριε Λαφαζάνη, για το αν θα χορηγηθεί μία εγγύηση σε κάθε μεμονωμένη δραστηριότητα επιχειρηματική. Τότε πλέον θα καταργήσουμε τα Υπουργεία και τη διοίκηση. Να τη φέρουμε τη διοίκηση να την κάνει το Κοινοβούλιο. Αυτό είναι η άποψή σας. Εγώ σας λέω, όμως, ότι προς την κατεύθυνση της διασφάλισης του δημοσίου συμφέροντος αυτό το οποίο είπατε ουσιαστικά και ασκήσατε κριτική στη ρύθμιση ήταν πολύ –ας το πω- σκληρότερη ρύθμιση που φέρνει, ήταν η προηγούμενη. Αν ήσασταν σ’ αυτήν τη γραμμή, έπρεπε να πάμε με την προηγούμενη ρύθμιση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Είναι άσχετο με αυτό που λέω εγώ αυτό που λέτε εσείς.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Επιτρέψτε μου να προχωρήσω σε μερικά ζητήματα πιο γενικά. Αναφέρθηκε και αναφέρθηκε πολύ ορθά ο κ. Χρυσοχοΐδης σε μια σειρά από αριθμούς, οι οποίοι δείχνουν τη συγκεκριμένη δημοσιονομική πρόοδο. Ακούμε κατευθείαν την αντίρρηση. Δυο αντιρρήσεις έχω ακούσει από χθες σ’ αυτά. Η μια αντίρρηση ήρθε από την πλευρά της Χρυσής Αυγής, ο κ. Αρβανίτης. Ο κ. Αρβανίτης είπε «ναι, καλά όλα αυτά, αυτά είναι αριθμοί, αλλά δεν μας είπατε τίποτε για το τι γίνεται με το δημόσιο χρέος». Αυτό είπε ο κ. Αρβανίτης και μάλιστα είπε «το χρέος το οποίο βαρύνει τη χώρα, οι διεθνείς τοκογλύφοι» και αυτή η γνωστή επιχειρηματολογία. Να τελειώνουμε λίγο με τους διεθνείς τοκογλύφους; Οι διεθνείς τοκογλύφοι ξέρετε με πόσο μάς δανείζουν αυτήν τη στιγμή που μιλάμε; Με 0,75.</Speech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Το οποίο θα πέσει σε λίγες μέρες.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτό είναι οι διεθνείς τοκογλύφοι. Έχω να κάνω ένα συγκεκριμένο ερώτημα. Το ξέρετε ότι υπάρχουν χώρες αυτήν τη στιγμή οι οποίες από τις αγορές δανείζονται πολύ ακριβότερα; Χώρες οι οποίες δανείζονται με 3, με 2,5, με 4, με 4,5. Χώρες μέσα στην Ευρωπαϊκή Ένωση. Και εμείς δανειζόμαστε με 0,75. Οι διεθνείς τοκογλύφοι το ξέρετε ότι παραιτήθηκαν από τα κέρδη τους; Τα επέστρεψαν τα όποια κέρδη στην τελευταία ρύθμιση που έγινε στο Eurogroup. Γυρίσανε τα κέρδη αυτά. Ποιοι διεθνείς τοκογλύφοι; Εξακολουθούμε τώρα αυτήν την επιχειρηματολογία; Αυτή η επιχειρηματολογία κατέρρευσε με τη συμφωνία του Νοεμβρίου. Έληξε αυτή η επιχειρηματολογία. Δεν μπορείτε να το λέτε πια αυτό. Εκτός και αν εννοείτε ότι πρέπει να μας δανείζουν με μηδενικό επιτόκιο. Εντάξει, μηδέν.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ξεχνάτε ότι υπάρχει μνημόνιο.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Βεβαίως. Καθόλου δεν το ξεχνώ.
Κύριε Λαφαζάνη, για να δείτε πόσο ενδιαφέρουσα θα σας κάνω τη συζήτηση, θα δουλέψω με την εξής υπόθεση εργασίας.</Speech> 
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Με 1,5% επιτόκιο.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Αυτήν την ωραία ημέρα που θα έρθει ο ΣΥΡΙΖΑ στην εξουσία, μαζί με τις λοιπές αντιμνημονιακές δυνάμεις, θα συμβούν τα εξής: Θα σκίσετε το μνημόνιο –πάει το μνημόνιο, δεν υπάρχει- και επίσης θα συμβεί το εξής πολύ ωραίο…</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Συνεχίζει…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Καλά δεν πάω; 
Θα διατηρήσετε τη δανειακή σύμβαση, προσέξτε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αναστολή είπατε;</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, τίποτα. Θα τη σκίσουν, θα την αναστείλουν, ό,τι θέλουν. Δεν με νοιάζει. Δεν θα έχουμε μνημόνιο, προσέξτε όμως τι άλλο θα γίνει, κυρίες και κύριοι συνάδελφοι. Θα συνεχίσουν να μας δανείζουν λεφτά οι τοκογλύφοι, δηλαδή θα διατηρήσουμε τη δανειακή σύμβαση.</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν νομίζουν.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μα παίρνω το καλύτερό σας σενάριο. Δεν έχει καλύτερο. Σκίσαμε και το μνημόνιο και αυτοί συνεχίζουν να μας δίνουν λεφτά. Είναι φαντασία, είναι παραμύθι, αλλά λέω, δεν πειράζει, να πούμε και κανένα παραμύθι να πάμε παρακάτω. Μία προϋπόθεση μόνο θα βάλουν. Ότι τα λεφτά τα οποία θα μας δανείζουν θα πουν τόσα πηγαίνουν στην αντιμετώπιση του ελλείμματος, όχι παραπάνω, τόσα λεφτά πηγαίνουν για την εξόφληση ληξιπρόθεσμων οφειλών του δημοσίου, τόσα πηγαίνουν για την εξυπηρέτηση του χρέους.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Το σενάριο το διέκοψε, γιατί μιλάμε για διαγραφή του χρέους.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μόνο αυτήν την προϋπόθεση θα βάλουν οι άνθρωποι, καμμία άλλη. 
Κύριε Λαφαζάνη, αντιλαμβάνομαι ότι βρίσκεστε σε δυσκολία. Η υπομονή και ο χρόνος τελειώνει. Μια μικρή ανοχή, θα τελειώσει γρήγορα το μαρτύριο. 
Προσέξτε με. Θα γίνουν όλα αυτά λοιπόν, με αυτήν τη μόνη προϋπόθεση. Οπότε, βεβαίως, στη λαμπρή κυβέρνηση του ΣΥΡΙΖΑ και των λοιπών αντιμνημονιακών δυνάμεων τι θα πρέπει να αποφασίσετε; Τι θα κάνετε με το έλλειμμα, διότι το έλλειμμα δεν θα μπορείτε να το πειράξετε, γιατί δεν θα έχετε λεφτά να το πειράξετε. Και υπάρχει μεν η λαμπρή σας πρόταση, την οποία ακούω, που είναι ότι θα βάλουμε ένα τυπογραφείο να τυπώνει τις δραχμές –για τη δική σας λέω, δεν λέω για του ΣΥΡΙΖΑ, μην παρεξηγηθώ- οπότε υποθέτω ότι τα οικονομικά ζητήματα, κύριε Χρυσοχοΐδη, θα ήταν πολύ απλά, γιατί όλοι θα είχαμε από ένα τυπογραφείο δίπλα, θα τυπώναμε χρήματα και θα είχαμε λύσει τα ζητήματα της οικονομίας. Άρα, λοιπόν, θα υπάρχει αυτή η λαμπρή διέξοδος.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα μας δίνουν λίρες οι Κύπριοι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: …ή αλλιώς θα έρθετε μαζί μας, στην πραγματικότητα που λέει ότι πρέπει να αντιμετωπίζετε τα ελλείμματα, ότι πρέπει να παράγετε πλεονάσματα, ότι πρέπει να έχετε αναπτυξιακές πολιτικές, ότι πρέπει να ενισχύσετε την ανταγωνιστικότητα, ότι πρέπει επομένως να ακολουθείτε αυτές τις περίπου αυτονόητες πολιτικές επί των οποίων, εάν επί της αρχής συμφωνούσατε, θα μπορούσατε πράγματι να συμβάλλετε δημιουργικά. 
Εγώ δεν είμαι της θεωρίας του μονόδρομου. Εγώ πιστεύω ότι, εάν αποδεχθούμε αυτούς τους κεντρικούς στόχους, μέσα σ’ αυτούς τους κεντρικούς στόχους μπορεί κάποιος να πει «ανέβασε το ΦΠΑ, κατέβασε το φόρο για τα καύσιμα, ανέβασε το φόρο για τα ακίνητα, μείωσε τις συντάξεις, αύξησε το άλφα ή το βήτα», αλλά μέσα στην κεντρική λογική. Η λογική «δεν με νοιάζουν τα ελλείμματα», «δεν με νοιάζουν οι ρυθμοί της ανάπτυξης», «δεν με ενδιαφέρει η ανταγωνιστικότητα» είναι μια λογική σε έναν άλλο κόσμο. Και εκεί η κριτική που κάνει το Κομμουνιστικό Κόμμα Ελλάδος είναι μια κριτική που αξίζει να την ακούσει κανείς, γιατί λέει ότι, εάν θέλετε να μείνετε μέσα στον κόσμο της ελεύθερης οικονομίας, αυτά που σας λένε αυτοί –δηλαδή εμείς- πρέπει να λαμβάνετε υπ’ όψιν σας. Αν δεν θέλετε να είστε στον κόσμο της ελεύθερης οικονομίας, καλώς ήρθατε στον κόσμο του κολεκτιβισμού και του κομμουνισμού. Είναι μια άλλη συζήτηση αυτή. Αλλά ή τούτο ή εκείνο. Δεν υπάρχει μια ενδιάμεση χάραξη. Ξαναλέω, υπάρχουν μέσα στο εσωτερικό περιθώρια για άσκηση τέτοιας πολιτικής. 
Γιατί όμως κάνουμε αυτήν τη συζήτηση σ’ αυτό το ωραίο νομοσχέδιο; Και συντάξεις δίνει και τους αδρανείς λογαριασμούς πιάνει και ρυθμίζει το ζήτημα των ναυπηγείων της Ελευσίνας με την τροποποίηση της συμβάσεως. Ρυθμίζει επιμέρους ζητήματα, από τη δακοκτονία μέχρι τις καθαρίστριες, ρυθμίζει μια σειρά από τέτοια θέματα και ακόμη και σ’ αυτό δεν έχετε καταφέρει να συμφωνήσετε. 
Ακούστε, κύριε Υπουργέ, κυρίες και κύριοι συνάδελφοι, κριτική που κάνουν για το ζήτημα των αδρανών. Δεν τους αρέσει, λέει, η ρύθμιση για τους αδρανείς λογαριασμούς, γιατί δεν λέμε τι θα γίνουν επακριβώς τα λεφτά. Ρωτάμε, λοιπόν. Ωραία, δεν λέμε. Εγώ σας λέω ότι μπορεί τα λεφτά –θα πω κάτι τώρα με το οποίο εσείς θα φρυάξετε- θα πάνε στην αποπληρωμή του δημοσίου χρέους. Δεν λέει αυτό το νομοσχέδιο. Εγώ όμως σας λέω ότι ακολουθώντας μια σκληρότερη πολιτική έλεγε αυτό. Εσείς θα το καταψηφίσετε; Δηλαδή θα πείτε να μείνουν τα αδρανή λεφτά στις τράπεζες και να μην πάνε σε ένα δημόσιο σκοπό, ανεξάρτητα από το αν συμφωνούμε σε ποιο σκοπό θα πάνε ή όχι. Αυτή ήταν η θέση σας. 
Η θέση του ΣΥΡΙΖΑ για το θέμα των αδρανών είναι ότι, επειδή δεν συμφωνούμε στη χρήση των χρημάτων, αυτά θα παραμείνουν εκεί που είναι.</Speech> 
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Θα μπορεί να τα πάρει να τα διοχετεύσει παραγωγικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, σας παρακαλώ! Ο κ. Λαφαζάνης ακούστηκε χωρίς καμμία διακοπή. Παρακαλώ.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μα, εχθές προεκλήθητε συγκεκριμένα και σας είπαμε «ψηφίστε τη ρύθμιση στην αρχή, ψηφίστε τη βασική διάταξη και διαφωνείστε στα επιμέρους». Δεν θέλετε αυτά. Θέλετε να βγαίνετε να λέτε –εχθές το άκουσα, καλύτερα να μη γίνει- ότι θα πάρετε τα λεφτά του κόσμου, την ώρα που δεν έχουμε συμφωνήσει τη χρήση; Ποια λεφτά του κόσμου; Τα λεφτά των αδρανών λογαριασμών, δηλαδή.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παραλογίζεστε; Δεν ακούτε και λέτε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εντάξει, κύριε Λαφαζάνη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Κύριε Βορίδη, μην απαντάτε.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ δεν κρατώ τις ύβρεις σας.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν ακούτε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Εγώ διευθύνω τη συζήτηση. Σας παρακαλώ!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ κρατώ σήμερα τη μεγάλη μας συμφωνία για αυστηρότερη πολιτική στο ζήτημα των εγγυήσεων. Κρατάω αυτό το πολύ θετικό. Έπρεπε να μας το είχατε πει νωρίτερα, θα είχαμε περάσει την καλή διάταξη που υποστήριζε η Νέα Δημοκρατία.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.
Το λόγο έχει ο κ. Καραθανασόπουλος.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Και ο Κοινοβουλευτικός Εκπρόσωπος της Νέας Δημοκρατίας που μόλις κατέβηκε από το Βήμα, αλλά και του ΠΑΣΟΚ που μίλησε νωρίτερα, μίλησε για τα τεράστια επιτεύγματα της ελληνικής Κυβέρνησης όσον αφορά τη διαχείριση του χρέους. 
Όσον αφορά τα πρωτογενή πλεονάσματα, ανεξάρτητα εάν είναι πλασματικά ή πραγματικά πρωτογενή πλεονάσματα, δεν πρέπει να βάλουμε ένα πολύ μεγάλο ερώτημα; Πώς επιτεύχθηκαν; Κάποιος πλήρωσε. Πώς επιτεύχθηκαν αυτοί οι σοβαροί, οι τεράστιοι στόχοι; Με πολύ απλούς τρόπους. Με μια τεράστια, πρωτοφανών διαστάσεων επίθεση απέναντι στα λαϊκά εισοδήματα, με μειώσεις σε μισθούς και συντάξεις, με μια τεράστια φοροεπιδρομή, με απολύσεις υπαλλήλων από το στενό ή ευρύτερο δημόσιο τομέα, ανεξάρτητα της μορφής σύμβασης εργασίας που είχαν με το δημόσιο.
Άρα, λοιπόν, μέσα από ένα οδοστρωτήρα ενάντια στο λαό, ενάντια στην εργατική τάξη, είχατε αυτά τα αποτελέσματα. Και βεβαίως, αυτά δεν έχουν να κάνουν με μέτρα τα οποία είναι προσωρινού χαρακτήρα. Δηλαδή, μετά απ’ αυτή την επίτευξη των πραγματικών στόχων που βάζετε, τα μέτρα θα κλιμακωθούν, θα συνεχίσουν και θα έχουν ακόμη βαρύτερες επιπτώσεις στη λαϊκή οικογένεια. Ακόμη και όταν βγούμε και από τις συνθήκες της καπιταλιστικής κρίσης, δηλαδή σε συνθήκες καπιταλιστικής ανάκαμψης, η οποία θα χαρακτηρίζεται από ανάκαμψη των καπιταλιστικών κερδών, από νέο συσσωρευμένο πλούτο και ταυτόχρονα από επιδείνωση της θέσης των εργαζομένων και των υπόλοιπων λαϊκών οικογενειών -γιατί ακριβώς αυτή είναι η ανάκαμψη που ευαγγελίζεστε Κυβέρνηση και λοιποί- θα είναι μια ανάκαμψη η οποία θα στηρίζεται και έχει ως προαπαιτούμενο την κατάργηση εργασιακών, ασφαλιστικών δικαιωμάτων, την πολύ φθηνή εργατική δύναμη.
Δεν είναι τυχαίο ότι μετά απ’ όλα αυτά τα επιτεύγματα για τα οποία πανηγυρίζετε, φέρνετε το συγκεκριμένο πολυνομοσχέδιο, το οποίο βεβαίως περιέχει νέα αντιλαϊκά, αντεργατικά μέτρα, από τις ρυθμίσεις για τους δημοσίους υπαλλήλους, στις δεκαπέντε χιλιάδες απολύσεις, από την ανατροπή, την κατάργηση ουσιαστικά της μόνιμης, σταθερής απασχόλησης στο δημόσιο, την αντικατάσταση από τη μερική εργασία από χαμηλόμισθους εργαζόμενους, την επέκταση των επιχειρηματικών ομίλων σε νέους τομείς δράσεις του κράτους, μέσα από τη συρρίκνωσή του, για να διασφαλιστεί η κερδοφορία του. 
Όλα αυτά είναι μέτρα τα οποία θα επιδεινώσουν βεβαίως ακόμη περισσότερο τη θέση της λαϊκής οικογένειας. Και δεν είναι τυχαίο ότι φέρνετε το νομοσχέδιο με το συγκεκριμένο τρόπο, με τη διαδικασία του κατεπείγοντος και με ένα άρθρο. Να, λοιπόν, πώς προσαρμόζετε τα πλαίσια της αστικής δημοκρατίας και του κοινοβουλευτισμού στις επιδιώξεις σας για την υλοποίηση αυτής της βάρβαρης και αντιλαϊκής πολιτικής. 
Ξεπερνάτε και την ίδια τη φαντασία μάλιστα, όταν φτάνετε στο σημείο να συζητάτε διάταξη που θα καταργεί αποφάσεις δικαστηρίων, έστω προσωρινές, που επαναφέρουν στην εργασία τους συμβασιούχους που κέρδισαν στα δικαστήρια αυτά, είτε αυτούς που βγήκαν με τη μορφή της εφεδρείας και επέστρεψαν στις εργασίες τους είτε -πολύ περισσότερο- και εργαζόμενους από τον ιδιωτικό τομέα που έχουν κερδίσει δίκες, προσωρινές βεβαίως, απέναντι στην εργοδοτική αυθαιρεσία. Αυτά τα διαγράφετε, γιατί βεβαίως η δικαιοσύνη, παρ’ όλο αυτό το πλαίσιο, δεν εξυπηρετεί σήμερα τις ανάγκες της Κυβέρνησης να κλιμακώσει ακόμη περισσότερο αυτή τη βάρβαρη και αντιλαϊκή πολιτική. Φτάνετε δηλαδή μέχρις αυτού του σημείου. 
Βεβαίως εμείς λέμε πολύ καθαρά -και επιβεβαιώνεται και από τις εξελίξεις- ότι το πρόβλημα δεν είναι το μείγμα της αντιλαϊκής πολιτικής, το πρόβλημα δεν είναι η διαχειριστική ικανότητα. Για να το πούμε πολύ απλά, δηλαδή τα ψευτοδιλήμματα «μείγμα Μέρκελ» ή «μείγμα Ομπάμα» είναι αντιλαϊκά. Τα ψευτοδιλήμματα «plan A» ή «plan B» είναι αντιλαϊκά. Τα ψευτοδιλήμματα «ευρώ» ή «δραχμή» είναι αντιλαϊκά, χειραγωγούν τον κόσμο, αποδυναμώνουν την οργάνωση της πάλης του λαού, τον ευνουχίζουν. Διότι ακριβώς οι πραγματικοί υπεύθυνοι αυτής της κατάστασης, οι οποίοι εξυπηρετούνται βεβαίως από όλα αυτά τα διλήμματα: είτε το «plan A» είτε το «plan B» είτε το «ευρώ» είτε η «δραχμή», έχουν πάντοτε τις ανάγκες του κεφαλαίου στο επίκεντρο, είτε συνολικότερα είτε επιμέρους. Και αυτές τις ανάγκες εξυπηρετούν αυτά τα εναλλακτικά σχέδια, που είναι εντός του καπιταλιστικού πλαισίου διαχείρισης, εντός αυτού του συστήματος που έχει αναδείξει τον πλέον αντιλαϊκό και αποκρουστικό του χαρακτήρα. Και σε αυτό το πλάνο, σε αυτήν την κατεύθυνση, θυσιάζετε διαχρονικά την ικανοποίηση των λαϊκών αναγκών στο βωμό της κερδοφορίας, του κεφαλαίου και της στήριξης των επιχειρηματικών ομίλων. 
Άρα, πολύ σωστά το ερώτημα που θα κληθεί να απαντήσει ο ελληνικός λαός -και πρέπει να το απαντήσει όσο το δυνατόν συντομότερα- είναι αν θα παραμείνει σε αυτό το καπιταλιστικό σύστημα, το οποίο τον οδηγεί στη φτώχεια και στην εξαθλίωση ή αν θα επιλέξει το δρόμο της ρήξης και της ανατροπής με το συγκεκριμένο σύστημα και θα οικοδομήσει τη νέα κοινωνία του σοσιαλισμού-κομμουνισμού. Τρίτος δρόμος και ενδιάμεσο στάδιο δεν υπάρχουν. Τα ενδιάμεσα στάδια και οι τρίτοι δρόμοι οδηγούν στον καπιταλισμό, δεν οδηγούν πουθενά αλλού. 
Άρα, το θέμα το οποίο προέχει σήμερα κατά τη γνώμη μας, είναι ακριβώς η διαμόρφωση αυτών των προϋποθέσεων της λαϊκής συμμαχίας, της οργάνωσης της πάλης του λαού, που θα επιφέρουν επί της ουσίας ρήγματα στην εξουσία του κεφαλαίου και των μονοπωλίων, προς την κατεύθυνση της ανατροπής αυτής της κατάστασης. 
Από αυτή την άποψη, το νομοσχέδιο το οποίο έχετε φέρει, κύριε Υπουργέ, όπως σας είπαμε και πριν, είναι ένα νομοσχέδιο το οποίο καλείται να αντιμετωπίσει τις όποιες δυσλειτουργίες, όχι προς την κατεύθυνση της βελτίωσης, αλλά της εφαρμογής των αντιλαϊκών και αντιασφαλιστικών νόμων. 
Όταν υπάρχει μια πλειάδα νόμων, οι οποίοι μειώνουν τις συντάξεις, έρχεστε σήμερα και λέτε ότι θα δώσετε προκαταβολή 50% για συντάξεις φτωχοκομείου, τη στιγμή που υπάρχουν όλες οι τεχνολογικές δυνατότητες να γίνει άμεσα η εκκαθάριση και ο δημόσιος υπάλληλος που είναι ασφαλισμένος στο δημόσιο και δεν έχει ιδιωτική σύνταξη, να πάρει το σύνολο της σύνταξης την οποία δικαιούται. Και αυτήν τη δυσλειτουργική διάταξη την οποία φέρνετε, την παρουσιάζετε σαν ένα μεγάλο και τεράστιο επίτευγμα. 
Είναι επίτευγμα ότι διατηρείτε τις καθαρίστριες στο Υπουργείο Οικονομικών για έναν ακόμη χρόνο με 350 ευρώ; Μπορούν με αυτά τα λεφτά το μήνα να ζήσουν τις οικογένειές τους με αξιοπρέπεια; Και πρέπει να πανηγυρίσουμε και να χειροκροτήσουμε αυτήν τη ρύθμιση την οποία φέρατε; Είναι επίτευγμα η ρύθμιση που κάνετε για τα Ναυπηγεία της Ελευσίνας; Ουσιαστικά τα συμφέροντα του Ταβουλάρη εξυπηρετεί, τη στιγμή που η Ελλάδα είναι παγκόσμια δύναμη -όπως ονομάζεται- στον τομέα της ναυτιλίας και όμως τα ναυπηγεία εξ αιτίας της ευρωπαϊκής πολιτικής, αλλά και της στάσης των εφοπλιστών μαραζώνουν και οδηγούνται στη συρρίκνωση.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ε, όχι, κύριε συνάδελφε, θα πληρωθεί τόσος κόσμος.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Βεβαίως, εμείς αυτό λέμε, ότι πρέπει να πληρωθεί ο κόσμος και γι’ αυτόν ακριβώς το λόγο δεν πάμε να την καταψηφίσουμε, μόνο και μόνο επειδή υπάρχει αυτή η ρητή δέσμευση. Όχι όμως ότι αυτή είναι η λύση. 
Η λύση επί της ουσίας θα ήταν ο ενιαίος κρατικός τομέας στην ναυπηγοεπισκευαστική ζώνη και στα ναυπηγεία που θα στήριζε πρώτα και κύρια τις ακτοπλοϊκές ανάγκες της χώρας μας με σύγχρονα πλοία, τις ανάγκες του Πολεμικού Ναυτικού και βεβαίως και τις υπόλοιπες δραστηριότητες οι οποίες υπάρχουν. Σε αυτήν τη λογική και τη διαδικασία θα υπήρχε μόνιμη και σταθερή απασχόληση με αξιοπρέπεια για το σύνολο των εργαζομένων στα ναυπηγεία και όχι μέσα από τη δράση των επιχειρηματικών ομίλων του Ταβουλάρη και των άλλων ομίλων, όπως και αν ονομάζονται. 
Από αυτήν, λοιπόν, την άποψη, εάν κάτι επιβεβαιώνεται καθημερινά, είναι η ανάγκη η εργατική τάξη και τα πλατιά λαϊκά στρώματα να ξεφύγουν από τα ψευτοδιλήμματα και από όλα αυτά που χειραγωγούν τη λαϊκή συνείδηση.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Κύριε Ντινόπουλε, έχετε το λόγο για τέσσερα λεπτά.</ChairmanSpeech> 
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Κυρίες και κύριοι συνάδελφοι, καθώς οδεύουμε προς την ολοκλήρωση της συζητήσεως του συγκεκριμένου νομοσχεδίου, νομίζω ότι ήταν αποκαλυπτική η στάση της Αντιπολιτεύσεως και δη της Αξιωματικής τοιαύτης. 
Πέρα από συγκεκριμένες, αν θέλετε, πρωτοβουλίες οι οποίες υπήρξαν -να γίνουν κάποιες τροποποιήσεις -πιθανώς να ψηφιστούν και κάποια άρθρα του νομοσχεδίου- καθ’ όλη τη διάρκεια της συζητήσεως φάνηκε πραγματικά ότι ακόμη και όταν είναι ένα νομοσχέδιο το οποίο κινείται πέραν πάσης υποχρεώσεως της Κυβερνήσεως απέναντι στους δανειστές, όταν είναι ένα νομοσχέδιο με καθαρά ευεργετικές διατάξεις για πάρα πολλούς εργαζόμενους και συνταξιούχους, αρνείστε να το αποδεχτείτε. 
Και θα σας πω γιατί. Η εξήγηση είναι απλή. Είναι γιατί είστε δέσμιοι της μαρξιστικής, λενινιστικής ιδεολογίας σας, από την οποία δεν μπορείτε να απαγκιστρωθείτε. Γι’ αυτό και πολιτικά έχετε έναν ιδιότυπο αυτισμό. Δεν μπορείτε, λοιπόν, να ξεφύγετε από αυτή την ιδεολογία σας, η οποία λέει, ότι «όσο πιο εξαθλιωμένες» -χρησιμοποιώ δικούς σας όρους- «είναι οι μάζες, τόσο πιο πολύ θα λειτουργήσει η επαναστατική διαδικασία». 
Πιστεύετε, λοιπόν, ότι οποιαδήποτε ευεργετική διάταξη είναι προς αντίθετη κατεύθυνση από αυτήν την οποίαν τελικώς επιδιώκετε, διότι τελικός στόχος σας και ιδεολογία σας είναι ο σοσιαλισμός και επί της ουσίας είναι ο κομουνισμός. Δεν μπορείτε να απεμπλακείτε από αυτά τα ιδεολογήματα. 
Διότι αν σας κάνει κανείς μια απλή, ανθρώπινη και πέραν πάσης πολιτικής οπισθοβουλίας ερώτηση: πείτε μας επιτέλους μία κοινωνία σε αυτόν εδώ τον πλανήτη, μία χώρα σε αυτόν τον κόσμο, με το κοινωνικό και πολιτικό σύστημα της οποίας συμφωνείτε, δεν θα βρεθεί καμμία, διότι αυτές τις οποίες έχετε στο πίσω μέρος του μυαλού σας, κάτι Λατινοαμερικανικές χώρες οι οποίες είναι «μεγάλα υποδείγματα δημοκρατίας», δεν τις λέτε για προφανείς λόγους. 
Όταν δε, γίνεται φανερό ότι πέραν των ευεργετικών διατάξεων ενός συγκεκριμένου νομοσχεδίου, η κοινωνία η ίδια κάνει μια προσπάθεια, βρίσκεται σε μια κρίσιμη καμπή, να ξεπεράσει αυτήν την κρίση, προσπαθείτε και εκεί τεχνηέντως να δημιουργήσετε επίπλαστες εντυπώσεις, ώστε να αποτύχει αυτό το οποίο πράγματι επιχειρεί η σημερινή Κυβέρνηση εθνικής ευθύνης, δηλαδή να κάνει μία απαραίτητη ένεση αισιοδοξίας σε αυτόν εδώ τον κόσμο, γιατί είναι γνωστό τοις πάσι ότι η οικονομία, πέραν όλων των άλλων, είναι και ψυχολογία. 
Όταν, λοιπόν, αποπειράται και διά του Πρωθυπουργού να κάνει κάτι τέτοιο, έρχεστε λυσσωδώς να το καταπολεμήσετε, μην τυχόν και η Ελλάδα προκόψει. Αυτή είναι η μεγάλη σας έγνοια, μην τυχόν και η Ελλάδα προκόψει!
Προσπαθείτε, δε, να δημιουργήσετε ένα τέτοιο κλίμα απαισιοδοξίας, μοιρολατρίας και κατήφειας, που σε καμμία περίπτωση δεν είναι υποβοηθητικό της προσπάθειας, την οποία κάνει, όχι η Κυβέρνηση, αλλά η ίδια η κοινωνία -με δικούς σας όρους- ο απλός λαός.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
Κλείνω, κύριε Πρόεδρε.
 Θα σας δώσω ένα παράδειγμα: Και τι δεν ακούστηκε προηγουμένως περί –δήθεν- νέου πογκρόμ απολύσεων, που θα σαρώσει το δημόσιο και θα δημιουργήσει νέες στρατιές ανέργων. 
Ενθυμούμαι τι λέγατε προ δυο μηνών περίπου, όταν ο αρμόδιος Υπουργός Εσωτερικών και Διοικητικής Μεταρρύθμισης, ο κ. Μανιτάκης, είχε φέρει κι είχε τεθεί εν ισχύι η πρώτη διαδικασία της κινητικότητας των δημοσίων υπαλλήλων. Και τι δεν λέγατε τότε! Αν θέλετε, μπορείτε να ανατρέξετε και στα Πρακτικά της Βουλής, αλλά και στα τηλεοπτικά δίκτυα να δείτε συναδέλφους σας εις την Αντιπολίτευση να ωρύονται ότι και τότε επέρχετο νέο πογκρόμ απολύσεων. Μιλούσατε περί σφαγών! Και απεδείχθη προ μιας εβδομάδος ότι αυτοί οι δήθεν σφαγιασθέντες δημόσιοι υπάλληλοι έχουν ήδη τοποθετηθεί σε νέες θέσεις, σε πολλές εκ των οποίων οι ίδιοι επιθυμούσαν να πάνε. 
Νομίζω, λοιπόν, ότι δέσμιοι όντες αυτών των ιδεοληψιών τους, οποιοδήποτε νομοσχέδιο κι αν φέρετε, κύριε Υπουργέ –όχι προκαταβολή συντάξεων να δώσετε, εγώ σας λέω και να τις διπλασιάσετε- πάλι αρνητική ψήφο θα δώσουν, διότι –όπως σας είπα- είναι δέσμιοι της μαρξιστικής, λενινιστικής θεωρίας, η οποία –αν δεν απατώμαι- δεν υπάρχει πουθενά αλλού στον κόσμο. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο κ. Γάκης.</ChairmanSpeech> 
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Ευχαριστώ, κύριε Πρόεδρε.
Κατανοώ τη δύσκολη θέση, στην οποία περιέρχεται σήμερα η συγκυβέρνηση, γιατί με τις θετικές μας παρεμβάσεις έχουμε συμβάλει στη διαμόρφωση αυτού του νομοσχεδίου που σήμερα συζητάμε, το οποίο θα μπορούσε να είναι ακόμα καλύτερο για να μπορέσουμε κι εμείς να το στηρίξουμε. Αναγκάζονται, όμως, για να στηρίξουν τη στρατηγική της επίθεσης στο ΣΥΡΙΖΑ να βγάλουν από τα ντουλάπια τους, σκελετούς άλλων εποχών. 
Θα μείνω στις παρεμβάσεις μας κατευθείαν στα άρθρα, γιατί ο χρόνος δεν αρκεί. Στο Κεφάλαιο Α΄ κάναμε χθες μια πρόταση, η οποία έλεγε αναλυτικά, κύριε Υπουργέ, για τη χορήγηση προκαταβολής της σύνταξης αμέσως μετά τη λήξη των τρίμηνων αποδοχών και μέχρι την απονομή της πλήρους σύνταξης. Με αυτόν τον τρόπο –λέγαμε- δεν θα μείνει κανένας συνταξιούχος για κανένα χρονικό διάστημα χωρίς σύνταξη. 
Φέρατε, χθες, νομοτεχνική βελτίωση όπου τα ίδια ακριβώς πράγματα τα προτείνετε, αλλά γι’ αυτούς που θα αποχωρήσουν μέχρι τον Ιούνιο. Να το παρατείνετε μέχρι το τέλος. Είναι μια πολύ καλή ρύθμιση. Θα την ψηφίσουμε. Θα την ψηφίσουμε, κύριε Ντινόπουλε. Θα την ψηφίσουμε, κύριε Βορίδη.</Speech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Μεγάλο επίτευγμα.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Τι θα ψηφίσετε;</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Δεν ακούτε. Γι’ αυτό μετά αρκείστε στο να επιτίθεστε, χωρίς να ακούτε τις προτάσεις μας.
Στο Κεφάλαιο Β΄ επισημάναμε χθες τις αντιρρήσεις μας και τις επιφυλάξεις που έχουμε, όσον αφορά στους αδρανείς καταθετικούς λογαριασμούς. Λέγαμε «με την παραγραφή του δικαιώματος των καταθετών δεν προστατεύεται επαρκώς το δικαίωμα των δικαιούχων στην ιδιοκτησία και γενικά αμφισβητείται η βασική αρχή της ηθικής στην οικονομία».
Δεύτερον, δεν προβλέπει το νομοσχέδιο τη δυνατότητα διεκδίκησης των καταθέσεων από τους κληρονόμους, κυρίως όταν αυτή η διεκδίκηση βρίσκεται σε δικαστική εκκρεμότητα. 
Τέλος, δεν περιγράφονται –πόσω μάλλον δεν αναφέρεται στο σώμα του νομοθετήματος και το ζητάμε αυτό- ποιες θεωρούνται ευπαθείς ομάδες και ποιός ο λογαριασμός. Στο κείμενο του νομοθετήματος αυτό δεν υπάρχει. Υπάρχει στην έκθεση. 
Εμείς, για τα κεφάλαια των αδρανών λογαριασμών προτείνουμε να κατατίθενται σε έναν συγκεκριμένο λογαριασμό, ο οποίος θα αναφερθεί μέσα στο σώμα του κειμένου. 
Σε κάθε περίπτωση –το είπε και ο κ. Λαφαζάνης- θα πρέπει εντός δεκαετίας το δημόσιο να επιστρέφει τις καταθέσεις στους νόμιμους δικαιούχους, μετά την πάροδο της εικοσαετίας, να τις χρησιμοποιεί δηλαδή, αλλά αν υπάρξει μια δικαστική ρύθμιση, η οποία θα αναγκάζει το δημόσιο να τις επιστρέφει, να τις επιστρέφει. Είναι περιουσιακό στοιχείο και θα πρέπει να τις επιστρέφει. Σε αντίθετη περίπτωση –το είπαμε και χθες- νομοθετούμε μια μορφή ολικού κουρέματος καταθέσεων, που είναι πάνω από είκοσι χρόνια κατατεθειμένες στις τράπεζες. 
Επαναφέρουμε αυτήν την πρόταση, κύριε Υπουργέ. Είπαμε, παρά τις επισημάνσεις που έχουμε, ότι ψηφίζουμε τα άρθρα που αφορούν τους αδρανείς καταθετικούς λογαριασμούς, γιατί θεωρούμε ότι το δημόσιο συμφέρον πρέπει να είναι πάνω από το συμφέρον των τραπεζών. Το ακούσατε, κύριε Βορίδη ή δεν το ακούσατε και πάλι θα μας επιτίθεστε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το άκουσα και επαληθεύονται όσα σας είπα. Μας κάνετε «δεξιά» κριτική. Να είστε καλά. Θα προσέχω από εδώ και στο εξής.</Speech> 
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Έρχομαι στις τροπολογίες που έχουμε καταθέσει. 
Σας κατέθεσα μια τροπολογία για να δούμε τελικά ποιος είναι ο αρνητής σε αυτήν την υπόθεση και ποιος αρνείται το διάλογο. Σας καταθέσαμε μια τροπολογία, κύριε Υπουργέ, για τέσσερα άτομα που υπηρετούν στην Πινακοθήκη της Ρόδου, στο Μουσείο Νεοελληνικής Τέχνης, οι οποίοι για διάφορους λόγους νομοθετικής παρερμηνείας έμειναν ασφαλισμένοι εδώ και τριάντα χρόνια στο δημόσιο και πληρώνουν εισφορές στο δημόσιο. Αν δεχθείτε τη μεταφορά τους στο ΙΚΑ, θα πρέπει να επιστρέψετε τις εισφορές. Άρα, θα έχουμε έξοδο, δαπάνη για το δημόσιο και επιπλέον μια δαπάνη για την Πινακοθήκη, η οποία θα χρειαστεί να πουλήσει περιουσιακά της στοιχεία, δηλαδή πίνακες, για να μπορέσει να ανταπεξέλθει στην υποχρέωσή της. 
Θα ήθελα να σταθώ λιγάκι στις τροπολογίες που καταθέσατε. Θα σας πω αρχικά, συνοπτικά τι ψηφίζουμε στο νομοσχέδιο. 
Το άρθρο 1 δεν το ψηφίζουμε. Το άρθρο 2 δεν το ψηφίζουμε. Στο άρθρο 3 λέμε «ΝΑΙ». Στο άρθρο 4 λέμε «ΟΧΙ». Στο άρθρο 5 λέμε «ΝΑΙ». Τα άρθρα 6, 7, 8, 9 και 10 που είναι τα άρθρα που αφορούν στους αδρανείς λογαριασμούς, με τις επιφυλάξεις που καταθέσαμε, τα ψηφίζουμε. 
Στο Κεφάλαιο Γ΄, το άρθρο 11, δεν το ψηφίζουμε. Το άρθρο 12 δεν το ψηφίζουμε. Το άρθρο 13 δεν το ψηφίζουμε. 
Ξέρετε γιατί δεν ψηφίζουμε τα άρθρα 11, 12 και 13; Φέρατε χθες μια επίσης διευκρινιστική δήλωση όπου θεωρείτε ότι η ύπαρξη ενός υπαλλήλου των εταιρειών στις ελεγκτικές υπηρεσίες διασφαλίζει το απόρρητο των ελέγχων. Έτσι, όμως, θεωρούμε ότι, αντίθετα, ανοίγετε μια κερκόπορτα και δίνετε άλλοθι και δημιουργείτε ένα «δούρειο ίππο» για την εισδοχή των ιδιωτικών εταιρειών στους δημοσιονομικούς ελέγχους. Αυτός είναι ο λόγος που δεν ψηφίζουμε τα συγκεκριμένα άρθρα.
Ψηφίζουμε τα άρθρα 14, 15 και 16.
Έρχομαι στις τροπολογίες που καταθέσατε. Όσον αφορά στην τροπολογία για τα θέματα υγείας, ψηφίζουμε «ΠΑΡΩΝ» γιατί δεν καλύπτετε όλες τις δαπάνες και τις αποζημιώσεις των γιατρών πριν από τον Οκτώβριο του 2012. 
Στην τροπολογία με αριθμό 480 που αφορά στη συμφωνία για τα Ναυπηγεία Ελευσίνας, θέλουμε να συμπεριλάβετε με μεγαλύτερη ευκρίνεια μέσα στη σύμβαση τη διασφάλιση των θέσεων εργασίας με εφαρμογή των μέχρι σήμερα εργασιακών δικαιωμάτων. 
Στη μεγάλη τροπολογία, δυστυχώς, γίνεται μια φαλκίδευση –αν μου επιτρέπεται ο όρος- της δημοκρατίας. Μας φέρνετε δεκατρία άρθρα και λέτε: ή τα παίρνετε όλα ή δεν παίρνετε τίποτα. Μα, εμείς θέλουμε να στηρίξουμε κάποια από αυτά τα άρθρα. Θα σας πω ποια θέλουμε να στηρίξουμε και ποια όχι, για να καταγραφεί τουλάχιστον στα Πρακτικά. Το άρθρο 1 το στηρίζουμε. Το άρθρο 2 το στηρίζουμε. Στα άρθρα 3 και 4 λέμε «ΟΧΙ». Στο άρθρο 5 λέμε «ΝΑΙ». Στο άρθρο 6 λέμε «ΝΑΙ». Στο άρθρο 7 λέμε «ΝΑΙ», αφού όμως δοθεί η ερμηνεία που σας ζήτησε ο κ. Στρατούλης για τις καθαρίστριες. Στο άρθρο 8 λέμε «ΟΧΙ». Στο άρθρο 9 λέμε «ΝΑΙ». Στο άρθρο 10 λέμε «ΝΑΙ». Στο άρθρο 11 λέμε «ΠΑΡΩΝ». Στα άρθρα 12 και 13 λέμε «ΝΑΙ».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ. Ήσασταν κατατοπιστικός. 
Το λόγο έχει ο συνάδελφος ο κ. Γκόκας.</ChairmanSpeech>
<Speech><Parlmember>ΧΡΗΣΤΟΣ ΓΚΟΚΑΣ</Parlmember>: Ευχαριστώ, κύριε Πρόεδρε.
 Με την ολοκλήρωση της συζήτησης, θα ήθελα κατ’ αρχήν να αναφερθώ στην αποδοχή από την πλευρά του κυρίου Υπουργού πολλών προτάσεων μας για τροποποιήσεις, προσθήκες και βελτιώσεις στις διατάξεις του νομοσχεδίου που συζητάμε. 
Αναγνωρίζουμε από την πλευρά μας τη θετική στάση σας, κύριε Υπουργέ, και τη συμβολή σας στο να γίνει μια ουσιαστική και εποικοδομητική, αλλά και δημιουργική συζήτηση τόσο στην επιτροπή όσο και στην Ολομέλεια. Σε αυτή τη συζήτηση, πράγματι, κύριε Πρόεδρε, η σύγκλιση ήταν μια λογική συνέπεια, αλλά και πάλι δεν υπήρξε η ανάλογη ανταπόκριση από την πλευρά της Αντιπολίτευσης. 
Σε σχέση με τις βελτιώσεις, αναφέρω χαρακτηριστικά τις περιπτώσεις διατάξεων για το επίδομα νόσου και ανικανότητας και για τη σύνταξη των θυμάτων βίας και τρομοκρατίας, καθώς και για τη σύνταξη των υπηρετούντων στην Ελληνική Αστυνομία της κατηγορίας μονίμου διαθεσιμότητας, διατάξεις για τους κληρικούς, τους μετακλητούς υπαλλήλους, τους καλλιτέχνες, λογοτέχνες. Αποσύρθηκε το άρθρο για τους νομικούς συμβούλους του Ταμείου Παρακαταθηκών και Δανείων και υπήρξε η παράταση του χρόνου προκαταβολής σύνταξης μέχρι την οριστική πράξη συνταξιοδότησης. 
Επίσης, από όλη τη συζήτηση προέκυψε ότι πρέπει να δούμε τις απαιτήσεις που προκύπτουν από τη νομοθετική πρωτοβουλία αυτή και το νόμο που θα έχουμε σε λίγο, για την ανάγκη της ενίσχυσης των υπηρεσιών του Γενικού Λογιστηρίου του Κράτους σε προσωπικό, όπως παραδείγματος χάρη μέσα από την κινητικότητα, αλλά και την τεχνολογία. 
Επίσης, κύριε Υπουργέ, κρατάμε τη δέσμευσή σας να εξετάσετε και άλλες βελτιώσεις στην πορεία για το θέμα του ποσοστού της προκαταβολής της σύνταξης, του χρόνου καταβολής της οριστικής σύνταξης, αλλά και για άλλες προτάσεις που δεν ήταν δυνατόν να ολοκληρωθεί τώρα η επεξεργασία τους, όπως και την πρότασή μας –επειδή αναφέρθηκε και ο προηγούμενος εισηγητής- για το λογαριασμό που συγκεντρώνεται από τις αδρανείς καταθέσεις, μια πρόταση που είχαμε πει και στη χθεσινή μας τοποθέτηση και αφορούσε στο λογαριασμό ΑΚΑΓΕ.
Σε σχέση με τις τροπολογίες τώρα, με την πρώτη υπουργική τροπολογία για την αποπληρωμή εφημεριών και πρόσθετων αμοιβών σε νοσοκομεία, κέντρα υγείας και άλλους νοσοκομειακούς φορείς, δεν έχουμε αντίρρηση βεβαίως. Είναι θετική και ζητήσαμε να δούμε την περίπτωση καταβολής αποζημιώσεων και για το διάστημα πριν τον Οκτώβριο. Υπάρχουν κάποια νομοτεχνικά ζητήματα από ό,τι προέκυψε και από την πλευρά του Υπουργού Υγείας. Όμως, υπάρχει η δυνατότητα να εξεταστεί και να έρθει σε κάποια επόμενη συζήτηση, ολοκληρωμένη για να καλυφθούν και αυτές οι περιπτώσεις.
Σε σχέση με την τροπολογία που αφορά στο Συμβούλιο Διαχείρισης και Αξιολόγησης της εγγυητικής ευθύνης του ελληνικού δημοσίου, στην ουσία αλλάζει η σύνθεση και επαναπροσδιορίζεται η αρμοδιότητα του Συμβουλίου Διαχείρισης και Αξιολόγησης της εγγυητικής ευθύνης του δημοσίου ως γνωμοδοτικού οργάνου. Θα παρέχεται η εγγύηση του ελληνικού δημοσίου σε φυσικά και νομικά πρόσωπα όσον αφορά τον τρόπο κρατικής ενίσχυσης με τη μορφή εγγυήσεων του δημοσίου για την κάλυψη δανείων, εγγυητικών επιστολών και πιστώσεων που λαμβάνει από τις τράπεζες. 
Υπάρχει ένα γενικότερο θέμα γύρω από αυτό –αυτή ήταν η συζήτηση που έγινε και στο προηγούμενο νομοσχέδιο με τα τότε άρθρα 42 και 22- δηλαδή το θέμα της ανάγκης ή της υποχρέωσης ενδεχομένως από τα όργανα της Ευρωπαϊκής Ένωσης για την ανάκτηση των κρατικών ενισχύσεων ή για τα θέματα που μπαίνουν για ρυθμίσεις και υποχρεώσεις που υπάρχουν από όσους έχουν κάνει χρήση αυτών των εγγυητικών επιστολών για δάνεια. Αυτό, όμως, είναι ένα γενικότερο θέμα. Δεν αντιμετωπίζεται σε αυτή τη διάταξη και αφορά βεβαίως επιχειρήσεις και εργαζόμενους. Εδώ, όμως, δίνεται μια λύση στο θέμα της λειτουργίας αυτού του συμβουλίου για να συνεχίσει να υπάρχει αυτή η δυνατότητα τέτοιων αποφάσεων από τον Υπουργό Οικονομικών, μετά από τις εισηγήσεις αυτού του οργάνου.
Στο άρθρο 6 της ίδιας τροπολογίας για τον τρόπο με τον οποίο θα δίνονται οι επιχορηγήσεις των αθλητικών ομοσπονδιών και σωματείων μέσω της Γενικής Γραμματείας Αθλητισμού, η ουσία είναι ότι δεν χρειάζονται οι αυστηρές και ίσως χρονοβόρες διαδικασίες έγκρισης από το Υπουργείο Οικονομικών. Σε κάθε περίπτωση, όμως, πρέπει να αναγνωρίσουμε την αναγκαιότητα στήριξης των σωματείων. Θα πρέπει να υπάρχει, όμως, σε κάθε περίπτωση, αντικειμενικότητα και αξιολόγηση των αιτημάτων. 
Για το προσωπικό καθαριότητας των κτηρίων των ΔΟΥ υπήρχε πρόταση τροπολογίας, όπως έχει αναφερθεί και από την πλευρά μας, με υπογραφές Βουλευτών του ΠΑΣΟΚ, της ΔΗΜΑΡ και της Νέας Δημοκρατίας. Περιλαμβάνεται στο άρθρο 7 αυτή η τροπολογία. Επομένως, καλυπτόμαστε σε σχέση με αυτό που είχαμε προτείνει.
Σε σχέση με το άρθρο 9 με την αξιοποίηση της περιουσίας από κληροδοτήματα είναι θετικές οι διατάξεις, διότι είναι δυνατή η επωφελέστερη αξιοποίηση περιουσιακών στοιχείων που καταλείπονται ή δωρίζονται, ιδιαίτερα για κοινωφελείς σκοπούς.
Το ίδιο θα έλεγα για την τρίτη τροπολογία που αφορά τη δυνατότητα πρόσληψης από τους ΟΤΑ γυμναστών με σύμβαση ορισμένου χρόνου για τις ανάγκες του προγράμματος «Άθληση για όλους», υπερβαίνοντας τις δυσκολίες που προέκυπταν από τις διατάξεις του ν. 3986/2011. Και εδώ, βεβαίως, θα πρέπει να υπάρχει σε όλη αυτή τη διαδικασία και διαφάνεια και αξιοκρατία.
Τέλος, στην τέταρτη τροπολογία συμφωνούμε και σε κάθε περίπτωση η συμφωνία Ναυπηγείων Ελευσίνας με το ΥΠΕΘΑ πρέπει να είναι προς όφελος και του ελληνικού δημοσίου και του κοινωνικού συνόλου, δίνοντας τη δυνατότητα συνέχισης της απασχόλησης και ανακούφισης των εργαζομένων σε σχέση με το οφειλόμενα.
Κλείνοντας, θέλω να αναφερθώ στην περίπτωση των πτυχιούχων ΠΕ του διαγωνισμού του 2008. Υπήρξε αναφορά από τον κ. Κουκουλόπουλο, υπάρχει και τροπολογία από συναδέλφους Βουλευτές της ΔΗΜΑΡ, ούτως ώστε να έχουν αποδοχές ανάλογες με τους συνυποψηφίους τους του ίδιου διαγωνισμού, που προηγήθηκαν όμως ως προς την πρόσληψή τους και είναι ΤΕ και ΔΕ. Είναι κάτι που θα πρέπει να δούμε στα πλαίσια μιας νομοθέτησης –δεν ξέρω αν θα είναι στη σημερινή ή σε κάποια επόμενη- ούτως ώστε να λυθεί αυτό το πρόβλημα και να αποκατασταθεί η δικαιοσύνη.
Ευχαριστώ, κύριε Πρόεδρε, και για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εγώ ευχαριστώ.</ChairmanSpeech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κύριε Πρόεδρε, μια διόρθωση θέλω να κάνω σε κάτι που είπα πριν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ορίστε, έχετε το λόγο αν θέλετε να διορθώσετε κάτι που είπατε.</ChairmanSpeech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Στο άρθρο 13 της πολυτροπολογίας ψηφίζουμε «ΠΑΡΩΝ» και όχι θετικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καλώς.
Το λόγο έχει ο κ. Χαϊκάλης.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε.
Κύριε Πρόεδρε, κύριοι συνάδελφοι, κύριε Υπουργέ, κλείνοντας αυτή τη συνεδρίαση με το νομοσχέδιο το οποίο έχετε φέρει, πιστεύω ότι έχει γίνει μια εποικοδομητική συζήτηση από όλες τις απόψεις και καλό θα είναι κλείνοντας, να μείνουμε με τις θετικές και όχι με τις αρνητικές εντυπώσεις, όπως αυτές που άκουσα από τον κ. Ντινόπουλο ότι όλη η Αντιπολίτευση δεν ενδιαφέρεται να προκόψει αυτός ο τόπος ή παρατηρήσεις όπως του κ. Χρυσοχοΐδη ότι το 2014 θα βγούμε στις αγορές. Πρόκειται για προβλέψεις, οι οποίες δεν είναι καλό να σηματοδοτούνται μέσα σε μια τέτοια συζήτηση γιατί προκαλούν, αν θέλετε, αντιδράσεις. Καλό θα είναι να μην παίρνουμε θέση, όταν δεν είμαστε σίγουροι για κάποια πράγματα, γιατί νομίζω ότι επιβαρύνεται περισσότερο το κλίμα, ένα κλίμα ομόνοιας και σύμπνοιας που θέλουμε να υπάρξει σε αυτή την Αίθουσα. 
Όσον αφορά τις τροπολογίες και το νομοσχέδιο το οποίο φέρατε –που εκτός από τις τέσσερεις υπουργικές υπάρχουν και άλλες είκοσι βουλευτικές- δεν ξέρω ποια είναι η θέση σας, αν θα τις δεχτείτε ή όχι, σημασία έχει πως παρουσιάζουν ένα θέμα, ότι το σύστημα παρουσιάζει πολλές τρύπες, έχει πολλά κενά τα οποία πρέπει να διορθωθούν. Άρα, η νομοθέτηση από εδώ και πέρα, καλό θα είναι να γίνεται σε άλλο πλαίσιο, πολύ πιο εποικοδομητικό, πολύ πιο ουσιαστικό και να ξέρουμε πραγματικά χωρίς «παραθυράκια» τι ψηφίζουμε και τι όχι.
Εκείνο που θεωρώ απαράδεκτο και θέλω να τονίσω είναι ότι φέρνετε μια τροπολογία, με γενικό αριθμό 478, την οποία πρέπει να ψηφίσουμε, αν κατάλαβα καλά, σε ένα άρθρο. Είναι έτσι ή δεν είναι; Είναι κρίμα, όμως, να μας βάζετε σε ένα παιχνίδι όπως, παραδείγματος χάρη, στο άρθρο 7 για τις καθαρίστριες –που πραγματικά θέλω να πιστεύω ότι κρίναμε πως είναι πια νόμιμες οι συμβάσεις τους- και ξαφνικά στο τέλος του χρόνου να θεωρούν ότι υπάρχει και κίνδυνος να φύγουν από τις υπηρεσίες τους. 
Επίσης, με την δακοκτονία στην Ηλεία, βάζετε τις καθαρίστριες στον ίδιο ντορβά με την παράταση της θητείας των μελών των ανεξαρτήτων αρχών.
Νομίζω ότι είναι ένα μπέρδεμα, το οποίο δεν πρέπει να ισχύει. Μας βάζετε σε ένα δίλημμα. Γι’ αυτό θα πούμε «ΠΑΡΩΝ» σε όλο το άρθρο, αν είναι ένα άρθρο. Θέλαμε να υπερψηφίσουμε, αλλά όταν το βάζετε σε ένα άρθρο, δεν θέλω να ενσωματωθεί η άποψη η δική μου για τις καθαρίστριες με την ίδια άποψη για την παράταση της θητείας των μελών των ανεξαρτήτων αρχών. 
Φυσικά, θα πούμε «ΝΑΙ» στην υπουργική τροπολογία, η οποία φέρνει την πληρωμή των εφημεριών σε γιατρούς και καταβολή πρόσθετων αμοιβών και είναι αδιανόητο σήμερα, το 2013, να υπάρχουν εργαζόμενοι, οι οποίοι να μένουν απλήρωτοι γι’ αυτό το διάστημα.
Φυσικά, θα πούμε «ΝΑΙ» για την πρόσληψη καθηγητών φυσικής αγωγής στα προγράμματα «Άθληση για όλους». 
Δεν θα πούμε «ΟΧΙ», βέβαια, στο άρθρο 3 αυτής της τροπολογίας, η οποία πραγματικά μας βάζει σε σκέψη, ενώ είναι θετικό το βήμα, γιατί μπορεί να θεωρηθεί ότι ανοίγει ένα παράθυρο για περαιτέρω συγχωνεύσεις και απολύσεις, μέσω των συγχωνεύσεων και των καταργήσεων των δημόσιων υπηρεσιών.
Θα ήθελα, επίσης, να κάνω μία τελευταία παρατήρηση στην τροπολογία, η οποία κατατέθηκε με ρυθμίσεις οφειλών των ασφαλισμένων στον ΟΑΕΕ και την ιατροφαρμακευτική κάλυψη των αυτοαπασχολούμενων. Ενόψει του νομοσχεδίου που θα φέρετε, θα ήθελα να επιστήσω την προσοχή σε θέματα ρύθμισης οφειλών, γιατί, πραγματικά, επειδή στα μέσα μαζικής ενημέρωσης βγαίνουν και λένε άλλα πράγματα, έχουν σχηματισθεί αρνητικές εντυπώσεις.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Επίσης, θα ήθελα να αναφερθώ και σε μία εξωυπουργική τροπολογία. Αναφέρομαι στην τροπολογία, την οποία κατέθεσε ο κ. Γκιουλέκας και άλλοι Βουλευτές της Νέας Δημοκρατίας, σχετικά με την ένωση της ΔΕΘ με την HELEXPO, η οποία δεν έχει πραγματοποιηθεί ακόμη, παρ’ ότι ισχύει ο ν. 4901. Από τις 23 Ιανουαρίου δεν έχει επιτευχθεί αυτή η συγχώνευση. Νομίζω ότι αν δεν ήταν αυτή η τροπολογία, δεν θα μαθαίναμε καν τι συμβαίνει. Γι’ αυτό μιλάω για πολλά κενά, τα οποία θα πρέπει να τα παρακολουθήσουμε.
Σας ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε.
Ο κ. Γερμενής έχει το λόγο.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Ευχαριστώ, κύριε Πρόεδρε.
Μας έκανε εντύπωση ο κ. Βορίδης. Δεν μας έχει συνηθίσει να μιλάει τόσο έντονα. Καλό είναι να καταλάβουν τα κόμματα της μνημονιακής Κυβέρνησης –και περισσότερο μιλάω για το ΠΑΣΟΚ και τη Νέα Δημοκρατία- ότι αυτά είναι υπεύθυνα για την κατάντια που έχει έρθει η χώρα τα τελευταία σαράντα χρόνια. Αυτά είναι υπεύθυνα που άδειασαν τα ταμεία, αυτά είναι υπεύθυνα, που ενώ οι εργαζόμενοι συνταξιούχοι πλήρωναν τις εισφορές τους στα ταμεία τους, ξαφνικά, χωρίς να γνωρίζουν τίποτα, τα ταμεία έμειναν άδεια.
Στο άρθρο 1 τους πετάτε ένα «τυράκι» του 50%, δέλεαρ, χωρίς να αναφέρετε ως πότε θα παίρνουν αυτό το 50%, πόσος θα είναι ο χρόνος. Αν ήσασταν εντάξει και με τους εαυτούς σας και με τους ασφαλισμένους, θα έπρεπε να ορίσετε και το χρόνο που θα συνεχίσουν να παίρνουν το 50%. 
Άρα, στο άρθρο 1 λέμε «ΟΧΙ», γιατί πολύ απλά είναι πολύ ύποπτο που δεν αναφέρετε το χρόνο. Αφού οι άνθρωποι πλήρωναν τόσα χρόνια τις εισφορές τους, οφείλετε, από την πρώτη μέρα που θα βγουν στη σύνταξη, να τους δώσετε το ποσό της σύνταξης. 
Δεν απάντησε ο κ. Βορίδης σ’ αυτό, παρά αρκέστηκε στο πόσο δανειζόμαστε από τους δανειστές μας. Γι’ αυτά τα πράγματα μιλάμε; Ας απαντήσει στις τέσσερις χιλιάδες αυτοκτονίες που έχουμε. Ας απαντήσει στο ενάμισι εκατομμύριο ανέργους. Τίποτα! Τσιμουδιά για όλα αυτά ο πολυλαλίστατος κ. Βορίδης! Αυτά θέλει να ακούσει ο ελληνικός λαός από το Βήμα. 
Επαναλαμβάνω, λοιπόν, ότι στο άρθρο 1 λέμε «ΟΧΙ», για τους λόγους που ανέφερα.
Στο άρθρο 2 ψηφίζουμε «ΟΧΙ», λόγω υπερφόρτωσης και αδυναμίας εκτέλεσης του έργου από την ανώτερη επιτροπή.
Στο άρθρο 3 ψηφίζουμε «ΟΧΙ».
Στο άρθρο 4 ψηφίζουμε «ΟΧΙ» λόγω της άρνησης εκτέλεσης του ΚΕΠΑ, κυρίως για την ανάθεση του συγκεκριμένου έργου στις επιτροπές του Στρατού. Δεν δώσατε απάντηση. Πέντε φορές μίλησα από το Βήμα, να πάρω μία απάντηση γιατί τα ΚΕΠΑ αρνούνται να κάνουν τη δουλειά που τους έχει οριστεί και παραπέμπονται στην Επιτροπή του Στρατού.
Στο άρθρο 5 ψηφίζουμε «ΟΧΙ».
Στα άρθρα 6 έως 10 ψηφίζουμε «ΟΧΙ», λόγω μη εξασφάλισης της διοχέτευσης των χρημάτων σε ευπαθείς κοινωνικές ομάδες. Δεν αναφέρετε ποιες είναι αυτές οι κοινωνικές ομάδες. Πάλι ακούσαμε διά στόματος του κ. Βορίδη ότι δεν είναι και κακό αυτά τα χρήματα να πάνε στους δανειστές μας. Εμείς λέμε όχι, να μην πάνε στους δανειστές μας, γιατί λέμε ότι αυτό είναι μία «φούσκα», που αν ήθελε ο Πρωθυπουργός κ. Σαμαράς, είχε τη δυνατότητα στις συνεδριάσεις να σκάσει αυτή τη «φούσκα», γιατί είναι πλασματικό το χρέος μας, δεν είναι πραγματικό. Αυτά τα λεφτά θα έπρεπε να πάνε στον ελληνικό λαό, γιατί ολόκληρος ο ελληνικός λαός είναι μία ευπαθής ομάδα.
Στο άρθρο 11 έως 15 λέμε «ΟΧΙ» λόγω εισχώρησης φυσικών προσώπων εκτός μητρώου από ιδιώτες. Τα είπαμε, ας μην τα λέμε ξανά, για το ρόλο, που ουσιαστικά σε όλα θα κάνει ό,τι θέλει ο συγκεκριμένος Υπουργός. Αυτή είναι η δημοκρατία; Και αυτόν τον άνθρωπο ποιος θα τον ελέγχει;
Όσον αφορά τις τροπολογίες, θα συμφωνήσω απόλυτα με τον κ. Χαϊκάλη. Έχουμε καταθέσει κι εμείς για τις καθαρίστριες –μιλάω για την τροπολογία με γενικό αριθμό 478- την τροπολογία με γενικό αριθμό 473 και αυτό δημιουργεί πολλά ερωτηματικά, γιατί ενώ αυτό όντως εμείς θέλουμε να το ψηφίσουμε, καθώς καταθέσαμε και τροποποίηση, το έχετε μαζί με άλλα δεκατέσσερα άρθρα, τα οποία καταψηφίζουμε. Μας βάζετε αντιμέτωπους με τις καθαρίστριες για ένα ποσό που είναι γύρω στα 300 ευρώ περίπου. Δεν μπορούμε να καταλάβουμε, κύριε Υπουργέ, γιατί το βάλατε στο συγκεκριμένο άρθρο. 
Στην τροπολογία με γενικό αριθμό 480 για τα Ναυπηγεία δηλώνουμε «ΠΑΡΩΝ».
Ευχαριστώ.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Κύριε Πρόεδρε, θα μπορούσα να έχω το λόγο για λίγο, καθώς δεν είπα για την ψήφιση των άρθρων του νομοσχεδίου;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα καθίσετε μετά στην ψηφοφορία.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, θα μπορούσα να έχω το λόγο καθώς πρέπει να πάω στη Διάσκεψη των Προέδρων;</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ορίστε, κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θέλω μία παρατήρηση να διατυπώσω σχετικά με την ενσωματωμένη στην τροπολογία διάταξη για την παράταση της θητείας των ανεξαρτήτων αρχών. Η κοινή γνώμη και ο Τύπος, όπως διαβάζω στα μέσα ενημέρωσης και ακούω, δεν γνωρίζει που οφείλεται αυτή η εκκρεμότητα της θητείας των ανεξαρτήτων αρχών. 
Μιλάμε για τις πέντε ανεξάρτητες αρχές, όχι για το πλήθος των διοικητικών επιτροπών, που ονομάζονται ανεξάρτητες αρχές. Μιλάμε γι’ αυτές που το εν ισχύι Σύνταγμα καθιέρωσε για μείζονα εγγύηση της λειτουργίας των, όπως είναι το Εθνικό Ραδιοτηλεοπτικό Συμβούλιο, που έχει ένα ευρύτατο αντικείμενο και ευθύνη, όπως είναι η Ανεξάρτητη Αρχή Διασφάλισης του Απορρήτου των Τηλεπικοινωνιών –είναι η αρχή, η οποία απεκάλυψε το εύρος και το βάθος της περίφημης υπόθεσης των υποκλοπών- η Ανεξάρτητη Αρχή για την Προστασία των Προσωπικών Δεδομένων –όλοι γνωρίζουν το ρόλο αυτής της αρχής κατ’ εξοχήν για τα ανθρώπινα δικαιώματα- η Ανεξάρτητη Αρχή του Συνηγόρου του Πολίτη και, φυσικά, το Ανώτατο Συμβούλιο Επιλογής Προσωπικού, το ΑΣΕΠ.
Τι συμβαίνει εδώ, κύριε Πρόεδρε; Το Σύνταγμα καθόρισε ότι οι αρχές αυτές θα συγκροτούνται με την απόλυτη ομοφωνία των μελών της Διασκέψεως των Προέδρων, δηλαδή του Προέδρου της Βουλής, των Αντιπροέδρων της Βουλής, των Προέδρων των Κοινοβουλευτικών Επιτροπών, των Προέδρων των Κοινοβουλευτικών Ομάδων ή των εκπροσώπων των, των πρώην Προέδρων της Βουλής ή, τουλάχιστον, με τα 4/5. Τι συμβαίνει, λοιπόν, εδώ; Δυστυχώς, όλα σχεδόν τα κόμματα της Αντιπολιτεύσεως –το κόμμα της Μείζονος Αντιπολιτεύσεως έχει, τελικώς, μπει στη συζήτηση για τη συγκρότηση των αρχών αυτών- δεν δέχονται καμμία συμμετοχή και καμμία κίνηση, ώστε να μπορεί να γίνει σεβαστή η διαδικασία, την οποία ορίζει το Σύνταγμα.
Εδώ, λοιπόν, υπάρχει ένα θέμα, διότι ακούει κανείς σε αυτήν την Αίθουσα πάρα πολλά πράγματα. Άκουσα πριν από συνάδελφο κάποιας πλευράς ότι φταίει η αστική δημοκρατία και ο κοινοβουλευτισμός. Όχι «τουρλού» όλα, παρακαλώ! Καθένας έχει την ιδεολογία του, τις απόψεις του, αλλά υπάρχει ένα Σύνταγμα, το οποίο ισχύει. Ακόμη και όσοι θέλουν να το αναθεωρήσουν ή να το καταργήσουν, αλλάζοντας και το κοινωνικό και το πολιτειακό καθεστώς, δεν μπορούμε, εάν θέλουμε να είμαστε μέσα σε αυτήν την Αίθουσα, να λέμε ότι φταίει η αστική δημοκρατία και ο κοινοβουλευτισμός και τα πάντα. Εγώ έτσι αισθάνομαι το καθήκον μου, να τα τονίζω αυτά. 
Αυτή η διάταξη κανονικά θα έπρεπε να ψηφιστεί ομοφώνως από τη Βουλή. Εάν δεν ψηφιστεί, τότε την επομένη θα πρέπει να μην υπάρχει καμμία συνταγματικά προβλεπόμενη αν θέλετε εποπτεία, όπως ορίζει το Σύνταγμα, των ηλεκτρονικών μέσων. Ξέρουμε, αλλά ελάχιστοι εδώ μέσα έχουμε την τόλμη να το τονίζουμε –και κρινόμαστε όλοι γι’ αυτό- πόσο κακό γίνεται στη χώρα αυτή από τον τρόπο λειτουργίας των μέσων που ελέγχουν έξι-επτά επιχειρηματίες. Ο λαός που δεν το ξέρει, βρίζει τους δημοσιογράφους. Ελάχιστοι είναι εκείνοι οι δημοσιογράφοι, οι οποίοι είναι τα όργανα των επιχειρηματιών. 
Κύριε Πρόεδρε, από εκεί και πέρα, δεν καταλαβαίνω τι πρέπει να γίνει. Έχω τη γνώμη –και το λέω δημόσια- ότι τα κόμματα, τα οποία στηρίζουν αυτήν την Κυβέρνηση, πρέπει να επεξεργαστούν νομοθετική, βεβαίως, ρύθμιση, ώστε να μην αχρηστεύεται η λειτουργία του Συντάγματος. 
Σωστή και η κριτική και η αρνητική κριτική. Άκουσα πριν ότι «όταν κανείς δεν είναι βέβαιος για κάτι, να μην το υποστηρίζει εδώ μέσα». Αυτό είναι σωστό. Εάν αυτό είναι σωστό ακόμα και για θετικές προοπτικές, κατά μείζονα λόγο είναι σωστό για αρνητικές προοπτικές, οι οποίες κατά κόρον αναπτύσσονται εδώ μέσα και μαυρίζουν την ψυχή του ελληνικού λαού. Μιλάμε για το ενάμισι εκατομμύριο ανέργους. Μιλάμε για τους ταλαιπωρούμενους. Ταυτόχρονα, από το Βήμα εκείνο τους λέμε «δεν έχετε ελπίδα», ωσάν να επαναμβάνουμε τον Δάντη και για τους μη έχοντες πλέον ελπίδα να βγουν, επιτέλους, από την κόλαση.
Κύριε Πρόεδρε, το άλλο που θα ήθελα να πω στον κύριο Υπουργό και είναι κρίσιμο, αφορά την περίφημη προκαταρκτική επιτροπή. Ο τρόπος με τον οποίο λειτουργούν ορισμένοι εκεί έχει εξευτελίσει και το Κοινοβούλιο. Για το λόγο αυτό, κύριε Πρόεδρε, έχω υποστηρίξει ότι στο εξής πρέπει να ορίζονται με κλήρωση τα μέλη των επιτροπών. Να αισθάνονται ότι δεν τους ορίζει το κόμμα τους, αλλά η Βουλή, διότι εκτελούν δικαστικά καθήκοντα. Δεν ορίστηκαν μέλη της επιτροπής για να βγαίνουν στα κανάλια και να φλυαρούν και να βρίζονται και ο κόσμος να λέει: «να, οι Βουλευτές πως μεταχειρίζεται ο ένας τον άλλο». 
Το έργο της επιτροπής, κύριε Υπουργέ, δεν μπορεί να προχωρήσει εδώ και οκτώ μήνες, διότι το ΣΔΟΕ, το οποίο εποπτεύετε, τι λέει; «Για να ελέγξουμε τους λογαριασμούς των συγγενών του κ. Παπακωνσταντίνου θα φτάσουμε στις 10 Ιουνίου». Ισχυρίζεται –και έχει σχέση με το νομοσχέδιό σας αυτό- το εξής: «Οι τράπεζες μας λένε ότι δεν έχουν στοιχεία πέραν της δεκαετίας». 
Η λίστα αυτή έχει λογαριασμούς της δεκαετίας του ’90. Άρα, δεν μπορεί να γίνει κανένας έλεγχος, διότι ισχυρίζονται αυτό οι τράπεζες; Και εάν είναι έτσι, τότε πώς έχουμε στο νομοσχέδιο ένα ολόκληρο κεφάλαιο για τους αδρανείς λογαριασμούς, οι οποίοι είναι νεκροί και που πρέπει μετά την εικοσαετία να περιέλθουν στο δημόσιο. Εάν είναι πέραν της δεκαετίας, δεν έχουν στοιχεία οι τράπεζες. Εδώ κάποιοι, δυστυχώς, περιγράφουν τη συνταγματική νομιμότητα, τη «Βασιλεία Ι», τη «Βασιλεία ΙΙ», τη «Βασιλεία ΙΙΙ» και φυσικά –εντός εισαγωγικών- «εργάζονται» όλους μας.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Ασημίνα Ξηροτύρη-Αικατερινάρη έχει το λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε, κύριοι συνάδελφοι, θα έλεγα ότι για τα βασικά άρθρα του νομοσχεδίου έχουμε εξαντλήσει τη συζήτηση. Λίγο-πολύ εξαντλήσαμε και τις δυνατότητες περαιτέρω βελτίωσης. 
Πράγματι, έγινε μία εκτεταμένη συζήτηση και στην επιτροπή και με τους φορείς και εδώ στην Ολομέλεια. Έτσι, νομίζω ότι έχουν βελτιωθεί κατά πολύ οι διατάξεις αυτού του νομοσχεδίου, οι οποίες από την αρχή, βέβαια, ήταν διατάξεις που έλυναν ή προσπαθούσαν να λύσουν υπαρκτά προβλήματα των Ελλήνων πολιτών και ιδιαίτερα το μεγάλο θέμα των μισθωτών που βγαίνουν στη σύνταξη, ώστε να δοθεί η προκαταβολή, αλλά και να αποδίδεται η σύνταξή τους σε ένα πολύ μικρό χρονικό διάστημα και εάν αυτό δεν τηρείται, να υπάρχουν ακόμα και πειθαρχικά αδικήματα για τους υπαλλήλους, οι οποίοι δεν τηρούν αυτές τις προθεσμίες. Αυτό το θέμα, λοιπόν, κλείνει.
Το θέμα των αδρανών λογαριασμών είναι ανοιχτό. Υπάρχει η αιτιολογική έκθεση, που ως απώτερο σκοπό αναφέρει ότι αυτά τα χρήματα που θα εξασφαλιστούν θα πάνε σε ευάλωτες και ευπαθείς ομάδες. Μπορούσαμε να κάνουμε μία καλύτερη διατύπωση και στο ίδιο το άρθρο. 
Θα πάω τώρα στις τροπολογίες, οι οποίες, πράγματι, είναι πολλές. Δεν μας δόθηκε η δυνατότητα να τις συζητήσουμε ως άρθρα στην επιτροπή. Οι περισσότερες, όμως, είναι θετικές. Θα αναφερθώ στην πρώτη τροπολογία, όχι για κανέναν άλλο λόγο, αλλά για να τονίσω το μεγάλο πρόβλημα, το οποίο υπάρχει με τα θέματα της έγκαιρης πληρωμής των εφημεριών, των υπερωριών και όλων των υποχρεώσεων του κράτους απέναντι στα νοσοκομεία, στους γιατρούς, στο ΕΚΑΒ κ.ο.κ.. Είναι η τροπολογία με γενικό αριθμό 368 και ειδικό 64 για τις εφημερίες ιατρών και για τις πρόσθετες αμοιβές του προσωπικού των νοσοκομείων και των κέντρων του ΕΣΥ, του Αιγινήτειου, του Αρεταίειου, του ΝΙΜΙΤΣ και του ΕΚΑΒ. Κάθε φορά, επομένως, είναι μία δαπάνη 109.000.000 ευρώ, που έπρεπε βέβαια να έχει δοθεί εδώ και πάρα πολύ καιρό. Αυτό είναι ένα θέμα μεγάλο στο Εθνικό μας Σύστημα Υγείας.
Η τροπολογία με γενικό αριθμό 478 και ειδικό 80, πράγματι, εμπεριέχει πάρα πολλά άρθρα και διαφορετικά μεταξύ τους. Τα περισσότερα, όμως, είναι σε θετική κατεύθυνση, όπως το άρθρο 1 για την Προεδρία της Δημοκρατίας, αρκεί όλες αυτές οι ρυθμίσεις περί περικοπών των υπερωριών του δημόσιου τομέα να υπάρχουν και σε όλες τις διευθύνσεις και βαθμίδες που προβλέπει αυτό το άρθρο για τις διευθύνσεις της Προεδρίας της Δημοκρατίας. 
Η δακοκτονία, επίσης, είναι ένα σημαντικό θέμα που έπρεπε να λυθεί.
Όσον αφορά τα θέματα του Συμβουλίου Διαχείρισης και Αξιολόγησης, έχω την εντύπωση ότι το να το κάνουμε μικρότερο, για να έχει ευελιξία και να μην βάζουμε μέσα στο συμβούλιο τους άμεσα ενδιαφερομένους, τα αρμόδια όργανα, τα οποία δέχονται όλες αυτές τις υπηρεσίες, ίσως δεν είναι τόσο σωστό. 
Εν πάση περιπτώσει, οι επιχορηγήσεις των αθλητικών σωματείων είναι μία εκκρεμότητα, καθώς δεν διατυπώνονται ακριβώς οι προϋποθέσεις χορήγησης. Πρέπει να ρυθμιστούν αυτά τα θέματα και καλό είναι να μην έχουμε παρόμοιες ρυθμίσεις 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε, σε ένα λεπτό.
Τα θέματα αξιοποίησης της περιουσίας από τα κληροδοτήματα είναι μεγάλη συζήτηση, την οποία την έχουμε ανοιχτή και στην αρμόδια επιτροπή. Πρέπει να κάνουμε μία γενικότερη συζήτηση γι’ αυτό το μεγάλο θέμα. Είναι θετικές οι ρυθμίσεις.
Επίσης είναι θετικές οι ρυθμίσεις της τροπολογίας με γενικό αριθμό 479 σχετικά με τους πτυχιούχους φυσικής αγωγής. Θεωρούμε ότι είναι θετικό συμμεριζόμαστε και τις ανησυχίες για να τηρηθούν ακριβώς όλα τα θέματα που αφορούν τους εργαζόμενους, σχετικά με την τροπολογία με γενικό αριθμό 481, που αφορά την κύρωση Συμφωνίας μεταξύ ΥΠΕΘΑ και Ναυπηγικών και Βιομηχανικών Επιχειρήσεων Ελευσίνας.
Ήθελα να αναφερθώ σε μια κοινή τροπολογία που έχει καταθέσει και ο ΣΥΡΙΖΑ, αλλά δεν γίνονται αποδεκτές οι τροπολογίες. Πρέπει, όμως, να το δούμε. Η συγκεκριμένη τροπολογία αφορά την αντιμετώπιση του θέματος της αδυναμίας όλο και περισσότερων ασφαλισμένων του ΟΑΕΕ και των άλλων ταμείων κύριας ασφάλισης, οι οποίοι καίτοι έχουν συνταξιοδοτικό δικαίωμα, στερούνται της καταβολής της σύνταξης λόγω ασφαλιστικών τους οφειλών. Πρέπει να την ξαναδούμε αυτή την τροπολογία. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι τρεις μαθητές και μαθήτριες και οκτώ εκπαιδευτικοί από το 6ο Δημοτικό Σχολείο Χανίων.
Η Βουλή τους καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Λαμπρούλης έχει το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε. 
Και επί της αρχής, αλλά και επί των άρθρων τοποθετηθήκαμε και δεν θα επανέλθουμε επ’ αυτών. Επειδή «δεν έπιασαν» -να το πω έτσι- οι παρεμβάσεις μας στο ζήτημα των τροπολογιών, θα αναφερθώ στις τροπολογίες. Η αναφορά μου έχει να κάνει με αυτές που τουλάχιστον έκανε δεκτές ως τώρα ο Υπουργός. 
Πρώτον, εφημερίες. Και στην επιτροπή είχαμε πει ότι θα ψηφίσουμε –και το ψηφίζουμε δηλαδή- στη λογική ότι θα πρέπει να πληρωθούν. Είναι δεδουλευμένα γιατρών -και μη ιατρικού προσωπικού- χρήματα από εφημερίες, νυχτερινά, εξαιρέσιμα, που θα πρέπει να πληρωθούν. 
Βάλαμε και κάποιες ενστάσεις. Σε ποια κατεύθυνση; Πρώτον, αντλείται μέρος του κονδυλίου από τον προϋπολογισμό του 2013, όπερ σημαίνει ότι σε σύντομο διάστημα –το είχαμε πει και στην επιτροπή- θα υπάρξει πρόβλημα στην πληρωμή εφημεριών του 2013.
Δεύτερον, λέμε ότι οι πληρωμές –και αυτό είναι ένα απαράδεκτο γεγονός- θα πρέπει να γίνονται στο τέλος του επόμενου μήνα. Φωνάζουν και το διεκδικούν οι γιατροί στα νοσοκομεία χρόνια.
Τρίτον, να καλύπτεται από τον κρατικό προϋπολογισμό το σύνολο των δαπανών σε ό,τι αφορά το εφημεριακό κομμάτι και όχι να πληρώνουν τα νοσοκομεία τις όποιες υπερβάσεις, λόγω του αυξημένου αριθμού εφημεριών που καλούνται να εκτελέσουν κάποιοι γιατροί. Τα νοσηλευτικά ιδρύματα υποχρεούνται μέχρι το 9% της υπέρβασης να τα εισπράττουν από ιδίους πόρους, στην ουσία να βάζουν χαράτσια, ώστε να πληρώνουν αυτή την υπέρβαση. Το σύνολο, λοιπόν, των εφημεριών να πληρώνεται από τον κρατικό προϋπολογισμό. 
Βεβαίως, επίσης να υπάρξει απλοποίηση διαδικασιών, ούτως ώστε γρήγορα και έγκαιρα να πληρώνονται. Ο Υπουργός Υγείας χθες, στην Επιτροπή Κοινωνικών Υποθέσεων, μας ανέφερε αυτό ως ένα από τα πολλά προβλήματα που υπάρχουν. Είναι δεκατέσσερις οι ενδιάμεσοι σταθμοί –να το πω έτσι- μέχρι να εγκριθεί το κονδύλι των εφημεριών. 
Η τροπολογία με γενικό αριθμό 479 αναφέρεται στο πρόγραμμα της Γενικής Γραμματείας Αθλητισμού, «Άθληση για όλους». Εμείς το καταψηφίζουμε, στη λογική ότι περνάτε με τροπολογία –αυτή είναι η πολιτική σας- το εξής: Καθηγητές φυσικής αγωγής μέσω ΟΤΑ και άλλων φορέων, που θα υλοποιούν αυτό το πρόγραμμα, όμως κυρίως μέσω των δήμων, να είναι με οκτάμηνες συμβάσεις, μπλοκάκια δηλαδή μερικής απασχόλησης. Εμείς λέμε, αν ενδιαφέρεται η Κυβέρνηση για μαζικό αθλητισμό, να ενισχύσει με υποδομές, αλλά και μόνιμους καθηγητές τα σχολεία, όπως επίσης τα σωματεία, τους αθλητικούς συλλόγους κ.λπ. 
Όσον αφορά την τροπολογία για τα ναυπηγεία δηλώνουμε «ΠΑΡΩΝ», στη λογική ότι θα πληρωθούν οι εργαζόμενοι. Είπε και ο Κοινοβουλευτικός μας Εκπρόσωπος προηγουμένως και το τονίζω και εγώ, αν θέλετε, ή το επαναλαμβάνω στα γρήγορα…
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας του κυρίου Βουλευτή)
Δώστε μου λίγο χρόνο, κύριε Πρόεδρε.
…ότι εμείς εναντιωνόμαστε σε αυτού του είδους τη συμφωνία κύρωσης. Ουσιαστικά, δίνετε ζεστό χρήμα σε επιχειρηματίες. Βεβαίως, υπάρχει και αβέβαιο μέλλον λειτουργίας των συγκεκριμένων ναυπηγείων. Θα ψηφίσουμε, λοιπόν, «ΠΑΡΩΝ», μόνο στη λογική ότι θα πληρωθούν οι εργαζόμενοι. 
Σε ό,τι αφορά τώρα τα δεκατρία άρθρα που έρχονται σε μία τροπολογία, υπάρχουν βεβαίως άρθρα στα οποία συμφωνούμε –και σε αυτά θα αναφερθώ γιατί πιέζει και ο χρόνος- και σε κάποια άλλα διαφωνούμε. Αναγκαζόμαστε να ψηφίζουμε κατά, ενώ σε κάποια από αυτά είμαστε θετικοί. Ποια είναι αυτά;
Πρώτον, στο άρθρο 2 που αφορά τη δακοκτονία. Πρέπει να πληρωθούν οι άνθρωποι. Εδώ έχουμε ένα ζήτημα του πώς αντιμετωπίζονται συνολικότερα τα προβλήματα στον πρωτογενή τομέα, αν θέλετε, στη γεωργική παραγωγή, στον τομέα πρόληψης ασθενειών κ.λπ.. Αυτό πρέπει να γίνεται έγκυρα, με τα μέσα που πρέπει να υπάρχουν, με τους ειδικούς που πρέπει να τους στηρίζουν και με κονδύλια που θα πρέπει έγκαιρα να εκταμιεύονται, ώστε να υλοποιούνται όλα αυτά τα προγράμματα που χρειάζονται.
Το δεύτερο στο οποίο θέλουμε να σταθούμε είναι το άρθρο 5. Είναι θέματα των αξιωματικών όσον αφορά τις κρίσεις του 2012. Αυτό το άρθρο όντως θεραπεύει μία αδικία του προηγούμενου νόμου. Θα θέλαμε, όμως, να πούμε το εξής. Τους ένστολους, όπως και την πλειοψηφία των εργαζομένων στη χώρα μας, μισθωτούς, συνταξιούχους, τους έχετε «λιανίσει» σε ό,τι αφορά το επίπεδο αποδοχών, μισθών, αλλά και συνθηκών εργασίας με ό,τι αυτό συνεπάγεται.
Το άρθρο 6 αναφέρεται στην επιχορήγηση αθλητών και σωματείων της Γενικής Γραμματείας Αθλητισμού. Αυτό ήταν εδώ και πάρα πολλά χρόνια κάτι που το διεκδικούσαμε και ως κόμμα, δηλαδή να υλοποιηθεί αυτού του είδους ρύθμιση που περνάει μέσα από την τροπολογία. Έστω και τώρα έρχεται. Και βεβαίως θα το ψηφίσουμε.
Το άρθρο 7 αναφέρεται στις καθαρίστριες. Δηλώνουμε «ΠΑΡΩΝ». Έχουμε μια περίπτωση εργαζομένων που αποτελούν ένα από τα πιο χαρακτηριστικά παραδείγματα της πολιτικής που εφαρμόζεται και της εργασιακής ομηρίας, που βιώνουν χιλιάδες συμβασιούχοι στη χώρα μας. 
Εμείς λέμε ότι θα πρέπει να γίνει ανανέωση των συμβάσεων των καθαριστριών και μετατροπή τους σε αορίστου χρόνου, με πλήρη εργασιακά και ασφαλιστικά δικαιώματα, δηλαδή μόνιμη σταθερή και πλήρη δικαιωμάτων δουλειά, με παράλληλη κατάργηση των νόμων για μερική απασχόληση και συνολική διευθέτηση του χρόνου εργασίας. Παράλληλα, βέβαια, να καταργηθεί η δράση των εργολάβων σε αυτούς τους τομείς.
Στο άρθρο 8 για τη μεταναστευτική πολιτική ψηφίζουμε «ΠΑΡΩΝ», γιατί διαφωνούμε 100% με την πολιτική που εφαρμόζεται. 
Στο άρθρο 9 είμαστε κατά, όπως επίσης στα άρθρα 10, 11, 12 και στο 13. Στην ουσία τι έχουμε εδώ; Συγκεντροποιείται το σύστημα των δαπανών στα πλαίσια λειτουργίας του προϋπολογισμού για καλύτερη αποτελεσματικότητα. Αυτό μπαίνει στο άρθρο. Στην ουσία είναι εφαρμογή και του προϋπολογισμού και των νόμων υπέρ αυτού του σκοπού για τον οποίο υλοποιείται ο προϋπολογισμός, δηλαδή υπέρ του κεφαλαίου. 
Μέσω του άρθρου ή μάλλον παραγράφου του άρθρου επιχειρείται η παράκαμψη των όποιων προσχημάτων. Βλέπε εδώ Ελεγκτικό Συνέδριο. Όχι ότι συμφωνούσαμε με το Ελεγκτικό Συνέδριο, αλλά παρακάμπτεται πλέον και ο ρόλος του σε αυτή την κατεύθυνση. Άρα, λοιπόν, καταψηφίζουμε και το άρθρο 13.
Ευχαριστώ, κύριε Πρόεδρε.</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, θέλω να θέσω υπόψη του Σώματος ότι η Ειδική Κοινοβουλευτική Επιτροπή προς διενέργεια προκαταρτικής εξέτασης κατά του πρώην υπουργού κ. Γιώργου Παπακωνσταντίνου, σχετικά με την υπόθεση του ψηφιακού δίσκου ηλεκτρονικών αρχείων της τράπεζας HSBC, που έχει συσταθεί κατά τα άρθρα 86 του Συντάγματος και 153 του Κανονισμού της Βουλής και στην οποία η Ολομέλεια της Βουλής έχει ορίσει προθεσμία υποβολής του πορίσματος μέχρι 25 Απριλίου 2013, ζητεί παράταση της λειτουργίας της ως τις 17 Ιουνίου 2013. Τους λόγους τους ξέρετε.
Συμφωνεί το Σώμα;</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεπώς, το Σώμα συμφώνησε ομοφώνως.
Το λόγο έχει ο κ. Καμμένος.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, ζήτησα το λόγο, διότι αυτά που συμβαίνουν στο Κοινοβούλιο αυτές τις ώρες είναι πράγματι πρωτοφανή. Την ώρα που σήμερα συνεδριάζει η Ολομέλεια της Βουλής, στη Διάσκεψη των Προέδρων έρχεται πρόταση της Κυβέρνησης να γίνει συνεδρίαση της Βουλής την Κυριακή των Βαΐων.
Είναι απίστευτο! Είναι απίστευτο! Δεν έχει γίνει ποτέ συνεδρίαση της Βουλής την Κυριακή των Βαΐων. Αυτό γίνεται γιατί; Για να φέρουν το πολυνομοσχέδιο. Υπάρχει έλλειψη σεβασμού πρώτα από όλα προς την ημέρα. Το πρωί δηλαδή ο ελληνικός λαός θέλει να πάει στην εκκλησία. Πάνε να βάλουν στις δέκα το πρωί συνεδρίαση. Απαγορεύουν δηλαδή ακόμα και στον ορθόδοξο Βουλευτή, που θέλει, να πάει στην εκκλησία να προσευχηθεί.
Δεύτερον, βάζουν συνεδρίαση την Κυριακή των Βαΐων, την ώρα που υπάρχει προγραμματισμένο Συνέδριο των Ανεξάρτητων Ελλήνων εδώ και έξι μήνες. 
Μίλησα με τον Γραμματέα του Υπουργικού Συμβουλίου, μίλησα με τον Πρόεδρο του ΠΑΣΟΚ, ενημέρωσα τα κόμματα. Δεν έχει ξαναγίνει ποτέ αυτό, όταν έχει ιδρυτικό συνέδριο ένα κόμμα, ένα κίνημα κοινοβουλευτικό, να μπαίνει εμβόλιμα συνεδρίαση Σαββατοκύριακο. Για ποιον λόγο; Να το σαμποτάρουμε; Αυτός είναι ο μόνος λόγος. Καταγγέλλουμε αυτή την πρακτική. 
Εάν περάσει από τη Διάσκεψη Προέδρων, θέλω να δηλώσω, κύριε Πρόεδρε, ότι εμείς το μόνο που μπορούμε να κάνουμε είναι να είμαστε εδώ, έξω από τη Βουλή, να καλέσουμε το Συνέδριο των Ανεξάρτητων Ελλήνων, τους ανθρώπους που θα έρθουν από όλη την Ελλάδα, με έξοδα τα οποία πλήρωσαν οι ίδιοι, προκειμένου να δείξουμε στον ελληνικό λαό ότι πια η δημοκρατία παραβιάζεται ασύστολα. 
Για πρώτη φορά γίνονται αυτά. Κι ευθύνη έχει το Προεδρείο της Βουλής. Ευθύνη έχει ο κ. Μεϊμαράκης προσωπικά, εάν εκτελέσει αυτή την εντολή.
Προσπαθώντας να βρούμε τους λόγους για τους οποίους το κάνουν αυτό, είδαμε πριν από λίγο μία εξέλιξη η οποία κι αυτή αποτελεί πραξικόπημα. Συνεζητείτο σε δεύτερη ανάγνωση το σχέδιο νόμου «Εθνικό Σύστημα Ηλεκτρονικών Δημόσιων Συμβάσεων κι άλλες διατάξεις», όπου Βουλευτές από όλα τα κόμματα -και της συγκυβέρνησης- ήταν αντίθετοι με το άρθρο 44, το οποίο ουσιαστικά βάζει λουκέτο σε όλα τα αρτοποιία της Ελλάδας. Εκατόν σαράντα χιλιάδες εργαζόμενους τους στέλνει να ψάχνουν για δουλειά.
 Είναι μνημονιακή υποχρέωση, λέει ο Υπουργός μέσα στην επιτροπή, να κλείσουν οι φούρνοι και να πουλάνε κατεψυγμένο ψωμί στους Έλληνες, εισαγόμενο, τα «LIDL». Για τα «LIDL» δουλεύουν όλοι. Όλη η Κυβέρνηση, ο κ. Φούχτελ, ο κ. Ράιχενμπαχ και οι Έλληνες υπηρέτες τους, της συγκυβέρνησης, έφεραν το άρθρο 44. 
Μόλις είδαν την αντίσταση των Βουλευτών –όλων των κομμάτων, επαναλαμβάνω, και από το ΠΑΣΟΚ υπήρχαν αντιδράσεις και από τη Νέα Δημοκρατία και βεβαίως, από την Αντιπολίτευση- τι κάνουν; Παίρνουν το άρθρο 44, ενώ συζητείται πέντε μέρες στην επιτροπή και είναι στη δεύτερη ανάγνωση, και το φέρνουν στο νομοσχέδιο, που πάνε να περάσουν την Κυριακή των Βαΐων. Δηλαδή, «με το στανιό» να κλείσουμε τους φούρνους, να πετάξουμε εκατόν σαράντα χιλιάδες ανθρώπους στην ανεργία, για να πουλάει το «LIDL» κατεψυγμένο ψωμί στους Έλληνες. 
Έλεος πια! Πρόκειται για πλήρη κατάργηση της Βουλής των Ελλήνων! Πώς είναι δυνατόν οι Βουλευτές επί πέντε μέρες να συζητούν στην επιτροπή και να παίρνουν από το άρθρο 44 και να το φέρνουν στο πολυνομοσχέδιο με τη διαδικασία του κατεπείγοντος; Ποιο είναι το κατεπείγον; Το κατεπείγον είναι να κλείσουμε τους φούρνους στην Ελλάδα, να μην υπάρχει ούτε ένα ελληνικό μαγαζί, για να ενισχύσουμε τα αφεντικά και τους χρηματοδότες της κ. Μέρκελ; Σταματήστε το Προεδρείο της Βουλής αυτή την κατηφόρα! Σταματήστε αυτή την κατηφόρα τώρα! 
Το ίδιο, ακριβώς, γίνεται με τις λαϊκές αγορές. Στο μεν ένα νομοσχέδιο φέρνει διάταξη ο κ. Χατζηδάκης, ο Υπουργός - Βουλευτής Β’ Αθηνών -ότι οι δεκαπέντε χιλιάδες άδειες των λαϊκών αγορών θα περνούν από τον «πάγκο» του. Θα φύγουν από την Περιφέρεια οι λαϊκές αγορές και θα δίνει την άδεια ο κ. Χατζηδάκης. Δεν έχει άλλη δουλειά να κάνει! Υπερυπουργός πέντε Υπουργείων, θα πρέπει και τις άδειες για τις λαϊκές αγορές στη Β’ Αθηνών να τις δίνει ο ίδιος. Να λέει: έλα εδώ, για να πάρεις άδεια λαϊκής αγοράς πρέπει να ψηφίζεις Χατζηδάκη. Τι πράγματα είναι αυτά; 
Και το απόγευμα, στο πολυνομοσχέδιο που πάνε να φέρουν την Κυριακή των Βαΐων, φέρνουν νέα διάταξη, με την οποία δεν μεταβιβάζεται η άδεια της λαϊκής αγοράς. Αυτός, δηλαδή, ο οποίος έχει το παιδί του στον πάγκο και δουλεύει μέρα - νύχτα, Χριστούγεννα και Πάσχα, με βροχή και ντάλα ήλιο, δεν θα μπορεί να μεταβιβάσει στο παιδί του, που εργάζεται μαζί του, την άδεια της λαϊκής αγοράς, γιατί περνάει πάλι από τον «πάγκο» της συγκυβέρνησης και από το γραφείο του Χατζηδάκη.
Κύριε Πρόεδρε, αυτά είναι κοινοβουλευτικά πραξικοπήματα. Δεν είναι δυνατόν να τα αποδεχθεί το Προεδρείο της Βουλής, διότι αποδεχόμενοι τέτοιου είδους μεθοδεύσεις, είναι, ουσιαστικά, σαν να παραδίδετε κι εσείς, από τη θέση ευθύνης την οποία έχετε, με Πρόεδρο τον κ. Μεϊμαράκη βεβαίως, τον Πρόεδρο της Βουλής, την κοινοβουλευτική δημοκρατία στα χέρια των επιτρόπων της τρόικας και των τοκογλύφων.
Να ξέρετε ότι όλοι θα πληρώσουν γι’ αυτή την ιστορία, για την παραβίαση του Συντάγματος, για την κατάλυση της δημοκρατίας, για τη φασιστική πρακτική της υπηρέτησης των τοκογλύφων εις βάρος τους ελληνικού λαού. Σήμερα είναι οι φούρναροι και οι λαϊκές αγορές. Αύριο θα είναι τα περίπτερα και οι ανάπηροι πολέμου που δεν μπορούν να πουλάνε τσιγάρα, γιατί τα τσιγάρα πρέπει να τα αγοράζουν από το «LIDL» οι Έλληνες πολίτες. Μεθαύριο θα είναι τα φαρμακεία, γιατί θα πρέπει να πουλάνε τα φάρμακα στα μεγαλοκαταστήματα. Θα κλείσουν τα φαρμακεία, οι φούρνοι, τα παντοπωλεία, θα κλείσουν οι λαϊκές αγορές, για να μετασχηματιστεί η Ελλάδα σε μία χώρα πελατών των χρηματοδοτών της Μέρκελ. 
Ε, δεν θα περάσει αυτό. Θα αντιδράσουμε με ό,τι μέσο μας δίνει το Σύνταγμα, αλλά και ό,τι, ουσιαστικά, ο ελληνικός λαός αποφασίσει, ενεργοποιώντας το άρθρο 120 του Συντάγματος! 
(Χειροκροτήματα από την πτέρυγα των ΑΝΕΛ)</Speech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Παρακαλώ, κύριε Πρόεδρε, ζητώ το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Παρέμβαση μόνο μπορείτε να κάνετε για ένα λεπτό.</ChairmanSpeech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Πέρα από το θέμα των λαϊκών αγορών, το οποίο δεν το ξέρουμε ακόμη, κύριε Πρόεδρε -αφήστε να έρθει το νομοσχέδιο, γιατί νομίζω ότι προτρέχετε- το άλλο που θέλω να σας ρωτήσω αφορά αυτό που λέτε για την Κυριακή των Βαΐων: Εσείς πώς κάνετε Συνέδριο την Κυριακή των Βαΐων; Οι δικοί σας σύνεδροι δεν θα πάνε να προσευχηθούν στις Εκκλησίες, κύριε Πρόεδρε;</Speech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Χαίρομαι που ο νέος αυτοδιορισμένος Κοινοβουλευτικός Εκπρόσωπος της Νέας Δημοκρατίας, ο κ. Ντινόπουλος…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν είναι Κοινοβουλευτικός Εκπρόσωπος. Έχει το δικαίωμα παρέμβασης, κύριε Πρόεδρε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Μα, είναι ο μόνος συνεπής. Οφείλω να του το αναγνωρίσω. Δεν υπάρχει άλλος από τη Νέα Δημοκρατία. Την έχουν κοπανήσει όλοι. Κυβέρνηση δεν υπάρχει. Μόνο ο κ. Ντινόπουλος είναι εδώ και είναι προς τιμήν του. Κι απαντάει ο άνθρωπος -και καλά κάνει- υπερασπιζόμενος ουσιαστικά των κοινοβουλευτισμό. 
Του απαντώ, λοιπόν: Για τις λαϊκές αγορές και σε εσάς το είπαν, νομίζω, οι εκπρόσωποι των λαϊκών αγορών. 
(Θόρυβος στην Αίθουσα)
Μακάρι να μην είναι έτσι. Εάν είναι, όμως, έτσι, θα κληθείτε την Κυριακή των Βαΐων να το περάσετε και με τη ψήφο σας. Και σας ερωτώ: Θα το ψηφίσετε;</Speech> 
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Αφήστε, μην προτρέχετε. Εσείς, κύριε Πρόεδρε…</Speech>
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εμείς δεν θα το ψηφίσουμε.</Speech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Εσείς, κύριε Πρόεδρε, θα κάνετε Συνέδριο την Κυριακή των Βαΐων; Δεν θα προσευχηθείτε;</Speech> 
<Speech><Parlmember>ΠΑΝΑΓΙΩΤΗΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Όσον αφορά την Κυριακή των Βαΐων: Το Συνέδριο των Ανεξάρτητων Ελλήνων ήταν την Παρασκευή και το Σάββατο. Την Παρασκευή το βράδυ είχαμε κλείσει το Στάδιο Ειρήνης και Φιλίας. Και ήρθε ο Υπουργός Τουρισμού να βάλει στο Στάδιο Ειρήνης και Φιλίας το ματς του Ολυμπιακού την ημέρα που είχαμε το Συνέδριο. Και λέμε, εντάξει, να το καταλάβουμε. Η σούπερ λίγκα, το μπάσκετ, ο Ολυμπιακός. Να κάνουμε το Συνέδριο το Σάββατο και την Κυριακή το απόγευμα, μετά την Εκκλησία, κύριε Ντινόπουλε.
Κι έρχεται τώρα η Βουλή και μας λέει: Το απόγευμα δεν θα μπορείτε, διότι από το πρωί θα ξεκινήσει η διαδικασία της συζήτησης του πολυνομοσχεδίου που εκτελεί τους φουρνάρηδες, εκτελεί τις λαϊκές αγορές, εκτελεί τους πάντες. 
Απαντήστε μου, λοιπόν: Εμείς σεβόμαστε την Κυριακή των Βαΐων και δεν κάνουμε Συνέδριο το πρωί. Θα το κάνουμε το μεσημέρι και το απόγευμα. Εσείς θα το ψηφίσετε για τις λαϊκές αγορές; Θα το ψηφίσετε για τους φουρνάρηδες, που τους υπόσχεστε «λαγούς με πετραχήλια», όταν τους συναντάτε κατ’ ιδίαν και στο Κοινοβούλιο λέτε «ναι» σε όλα; Εδώ πρέπει να απαντήσετε.</Speech>
<Speech><Parlmember>ΑΡΓΥΡΗΣ ΝΤΙΝΟΠΟΥΛΟΣ</Parlmember>: Ακούστε, κύριε Καμμένο…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Ντινόπουλε, δεν έχετε το λόγο.
Το λόγο έχει η κ. Βαλαβάνη.
ΟΛΓΑ -</ChairmanSpeech> <Speech><Parlmember>ΝΑΝΤΙΑ ΒΑΛΑΒΑΝΗ</Parlmember>: Κυρίες και κύριοι Βουλευτές, θα ήθελα να αναφερθώ στις δύο τροπολογίες για τους απόστρατους στρατιωτικούς που καταθέσαμε οι Βουλευτές Θεόδωρος Δρίτσας, Δημήτριος Γάκης κι εγώ.
Είπατε ότι δεν θα κάνετε δεκτή καμμία τροπολογία Βουλευτών. Ζητούμε να το σκεφτείτε κι αν είναι δυνατόν να αναθεωρήσετε, τουλάχιστον σε σχέση με αυτές. 
Σχετικά με την πρώτη τροπολογία, ζητούμε εξομοίωση στο ύψος της προβλεπόμενης μείωσης -μείον 20%- της σύνταξης με κατάργηση της προβλεπόμενης μείωσης -μείον 40%- για όλους όσοι συνταξιοδοτούνται χωρίς να έχουν αποστρατευτεί αυτεπάγγελτα από την υπηρεσία τους ή χωρίς να έχουν συμπληρώσει τριάντα πέντε έτη συντάξιμης υπηρεσίας. 
Η πλειονότητα αυτών που δεν συμπλήρωσαν την τριακονταπενταετία είναι χαμηλόβαθμοι και χαμηλοσυνταξιούχοι που δεν εξάντλησαν την ιεραρχία και τα όρια ηλικίας, ώστε να έχουν μία σύνταξη για αξιοπρεπή επιβίωση. 
Αντί να εντοπιστούν οι αιτίες που οδηγούν στην εθελούσια αποστρατεία, κόπηκαν τα επιδόματα, επιβλήθηκε η μείωση του 40% και απαγορεύτηκε το δικαίωμα στην εργασία, με αποτέλεσμα να χωριστούν οι απόστρατοι σε δύο κατηγορίες, θεωρούμενοι οι πιο αδύναμοι από αυτούς ως υπεύθυνοι για τη δημοσιονομική κατάσταση.
Σε ό,τι αφορά τη δεύτερη τροπολογία, αυτή έχει να κάνει με την άρση της απαγόρευσης της απασχόλησης απόστρατων συνταξιούχων. Η απαγόρευση αυτή είναι αντίθετη με ρητή τοποθέτηση της Ευρωπαϊκής Σύμβασης Δικαιωμάτων του Ανθρώπου. Η συγκεκριμένη τροπολογία προωθείται προκειμένου να αρθεί η αδικία σε βάρος των αυτοαπασχολούμενων στρατιωτικών συνταξιούχων, ανεξάρτητα από το χρόνο έναρξης της επαγγελματικής τους δραστηριότητας, δεδομένου ότι πρόκειται για επαγγελματίες οι οποίοι δεν έχουν εγγυημένο μηνιαίο εισόδημα, ενώ είναι αναγκασμένοι να πληρώνουν εισφορές και φόρους και φέρουν οι ίδιοι τον κίνδυνο της δραστηριοποίησής τους και μάλιστα σε περίοδο ύφεσης. 
Διαφορετικά, οι συνταξιούχοι απόστρατοι, κόντρα σε οποιοδήποτε προσωπικό προγραμματισμό, είναι αναγκασμένοι να επιλέξουν ανάμεσα στην αναστολή της σύνταξής τους και στη διακοπή της εργασίας τους. Αν επιλέξουν να εργαστούν, θα πρέπει να έχουν εξασφαλισμένο τουλάχιστον το ποσό της σύνταξης που θα ανασταλεί, το ποσό των ασφαλιστικών εισφορών που θα κληθούν να καταβάλουν, το ποσό των εξόδων τους ως αυτοαπασχολούμενων και το ποσό των οικογενειακών προσωπικών τους εξόδων. Δηλαδή, οδηγούνται ουσιαστικά στο περιθώριο του εργασιακού μνημονιακού Καιάδα. 
Βέβαια, το γενικότερο πρόβλημα των συνταξιούχων ένστολων αποστράτων με αναζήτηση σχέσης μισθωτής εργασίας –που αυτοί και αν είναι οι κατ’ εξοχήν «πληβείοι»- δεν μπορεί να λυθεί μόνο γι’ αυτούς, αλλά είναι επιτακτική ανάγκη και σας λέμε ότι πρέπει να υπάρξει γενικότερη ρύθμιση. 
(Στο σημείο αυτό κτυπάει το προειδοποιητικό κουδούνι λήξεως του χρόνου ομιλίας της κυρίας Βουλευτού)
Θα ήθελα να σας διαβάσω κάποια αποσπάσματα από μια προσφυγή στο Συνήγορο του Πολίτη ενός απόστρατου αξιωματικού, που είναι αναρτημένη στο «οpengov», η οποία νομίζω ότι τα λέει όλα για την πραγματική ζωή αυτών των ανθρώπων. 
Μάλιστα, τρέφω, κύριε Ντινόπουλε, εξαιρετικές αμφιβολίες για το αν ο συγκεκριμένος αξιωματικός είναι μαρξιστής-λενινιστής, σύμφωνα με τον ορισμό που δώσατε.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Λέει μεταξύ άλλων –θα το καταθέσω και στα Πρακτικά στη συνέχεια- τα εξής:
«Αποστρατεύτηκα το Δεκέμβριο του 2008 με δική μου αίτηση και σύμφωνα με όλους τους νόμους του κράτους που ίσχυαν, έχοντας τριάντα δύο χρόνια συντάξιμα. Η πολιτεία άλλαξε μονομερώς τα οικονομικά δεδομένα εις βάρος μου τρία χρόνια μετά την αποστρατεία μου, χωρίς να λάβει υπ’ όψιν τις καταβληθείσες κρατήσεις στα χρόνια υπηρεσίας και τους ισχύοντες νόμους δείχνοντας με αυτόν τον τρόπο εμπάθεια στο πρόσωπό μου, αφού γνωρίζει ότι οδηγεί στην εξαθλίωση εμένα και την οικογένειά μου. 
Κατά το χρόνο της αποστρατείας μου, καμμία διάταξη δεν προέβλεπε ότι με μοναδικό κριτήριο άλλοτε την ηλικία μου –εξήντα ή πενήντα πέντε ετών ανάλογα- και άλλοτε τον τρόπο αποστρατείας μου και όχι τους νόμους, θα μου επιβάλλονταν επιπλέον εισφορές, κρατήσεις και φόροι από άλλους απόστρατους συναδέλφους που εξήλθαν του στρατεύματος με τους ίδιους νόμους και έχοντας πληρώσει τις ίδιες εισφορές με εμένα». 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
«Από τα παραπάνω θεωρώ ότι υπέστην πλάνη και εξαπάτηση από την πολιτεία, με αποτέλεσμα να οδηγούμαι στην πτώχευση και στην ατομική και οικογενειακή εξαθλίωση. 
Κατόπιν αυτών ζητώ την παρέμβαση του Συνηγόρου του Πολίτη, προκειμένου α) να επανέλθω στην ενεργό υπηρεσία εφόσον η πολιτεία θεωρεί ότι αποστρατεύτηκα παράνομα ή β) την ισόνομη, ισότιμη και συνταγματική συμπεριφορά της πολιτείας στα συνταξιοδοτικά και φορολογικά μου θέματα και όχι με διαχωρισμό από νόμους που δεν υπήρξαν κατά την αποστρατεία μου».
Δεν έχει σημασία το όνομα του προσφεύγοντος. 
Το καταθέτω στα Πρακτικά.
(Στο σημείο αυτό η Βουλευτής κ. Όλγα-Νάντια Βαλαβάνη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, όμως, κυρία Βαλαβάνη.</ChairmanSpeech>
<Speech><Parlmember>ΟΛΓΑ-ΝΑΝΤΙΑ ΒΑΛΑΒΑΝΗ</Parlmember>: Τέλος, ήθελα να κλείσω την ομιλία μου με κάτι ακόμα. 
Εχθές μίλησα για το θέμα των τριάντα τιμητικών συντάξεων των καλλιτεχνών που κόβονται σε είκοσι. Θα ήθελα να προσθέσω ένα στοιχείο. Η κ. Μαρία Κανελλοπούλου συναντήθηκε με την Ένωση Ελλήνων Τραγουδιστών, που έχει δύο χιλιάδες μέλη –μέσα είναι και γνωστοί τραγουδιστές- και της είπαν ότι σύμφωνα με αναλυτική έρευνα ανάμεσα στα μέλη τους, από το σύνολο των δύο χιλιάδων μελών της, τακτοποιημένοι συνταξιοδοτικά –δηλαδή, με δυνατότητα να πάρουν σύνταξη- είναι είκοσι, δηλαδή το 0,1%.
Αυτή είναι η πραγματικότητα και το πρόβλημα που πρέπει να λυθεί.
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Σκεφτείτε, λοιπόν, κύριε Υπουργέ, το ζήτημα που έθεσε το Εικαστικό Επιμελητήριο για επαναφορά στις εκατό τιμητικές συντάξεις το χρόνο που είχαν θεσπιστεί το 1995, ένα κόστος 10 εκατομμυρίων ευρώ το χρόνο, δηλαδή ασήμαντο σε σχέση με όλα αυτά τα ζητήματα. 
Βέβαια, σε οποιαδήποτε περίπτωση, τουλάχιστον να μην κοπούν οι τριάντα που δίνονται μέχρι σήμερα, για να εξοικονομηθεί ακριβώς ένα εκατομμύριο ευρώ.
Σας ευχαριστώ.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>) : Κυρίες και κύριοι συνάδελφοι, ήμουν στη Διάσκεψη των Προέδρων και ενημερώθηκα επισταμένως –δεν διάβασα ακόμα τα Πρακτικά- ότι ο Πρόεδρος των Ανεξαρτήτων Ελλήνων έθεσε ένα θέμα ευθυνών και του Προέδρου προσωπικά για το ότι θα έχουμε πιθανόν Ολομέλεια το Σαββατοκύριακο.
Κατ’ αρχάς, θέλω να σας πω ότι με όλους τους συναδέλφους και κυρίως με τους Αρχηγούς των κομμάτων, υπάρχει ένας αλληλοσεβασμός, μία αμοιβαία κατανόηση και δεν υπάρχει καμμία διάθεση αντιδικίας, τουλάχιστον από πλευράς του Προέδρου. Θέλω να σας πω ότι προσπαθώ αυτό το διάστημα στο οποίο βρίσκομαι στην Προεδρία της Βουλής με την τιμή που εσείς μου κάνατε, να βρίσκω λύσεις οι οποίες τουλάχιστον να έχουν μία συναίνεση, προκειμένου να μπορούμε να συμφωνούμε όσο περισσότερο γίνεται. 
Επίσης, πρέπει να σας πω ότι όλον αυτόν τον καιρό που είμαι στην Προεδρία της Βουλής αλλά και πιο πριν, λειτούργησα πάντα με ένα σεβασμό στις εσωκομματικές διαδικασίες όλων των κομμάτων και τις λάμβανα υπ&apos; όψιν μου, διότι θεωρώ ότι αυτές οι διαδικασίες είναι στοιχείο της δημοκρατίας και του διαλόγου και απαιτείται και η Βουλή να μπορεί να προσαρμόζει το πρόγραμμά της, ώστε να διευκολύνει τους συναδέλφους και τα κόμματα, τα οποία αποτελούν θεσμούς της δημοκρατίας και της Βουλής, διότι πρέπει να έχουμε τον καλύτερο δυνατό εσωτερικό διάλογο. 
Ενημερώθηκα, όπως ενημερωθήκατε κι εσείς, ότι υπάρχει πιθανότητα να κατατεθεί ως κατεπείγον ένα νομοσχέδιο από την Κυβέρνηση. Πράγματι, άρχισε ένας άτυπος γύρος συζητήσεων με κάποιους εκπροσώπους κομμάτων, οι οποίοι μου τηλεφώνησαν. Σε όλους απήντησα ότι δεν έχω ακόμα από την Κυβέρνηση την ακριβή ημερομηνία και ώρα που θα κατατεθεί το νομοσχέδιο και ότι, εν πάση περιπτώσει, επειδή η Κυβέρνηση καταθέτει το νομοσχέδιο και έχει τη νομοθετική πρωτοβουλία, η Κυβέρνηση το χαρακτηρίζει ως «κατεπείγον» και εγκρίνει ή όχι η Βουλή. Και η Κυβέρνηση έχει αυτήν την πρωτοβουλία. Μάλιστα, αρχίζει και η Μεγάλη Εβδομάδα. Όλα τα Κοινοβούλια, όταν υπάρχουν έκτακτες συνθήκες, συνεδριάζουν και Σάββατο και Κυριακή. Τι θα πούμε δηλαδή; Θα πούμε ότι επειδή είναι Σάββατο και Κυριακή, εμείς δεν μπορούμε να συνεδριάσουμε; 
Εξήγησα σε όλους τους συναδέλφους ότι παρ’ ότι δεν είναι η καλύτερη δυνατή λύση και παρ’ ότι κανείς μας δεν είναι ευχαριστημένος να ψηφίζει κατεπείγοντα νομοσχέδια –και είμαι σίγουρος πως ούτε η Κυβέρνηση ούτε τα τρία κόμματα επιθυμούν αυτήν τη διαδικασία- υπάρχουν, όπως καταλαβαίνετε, έκτακτες συνθήκες και έκτακτες περιστάσεις, κατά τις οποίες απαιτείται πολλές φορές να υπάρξει αυτός ο χαρακτήρας του κατεπείγοντος, καθώς το Σύνταγμα και ο Κανονισμός της Βουλής δίνουν τη δυνατότητα στην Κυβέρνηση να το χαρακτηρίσει έτσι. 
Ως εκ τούτου, από τη συνεννόηση και τη συζήτηση –κατ’ αρχάς, ατύπως- που έκανα με τα κόμματα, κατέληξα στη δική μου άποψη από τις συζητήσεις που είχα. Επειδή, λοιπόν, τη Μεγάλη Τετάρτη είναι και Πρωτομαγιά που είναι αργία του δημοσίου και δεν θα μπορούσε να συζητηθεί και επειδή όλοι προτιμούσαν να μην έχουμε συνεδριάσεις τη Μεγάλη Εβδομάδα, είπα να καταλήξουμε στην Παρασκευή, το Σάββατο και την Κυριακή.
Εν πάση περιπτώσει, επαναλαμβάνω ότι αυτό θα ήταν θέμα της Διάσκεψης των Προέδρων. Βεβαίως, η Ολομέλεια είναι αυτή που εγκρίνει κατά πλειοψηφία στο τέλος την απόφαση και εισήγηση της Διάσκεψης και ίσως καταναλώνουμε τώρα περισσότερο χρόνο χωρίς λόγο. Όμως, με συγχωρείτε, αλλά ο Πρόεδρος τουλάχιστον –επειδή αναφερθήκατε σε μένα προσωπικά- οφείλει να δώσει τις εξηγήσεις.
Με σεβασμό, λοιπόν και στις διαδικασίες των Ανεξαρτήτων Ελλήνων, ρώτησα πότε βολεύει και πότε θα μπορούσαν οι Ανεξάρτητοι Έλληνες –το Σάββατο ή την Κυριακή- να έχουμε ανάλογη και αντίστοιχη συζήτηση. Και μου είπαν ότι την Κυριακή στις 16.00΄ η ώρα τελειώνει το Συνέδριο και ότι θα ήταν ελεύθεροι. 
Με δεδομένο ότι αν κατατεθεί το νομοσχέδιο και αν η επιτροπή κρίνει ότι είναι κατεπείγον, τότε θα χρειαστεί ένας εισηγητής και όχι όλοι οι συνάδελφοι, με δεδομένο ότι κανείς δεν θέλει να πάμε για τη Μεγάλη Εβδομάδα, με δεδομένο ότι θα κλείσει η Βουλή και θα πάμε στις 16 Μαΐου και θα πέσουμε έξω από τις προθεσμίες εκείνες, πρότεινα –και τώρα το συζητούσαμε στη Διάσκεψη των Προέδρων- αν κατατεθεί το νομοσχέδιο σήμερα, να πάει το Σάββατο στην επιτροπή, ώστε να έχουμε το χρόνο μίας ολόκληρης ημέρας να το μελετήσουμε και να έρθει στην Ολομέλεια την Κυριακή, ώστε να έχουν το χρόνο δύο ημερών οι Βουλευτές της Ολομέλειας να το μελετήσουν.
Και πάλι σας λέω, δεν είναι η άριστη και η ιδανική λύση. Κανείς μας δεν είναι ευχαριστημένος από αυτές τις λύσεις. Ήταν, όμως, μία λύση που συγκέντρωνε, αν θέλετε, τις λιγότερες αρνητικές εκτιμήσεις. 
Κατά συνέπεια ελήφθη υπ’ όψιν και το Συνέδριο και ο σεβασμός που απαιτείται να έχει το Προεδρείο στα κόμματα και στις εσωτερικές τους διεργασίες. 
Πρέπει να σας πω ότι με έκπληξη άκουσα την ώρα που το συζητάγαμε στη Διάσκεψη των Προέδρων -γιατί επαναλαμβάνω ότι αυτό δεν είναι θέμα της Ολομέλειας και δεν έχει κατατεθεί και το νομοσχέδιο- να λέγεται ότι υπάρχουν ευθύνες προσωπικά στον Πρόεδρο από Αρχηγό κόμματος ο οποίος νομίζω ότι γνωρίζει τη διάθεση -ιδιαίτερα την προσωπική- να συνεννοηθούμε και να βρούμε μια λύση μέσα στο Σύνταγμα και τον Κανονισμό, αλλά και με τις πρωτοβουλίες της Κυβέρνησης που έχει.
Γι’ αυτό λοιπόν, θέλω να σας απαντήσω τα εξής:
Πρώτον, δεν θα ήθελα να πω ότι μπερδεύονται πολλές φορές για εσωκομματικές τακτικές στα θέματα του Κοινοβουλίου, τα οποία δεν είναι επιτρεπτά ούτε από τον Πρόεδρο, ούτε από το Προεδρείο, αλλά, επιτρέψτε μου, ούτε και από τους Αρχηγούς. Δεν νομίζω ότι βοηθάει σε τίποτα μία ένταση μεταξύ ενός Αρχηγού κόμματος και του Προέδρου της Βουλής. 
Γι’ αυτό ακριβώς θέλω, με σεβασμό στον Πρόεδρο των Ανεξαρτήτων Ελλήνων, αλλά και στις διαδικασίες και στους πολίτες που ψηφίζουν τους Ανεξάρτητους Έλληνες, να τους πω: Κύριοι συνάδελφοι, ζήτησα και άλλη πρόταση από τους Ανεξάρτητους Έλληνες. Τους είπα: «Θέλετε να πάμε Μεγάλη Τρίτη, Μεγάλη Τετάρτη;» Και μου είπαν «όχι». Και μου είπαν «όχι», διότι και οι υπόλοιποι συνάδελφοι δεν θα το θέλανε.
Εγώ σας λέω ότι δεν είναι καλό να κάνετε μόνο κριτική, χωρίς προτάσεις. 
Ωραία, μπορείτε να πείτε: Κακώς το φέρνει η Κυβέρνηση. κακώς χαρακτηρίζεται «κατεπείγον». Κακώς η Ολομέλεια θα εργαστεί το Σάββατο και την Κυριακή. Αυτό, όμως, δεν είναι θέμα του Προέδρου της Βουλής. Και δεν νομίζω ότι βοηθάει. 
Εκτός αν μπερδέψουμε πια τις εσωκομματικές τακτικές με το Εθνικό Κοινοβούλιο και τη συμπεριφορά μας εδώ με τη συμπεριφορά μας στα εσωκομματικά μας συνέδρια, πράγμα το οποίο -θέλω να το τονίσω- όσο καιρό προεδρεύω, κανείς από τους Αρχηγούς αλλά και από τους εκλεκτούς συναδέλφους, δεν το έχει κάνει. Όλα τα κόμματα είχαν Συνέδρια και έχουν. Όλα τα κόμματα έχουν εσωτερικές διαδικασίες κάθε Σαββατοκύριακο. Αυτό τι σημαίνει; Σημαίνει ότι δεν θα δουλέψουμε Σαββατοκύριακο; 
Εγώ θυμάμαι, κατ’ επανάληψη, που η Νέα Δημοκρατία είχε συνδιασκέψεις, είχε Συνέδριο -ήμουν Γραμματέας- και, όμως, η Βουλή χρειάστηκε δύο φορές να εργαστεί και εργάστηκε. Τι έπρεπε να κάνουμε; Έχει ξανασυμβεί, δηλαδή, και στο παρελθόν και μάλιστα για κόμμα που ήταν τότε Αξιωματική Αντιπολίτευση. Και παρακαλέσαμε το Προεδρείο.
Θέλω να ξεκαθαρίσω κάτι μια για πάντα: Υπάρχει απόλυτος σεβασμός στον κάθε συνάδελφο. Υπάρχει απόλυτος σεβασμός στον κάθε Αρχηγό. Υπάρχει απόλυτος σεβασμός στις εσωκομματικές διαδικασίες. Και πρέπει να σας πω ότι με αυτόν τον σεβασμό προσπάθησα να βρω λύσεις.
(Στο σημείο αυτό εισέρχεται στην Αίθουσα ο Πρόεδρος των Ανεξάρτητων Ελλήνων κ. Παναγιώτης Καμμένος)
Κύριε Πρόεδρε, καλώς ήρθατε. Θα έπρεπε να τα πείτε αυτά όταν ήμουν παρών. Και ακριβώς γι’ αυτό ζήτησα να σας ενημερώσουν ότι έρχομαι στη Βουλή να σας απαντήσω. 
Γνωρίζατε ότι είχαμε Διάσκεψη των Προέδρων. Γνωρίζατε ότι συμμετέχετε στη Διάσκεψη των Προέδρων. Εσείς ο ίδιος προσωπικά έχετε έρθει δύο, τρεις φορές και μας έχετε θέσει θέματα, τα οποία μάλιστα επιλύσαμε, όπως και για την επερώτηση την οποία μου είχατε πει. Και γνωρίζετε ότι όλον αυτόν τον καιρό, όλο αυτό το διάστημα, ο Πρόεδρος της Βουλής –επειδή αναφερθήκατε προσωπικά- έχει πάντα δώσει δείγματα διάθεσης αν μη τι άλλο συνεννόησης.
Εάν, λοιπόν, κύριε Πρόεδρε, έχετε να προτείνετε μία άλλη λύση για το πότε να κατατεθεί το νομοσχέδιο και να συζητηθεί, να την ακούσουμε. Θέλετε να πάει Μεγάλη Τρίτη, Μεγάλη Τετάρτη; 
Εν πάση περιπτώσει, μην εμπλέκετε το τι κάνει η Κυβέρνηση με τον Πρόεδρο της Βουλής και τη Βουλή. Και δεύτερον, μην εμπλέκετε τις εσωτερικές τακτικές, πολιτικές του κάθε κόμματος με την τακτική την κοινοβουλευτική.
Επαναλαμβάνω το σεβασμό στις διαδικασίες σας και σε εσάς προσωπικά. Και το σεβασμό αυτόν γνωρίζετε ότι τον έχω δείξει κατ’ επανάληψη δημοσίως και ιδιωτικώς. Και ξέρετε ότι πάντα προσπαθώ να βρω λύσεις και να υπάρξει συνεννόηση. Γι’ αυτό, άλλωστε, ενημέρωσα να έρθετε. Θα σας παρακαλέσω, λοιπόν, τουλάχιστον σε ό,τι αφορά τον Πρόεδρο της Βουλής και το Προεδρείο, αυτό να δείτε πώς θα το ανακαλέσετε.
Έχετε το λόγο, κύριε Πρόεδρε.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κατ’ αρχάς, κύριε Πρόεδρε, ουδείς με ειδοποίησε να έρθω στην Αίθουσα. Σας λένε ψέματα οι συνεργάτες σας ότι ειδοποιήθηκα. 
Εγώ έβλεπα από το κλειστό κύκλωμα της τηλεοράσεως. Κανένα τηλέφωνο δεν μας πήραν. Προφανώς οι υπηρεσίες δεν ενημερώθηκαν σωστά από το γραφείο σας και δεν με ενημέρωσε κανείς να έρθω στην Ολομέλεια. Σας είδα την ώρα που μιλούσατε και κατέβηκα να σας απαντήσω όπως κάνω πάντα. 
Ελέγξτε, λοιπόν, τις Υπηρεσίες και ιδιαίτερα εξ αριστερών σας, τους υπαλλήλους που ανανεώνετε τη θητεία τους μετά τη λήξη της, για ποιο λόγο δεν ενημέρωσαν καν για την πρόταση που πιστεύω ακράδαντα ότι την κάνατε, ότι δηλαδή, είπατε να ενημερώσουν. Αυτό είναι το πρώτο θέμα.
Το δεύτερο θέμα είναι ότι σας ενημέρωσε ο κ. Μελάς -ο Γραμματέας την Κοινοβουλευτικής Ομάδος, ο οποίος εκπροσωπεί τους Ανεξάρτητους Έλληνες στην Διάσκεψη των Προέδρων- και σας είπε: «Θέλετε να κάνετε το απόγευμα τη συνεδρίαση της Κυριακής; Κάντε την, το απόγευμα. Μετά τις 16.00’ η ώρα, που τελειώνει η ψηφοφορία στο Συνέδριό μας. Ευχαρίστως να ξεκινήσουμε στις 14.00’ ή στις 16.00’ η ώρα το μεσημέρι -και όχι βέβαια την ώρα του εκκλησιασμού των Βαΐων- να έχουμε τελειώσει τις διαδικασίες εμείς στο Συνέδριό μας και να κάνουμε τη συζήτηση μέχρι τις 2.00΄ το πρωί». Εκτός κι αν είναι πολύ κουρασμένοι να μείνουν μέχρι τις 2.00΄ το πρωί εκείνοι οι οποίοι δεν θέλουν να συνεδριάσουμε τη Μεγάλη Δευτέρα και τη Μεγάλη Τρίτη. Τη Μεγάλη Δευτέρα πιστεύω ότι θα μπορούσαμε να συνεδριάσουμε. Και σε αυτή τη λύση απαντήσατε, από ό,τι με ενημέρωσε ο κ. Μελάς, ότι τη δέχεστε, να αρχίσει η συζήτηση, δηλαδή, στις 14.00΄ η ώρα το μεσημέρι. Δέκα ώρες προβλέπονται, στις 2.00΄ το πρωί μπορεί να γίνει η ψηφοφορία. Γιατί έρχεστε και λέτε ότι εμείς δεν κάναμε πρόταση; Κάναμε πρόταση και από ό,τι με ενημερώνει ο κ. Μελάς –που παρίσταται- τη δεχτήκατε.
Μου λέει ψέματα ο κ. Μελάς ή εσείς λέτε ψέματα; Ένα από το δύο συμβαίνει.</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Πρόεδρε, μου επιτρέπετε;
Την ώρα που λέτε αυτά -που εγώ δεν το δέχθηκα, είπα το λαμβάνω υπ’ όψιν μου και θα το θέσω στα άλλα κόμματα…
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Επιτρέψτε μου να σας απαντήσω και στα άλλα θέματα, που είπατε για να μην μένουν αναπάντητα.</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ένα λεπτό, κύριε Πρόεδρε.
Άρα, κύριε Πρόεδρε, οφείλετε να παραδεχτείτε ότι κακώς μου κάνατε την προσωπική επίθεση. Διότι αυτό έγινε μόλις τώρα στην Διάσκεψη των Προέδρων.
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Όχι, κύριε Πρόεδρε. Η προσωπική επίθεση σε εσάς…</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Μα, μόλις τώρα έγινε. Δεν είχατε ενημερωθεί.
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): …έγινε για το λόγο του ότι το άρθρο 44 του νομοσχεδίου που συζητείτο σε δεύτερη ανάγνωση σήμερα, αποσύρεται από την Κυβέρνηση και μπαίνει ως τροπολογία, όπως ανακοίνωσε η Κυβέρνηση στην Επιτροπή, στο πολυνομοσχέδιο. Αυτό είναι αντίθετο σε κάθε κοινοβουλευτική λογική και τακτική. Και στη δημοκρατική διαδικασία. Γι’ αυτό σας ανέφερα προσωπικά. Και ζήτησα την παρέμβασή σας.</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Όχι. Δεν το είπατε αυτό, κύριε Πρόεδρε.
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Αυτό είπα, κύριε Πρόεδρε. Είναι στα Πρακτικά γραμμένα, στο βίντεο και μας βλέπει ο ελληνικός λαός.</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Όχι για το άρθρο 44…
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Είπα ότι το Προεδρείο της Βουλής δέχεται να αποσυρθεί από το νομοσχέδιο το άρθρο 44, που αφορά τους αρτοποιούς και που έχουν συζητήσει σε δεύτερη ανάγνωση και να έρθει ως τροπολογία στο πολυνομοσχέδιο που φέρεται ότι θα καταθέσει η Κυβέρνηση.
Συμφωνείτε με αυτό; Νομίζω δεν συμφωνείτε. 
Εμείς ζητήσαμε, λοιπόν, από το Προεδρείο της Βουλής θεσμικά να παρέμβετε και να μην επιτρέψετε να γίνει αυτή η παραβίαση του Κανονισμού της Βουλής. 
Δεν μπορεί να συζητάμε πέντε μέρες στην Επιτροπή της Βουλής το θέμα, να έχουν ακουστεί οι φορείς -εδώ είναι οι αρτοποιοί, απ’ έξω είναι- και να έρχονται και να λένε από την Κυβέρνηση σήμερα «το αποσύρουμε από το νομοσχέδιο που συζητείται και το φέρνουμε ως κατεπείγον το βράδυ στο πολυνομοσχέδιο», που δεν ξέρει κανείς. Εκεί, λοιπόν, ζήτησα την παρέμβασή σας.
Όσον αφορά το θέμα του Συνεδρίου, σας ενημέρωσε και ο κ. Μελάς κι εγώ προσωπικά σας τηλεφώνησα πολλές φορές και ήσασταν στο εξωτερικό. Ενημέρωσα το Γραμματέα της Κυβέρνησης τον κ. Μπαλτάκο, προκειμένου να ενημερωθεί ο Πρωθυπουργός. Πήρα προσωπικά τον κ. Βενιζέλο τηλέφωνο. Και μπορώ να σας πω ότι και ο κ. Μπαλτάκος αλλά και ο κ. Βενιζέλος, ο Πρόεδρος του ΠΑΣΟΚ -και είναι προς τιμήν τους- είπαν: «Βεβαίως. Είθισται, όταν υπάρχουν δημοκρατικές διαδικασίες, ένα συνέδριο. Εμείς είμαστε θετικοί στο να βρούμε λύση». Μου είπε, μάλιστα, ο κ. Βενιζέλος: «Εγώ θα το προτείνω στο Συμβούλιο Αρχηγών που θα γίνει. Δεν έχουμε τη δυνατότητα να το επιβάλλουμε, αλλά δεν έχουμε καμμία αντίρρηση να γίνει εκτός των διαδικασιών σας.» 
Γιατί, λοιπόν, αυτήν τη στιγμή δημιουργείτε αυτό το θέμα όταν μπορεί να υπάρξει μία συμφωνία; Από τη στιγμή που δεν θέλουν οι περισσότεροι συνάδελφοι να το συζητήσουμε τη Μεγάλη Εβδομάδα, τη Μεγάλη Δευτέρα, να γίνει κατά την απογευματινή διαδικασία της Κυριακής, που θα έχει τελειώσει και το Συνέδριο των Ανεξάρτητων Ελλήνων, θα έχει ξεκινήσει η ψηφοφορία, οπότε θα έχουν αποδεσμευτεί οι Βουλευτές για να είμαστε εδώ, και θα μπορεί να ψηφίσει η Βουλή το κατεπείγον, με το οποίο, βέβαια, δεν συμφωνούμε.
Νομίζω ότι εκ του περισσού είναι τα υπόλοιπα. Εκτός αν σας μεταφέρθηκαν με άλλο τρόπο, όπως σας μετέφεραν ότι ενημερωθήκαμε κατόπιν προσκλήσεώς σας, να έρθουμε να απαντήσουμε. Καμμία ενημέρωση. Ρωτήστε εξ αριστερών και εξ δεξιών σας εάν υπήρξε ποτέ ενημέρωση στο γραφείο μου. Εγώ ήμουν πάνω και κατέβηκα μόλις σας άκουσα στο κλειστό κύκλωμα.
Ας βρεθεί, λοιπόν, μία λύση, κύριε Πρόεδρε. Ας βρεθεί μία λύση. Κι αν καταθέσει πράγματι, η Κυβέρνηση το πολυνομοσχέδιο, λάβετε υπ’ όψιν σας ότι δεν μπορούν να μπουν ρυθμίσεις που έχουν συζητηθεί με δεύτερη ανάγνωση, ως προτάσεις, όπως αυτή των αρτοποιών. 
Δείτε, λοιπόν, το θέμα της μεσημεριανής συνεδριάσεως και ας κάτσουμε και μέχρι τις 2.00΄-3.00΄ το πρωί –κάποτε καθόμασταν μέχρι τις 5.00΄ το πρωί- και να ψηφίσουμε, προκειμένου να μην έχουμε συνεδρίαση τη Μεγάλη Εβδομάδα. 
Εμείς δεν παρακωλύουμε το έργο του Κοινοβουλίου. Όμως, δεν δεχόμαστε να έχουμε συνεχώς εμπόδια από τη μεριά ιδίως της Κυβέρνησης, τα οποία να γίνονται αποδεκτά και από το Προεδρείο της Βουλής.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κύριε Πρόεδρε, κατ’ αρχάς χαίρομαι που ξεκαθαρίσατε ότι δεν με εγκαλέσατε γι’ αυτό το θέμα, γιατί η πληροφόρησή μου ήταν εντελώς διαφορετική. Και ήταν διαφορετική, διότι, δυστυχώς, έτσι είναι γραμμένη στα Πρακτικά και θα το δείτε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Διαβάστε τα, κύριε Πρόεδρε! Σας εγκάλεσα.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Εν πάση περιπτώσει, εγώ θέλω να σας πω ότι είναι πράγματι περιττή αυτή η συζήτηση, διότι αυτή γινόταν στη Διάσκεψη, την ώρα ακριβώς που εσείς στην Ολομέλεια εγκαλούσατε τον Πρόεδρο. Εκείνη την ώρα συζητείτο αυτό το θέμα!</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Βεβαίως!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Και πράγματι, όταν ο κ. Μελάς είπε να ξεκινήσουμε στις 14.00΄, είπα ότι το λαμβάνω υπ’ όψιν μου για να το θέσω και στα άλλα κόμματα αφού κατατεθεί το νομοσχέδιο, προκειμένου να δούμε αν μπορεί να γίνει αυτό. 
Και πρότεινα ως εναλλακτική λύση, κύριε Πρόεδρε, ότι εν πάση περιπτώσει μέχρι τις 4.00΄ούτως ή άλλως θα χρειαστεί ο εισηγητής σας και ο εκπρόσωπός σας. Κατεπείγον είναι το νομοσχέδιο, αν η επιτροπή το αποδεχθεί. 
Κατά συνέπεια, κύριε Πρόεδρε, επιτρέψτε μου να σας πω ότι θεωρώ πως δεν ήταν κομψό την ώρα ακριβώς της Διάσκεψης, την ώρα που μου κάνει την πρόταση ο κ. Μελάς και την ώρα που συζητάω με τον κ. Μελά παρουσία όλων των κομμάτων την ώρα της Διάσκεψης, να ενημερώνομαι ταυτόχρονα εκείνη την ώρα –και χωρίς να έχει πάρει απόφαση η Διάσκεψη, χωρίς να γνωρίζετε τη δική μου εισήγηση και χωρίς να γνωρίζετε αν συμφωνήσαμε ή διαφωνήσαμε- ότι εσείς με εγκαλείτε στην Ολομέλεια και μάλιστα με τέτοιους χαρακτηρισμούς. 
Εν πάση περιπτώσει, εγώ δέχομαι τη «συγγνώμη» και την παρεξήγηση η οποία υπήρχε και το θέμα λύθηκε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, συγγνώμη δεν υπάρχει. Αφήστε τώρα! Σας είπα ότι σας εγκαλώ. 
Και θέλω τώρα να μου απαντήσετε στο εξής: Δέχεστε αυτό το οποίο πράττει η Κυβέρνηση, δηλαδή να αποσύρει το άρθρο 44 του νομοσχεδίου, αφού έγινε η δεύτερη ανάγνωση και να το βάζει στο πολυνομοσχέδιο;</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κύριε Πρόεδρε, αυτό είναι ένα άλλο θέμα.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, σας εγκαλώ επ’ αυτού και πρέπει να τηρήσετε τον Κανονισμό της Βουλής.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Ωραία. Λύσαμε, λοιπόν, το ένα θέμα; Λύσαμε, λοιπόν, το ένα θέμα και δεν υπάρχει παρεξήγηση και με εγκαλείτε για το δεύτερο. Θα συνεννοηθώ με την Κυβέρνηση, για να δω αν είναι όπως το λέτε και θα δω πράγματι αν είναι έξω από τον Κανονισμό. Εγώ είμαι εδώ ως θεματοφύλακας του Κανονισμού. Αν αυτό το επιτρέπει ο Κανονισμός και η Κυβέρνηση είναι μέσα στον Κανονισμό, μπορεί να προχωρήσει. 
Από εκεί και πέρα, μπορεί να διαφωνείτε μ’ αυτόν τον τρόπο, μπορεί να μην είμαστε ευχαριστημένοι γιατί θα ψηφιστεί ως κατεπείγον και γιατί θα συζητηθεί σε μια μέρα. Αυτό είναι δικαίωμά σας. Όμως, είναι και δικαίωμα της Κυβέρνησης με βάση τον Κανονισμό. Δεν είμαστε έξω από τον Κανονισμό και ούτε είναι «λάστιχο» ο Κανονισμός στη συγκεκριμένη περίπτωση, όπως θέλουν κάποιοι να λένε. Είμαστε μέσα στον Κανονισμό. Το άρθρο δίνει αυτή τη δυνατότητα στην Κυβέρνηση και η επιτροπή κατά πλειοψηφία το χαρακτηρίζει ή όχι. 
Κατά συνέπεια κύριε Πρόεδρε, δεν δέχομαι αυτήν την έγκληση και πολύ περισσότερο όταν γίνεται ταυτόχρονα την ώρα που γινόταν η Διάσκεψη. Εν πάση περιπτώσει, το λύνουμε αυτό το θέμα. 
Όσον αφορά το άλλο, θα το δω και θα σας απαντήσω.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κύριε Λαφαζάνη, θέλετε το λόγο επ’ αυτού;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ναι, κύριε Πρόεδρε.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Ορίστε, έχετε το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεδομένου ότι γίνεται αυτή η συζήτηση τώρα, θα ήθελα να σας πω ότι μου δόθηκε η ευκαιρία και το πρωί να τοποθετηθώ στο ενδεχόμενο να έρθει…</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Σας άκουσα και ελήφθη υπ’ όψιν αυτό. Μάλιστα, σας άκουσα και στη Διάσκεψη.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ωραία, κύριε Πρόεδρε. 
Μου δόθηκε, λοιπόν, η ευκαιρία να τοποθετηθώ για το ενδεχόμενο να έρθει αυτό το πολυνομοσχέδιο-τέρας με διαδικασίες εξπρές υπό τη μορφή του κατεπείγοντος και είπα ότι αυτή είναι άλλη μια εκδήλωση της μνημονιακής δικτατορίας στη χώρα, ότι είναι απαράδεκτο και ότι συνιστά πραξικόπημα. Δεν μπορεί η Κυβέρνηση να κρύβεται πίσω από τις διαδικασίες του κατεπείγοντος, όταν αυτό το νομοσχέδιο το έχουν συζητήσει με την τρόικα εδώ και μήνες, το συζητούν οι συνεταίροι επί μήνες και ξαφνικά θα έρθει η Αντιπολίτευση να πει τη γνώμη της μέσα σε σαράντα οκτώ ώρες με τέτοιου είδους ασφυκτικές διαδικασίες. 
Το δικό μας πρόβλημα –και γι’ αυτό πήρα το λόγο ειδικότερα- δεν είναι αν θα πάμε Σαββατοκύριακο ή τη Δευτέρα ή την Τρίτη, τη Μεγάλη Εβδομάδα. Η ουσία είναι ότι πρέπει να αποτραπεί το κοινοβουλευτικό πραξικόπημα –και αυτό το πραξικόπημα διεξάγεται όχι με ευθύνη του Προεδρείου, αλλά με ευθύνη της Κυβέρνησης- και να εισαχθεί αυτό το νομοσχέδιο –το οποίο είναι επί της ουσίας απαράδεκτο για μας- εφόσον επιμένει η Κυβέρνηση με κανονικές κοινοβουλευτικές διαδικασίες και να δοθεί η άνεση χρόνου που προβλέπει το Σύνταγμα και ο Κανονισμός για να συζητηθεί από τη Βουλή.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα το λόγο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν είναι δυνατόν η Βουλή να υποβαθμίζεται μέχρι εκμηδενίσεως. Φτάνει πια!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Καταγράφονται οι απόψεις του ΣΥΡΙΖΑ. 
Θα ήθελα να σας πω ότι ενημερώθηκα πως το άρθρο 44 στην επιτροπή –γιατί δεν είναι, όπως τα είπατε, κύριε Πρόεδρε- απεσύρθη. Ο κ. Σκορδάς είπε ότι θα το αλλάξει και ότι θα το φέρει και με άλλη διατύπωση και με διαφορετικό τρόπο στο πολυνομοσχέδιο. 
Ο κ. Βλάχος ως Προεδρεύων της επιτροπής…</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Αυτό έπρεπε!</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Όχι, κύριε Πρόεδρε. Και βάσει του Κανονισμού, πρέπει να γνωρίζετε ότι εφόσον το άρθρο τροποποιηθεί ή αλλάξει σε σχέση με το πώς ήταν και έχει μια νέα άλλη διάσταση, θα το δούμε. Γιατί προτρέχετε; Έτσι μου λέγατε ότι ο κ. Στουρνάρας δεν θα έρθει να σας απαντήσει και ήρθε. Έτσι μου λέγατε ότι με πήραν τηλέφωνο για κάτι άλλο ότι δεν θα γίνει και έγινε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Και επειδή έχουμε Σαρακοστή, είναι αυτό που λένε ότι κάποιοι «βαφτίζουν το κρέας, ψάρι». Αυτή είναι η τάση, αλλάζουν τακτική για να το φέρουν με το πολυνομοσχέδιο, γιατί δεν πέρναγε με την άλλη διαδικασία.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κύριε Πρόεδρε, εγώ δεν μπαίνω στη δική σας ερμηνεία. Εγώ μπαίνω στο αν τηρείται ή όχι ο Κανονισμός. Αυτό είναι το πρώτο. 
Δεύτερον, σας επισημαίνω ότι την περασμένη εβδομάδα ήρθατε ο ίδιος στη Διάσκεψη των Προέδρων να μου πείτε ότι ο κ. Στουρνάρας δεν θα έρθει να απαντήσει και ανέλαβα την υποχρέωση να έρθει. Και ήρθε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Και τι απάντησε;</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Πάντως, ήρθε, κύριε Πρόεδρε. Εγώ δεν είμαι υπεύθυνος γι’ αυτό. Μάλλον έχετε μπερδέψει τους ρόλους του Προέδρου της Βουλής με την εκτελεστική εξουσία.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Μάλλον εσείς τους μπερδέψατε.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κύριε Πρόεδρε, θα μου επιτρέψετε να σας πω ότι δεν αποδέχομαι τέτοιες κατηγορίες.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Καλώς.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Και όταν θα μιλάμε δημοσίως και μάλιστα στην Αίθουσα της Βουλής, θα παρακαλέσω πάρα πολύ να είστε και εσείς το ίδιο προσεκτικός, όπως και εγώ. 
Εγώ δεν αντιδικώ με Προέδρους κομμάτων, κύριε Πρόεδρε. Όμως, δεν ανέχομαι κιόλας να με εγκαλούν για ζητήματα, για τα οποία εγώ δεν έχω ευθύνη. Και το ξέρετε ότι εγώ δεν έχω ευθύνη.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Να κάνετε το καθήκον σας με βάση τον Κανονισμό.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Το ξέρετε, κύριε Πρόεδρε, και γι’ αυτό και μου έκανε μεγάλη εντύπωση. 
Και γι’ αυτό σας εγκαλώ εγώ, επειδή ακριβώς την ώρα που συζητείται το θέμα στη Διάσκεψη των Προέδρων, εσείς ήρθατε στην Ολομέλεια για επικοινωνιακούς λόγους, για εσωτερική τακτική και για το Συνέδριό σας, να πείτε αυτά που είπατε εναντίον του Προέδρου. Θα πρέπει να ντρέπεστε, κύριε Πρόεδρε!</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, υπηρετείτε την Κυβέρνηση και την τρόικα κατά το χειρότερο τρόπο. Αυτά που συμβαίνουν στη Βουλή είναι πρωτοφανή! Είναι προσωπική σας ευθύνη!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Αυτό που σας είπα!</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Η παραβίαση του Συντάγματος και του Κανονισμού της Βουλής είναι προσωπική σας ευθύνη!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Αναλαμβάνω πλήρως την ευθύνη μου, κύριε Πρόεδρε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Ποτέ δεν αγνόησαν οι Υπουργοί τη Βουλή! Επί των ημερών σας γίνεται!</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Παρακαλώ, ο κ. Μητρόπουλος έχει το λόγο.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Είναι προσωπική σας ευθύνη!</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Για ό,τι συμβαίνει στη Βουλή, αναλαμβάνω πλήρως την ευθύνη μου. Και έχετε το δικαίωμα αν χρειαστεί και αν θέλετε, να μου κάνετε την οποιανδήποτε μομφή. 
(Χειροκροτήματα από την πτέρυγα της Νέας Δημοκρατίας)
Σας παρακαλώ, καθίστε κάτω, κύριε Πρόεδρε!</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εδώ δεν είστε ως Πρόεδρος του Ιδρύματος Καραμανλή!</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Σας παρακαλώ καθίστε κάτω, κύριε Πρόεδρε!</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Εδώ είστε Πρόεδρος της Βουλής των Ελλήνων και δεν μπορεί η Κυβέρνηση να παραβιάζει συνεχώς τον Κανονισμό της Βουλής και το Σύνταγμα και να μην παίρνετε θέση. Ποτέ δεν έχει ξαναγίνει Υπουργοί να μην απαντούν στις ερωτήσεις.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Κύριε Πρόεδρε, όταν θα απευθύνεστε στον Πρόεδρο της Βουλής, πρέπει να έχετε και τη σοβαρότητα και τη σεμνότητα που απαιτείται.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Μαζευτείτε!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Σας ευχαριστώ που καθίσατε κάτω και που ζητήσατε και «συγγνώμη». 
Το λόγο έχει ο κ. Μητρόπουλος.</ChairmanSpeech> 
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κύριε Πρόεδρε, λάβαμε και εμείς υπ’ όψιν τις ανησυχίες του σώματος των αρτοποιών, του προέδρου κ. Μούσιου και βεβαίως και των επικεφαλής των λαϊκών αγορών, πωλητών-παραγωγών. 
Μάλιστα, με τον αξιότιμο συνάδελφο κ. Αργύρη Ντινόπουλο και τον κ. Τέρενς Κουίκ δεσμευθήκαμε πριν από δύο Κυριακές στο ενδεχόμενο να έρθουν βλαπτικές για το συμφέρον του κλάδου τους ρυθμίσεις –και μάλιστα μπορώ να βεβαιώσω ότι ο αξιότιμος κ. Ντινόπουλος χειροκροτήθηκε περισσότερο σε σχέση με τους άλλους δύο Βουλευτές, επειδή δεσμευθήκαμε κυρίως στο ζήτημα της μεταβίβασης των αδειών και στα άλλα ζητήματα- ότι η Κυβέρνηση δεν θα μπορέσει να φέρει βλαπτικές ρυθμίσεις. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Και επειδή, κύριε Υπουργέ και αξιότιμε κύριε Πρόεδρε, σήμερα συζητείται το ενδεχόμενο η Κυβέρνηση να φέρει ρύθμιση για να καταργήσει αποφάσεις δικαστηρίων, ασφαλιστικών μέτρων και προσωρινών διαταγών, ρυθμίσεις οι οποίες ισχύουν εδώ και αρκετές δεκαετίες και αναφέρονται και στο Σύνταγμά μας - όπως είναι η ρύθμιση για τη δικαστική προστασία και για τη μη ανάμιξη των εξουσιών- θα παρακαλούσαμε να αποφευχθούν ρυθμίσεις που παραβιάζουν παραδοσιακές αρχές του σύγχρονου κράτους-δικαίου και οι οποίες ισχύουν αρκετά χρόνια. 
Αξιότιμε, κύριε Υπουργέ, όπως και εσείς παραδεχθήκατε, συμβάλαμε και εμείς εποικοδομητικά σε αρκετές ρυθμίσεις. Δεχθήκατε και αρκετές τροποποιήσεις τις οποίες εισηγήθηκε ο εισηγητής μας κ. Γάκης και ο Κοινοβουλευτικός μας Εκπρόσωπος. 
Όμως, αναφορικά με το Κεφάλαιο Β΄, δηλαδή με τις αδρανείς καταθέσεις, πήρε θετική θέση ο κ. Γάκης με κάποιες διατυπώσεις. 
Όμως αναρωτιέμαι με το Γ΄ Κεφάλαιο, αναφορικά με τις ελεγκτικές εταιρείες, τι θέλουμε να πράξουμε;
Αξιότιμε κύριε Υπουργέ, κυρίες και κύριοι συνάδελφοι, η Επιστημονική Επιτροπή της Βουλής –παρακαλώ την προσοχή και των άλλων εκλεκτών συναδέλφων- παρατηρεί –σας διαβάζω- ότι με τις αρμοδιότητες που εκχωρείτε στις ελεγκτικές εταιρείες επικαλούμενοι μία σημαντική διαχρονικά απόφαση του Συμβουλίου της Επικρατείας, την 1511, παραχωρούνται αναπόσπαστες από τον πυρήνα της κρατικής εξουσίας έκφραση κυριαρχίας.
Λείπει και ο κ. Βορίδης, αλλά χαίρομαι που είναι εδώ άλλοι συνάδελφοι. Επειδή, λοιπόν, εκχωρούνται αρμοδιότητες συνυφασμένες με τη λαϊκή κυριαρχία, έρχεται η Επιστημονική Επιτροπή –αναρωτιόμαστε τι να πράξουμε, θέλαμε κι εμείς να αποφανθούμε θετικά- και επειδή εκχωρούνται στις εταιρείες αυτές στοιχεία της κυριαρχίας του κράτους μας, καταλήγει –παρά τη μετατόπιση τη δική σας- στο ότι σε κάθε περίπτωση δεν δύναται να ασκηθούν χωρίς τη σύμπραξη δημόσιας αρχής.
Φταίμε εμείς; Είμαστε εμείς οι εγκαλούμενοι που δεν δεχόμαστε την εκχώρηση αρμοδιοτήτων του κράτους σε ιδιωτικές εταιρείες ή οι συνάδελφοι οι οποίοι δεν έχουν διαβάσει αυτό και τελικά αποφαίνονται ότι θετικά ψηφίζουν;
Τελειώνω με το δεύτερο στοιχείο, κυρία Πρόεδρε. Λείπει και ο κ. Τσούκαλης, εκλεκτός συνάδελφος και νομικός, ο οποίος κάνει σημαντικές παρεμβάσεις και στα νομικά. Όταν βγαίνει η συνταξιοδοτική απόφαση, ο μεν ενδιαφερόμενος τον οποίο αφορά η συνταξιοδοτική απόφαση έχει δικαίωμα να κάνει έφεση εντός εξηνταημέρου. Αυτό το λέμε αποσβεστικό, το λέμε αποκλειστικό, δηλαδή στην εξηκοστή πρώτη μέρα δεν μπορεί. 
Όμως, θεσπίζετε εσείς ένα απαράδεκτο δικονομικό προνόμιο που το λέει και η Επιστημονική Επιτροπή και το Ελεγκτικό Συνέδριο. Τι θεσπίζεται; Ο μεν ενδιαφερόμενος, τον οποίο αφορά η σύνταξη, μπορεί να προσφύγει στο εξηνταήμερο και τελειώνει, ενώ ο διευθυντής μπορεί να προσφύγει και σε είκοσι χρόνια.
Και καταλήγει η απόφαση και διαβάζω τι σας λέει για το ποιος είναι ο εγκαλούμενος: «Κατά το μέρος που με την προτεινόμενη ρύθμιση διαφοροποιείται εις βάρος του ιδιώτη-διαδίκου η προθεσμία άσκησης του ενδίκου βοηθήματος της έφεσης ενώπιον του αρμοδίου τμήματος, θίγεται η αρχή της ισότητας των διαδίκων, αφού εισάγεται απαράδεκτο δικονομικό προνόμιο υπέρ του δημοσίου». 
Δεν υπάρχει εξήγηση, ό,τι και να σας λέει η πολύ σημαντική σύμβουλός σας. Υπάρχει ένα απαράδεκτο δικονομικό προνόμιο, δηλαδή έχουμε μία παραβίαση της συνταγματική αρχής της ισότητας των όπλων! Δεν μπορεί ο ενδιαφερόμενος να κινδυνεύει να μην κάνει ποτέ έφεση, αν δεν την ασκήσει στο εξηνταήμερο και ο διευθυντής να μπορεί να ανακαλεί, να διορθώνει και να εφεσιβάλει την απόφαση και σε μία εικοσαετία.
Σας το λέω αυτό, όχι ως Αντιπολίτευση, αλλά ως απλός νομικός. Δεν μπορεί αυτή η ανισότητα των δικονομικών όπλων, σύμφωνα και με τις αποφάσεις που παρατίθενται –έχουμε είκοσι αποφάσεις διεθνών και εθνικών δικαστηρίων- δεν μπορεί ο απλός πολίτης να έχει ένα αποσβεστικό εξηνταήμερο και ο διευθυντής να τον κυνηγάει, να του διορθώνει, να του εφεσιβάλει, να του ανακαλεί τη συνταξιοδοτική απόφαση και στο βάθος εικοσαετίας.
Υπό αυτήν την έννοια, επειδή θέλαμε περαιτέρω να συμβάλουμε, παρακαλώ να δείτε τις δικονομικές ρυθμίσεις που η Επιστημονική Επιτροπή, αλλά και το Ελεγκτικό Συνέδριο, όλες ανεξαιρέτως, τις αναγορεύει ότι είναι εκτός Συντάγματος και εκτός του ευρωπαϊκού κεκτημένου.
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε συνάδελφε.
Ο κ. Ζαχαριάς έχει το λόγο για τέσσερα λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κυρία Πρόεδρε.
Θέλω να επανέλθω στις τροπολογίες που έχουμε θέσει οι Βουλευτές του ΣΥΡΙΖΑ, ο κ. Κυριακάκης, ο κ. Ξανθός και εγώ, για τα θέματα αποπληρωμής εφημεριών των γιατρών του ΕΣΥ και των υπολοίπων εργαζόμενων στα νοσοκομεία.
Θέλω να πω ότι δηλώσαμε ότι θα ψηφίσουμε «ΠΑΡΩΝ» στην τροπολογία του Υπουργείου Οικονομικών και Υγείας γι’ αυτό το θέμα, γιατί αποπληρώνει και αποζημιώνει μερικώς τα οφειλόμενα.
Από την άλλη μεριά, πραγματικά η δική μας τροπολογία δίνει τη δυνατότητα να αποζημιωθούν οι εργαζόμενοι στα νοσοκομεία και για το προηγούμενο διάστημα και μάλιστα υπάρχουν εργαζόμενοι αυτήν τη στιγμή στα νοσοκομεία του ΙΚΑ που έχουν ενταχθεί στο Εθνικό Σύστημα Υγείας και είναι απλήρωτοι για τις εφημερίες τους από τον Ιανουάριο του 2012. Εάν, λοιπόν, ψηφιστεί η τροπολογία που προτείνει ο Υπουργός Υγείας και ο Υπουργός Οικονομικών, απλήρωτοι εργαζόμενοι –για προγενέστερη εργασία που έχει γίνει- δεν πληρώνονται και παραπέμπονται στις καλένδες, τη στιγμή μάλιστα που έχει αποτιμηθεί η αξία της υπερωριακής αυτής απασχόλησης και είναι 11 εκατομμύρια ευρώ για τους εργαζόμενους στα νοσοκομεία όλα. 
Θέλω να πω εδώ ότι νομίζω πως γίνεται ένα κούρεμα, κυρία Πρόεδρε, της τάξης των 10% γιατί η τροπολογία που εισήχθη από τον Υπουργό Υγείας έχει υπόβαθρο 109 εκατομμυρίων ευρώ που θα δοθεί. Κουρεύεται, λοιπόν, το ποσό και κουρεύεται άδικα εις βάρος αυτών που έχουν εργαστεί ακόμη πιο πριν.
Όσον αφορά την επόμενη τροπολογία μας, που αναφέρεται στον τρόπο πληρωμής των εργαζόμενων στα νοσοκομεία και το πώς μπορούν διαδικαστικά να πληρωθούν, αυτήν τη στιγμή – το είπα και στην πρωτολογία μου- υπάρχει ένας λαβύρινθος διοικητικός που θέλει περίπου έντεκα με δεκατέσσερα βήματα για να μπορέσει να πληρωθεί αυτός που έκανε την εφημερία ή την υπερωρία, αν είναι νοσηλευτής. 
Αυτό, λοιπόν, πρέπει να το διορθώσουμε και σ’ αυτό αναφέρεται η τροπολογία. Συμφώνησαν στην Επιτροπή Κοινωνικών Υποθέσεων όλα τα κόμματα, ακόμα και ο Υπουργός Υγείας είπε ότι συμφωνεί πως πρέπει να αλλάξει, γιατί είναι πάρα πολύ δύσκολο να εγκριθούν μέσα από τον Επίτροπο του Ελεγκτικού Συνεδρίου και τις υπηρεσίες δημοσιονομικού ελέγχου ένα ποσόν που έτσι κι αλλιώς είναι προσδιορισμένο και δεν μπορεί να γίνει υπέρβαση. 
Άρα, λοιπόν, για ποιο λόγο να μην επανέλθουμε στο ν. 3868 που προέβλεπε την αποπληρωμή των εφημεριών, με βάση τις μισθοδοτικές καταστάσεις, τον επόμενο μήνα απ’ ό,τι θα έχουν γίνει;
Θα τελειώσω λέγοντας ότι αυτός ο τρομερός διοικητικός λαβύρινθος, στον οποίον υπόκεινται η αποπληρωμή των εφημεριών και των υπερωριών των εργαζόμενων στα νοσοκομεία, οδηγεί σε λάθη. Θα καταθέσω στα Πρακτικά δύο έγγραφα με απόσταση τρεισήμισι μηνών του Γενικού Λογιστηρίου του Κράτους στα οποία στο μεν ένα –που αναφέρεται ερμηνευτικά στο ν. 4093- αναφέρεται και στις κατηγορίες των εφημεριών και πώς πληρώνονται και δίνει τη διάσταση των κατηγοριών και της μικτής εφημερίας, το δε άλλο –με πρόσφατη ημερομηνία, 4 Μαρτίου του 2013- της ίδιας Διεύθυνσης του Γενικού Λογιστηρίου, παρέχει οδηγίες στα νοσοκομεία τελείως αντιφατικές και λέει ότι δεν υπάρχει νόμιμος τρόπος πληρωμής αυτής της πολύ σημαντικής κατηγορίας των μικτών εφημεριών που μάλιστα δίνει τη δυνατότητα αληθέστερης εκπλήρωσης των καθηκόντων των γιατρών στα νοσοκομεία.
(Στο σημείο αυτό ο Βουλευτής κ. Ζαχαριάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Νομίζω ότι πρέπει ο κύριος Υπουργός να το δει θετικά και να προχωρήσει στην αλλαγή αυτής της διοικητικής πράξης, να πληρώνονται δηλαδή οι εφημερίες με τον προγενέστερο νόμο που είναι δίκαιο και πραγματικό.
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ζαχαριά.
Ορίστε, κύριε Κεγκέρογλου, έχετε το λόγο για δύο λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Κυρία Πρόεδρε, έχω ζητήσει το λόγο!</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Γερμενή, θα πάρετε το λόγο μετά.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Έχω ζητήσει το λόγο εδώ και μισή ώρα. Θα είμαι εκτός θέματος, γιατί μετά θα έχει αλλάξει το θέμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εδώ είμαστε και θα το ακούσουμε, κύριε Γερμενή.</ChairmanSpeech> 
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Δεν μπορεί να μιλάνε άλλοι που δεν έχουν σχέση με το επάγγελμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ποιο είναι το επάγγελμα;</ChairmanSpeech> 
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Του αρτοποιού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα τοποθετηθείτε, δεν το συζητάμε, αφού είστε και του επαγγέλματος.</ChairmanSpeech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κυρία Πρόεδρε, διαμαρτύρομαι διότι πουλούσαμε κουλούρια μικροί για να βγάλουμε το χαρτζιλίκι μας!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Κεγκέρογλου, έχετε δύο λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Για το θέμα το οποίο έχει ανακύψει νομίζω ότι κάποιοι πολύ όψιμα έχουν ανακαλύψει αυτό το θέμα.
Πρέπει να πούμε ότι από το 2006, από την εποχή του κ. Σιούφα, έρχεται και ξανάρχεται η ίδια ή λίγο διαφορετικά διατυπωμένη ρύθμιση για τα αρτοποιεία. Από τότε σταθερά, λοιπόν, κάποιοι εδώ μέσα το υποστηρίζουν ότι δηλαδή δεν μπορεί να υπάρξει ισοπέδωση και αυτό υποστηρίζουμε και σήμερα ως κόμμα και όχι ως Βουλευτές, όπως προσπάθησε και ο κ. Καμμένος να πει «και Βουλευτές από τα άλλα κόμματα». 
Νομίζω ότι τα κόμματα τοποθετήθηκαν ξεκάθαρα σε αυτό το θέμα. Είναι μια θέση, την οποία πρέπει να σεβαστεί η Κυβέρνηση και βεβαίως είναι καλό που ο κ. Καμμένος τώρα έχει περάσει με το στρατόπεδο των αρτοποιών, γιατί τότε ως Υπουργός της κυβέρνησης Καραμανλή ήταν με το στρατόπεδο αυτών των μεγάλων δικτύων διανομών που θέλουν να πάρουν το επάγγελμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πώς το ξέρετε αυτό, κύριε Κεγκέρογλου, αν επιτρέπετε;</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Είμαι Βουλευτής από το 2004 όπως και εσείς και θυμάμαι πάρα πολύ καλά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Για την ισότητα των όπλων που πολλές φορές επιχειρηματολόγησε ο κ. Μητρόπουλος, περίμενα εδώ να υπάρξει μια πιο συγκεκριμένη διάταξη. Νομίζω ότι οι εξήντα ημέρες πρέπει να ισχύουν και τις δύο πλευρές και εφόσον προκύπτουν νεότερα στοιχεία, να δίνεται δικαίωμα και στις δυο πλευρές να υποβάλουν νεότερη ένσταση.</Speech> 
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Στον εργαζόμενο και άλλες εξήντα ημέρες μετά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε συνάδελφε.
Ολοκληρώστε παρακαλώ, κύριε Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Αυτή είναι μια διόρθωση, η οποία μπορεί να γίνει, κατά την άποψή μου. 
Για τους αδρανείς λογαριασμούς, να συμφωνήσουμε να πάνε στον ΑΚΑΓΕ ή σε άλλον λογαριασμό. Μην ανοίξετε, κύριε Υπουργέ, τη φάμπρικα που είχαν παλιά, όπου ένας Υπουργός Εθνικής Οικονομίας ασχολούνταν –και επί των κυβερνήσεών μας- με το να δίνει χιλιάρικα σε συλλόγους στήριξης ευπαθών ομάδων και τα λοιπά. Μην ανοίξετε αυτήν την φάμπρικα! Να πάει, λοιπόν, στον ΑΚΑΓΕ, στον Λογαριασμό Αλληλεγγύης Γενεών. Είναι πάρα πολύ σημαντικό. Νομίζω ότι μπορείτε να το βελτιώσετε. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Κλείνω με μια τροπολογία που έχουμε καταθέσει, η οποία πιστεύω ότι είναι διακομματικής αποδοχής και των Υπουργείων. Εάν μπορείτε, να τη δεχθείτε, διότι αφορά την παραχώρηση των ακτών, προκειμένου να υπάρξει προετοιμασία για την τουριστική σεζόν. Λόγω του ότι μεσολαβούν οι διακοπές του Πάσχα στη Βουλή, θα έχουμε μεγάλη καθυστέρηση και δεν θα οργανωθούν οι παραλίες έτσι που πρέπει και θα έχουμε μια κακή εικόνα στο αυξανόμενο τουριστικό ρεύμα που περιμένουμε φέτος. Δεχθείτε την. Πιστεύω, δεν θα υπάρξει κανένα κόμμα –ρωτήστε το Σώμα- που θα βάλει ένσταση σε αυτήν τη συγκεκριμένη τροπολογία. Είναι μια διόρθωση ενός λάθους που έγινε με μια κοινή υπουργική απόφαση.
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κεγκέρογλου. 
Ορίστε, κύριε Γερμενή, έχετε το λόγο, αν και –πιστεύω δεν έχω χάσει επεισόδια- το θέμα των αρτοποιών δεν είναι της παρούσης συζήτησης. Έχει συζητηθεί στην επιτροπή αλλά, επειδή ήδη μπήκε ως θέμα και το ζητήσατε και είστε και αρτοποιός, σας ακούμε.</ChairmanSpeech>
<Speech><Parlmember>ΓΕΩΡΓΙΟΣ ΓΕΡΜΕΝΗΣ</Parlmember>: Κυρία Πρόεδρε, μιλήσαμε και στην Επιτροπή Εμπορίου που συζητήθηκε το θέμα και πράγματι τα κόμματα τοποθετήθηκαν υπέρ των αρτοποιών –και προς τιμήν τους.
Όμως, αυτό που συνέβη ήταν ότι και οι Ανεξάρτητοι Έλληνες δήλωσαν ότι επιφυλάσσονται για το άρθρο 44, παρ’ όλο που ο κ. Καμμένος –προς τιμήν του- πήρε το μέρος των αρτοποιών και καλά κάνει ο άνθρωπος, αλλά το σημαντικό είναι ότι από την Επιτροπή του Εμπορίου πράγματι δεν θα πέρναγε το συγκεκριμένο άρθρο 44 για τους αρτοποιούς. Και γι’ αυτό η Κυβέρνηση ΠΑΣΟΚ και Νέα Δημοκρατία, που τόσα χρόνια έσκαβαν το λάκκο στούς αρτοποιούς, ήρθε η ώρα τώρα με το πολυνομοσχέδιο του Σαββατοκύριακου να βάλει και την ταφόπλακα. Αυτή είναι η αλήθεια.
Είμαι δέκα χρόνια σαν αρτοποιός, ο κ. Μπούκουρας είναι είκοσι χρόνια –τρίτης γενεάς αρτοποιός- και το γνωρίζουμε πολύ καλά το θέμα. Με τα bake off θα γεμίσει όλη η ελληνική επικράτεια καρκινώματα, είναι πολύ σοβαρό το θέμα. Δεν διανοείται ο ιδρώτας του απλού Έλληνα εργάτη φούρναρη, που ξυπνά από τα άγρια χαράματα, που παίρνει το αλεύρι από τους μύλους, από τα ελληνικά σιτηρά, να γίνει το ίδιο με κατεψυγμένες ζύμες που μπορεί να είναι έξι, επτά και δέκα χρόνων από την Κίνα και που θα το πάρουν οι μεγάλοι επιχειρηματίες, θα το αγοράζουν για ένα πιάτο ρύζι και θα είναι στο ράφι του σούπερ μάρκετ στην ίδια τιμή που είναι σήμερα! Τα κέρδη θα είναι τεράστια. Και δεν είναι μόνο θέμα κερδών, αλλά είναι και θέμα υγείας. 
Είναι ένα πολύ σοβαρό θέμα που μπορεί να φαίνεται ότι αυτήν τη στιγμή είμαστε εκτός θέματος αλλά θα το συζητήσουμε το Σαββατοκύριακο. Είμαστε το μοναδικό κράτος που έχουμε πολλές χιλιάδες φουρναραίους. Έχουμε την τιμή και τη χαρά να βγαίνουμε από το σπίτι μας και να αγοράζουμε φρέσκο ψωμί από τα χέρια, από την πρώτη ύλη και αντ’ αυτού θέλουν να διαλύσουν αυτό το επάγγελμα –που είναι ελληνικότατο επάγγελμα- θέλουν να διαλύσουν τα πάντα. Κατ’ αρχάς, να πούμε για τις εργασίες που θα χαθούν; Να πούμε πόσες χιλιάδες είναι οι φουρναραίοι, πόσες χιλιάδες είναι οι εργάτες, πόσες χιλιάδες είναι οι άνθρωποι που δουλεύουν στους μύλους; Μιλάμε για μια γενοκτονία στον κλάδο!
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ πολύ κύριε Γερμενή.
Κύριε Λαφαζάνη, έχετε ζητήσει το λόγο; Τι είναι, τριτολογία;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, θα ήθελα το λόγο να κάνω μια παρατήρηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εσείς μετά θα λάβετε το λόγο, κύριε Γιοβανόπουλε. Είναι δυνατόν να μην σας δώσω το λόγο;</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Προς Θεού!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, η δευτερολογία σας είναι; Πόσα λεπτά θέλετε;</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τρία λεπτά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Λαφαζάνη, έχετε το λόγο για τη δευτερολογία σας.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Δεν προσπαθώ να μιλώ εκτός Κανονισμού. Δεν είναι ούτε τριτολογία ούτε τεταρτολογία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Υπονόησα κάτι; Ρώτησα απλώς γιατί θέλω να ξέρω σε ποια φάση είμαστε. Γιατί έχει συνέχεια το Προεδρείο, αλλά δεν είμαστε συνεχώς οι ίδιοι αυτοπροσώπως εδώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εγώ σας σέβομαι και σας εκτιμώ απεριόριστα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ξέρω και σας ευχαριστώ.</ChairmanSpeech> 
 <Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μπορείτε να κάνετε όσα σχόλια θέλετε, αλλά ξεκινάτε: «Τι είναι αυτό, κύριε Λαφαζάνη; Τριτολογία;» Ε, κάτι είναι.</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λέω για να ξέρω να σας δώσω τον κατάλληλο χρόνο και να είμαι και εγώ εντός Κανονισμού.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Εντάξει, συμφωνώ. 
Λοιπόν, θα ήθελα να κάνω μια παρατήρηση για αυτό που είπα για τις εγγυήσεις του δημοσίου.
Κύριε Υπουργέ, θα σας παρακαλούσα να αποσύρετε τη σχετική διάταξη για τις εγγυήσεις του δημοσίου και να φέρετε εδώ μια ολοκληρωμένη τοποθέτηση. Στις εγγυήσεις του δημοσίου υπάρχει διαχρονικό πρόβλημα. Οι εγγυήσεις του δημοσίου υπέκρυπταν για πολύ μεγάλο χρονικό διάστημα δανεισμό του δημοσίου. Η εκάστοτε κυβέρνηση δεν ήθελε να εμφανίσει το δανεισμό κανονικά, τον διοχέτευε μέσω των εγγυήσεων, ενώ ήξερε ότι δίδοντας κάποιες εγγυήσεις –το μεγαλύτερο ποσοστό τους- θα υπήρχε στην ουσία κατάπτωση των εγγυήσεων σε βάρος του δημοσίου και επομένως θα αύξαναν ισόποσα το δημόσιο χρέος. 
Είναι ένα θέμα το οποίο το έχουμε εγείρει εδώ και πάρα πολλά χρόνια. Εγώ αναρίθμητες φορές το θυμάμαι να το λέω σε όλες τις κυβερνήσεις. Οι εγγυήσεις του δημοσίου ασφαλώς κάπου χρειάζονται να δίδονται μάλιστα. Ασφαλώς, να υπάρχουν κρατικές επιτροπές εκείνης ή της άλλης μορφής –να το συζητήσουμε- οι οποίες θα εισηγούνται και θα γνωμοδοτούν. Ασφαλώς, να υπάρχουν υπουργικές αποφάσεις. 
Παλιότερα θυμάμαι –δεν ξέρω αν άλλαξε ο νόμος- ήταν τριμερής Διυπουργική Επιτροπή που αποφάσιζε, τώρα είναι μόνο ο Υπουργός Οικονομικών, αλλά σε κάθε περίπτωση για να αποφευχθούν φαινόμενα του παρελθόντος θα πρέπει να είναι σε γνώση και της Βουλής και επομένως οποιαδήποτε εγγύηση, τουλάχιστον από ένα ορισμένο ποσό και πάνω, να έρχεται για κύρωση στη Βουλή. Είναι μια εγγύηση αυτό και για τη διαφάνεια του κράτους, αλλά και την προστασία του δημοσίου συμφέροντος. 
Για τα ναυπηγεία της Ελευσίνας, είπαμε ότι θα ψηφίσουμε «ΠΑΡΩΝ» για τους λόγους που εξήγησε ο συνάδελφος κ. Δρίτσας στη σχετική συμφωνία. Υπάρχει όμως ένα θεματάκι, το οποίο είναι πάρα πολύ κρίσιμο και σοβαρό και δεν είναι καθόλου λεπτομέρεια. Εδώ δεν είναι μόνο μέσα από αυτή τη συμφωνία να δοθούν τα χρήματα, τα δεδουλευμένα, στους εργαζόμενους. Δεν είναι μόνο αυτό.
Το θέμα είναι μετά από αυτήν τη συμφωνία να διαφυλαχθούν οι εργασιακές σχέσεις και κυρίως να διαφυλαχθεί η απασχόληση των ήδη εργαζομένων στην Ελευσίνα, να μην δούμε δηλαδή να ανοίγει το ναυπηγείο Ελευσίνας μετά απ’ αυτήν τη συμφωνία και να έχουμε σταδιακά απολύσεις εργαζομένων ή επιδείνωση των εργασιακών σχέσεων. Εφόσον γίνεται αυτή η συμφωνία, πρέπει να τα διαφυλάσσει αυτά τα πράγματα, διότι άλλως μπορεί να πάρει άλλη διάσταση αυτή η συμφωνία και να χαρακτηριστεί διαφορετικά.
Επίσης, σας είπαμε μια πρόταση, επειδή είναι λεπτό το θέμα, μετά την εικοσαετία να προβλέπεται άλλη μια δεκαετία τουλάχιστον, όπου μετά την εικοσαετία θα κάνει βεβαίως χρήση των καταθέσεων το δημόσιο, αλλά μέσα στη δεκαετία θα είναι καταγεγραμμένα τα σχετικά στοιχεία και αν υπάρχει ενδιαφερόμενος, δικαιούχος δηλαδή ή κληρονόμος του δικαιούχου του καταθετικού λογαριασμού, να μπορεί να τον διεκδικήσει και το δημόσιο, εφόσον είναι βάσιμη η διεκδίκηση, να έχει την υποχρέωση να τον πληρώσει.
Νομίζω ότι αυτό θα είναι μια πρόσθετη εγγύηση σε αυτήν τη λεπτή στιγμή, για να μη θεωρηθεί η διάταξη αυτή ότι επιχειρεί άλλα πράγματα πέρα από αυτά, τα οποία αναγράφει στο σκεπτικό της. 
Τέλος, ως προς τις καθαρίστριες, νομίζω ότι είπατε πως θα δώσετε τη σχετική διευκρίνιση, διότι μέσα από τη διάταξη αυτή δεν είναι σαφές ότι μιλάμε σε κάθε περίπτωση για τις εργαζόμενες-εργαζόμενους που καθάριζαν τις ΔΟΥ και τις αντίστοιχες υπηρεσίες μέχρι τώρα. 
Επίσης, βλέπω εδώ μία πληροφορία, η οποία με αφήνει εμβρόντητο αν κάτι τέτοιο μπορεί να ισχύει. Ίσως να μην είναι στην αρμοδιότητά σας, αλλά τα Μέσα Μαζικής Ενημέρωσης καταγράφουν ότι στο πολυνομοσχέδιο θα περιέχεται και περικοπή συντάξεως…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, το πολυνομοσχέδιο δεν έχει έλθει ακόμη. Θα τα πούμε στην Επιτροπή Οικονομικών.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι, δεν θα προλάβουμε να πούμε τίποτα εκεί. Πάλι παρεμβαίνετε, ενώ δεν πρέπει να παρεμβαίνετε. 
Μιλάω για τον ΟΑΕΕ, όπου λέγεται ότι θα έχουμε μείωση συντάξεων που θα φτάνει το 35%. Θα σας παρακαλέσω να κάνετε μια διευκρίνιση επ’ αυτού.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Λαφαζάνη, δεν πρέπει να παρεμβαίνει το Προεδρείο, όταν ξεπερνάτε το χρόνο; 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, πενήντα πέντε μαθητές και μαθήτριες και τέσσερις εκπαιδευτικοί συνοδοί τους από το 2ο Γυμνάσιο Άργους Ορεστικού Καστοριάς.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Γιοβανόπουλος Κωνσταντίνος, Κοινοβουλευτικός Εκπρόσωπος των Ανεξαρτήτων Ελλήνων.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κυρία Πρόεδρε, σας ευχαριστώ.
Ήθελα να πω το εξής σε συνέχεια των όσων ακούστηκαν από τον Πρόεδρό μας, σε ό,τι αφορά την προστασία που θα πρέπει να προσφέρει το Προεδρείο στον κοινοβουλευτισμό και στο αν μέχρι σήμερα –σε μια έστω πράξη νομοθετικού περιεχομένου!- διαπίστωσε κανείς μέσα σε αυτήν την Αίθουσα ότι υπήρχε αντίδραση από το Προεδρείο και είπε ότι αυτή η πράξη νομοθετικού περιεχομένου δεν μπορεί να περάσει!
Βέβαια, ακούμε και το παράλογο από τους συναδέλφους της συγκυβέρνησης, που μας λένε: Μα, δεν ήλθε ακόμα. Γιατί μιλάτε; Μην προτρέχετε»! Τι θα πει «μην προτρέχετε»; Όλοι έξω στους διαδρόμους συζητάμε για το δεκάωρο που πρέπει εσπευσμένα να περάσει μέσα από την επιτροπή και το δεκάωρο που πρέπει εσπευσμένα να περάσει μέσα από την Ολομέλεια. Δηλαδή, να κλείνουμε τα μάτια; 
Από εμάς δεν θα την έχετε αυτήν τη χάρη. Ούτε θα κλείνουμε τα μάτια ούτε το στόμα. Συνεχώς και μέχρι το τέλος θα καταγγέλλουμε όλον αυτόν τον κοινοβουλευτικό εκφυλισμό. Ζούμε έναν εφιάλτη –ειδικά εμείς οι νέοι Βουλευτές- με τον τρόπο με τον οποίο έρχονται τα νομοσχέδια και μάλιστα νομοσχέδια του τύπου «bake off». 
Πρέπει να ξέρετε ότι πλέον δεν μπορούμε να ασχολούμαστε με την Κυβέρνηση, αλλά εδώ με τους συναδέλφους μας. Μέσα από τη Βουλή πιστεύω –έχω σχεδόν τη βεβαιότητα- ότι θα βρείτε αντίδραση μέσα από τους συγκυβερνώντες Βουλευτές, από τα κόμματα των συγκυβερνώντων κομμάτων.
Σε ό,τι αφορά το νομοσχέδιο, θέλω να επιμείνω λίγο στη διάταξη σχετικά με τους αδρανείς λογαριασμούς. Εξηγούσα –και μάλιστα είχα και την αντίδραση από τον κ. Αναγνωστάκη της ΔΗΜΑΡ- σχετικά με το ότι δεν συμμεριζόμαστε ότι αυτά τα χρήματα δεν πρέπει να μείνουν στα χέρια των τραπεζιτών. Δεν πρέπει να μένουν στα χέρια των τραπεζιτών.
 Προσέξτε, όμως, την αντίφαση. Αν κάποιος, κύριε Υπουργέ, στη δεκαπενταετία επάνω ασκήσει μία αγωγή, θέλοντας να εκδώσει κληρονομητήριο και να καταστεί κληρονόμος και η αγωγή τελειώσει στα είκοσι δύο χρόνια, αυτό δεν είναι κίνηση του λογαριασμού. Αυτό σημαίνει ότι θα περάσει όλη την ταλαιπωρία ο άνθρωπος και θα φτάσει στο άλλο άκρο, όπου δεν θα έχει νερό να πιει. 
Φροντίστε, παρακαλώ, τουλάχιστον, να περάσει μία διευκρίνιση ότι αν ασκηθεί αγωγή, η οποία θα πρέπει να επιδοθεί και στο ελληνικό δημόσιο, να διακόπτει την εικοσαετία. Διότι ξέρουμε όλοι ότι τέτοιου είδους αγωγές κρατούν χρόνια και μπορεί να χρειαστούν επιδόσεις και επανεπιδόσεις, διότι οι κληρονόμοι μπορεί να έρχονται από δεύτερη και τρίτη εξ αγχιστείας γραμμή. Θα πρέπει, λοιπόν, εκεί να μπορούν οι άλλοι να παίρνουν το χρόνο. Κίνηση λογαριασμού που να διακόπτει την παραγραφή, την εικοσαετή που θέτετε, δεν υπάρχει. Συνεπώς, οι άνθρωποι αυτοί, γιατί θα πρέπει να μπουν στην περιπέτεια; Γιατί θα πρέπει να τους εγκαταλείψουμε στο τέλος του δρόμου; Αυτό είναι το ένα κομμάτι.
Το δεύτερο κομμάτι που ήθελα να πω είναι ότι ίσως –και αυτό θα ήταν το σοφότερο- πρέπει να επιτραπεί, τουλάχιστον για μια περίοδο δεκαετή –πενταετή πείτε εσείς και ως προς αυτό επικοινώνησα και με τους εκπροσώπους άλλων κομμάτων- μόνο κατά χρήση να μπορεί να τα πάρει το ελληνικό δημόσιο. Αν εμφανιστεί κάποιος σε μία προθεσμία πέραν της εικοσαετίας –θέλετε δέκα, θέλετε πέντε, να βρούμε μία μέση λύση- κατά χρήση να τα έχει την πρώτη δεκαετία μετά την εικοσαετία και στη συνέχεια, πράγματι, να τα ιδιοποιηθεί, όχι όμως απευθείας να μπορεί να τα ιδιοποιηθεί το ελληνικό δημόσιο. Νομίζω ότι κατά χρήση θα είναι σοφότερο, θα είναι ειλικρινέστερο και θα είναι συνεπέστερο προς τον πολίτη, ο οποίος μπορεί και να μην ήξερε ότι του αναλογούν αυτά τα χρήματα, τα οποία θα είναι χρήματα συγγενών του, θα είναι χρήματα της οικογενείας του. 
Νομίζω ότι αυτές τις δύο παρατηρήσεις αξίζει τον κόπο να τις δείτε με λίγη σοβαρότητα μήπως μπορέσουμε και συμφωνήσουμε σε κάποια από τα κομμάτια αυτά. 
Για να καταλήξω, κυρία Πρόεδρε, φαντάζομαι ότι το πολυνομοσχέδιο θα πρέπει να απόσχει από οποιεσδήποτε πρακτικές, είτε εναντίον των κομμάτων είτε εναντίον του κοινοβουλευτισμού. Έτσι όπως το ζούμε –οφείλω να το καταθέσω και ως Κοινοβουλευτικός Εκπρόσωπος- δυστυχώς, μας προσβάλλει ως Βουλευτές του ελληνικού Κοινοβουλίου.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ, κύριε Γιοβανόπουλε.
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κυρίες και κύριοι, θα ήθελα να σας ευχαριστήσω ειλικρινά για τη συμβολή σας στην τελική διαμόρφωση του σχεδίου νόμου. Νομίζω ότι ο διάλογος που προηγήθηκε ήταν γόνιμος, εποικοδομητικός, χρήσιμος, χωρίς να λείψουν βεβαίως φωνές μιζεριάσματος, κυρίως, από το χώρο της Αντιπολίτευσης –ιδιαίτερα από το χώρο της Αξιωματικής Αντιπολίτευσης- για ένα σχέδιο νόμου που είναι –και το επαναλαμβάνω- εκτός των δεσμεύσεων που απορρέουν από το πρόγραμμα οικονομικής πολιτικής, και που αποδεικνύει ότι δεν είμαστε υπάλληλοι της τρόικας, υπηρέτες ή Εφιάλτες όπως ελέχθη που άκουσα. 
Θα τα πάρουμε με τη σειρά. Κατ’ αρχάς, χαίρομαι γιατί ακόμη και ο εισηγητής του ΣΥΡΙΖΑ στο άρθρο 1 κάνει πλέον αποδεκτές τις πειθαρχικές κυρώσεις στους δημοσίους υπαλλήλους, που δεν είναι συνεπείς με το χρονοδιάγραμμα, αφού δήλωσε ότι αν κάνουμε μία αλλαγή που αφορά τις τρίμηνες αποδοχές μπορεί να το ψηφίσει. Χαίρομαι, συνεπώς, που δεν υπάρχει ένσταση γι’ αυτό το σημείο.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κύριε Υπουργέ, δύο είναι τα σημεία.</Speech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Ένα είπατε. Είπατε ότι αν το αλλάξουμε αυτό, θα το ψηφίσετε.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Όχι, δεν είπαμε αυτό…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Θα το δείτε στα Πρακτικά.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Θα το δούμε.</Speech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Δεύτερον, είπατε, επίσης, ότι δεν συμφωνείτε με αυτό που προστέθηκε στις χθεσινές νομοτεχνικές βελτιώσεις, σύμφωνα με το οποίο ελεγκτική εταιρεία που διενεργεί τον έλεγχο θα πρέπει πάντα να παρευρίσκεται παρουσία δημοσιονομικού ελεγκτή ή υπαλλήλου των υπηρεσιών δημοσιονομικού ελέγχου. Ο συνάδελφός σας κ. Μητρόπουλος το πρότεινε. Δεν θέλετε και τον κ. Μητρόπουλο; Το γράφει η έκθεση του νομοσχεδίου της Διεύθυνσης Επιστημονικών Μελετών - Τμήμα Νομοτεχνικής Επεξεργασίας Σχεδίων και Προτάσεων Νόμων. Παρατηρώ οβιδιακές μεταμορφώσεις, που δεν μπορώ να τις παρακολουθήσω!
Ο κ. Μητρόπουλος είπε κάτι ορθώς, που αφορά τον Κώδικα Πολιτικών και Κρατικών Συντάξεων. Πράγματι, κατά το άρθρο 66 του προεδρικού διατάγματος του 2007, σύμφωνα με το οποίο προβλέπεται η άσκηση των ένδικων μέσων κατά την πράξη κανονισμού σύνταξης, η προθεσμία για τον ενδιαφερόμενο είναι σήμερα έξι μήνες, ενώ για τον αρμόδιο διευθυντή η προθεσμία –εντός εισαγωγικών- «δεν υφίσταται», αν με την πράξη του προσβάλλεται ή κανονίστηκε η σύνταξη χωρίς να συντρέχουν οι νόμιμες προϋποθέσεις ή είναι μεγαλύτερη από αυτή που καθορίζει ο νόμος. 
Και ερωτώ: Αν ο διευθυντής, μετά από ένα εύλογο χρονικό διάστημα, διαπιστώσει ότι κακώς καταβάλλονταν οι συντάξεις, δεν πρέπει να κάνει τίποτα; Ο διευθυντής και μπορεί και πρέπει να την ανακαλέσει και ο ενδιαφερόμενος μπορεί να προσφύγει κατά της πράξης. 
Πάμε τώρα σε ένα πολύ ενδιαφέρον θέμα. Το ανέπτυξε και ο κ. Βορίδης και αφορά τις περίφημες εγγυήσεις. Πραγματικά, σήμερα εντυπωσιάστηκα από τον ΣΥΡΙΖΑ. Αν ήξερα και εγώ ότι η στάση του θα ήταν τόσο θετική υπέρ της αυστηροποίησης των διατάξεων για τη χορήγηση εγγυήσεων, δεν θα κάναμε αυτές τις αλλαγές στο άρθρο 42 που είχαν έρθει πριν από ένα χρονικό διάστημα. 
Θα σας πω τι είχα πει τότε, πριν από δύο εβδομάδες. Τότε που είχατε πει και εσείς να αποσυρθεί αυτή η διάταξη. Γιατί σήμερα αυτά που άκουσα από τον κ. Λαφαζάνη νομίζω ότι είναι αυτά τα οποία λέω εγώ. Είχα, λοιπόν, πει τότε ότι με τις ρυθμίσεις του άρθρου 42 επιδιώκεται η διευθέτηση σημαντικών εκκρεμών ζητημάτων στο πλαίσιο των εγγυήσεων του δημοσίου με ιδιαίτερες δημοσιονομικές, νομικές και διοικητικές προεκτάσεις. Μια διευθέτηση που προωθείται, λαμβάνοντας υπ’ όψιν μια σειρά από δεδομένα: την τρέχουσα δυσμενή δημοσιονομική οικονομική συγκυρία, τη σωρεία αιτημάτων για υπαγωγή στις διατάξεις του Πτωχευτικού Κώδικα –το επανέλαβα- το γεγονός ότι οι εγγυήσεις του δημοσίου συνιστούν μορφή κρατικής ενίσχυσης υποκείμενες σε αυστηρό ευρωπαϊκό κανονιστικό πλαίσιο, τους περιορισμούς που θέτει το πρόγραμμα οικονομικής πολιτικής σύμφωνα με το οποίο δεν προβλέπεται η χορήγηση νέων εγγυήσεων του δημοσίου καθώς και η παράταση των υφιστάμενων από το 2012 και στο εξής. 
Αυτό πράγματι δεν το είπε ο κ. Λαφαζάνης. Επίσης, τη διαδικασία αναμόρφωσης του πλαισίου των εγγυήσεων του δημοσίου, σε συνεργασία με τη Διεύθυνση Ανταγωνισμού της Ευρωπαϊκής Επιτροπής. Το θεσμικό παραγκωνισμό της εμπλοκής του Νομικού Συμβουλίου του Κράτους, όσον αφορά τη συμμετοχή του δημοσίου στις πτωχευτικές διαδικασίες. Τα σοβαρά νομικά, διοικητικά, δημοσιονομικά προβλήματα και τις επικίνδυνες στρεβλώσεις που έχουν προκύψει τα τελευταία χρόνια και σχετίζονται με τον τρόπο λειτουργίας, το εύρος των αρμοδιοτήτων και τη γνωμοδοτική ικανότητα του Συμβουλίου Διαχείρισης και Αξιολόγησης της εγγυητικής ευθύνης του δημοσίου. 
Τι είχαμε προτείνει τότε; Είχαμε προτείνει την αυστηροποίηση –αυτή ήταν η λέξη που είχε χρησιμοποιήσει ο κ. Λαφαζάνης- του υφιστάμενου νομοθετικού πλαισίου, με την κατάργηση των σχετικών αρμοδιοτήτων του συμβουλίου, ως προς τη διαγραφή οφειλών προς το δημόσιο και την επαναφορά των σχετικών αρμοδιοτήτων στο Νομικό Συμβούλιο του Κράτους και την ανάληψη από το Νομικό Συμβούλιο του Κράτους του προϋπάρχοντος θεσμικού -αμιγώς γνωμοδοτικού ρόλου του- για λόγους ομαλής μετάβασης στο νέο νομικό πλαίσιο για τις εγγυήσεις του δημοσίου που βρίσκονται υπό επεξεργασία. Τότε είχα πει ότι αυτό αποσύρεται διότι και η Αξιωματική Αντιπολίτευση και το ΠΑΣΟΚ και η ΔΗΜΑΡ ήθελαν να το συζητήσουμε περισσότερο. Είχα πει, λοιπόν, τότε ότι ο καθένας και πάλι αναλαμβάνει τις ευθύνες του. Και έρχεστε σήμερα να ζητήσετε εσείς ακόμη πιο αυστηρές ρυθμίσεις απ’ αυτές τις οποίες φέρνουμε σήμερα. Χαίρομαι γιατί είστε, τουλάχιστον, προς την κατεύθυνση αυτών που εισηγήθηκε η Νέα Δημοκρατία. 
Ο Κοινοβουλευτικός Εκπρόσωπος των Ανεξάρτητων Ελλήνων –έχει φύγει τώρα- ως προς τις αδρανείς καταθέσεις μίλησε για αντισυνταγματικές διατάξεις, για απαράδεκτες ρυθμίσεις, για σκοτεινές διατάξεις. Πρώτα απ’ όλα είπα ότι δεν ανακαλύπτουμε την πυρίτιδα. Ακούω κάτι προτάσεις για να γίνουν είκοσι χρόνια συν δέκα και κάποιες άλλες τροποποιήσεις. Πρώτα απ’ όλα, αν διαβάσετε την αξιολόγηση έκθεσης συνεπειών ρυθμίσεων που έχετε στην κατοχή σας εδώ και ένα μήνα, θα διαπιστώσετε ότι πίσω έχει πλήρη αναφορά τι έχει γίνει σε κάθε χώρα. Καμμία δεν έχει κάνει εικοσαετία. Και εσείς ζητάτε να πάμε στα τριάντα χρόνια;
Δεύτερον, ειδικά σε ό,τι αφορά τους Ανεξάρτητους Έλληνες θα πρότεινα στον Κοινοβουλευτικό Εκπρόσωπο να διαβάσει από τα Πρακτικά την παρατήρηση που έκανε ο κ. Μαριάς στην επιτροπή γι’ αυτές τις διατάξεις. Και σήμερα ακούσαμε για αντισυνταγματικές διατάξεις. 
Κάναμε μια σειρά από νομοθετικές βελτιώσεις και χθες και με τη δική σας βοήθεια, μεταξύ των οποίων –και θέλω να το επαναλάβω- ήταν και αυτό που προέκυψε από τον κοινοβουλευτικό έλεγχο και διάλογο με μια διάταξη στην οποία προστίθενται στις εξαιρέσεις από τη μείωση των συντάξεων και οι δικαιούχες οικογένειες των περιπτώσεων των παθόντων από βίαιο συμβάν και θυμάτων τρομοκρατίας, όπως ορίζεται στο ν.1997/1991 -ήταν αυτό που ζήτησε ο κ. Μιχελάκης στην ερώτησή του- και στον ν.1897/1990 που είχε επισημάνει το ΠΑΣΟΚ και ο κ. Χρυσοχοΐδης.
Συνεπώς η πολιτεία με αυτήν τη ρύθμιση αναγνωρίζει την ηθική και συμβολική σημασία της ανάγκης στήριξης ως ελάχιστο φόρο τιμής των οικογενειών των θυμάτων τρομοκρατίας και των οικογενειών των πεσόντων σε εντεταλμένη υπηρεσία, δηλαδή των πεσόντων των Ενόπλων Δυνάμεων. 
Οι βουλευτικές τροπολογίες, επί του παρόντος, δεν μπορούν να γίνουν δεκτές, για μια σειρά από λόγους. Ο πρώτος λόγος είναι ότι αρκετές αφορούν αποκλειστικά άλλα Υπουργεία, όπως Εργασίας, Δικαιοσύνης, Υγείας, Ανάπτυξης. 
Δεύτερος λόγος είναι ότι κάποιες άλλες είναι συναρμοδιότητας άλλων Υπουργείων και θα πρέπει να προηγηθεί συνεννόηση με τους αρμόδιους Υπουργούς. 
Ο τρίτος λόγος είναι ότι άλλες έχουν αντανακλαστικές, αλυσιδωτές επιδράσεις σε άλλους φορείς -εάν υλοποιηθούν- κάτι που θα πρέπει πρώτα απ’ όλα να αξιολογηθεί, για να μην καταστρατηγηθούν ενιαία και αντικειμενικά κριτήρια. 
Ο τέταρτος λόγος είναι ότι κάποιες από τις προτάσεις θα αντιμετωπιστούν σε συναφή φορολογικά νομοσχέδια. Και πέμπτος λόγος είναι ότι κάποιες άλλες έχουν δημοσιονομικό κόστος, το οποίο θα πρέπει πρώτα να αποτιμηθεί και να αποτυπωθεί. 
Σε κάθε περίπτωση στο βαθμό που εμπλέκεται το Υπουργείο Οικονομικών, αυτές οι βουλευτικές τροπολογίες θα αξιολογηθούν με κριτήρια οικονομικής αποτελεσματικότητας και κοινωνικής δικαιοσύνης.
Έρχομαι τώρα στην τροπολογία σχετικά με τις εφημερίες. Με την προτεινόμενη ρύθμιση καθίσταται δυνατή η πληρωμή των εφημεριών του ιατρικού προσωπικού και των αποζημιώσεων για την παροχή πρόσθετης εργασίας στο λοιπό, πλην ιατρικού, προσωπικό των νοσοκομείων που αφορούν στο τελευταίο τρίμηνο του οικονομικού έτους 2012 καθώς και στο πρώτο τρίμηνο του τρέχοντος έτους. Η πληρωμή αυτών των δαπανών συνάντησε προβλήματα λόγω, τόσο της καθυστερούμενης, για διάφορους λόγους, μεταβίβασης των σχετικών πιστώσεων από τον προϋπολογισμό του Υπουργείου Υγείας, που είναι ο κύριος διατάκτης, στους οικείους δευτερεύοντες διατάκτες, δηλαδή τους προϊσταμένους των υπηρεσιών δημοσιονομικούς ελέγχους σε νομούς και νομαρχίες, όσο και της διαπλασθείσας επί του θέματος σχετικής νομολογίας του Ελεγκτικού Συνεδρίου.
Παράλληλα και προς αποφυγή –και αυτό είναι το σημαντικό- των σχετικών καθυστερήσεων εφεξής, έχει ληφθεί μέριμνα για την έγκαιρη μεταβίβαση επαρκών και εντός του ύψους των εγγεγραμμένων στον προϋπολογισμό του Υπουργείου Υγείας πιστώσεων, σε συνεννόηση και συνεργασία με την πολιτική ηγεσία του Υπουργείου Υγείας. 
Σε μια άλλη τροπολογία που υπάρχουν διάφορα άρθρα, ενδεικτικά, διαγώνια, να πω τα πιο βασικά απ’ αυτά. 
Στο άρθρο 2, με τη διάταξη για τη δακοκτονία, διευθετείται το πρόβλημα που παρατηρήθηκε στην εκτέλεση του προγράμματος συλλογικής καταπολέμησης του δάκου της ελιάς του έτους 2012. Είναι ένα πρόβλημα με ευρύτερες επιπτώσεις στην ποιότητα του ελληνικού ελαιολάδου, αλλά και ανησυχία στους εμπλεκόμενους ιδιώτες από τις τοπικές κοινωνίες. Και αυτό, διότι η πληρωμή των αναδόχων του σχετικού προγράμματος συνάντησε δυσκολίες λόγω της άποψης που ακολουθήθηκε, ότι δεν απαιτείται προσυμβατικός έλεγχος για την κατάτμηση του έργου σε πολλά τμήματα και για τη διευκόλυνση της ανάληψής τους από τους αναδόχους. Πρόκειται για φαινόμενο που αντιμετωπίζεται στην ελληνική περιφέρεια και, όπως γνωρίζετε, ιδιαίτερα στην περιφερειακή ενότητα Ηλείας. Με της συγκεκριμένη λοιπόν ρύθμιση διευθετούμε το φαινόμενο αυτό, λαμβάνοντας υπ’ όψιν τις οικογένειες που περιμένουν αυτούς τους πόρους.
Με το άρθρο 3, με αυτήν τη διάταξη για το πλαίσιο των γενικών διευθύνσεων οικονομικών υπηρεσιών ενός θεσμού χρήσιμου για την χρηστή δημοσιονομική διαχείριση, ενισχύουμε την ευελιξία και αυτό, διότι με την παρούσα διάταξη επιτρέπεται η άμεση προσαρμογή των γενικών διευθύνσεων οικονομικών υπηρεσιών στις αναδιατάξεις ή συγχωνεύσεις που γίνονται στα Υπουργεία. Έτσι δεν προκύπτουν καθυστερήσεις και συνεχίζεται απρόσκοπτα η προσπάθεια για χρηστή δημοσιονομική διαχείριση.
Στο άρθρο 4, με τις τροποποιητικές ρυθμίσεις του συγκεκριμένου άρθρου επιδιώκεται η διευθέτηση σημαντικών εκκρεμών ζητημάτων στο πλαίσιο των εγγυήσεων του δημοσίου με ιδιαίτερες, όπως είπα, δημοσιονομικές, νομικές και διοικητικές προεκτάσεις. Έχω τοποθετηθεί επ’ αυτού.
Στο άρθρο 6, με αυτήν τη διάταξη διευθετούνται οι δυσκολίες επιχορήγησης που αντιμετωπίζουν τα αθλητικά σωματεία από τη Γενική Γραμματεία Αθλητισμού, κατά την εφαρμογή των διαδικασιών που πρόσφατα καθορίστηκαν, επιλύοντας προβλήματα, ξεπερνώντας εμπόδια στην εύρυθμη λειτουργία των φορέων και στην καλύτερη δυνατή προετοιμασία των αθλητών ενόψει διεθνών διοργανώσεων.
Άρθρο 7. Πρόκειται για μια διάταξη που αποτέλεσε αίτημα πολλών συναδέλφων αλλά και αντικείμενο τροπολογίας άλλων κομμάτων. Αντιμετωπίζεται για το έτος 2013 το ζήτημα της πληρωμής των καθαριστριών που ανέφερε και ο ΣΥΡΙΖΑ, με μηνιαίες συμβάσεις τετράωρης απασχόλησης, με τη διαδικασία του πάγιου χορηγήματος στα κτήρια των περιφερειακών υπηρεσιών του Υπουργείου Οικονομικών. Είναι μια ρύθμιση που βασίζεται, κυρίως, σε κοινωνικά κριτήρια σ’ αυτήν τη δύσκολη οικονομική συγκυρία και για τις οικογένειες που εμπλέκονται σ’ αυτήν την κατάσταση και όχι τόσο σε διοικητικά.
Έρχομαι στο άρθρο 9. Με τις διατάξεις αυτού του άρθρου διευκολύνεται η αξιοποίηση υπηρεσιών από κληροδοτήματα καθώς είναι γεγονός ότι υπάρχουν πολυάριθμες περιπτώσεις που ο τρόπος αξιοποίησης των κοινωφελών περιουσιών, όπως αυτός τάχθηκε από το δικαστήριο είναι σήμερα ανέφικτος λόγω σημαντικών θεσμικών, κοινωνικών και νομικών αλλαγών.
Σ’ αυτές τις περιπτώσεις, λοιπόν, είναι λογικό αλλά και συνεπές με το πνεύμα της συνταγματικής επιταγής περί σεβασμού της βούλησης του διαθέτη, να επιτρέπεται η αξιοποίηση των συγκεκριμένων περιουσιακών στοιχείων, σύμφωνα με τον αρχικό σκοπό εκμετάλλευσης που είχε τάξει ο δωρητής. Με αυτήν τη διάταξη λοιπόν, ορίζεται η διαδικασία, ώστε να υπάρχει άμεση διευθέτηση χωρίς να απαιτείται εκ νέου η χρονοβόρος διαδικασία της προσφυγής στα δικαστήρια. Φυσικά εάν είναι ανέφικτη η αξιοποίηση, σύμφωνα και με τους σκοπούς που έχει ορίσει ο δωρητής, τότε αναπόφευκτα τη διευθέτηση θα αναλάβει, όπως προβλέπεται, το δικαστήριο.
Τέλος με το άρθρο 10, ανταποκρινόμενοι και στις προτάσεις των συναδέλφων όλων των πτερύγων κατά τη διάρκεια της συζήτηση στην επιτροπή, ολοκληρώνουμε τη νομοθετική πρωτοβουλία για τη θέσπιση μητρώων δημοσιονομικών ελεγκτών και ελεγκτών ΕΔΕΛ. 
Ειδικότερα ορίζεται το πλαίσιο αρχών, επί των οποίων θα βασίζονται τα κριτήρια, η πρόσκληση ενδιαφέροντος και ο τρόπος επιλογής για την ένταξη στα μητρώα εμπειρογνωμόνων σε δημοσιονομικούς ελέγχους και ελέγχους της ΕΔΕΛ, καθιστώντας ξεκάθαρη, διαυγή την υποχρέωση διασφάλισης της αντικειμενικότητας, της αξιοκρατίας κατά την εν λόγω διαδικασία.
Συγκεκριμένα, ορίζονται τα κριτήρια επιλογής για την ένταξη στα μητρώα, τα οποία αφορούν στην προπτυχιακή ή και μεταπτυχιακή εκπαίδευση, τη διά βίου μάθηση και την εμπειρία κατά προτεραιότητα στο σχετικό αντικείμενο. Η πρόσκληση για ένταξη στα μητρώα λαμβάνει την απαιτούμενη δημοσιότητα σε έντυπη και ηλεκτρονική μορφή. Ο τρόπος επιλογής των οργάνων αξιολόγησης των υποψηφίων καθορίζεται ευκρινώς και κατ’ απόλυτο τρόπο, ώστε να τηρείται η αξιοκρατία και η διαφάνεια στον τρόπο επιλογής. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.</ChairmanSpeech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα πω μόνο ότι ο ΣΥΡΙΖΑ από την πρώτη στιγμή που μπήκε στην Αίθουσα, κράτησε με σταθερότητα και συνέπεια θέσεις και προτάσεις επί του νομοσχεδίου. 
Στηρίζουμε, κύριε Υπουργέ, τις πειθαρχικές κυρώσεις που προβλέπονται με το άρθρο 1. Ακριβώς το αντίθετο. Και μόνο αυτές να υπήρχαν σε ολόκληρο το νομοσχέδιο, θα το καταψηφίζαμε μόνο και μόνο για αυτό το λόγο. Σας το λέω, για να μην υπάρχει καμμία απολύτως αμφιβολία για την άποψη και τη θέση του ΣΥΡΙΖΑ. 
Βεβαίως η θέση μας είναι γνωστή. Καταψηφίσαμε το νομοσχέδιο επί της αρχής. Ο Εισηγητής μας είπε τη θέση που παίρνουμε σε όλα τα άρθρα. Είπαμε και τις θέσεις μας επί των τροπολογιών. Δεν θέλω αυτήν τη στιγμή να επαναλάβω αυτά τα οποία ελέχθησαν. Άλλωστε, κλείνει η συζήτηση. Νομίζω όμως ότι κάποιες από τις προτάσεις μας, οι οποίες ήταν κιόλας μέσα στο πνεύμα του νομοσχεδίου, θα μπορούσαν να γίνουν δεκτές και, επομένως, να ωθούσαν το νομοσχέδιο σε ακόμη καλύτερη κατεύθυνση από αυτήν την οποία θεωρεί ότι βρίσκεται ο κύριος Υπουργός.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Λαφαζάνη.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών του σχεδίου νόμου του Υπουργείου Οικονομικών «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών» και η ψήφισή τους θα γίνει χωριστά. 
Ερωτάται το Σώμα: Γίνεται δεκτό το άρθρο 1 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα : Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 3 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα : Γίνεται δεκτό το άρθρο 4 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα : Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 6 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 6 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 7 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 11 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 11 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα : Γίνεται δεκτό το άρθρο 12 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 12 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα : Γίνεται δεκτό το άρθρο 13, ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτό το άρθρο 15 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 15 έγινε δεκτό ως έχει κατά πλειοψηφία.
Ερωτάται το Σώμα : Γίνεται δεκτή η τροπολογία με γενικό αριθμό 368 και ειδικό αριθμό 64 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 368 και ειδικό αριθμό 64 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα : Γίνεται δεκτή η τροπολογία με γενικό αριθμό 478 και ειδικό αριθμό 80 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 478 και ειδικό αριθμό 80 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδια άρθρα. 
Ερωτάται το Σώμα : Γίνεται δεκτή η τροπολογία με γενικό αριθμό 479 και ειδικό αριθμό 81 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Κατά πλειοψηφία.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 479 και ειδικό αριθμό 81 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Ερωτάται το Σώμα : Γίνεται δεκτή η τροπολογία με γενικό αριθμό 480 και ειδικό αριθμό 82 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech>
<Speech><Parlmember>ΔΗΜΗΤΡΙΟΣ ΓΑΚΗΣ</Parlmember>: Παρών.</Speech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 480 και ειδικό αριθμό 82 έγινε δεκτή ως έχει κατά πλειοψηφία και εντάσσεται στο νομοσχέδιο ως ίδιο άρθρο. 
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα : Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Οικονομικών: «Ρυθμίσεις για την τροποποίηση και τη βελτίωση συνταξιοδοτικών, δημοσιονομικών, διοικητικών και λοιπών διατάξεων του Υπουργείου Οικονομικών»&#160;έγινε δεκτό κατά πλειοψηφία επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 15.18´ λύεται η συνεδρίαση για αύριο, ημέρα Παρασκευή 26 Απριλίου 2013 και ώρα 10.00΄ με αντικείμενο εργασιών του Σώματος:κοινοβουλευτικό έλεγχο, συζήτηση επικαίρων ερωτήσεων.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:30/4/2013 9:48:00 πμΑπό:Γεωργοπαπαδάκου Κανέλλα 
Εκτυπώθηκε:30/4/2013 9:43:00 πμ</body>
</html>