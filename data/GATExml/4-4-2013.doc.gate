<html><head><meta name="cp:revision" content="3"><meta name="date" content="2013-04-11T09:17:00Z"><meta name="Company" content="OTS"><meta name="Keywords" content=""><meta name="meta:word-count" content="79016"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-10T07:07:00Z"><meta name="Word-Count" content="79016"><meta name="dcterms:created" content="2013-04-11T09:10:00Z"><meta name="dcterms:modified" content="2013-04-11T09:17:00Z"><meta name="Last-Modified" content="2013-04-11T09:17:00Z"><meta name="Last-Save-Date" content="2013-04-11T09:17:00Z"><meta name="meta:character-count" content="426690"><meta name="Template" content="Normal"><meta name="meta:save-date" content="2013-04-11T09:17:00Z"><meta name="dc:title" content="+ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-04-11T09:17:00Z"><meta name="Edit-Time" content="2400000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-04-11T09:10:00Z"><meta name="Last-Printed" content="2013-04-10T07:07:00Z"><meta name="meta:last-author" content="n.tasoula"><meta name="Comments" content=""><meta name="Creation-Date" content="2013-04-11T09:10:00Z"><meta name="xmpTPg:NPages" content="1"><meta name="resourceName" content="4-4-2013.doc"><meta name="Last-Author" content="n.tasoula"><meta name="w:comments" content=""><meta name="Character Count" content="426690"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>+ΠΡΑΚΤΙΚΑ ΒΟΥΛΗΣ</head>
<body>PAGE  
13
ΣΥΝΕΔΡΙΑΣΗ 4-4-2013
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
 ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΗ΄
Πέμπτη  4 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν σπουδαστές από τη Σχολή Δημοσιογραφίας ΑΝΤ1, μαθητές από το 1ο Δημοτικό Σχολείο Υμηττού, το 6ο Γυμνάσιο Χαλανδρίου, το 12ο Δημοτικό Σχολείο Πάτρας, το Δημοτικό Σχολείο Γενναδίου Ρόδου, το Γενικό Λύκειο Παλαιοχώρας Χανίων, το Μουσικό Σχολείο Πτολεμαϊδας, το 2ο Γυμνάσιο Ελευθερίου Κορδελιού Θεσσαλονίκης και από το 12ο Δημοτικό Σχολείο Κέρκυρας, σελ. 
3. Επί διαδικαστικού θέματος, σελ. 
4. Αναφορά στην αίτηση αντισυνταγματικότητας που κατέθεσαν οι Ανεξάρτητοι  Έλληνες επί της παρ. 4 του άρθρου 5 του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων και η οποία δεν έγινε δεκτή, σελ. 
5. Επί προσωπικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 5 Απριλίου 2013, σελ. 
4. Συζήτηση επικαίρων ερωτήσεων: 
   α)Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την τροποποίηση του νόμου 4093/12, ώστε να μην τίθεται αυτοδικαίως σε αργία οι υπάλληλοι και οι καθηγητές όσον αφορά τα πλημμελήματα, σελ. 
   β)Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων για την αποσυμφόρηση των φυλακών της χώρας, σελ. 
   γ)Προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων για την πρόληψη εξάπλωσης του μελιταίου πυρετού στο ζωικό κεφάλαιο, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί των άρθρων και των τροπολογιών του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: &quot;Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις&quot;, σελ. 
2. Κατάθεση Εκθέσεως Διαρκούς Επιτροπής: 
Η Διαρκής Επιτροπή Εθνικής  Άμυνας και Εξωτερικών Υποθέσεων καταθέτει την  Έκθεσή της στο σχέδιο νόμου του Υπουργείου Εξωτερικών: &quot;Σύσταση Γραφείου Ελληνικής Προεδρίας και άλλες διατάξεις&quot;, σελ. 
ΠΡΟΕΔΡΕΥΟΝΤΕΣ
ΓΡΗΓΟΡΑΚΟΣ Λ., σελ.
ΔΡΑΓΑΣΑΚΗΣ Ι., σελ.
ΚΟΛΛΙΑ-ΤΣΑΡΟΥΧΑ Μ., σελ.
ΟΜΙΛΗΤΕΣ

Α. Επί διαδικαστικού θέματος:
ΑΜΑΝΑΤΙΔΗΣ Ι. , σελ.
ΑΥΓΕΝΑΚΗΣ Ε. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΕΓΚΕΡΟΓΛΟΥ Β. , σελ.
ΜΗΤΑΡΑΚΗΣ Π. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΔΗΜΟΥΛΗΣ Δ. , σελ.
ΧΑΤΖΗΔΑΚΗΣ Κ. , σελ.
Β. Επί της αναφοράς στην αίτηση  αντισυνταγματικότητας η οποία δεν έγινε δεκτή:
ΒΑΡΒΙΤΣΙΩΤΗΣ Μ., σελ.
ΜΑΚΡΗ Ρ., σελ.

Γ.  Επί προσωπικού θέματος:
ΓΕΩΡΓΙΑΔΗΣ Σ. , σελ.
ΔΡΑΓΑΣΑΚΗΣ Ι. , σελ.
ΜΑΡΙΑΣ Ε. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.

Δ. Επί των επικαίρων ερωτήσεων:
ΚΑΚΛΑΜΑΝΗΣ Α. , σελ.
ΚΑΡΑΓΚΟΥΝΗΣ Κ. , σελ.
ΚΟΥΡΑΚΗΣ Α. , σελ.
ΜΑΝΙΤΑΚΗΣ Α. , σελ.
ΜΩΡΑΪΤΗΣ Ν. , σελ.
ΧΑΡΑΚΟΠΟΥΛΟΣ Μ. , σελ.

Ε. Επί του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: 
ΑΗΔΟΝΗΣ Χ. , σελ.
ΑΜΜΑΝΑΤΙΔΟΥ-ΠΑΣΧΑΛΙΔΟΥ Ε. , σελ.
ΑΡΑΜΠΑΤΖΗ Φ. , σελ.
ΑΥΓΕΝΑΚΗΣ Ε. , σελ.
ΒΑΡΒΙΤΣΙΩΤΗΣ Μ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΕΩΡΓΙΑΔΗΣ Σ. , σελ.
ΓΙΑΤΑΓΑΝΑ Χ. , σελ.
ΓΙΟΒΑΝΟΠΟΥΛΟΣ Κ. , σελ.
ΔΙΑΜΑΝΤΟΠΟΥΛΟΣ Ε. , σελ.
ΔΡΑΓΑΣΑΚΗΣ Ι. , σελ.
ΔΡΙΤΣΑΣ Θ. , σελ.
ΖΑΡΟΥΛΙΑ Ε. , σελ.
ΙΑΤΡΙΔΗ Τ. , σελ.
ΚΑΛΟΓΙΑΝΝΗΣ Σ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΑΦΑΝΤΑΡΗ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΛΛΑΣ Χ. , σελ.
ΚΕΦΑΛΟΓΙΑΝΝΗΣ Ι. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΤΣΟΓΙΑΝΝΑΚΟΠΟΥΛΟΣ Κ. , σελ.
ΚΡΙΤΣΩΤΑΚΗΣ Μ. , σελ.
ΚΥΡΙΑΖΙΔΗΣ Δ. , σελ.
ΜΑΚΡΗ Ρ. , σελ.
ΜΑΡΙΑΣ Ε. , σελ.
ΜΕΪΚΟΠΟΥΛΟΣ Α. , σελ.
ΜΗΤΑΡΑΚΗΣ Π. , σελ.
ΜΟΥΣΟΥΡΟΥΛΗΣ Κ. , σελ.
ΜΩΡΑΪΤΗΣ Α. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΞΟΥΛΙΔΟΥ Σ. , σελ.
ΟΥΖΟΥΝΙΔΟΥ Ε. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΠΑΣ Χ. , σελ.
ΠΑΦΙΛΗΣ Α. , σελ.
ΠΕΤΡΑΚΟΣ Α. , σελ.
ΣΚΟΝΔΡΑ Α. , σελ.
ΣΟΛΔΑΤΟΣ Θ. , σελ.
ΣΤΑΘΑΚΗΣ Γ. , σελ.
ΤΑΜΗΛΟΣ Μ. , σελ.
ΦΟΥΝΤΑ Ν. , σελ.
ΧΑΤΖΗΔΑΚΗΣ Κ. , σελ.
ΧΡΥΣΟΒΕΛΩΝΗ Μ. , σελ.
ΧΡΥΣΟΧΟΪΔΗΣ Μ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΝΗ΄
Πέμπτη 4 Απριλίου 2013
Αθήνα, σήμερα στις 4 Απριλίου 2013, ημέρα Πέμπτη και ώρα 09.34΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία της ΣΤ΄ Αντιπροέδρου αυτής κ. ΜΑΡΙΑΣ ΚΟΛΛΙΑ-ΤΣΑΡΟΥΧΑ. 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 3.4.2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της ΡΝΖ΄ συνεδριάσεώς του, της Τετάρτης 3 Απριλίου 2013, σε ό,τι αφορά στην ψήφιση στο σύνολό του σχεδίου νόμου: «Κύρωση της Συμφωνίας Αεροπορικών Μεταφορών μεταξύ της Κυβέρνησης της Ελληνικής Δημοκρατίας και του Υπουργικού Συμβουλίου της Ουκρανίας»)
Παρακαλείται ο κύριος Γραμματέας να ανακοινώσει τις αναφορές προς το Σώμα. 
 (Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β’ Αθηνών, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Λευκάδος κ. ΘΕΟΔΩΡΟΣ ΣΟΛΔΑΤΟΣ κατέθεσε αναφορά με την οποία  ο κ. Κωστάγγελος Σκλαβενίτης εκφράζει την αντίθεση του για την απόρριψη του αιτήματός του για επίδομα ανεργίας από τον ΟΑΕΔ.
2) Ο Βουλευτής Κορινθίας κ. ΕΥΣΤΑΘΙΟΣ ΜΠΟΥΚΟΥΡΑΣ κατέθεσε αναφορά με την οποία  το Επιμελητήριο Κορινθίας αιτείται την παραχώρηση στους δήμους της περιοχής των σταθμών, της γραμμής του ΟΣΕ Κορίνθου και της απαλλοτριωμένης έκτασης εκατέρωθεν, καθώς και τη δρομολόγηση της γραμμής του προαστιακού σιδηροδρόμου Αθήνα-Λουτράκι.
3) Οι Βουλευτές, Νομού Αττικής κ. ΑΘΑΝΑΣΙΟΣ (ΝΑΣΟΣ) ΑΘΑΝΑΣΙΟΥ και Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσαν αναφορά με την οποία  ο Αντιδήμαρχος Καλάμου του Δήμου Λευκάδας εκφράζει τη διαμαρτυρία του για το ζήτημα των αυξημένων εξόδων μετακίνησης των αντιδημάρχων δέκα ελληνικών νησιών, που δεν αποτελούν ξεχωριστούς δήμους μετά το σχέδιο «Καλλικράτη». 
4) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ και Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία  οι Διοικήσεις των Πανελληνίων Ενώσεων Μηχανικών Εμπορικού Ναυτικού, Κατώτερων Πληρωμάτων Μηχανής Ε.Ν. «Ο ΣΤΕΦΕΝΣΩΝ»,  Επαγγελματικής Μαγείρων Ε.Ν. και  Πληρωμάτων Ρυμουλκών-Ναυαγοσωστικών παραθέτουν τις προτάσεις και τις θέσεις τους για τη λειτουργία των ιδιωτικών σχολών Ναυτικής Επαγγελματικής Κατάρτισης και επιμόρφωσης, καθώς και για γενικότερα θέματα που αφορούν τον κλάδο.
5) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και  Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Τμήμα Πολιτικών Μηχανικών της Πολυτεχνικής Σχολής του Αριστοτέλειου Πανεπιστημίου Θεσσαλονίκης παραθέτει τις θέσεις της Γενικής Συνέλευσης του Τμήματος σχετικά με τη σχεδιαζόμενη κατάργηση του ΟΑΣΠ και του συγχωνευμένου με αυτόν ΙΤΣΑΚ. 
6) Ο Βουλευτής Αργολίδος κ. ΙΩΑΝΝΗΣ ΜΑΝΙΑΤΗΣ κατέθεσε αναφορά με την οποία  ο Πανελλήνιος Σύνδεσμος Αγροτικών Φωτοβολταϊκών Πάρκων παραθέτει τις προτάσεις του για την επίλυση των προβλημάτων που έχουν δημιουργηθεί στους κατά κύριο επάγγελμα αγρότες-παραγωγούς ηλεκτρικής ενέργειες.
7) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος αιτείται την παρέμβαση της Πολιτείας για τη  συνέχιση του δικαιώματος των πολυτέκνων για μειωμένο εισιτήριο σε όλες τις θέσεις των πλοίων, όλες τις ημέρες της εβδομάδας.
8) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Διευθυντής Δασών Κορινθίας αιτείται να ενημερωθεί σχετικά με την έγκριση πίνακα υλοτομίας ιδιωτικού πευκοτεμαχίου στη Δημοτική Κοινότητα Σοφικού.
9) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Διευθυντής του Μαιευτικού-γυναικολογικού Τμήματος του Γενικού Νοσοκομείου Κορίνθου αιτείται τον διορισμό  ιατρού Γυναικολόγου, του οποίου η κρίση έχει ολοκληρωθεί από το συμβούλιο επιλογής, καθώς και τη σύσταση μιας επιπλέον θέσης ειδικευόμενου μαιευτικής γυναικολογίας.
10) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Πρόεδρος του Επιμελητηρίου Κορινθίας αιτείται τη παραχώρηση των σταθμών, της γραμμής και της απαλλοτριωμένης έκτασης εκατέρωθεν του ΟΣΕ Κορίνθου στους δήμους της περιοχής, καθώς και τη δρομολόγηση της γραμμής του προαστιακού σιδηροδρόμου Αθήνα-Λουτράκι.
11) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  η Πρόεδρος της Ομοσπονδίας Συλλόγων Εκτός Σχεδίου Περιοχών Δήμου Λουτρακίου-Περαχώρας παραθέτει τις προτάσεις της για τη βελτίωση των διατάξεων του ν. 4014/2011 που αφορούν την οριοθέτηση του τερματισμού των αυθαιρεσιών στα ακίνητα.
12) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ελληνική Ομοσπονδία Θαλασσαιμίας εκφράζει την ανησυχία της για τη μείωση των εισαγόμενων από την Ελβετία μονάδων αίματος και αιτείται την εκπόνηση ενός νέου σχεδίου για την αύξηση της εθελοντικής αιμοδοσίας και την ορθή λειτουργία του Εθνικού Κέντρου Αιμοδοσίας.  
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο πρόστιμο που καταλογίσθηκε στον πρώην δήμαρχο και δημοτικούς παράγοντες του Δήμου Βραχνεΐκων του  Νομού Αχαΐας.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος παραθέτει τις παρατηρήσεις της επί του νομοσχεδίου «Επενδυτικά εργαλεία ανάπτυξης παροχή πιστώσεων και άλλες διατάξεις».
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πρόεδρος του Ιατρικού Συλλόγου Πατρών παραθέτει τις θέσεις της σχετικά με τις αδυναμίες και τα προβλήματα του συστήματος ηλεκτρονικής συνταγογράφησης.
16) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πρόεδρος του Ιατρικού Συλλόγου Πατρών εκφράζει τη διαμαρτυρία της για την απόφαση περικοπής του επιδόματος τοκετού από τον  ΕΟΠΥΥ.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεράσιμος Φεσσιάν  αιτείται τη διασφάλιση, με νομοθετική ρύθμιση, των εργασιακών δικαιωμάτων των εργαζομένων στο πρόγραμμα «Βοήθεια στο Σπίτι».
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Παμποντιακή Ομοσπονδία Ελλάδος εκφράζει τη διαμαρτυρία της για τη διακοπή των συντάξεων του ΟΓΑ σε 25.000 ανασφάλιστους υπερήλικες ομογενείς από την πρώην ΕΣΣΔ.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ίων Πολιάδης εκφράζει τη δυσαρέσκειά του για το ύψος των συντάξεων που λαμβάνουν οι υπηρετούντες στις ειδικές δυνάμεις.
20) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανεξάρτητη Ένωση Αποστράτων Ενόπλων Δυνάμεων παραθέτει τις προτάσεις της στο υπό διαβούλευση σχέδιο νόμου του Υπουργείου Οικονομικών, που αφορά τα συνταξιοδοτικά και εργασιακά δικαιώματα του κλάδου.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Μαρία Φωτιά αιτείται την επίλυση θέματός της που αφορά την παροχή θεραπευτικής αγωγής στο άρρωστο τέκνο της.
22) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η πρόεδρος του Τμήματος Διοίκησης Μονάδων Υγείας και Πρόνοιας ΑΤΕΙ Καλαμάτας εκφράζει την αντίθεσή της στην  κατάργηση του Τμήματος Λογοθεραπείας και σε συγχωνεύσεις Τμημάτων που προωθούνται με το σχέδιο «Αθηνά».
23) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ένωση Υπαλλήλων Οργανισμού Απασχόλησης Εργατικού Δυναμικού αιτείται την απόσυρση του άρθρου 9 του σχεδίου νόμου,  που αφορά την πειθαρχική αντιμετώπιση της παραβατικής συμπεριφοράς κατά των ασφαλιστικών οργανισμών, του ΕΟΠΥΥ και των νομικών προσώπων εποπτείας του Υπουργείου Εργασίας, Κοινωνικής Ασφάλισης και Πρόνοιας.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Κανελλόπουλος εκφράζει τη διαμαρτυρία του για τις πολλαπλές μειώσεις των πολυτεκνικών επιδομάτων.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Χρήστος Ψώρρας αιτείται την επίλυση θέματος  που αφορά τη χορήγηση διπλώματος Πλοιάρχου Α΄ Τάξεως σε αποφοίτους Ναυτικών ΤΕΕ Τομέα Πλοιάρχων.
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Εργαζομένων Υπουργείου Γεωργίας Αχαΐας εκφράζει τη δυσαρέσκειά του για την επικείμενη κατάργηση του Περιφερειακού Κέντρου Προστασίας Φυτών και Ποιοτικού Ελέγχου Αχαΐας.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Περιφέρεια Ιονίων Νήσων εκφράζει τη διαμαρτυρία της για την υποβάθμιση της Περιφερειακής Υπηρεσίας Τουρισμού Ιονίων Νήσων και την κατάργηση των Γραφείων του ΕΟΤ στο Αργοστόλι.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ένωση Αξιωματικών Λιμενικού Σώματος παραθέτει τις προτάσεις της στο υπό διαβούλευση σχέδιο νόμου του Υπουργείου Ναυτιλίας και Αιγαίου για την επίλυση χρονίων προβλημάτων του κλάδου.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το ΔΣ της ΟΛΤΕΕ αιτείται ενημέρωσης για τη διαδικασία λειτουργίας των επιμορφωτικών προγραμμάτων για μόνιμους εκπαιδευτικούς ΤΕ.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων παραθέτει τις παρατηρήσεις της σχετικά με το θέμα της εισαγωγής στη Σχολή Αξιωματικών μόνο για τους προερχόμενους από την Αστυνομία.
31) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων εκφράζει την αντίθεσή της στο νέο τρόπο υπολογισμού του εφάπαξ, που επιφέρει μείωση κατά 40% στις αποδοχές των μελών της.
32) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Γεώργιος Φλωράς  παραθέτει τις απόψεις του σχετικά με παρατυπίες που εντοπίστηκαν στην Επιτροπή Ανταγωνισμού.
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Αποφοίτων Εθνικής Σχολής Δημόσιας Διοίκησης και Τοπικής Αυτοδιοίκησης παραθέτει τις απόψεις της για το θέμα της κινητικότητας και της διαθεσιμότητας των δημοσίων υπαλλήλων.
34) Ο Βουλευτής Άρτης κ. ΧΡΗΣΤΟΣ ΓΚΟΚΑΣ κατέθεσε αναφορά με την οποία  η Πανελλήνια Ομοσπονδία Ιδιοκτητών Κέντρων Ξένων Γλωσσών αιτείται την επίλυση θέματος σχετικά  με τις άδειες διδασκαλίας κέντρων ξένων γλωσσών.
35) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  ο Αναπληρωτής Δήμαρχος Ιστιαίας-Αιδηψού Νομού Εύβοιας εκφράζει την αντίθεσή του σχετικά με τη μεταφορά και ένωση του Αστυνομικού Τμήματος Αιδηψού με το Αστυνομικό Τμήμα Ιστιαίας.
36) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος αιτείται την επίλυση θέματος που αφορά τους συνταξιοδοτούμενους- πολύτεκνους δημοσίους υπαλλήλους.
37) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία   αιτείται τη λήψη μέτρων για την αποτροπή του κινδύνου εξαφάνισης των φοινίκων από το Νομό Ηρακλείου.
38) Οι Βουλευτές Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ και Β΄ Πειραιώς κ. Ιωάννης Τραγάκης κατέθεσαν αναφορά με την οποία   αιτείται την άμεση λειτουργία των γραφείων εξυπηρέτησης φορολογουμένων στις έδρες των ΔΟΥ που καταργήθηκαν.
39) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  ο Σύλλογος Εργαζομένων ΙΚΑ Νομού Εύβοιας αιτείται τη λήψη μέτρων από την Πολιτεία για την εύρυθμη λειτουργία των υποκαταστημάτων ΙΚΑ του νομού.
40) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Σύνδεσμος Υπαλλήλων Ξενοδοχείων Νομού Λασιθίου εκφράζει τη διαμαρτυρία του για τις προϋποθέσεις που θέτει ο ν.3986/2011 για τους δικαιούχους του επιδόματος ανεργίας και αιτείται την επίλυση σειράς αιτημάτων του κλάδου.
41) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία  οι κάτοικοι της νήσου Λέβιθα της Δωδεκανήσου διαμαρτύρονται για την τοποθέτηση ανεμογεννητριών στο νησί.
42) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  οι κάτοικοι των Κυθήρων εκφράζουν τη διαμαρτυρία τους για την ενδεχόμενη κατάργηση της τοπικής ΔΟΥ.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Ποντιακής Νεολαίας Αττικής αιτείται  την αναγνώριση της γενοκτονίας των Ασσυρίων. 
44) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  ο Δήμος Αίγινας Νομού Αττικής επισημαίνει την ανάγκη παραμονής της τοπικής ΔΟΥ στο νησί.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Θεόδωρος Κατσανέβας εκφράζει την αντίθεσή του στο σχέδιο «Αθηνά», το οποίο υποβαθμίζει τόσο την παιδεία γενικότερα όσο και τα πανεπιστήμια ειδικότερα.
46) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  ο Δήμος Σπετσών Νομού Αττικής  εκφράζει τη διαμαρτυρία του για την απόφαση κατάργησης της ΔΟΥ στο νησί.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Χρίστος Σπιρτζής παραθέτει τις προτάσεις και τις θέσεις του σχετικά με την υποχρεωτική ένταξη των μηχανικών σε ανώτερη ασφαλιστική κατηγορία ανά τριετία και τις επιπτώσεις στον ασφαλιστικό φορέα χιλιάδων διπλωματούχων μηχανικών.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Νικόλαος Τζοβάρας  αιτείται την εξαίρεση των βαριά αναπήρων συνταξιούχων από τις μειώσεις και την κατάργηση δώρων.
49) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμος Γόρτυνας της Περιφέρειας Κρήτης αιτείται την επίλυση θέματος που αφορά την εύρυθμη λειτουργία του δήμου σχετικά με την επισκευή και συντήρηση αρδευτικών μηχανημάτων και γεωτρήσεων.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Γεωργία Νικολοπούλου αιτείται την επίλυση προβλημάτων που αντιμετωπίζουν οι εκπαιδευτικοί ειδικών κατηγοριών.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Πρόεδρος του ΤΕΙ Καλαμάτας εκφράζει την αντίθεσή του στο σχέδιο «Αθηνά» και καταθέτει τις παραιτήσεις στελεχών του.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ένωση Υπαλλήλων Οργανισμού Απασχόλησης Εργατικού Δυναμικού αιτείται την απόσυρση διατάξεων του σχεδίου νόμου του Υπουργείου Εργασίας, Κοινωνικής, Ασφάλισης και Πρόνοιας, που αφορούν τους υπαλλήλους των ασφαλιστικών φορέων και των εποπτευόμενων από το Υπουργείο νομικών προσώπων δημοσίου δικαίου.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  τα Σωματεία Εργαζομένων Ομίλου Εταιρειών Ελληνικών Αμυντικών Συστημάτων ΑΒΕΕ (ΕΒΟ-ΠΥΡΚΑΛ) αιτείται τη λήψη μέτρων από την πολιτεία για τη στήριξη της εταιρείας.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η κ. Μαρία Μπακοπούλου  εκφράζει την αντίθεσή της στο σχέδιο  «Αθηνά» και την κατάργηση του Τμήματος Κοινωνικής Εργασίας στην Πάτρα.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ομοσπονδία Λειτουργών Τεχνικής Επαγγελματικής Εκπαίδευσης  καταθέτει τις απόψεις της για τη  δυσμενή οικονομική κατάσταση της χώρας μας.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Ενιαίο Εκπαιδευτικό Προσωπικό ΤΕΙ Πάτρας εκφράζει την αντίθεσή της σε διάταξη του σχεδίου «Αθηνά» που αποδυναμώνει τη δημόσια ανώτατη εκπαίδευση και ειδικά την πόλη της Πάτρας.
57) Οι Βουλευτές, Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ και Ηρακλείου κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  ο κ. Βασίλειος-Παναγιώτης Μπουρλόκας  αιτείται την επίσπευση του απαιτούμενου ελέγχου για την έγκριση μετατροπής κτίσματος σε ενοικιαζόμενα δωμάτια, καθώς και για τη χορήγηση του απαιτούμενου σήματος λειτουργίας της επιχείρησης. 
58) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία  οι εκπρόσωποι της συντονιστικής επιτροπής επαγγελματιών, φορέων, στελεχών ιδρυμάτων, επιχειρηματιών και κατοίκων της περιοχής πλησίον της Πλατείας Κάνιγγος Αθηνών αιτούνται την άμεση λήψη  μέτρων για την αντιμετώπιση της βίας και της εγκληματικότητας στην περιοχή, λόγω της εμπορίας ναρκωτικών.
59) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία  το Διοικητικό Συμβούλιο του Εθνικού Οργανισμού Παροχής Υπηρεσιών Υγείας αιτείται την υλοποίηση των αποφάσεών του που ελήφθησαν στη Γενική Συνέλευση της 29ης Μαρτίου 2013.
60) Η Βουλευτής Β΄ Αθηνών κ. ΣΟΦΙΑ ΣΑΚΟΡΑΦΑ κατέθεσε αναφορά με την οποία  καθηγητές και φοιτητές ξένων πανεπιστημίων εκφράζουν την υποστήριξή τους προς το Τμήμα Προστασίας και Συντήρησης Πολιτισμικής Κληρονομιάς του ΤΕΙ Ιονίων Νήσων  που καταργείται.
61) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία   παραθέτει τις προτάσεις του για την άρση του λειτουργικού αδιεξόδου στο οποίο έχουν περιέλθει οι τοπικοί οργανισμοί εγγείων βελτιώσεων ως προς  τις προσλήψεις εποχικού προσωπικού.
62) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  ο Δήμος Σκύδρας Νομού Πέλλας επισημαίνει την ανάγκη αποκατάστασης των ζημιών που προκλήθηκαν από τα πλημμυρικά φαινόμενα της 26ης Φεβρουαρίου 2013 στην περιοχή.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων του υπ΄ αριθμ. 1046217/2902/14-3-2013 εγγράφου, αρμοδιότητας του Υπουργείου Οικονομικών.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων του υπ΄ αριθμ. 1049568/2456/21-3-2013 εγγράφου,  αρμοδιότητας του Υπουργείου Οικονομικών.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Περιφερειακή Ομοσπονδία Ατόμων με Αναπηρία «ΕΣΑμεΑ» αιτείται τη παρέμβαση της πολιτείας για την προστασία των ατόμων με αναπηρία και των οικογενειών τους.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία   αιτείται την επανεξέταση θεμάτων του υπ΄αριθμ. ΓΚΕ 1049379 ΕΞ 2013/2392, 2393, 2394, 2395, 2407, 2408/21-3-2013 εγγράφου, αρμοδιότητας του Υπουργείου Οικονομικών.
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία αιτείται την επανεξέταση θεμάτων του υπ΄ αριθμ. Φ.900α/4000/13086/15-3-2013 εγγράφου,  αρμοδιότητας του Υπουργείου Εθνικής Άμυνας.
68) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων εκφράζει τη διαμαρτυρία της για το ζήτημα των αποσπάσεων συναδέλφων τους, που πραγματοποιήθηκε στα πλαίσια της επιχείρησης αντιμετώπισης του μεταναστευτικού προβλήματος.
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος του Επιμελητηρίου Αχαΐας αιτείται την επίλυση διαδικαστικού θέματος της Αχαϊκής Τράπεζας.
70) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μονιμοποίηση επτά εργατών στην πρώην Κοινότητα Σεληνίων.
71) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Στέλιος Μάρκου παραθέτει τις θέσεις του σχετικά με τη μεταχείριση των πολιτών ανάλογα με τη στρατιωτική θητεία που υπηρετούν.
72) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Ιωάννης Σταθουλόπουλος αιτείται την εγκατάσταση των συμβόλων του ελληνικού κράτους στην ελληνική σημαία ανά την επικράτεια.
73) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Παναγιώτης Αχιλεόπουλος εκφράζει τη διαμαρτυρία του για το γεγονός της διάθεσης των χρημάτων των δωρητών για τον πυρόπληκτο Δήμο Γούμερου Ηλείας σε άλλους σκοπούς.
74) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Σ. Καρυπίδης παραθέτει τις θέσεις του για το σχέδιο πώλησης δανείων από τις ελληνικές τράπεζες σε ξένα funds.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 6228/24-01-2013 ερώτηση της Βουλευτού κ. Ασημακοπούλου Άννας-Μισέλ δόθηκε με το υπ’ αριθμ. ΓΡ.Κ.Ε. 17/29-1-2013/1-3-2013 έγγραφο  από την Υπουργό Τουρισμού η ακόλουθη απάντηση:
�
2. Στην με αριθμό 6527/30-01-2013 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. Δ12Α 1039320 ΕΞ 2013/01-03-2013 έγγραφο  από τον Υφυπουργό Οικονομικών  η ακόλουθη απάντηση:
3. Στην με αριθμό 6664/04-02-2013 ερώτηση του Βουλευτή κ. Κουράκου Ιωάννη δόθηκε με το υπ’ αριθμ. Δ12Α 1039320 ΕΞ 2013/01-03-2013 έγγραφο  από τον Υφυπουργό Οικονομικών  η ακόλουθη απάντηση:
4. Στην με αριθμό 6760/06-02-2013 ερώτηση της Βουλευτού κ. Ξουλίδου Σταυρούλας δόθηκε με το υπ’ αριθμ. 7017/4/15926/01-03-2013 έγγραφο  από τον Υπουργό Δημόσιας Τάξης και Προστασίας του Πολίτη  η ακόλουθη απάντηση:
5. Στην με αριθμό 6869/07-02-2013 ερώτηση του Βουλευτή κ. Λαμπρόπουλου Ιωάννη δόθηκε με το υπ’ αριθμ. ΥΑΠΕ/Φ38/653/οικ 4084/01-03-2013 έγγραφο  από τον Υφυπουργό Περιβάλλοντος, Ενέργειας και Κλιματικής η ακόλουθη απάντηση:
�
6. Στην με αριθμό 6931/08/02/2013 ερώτηση της Βουλευτού κ. Γιαννακάκη Μαρίας δόθηκε με το υπ’ αριθμ. 7017/4/15945/01-03-2013 έγγραφο  από τον Υπουργό Δημόσιας Τάξης και Προστασίας του Πολίτη  η ακόλουθη απάντηση:
Σημ. Τα συνημμένα σχετικά έγγραφα ευρίσκονται στο αρχείο της Δ/νσης Κοινοβουλευτικού Ελέγχου (Τμήμα Ερωτήσεων)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η δεύτερη με αριθμό 1244/1-4-2013 επίκαιρη ερώτηση δεύτερου κύκλου του Βουλευτή Α’ Θεσσαλονίκης του Συνασπισμού Ριζοσπαστικής Αριστεράς-Ενωτικού Κοινωνικού Μετώπου κ. Αναστασίου Κουράκη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την τροποποίηση του νόμου 4093/12, ώστε να μην τίθενται αυτοδικαίως σε αργία οι υπάλληλοι και οι καθηγητές όσον αφορά τα πλημμελήματα. 
Έχετε το λόγο, κύριε Κουράκη.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, αυτό που ζητούμε είναι να τροποποιηθεί ο ν. 4093 και ο μετέπειτα ν. 4111, καθώς σύμφωνα με την ισχύουσα νομοθεσία, δηλαδή μ’ αυτούς τους δύο νόμους, όποιος υπάλληλος παραπέμπεται για κακούργημα, για πλημμέλημα ή στο πειθαρχικό, τίθεται αυτοδικαίως σε αργία. 
Σε μια προηγούμενη επίκαιρη ερώτηση που είχε γίνει πριν από λίγες ημέρες από το Βουλευτή του ΣΥΡΙΖΑ, το Νίκο Βούτση, ο Υπουργός είχε απαντήσει σ’ αυτήν εδώ την Αίθουσα λέγοντας τα εξής και θα σας διαβάσω το απόσπασμα από τα Πρακτικά: «Το μόνο που πρόσθεσα», αναφέρεστε στον Υπαλληλικό Κώδικα του 1951, «είναι ότι όταν κάποιος παραπέμπεται με αμετάκλητη απόφαση του συμβουλίου για κακούργημα, δηλαδή ύστερα από δύο-τρία χρόνια…» κ.λπ. Αναφέρετε μόνο αυτήν την περίπτωση. Μάλιστα, χθες ο κ. Κεδίκογλου στο ραδιόφωνο επανέλαβε ακριβώς το ίδιο, ότι είναι μόνο για κακούργημα.
Διερωτώμαι αν διαβάζουμε τα ίδια νομικά κείμενα και τους ίδιους νόμους. Γιατί ξέρουμε ότι ναι μεν, ο ν. 4093 μιλούσε για κακούργημα όπως και αυτός με τον οποίο παραπέμπεται σε πειθαρχικό, ωστόσο μεσολάβησε η πράξη νομοθετικού περιεχομένου στις 9-11-2012, όπου πρόσθεσε πέρα από τα κακουργήματα και ορισμένες άλλες πράξεις που είναι πλημμελήματα. Λέει λοιπόν, εκείνη η πράξη νομοθετικού περιεχομένου «υπάλληλος ο οποίος παραπέμφθηκε αμετακλήτως ενώπιον του αρμόδιου δικαστηρίου για κακούργημα ή για τα αδικήματα κλοπής, υπεξαίρεσης, απάτης, πλαστογραφίας, δωροδοκίας, απιστίας» και έρχεται μετά αυτή η πράξη νομοθετικού περιεχομένου με το ν. 4111 στις 25 Ιανουαρίου 2013 να γίνει νόμος του κράτους. 
Άρα, που βρισκόμαστε; Ένας υπάλληλος, ο οποίος παραπέμπεται για κακούργημα, πλημμέλημα, έχει μια πειθαρχική δίωξη, τίθεται αυτοδικαίως σε αργία. 
Η περίπτωση αυτή έχει βρει πάρα πολύ μεγάλη εφαρμογή και πήραμε αφορμή μία από τις δεκάδες περιπτώσεις, την περίπτωση του Αντιπρύτανη του Αριστοτελείου Πανεπιστημίου, ο οποίος παραπέμπεται για πλημμέλημα και χωρίς να περιμένουμε να γίνει η δίκη και να δούμε αν θα δικαιωθεί ή όχι, αυτός ο άνθρωπος υφίσταται μια πολύ μεγάλη κοινωνική απαξία, φεύγει από αντιπρύτανης, φεύγει από καθηγητής. Καταλαβαίνετε ότι αντιμετωπίζει έναν ολόκληρο κοινωνικό περίγυρο, χωρίς να έχει παραπεμφθεί στο ακροατήριο. Δεν έχει δικαστεί για να αποδείξει την αθωότητά του. Δεν θέλω να μπω στην ουσία του πράγματος. 
Αυτό το υφίστανται και πάρα πολλοί άλλοι υπάλληλοι. Καταλαβαίνετε, λοιπόν, ότι δημιουργείται ένα πολύ μεγάλο φοβικό κλίμα και κυρίως καταρρίπτεται και η αρχή της αναλογικότητας –το ξέρετε καλύτερα από εμένα- και βεβαίως το τεκμήριο της αθωότητας. 
Αυτή τη στιγμή υπάρχει ο κίνδυνος, ενώ έχετε καλή πρόθεση να λειτουργήσουν καλύτερα οι δημόσιες υπηρεσίες, μπροστά στον φόβο ότι μπορεί ένας οποιοσδήποτε πολίτης ή συνάδελφος ή οποιοσδήποτε κακόβουλος να κάνει μία καταγγελία με ορισμένα στοιχεία τα οποία πείθουν τον εισαγγελέα ότι πρέπει να τον παραπέμψει, κανένας να μην αναλαμβάνει ευθύνες κι αυτό το πράγμα καταλαβαίνετε ότι θα οδηγήσει σε μια παραλυσία τη Δημόσια Διοίκηση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα συνεχίσετε στη δευτερολογία σας, κύριε Κουράκη.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Τελειώνω, κυρία Πρόεδρε.
Όσον αφορά την περίπτωση που ανέφερα προηγουμένως, του κ. Παντή, πέραν του ότι έχει αθωωθεί από το πειθαρχικό συμβούλιο, έχουμε δεκάδες ψηφίσματα –τα οποία προφανώς δεν θέλω να αναγνώσω- από όλη την πανεπιστημιακή κοινότητα, δεκάδες υπογραφές από την Ελλάδα και από το εξωτερικό, όσον αφορά την απεύθυνση στο πρόσωπό σας, να αλλάξει αυτή η νομοθεσία, έτσι ώστε να μην υπάρχει αυτή η κατάσταση. 
Καταλαβαίνω την εξήγηση που έχετε δώσει, όσον αφορά αυτόν που παραπέμπεται για κακούργημα. Εκεί μπορούμε να το συζητήσουμε, παρ’ όλο που θα έπρεπε να μεσολαβήσει μία κρίση ενός συμβουλίου για να πει αν αυτή η παραπομπή παραβλάπτει ή δυσκολεύει τα καθήκοντά του στην υπηρεσία.  
Θα περιμένω την απάντησή σας, κύριε Υπουργέ, με πραγματικά πολύ μεγάλη αγωνία και όχι μόνο εγώ αλλά και οι δημόσιοι υπάλληλοι στην Ελλάδα και τολμώ να πω και στο εξωτερικό. 
Ευχαριστώ.</Speech>  
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε, κύριε Κουράκη. 
Θα απαντήσει ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Αντώνης Μανιτάκης.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Κουράκη και συνάδελφε εν πανεπιστημίοις, θα μου επιτρέψετε να αρχίσω διορθώνοντας μια ανακρίβεια που είπατε.
Ο ν. 4093, όπως τροποποιήθηκε -γιατί είχε γίνει μία παράλειψη και περιέλαβε και ορισμένα πλημμελήματα- ήξερα και ξέρω ότι από την αρχή περιείχε και ορισμένα πλημμελήματα. Δεν το απέκρυψα αυτό το πράγμα και δεν ήταν δυνατόν να το αποκρύψω. Μη μου προσάπτετε κάτι τέτοιο. 
Θέλω, όμως, να πω τούτο, ότι τα πλημμελήματα για τα οποία αναφερθήκατε, που ήταν ορισμένα, δεν τα έθεσε ο ν. 4093. Έφερα μαζί μου τον Υπαλληλικό Κώδικα του 1951 και σας διαβάζω τι λέει η σχετική διάταξη, το άρθρο 103, ποια πλημμελήματα αναφέρει, τα οποία οδηγούν σε αυτοδίκαιη αργία –το τονίζω, σε αυτοδίκαιη αργία- τους υπαλλήλους οι οποίοι παραπέμπονται ότι τα έχουν διαπράξει. 
Η διάταξη λέει: «Υπάλληλος που παραπέμφθηκε αμετακλήτως στο ακροατήριο, προκειμένου να δικαστεί για τα αδικήματα της δωροδοκίας, της υπεξαίρεσης περί την υπηρεσία, της κατάχρησης ανηλίκων σε ασέλγεια, της ασέλγειας για κατάχρηση, της παρανομίας, τίθεται αυτοδίκαια σε αργία». Το μόνο που πρόσθεσα εγώ ήταν και το αδίκημα της απιστίας περί την υπηρεσία. 
Άρα, ο θεσμός της αργίας, της αυτοδίκαιης αργίας, της νενομοθετημένης αργίας, υπήρχε από το 1951 και υπάρχει σε όλα τα δίκαια του κόσμου.
Κύριε Κουράκη, ας ξεκινήσουμε από μία κοινή παραδοχή. Υποθέτω ότι δέχεστε ότι όσοι ασκούν δημόσια αξιώματα ή καθήκοντα οφείλουν με τη συμπεριφορά τους να τιμούν το θεσμό που υπηρετούν. Σε περιόδους κρίσης, βαθιάς και παρατεταμένης και απαξίωσης θεσμών και αξιών, όπως αυτή που διανύουμε, η διαφύλαξη του συμφέροντος της υπηρεσίας είναι και πρέπει να είναι το κύριο, το βασικό μέλημα όσων ασκούν δημόσιο λειτούργημα και το δικό σας και το δικό μου και όλων των δημόσιων λειτουργών.     
Κρινόμαστε κάθε μέρα και γινόμαστε πολύ συχνά δέκτες άδικων, βρώμικων, συκοφαντικών επιθέσεων, δόλιων κατηγοριών. Πιστεύω ότι αυτό συμβαίνει και στο συγκεκριμένο περιστατικό που αναφέρεστε.
Όταν, όμως, η δικαστική εξουσία μετά από ανάκριση παραπέμπει αμετάκλητα σε δίκη για σοβαρή κατηγορία έναν δημόσιο λειτουργό -μπορεί δικαίως, μπορεί αδίκως, αυτό δεν θα το κρίνω εγώ, ούτε εσείς, αλλά το δικαστήριο- πιστεύετε αλήθεια ότι ο παραπεμπόμενος από τη δικαστική αρχή υπάλληλος εξακολουθεί να έχει και να διατηρεί το απαιτούμενο για το αξίωμα κύρος για να ασκεί τα καθήκοντά του; Δεν θα πρέπει για λίγο χρόνο, για το συμφέρον της υπηρεσίας και το δικό του, για την αξιοπρέπειά του, να απόσχει προσωρινά από τα καθήκοντά του για να μην δώσει λαβή σε σχόλια ή βλέμματα επικριτικά ώσπου να κριθεί; Δεν πρέπει να διαφυλάξει αυτός ο ίδιος το κύρος του θεσμού και εμείς όλοι οι άλλοι δεν υπάρχουμε για τον θεσμό; Δεν πρέπει να υποστούμε μια μικρή προσωρινή θυσία, έστω και αδίκως, προκειμένου να μείνει αλώβητο το κύρος του θεσμού; Αυτή είναι η λογική της αυτοδίκαιης αργίας.
Δεν θα χάσω το χρόνο μου για να υπερασπιστώ τη συνταγματικότητα ή τη συμβατότητα της αργίας με την Ευρωπαϊκή Σύμβαση των Δικαιωμάτων του Ανθρώπου. Κύριε Κουράκη, όσοι φροντίζουν και ξέρουν και μελετούν και διαβάζουν τη νομολογία του Ευρωπαϊκού Δικαστηρίου των Δικαιωμάτων του Ανθρώπου και του Συμβουλίου της Επικρατείας, όσοι ανοίγουν και διαβάζουν κανένα βιβλίο πριν αρχίσουν να επικρίνουν –και δεν εννοώ φυσικά εσάς- θα είχαν διαβάσει ότι το τεκμήριο της αθωότητας δεν στρέφεται κατά διοικητικού μέτρου. Διότι, με το διοικητικό μέτρο της αργίας δεν δικάζεται ο υπάλληλος, δεν αθωώνεται, ούτε καταδικάζεται, απλώς απέχει προσωρινά από τα καθήκοντά του μέχρις ότου έρθει ο φυσικός του δικαστής, το συντομότερο δυνατό, να αποφασίσει. 
Και ο ίδιος οφείλει, δικαιούται να έχει όλα τα ένδικα μέσα και βοηθήματα για να υπερασπίσει την αθωότητά του, αλλά και για να ζητήσει την άμεση αναστολή, κι όχι ο νομοθέτης. Δεν είναι δουλειά του νομοθέτη αυτή, κύριε Κουράκη. Είναι στην αρχή της αναλογικότητας, πρέπει το αρμόδιο όργανο να έρθει και να αναστείλει.
Επειδή, όμως, δεν έχω χρόνο, θα σας απαντήσω γι’ αυτό στη δευτερολογία μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ, κύριε Υπουργέ.
Το λόγο έχει ο κ. Κουράκης.</ChairmanSpeech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Εγώ θα μπορούσα να δεχθώ πολλά από αυτά τα οποία λέτε, κύριε Υπουργέ, με μία προϋπόθεση, ότι οδηγούμαστε σε ταχύτατη εκδίκαση της υπόθεσης. Όταν, όμως, εκδικάζεται μια υπόθεση μετά από έξι ή επτά χρόνια και αυτός ο υπάλληλος ή ο καθηγητής στο πανεπιστήμιο ή οποιοσδήποτε άλλος μπορεί να έχει συνταξιοδοτηθεί και να έχει απολέσει μία και διά παντός τη δυνατότητα να συνεχίσει να εργάζεται, καταλαβαίνετε ότι έχει επιβληθεί μία τιμωρία, μια γενική κοινωνική κατακραυγή, που ακόμα και αν μετά αθωωθεί, η βλάβη είναι ανεπανόρθωτη.
 Δεν υπάρχει καμμία αρχή της αναλογικότητας. Εδώ είναι μια προκαταβολή της ποινής, η οποία φθάνει μέχρι το σημείο της φυσικής του, κοινωνικής και λοιπής εξόντωσης. 
Όταν, λοιπόν, γνωρίζετε πολύ καλύτερα από τον καθένα τους ρυθμούς με τους οποίους προχωράει σήμερα η δικαιοσύνη, μπορούμε αυτήν τη στιγμή να καταδικάσουμε ανθρώπους που έχουν υποστεί ακόμη και μια καταγγελία με πλαστά πιστοποιητικά; Εννοώ δηλαδή, μία καταγγελία για μία πολεοδομία, μία λαθροϋλοτομία, εναντίον ανθρώπων οι οποίοι κάνουν το καθήκον τους και υφίστανται καταγγελίες αναπόδεικτες, για τις οποίες βεβαίως ο εισαγγελέας, ως μονοπρόσωπο όργανο, στις περισσότερες περιπτώσεις αποφασίζει την παραπομπή. Και αυτό είναι ικανό να καταδικάσει έναν άνθρωπο για όλη του τη ζωή, διότι η απαξίωση που θα έχει υποστεί στην κοινωνία είναι τεράστια. 
Είπατε για το τεκμήριο της αθωότητας, για τις διοικητικές πράξεις. Δεν θα μπω σε αυτό. Αυτός, όμως, ο άνθρωπος δεν πρέπει να αποδείξει με έναν τρόπο την αθωότητά του; Πότε θα το αποδείξει; Αν μου λέγατε να το αποδείξει σε τρεις μήνες, σε έξι μήνες θα έλεγα εγώ, μαζί με όλα τα ένδικα μέσα, θα μπορούσα να συζητήσω κάτι. Όταν, όμως, αυτό εκδικαστεί μετά από τρία, τέσσερα, πέντε ή έξι χρόνια, πού βρισκόμαστε;
Καταλαβαίνετε, λοιπόν, -θα μου επιτρέψετε να το πω, διότι δεν αντέχω να μην το πω- ότι ο σκοπός εφαρμογής αυτής της διάταξης είναι να μπορέσει να εξυπηρετηθεί η μνημονιακή δέσμευση για την απομάκρυνση δημοσίων υπαλλήλων, πάση θυσία. Καταλαβαίνετε ότι αυτό περιλαμβάνει όχι μόνο τις περιπτώσεις –εκεί θα μπορούσα να το δεχτώ- που έχουν καταδικαστεί αμετακλήτως για κακούργημα ή για ορισμένα σοβαρά πλημμελήματα, αλλά περιλαμβάνει την απομάκρυνση και την ένταξη στο καθεστώς της αργίας και πολλών άλλων. Ήδη νομίζω ότι αναφέρατε ένα νούμερο –διορθώστε με, αν κάνω λάθος-, κάπου έχει δηλωθεί ότι το είπατε εσείς -μπορεί να είναι έτσι, μπορεί να μην είναι- γύρω στα εννιακόσια άτομα, μέχρι στιγμής.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Καμμία σχέση δεν έχει αυτό.</Speech>  
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Πολύ ωραία. Το παίρνω πίσω.
Επομένως, βρισκόμαστε αυτήν τη στιγμή -και θα διογκωθεί το επόμενο διάστημα- σε ένα πογκρόμ εναντίον των δημοσίων υπαλλήλων στο οποίο θα λέμε ότι για όλα τίθενται σε αργία για το καλό της υπηρεσίας, για να εξυπηρετηθεί ο μνημονιακός στόχος. Περί αυτού πρόκειται. Αυτό να το αντιπαραβάλουμε με το φοβικό καθεστώς που θα επικρατήσει σε όλες τις υπηρεσίες. Κανένας δεν θα αναλαμβάνει να κάνει τίποτα διότι μπορεί να κατηγορηθεί από οποιονδήποτε. Ο γονιός, για παράδειγμα, θα κατηγορεί τον καθηγητή που δεν βάζει καλή βαθμολογία, ότι δεν μίλησε καλά στο παιδί. Ο υπάλληλος της πολεοδομίας θα λέει ότι τα «έπιασε» ο τάδε, διότι τον είδε με κάτι άλλο. Θα μου πείτε ο εισαγγελέας δεν κρίνει; Τα ξέρουμε πάρα πολύ καλά. Εδώ έχουμε συγκεκριμένες κατηγορίες διευθυντών που δίωξαν καθηγητές, επειδή μοίρασαν προκηρύξεις –μπορώ να σας πω πολύ συγκεκριμένα, αλλά δεν θέλω- εκτός ωραρίου, συνδικαλιστικής συνάντησης και διεκδίκησης. Καταλαβαίνετε, λοιπόν, ότι είναι ένα μέτρο το οποίο τσακίζει όχι μόνο τη Δημόσια Διοίκηση. Τσακίζει την προσωπικότητα και τη λειτουργικότητα της υπηρεσίας.
Λυπάμαι πάρα πολύ για την απάντηση που δώσατε, ότι για το καλό του ιδίου θα μπορούσε να απομακρυνθεί ο αντιπρύτανης. Όταν όλη η Ελλάδα βοά, με αποφάσεις συγκλήτων –τριάντα εννέα κοσμήτορες από το πανεπιστήμιο- με δεκάδες υπογραφές, δεκάδες ψηφίσματα, κωφεύετε αυτή τη στιγμή, λέγοντας ότι είναι για το καλό του να φύγει! Από πού να φύγει; Να καταστραφεί πλήρως επειδή προσπάθησε να κάνει τη δουλειά του, διώκοντας και ξεκαθαρίζοντας μία επιχείρηση, για να υποστεί αυτό που υφίσταται; Πάλι δεν θέλω να μπω στην ουσία. Είναι για το καλό του επειδή κάποιος τον παραπέμπει, να καταστραφεί απολύτως; Θα σας άρεσε εσάς και οποιουδήποτε;
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Κύριε Κουράκη, ευχαριστούμε πολύ.
Το λόγο έχει ο κύριος Υπουργός.</ChairmanSpeech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Κουράκη, με την τελευταία σας αποστροφή δεν συμφωνώ καθόλου και δεν την αποδέχομαι. Όπως ξέρετε, ούτε εσείς ούτε εγώ είμαστε εδώ για να υπερασπιζόμαστε γνωστούς μας ή συγκεκριμένα πρόσωπα και περιστατικά. Θέλω να πιστεύω ότι με το ερώτημά σας θέλετε να μιλήσετε γενικά για το θεσμό της αργίας και όχι για συγκεκριμένα πρόσωπα. Ούτε μπορώ να αναφερθώ σε συγκεκριμένα περιστατικά. Η θέση μου δεν το επιτρέπει. Δεν είμαι εδώ γι’ αυτό το λόγο. Εσείς είστε για να νομοθετείτε και εγώ είμαι εδώ ως πολιτικός προϊστάμενος της διοίκησης και όλων των δημοσίων υπαλλήλων.
Συμφωνώ μαζί σας στην αρχή αυτού που είπατε, ότι πράγματι η αργία έτσι όπως προβλέπεται και έτσι όπως εφαρμόζεται στη χώρα μας, εάν δεν συνδυάζεται με ταχεία εκδίκαση των υποθέσεων, οδηγεί σε αυτό που είπατε, σε όμηρο. Όμως αυτό δεν αφορά το θεσμό της αργίας. Αφορά τους άλλους θεσμούς που δεν λειτουργούν. Αφορά την καθυστέρηση δικαιοσύνης. Αφορά, ενδεχομένως, την ευκολία με την οποία ορισμένοι εισαγγελείς παραπέμπουν για κακουργήματα ορισμένους υπαλλήλους. Αυτό, όμως, τι σχέση έχει με το θεσμό της αργίας; Γιατί με κατηγορείτε ότι σκόπευα να κάνω όλα αυτά τα πράγματα με το θεσμό της αργίας, όταν στην αρχή ομολογήσατε και είπατε ότι αλλού είναι το πρόβλημα, δηλαδή στην καθυστέρηση της εκδίκασης μιας υπόθεσης;
Λέτε ότι πρέπει να αποδείξει την αθωότητά του ο υπάλληλος ο οποίος προσωρινά τέθηκε σε αργία και ο οποίος παραπέμφθηκε. Συμφωνώ απολύτως. Ξέρετε, όμως, τι συμβαίνει με τους δημόσιους υπάλληλους; Ο φυσικός τους δικαστής δεν είναι μόνο ο ποινικός δικαστής, είναι ο πειθαρχικός δικαστής. Και ξέρετε πολύ καλά ότι σ’ αυτόν τον τόπο, μαζί με όλα τα άλλα που είχαμε, δεν λειτουργούσαν τα πειθαρχικά συμβούλια. Δύο χρόνια δεν λειτουργούσαν. Ούτε ένα δεν λειτούργησε, κύριε Κουράκη!
Άρα, ο τόπος υπέφερε και από αυτό το γεγονός, της ατιμωρησίας. Πρέπει να λειτουργήσουν τα πειθαρχικά συμβούλια και πρέπει να μπορεί ο υπάλληλος να αποδείξει στο φυσικό του δικαστή, που είναι το πειθαρχικό συμβούλιο, την αθωότητά του το συντομότερο δυνατό. Έχει τη δυνατότητα -και το προβλέπει ο νόμος- και αναστολή της αργίας του να ζητήσει. Μπορούσε να το κάνει και μπορεί να το κάνει και τώρα.</Speech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Αθωώθηκε από το πειθαρχικό.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κύριε Κουράκη, μπορεί να ζητήσει τώρα να συγκληθεί το πειθαρχικό. Μπορεί να πάει στο φυσικό του προϊστάμενο, στον Υπουργό και να ζητήσει ο ίδιος να συγκληθεί αμέσως το πειθαρχικό, για να αποδείξει την αθωότητά του. Αυτό είναι το ένα. 
Ξέρετε τι λέει ο κώδικας; Τον είχαμε, όμως, αγνοήσει όλα αυτά τα χρόνια. Πενήντα χρόνια υπάρχει γραμμένο.</Speech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Είναι ατυχές το 1951. Υπήρχε τότε πιστοποιητικό κοινωνικών φρονημάτων.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Σας το διαβάζω: «Η ποινική δίκη δεν αναστέλλει την πειθαρχική διαδικασία». Τι κάναμε μέχρι τώρα; Περίμεναν να τελειώσει τα ποινικά, τα οποία διαρκούσαν πέντε χρόνια, γιατί υπήρχε η ευθυνοφοβία, κύριε Κουράκη, των πειθαρχικών αρχών και των πειθαρχικών συμβουλίων να αναλάβουν τις ευθύνες τους και να ασκήσουν την πειθαρχική διαδικασία το συντομότερο δυνατό. Αυτό είναι το ένα. 
Δεύτερον, το ποινικό αδίκημα δεν ταυτίζεται με το πειθαρχικό. Μπορεί ένας υπάλληλος να είναι ποινικά ένοχος και πειθαρχικά αθώος, διότι είναι διαφορετικό το αδίκημα και η διαδικασία. Μπορούν, επομένως, οι δημόσιοι υπάλληλοι, για το δικό τους συμφέρον και για να αποκαταστήσουν την πειθαρχική ευθύνη, να ζητήσουν να δικαστούν από το φυσικό τους δικαστή, που είναι τα πειθαρχικά συμβούλια. Να λειτουργήσουν τα πειθαρχικά συμβούλια και να απονείμουν σύμφωνα με την αρχή της αναλογικότητας αυτό που ανήκει στον κάθε υπάλληλο, να εξετάσουν τις συνθήκες κατά τις οποίες έγινε, να δουν τι ακριβώς πειθαρχικό παράπτωμα ή ανάρμοστη συμπεριφορά έχει διαπράξει ενδεχομένως ή δεν έχει διαπράξει και να τον αθωώσουν και είτε να αναστείλουν σύντομα την αργία είτε να τον αθωώσουν πειθαρχικά. Η πειθαρχική του αθώωση συνεπάγεται την επαναφορά του στα καθήκοντά του.
Κύριε Κουράκη, πιστεύω ακράδαντα ότι και στη συγκεκριμένη περίπτωση που αναφέρετε θα μπορούσε θαυμάσια να ζητήσει να κινηθεί η πειθαρχική διαδικασία και σε λίγους μήνες, σε ελάχιστο χρονικό διάστημα, εφόσον πιστεύουμε στους θεσμούς και δεν μπορούμε να τους παρακάμψουμε, ούτε είναι δυνατόν να λύνουμε τα προβλήματα…</Speech>
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Έχει πάει στο πειθαρχικό και έχει αθωωθεί.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Πουθενά δεν αναφέρεται αυτό. Πότε συνήλθε το πειθαρχικό;</Speech>	
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Μπορώ να σας φέρω την απόφαση.</Speech>
<Speech><Parlmember>ΑΝΤΩΝΙΟΣ ΜΑΝΙΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Φέρτε την. Πουθενά δεν το είδα αυτό γραμμένο. Αφού τώρα παραπέμφθηκε, ποιο πειθαρχικό συνήλθε;
Κύριε Κουράκη, σε αυτόν τον τόπο υπάρχουν θεσμοί. Δεν λειτουργούσαν ή λειτουργούσαν κακώς ή απαξιώνονταν. Υπάρχουν θεσμοί εδώ και αιώνες. Και Κοινοβούλιο και κράτος δικαίου έχουμε και πρέπει να καμαρώνουμε γι’ αυτούς τους θεσμούς, να τους διαφυλάττουμε ως κόρην οφθαλμού και να φροντίζουμε να μην τους διασύρουμε ή να μην τους βλάπτουμε με την ενδεχομένως άφρονα, την απρεπή ή πειθαρχικά υπόλογη συμπεριφορά μας. 
Σε εμάς τους άρχοντες, φορείς των αξιωμάτων, σε εσάς και σε εμένα, εναπόκειται η βαριά ευθύνη, το δυσβάσταχτο βάρος, να προστατεύσουμε τους θεσμούς επί θυσία ακόμη και του κακού μας ή του αδύναμου εαυτού ή του εαυτού μας γενικά. Εάν χρειαστεί, ακόμη και αν είμαστε αθώοι και αδίκως διωκόμαστε, ακόμη και όταν ξέρουμε ότι είμαστε θύματα συκοφαντίας, πρέπει πάση θυσία να φροντίζουμε να μην βλάπτεται το κύρος των θεσμών, γιατί χωρίς τους θεσμούς δεν μπορούμε ούτε εμείς να υπάρχουμε. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Θα συζητηθεί τώρα η Τρίτη με αριθμό 1240/1-4-2013 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β’ Αθήνας του Πανελληνίου Σοσιαλιστικού Κινήματος κ. Απόστολου Κακλαμάνη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων για την αποσυμφόρηση των φυλακών της χώρας.
Κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, ανησυχώ και πιστεύω ότι ανησυχούν και όσοι παρακολουθούν τα ζητήματα του μεγάλου σωφρονιστικού προβλήματος που έχουμε, που εγώ το χαρακτηρίζω μία βόμβα μεγατόνων, από την αντίληψη, που προφανώς υπάρχει εδώ και χρόνια, όχι μόνο τώρα, ότι αρκεί η σώρευση ανθρώπων κατηγορουμένων, προφυλακιζομένων ή καταδίκων ποικίλων συνθέσεων από πλευράς εγκληματικότητας, διαθέσεων και στοχεύσεων.
Ζούμε το τελευταίο διάστημα γεγονότα τα οποία θα έπρεπε να ανησυχούν. Ελπίζω ότι θα ανησυχούν. Και δεν βλέπω σήμερα εδώ τον κύριο Υπουργό της Δικαιοσύνης, τον φίλο και συμπατριώτη μου, τον κ. Ρουπακιώτη, ο οποίος προτίμησε να κάνει χθες ανακοινώσεις για το θέμα της ερωτήσεως αυτής. 
Είναι ένα πρόβλημα το οποίο για άλλη μια φορά το θέτω. Δυστυχώς, το Προεδρείο δεν έχει κατορθώσει μέχρι τώρα να το αντιμετωπίσει, να επιβληθεί δηλαδή στους Υπουργούς, οι οποίοι ως μέλη της Κυβερνήσεως ερωτώνται ή επερωτώνται και όχι οι Υφυπουργοί. Εκτιμώ τον παριστάμενο Υφυπουργό για πολλούς λόγους, αλλά οι θεσμοί είναι θεσμοί. Και ιδιαίτερα από τον κ. Ρουπακιώτη εγώ θα περίμενα να σέβεται τον κοινοβουλευτικό θεσμό και να είναι εδώ. 
Λοιπόν, αυτή μου η ανησυχία δεν είναι χωρίς συγκεκριμένους λόγους. Και πιστεύω ότι κανείς δεν θα διαφωνεί με αυτό που είπα πριν, ότι πρόκειται για μια βόμβα στα θεμέλια της κοινωνικής σταθερότητας -και όχι μόνο- της χώρας. Βλέπω ότι μέτρα ουσιαστικά, επί χρόνια τώρα δεν λαμβάνονται. Πέντε νομοθετήματα έχω ψηφίσει κι εγώ εδώ στη Βουλή για την αποσυμφόρηση των φυλακών. Δεν είναι εκεί το πρόβλημα. 
Πολλές φορές η αποσυμφόρηση σημαίνει έξοδο απ’ τις φυλακές προσώπων που έχουν εξειδικευτεί στο έγκλημα μέσα στις φυλακές. Οι λαθρομετανάστες προσπαθώντας να εξέλθουν των συνόρων της χώρας συλλαμβάνονται, διότι έχουν διαπράξει το αδίκημα να εισέλθουν και να διαμένουν παρανόμως στη χώρα. Οδηγούνται, λοιπόν, κυρία Πρόεδρε, στο δικαστήριο και καταδικάζονται με την αυτόφωρη διαδικασία. Δεν έχουν να πληρώσουν και πάνε στις φυλακές. Και φυσικά εκεί θα συμβάλουν στην υπερπλήρωση και θα εκπαιδευτούν και καλύτερα.
Εγώ σας κάνω κάποιες συγκεκριμένες προτάσεις. Δεν είναι κάτι πολύ εύκολο αυτό που σας λέω. Κανονικά θα έπρεπε να καλέσουμε εδώ και τον κύριο Υπουργό Εξωτερικών και τον κύριο Υπουργό Δικαιοσύνης και τον κύριο Υπουργό Δημόσιας Τάξης, αλλά αυτό θα προϋπέθετε ότι σέβεται η Κυβέρνηση το Κοινοβούλιο, ότι είναι διατεθειμένη να ακούσει απόψεις από ανθρώπους που αγωνιούν, από ανθρώπους που έχουν μια εμπειρία. Υπήρξα Υπουργός Δικαιοσύνης. Έχω κάποια σχέση ως δικηγόρος, ως ασχολούμενος με την κοινωνία και τα προβλήματά της. Απαξιώνει δυστυχώς η Κυβέρνηση. 
Η πρότασή μου είναι πολύ απλή. Όταν υπήρξε η έκρηξη στη γειτονική χώρα, την Αλβανία, οι φυλακές άνοιξαν και όλοι οι μεγάλοι εγκληματίες που κρατούντο εκεί, συνέρρευσαν στη χώρα μας. 
Συνεχώς έχουμε εισροή εγκληματιών. Πρέπει λοιπόν η Κυβέρνηση να προχωρήσει και να τάξει και χρόνο για να καταρτιστούν συμφωνίες μεταξύ των χωρών για την αμοιβαία έκτιση ποινών καταδίκων οποιασδήποτε ιθαγένειας, είτε της δικής μας είτε τη συγκεκριμένης άλλης χώρας. Να καταρτιστούν συμφωνίες για την έκτιση στη χώρα προέλευσής τους των όποιων καταδικών. 
Άλλως, μετά την παρέλευση εύλογου χρόνου, να απελαύνονται, εκτός απ’ τις περιπτώσεις που για λόγους εθνικής ασφάλειας ή άλλους σοβαρούς λόγους πρέπει να τους κρατήσουμε εδώ και φυσικά σε φυλακές υψίστης ασφαλείας. 
Θα ήθελα να ερχόταν ο Υπουργός να μας έλεγε τι είναι αυτές οι ανακοινώσεις που έκανε χθες. Μέχρι τώρα το Μαλανδρίνο ή τα Τρίκαλα δεν ήταν φυλακές ασφαλείας; Γιατί τότε τους κρατούσατε εκεί μέσα αυτούς; Και να μην θεωρηθεί ότι τον πόνο ανθρώπων, όπως των συγγενών αυτού του εικοσιπεντάχρονου κοριτσιού, εδώ πέρα τον αναδεικνύουμε για άλλους λόγους. Δεν ξέρω πώς αυτές τις φυλακές θα τις κάνετε υψίστης ασφαλείας και πότε. 
Σας προτείνω, λοιπόν, συγκεκριμένα πράγματα. Δεν τα θεωρείτε αξιόλογα προφανώς, ούτε τη συζήτηση στο Κοινοβούλιο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Πρόεδρε.
Θα απαντήσει ο Υφυπουργός κ. Κωνσταντίνος Καραγκούνης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ πολύ, κυρία Πρόεδρε.
Αξιότιμε κύριε Πρόεδρε, έχετε απόλυτο δίκιο σε όλες τις παρατηρήσεις που έχετε κάνει, διότι όντως γνωρίζετε το θέμα, διότι είστε πάρα πολλά χρόνια σε αυτή την Αίθουσα και νομίζω και με την ιδιότητά σας ως Υπουργού Δικαιοσύνης, έχετε πλήρη άποψη για το πρόβλημα να το πω εγώ που αντιμετωπίζει το σωφρονιστικό σύστημα στην Ελλάδα. Η απουσία του κυρίου Υπουργού δεν σημαίνει ότι δεν έχει καμμία ανησυχία ή η Κυβέρνηση δεν ανησυχεί για το τεράστιο αυτό πρόβλημα που αντιμετωπίζουν οι ελληνικές φυλακές. Το αντίθετο μάλιστα.
 Από την πρώτη στιγμή που πήγαμε στο Υπουργείο η προτεραιότητά μας ήταν το πρόβλημα των ελληνικών φυλακών. Γιατί; Διότι πραγματικά –και θα συμφωνήσω μαζί σας- οι ελληνικές φυλακές έχουν φθάσει στα όριά τους. Τι εννοώ έχουν φθάσει στα όριά τους; Αυτήν τη στιγμή έχουμε τον εξωφρενικό αριθμό που αγγίζει τους δεκατρείς χιλιάδες κρατουμένους στις ελληνικές φυλακές, εκ των οποίων, κύριε Πρόεδρε, οι επτά χιλιάδες οκτακόσιοι δέκα πέντε είναι αλλοδαποί. Δηλαδή, αν δεν είχαμε τους αλλοδαπούς στις ελληνικές φυλακές, οι ελληνικές φυλακές δεν θα είχαν κανένα πρόβλημα. Όμως, επειδή είμαστε μια χώρα, όπου δεχόμαστε το 80% της λαθρομετανάστευσης στην Ευρώπη, αφού βεβαίως είχαμε συμφωνήσει στο Δουβλίνο ΙΙ που δίνει το δικαίωμα της επαναπροώθησης  των οποιονδήποτε λαθρομεταναστών πίσω στην Ελλάδα, γιατί είναι η πρώτη πύλη εισόδου κατά 80%. Δυστυχώς τότε έτσι συμφωνήθηκε. Αφού, λοιπόν, έχουμε επωμιστεί όλη τη λαθρομετανάστευση της χώρας πρέπει να επιλύσουμε και το μεγάλο ζήτημα των ελληνικών φυλακών.
 Από την πρώτη στιγμή, λοιπόν, τρέξαμε σε όλες τις φυλακές μαζί με τον κύριο Υπουργό να δούμε πώς μπορούμε να βρούμε ρεαλιστικές λύσεις, για να αντιμετωπίσουμε αυτό το πρόβλημα και έπρεπε να παρθούν γρήγορα κάποια άμεσα μέτρα.
 Αναφερθήκατε στις χθεσινές ανακοινώσεις του Υπουργού. Δεν ήρθε η απόδραση αυτή του στρατιωτικού τύπου, όπως την έχουμε πει, των έντεκα, πριν από δυο εβδομάδες. Είχαμε και άλλες απόπειρες. Και αντιμετωπίστηκαν με έναν ορθό τρόπο, γιατί προσπαθείς να παίρνεις συνεχώς μέτρα, για να μπορείς να αντιμετωπίσεις αυτήν τη σκληρή εγκληματικότητα. Είναι πρωτόγνωρη αυτή η εγκληματικότητα που έχουμε στην Ελλάδα και γι’ αυτό αναφέρθηκαν σε πρωτόγνωρο περιστατικό. Μόνο στο Μεξικό είχε ξαναγίνει κάτι ανάλογο στρατιωτικού τύπου επιχείρηση.
Από την πρώτη στιγμή, λοιπόν, τρέξαμε να δούμε πώς μπορούμε να αποσυμφορήσουμε τις φυλακές. Γιατί, να αποσυμφορήσουμε τις φυλακές; Γιατί από τη μια πρέπει να διατηρήσεις ανθρώπινες συνθήκες διαβίωσης μέσα στις φυλακές, διότι δεν μιλάμε –συγνώμη που θα αναφερθώ με έναν βαρύ χαρακτηρισμό- για σκουπίδια, μιλάμε για ανθρώπους που έχουν δικαιώματα, όποιοι και αν είναι αυτοί και από την άλλη να διασφαλίσουμε το υπέρτατο αγαθό που είναι η ασφάλεια της χώρας. 
(Στο σημείο αυτό κτυπάει το κουδούνι λήξεως της ομιλίας του κυρίου Υφυπουργού)
Θα επανέλθω και για τις συνθήκες διαβίωσης και για ό,τι κάναμε για την ασφάλεια, αλλά επιτρέψτε μου να πω μερικά πράγματα ακόμη.
Θα επικεντρώσω τώρα όσον αφορά το ζήτημα των αλλοδαπών, διότι σας είπα και πριν έχουμε επτά χιλιάδες οκτακόσιους δέκα πέντε αλλοδαπούς στις ελληνικές φυλακές.
Είπαμε ως πρώτη μέριμνα, πώς μπορούμε να επαναπροωθήσουμε αυτούς τους αλλοδαπούς πίσω στις χώρες τους. Ξέρετε ότι υπάρχουν πάρα πολλές διμερείς συμβάσεις που έχουν υπογράψει και με την Αίγυπτο και με την Αλβανία -όπου έχουμε δυο χιλιάδες τριακόσιους Αλβανούς κρατουμένους στις ελληνικές φυλακές, εδώ είναι το μεγαλύτερο πρόβλημα-  και με τη Ρουμανία και με τη Βουλγαρία και με το Πακιστάν και με το Ιράν. Καταρτίζονται και τέτοιες συμβάσεις. Και με την Αίγυπτο και την Αλβανία υπάρχουν από το ’95 αυτές οι συμβάσεις. Αυτές βέβαια οι συμβάσεις είχαν το εξής χαρακτηριστικό. Δεν μπορείς να επαναπροωθήσεις κανέναν, αν δεν υπάρχει συναίνεση του κρατουμένου, γιατί αυτό είχε συμφωνηθεί. Και είπαμε από την πρώτη στιγμή, πώς μπορούμε να αλλάξουμε αυτή τη συμφωνία; Γνωρίζετε μάλιστα ότι επί Καστανίδη είχε γίνει και η πρόταση προς την Αλβανία να χτίσουμε εκεί φυλακές. Εμείς να πληρώσουμε τις φυλακές στην Αλβανία. Δεν έγινε αποδεκτό. Από την πρώτη στιγμή μεταφέραμε στο Υπουργείο Εξωτερικών, στον κ. Αβραμόπουλο, ο οποίος υπέδειξε ιδιαίτερο ενδιαφέρον και συζήτησε με τον ομόλογό του και με τον Πρόεδρο της Αλβανίας κατά την επίσκεψη που είχαν εδώ.
Συνεχώς προσπαθούμε να κάνουμε τέτοιες διακρατικές συμφωνίες, ειδικά με τη Βουλγαρία που έχουμε πεντακόσιους, με τη Ρουμανία που έχουμε τετρακόσιους. Υπάρχει το πρόβλημα της αρνήσεως, διότι ξέρετε στις διακρατικές συμφωνίες χρειάζεται να υπάρχει και η συμφωνία των δύο μερών. Και μέχρι τώρα έχουμε επιτύχει σε ένα μεγάλο βαθμό όταν υπάρχει συναίνεση -υπάρχουν ήδη συμφωνίες- να φεύγουν οι κρατούμενοι. Υπάρχει, όμως, απροθυμία των κρατουμένων για πολλούς λόγους να φύγουν.
Βεβαίως να σας βάλω και μία άλλη διάσταση. Πολλές φορές κι εμείς δεν επαναπροωθούμε πίσω κρατουμένους. Για ποιο λόγο; Έχουμε για παράδειγμα έναν Ολλανδό, ο οποίος έχει μία καταδίκη είκοσι δύο ετών για εμπόριο ναρκωτικών. Δεν τον επαναπροωθούμε πίσω στην Ολλανδία, γιατί εκεί έχουμε ένα ευμενέστερο σύστημα ποινικής αντιμετώπισης κι αν στα δέκα χρόνια που έχει εκτίσει μέχρι τώρα τον στείλουμε στην Ολλανδία, θα απολυθεί, θα βγει από τις φυλακές την επομένη μέρα. Έτσι, θα έχουμε έναν επικίνδυνο εγκληματία που μπορεί να έρθει ξανά στην Ελλάδα και να κάνει το ίδιο. Γι’ αυτό δεν το κάνουμε. Υπάρχουν και θέματα εθνικής ασφαλείας.
Θα επανέλθω, όμως, γιατί δεν έχω το χρόνο τώρα να σας πω κι άλλα πράγματα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θα σας απαντήσει, φαντάζομαι πολύ σωστά και καλά ο κύριος Πρόεδρος, αλλά το πρόβλημα είναι η λαθρομετανάστευση. Όλα τα υπόλοιπα έρχονται δεύτερα. Όταν έχουμε επτά χιλιάδες μετανάστες μέσα στις ελληνικές φυλακές, για τους οποίους πληρώνει ο ελληνικός λαός, λοιπόν, όλα τα υπόλοιπα είναι δεύτερα και τρίτα. 
Συγγνώμη, κύριε Πρόεδρε, αλλά επειδή το παρακολουθώ κι εγώ το θέμα. Παρακαλώ, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ευχαριστώ, κυρία Πρόεδρε.
Εξ όνυχος τον λέοντα πραγματικά πιστεύετε ότι είναι καθήκον της ελληνικής πολιτείας κρατούμενο που έχει εκτίσει δέκα χρόνια φυλακή να τον κρατάμε, επειδή αν πάει στη χώρα προέλευσής του, λόγω του συστήματος ποινικής μεταχείρισης εκεί, μπορεί να βγει σε λίγο έξω;</Speech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Θα επανέλθω.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όταν έχουμε αυτό το πρόβλημα, τη βόμβα, δεν πρέπει να ενδιαφερθούμε, όπως δεν ενδιαφέρονται οι χώρες αυτές για το πρόβλημα που δημιουργούν σε εμάς. 
Είναι βέβαιο, κύριε Υπουργέ, ότι η συνέχιση της κράτησης αυτών των ανθρώπων εδώ είναι επιθυμητή από τους ίδιους ή και ενθαρρύνεται από τις αρχές των χωρών προέλευσής τους, διότι εκεί τους αναμένει πολύ χειρότερη μεταχείριση από αυτήν που υφίστανται εδώ.
Φυσικά, η μεταχείρισή τους εδώ, τουλάχιστον από τις καταγγελίες που γίνονται και από διεθνείς οργανισμούς, δεν είναι η καλύτερη, αν λάβουμε υπ’ όψιν μας τα στοιχεία σας, ότι το 60% αυτών είναι άποροι, το σιτηρέσιο που διατίθεται είναι ασήμαντο και τα πάντα πρέπει να τα αγοράζουν. Αυτά διαβάζουμε σε εκθέσεις που μας έρχονται σε γνώση. 
Σε κάθε περίπτωση, δεν μας περισσεύουν χρήματα για να εκπληρώνουμε εμείς υποχρεώσεις, δαπάνες αντί των χωρών στις οποίες γεννήθηκαν, έδρασαν. Ενδεχομένως εδώ ήρθαν έτοιμοι για τη διάπραξη των εγκλημάτων.
Και δεν ξέρω σχετικά με τη μεταχείριση, αλλά διαβάζω στη σημερινή εφημερίδα «ΕΛΕΥΘΕΡΟΤΥΠΙΑ» για εισβολές των ΕΚΑΜ μέσα στις φυλακές, στους χώρους κράτησης. Μην μου πείτε κάτι που μου είχε πει ένας Υπουργός Δικαιοσύνης για μία δίκη που γινόταν στον Κορυδαλλό και δεν μπορούσαν οι συγγενείς να πλησιάσουν, διότι τους έπαιρναν τις ταυτότητες, τους τις έδιναν την άλλη μέρα, διότι ήταν εγκληματίες που είχαν βάλει βόμβα στο Πρωτοδικείο Θεσσαλονίκης.
Ο άνθρωπος είναι άνθρωπος, είτε εντός των φυλακών είτε εκτός των φυλακών. Ιδιαίτερα η πολιτεία όταν τον έχει δέσμιο, οφείλει να τον μεταχειρίζεται ως άνθρωπο, για το καλό και του κοινωνικού συνόλου, αν θέλετε. 
Όπως σας είπα για την περίπτωση των λαθρομεταναστών, όταν τους αρπάζουμε στα σύνορα, εκεί που θέλουν να φύγουν και τους πάμε στο αυτόφωρο και τους οδηγούμε στις φυλακές -διότι δεν έχουν χρήματα να εξαγοράσουν την ποινή- δεν θα είναι χειρότεροι βγαίνοντας από τις φυλακές; 
Άρα, δεν υπάρχει κατά τη γνώμη μου, κάποια συγκεκριμένη πολιτική. Διότι και το πρόβλημα, πρέπει να το παραδεχθώ, δεν υπήρξε σε τέτοια έκταση σε άλλα χρόνια προγενέστερα. Αλλά ήδη έχουμε αρκετά χρόνια που το πρόβλημα αυτό γίνεται όλο και οξύτερο.  
Εγώ αυτήν την έκκληση θέλω να απευθύνω και στον απόντα Υπουργό Δικαιοσύνης και στους άλλους. Εδώ υπάρχει και ένα θέμα. Πρέπει ουσιαστικά και ο Πρωθυπουργός και οι αρμόδιοι Υπουργοί που προανέφερα, να ασχοληθούν. 
Υπάρχει η ευρωπαϊκή σύμβαση για τα ανθρώπινα δικαιώματα. Ωραία. Δεν καταστρατηγείται αυτή η σύμβαση με τις συνθήκες κράτησης αυτών των ανθρώπων; 
Άρα, πρέπει τάσσοντας κατά τη γνώμη μου εύλογο χρόνο συμμόρφωσης, να απελαύνονται όλοι όσοι τουλάχιστον παραμένοντας εδώ δημιουργούν πρόβλημα μέγιστο παρά ικανοποιείται το περί δικαίου αίσθημα της ελληνικής κοινωνίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ. 
Ο κύριος Υπουργός έχει το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ. 
Κύριε Πρόεδρε, νομίζω ότι θα πρέπει να συνοψίσουμε όλα όσα είπαμε. Μου  δίνετε μια πολύ καλή ευκαιρία να σας παρουσιάσω τι έχει κάνει η ελληνική πολιτεία προκειμένου να αντιμετωπίσει αυτή την όντως τραγική κατάσταση μέσα στις φυλακές. 
Πρέπει πρώτα απ’ όλα να διασφαλίσουμε και τις συνθήκες διαβίωσης μέσα στις φυλακές, πέρα από την ασφάλεια. Γιατί η ασφάλεια δεν αφορά τους κρατουμένους μέσα, δεν αφορά τους σωφρονιστικούς υπαλλήλους μέσα. Αφορά και απ’ έξω όλη την κοινωνία. Είδαμε πώς μπορεί  μια απόδραση, ένα γεγονός μέσα στις φυλακές, να επηρεάσει απ’ έξω την κοινωνία. Είναι και η ασφάλεια της κοινωνίας που είναι προτεραιότητα και για το Υπουργείο και για τον ίδιο τον Πρωθυπουργό –επειδή το αναφέρατε- γιατί έχει επιδείξει ενδιαφέρον ο ίδιος ο Πρωθυπουργός. 
Πρέπει να σας πω ότι από την πρώτη στιγμή κοιτάξαμε να δούμε πώς θα αποσυμφορήσουμε με ασφάλεια τις ελληνικές φυλακές. Ανοίξαμε το  κατάστημα Χανίων το οποίο ήταν κλειστό για δυο χρόνια. Δυο χρόνια λόγοι γραφειοκρατικοί και άλλοι κρατούσαν κλειστό ένα κόσμημα. Δεν είναι καλό να ανοίγεις μια φυλακή. Όταν λέω κόσμημα εννοώ ότι έχει πολύ καλύτερες ανθρώπινες συνθήκες διαβίωσης. Και αυτό είναι σημαντικό.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Έχετε πάει; Γιατί εγώ πήγα.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Βεβαίως, γιατί το εγκαινίασα.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πήγα όταν ήταν το στρατοδικείο εκεί.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Το νέο κατάστημα σας λέω. Όχι το παλιό, η ποντικότρυπα που ήταν ο κόσμος στοιβαγμένος μέσα σε ένα χώρο ένα επί δυο. Πήγαμε σε καινούριες φυλακές που ήταν κλειστές και τις ανοίξαμε. Τώρα έχουν μεταφερθεί στο καινούριο κατάστημα και έχουν πολύ πιο ανθρώπινες συνθήκες διαβίωσης. 
Δεύτερον, κοιτάξαμε και την υγεία των κρατουμένων. Όλα αυτά τα χρόνια δεν μπορούσε να έρθει το ΕΣΥ μέσα στις φυλακές. Το κάναμε και αυτό. Ήδη έχουν πάει οι πρώτοι γιατροί από τον ΕΟΠΥΥ και παρέχουν ιατροφαρμακευτική περίθαλψη. Δεν είχε γίνει ποτέ.
Τρίτον, στείλαμε πεντακόσιους κρατούμενους στα κλειστά αγροτικά καταστήματα. Επεκτείναμε το νόμο που υπήρχε και πριν περί αποσυμφόρησης για μικρές ποινές. Με άλλη ρύθμιση που έρχεται στη Βουλή σε λίγο, φέρνουμε το λεγόμενο βραχιολάκι, το οποίο είναι και στη λογική της αποσυμφόρησης. 
Είναι θεσμικές αλλαγές που δεν είχαν γίνει ποτέ. Και δεν είχαν γίνει, κύριε Πρόεδρε, όταν ο προϋπολογισμός ήταν 1 δισεκατομμύριο ευρώ πριν από δυο χρόνια. Τώρα καλούμαστε να λύσουμε όλα τα προβλήματα με 500 εκατομμύρια ευρώ εκ των οποίων τα 480 εκατομμύρια αφορούν τη μισθοδοσία. 
Πρέπει να έρθουμε να δώσουμε άμεση λύση στα προβλήματα με τις συγκεκριμένες οικονομικές συνθήκες που έχουμε.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Προσωπικό δεν έχετε επαρκές.</Speech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember> (Υφυπουργός Δικαιοσύνης, Διαφάνειας και Ανθρωπίνων Δικαιωμάτων): Βεβαίως. Και με μείωση 20% του προσωπικού. Τον τελευταίο χρόνο έφυγαν τριακόσιοι πενήντα  υπάλληλοι και δεν έχουν αναπληρωθεί. Έχουμε συνταξιοδοτήσεις που δεν έχουν αναπληρωθεί.  
Πρέπει με αυτά τα πενιχρά μέσα να έχουμε και καλύτερες συνθήκες μέσα στις φυλακές και βεβαίως μεγαλύτερη ασφάλεια. Γι’ αυτό και τους τελευταίους πέντε-έξι μήνες έχουμε κάνει θεσμικές αλλαγές στο ελληνικό σωφρονιστικό σύστημα που δεν έχουν γίνει τα τελευταία τριάντα χρόνια. Πιστεύω ότι πρέπει όλοι να το αναγνωρίσουμε
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Τελευταία είναι η έβδομη με αριθμό 1249/1-4-2013 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τη λήψη μέτρων για την πρόληψη εξάπλωσης του μελιταίου πυρετού στο ζωικό κεφάλαιο. 
Ο κ. Μωραΐτης έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Ευχαριστώ, κυρία Πρόεδρε. 
Κύριε Υπουργέ, σε απόγνωση βρίσκονται χιλιάδες κτηνοτρόφοι σε όλη τη χώρα. Βιώνουν βέβαια τις επιπτώσεις, τα αδιέξοδα της αντι-αγροτικής πολιτικής της Ευρωπαϊκής Ένωσης και των ελληνικών κυβερνήσεων. Δέχονται το ένα χτύπημα μετά το άλλο. 
Πρέπει να σημειώσουμε ότι αυτήν τη στιγμή που μιλάμε, οι τιμές είναι στο χαμηλότερο επίπεδο των τελευταίων τριάντα χρόνων. Οι κτηνοτρόφοι πουλάνε τα αμνοερίφια 3,80 ευρώ το κιλό. Είναι αντιμέτωποι με τα καρτέλ στο γάλα και στις ζωοτροφές. 
Με την ευκαιρία θα ήθελα να ρωτήσω το εξής: Η εθνική επιδότηση του άρθρου 68 στους ορεινούς κτηνοτρόφους πότε θα δοθεί; 
Κύριε Υπουργέ, αυτήν τη στιγμή το έχουν ανάγκη, τώρα το έχουν ανάγκη, όχι παραμονές του Πάσχα, όπως ακούγεται.
	Βέβαια, μέσα σε όλα αυτά έχουμε και την κατάσταση που επικρατεί σε ό,τι αφορά την ηλεκτρονική σήμανση που θα επιβαρύνει τους ίδιους τους κτηνοτρόφους. Αλλά έχουμε και τον μελιταίο πυρετό, που είναι ένα πάρα πολύ σοβαρό πρόβλημα, το οποίο έχετε αναθέσει σε ιδιώτες κτηνιάτρους και προσπαθείτε το ζήτημα που δεν έχει λυθεί εδώ και είκοσι χρόνια, να το λύσετε κάτω από την πίεση της Ευρωπαϊκής Ένωσης μέσα στα επόμενα δύο χρόνια.
Έτσι, αναγκάζονται οι κτηνοτρόφοι να παίρνουν αυτήν τη βεβαίωση γιατί δεν θα μπορούν να πουλήσουν τα ζώα τους, δεν θα μπορούν να μετακινήσουν τα ζώα τους και πολύ περισσότερο ακόμα, δεν θα μπορούν να δώσουν το γάλα.
	Εμείς, βέβαια, θεωρούμε ότι αυτή είναι μία συνειδητή επιλογή που απαξιώνει το δημόσιο φορέα. Σήμερα οι κτηνιατρικές υπηρεσίες του κράτους σε όλη τη χώρα και στις περιφέρειες είναι κυριολεκτικά υπό διάλυση. 
Θα σας πω ένα χαρακτηριστικό παράδειγμα από την Αιτωλοακαρνανία. Πρέπει να εμβολιαστούν σύμφωνα με στοιχεία, πάνω από πεντακόσιες χιλιάδες ζώα, γεγονός που απαιτεί –αυτό το ομολογούν οι ίδιοι οι κτηνίατροι- πάνω από εκατόν είκοσι κτηνιάτρους και αν βάλουμε και τους βοηθούς, ο αριθμός αυτός είναι κατά πολύ μεγαλύτερος. Και στο Νομό Αιτωλοακαρνανίας, αλλά και σε όλη τη χώρα, αυτοί που θα κάνουν τον έλεγχο και στο δημόσιο τομέα, δεν επαρκούν ούτε για τα σφαγεία. 
Γι’ αυτό εμείς θεωρούμε ότι είναι τεράστιο το πρόβλημα. Και σας ρωτάμε: Θα παρθούν μέτρα έτσι ώστε τουλάχιστον οι φτωχοί κτηνοτρόφοι και οι μεσαίοι -αλλά κατά κύριο λόγο οι φτωχοί κτηνοτρόφοι- να μην επιβαρύνονται με τα έξοδα και του εμβολίου και της ηλεκτρονικής σήμανσης; Θα παρθεί ικανός αριθμός κτηνιάτρων; 
Εμείς θεωρούμε ότι οι συμβάσεις αυτές πρέπει να είναι μόνιμου χαρακτήρα, οι κτηνίατροι να έχουν πλήρη δικαιώματα για να μπορούν πραγματικά να ανταποκριθούν στις τεράστιες ανάγκες που υπάρχουν και για το ζήτημα του εμβολίου αλλά και γενικότερα να παρέχουν υπηρεσίες στους φτωχομεσαίους κτηνοτρόφους της χώρας μας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μωραΐτη.
Θα απαντήσει ο Αναπληρωτής Υπουργός, κ. Μάξιμος Χαρακόπουλος.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Ευχαριστώ, κυρία Πρόεδρε.
Θέλω να ευχαριστήσω τον συνάδελφο Βουλευτή για την ευκαιρία που μας δίνει να ενημερώσουμε την Εθνική Αντιπροσωπεία για ένα πρόβλημα, μία νόσο, το μελιταίο πυρετό, που ταλαιπωρεί για δεκαετίες την ελληνική κτηνοτροφία.
Το πρόγραμμα καταπολέμησης του μελιταίου πυρετού στοχεύει αφ’ ενός στην προστασία του ζωικού κεφαλαίου και αφ’ ετέρου στην προάσπιση της δημόσιας υγείας με την παραγωγή ασφαλών γαλακτοκομικών προϊόντων. Η νόσος, όπως είπα, έχει τεράστιες οικονομικές συνέπειες στους αιγοπροβατοτρόφους καθώς επηρεάζει την παραγωγή και το εμπόριο των γαλακτοκομικών προϊόντων, αλλά και των ζώντων αιγοπροβάτων, δεδομένου ότι οι τρίτες χώρες αξιώνουν, απαιτούν, τα προς εισαγωγή ζώα να είναι απαλλαγμένα από τη νόσο. 
Η οργανωμένη προσπάθεια για την καταπολέμηση της νόσου ξεκίνησε το 1975 με εμβολιασμό των νεαρών αιγοπροβάτων, με αποτέλεσμα να μειωθούν δραστικά τα κρούσματα τόσο σε ζώα όσο και σε ανθρώπους. Ωστόσο, από το 1992 έως το 1998 υπήρχε μία υπερεκτίμηση της κατάστασης, με αποτέλεσμα να σταματήσει το πρόγραμμα εμβολιασμού και να μετατραπεί σε πρόγραμμα εκρίζωσης, δηλαδή αιμοληψία και όπου διαπιστωθεί νόσος, σφαγή του ζώου και αποζημίωση του κτηνοτρόφου γι’ αυτό. Αυτό είχε όμως ως αποτέλεσμα τη δραματική αύξηση και πάλι των περιστατικών βρουκέλλωσης. 
Από το 1999 ξεκίνησε ξανά ο μαζικός εμβολιασμός ζώων στην ηπειρωτική Ελλάδα, ενώ στα νησιά συνεχίστηκε το πρόγραμμα εκρίζωσης πλέον εμβολιασμοί γίνονται στην Εύβοια, στη Λέσβο, στη Λέρο και στη Θάσο. Το πρόγραμμα θα έπρεπε να είχε ολοκληρωθεί με επιτυχία το 2004, αλλά δυστυχώς δεν απέφερε τα αναμενόμενα αποτελέσματα, εξαιτίας ελλείψεων σε μόνιμο προσωπικό, λόγω συνταξιοδοτήσεων εξαιτίας καθυστερήσεων στις προσλήψεις εποχικού προσωπικού, διάσπασης υπηρεσιών μετά τον «Καλλικράτη», παράνομων μετακινήσεων αιγοπροβατοτρόφων, ελλιπούς ηλεκτρονικής σήμανσης κ.ά..
Από το 1997 η Ευρωπαϊκή Επιτροπή κρούει τον κώδωνα του κινδύνου  στη χώρα μας κι επαναφέρει το θέμα κατά τη διάρκεια των ετήσιων επιθεωρήσεων που πραγματοποιεί. Ο ίδιος ο Επίτροπος Υγείας, ο κ. Μποργκ, κατά την πρόσφατη επίσκεψή του στις 15 Φεβρουαρίου στο Υπουργείο Αγροτικής Ανάπτυξης και Τροφίμων εστίασε την προσοχή του στην καταπολέμηση του μελιταίου πυρετού και της λύσσας. 
Οι υπηρεσίες της Ευρωπαϊκής Ένωσης παρακολουθούν στενά την εφαρμογή του προγράμματος και στο πλαίσιο αυτό έχουν προγραμματιστεί δύο έλεγχοι το επόμενο διάστημα, ένας οικονομικός τον Ιούνιο και ένας κτηνιατρικός το Σεπτέμβριο, για να αξιολογηθεί η πρόοδος που έχει επιτευχθεί. 
Το πρόγραμμα ελέγχου εκρίζωσης του μελιταίου πυρετού για το 2013 εφαρμόζεται υποχρεωτικά και χρηματοδοτείται από εθνικούς και κοινοτικούς πόρους που φτάνουν τα 4 εκατομμύρια ευρώ. 
Συγκεκριμένα, χρηματοδοτείται από την Ευρωπαϊκή Ένωση: πρώτον, η αγορά εμβολίων και αντιδραστηρίων κατά 50%, δεύτερον, η πρόσληψη διακοσίων πενήντα συμβασιούχων για τις αιμοληψίες και τους εμβολιασμούς κατά 50% και τρίτον, η αποζημίωση των κτηνοτρόφων για τη σφαγή των ζώων που νοσούν κατά 50%.
Ήδη υπάρχει διαθεσιμότητα, κύριοι συνάδελφοι, 1 εκατομμυρίου εμβολίων κι έχει ξεκινήσει η διαδικασία για την προμήθεια άλλου 1,8 εκατομμυρίου εμβολίων. 
Για την εφαρμογή του προγράμματος οι κτηνοτρόφοι θα χρησιμοποιούν εκτός από τους μόνιμους κτηνιάτρους των ΔΑΟΚ -των Διευθύνσεων Αγροτικής Οικονομίας και Κτηνιατρικής των Περιφερειών- και το έκτακτο προσωπικό που θα προσληφθεί σε όλη την Ελλάδα. Λόγω της δύσκολης οικονομικής συγκυρίας που δεν διευκολύνει την πρόσληψη ικανού αριθμού μόνιμου προσωπικού, θα πρέπει να αξιοποιήσουμε όλες τις δυνατότητες που μπορούμε να έχουμε. Δίνουμε, λοιπόν, τη δυνατότητα συμμετοχής στο πρόγραμμα και σε ιδιώτες κτηνίατρους, αλλά και σε κτηνιάτρους των αγροτικών και κτηνοτροφικών συνεταιρισμών. Πρόκειται για μια επιπλέον δυνατότητα που παρέχουμε στους κτηνοτρόφους και σε καμμία περίπτωση δεν είναι δεσμευτική, δεν είναι υποχρεωτική για τους κτηνοτρόφους.
Στη δευτερολογία μου κυρία Πρόεδρε θα έχω τη δυνατότητα να εξηγήσω πως θα εφαρμοστεί αυτή η δυνατότητα. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Έχετε το λόγο, κύριε συνάδελφε, για τη δευτερολογία σας.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Υπουργέ, δεν απαντήσατε στο βασικό ερώτημα που αφορά το κόστος παραγωγής για αυτούς που θα κάνουν τα εμβόλια. 
Ο αριθμός που αναφέρατε των τριακοσίων πενήντα -όπως ανέφερα χαρακτηριστικά- δεν επαρκεί μόνο για έναν νομό. Επομένως, ο κόσμος που θα προσληφθεί δεν πρόκειται να λύσει το πρόβλημα. Το κύριο βέβαια είναι η δαπάνη. Δεν απαντήσατε.
Να απαντήσετε στην δευτερολογία σας και για την ηλεκτρονική σήμανση, γιατί για να γίνει εμβολιασμός πρέπει να υπάρχει και ηλεκτρονική σήμανση στα ζώα. Και μιλάμε σε μια στιγμή που το γνωρίζετε ασφαλώς ότι η κτηνοτροφία βρίσκεται σε κατάρρευση. 
Ταυτόχρονα εμείς θεωρούμε ότι αυτό με αυτό το μέτρο που παίρνετε ιδιαίτερα στο χώρο εργασίας, θα εισβάλουν στο χώρο μεγάλες εταιρείες. Θα γίνει μονοπωλιακή κατάσταση και θα πατήσουν πραγματικά πάνω στη φτώχεια και στην εξαθλίωση που μαστίζει τον χώρο των κτηνιάτρων. Βέβαια θεωρούμε ότι είναι ζητήματα τα οποία άπτονται της δημόσιας υγείας -κατά κύριο λόγο- και όχι μόνο. 
Υπάρχουν σοβαρά προβλήματα, κύριε Υπουργέ. Υπάρχουν καταγγελίες από τους συλλόγους των κτηνιάτρων ότι κατά τον εμβολιασμό έχουν μολυνθεί το 75%, γιατί πραγματικά δεν υπάρχει η οικονομική άνεση να παίρνονται μέτρα υγιεινής και ασφάλειας στους χώρους δουλειάς.
Για παράδειγμα, ένας κτηνίατρος που κάνει εμβολιασμό σε ένα κοπάδι που πάσχει από τη νόσο, για να μετακινηθεί σε άλλη περιοχή, πρέπει να πάρει μέτρα ασφαλείας, όπως για παράδειγμα να κάνει απολύμανση, να αλλάξει ρούχο κ.λπ. Δυστυχώς όλα αυτά τα πράγματα δεν συμβαίνουν. 
Όπως είπα και στην πρωτολογία μου, είναι μια συνειδητή πολιτική απαξίωσης του δημόσιου φορέα. Ήδη σε συνάντηση που έγινε με τον κ. Πρωθυπουργό στο Υπουργείο Αγροτικής Ανάπτυξης, οι μειώσεις του προσωπικού του Υπουργείου αγγίζουν το 58%. Είναι το μεγαλύτερο κούρεμα. Πραγματικά, γίνεται σφαγή στο Υπουργείο Αγροτικής Ανάπτυξης και Τροφίμων, το οποίο προσφέρει υπηρεσίες και στη φτωχή αγροτιά αλλά και στους κτηνοτρόφους. Καταργούνται όλες αυτές οι υπηρεσίες. 
Εμείς θεωρούμε ότι οι εργαζόμενοι στο Υπουργείο Αγροτικής Ανάπτυξης αλλά και η φτωχομεσαία αγροτιά της χώρας πρέπει να οργανώσουν τον αγώνα τους ενάντια σε αυτήν την πολιτική, η οποία εφαρμόζεται κάτω από τις εντολές της Ευρωπαϊκής Ένωσης και είναι και μέσα στις επιταγές του μνημονίου η συρρίκνωση του αγροτικού τομέα και αυτές οι περικοπές. 
Αν δεν είναι έτσι το ποσοστό αυτό των περικοπών στο Υπουργείο Αγροτικής Ανάπτυξης, να το διαψεύσετε.
Κύριε Υπουργέ, να απαντήσετε σε αυτό που είπα: Πότε θα δοθούν οι επιδοτήσεις; Οι επιδοτήσεις στις ζωοτροφές λογικό είναι να παρθούν όταν τις χρειάζονται οι κτηνοτρόφοι και όχι τέλος του Απρίλη.
Εμείς θεωρούμε ότι αυτή είναι μια πολιτική, η οποία εφαρμόζεται με ευλάβεια και από τη σημερινή τρικομματική κυβέρνηση. Είναι ένα σοβαρό ζήτημα, κύριε Υπουργέ, γιατί ιδιαίτερα η κτηνοτροφία παράγει προϊόντα υψηλής διατροφικής αξίας και το έλλειμμα στο αγροτικό ισοζύγιο κατά κύριο λόγο προέρχεται από την εισαγωγή κτηνοτροφικών και γαλακτοκομικών προϊόντων.
Γι’ αυτό θεωρούμε ότι πρέπει να υπάρξει αγώνας για να υπάρξει αυτάρκεια της χώρας μας, γιατί διαθέτουμε όλες τις προϋποθέσεις και εδαφολογικές και κλιματολογικές, αλλά αυτό χρειάζεται μια άλλη πολιτική, μια φιλολαϊκή, φιλοαγροτική πολιτική με κεντρικό σχεδιασμό, που θα αξιοποιεί τις παραγωγικές δυνατότητες της χώρας για την κάλυψη των σύγχρονων διατροφικών λαϊκών αναγκών.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.
Το λόγο έχει ο Αναπληρωτής Υπουργός Αγροτικής Ανάπτυξης και Τροφίμων, κ. Μάξιμος Χαρακόπουλος.</ChairmanSpeech>
<Speech><Parlmember>ΜΑΞΙΜΟΣ ΧΑΡΑΚΟΠΟΥΛΟΣ</Parlmember> (Αναπληρωτής Υπουργός Αγροτικής Ανάπτυξης και Τροφίμων): Συμφωνούμε στο στόχο που περιέγραψε για την αγροτική πολιτική ο συνάδελφος, διαφωνούμε, βεβαίως, στον τρόπο με τον οποίο θα πετύχουμε αυτόν τον στόχο.
Αγαπητέ, κύριε Μωραΐτη, ευχής έργου θα ήταν να επαρκούσαν οι μόνιμοι κτηνίατροι του δημοσίου για την εφαρμογή του προγράμματος καταπολέμησης του μελιταίου πυρετού. Δυστυχώς, οι ελλείψεις είναι τέτοιες, που η χώρα έχει καταδικαστεί στο Ευρωπαϊκό Δικαστήριο για ανεπάρκεια κτηνιατρικών ελέγχων. Μακάρι να επαρκούσαν και οι εποχικοί. Η μέχρι σήμερα, όμως, εφαρμογή του προγράμματος απέδειξε την ανάγκη να βρούμε και εναλλακτικές λύσεις. 
Σας θυμίζω ότι με βάση τους ευρωπαϊκούς κανονισμούς η παραγωγή γαλακτοκομικών προϊόντων πρέπει να γίνεται μόνο από μονάδες στις οποίες εφαρμόζεται πρόγραμμα καταπολέμησης του μελιταίου. Για να πάρει δηλαδή το γάλα η μεταποιητική μονάδα, θα πρέπει να αποδεικνύεται ότι τα ζώα είναι είτε απαλλαγμένα από τη νόσο είτε εμβολιασμένα. 
Θέλω, κυρία Πρόεδρε, να ενημερώσω τη Βουλή, ότι οι μόνιμοι κτηνίατροι στο δημόσιο και στις περιφέρειες σύμφωνα με τα στοιχεία της Πανελλήνιας Ένωσης Κτηνιάτρων Δημοσίων Υπαλλήλων από χίλιοι είκοσι πέντε το 2009 μειώθηκαν στις αρχές του 2012 στους οκτακόσιους. Σήμερα πρέπει να είναι ακόμη μικρότερος ο αριθμός των δημοσίων υπαλλήλων κτηνιάτρων λόγω συνταξιοδοτήσεων. 
Γι’ αυτό, λοιπόν, και με επιστολή μου στον Υπουργό Διοικητικής Μεταρρύθμισης από τις 20 Δεκεμβρίου του περασμένου χρόνου, ζητήσαμε την κατ’ εξαίρεση πρόσληψη κτηνιάτρων στο Υπουργείο Αγροτικής Ανάπτυξης και Τροφίμων πέραν του περιορισμού, μίας πρόσληψης για κάθε πέντε αποχωρήσεις. Άλλωστε, αν δεν συμμορφωθούμε με την απόφαση του Ευρωπαϊκού Δικαστηρίου, ενδέχεται να επιβληθούν πρόστιμα από την Ευρωπαϊκή Επιτροπή στη χώρα μας.
Για τον εμβολιασμό, λοιπόν, των ζώων πριν την μετάβασή τους στις θερινές βοσκές προχωρούμε σε προσλήψεις εποχικού προσωπικού με οκτάμηνες συμβάσεις. Πριν το Πάσχα αναμένεται να ολοκληρωθεί η πρόσληψη εκατόν είκοσι πέντε συμβασιούχων, αρκεί βεβαίως και οι περιφέρειες να κάνουν καλά τη δουλειά τους. Πρόκειται για κτηνιάτρους, αποφοίτους ΤΕΙ Ζωικής Παραγωγής και εργάτες. Οι διαδικασίες προσλήψεων είναι με ό,τι προβλέπει το ΑΣΕΠ. Παράλληλα, ξεκινούν οι διαδικασίες για την πρόσληψη άλλων εκατόν είκοσι πέντε συμβασιούχων μέχρι το φθινόπωρο. 
Όσον αφορά τους ιδιώτες κτηνιάτρους, για τη συμμετοχή τους στο πρόγραμμα προβλέπεται, κύριε Μωραΐτη, συγκεκριμένη διαδικασία. Θα πρέπει να υποβάλουν στο τμήμα κτηνιατρικής της περιφερειακής ενότητας: Πρώτον, αντίγραφο της άδειας ασκήσεως επαγγέλματος, δεύτερον αντίγραφο της έναρξης εργασίας ή σύμβασης με το συνεταιρισμό, τρίτον, αντίγραφο του ποινικού μητρώου και τέταρτον, υπεύθυνη δήλωση ότι δεν απασχολούνται στο δημόσιο και ότι δεν θα διαθέσουν τα εμβόλια στο εμπόριο.
Στους ιδιώτες κτηνιάτρους θα παρέχονται δωρεάν τα εμβόλια. Η αποστολή και η εξέταση των δειγμάτων αίματος γίνεται επίσης δωρεάν από τις κτηνιατρικές υπηρεσίες και τα δημόσια κτηνιατρικά εργαστήρια βρουκέλλωσης. Θα υπάρχει εποπτεία και έλεγχος από τις κατά τόπους κτηνιατρικές υπηρεσίες και αν διαπιστωθούν παρατυπίες, οι ιδιώτες κτηνίατροι αποκλείονται από το πρόγραμμα.
Σε κάθε περίπτωση δεν ιδιωτικοποιείται το πρόγραμμα. Δεν υπάρχει καμμία ανάθεση σε εταιρείες, όπως αναφέρατε νωρίτερα. Δεν υποχρεούνται οι κτηνοτρόφοι να προσλαμβάνουν ιδιώτη κτηνίατρο, τους δίνεται όμως η επιπλέον αυτή επιλογή εάν το επιθυμούν. Όσοι παραγωγοί δεν επιθυμούν ή αδυνατούν να πάρουν ιδιώτη κτηνίατρο, θα χρησιμοποιούν το τακτικό και το εποχικό προσωπικό που θα προσληφθεί.
Θέλω να ξέρετε ότι προχωρήσαμε σε αυτήν την εναλλακτική δυνατότητα ύστερα και από αιτήματα πολλών κτηνοτρόφων. 
Τώρα, όσον αφορά την ηλεκτρονική σήμανση, είναι υποχρεωτική σε όλα τα κράτη-μέλη. Έως το 2009, που ήταν προαιρετική, ήταν επιδοτούμενη, ωστόσο, το ενδιαφέρον των κτηνοτρόφων ήταν ελάχιστο. Από τους εκατόν τριάντα τέσσερις χιλιάδες κτηνοτρόφους εκδήλωσαν ενδιαφέρον τέσσερις χιλιάδες τετρακόσιοι, υπέγραψαν συμβάσεις τρεις χιλιάδες πεντακόσιοι και μόνο χίλιοι οκτακόσιοι τριάντα παρέμειναν μέχρι την ολοκλήρωση του προγράμματος. Μετά, όμως, την παρέλευση αυτής της περιόδου δεν είναι δυνατή η επιδότηση της ηλεκτρονικής σήμανσης λόγω των Κοινοτικών Κατευθυντήριων Γραμμών για τις κρατικές ενισχύσεις, αλλά και γιατί αντίκειται στις αρχές του ανταγωνισμού.
Σας οφείλω και μία απάντηση για το άρθρο 68. Το άρθρο 68, το λεγόμενο ποιοτικό παρακράτημα, πιστεύουμε ότι θα πληρωθεί πριν από το Πάσχα. Εξαρτάται ο χρόνος της πληρωμής του, κύριε Μωραΐτη, θα πρέπει να το γνωρίζετε, από τη συνέπεια των κτηνοτρόφων να δηλώσουν εγκαίρως τα απαραίτητα στοιχεία στις αρμόδιες υπηρεσίες.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κτηνοτρόφους δεν θα έχουμε σε λίγο!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση τριάντα πέντε σπουδαστές και σπουδάστριες και δύο καθηγητές από τη Σχολή Δημοσιογραφίας του ΑΝΤ1 στο πλαίσιο επίσκεψής τους στη Βουλή.
Η Βουλή τους καλωσορίζει. 
(Χειροκροτήματα από όλες τις πτέρυγες της Βουλής)
Η πρώτη με αριθμό 1235/1-4-2013 επίκαιρη ερώτηση πρώτου κύκλου του Βουλευτή Φλώρινας της Νέας Δημοκρατίας κ. Ευσταθίου Κωνσταντινίδη προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αναστολή του προγράμματος «Εξοικονομώ κατ’ οίκον» στη δυτική Μακεδονία, δεν συζητείται λόγω κωλύματος του κυρίου Βουλευτή και διαγράφεται.
Η δεύτερη με αριθμό 1243/1-4-2013 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς - Ενωτικού Κοινωνικού Μετώπου κ. Ιωάννη Αμανατίδη προς τον Υπουργό Παιδείας και Θρησκευμάτων, Πολιτισμού και Αθλητισμού , σχετικά με υλοποίηση προγραμμάτων στα δημόσια σχολεία της χώρας με χορηγία εταιρειών ιδιωτικών συμφερόντων, δεν συζητείται λόγω κωλύματος του κυρίου Υπουργού και διαγράφεται.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Αμανατίδη.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Το ότι σήμερα το Υπουργείο Παιδείας δεν έρχεται να απαντήσει σε ένα θέμα το οποίο απασχολεί τα σχολεία και έχει φέρει αναστάτωση, όπως η εκχώρηση δραστηριοτήτων σε ιδιωτικές εταιρείες και ιδρύματα ενώ προβλέπονται από το αναλυτικό πρόγραμμα και η μετατροπή τους σε διαφημιστές πολυεθνικών εταιρειών όπως η Google θεωρώ ότι δικαιώνει την ουσία των καταγγελιών μας και νομίζω ότι το Υπουργείο Παιδείας πρέπει να δώσει άμεσα λύση σε αυτό.
Ευχαριστώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κύριε Αμανατίδη.
Η τέταρτη με αριθμό 1241/1-4-2013 επίκαιρη ερώτηση πρώτου κύκλου της Βουλευτού Β΄ Θεσσαλονίκης των Ανεξάρτητων Ελλήνων κ. Σταυρούλας Ξουλίδου προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την ανάθεση του έργου με τίτλο «Μελέτη για την αποτύπωση του ακαδημαϊκού χάρτη της Χώρας», δεν συζητείται λόγω κωλύματος του κυρίου Υπουργού και διαγράφεται.
Η πέμπτη με αριθμό 1246/1-4-2013 επίκαιρη ερώτηση πρώτου κύκλου του Βουλευτή Μεσσηνίας του Λαϊκού Συνδέσμου - Χρυσή Αυγή κ. Δημητρίου Κουκούτση προς τον Υπουργό Οικονομικών, σχετικά με τη φορολόγηση των Ελλήνων της αλλοδαπής, δεν συζητείται λόγω κωλύματος του κυρίου Υπουργού και διαγράφεται.
&#160; Η έκτη με αριθμό 1238/1-4-2013 επίκαιρη ερώτηση πρώτου κύκλου της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Περιβάλλοντος, Ενέργειας και Κλιματικής Αλλαγής , σχετικά με τα υφιστάμενα έργα και το αναθεωρημένο σχέδιο εκτροπής του Αχελώου, δεν συζητείται λόγω κωλύματος του κυρίου Υπουργού και διαγράφεται.
&#160; Η έβδομη με αριθμό 1248/1-4-2013 επίκαιρη ερώτηση πρώτου κύκλου της Βουλευτού Β΄ Πειραιά του Κομμουνιστικού Κόμματος Ελλάδας κ. Διαμάντως Μανωλάκου προς τους Υπουργούς Εργασίας, Κοινωνικής Ασφάλισης και Πρόνοιας και Οικονομικών, σχετικά με την κατάσταση που επικρατεί στη ναυπηγοεπισκευαστική βιομηχανία, δεν συζητείται λόγω κωλύματος του κυρίου Υπουργού και διαγράφεται.
&#160; Η πρώτη με αριθμό 1236/1-4-2013 επίκαιρη ερώτηση δεύτερου κύκλου του Βουλευτή Καβάλας της Νέας Δημοκρατίας κ. Κωνσταντίνου Κλειτσιώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την ασφάλιση των συνταξιούχων της πρώην Αγροτικής Τράπεζας της Ελλάδος, δεν συζητείται λόγω κωλύματος του κυρίου Υπουργού και διαγράφεται.
&#160; Η τρίτη με αριθμό 1237/1-4-2013 επίκαιρη ερώτηση δεύτερου κύκλου της Βουλευτού Αττικής του Πανελλήνιου Σοσιαλιστικού Κινήματος κ. Παρασκευής Χριστοφιλοπούλου προς τους Υπουργούς Διοικητικής Μεταρρύθμισης και Ηλεκτρονικής Διακυβέρνησης και Παιδείας και Θρησκευμάτων, Πολιτισμού και Αθλητισμού, σχετικά με το νέο Οργανισμό του Υπουργείου Παιδείας και Θρησκευμάτων Πολιτισμού και Αθλητισμού όσον αφορά τα θέματα πολιτισμού, δεν συζητείται λόγω κωλύματος της κυρίας Βουλευτού και διαγράφεται.
Η τέταρτη με αριθμό 1242/1-4-2013 επίκαιρη ερώτηση δεύτερου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Οικονομικών, σχετικά με τη λήψη μέτρων προστασίας των μικρομετόχων της Λαϊκής Τράπεζας αλλά και των ελληνικών εξαγωγικών επιχειρήσεων των οποίων οι καταθέσεις κουρεύτηκαν δεν συζητείται λόγω κωλύματος του κυρίου Υπουργού και διαγράφεται. 
Επίσης, η πέμπτη με αριθμό 1247/1-4-2013 επίκαιρη ερώτηση δεύτερου κύκλου του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Οικονομικών, σχετικά με πληροφορίες&#160;για την είσπραξη του ετήσιου τέλους ηλεκτροδοτούμενων ακινήτων μέσω της&#160;ΔΕΗ και για το 2013 δεν συζητείται λόγω κωλύματος του κυρίου Υπουργού και διαγράφεται. 
Τέλος, η έκτη με αριθμό 1239/1-4-2013 επίκαιρη ερώτηση δεύτερου κύκλου της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Περιβάλλοντος, Ενέργειας και Κλιματικής Αλλαγής και Εσωτερικών , σχετικά με την επικινδυνότητα για τη δημόσια υγεία και το περιβάλλον από τη λειτουργία του ΧΥΤΑ Μαυροράχης δεν συζητείται λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των ολίγων επίκαιρων ερωτήσεων. 
Πριν εισέλθουμε στην ημερήσια διάταξη της νομοθετικής εργασίας, θα κάνουμε μια πεντάλεπτη διακοπή και θα επανέλθουμε. 
(ΔΙΑΚΟΠΗ)
(ΜΕΤΑ ΤΗ ΔΙΑΚΟΠΗ)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Συνέχιση της συζήτησης επί των άρθρων και του συνόλου του σχεδίου νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις». 
Στη χθεσινή συνεδρίαση συζητήθηκε και ψηφίστηκε το νομοσχέδιο επί της αρχής, στη σημερινή θα συζητηθούν τα άρθρα και οι τροπολογίες του νομοσχεδίου ως μία ενότητα. 
Έχει ζητήσει το λόγο ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Παναγιώτης Μηταράκης, για να κάνει κάποιες νομοτεχνικές διορθώσεις.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κυρία Πρόεδρε, κυρίες και κύριοι συνάδελφοι, η Κυβέρνηση καταθέτει τριάντα νομοτεχνικές βελτιώσεις επί του νομοσχεδίου. Για την οικονομία του χρόνου τις καταθέτω στα Πρακτικά και θα διανεμηθούν αμέσως. Είναι μικρές διορθώσεις που δεν αλλάζουν την ουσία οποιουδήποτε άρθρου. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υφυπουργέ, μήπως πρέπει δύο-τρία πράγματα, τα πιο σημαντικά, να τα διαβάσετε;</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Θα διανεμηθούν, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα τα διανείμουμε γρήγορα, λοιπόν. 
(Στο σημείο αυτό ο Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Παναγιώτης Μηταράκης, καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής:
(Να καταχωρισθούν οι σελίδες 59-65)</ChairmanSpeech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο εισηγητής της Νέας Δημοκρατίας, κ. Μιλτιάδης Βαρβιτσιώτης. 
Ορίστε, κύριε Βαρβιτσιώτη, έχετε το λόγο.</ChairmanSpeech> 
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Κυρίες και κύριοι συνάδελφοι, κατ’ αρχάς θα ήθελα να κάνω ορισμένα σχόλια για τη χθεσινή συζήτηση και θέλω να κάνω αυτά τα σχόλια, πρώτα απ’ όλα, γιατί δεν είχαμε την ευκαιρία να δευτερολογήσουμε και δεύτερον, γιατί είναι σημαντικό να αντικρούονται ορισμένα επιχειρήματα, απ’ όπου κι αν κατατίθενται, αν δεν έχουν βάση. 
Πρώτα απ’ όλα, θα ήθελα να τοποθετηθώ στην ένσταση αντισυνταγματικότητας που κατέθεσαν οι Ανεξάρτητοι Έλληνες, η οποία όχι μόνο ήταν αβάσιμη, αλλά την κατέθεσαν και σκοπίμως εκπρόθεσμα, ώστε να μην μπορεί να συζητηθεί και βέβαια χωρίς να βασίζεται σε καμμία μα καμμία έννοια δικαίου. 
Ο κ. Σταθάκης, έγκριτος καθηγητής, δεν υπέπεσε σε τέτοιο σφάλμα ,να συμμεριστεί την αίτηση αντισυνταγματικότητας, γιατί αντιλαμβάνεται ότι δεν υπάρχει. Αυτά τα οποία περιλαμβάνονται στο νομοσχέδιο, είναι ένα σύνολο ρυθμίσεων που βρίσκονται και εδράζονται στο νομικό μας πολιτισμό και σύστημα και βέβαια δημιουργούν αυτό που διάφοροι είπαν ότι κάνουμε, μία υπέρβαση στη γραφειοκρατία. Έχει δίκιο όποιος λέει ότι δεν λύνουμε το πρόβλημα της γραφειοκρατίας γύρω από τις επενδύσεις, αλλά δημιουργούμε έναν παράλληλο μηχανισμό γραφειοκρατικό, που όμως θα λειτουργεί με ταχύτητα και αποτελεσματικότητα για την εκπόνηση των μεγάλων επενδύσεων. Διότι θα ήταν πολύ μεγάλη η τομή, θέλει πολύ μεγαλύτερη συζήτηση, δεν αφορά το Υπουργείο Ανάπτυξης, αφορά το σύνολο της κρατικής λειτουργίας, το σύνολο των θεσμών της αυτοδιοίκησης, το σύνολο των θεσμών ακόμα και της δικαστικής εξουσίας, η οποία σε πάρα πολλές περιπτώσεις βρίσκεται πάνω από τις πράξεις της διοίκησης, για να αντιμετωπίσεις τα γραφειοκρατικά προβλήματα γύρω από τις επενδύσεις. 
Εδώ, κύριε Υπουργέ, θα ήθελα να σας πω το εξής: Είναι πάρα πολύ σωστή η ρύθμιση που κάνετε για τα ειδικά χωροταξικά σχέδια, τα οποία θα εκδίδονται με όλους τους όρους που προβλέπονται από την κείμενη νομοθεσία περί του περιβάλλοντος. 
Όμως, αν αυτά τα χωροταξικά σχέδια υπόκεινται πάλι στον έλεγχο του Συμβουλίου Επικρατείας και η οποιαδήποτε πράξη έκδοσης άδειας υπόκειται στην αναστολή εκτέλεσης από το Συμβούλιο της Επικρατείας, πάλι δεν είμαι βέβαιος ότι θα δούμε να προχωράνε γρήγορα οι επενδύσεις. 
Είναι συγκλονιστικό αυτό το οποίο συνέβη στην Κασσιόπεια. Το ελληνικό δημόσιο έχει μια έκταση την οποία παραχώρησε στο ΤΑΙΠΕΔ. Το ΤΑΙΠΕΔ προκήρυξε διεθνή διαγωνισμό. Για πρώτη φορά εφαρμόστηκε ο θεσμός της επιφανείας, δηλαδή νοικιάσαμε την έκταση για ενενήντα εννέα χρόνια αντί να την πουλήσουμε και δώσαμε το εμπράγματο δικαίωμα σε αυτόν που την αναλαμβάνει για ενενήντα εννέα χρόνια. Μην ξεχνάτε ότι με αυτόν τον τρόπο είναι νοικιασμένο το σύνολο σχεδόν των ιδιοκτησιών του Λονδίνου. Όλο το Λονδίνο είναι χτισμένο πάνω στο θεσμό της επιφάνειας. Δεν είναι κάτι καινούριο, πρωτόγνωρο νομικά. 
Παραχωρήσαμε αυτή την έκταση και έρχεται το Συμβούλιο της Επικρατείας και τι λέει; Υπάρχει ένας σταθμός ραντάρ που βρίσκεται στην περιοχή και το Γενικό Επιτελείο Ναυτικού αποφάσισε να τον μετακινήσει σε άλλο λόφο, ψηλότερο από αυτόν που βρισκόταν, για να διευκολυνθεί και η αξιοποίηση του ακινήτου από την πλευρά του ελληνικού δημοσίου. Και συζητάμε ότι το ελληνικό δημόσιο όχι μόνο θα εισπράξει ένα υψηλότατο τίμημα, αλλά θα προσελκύσει διά της αξιοποίησης αυτού του ακινήτου και πάνω από 150 εκατομμύρια ευρώ επένδυση. Οι κάτοικοι της βόρειας Κέρκυρας έχουν αποδεχθεί αυτή την επένδυση γιατί δίνει αναπτυξιακή πνοή στην περιοχή τους. Έρχεται το Συμβούλιο της Επικρατείας και λέει ότι, επειδή ο χάρτης και το τοπογραφικό σημείωμα, πάνω στο οποίο αποφασίστηκε να μετακινηθεί το ραντάρ, δεν ήταν υψίστης ακριβείας θα πρέπει να ανασταλεί η εκτέλεση της απόφασης του Γενικού Επιτελείου Ναυτικού.
Όταν, λοιπόν, η δικαιοσύνη δημιουργεί τέτοια προσκόμματα σε όποια επένδυση έρχεται να γίνει στη χώρα, καταλαβαίνετε ότι εδώ πρέπει κάποια στιγμή να συζητήσουμε σοβαρά για το εύρος, την έκταση και τις δυνατότητες του Συμβουλίου Επικρατείας να παρεμβαίνει στις πράξεις της διοίκησης. Θέτω αυτόν τον προβληματισμό και νομίζω ότι είναι ο πιο βασικός και γόνιμος προβληματισμός που μπορεί να θέσει κανένας. Αυτό πρέπει να το δούμε και ο καθένας στο δικό του κόμμα μέσα στα πλαίσια μιας συζήτησης στη συνταγματική αναθεώρηση και ο καθένας να εκφραστεί και να τοποθετηθεί ξεκάθαρα. 
Και γιατί το λέω αυτό; Γιατί έχει άμεση συνάφεια με το νομοσχέδιο. Γιατί σε τέτοιο κίνδυνο βρίσκονται τα ΕΣΧΑΣΕ, δηλαδή τα Ειδικά Σχέδια Χωρικής Ανάπτυξης Στρατηγικών Επενδύσεων, που είναι μια καινούρια μορφή χωροταξικής τακτοποίησης περιοχών. Ισχύουν ήδη τα ΕΣΧΑΔΕ. Δηλαδή, στο νομικό μας πολιτισμό υπάρχουν τα Ειδικά Σχέδια Χωρικής Ανάπτυξης Δημοσίων Επενδύσεων και σήμερα επεκτείνουμε αυτήν τη ρύθμιση και για τις στρατηγικές επενδύσεις.
Νομίζω, λοιπόν, ότι σ’ αυτό οφείλουμε να τοποθετηθούμε. Ξέρω τις αντιρρήσεις και τις ενστάσεις που έχουν εκφραστεί ήδη εδώ μέσα. Σίγουρα, όμως, αυτή η καινοτομία δεν μπορεί να πει κανείς ότι γίνεται σε λάθος κατεύθυνση, ότι δηλαδή δίνουμε τη δυνατότητα στη διοίκηση να δημιουργεί αυτά τα σχέδια χωρικής ανάπτυξης για τις στρατηγικές ιδιωτικές επενδύσεις, όταν δηλαδή υπάγονται μέσα στις προϋποθέσεις που θέτει αυτός ο νόμος. 
Παράλληλα, κυρίες και κύριοι συνάδελφοι -και με την ανοχή του Προεδρείου, γιατί είναι αρκετά τα άρθρα και δεν σκοπεύω να ζητήσω να γίνει κατάτμηση της συζήτησης σε όλα τα κεφάλαια- νομίζω ότι είναι πολύ σημαντικό το ότι αλλάζει το «Invest in Greece».  
Η εταιρεία «Επενδύστε στην Ελλάδα» αποκτά πλέον ρόλο στρατηγικό, έχει πόρους, διότι ο επενδυτής θα πληρώνει ένα ποσοστό επί της επένδυσής του για να κάνει το «Invest in Greece» όλη τη γραφειοκρατική δουλειά και έτσι θα αποκτήσει όχι μόνο έσοδα, αλλά και ικανότητα είσπραξης σημαντικότατων κονδυλίων. Αυτό θα φέρει και στον κρατικό προϋπολογισμό έσοδα, αλλά και το ίδιο το «Invest in Greece» θα μπορεί να αναπτυχθεί σωστά. 
Επίσης, δημιουργείται και η Γενική Γραμματεία Στρατηγικών και Ιδιωτικών Επενδύσεων και θέλω να επισημάνω ότι είναι αρκετά φιλόδοξη η διάθεση της Κυβέρνησης ώστε να βρεθεί το προσωπικό και να καλυφθούν οι σαράντα επτά θέσεις που προβλέπονται για τη στελέχωσή της. 
Το λέω αυτό γιατί έχουμε δει ότι τα Υπηρεσιακά Συμβούλια καθυστερούν -απαράδεκτα πολλές φορές- για την έκδοση αποφάσεων μετακινήσεων υπαλλήλων. Σήμερα υπάρχει μια απροθυμία από τους υπαλλήλους να τοποθετηθούν σε θέσεις ιδιαίτερης ευθύνης -εφόσον δεν υπάρχει καμμία επιπλέον αμοιβή- και σε θέσεις οι οποίες συνεπάγονται πολύ περισσότερες ώρες εργασίας.
Άρα, νομίζω ότι είναι φιλόδοξος ο στόχος να βρεθούν άμεσα και να επανδρωθεί αυτή η γενική γραμματεία.  Με όλες μου τις ευχές προς την ηγεσία του Υπουργείου Ανάπτυξης, νομίζω ότι θα δεχθεί προτάσεις από όποιον συνάδελφο έχει υπ’ όψιν του άξιους επιστήμονες που σήμερα υπηρετούν στο ελληνικό δημόσιο, για να υπηρετήσουν σε αυτήν τη γενική γραμματεία. 
Σε ό,τι αφορά τις αλλαγές στους αναπτυξιακούς νόμους, δεν υπάρχει αμφιβολία, κυρίες και κύριοι συνάδελφοι, ότι τόσο οι ρυθμίσεις για την ενίσχυση της ρευστότητας των επιχειρήσεων, όσο και της παροχής φορολογικών κινήτρων και βελτίωσης του θεσμικού πλαισίου, βρίσκονται σε άμεση συνάφεια με προβλήματα που έχουν ανακύψει από την εφαρμογή των αναπτυξιακών νόμων μέχρι σήμερα. Οι ρυθμίσεις αυτές λύνουν θέματα και πάνω απ’ όλα δίνουν μία ώθηση στη ρευστότητα των επιχειρήσεων, αφού φέρνουμε πιο μπροστά τις προκαταβολές, μειώνουμε την ανάγκη των εγγυητικών επιστολών και δίνουμε ιδιαίτερα στις μικρομεσαίες επενδύσεις τη δυνατότητα να παίρνουν μόνο απευθείας ενισχύσεις και στις μεγαλύτερες επενδύσεις η ενίσχυση αυτή να έρχεται μέσα από φορολογικά κίνητρα. Οι μεγάλες επενδύσεις χρειάζονται μεγάλη χρηματοδότηση και μπορούν να έχουν διάρκεια στη χρηματοδότησή τους, ενώ οι μικρές και οι μεσαίες επενδύσεις δεν έχουν αυτήν τη δυνατότητα της χρηματοδότησης και πρέπει να ενισχυθούν.
Τέλος, έρχομαι στα θέματα που αφορούν την ίδρυση, λειτουργία, εκμετάλλευση αεροδρομίων επί υδάτινων επιφανειών και επισημαίνω για άλλη μια φορά ότι το σύνολο των ρυθμίσεων του Ε΄ Κεφαλαίου αφορούν τη βελτίωση του νομικού καθεστώτος, το οποίο στο παρελθόν είχε λειτουργήσει. Αντιμετώπισε προβλήματα, αντιμετώπισε ελλείψεις, έφυγαν τα υδροπλάνα από τη χώρα, και σήμερα με αυτές τις ρυθμίσεις λύνονται πολλά προβλήματα. 
Σε ό,τι αφορά τις τροπολογίες, θα τοποθετηθώ στη συνέχεια. 
Ευχαριστώ, κυρία Πρόεδρε. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει ο εισηγητής του ΣΥΡΙΖΑ, κ. Γεώργιος Σταθάκης.</ChairmanSpeech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Ευχαριστώ, κυρία Πρόεδρε. 
Αγαπητές και αγαπητοί συνάδελφοι, έχω τρία θέματα. Θα ξεκινήσω με τη γνωστή μου αντιπαράθεση με τον κ. Βαρβιτσιώτη, καθώς μ’ αρέσει να διαλογίζομαι ανοιχτά. 
Τα ενενήντα εννέα χρόνια στη Βρετανία αποτελούν βρετανική ιδιαιτερότητα και ο λόγος είναι απλός. Ακόμα και το σπίτι σας στην Αγγλία, την ιδιοκτησία σας, το ιδιόκτητο σπίτι σας, δεν μπορείτε να το έχετε ιδιόκτητο για πάνω από ενενήντα εννέα χρόνια. Ο λόγος είναι απλός. Η Αγγλία είχε φεουδαρχία –και πολύ σκληρή φεουδαρχία- και για να σπάσουν τη φεουδαρχία έβγαλαν ένα νόμο, ο οποίος λέει ότι η ιδιοκτησία σου τελειώνει στα ενενήντα εννέα χρόνια. 
Συνεπώς, αυτή είναι βρετανική ιδιαιτερότητα και δεν αποτελεί μοντέλο για παραχωρήσεις στο υπόλοιπο κόσμο. Θα ήταν πολύ ευνοϊκότερο εάν στις παραχωρήσεις δεν αντιγράφατε τα ενενήντα εννέα χρόνια αλλά λογικά χρόνια: είκοσι, τριάντα, σαράντα. Έχει όριο.   
Τα ενενήντα εννέα χρόνια είναι μια παραχώρηση εκτός τόπου και χρόνου για οποιαδήποτε ευρωπαϊκή χώρα, εκτός από τη Βρετανία. Και αποτελεί προκλητική παραχώρηση δημόσιας έκτασης σε έναν ιδιώτη –επαναλαμβάνω- χωρίς προηγούμενο και χωρίς καμμία τέτοια πρακτική σε οποιαδήποτε ευρωπαϊκή χώρα εκτός Βρετανίας.
Κλείνω το θέμα με τα ενενήντα εννέα χρόνια και έρχομαι στον επενδυτικό νόμο, στις στρατηγικές επενδύσεις. Δεχθήκαμε κριτική επειδή προτείναμε οι στρατηγικές επενδύσεις να οριστούν με κριτήρια που δεν θα περιορίζονται στο ύψος της επένδυσης και στο μέγεθος της απασχόλησης. Διότι, σύμφωνα με το νόμο, αυτές είναι οι στρατηγικές επενδύσεις. Το κριτήριο είναι το ύψος της επένδυσης, 100 εκατομμύρια, ή η ελάχιστη απασχόληση στα 120 άτομα.
Λέμε, λοιπόν, ότι ένας τέτοιος νόμος που δεν θέτει άλλα κριτήρια, που σημαίνει ότι είμαστε μία χώρα στην οποία δεν μπορούμε να προσδιορίσουμε τι είναι στρατηγική επένδυση για την οικονομία, μας οδηγεί στο εξής, να διολισθαίνει αυτή η ιστορία στο να ενισχύονται υπαρκτές επενδυτικές τάσεις στην οικονομία και εν προκειμένω μία, ο τουρισμός. 
Γι’ αυτό και στις στρατηγικές επενδύσεις δίνετε τόσο μεγάλη έμφαση στη δημιουργία ειδικών χωροταξικών σχεδίων τα οποία να περιλαμβάνουν και ειδικές ρυθμίσεις για την αρχαιολογία, την πολεοδομία ή το περιβάλλον, προκειμένου να φτιαχτεί ένα ειδικό χωροταξικό το οποίο να κολλάει σε μία συγκεκριμένη τουριστική επένδυση, μιας και όλοι φαντάζεστε ότι μια επένδυση υψηλής τεχνολογίας δεν χρειάζεται ΕΣΧΑΔΕ, ότι μία επένδυση σε μία συνηθισμένη μεταποιητική ή άλλη δραστηριότητα βρίσκει χώρο, δεν χρειάζεται κάποιο πολύ ειδικό σύστημα. Το μόνο σύστημα, λοιπόν, το οποίο χρειάζεται στρατηγικές επενδύσεις αυτού του τύπου είναι ο τουρισμός. 
Και επειδή υπάρχει μία συσσωρευμένη εμπειρία από αυτήν την ιστορία, επαναλαμβάνουμε ότι οι φαραωνικές επενδύσεις στον τουρισμό εμάς μας βρίσκουν επιφυλακτικούς έως αρνητικούς. Αντίθετα, είμαστε φιλικοί στις επενδύσεις στον τουρισμό -δεκάδες, εκατοντάδες, δεν έχουμε εγείρει κανένα πρόβλημα- εφόσον γίνονται σύμφωνα με το ισχύον πλαίσιο και δεν ανατρέπουν καθιερωμένες πρακτικές που υπάρχουν σ’ αυτόν το χώρο.
Άρα, το πρώτο πρόβλημα με τις στρατηγικές επενδύσεις είναι –επαναλαμβάνουμε- ότι κατ’ αρχάς δεν έχει στόχευση και δεύτερον ενθαρρύνει ή ενισχύει υπαρκτές τάσεις και όχι προσπάθεια να στραφεί η οικονομία μας σε ένα νέο παραγωγικό μοντέλο, όπως θα όφειλε, και το αναλύσαμε στην πρωτομιλία μας.
Δεύτερο πρόβλημα: η μείζων γραφειοκρατία. Απ’ ό,τι κατάλαβα, έγινε δεκτή η κριτική μας ότι η γραφειοκρατία δεν ξεπερνιέται προσθέτοντας έναν ακόμα γραφειοκρατικό θεσμό πάνω στους ισχύοντες. Θα είμαστε, όμως, πιο απόλυτοι στη δεύτερη κριτική μας στον αναπτυξιακό νόμο, διότι περί γραφειοκρατίας είναι και εκεί. 
Είμαστε ριζικά αντίθετοι στην ιδέα η οποία αναπτύσσεται στην τέταρτη ενότητα των αναπτυξιακών νόμων, όπου εκεί η τοποθέτηση του Υπουργού χθες ήταν πολύ σαφής: «Για να παρακάμψουμε το πρόβλημα της γραφειοκρατίας και της δυσλειτουργίας του γραφειοκρατικού μας μηχανισμού, θα δίνουμε τους ελέγχους των ιδιωτικών επενδύσεων σε ιδιωτικούς φορείς». 
Αυτό, όπως φαντάζεστε, είναι μια υπερβολική εκδοχή μιας έννοιας όπου ιδιωτικές επιχειρήσεις για λογαριασμό του δημοσίου θα ελέγχουν τις ιδιωτικές επιχειρήσεις που έχουν ενταχθεί στον αναπτυξιακό νόμο, για το εάν τηρούν τους κανόνες που προβλέπει η δημόσια χρηματοδότηση των ιδιωτικών επενδύσεων. 
Όπως φαντάζεστε υπάρχει ένα σχήμα οξύμωρο, υπάρχει μία σύγκρουση συμφερόντων προφανής και αυτονόητη. Η πιο απλή απάντηση που μπορούμε να δώσουμε είναι ότι αν δεν μπορεί να λειτουργήσει το δημόσιο, να κάνει τα δέοντα, κάντε τις αλλαγές που χρειάζεται για να λειτουργήσει. Φαντάζεστε και φαντάζομαι ότι αυτή είναι μια λογική απάντηση και όχι η απάντηση του να δώσουμε τους ελέγχους των αναπτυξιακών νόμων σε ιδιωτικές εταιρείες.
Πάμε στο τρίτο θέμα, στο «Παράκτιο Αττικό Μέτωπο». Το επιχείρημα από την πλευρά της Κυβέρνησης ήταν σαφές: «Τι πρόβλημα έχετε οι δημόσιες εκτάσεις του παράκτιου μετώπου να ενσωματωθούν σε ένα σχήμα και να βάλουμε μια τάξη στο χάος που γίνεται στην παραλιακή με καταπατητές κ.λπ.;». Επί της αρχής συμφωνούμε απολύτως. Μακάρι να είχε μπει η τάξη στο χάος των καταπατητών στην παραλιακή οδό. Όμως φοβάμαι ότι η «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.» δεν φτιάχνεται γι’ αυτόν το λόγο. Φτιάχνεται για να ενταχθεί σε αυτό που έχει εξαγγείλει ο Πρωθυπουργός, που λέει: «Οι δημόσιες εκτάσεις, οι οποίες θα περάσουν στο «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.», μαζί με τις ιδιωτικές, τις δημοτικές και τις άλλες, θα ενταχθούν σε ένα μεγάλο σχέδιο επενδυτικής αναβάθμισης του παράλιου μετώπου», με ό,τι τεκμαίρεται από τις εξαγγελίες της Κυβέρνησης για μία εμπορευματοποίηση όλου αυτού του άξονα και με την ψευδαίσθηση ότι θα αποτελέσει ένα νέο αναπτυξιακό μοντέλο για την Αθήνα. Πάνω σε αυτό το θέμα και όχι στο συγκεκριμένο «Παράκτιο Αττικό Μέτωπο», ο ΣΥΡΙΖΑ έχει διατυπώσει σαφείς εναλλακτικές θέσεις για το πώς βλέπουμε όλον αυτόν τον άξονα να μετατρέπεται σε κάτι το οποίο και εμπορικές χρήσεις θα έχει αλλά και θα αποτελεί την πρόσβαση και τη λειτουργία της πόλης σε σχέση με το θαλάσσιο μέτωπο και όχι το ανάποδο, όπως επιχειρείται από την Κυβέρνηση.
Θα χρειαστώ δύο λεπτά ακόμα. Συμφωνούμε σε αρκετά πράγματα από το Κεφάλαιο Δ΄ και Ε΄. 
Είμαστε υπέρ των υδατοδρομίων, συμφωνούμε κατά κανόνα. Έχουμε προτείνει τρεις περιβαλλοντικές τροποποιήσεις. Αν γίνουν αποδεκτές από την Κυβέρνηση, θα ψηφίσουμε στο σύνολό του το Κεφάλαιο Ε΄, περί υδατοδρομίων. Επαναλαμβάνω ότι έχουμε κάνει τρεις περιβαλλοντικές προτάσεις οι οποίες διασφαλίζουν ότι τα υδατοδρόμια θα λειτουργήσουν με διασφάλιση των αναγκαίων περιβαλλοντικών όρων.
Όσον αφορά στον αναπτυξιακό νόμο υπάρχουν κι εδώ αρκετά άρθρα όπου συμφωνούμε. Είμαστε υπέρ της διεύρυνσης που έγινε για πιο μικρομεσαίες επιχειρήσεις και στον τουρισμό και σε άλλα πράγματα. Διατηρούμε πλήρη διαφωνία σε ένα μεγάλο μέρος της φιλοσοφίας του αναπτυξιακού νόμου και για τους κλάδους, έτσι όπως είναι διατυπωμένοι ισοπεδωτικά –όλα χωράνε, από πάρκινγκ μέχρι οτιδήποτε- και στον τρόπο με τον οποίο γίνεται η διαχείριση του αναπτυξιακού νόμου. Σας το ανέφερα πριν.
Συγγνώμη για την καθυστέρηση, κυρία Πρόεδρε. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Καμμία καθυστέρηση, κύριε Σταθάκη. Ήσασταν μέσα στο χρόνο σας. Ευχαριστούμε.
Το λόγο έχει ο κ. Βασίλης Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Κυρίες και κύριοι συνάδελφοι, θεωρώ ότι κατά τη συζήτηση των νομοσχεδίων σε αυτήν εδώ την Αίθουσα, για να έχουμε ουσιαστικό αποτέλεσμα  για τη χώρα και τους πολίτες, μετά την εισήγηση επί της αρχής, τις συζητήσεις επί ενδιαφερόντων μεν αλλά γενικών θεμάτων, θα πρέπει να περνάμε σε συγκεκριμένες προτάσεις ούτως ώστε να βελτιώνουμε, να αλλάζουμε και να κάνουμε αποτελεσματικότερα τα νομοσχέδια. Αυτό δεν έχει καμμιά σχέση με τη θεσμική θέση ενός κόμματος έναντι της Κυβέρνησης είτε είναι κόμμα που συνεργάζεται και στηρίζει την Κυβέρνηση είτε είναι κόμμα που αντιπολιτεύεται ή και αντιστρατεύεται ακόμα την πολιτική για τη χώρα.
Άρα, θα πρέπει συγκεκριμένα, με τις τροπολογίες μας, με τις προτάσεις μας να καταθέτουμε ποια είναι η άποψή μας. Πολύ καλή η κριτική, τα γενικά και αόριστα, το «όχι σε όλα» αλλά εδώ ο κόσμος ενδιαφέρεται για την επίλυση των άμεσων προβλημάτων που αντιμετωπίζει και βεβαίως για την επανεκκίνηση της οικονομίας, την αλλαγή της κατάστασης που έχουμε περιέλθει και την έξοδο από την κρίση και τα μνημόνια.
Σε αυτό το νομοσχέδιο, λοιπόν, έχουμε δύο κυρίαρχα θέματα που αφορούν το πρόβλημα της χώρας -εμείς τα θέσαμε από την αρχή- και αποτελούν και τα πραγματικά προβλήματα και αίτια που οδήγησαν στην κρίση και στην έκρηξη του 2010. Ποια είναι αυτά; Πρώτον, η μετάλλαξη του αναπτυξιακού και παραγωγικού μοντέλου σε μεταπρατικό και καταναλωτικό.
Δεύτερον, το στρεβλό σύστημα διακυβέρνησης και κυρίως ο τρόπος διαχείρισης των δημοσίων υποθέσεων, που εμπεριέχεται μέσα σε αυτόν και η λεγόμενη γραφειοκρατία αλλά μπορούμε, χάριν αυτού του νομοσχεδίου, να θεωρήσουμε και τον τρίτο παράγοντα ως τη βασική παράμετρο που μας οδήγησε στην κρίση, δηλαδή το πολυδαίδαλο νομικό και θεσμικό πλαίσιο και τη γραφειοκρατία που έχουμε θεσπίσει μέσω είτε οδηγιών της Ευρωπαϊκής Ένωσης, είτε κανονισμών είτε νόμων του ελληνικού κοινοβουλίου είτε προεδρικών διαταγμάτων είτε υπουργικών αποφάσεων και κυρίως των περίφημων ερμηνευτικών εγκυκλίων που βγάζουν οι υπάλληλοι των υπουργείων για να εφαρμόσουν τους νόμους, οι ατέλειες των οποίων είναι και η μεγάλη αιτία για τη δημιουργία, πέρα από την κατεύθυνση και την πολιτική, γραφειοκρατικών προσχωμάτων. 
Ας δούμε σήμερα, με την τοποθέτησή μας ως ΠΑΣΟΚ, πώς εμείς απαντάμε σε αυτά τα δύο συγκεκριμένα προβλήματα και βεβαίως στο θέμα της γραφειοκρατίας.
Πρώτον, αναπτυξιακό παραγωγικό πρότυπο. Το νομοσχέδιο που συζητάμε μιλά για τη δημιουργία φιλικού αναπτυξιακού περιβάλλοντος, δηλαδή το πώς θα προωθήσει την ανάπτυξη και τις επενδύσεις. Άρα, θα πρέπει να δούμε τη βασική στόχευση. Η μεταποίηση, η παραγωγή, ο αγροτικός τομέας είναι η κατεύθυνση που χρειάζεται η χώρα, για να καλύψει το παραγωγικό κενό που δημιουργήθηκε τα προηγούμενα χρόνια, την αιτία όλων των ελλειμμάτων. Συνεπώς, έχουμε προτείνει συγκεκριμένα πράγματα. Οι υποδομές στον αγροτικό τομέα και η μεταποίηση των αγροτικών προϊόντων να είναι βασικές κατευθύνσεις στη στήριξη του αναπτυξιακού νόμου.
Δεύτερον, ο τουρισμός, που είναι συγκριτικό πλεονέκτημα για τη χώρα, να έχει ειδική στήριξη μέσα από τον αναπτυξιακό νόμο.
Τρίτον, ένα πρόβλημα που αντιμετωπίζει η χώρα είναι η ανταγωνιστικότητα, όχι εντός χώρας, δηλαδή να ανταγωνιστεί μια επιχείρηση τη διπλανή της αλλά στο διεθνές πεδίο. Άρα, η διεθνής ανταγωνιστικότητα πώς ενισχύεται απ’ αυτόν το νόμο; Οι εξαγωγικές επιχειρήσεις θα πρέπει να έχουν ιδιαίτερη μεταχείριση.
Τέλος, είναι η απασχόληση. Το τεράστιο πρόβλημα της ύφεσης, το αποτέλεσμα της κρίσης, είναι η αδυναμία να δώσουμε ευκαιρίες δουλειάς στους ανθρώπους και ιδιαίτερα στους νέους. Άρα, ιδιαίτερο και ισχυρό κριτήριο πρέπει να είναι η απασχόληση.
Κυρίες και κύριοι συνάδελφοι, σημειώνω για άλλη μια φορά ότι όλα αυτά έχουν κατατεθεί με συγκεκριμένες προτάσεις και τροπολογίες για ένταξη στο νομοσχέδιο το οποίο συζητάμε.
Το δεύτερο θέμα, είναι οι στρατηγικές επενδύσεις. Ποιες είναι οι στρατηγικές επενδύσεις; Ναι, πρέπει να υπακούουν σε αυτόν τον κανόνα. Μίλησα ήδη για την αγροτική παραγωγή, μίλησα για τον τουρισμό, μίλησα για όλα αυτά που θα πρέπει για εμάς να έχουν προτεραιότητα. Στις στρατηγικές επενδύσεις, ασφαλώς, δημιουργείται στο κέντρο της Γενικής Διεύθυνσης Στρατηγικών Επενδύσεων ένα σύστημα γρήγορης αδειοδότησης, για να ξεπεράσει και να υπερβεί τα προβλήματα που θα υπάρχουν. Συμφωνούμε, πρέπει να είναι με κανόνες και διαφάνεια. 
Ποιες είναι, όμως, οι στρατηγικές επενδύσεις; Έγινε κριτική. Δέχομαι την κριτική που έκανε ο κ. Σταθάκης. Την έχω κάνει και εγώ. Ποια είναι, όμως, η λύση; Να ψάχνουμε τον επενδυτή αν είναι πειρατής ή καλός επενδυτής, «πράσινος», «κόκκινος», «μπλε»; Την επένδυση κρίνουμε. Χρειάζονται κανόνες, λοιπόν, για τις επενδύσεις. Μεμονωμένα μόνο; Όχι. Το πρόβλημα της χώρας είναι μόνο να έρθει μία μεγάλη επένδυση, να μπει σε έναν τόπο, να τη διευκολύνουμε; Αυτές οι μεμονωμένες περιπτώσεις δεν θα αποδώσουν. 
Γι’ αυτό μιλάμε για τους οργανωμένους υποδοχείς επιχειρηματικής δραστηριότητας. Αντί της άναρχης και άτυπης συγκέντρωσης επιχειρηματικότητας, με πρωτοβουλίες μόνο των επιχειρηματιών σε συγκεκριμένους τόπους, με τα γνωστά προβλήματα της άναρχης και άτυπης συγκέντρωσης επιχειρηματικότητας, εμείς προτείνουμε τους οργανωμένους υποδοχείς επενδύσεων.
Ποιοι είναι αυτοί; Είναι τα επιχειρηματικά πάρκα είτε αυτά είναι ΒΙΟΠΑ και αναφέρονται στη βιοτεχνία είτε αναφέρονται στην τεχνολογία και είναι τεχνολογικά πάρκα είτε αναφέρονται στις ΒΙΠΕ, στις βιομηχανικές περιοχές. Τα επιχειρηματικά πάρκα πρέπει να γίνουν στρατηγική επιλογή της χώρας. Λύνουν το θέμα που έχει να κάνει με τη χωροταξία, λύνουν μια σειρά ζητήματα αποτελεσματικής προστασίας του περιβάλλοντος. Κάνουν συλλογικές υποδομές διαχείρισης υγρών και στερεών αποβλήτων και έχουμε καλύτερο αποτέλεσμα. Έχουμε μικρότερο κοστολόγιο και άρα ενισχύεται η ανταγωνιστικότητα των επιχειρήσεων, γιατί έχουμε υποδομές, συνδέσεις με τα δίκτυα και όλα τα σχετικά. Έχουμε μεγαλύτερο αποτέλεσμα ως προς την απασχόληση. Έχουμε μεγαλύτερη ωφέλεια ως προς την τοπική κοινωνία. Έχουμε μεγαλύτερη ωφέλεια συνολικά για την οικονομία. 
Άρα, προτείνουμε στις στρατηγικές επενδύσεις την ένταξη κατά προτεραιότητα των οργανωμένων υποδοχέων των επιχειρηματικών πάρκων. Αυτό θα είναι μια βασική τομή. 
Με την ευκαιρία να πω ότι η μελέτη όλου αυτού του θέματος δείχνει την ανάγκη να υπάρξει θεσμική παρέμβαση συνολικά για την προώθηση των επιχειρηματικών πάρκων. Δεσμεύομαι από την πλευρά του ΠΑΣΟΚ, ότι θα επεξεργαστούμε μια τέτοια ολοκληρωμένη πρόταση.
Όσον αφορά το θέμα της γραφειοκρατίας, θα ήθελα να θυμίσω ότι το 2002-2003 στο πλαίσιο του Β΄ Κοινοτικού Πλαισίου Στήριξης λειτουργήσαμε τα κέντρα υποδοχής επενδύσεων ως πρόγραμμα σε κάθε νομαρχία. Τα αποτελέσματα ήταν θεαματικά. 
Σήμερα, με όλη αυτήν την εμπειρία, εκτός απ’ το κέντρο που δημιουργεί το νομοσχέδιο, πρέπει να δημιουργηθεί σε κάθε περιφέρεια ένα κέντρο υποδοχής επενδύσεων, που να αφορά τις μικρομεσαίες επιχειρήσεις. Ούτως ή άλλως οι μικρές επιχειρήσεις, τα επαγγελματικά εργαστήρια, αδειοδοτούνται πλέον με έναν απλό τρόπο, αυτοαδειοδοτούνται στην ουσία. Άρα, αν λύσουμε και το θέμα για τις μεσαίες και μικρομεσαίες που δεν θα δικαιούνται να πάνε στο Κέντρο Στρατηγικών Επενδύσεων, τότε έχουμε λύσει το θέμα συνολικά. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λίγο χρόνο ακόμα θα ήθελα, κυρία Πρόεδρε, και τελειώνω.
Θα αναφερθώ σε ένα σημαντικό ζήτημα, που έχει να κάνει με τη ρευστότητα. Η διασφάλιση της έκδοσης εγγυητικών επιστολών με ένα τραπεζικό σύστημα που δεν πατά καλά στα πόδια του -παρά τις προσπάθειες που κάνουμε και παρά τις προσπάθειες να μην καταρρεύσει- πρέπει να αντιμετωπιστεί. Έχουμε κάνει συγκεκριμένη πρόταση και ζητούμε και την τοποθέτηση όλων των κομμάτων, πέρα απ’ την άποψη του Υπουργού, πάνω σ’ αυτήν την πρόταση. Πρόκειται για μια καινοτομία που θα δώσει λύση όσον αφορά τις εγγυητικές επιστολές, ιδιαίτερα για τις μικρομεσαίες επιχειρήσεις που δεν βρίσκουν πρόσβαση στις τράπεζες. Διότι οι μεγάλες επιχειρήσεις θα βρουν πρόσβαση στο εξωτερικό.
Με τον ειδικό δεσμευμένο λογαριασμό, τον οποίο προτείνουμε, θεωρώ ότι μπορεί να δοθεί λύση σε χιλιάδες περιπτώσεις που σήμερα δεν μπορούν να διασφαλίσουν τη ρευστότητα για να προχωρήσουν παρακάτω.
Κυρίες και κύριοι συνάδελφοι, η ολοκληρωμένη τροπολογία την οποία καταθέσαμε, αφορά πολλά θέματα ενίσχυσης μικρών επιχειρήσεων -ένα παραπάνω μπόνους- ιδιαίτερα στα cluster. Όταν δηλαδή έχουμε συνεργαζόμενες μικρές επιχειρήσεις, που σήμερα δεν εντάσσονται στο νόμο, να μπορούν να ενταχθούν ως δίκτυο. Αυτό όχι μόνο για να δείχνουν μεγάλο μέγεθος αλλά γιατί η ώθηση να συνεργαστούν οι επιχειρήσεις θα έχει αποτέλεσμα.
Θα σας πω έναν κλάδο για παράδειγμα, τα ενοικιαζόμενα δωμάτια ή διαμερίσματα. Από μόνο του το καθένα δεν φέρνει αποτέλεσμα, δεν μπορεί να έχει τύχη στο μελλοντικό σύστημα. Όταν όμως αποτελέσουν δίκτυο, όταν αποτελέσουν μια συνολική συνεργασία, που δεν θα είναι μόνο σε τοπικό επίπεδο αλλά θα είναι σε όλη την Ελλάδα, τότε θα έχουν αποτέλεσμα. Προτείνουμε τέτοιες μορφές συνεργασίας να ενισχυθούν περαιτέρω. 
Κυρίες και κύριοι συνάδελφοι, υπάρχουν δυο-τρία θέματα ακόμα στα οποία θέλω να αναφερθώ και να ολοκληρώσω την τοποθέτησή μου. Το ένα έχει να κάνει με τη λειτουργία των ΚΤΕΟ. Υπάρχουν ορισμένα ζητήματα με την προσαρμογή της λειτουργίας των ΚΤΕΟ. Έχουμε καταθέσει μια συγκεκριμένη πρόταση, η οποία θα δίνει το δικαίωμα της προσαρμογής για ένα χρονικό διάστημα. Θέλουμε ο Υπουργός να τοποθετηθεί επ’ αυτού και να εγκρίνει αυτήν την τροπολογία την οποία καταθέτουμε, προκειμένου να υπάρξει λύση σε αυτό το θέμα. 
Τελειώνω με ένα θέμα που έχει να κάνει με την επένδυση Τοπλού, στην οποία αναφέρθηκε χθες η κ. Διώτη. Χθες η κ. Διώτη εξέφρασε τον ΣΥΡΙΖΑ, γιατί είναι η αρμόδια στον Τομέα Περιβάλλοντος και την αντίθεσή του γι’ αυτήν την επένδυση. 
Θα πρέπει να ενημερώσω τη Βουλή και να πω -και σε σχέση με τη δική μου χθεσινή τοποθέτηση- ότι δεν θα πρέπει να μπαίνουμε εμείς στο ποιος είναι ο επενδυτής. Χρειάζεται μία θεσμική αναβάθμιση της λειτουργίας του πολιτικού συστήματος είτε αυτός είναι Υπουργός είτε κυβερνητικό στέλεχος είτε Αρχηγός της Αξιωματικής Αντιπολίτευσης. Δεν πρέπει να μπαίνουμε σ’ αυτό, αλλά στους κανόνες.
Και οι κανόνες τι λένε; Υπάρχει η αξιολόγηση από την τοπική κοινωνία; Ναι, πολύ καλά. Υπάρχουν οι περιβαλλοντικοί όροι; Υπάρχουν οι άλλες προϋποθέσεις και το αποτέλεσμα το οποίο χρειαζόμαστε, για να τοποθετηθούμε για μία επένδυση; Βεβαίως. Δεν μας νοιάζει ποιος είναι ο επενδυτής. 
Άρα, λοιπόν, σε σχέση με την τοποθέτηση και την αρνητική στάση του ΣΥΡΙΖΑ για την Μονή Τοπλού, θα ήθελα να καταθέσω στη Βουλή, την απόφαση είκοσι τεσσάρων φορέων της περιοχής Σητείας και του Νομού Λασιθίου, υπέρ της επένδυσης, διευκρινίζοντας ότι είναι μία νέα  μορφή επένδυσης, μετά την αναθεώρηση που έγινε και κατόπιν των προτάσεων που και εμείς καταθέσαμε, διότι το αρχικό σχέδιο ήταν πάρα πολύ μεγάλο. Επί του αναθεωρημένου σχεδίου, λοιπόν, είκοσι τέσσερις φορείς του νομού είναι θετικοί.
Δημοτικό συμβούλιο Σητείας. Κατά πλειοψηφία απόφαση, με μία μόνο μειοψηφία. Περιφερειακό Συμβούλιο Κρήτης, ομοίως. 
Ποιοι είναι οι πολίτες που αντιδρούν και τους οποίους επικαλείσθε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ολοκληρώνω, κυρία Πρόεδρε, ευχαριστώ.
Από έντεκα χιλιάδες δεκατέσσερις υπογραφές που κατατέθηκαν από την περιοχή της Σητείας και του Λασιθίου, είναι οι πενήντα πέντε. Δηλαδή, το 0,3% του Δήμου Σητείας. Καλά, αυτό θα αναδείξουμε; 
Άρα, να εξετάζουμε επί της ουσίας τα ζητήματα που αφορούν τις επενδύσεις. Αποτέλεσμα οικονομικό, κοινωνικό και βεβαίως προστασία του περιβάλλοντος, χωρίς εκπτώσεις. Και με τις τροποποιήσεις που έγιναν στο επενδυτικό σχέδιο της Μονής Τοπλού κατόπιν των πιέσεων –κάναμε όλοι παρεμβάσεις γι’ αυτό- αυτό επιτυγχάνεται. 
Ας μη στέκεται, λοιπόν, κανείς εμπόδιο σε μία επένδυση, παρά μόνο με τον θεσμικό μας ρόλο να είμαστε εγγυητές αλλά και ελεγκτές των κανόνων και των λειτουργιών μέσα από τις οποίες πρέπει να υλοποιούνται αυτές.
Ευχαριστώ κυρία Πρόεδρε για την ανοχή.
(Χειροκροτήματα από την πτέρυγα του ΠΑΣΟΚ)
(Στο σημείο αυτό ο Βουλευτής κ. Βασίλειος Κεγκέρογλου,  καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι της Δημοκρατίας» που οργανώνει το Ίδρυμα της Βουλής, δεκαπέντε μαθητές και μαθήτριες και μία εκπαιδευτικός από το 1ο Δημοτικό Σχολείο Υμηττού. 
Η Βουλή σας καλωσορίζει. 
(Χειροκροτήματα από όλες τις πτέρυγες της Βουλής)
Το λόγο έχει η ειδική αγορήτρια των Ανεξάρτητων Ελλήνων κ. Ραχήλ Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κυρία Πρόεδρε.
Κύριε Υπουργέ, κυρίες και κύριοι συνάδελφοι, σήμερα φέρνετε προς ψήφιση ένα σχέδιο νόμου που ευαγγελίζεσθε τη διαμόρφωση φιλικού αναπτυξιακού περιβάλλοντος για τις ιδιωτικές επενδύσεις.
Από όλα αυτά που καταθέσατε, φαίνεται ότι ενώ γνωρίζετε τις καταστρεπτικές συνέπειες της αχαλίνωτης φορολογίας που κατέστρεψε την ελληνική αγορά, της επιβολής άδικων μέτρων κατά των πολιτών, με αποτέλεσμα τη διάλυση της καταναλωτικής τους δυνατότητας και της απώλειας της αξιοπιστίας της χώρας στο διεθνές επενδυτικό περιβάλλον, δεν προσπαθείτε να συμβάλλετε σε καμμία περίπτωση, ουσιαστικά στην ανατροπή της αρνητικής διάστασης του κλίματος του επενδυτικού περιβάλλοντος.
Παράλληλα, στο σχέδιο νόμου φαίνεται καθαρά ότι δεν έχετε συμβάλει στην αξιοποίηση μεγάλων επενδυτικών σχεδίων, στο πλαίσιο του χάρτη περιφερειακών επενδύσεων της Ευρωπαϊκής Ένωσης.
 Όταν οι Ευρωπαίοι εταίροι σας καλούν να εφαρμόσετε μέτρα κατά του ελληνικού λαού, τηρείτε τους κανόνες κατά γράμμα. Όταν η Ευρώπη εκθέτει πακέτα επενδυτικής στήριξης, αδιαφορείτε και δεν αξιοποιείτε τίποτε. Δυστυχώς, η επιλεκτικότητά σας είναι πάντα υπέρ των εταίρων που με φοβικά σύνδρομα εκβιάζουν τον ελληνικό λαό, προσφέροντάς σας δεκανίκι παραμονής στην εξουσία και κατά των προοπτικών ανάπτυξης της ελληνικής οικονομίας.
Οφείλετε να αξιοποιήσετε μέχρι και το τελευταίο ευρώ των δυνατοτήτων που δίνουν τα ευρωπαϊκά σχέδια περιφερειακών επενδύσεων τώρα, ενεργοποιώντας πλήρως όλους τους μηχανισμούς του κράτους. Όλα αυτά δεν πρέπει να μείνουν στα χαρτιά, αλλά να γίνουν μέρος της πραγματικής οικονομίας. Για να καλύψετε την πρόδηλη αδυναμία σας να δεχθείτε ουσιαστική κριτική, φθάσατε σε σημείο να κατηγορήσετε τους Ανεξάρτητους Έλληνες ότι είμαστε κατά των επενδύσεων. Δεν θα άξιζε να ασχοληθούμε με μία ανεκδιήγητη θέση, όπως αυτή, εάν δεν θέλαμε να σας υπενθυμίσουμε για άλλη μία φορά τι είναι επένδυση και τι όχι.
Μάθετε, λοιπόν, ότι η επένδυση προϋποθέτει μελέτη και σχεδιασμό, όχι εφαρμογή εντολών της τρόικας. Η επένδυση χτίζει και αναπτύσσει υποδομές και ανάδρομες. Δεν ξεπουλάς σε παζάρι αυτά που ο ελληνικός λαός δημιούργησε με κόπο και ιδρώτα. Η κρατική επένδυση παράγει κοινωνικό και οικονομικό όφελος και δημιουργεί οικονομίες κλίμακας. Δεν την ενδιαφέρει το όφελος του αγοραστεί. Εν ολίγοις, η επένδυση είναι δημιουργία κι όχι το ξεπούλημα της κρατικής περιουσίας. 
Εσείς επιμένετε ακριβώς στα αντίθετα. Ξεπουλάτε επιδοτώντας τον αγοραστή. Αναγκάζετε τους υγιώς σκεπτόμενους επιχειρηματίες να φύγουν από τη χώρα και κρύβεστε πίσω από τις λέξεις «μνημονιακή υποχρέωση», για να δικαιολογήσετε βέβαια τα αδικαιολόγητα.
Στο ξεπούλημα αλλά και στο χάρισμα της περιουσίας του ελληνικού λαού, είμαστε αντίθετοι. Είμαστε αντίθετοι στις αδιαφανείς διαδικασίες του ΤΑΙΠΕΔ, ιδιαίτερα όταν σ’ αυτό προΐσταται αυτός που χάρισε την «ΑΓΕΤ ΗΡΑΚΛΗΣ» στους ανταγωνιστές της με τη δικαιολογία ότι εάν έμενε στο δημόσιο, θα σταματούσε να είναι κερδοφόρα. Είμαστε αντίθετοι στη φαιδρότητα τέτοιων επιχειρημάτων και στη μαύρη προπαγάνδα.
Το σχέδιο νόμου: «Διαμόρφωση φιλικού αναπτυξιακού περιβάλλοντος για επενδύσεις» έχει πολλά κενά, ελλείψεις και παγίδες. Δεν ευνοεί την μακροημέρευση των υγειών επενδύσεων αλλά έχει περίεργες πτυχές που ίσως αποτελέσουν την κερκόπορτα για την άλωση του ελληνικού επιχειρηματικού περιβάλλοντος.
Όταν μία κυβέρνηση πράττει ενέργειες που προωθούν την απώλεια της εθνικής κυριαρχίας, όταν αφήνει τους Γερμανούς να αλώσουν τη χώρα κι όταν δίνουν κίνητρα στους ξένους επιχειρηματίες και διαλύουν τους Έλληνες, τότε δεν μένουν περιθώρια για την υπερψήφιση ενός νομοσχεδίου που προέρχεται από μία Κυβέρνηση η οποία είναι αναξιόπιστη.
Σας επισημαίνουμε τα ανωτέρω και γνωρίζετε ότι οι Ανεξάρτητοι Έλληνες δεν κάνουν μία εύκολη αντιπολίτευση η οποία να είναι στείρα. Δεν λέμε «όχι» για την άρνηση. Το έχουμε αποδείξει όταν στηρίζουμε άρθρα νομοσχεδίων που συνάγουν με τη λογική και διασφαλίζουν τα δικαιώματα του ελληνικού λαού. Είμαστε αρνητικοί, όταν θίγεται το δημόσιο συμφέρον. 
Στη χθεσινή μου ομιλία στην Ολομέλεια και στις συνεδριάσεις της αρμόδιας επιτροπής, ανέλυσα τα άρθρα και υπογράμμισα αυτά τα οποία βρίσκουμε θετικά. Επιπλέον, σας έχουν δοθεί και προτάσεις βελτίωσης για τα άρθρα 19 και 20, που αφορούν τις ανανεώσιμες πηγές ενέργειας, προκειμένου να βελτιώσουμε ένα από τα σημεία που θα μπορούσαν να προσφέρουν καλές υπηρεσίες στον Έλληνα επενδυτή στις ανανεώσιμες πηγές ενέργειας. 
Μην μπερδεύεστε. Οι Ανεξάρτητοι Έλληνες, με γνώμονα το συμφέρον της Ελλάδος σας κάνουμε προτάσεις εφαρμόσιμες αλλά και πραγματικές. Εάν τις υλοποιήσετε, εμείς θα τις στηρίξουμε. Εάν, όμως, προσβάλλετε τα δικαιώματα του λαού μας, θα μας βρείτε απέναντι.
Το ίδιο έχουμε κάνει και για τα άρθρα τα οποία αφορούν τα υδατοδρόμια, για τα οποία περιμένουμε τις βελτιώσεις τις οποίες σας έχουμε θέσει, για να τα υπερψηφίσουμε.
Επί των τροπολογιών, βρίσκουμε θετική την τροπολογία με γενικό αριθμο 375 και ειδικό 34, η οποία ρυθμίζει θέματα του Μετοχικού Ταμείου Στρατού και θα την υπερψηφίσουμε. Δεν μπορούμε, όμως, να κάνουμε το ίδιο με τις άλλες τρεις υπουργικές τροπολογίες. Πιο συγκεκριμένα.
Η τροπολογία με γενικό αριθμό 372 και ειδικό 31, υπονομεύει το μέλλον αυτής της ίδιας της κοινωνίας, αφού δημιουργεί το πλαίσιο ξεπουλήματος των ελληνικών αεροδρομίων. Στην ουσία, δημιουργείται σε περίοδο κρίσης μία νέα εταιρεία, δαιδαλώδη και κοστοβόρα, που θα κληθεί να επιτελέσει τα ίδια καθήκοντα με αυτήν της υπηρεσίας της Πολιτικής Αεροπορίας. Ποιος είναι ο πραγματικός λόγος δημιουργίας αυτής της υπηρεσίας; Πάντως, όχι ο οικονομικός.
Η προτεινόμενη Ανώνυμη Εταιρεία Διαχείρισης Περιφερειακών Αεροδρομίων δεν είναι σαφές και ξεκάθαρο πού θα υπάγεται και σε ποιον θα λογοδοτεί. Αναφέρεται ότι η εταιρεία θα έχει έδρα το Ελληνικό. Δεν αναφέρεται, όμως, πού συγκεκριμένα θα στεγάζεται, σε ποιες εγκαταστάσεις κι αν θα απαιτηθούν νέοι πόροι προς τούτο. 
Επιπρόσθετα, δεν αποσαφηνίζεται επακριβώς σε ποια αεροδρόμια αναφέρεται η τροπολογία κι εάν σ’ αυτά συμπεριλαμβάνονται και τα στρατιωτικά αεροδρόμια. Γιατί εάν συμπεριλαμβάνονται τα στρατιωτικά αεροδρόμια, τα οποία χρησιμοποιούνται παράλληλα με την Πολιτική Αεροπορία, απαιτείται τουλάχιστον συνυπογραφή του Υπουργού Εθνικής Άμυνας σ’ αυτήν την τροπολογία.
Ένα είναι σίγουρο, ότι με την τροπολογία αυτή όχι μόνο δεν θα επιλυθούν προβλήματα αλλά θα επιδεινωθεί η κατάσταση με τον κατακερματισμό αρμοδιοτήτων και υπηρεσιών σε έναν ιδιαίτερα ευαίσθητο τομέα, που εκτός όλων των άλλων επηρεάζει και την ασφάλεια των πτήσεων.
Σας υπογραμμίζουμε το γεγονός ότι η ιδιαίτερη γεωμορφολογία της Ελλάδας και το αρχιπέλαγος του Αιγαίου προσδίδουν πολύ μεγαλύτερη βαρύτητα στη συμμετοχή του αεροδρομίου στο τουριστικό μείγμα σε σχέση με την υπόλοιπη Ευρώπη και αυτό είναι το κύριο επιχείρημα για τα κρατικά αεροδρόμια, καθώς η εναέρια κυκλοφορία έχει σαφώς άμεση σχέση μ’ αυτά. Αλλαγή προορισμού των αεροπορικών εταιρειών λόγω υψηλού κόστους αεροδρομίου θα φέρει μείωση στην εναέρια κυκλοφορία η οποία θα έχει δραματικές συνέπειες στα έσοδα του κράτους.
Βέβαια ο μεγάλος κίνδυνος είναι μέσα στο γενικότερο πλαίσιο ιδιωτικοποίησης όλου του φάσματος των αερομεταφορών να πουληθεί και ο εναέριος χώρος, πράξη που θα έχει τεράστιο αντίκτυπο στα εθνικά θέματα, γιατί αεροδιάδρομοι που ελέγχονται σήμερα από την Ελλάδα και ανήκουν στο FIR διέρχονται πάνω από διεκδικούμενα από τη γείτονα ύδατα αλλά και νησιά. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, παρακαλώ να μου δώσετε λίγο ακόμα χρόνο.
Για όλους τους ανωτέρω λόγους καταψηφίζουμε την τροπολογία με γενικό αριθμό 372 και ειδικό 31. Ομοίως καταψηφίζουμε τη νομοθετική «Βαβέλ» που εισάγει η τροπολογία με γενικό αριθμό 373 και ειδικό 32. Η αξιοπρεπέστερη διάταξη αυτής της τροπολογίας, είναι η δεύτερη για την τροποποίηση του άρθρου 6 του παρόντος νομοσχεδίου. Τη διάταξη για το Λαγονήσι πιστεύουμε ότι δεν χρειάζεται καν να τη σχολιάσουμε.
Δεν θα αναλώσω περισσότερο χρόνο με την τροπολογία με γενικό αριθμό 373 και ειδικό 32, καθώς όποιος τη διαβάσει προσεκτικά κατανοεί τους λόγους καταψήφισης μιας τροπολογίας που θα μπορούσε να αποτελεί ένα ξεχωριστό νομοσχέδιο. Δεν χρειάζεται να περιφρονείτε το Κοινοβούλιο εισάγοντας αυτό το πλήθος των διατάξεων σε μία τροπολογία. Μη φοβάστε τη διεξοδική συζήτηση που γίνεται στις επιτροπές της Βουλής, καθώς μπορεί να σας βοηθήσει να νομοθετείτε με τρόπο ορθό κάποια στιγμή στο μέλλον.
Για την τροπολογία με γενικό αριθμό 374 και ειδικό 33 και προκειμένου να καταδείξω την ανάγκη καταψήφισής της, θα σας αναφέρω ορισμένα μόνο ευρήματα του Δικηγορικού Συλλόγου Κοζάνης ο οποίος έχει αποστείλει ένα πληρέστατο υπόμνημα. Φυσικά το συγκεκριμένο υπόμνημα βρίσκεται στη διάθεσή σας. Ας δούμε όμως κάποιες παρατηρήσεις αυτού αναφορικά με τα προβλεπόμενα στην τροπολογία. 
Με τις διατάξεις του άρθρου 9 παράγραφος 5 και του άρθρου 10 παράγραφος 2, προβλέπεται ότι η προσωρινή και οριστική αποζημίωση αντίστοιχα δεν μπορεί να υπερβαίνει σε ποσοστό 80% ή να υπολείπεται σε ποσοστό 50% της αξίας που έχει καθοριστεί με το αντικειμενικό σύστημα του Υπουργείου Οικονομικών ή άλλως της εκτίμησης που αποτελεί στοιχείο της προδικασίας. 
Τούτο αντίκειται έντονα στην ουσιώδη διάταξη του άρθρου 17 του Συντάγματος, η οποία προβλέπει τον καθορισμό πλήρους αποζημίωσης χωρίς κανέναν απολύτως περιορισμό.
Με τη διάταξη του άρθρου 11 παράγραφος 1, καταργείται αδικαιολόγητα το τελευταίο εδάφιο της παραγράφου 4 του άρθρου 26 του ν. 2882/2001 που προέβλεπε ότι αν η προθεσμία για την έκδοση της βεβαίωσης από την κτηματική υπηρεσία παρέλθει άπρακτη, η δίκη διεξάγεται και χωρίς τη βεβαίωση αυτή, κάτι που θα δημιουργήσει σοβαρά προβλήματα στην πράξη.
Με τη διάταξη του άρθρου 9 παράγραφος 3, προστίθενται επιβαρυντικές για τους ιδιοκτήτες και χρονοβόρες διαδικαστικές ενέργειες σχετικά με την υποβολή της αίτησης προς την κτηματική υπηρεσία για την ιδιαίτερη αποζημίωση, όπως βεβαιώσεις μηχανικού κ.λπ. οι οποίες βέβαια δεν προβλέπονται στο ν. 2882/2001. 
Θα κλείσω αναφερόμενη στις βουλευτικές τροπολογίες. Βρήκαμε κάποιες πολύ θετικές και θα τις υπερψηφίσουμε. Χαρακτηριστικά αναφέρω τη διάταξη 6 της τροπολογίας με γενικό αριθμό 366 και ειδικό 28, σχετικά με την αντιμετώπιση των προβλημάτων, όπως έγινε στο Δήμο Νεστορίου της Καστοριάς που δημιουργήθηκαν επενδυτικά σχέδια τα οποία είχαν υπαχθεί σε καθεστώς κρατικών ενισχύσεων σύμφωνα με τις διατάξεις του ν.1892/90 και του ν.2601/98 από ανώνυμες εταιρείες ή Ε.Π.Ε. ελεγχόμενες από το δημόσιο και τα οποία υλοποιήθηκαν εξ ολοκλήρου ή επιδοτήθηκαν κατά ένα ποσοστό μόνο της εγκεκριμένης επιχορήγησης αλλά δεν λειτούργησαν επιχειρηματικά, χωρίς να είναι βέβαια και από δική τους υπαιτιότητα.
Γι’ αυτόν το λόγο, κύριε Υπουργέ, σας ζητάμε να επιλύσετε τα προβλήματα που έχουν δημιουργηθεί σ’ αυτές τις περιπτώσεις, όπως σας ανέφερα στην περίπτωση του Νεστορίου της Καστοριάς.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε την κ. Μακρή.
Το λόγο έχει η κ. Ζαρούλια.</ChairmanSpeech>
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Ευχαριστώ, κυρία Πρόεδρε.
Ο νόμος που φέρατε στο Κοινοβούλιο προς ψήφιση αποτελεί την «ταφόπλακα» των μικρομεσαίων επενδυτών και επιχειρήσεων. Αυτό δεν αποτελεί μόνο δική μου διαπίστωση αλλά και της πλειοψηφίας του Κοινοβουλίου, καθώς κατατέθηκε και σχετική τροπολογία από την Κοινοβουλευτική Ομάδα του ΠΑΣΟΚ. Αυτό ομολογείται επίσης στην αιτιολογική έκθεση στο σχέδιο νόμου: «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις» στη σελίδα 3 στην παράγραφο όπου χαρακτηριστικά αναφέρεται:
«Με τις προτεινόμενες νομοθετικές ρυθμίσεις παρέχονται επίσης τα αναγκαία θεσμικά εργαλεία στους μεγάλους επενδυτές προκειμένου να υπάρξει μεγαλύτερη και ταχύτερη αξιοποίηση των δημοσίων κτημάτων προς όφελος της εθνικής οικονομίας». 
Η εθνική οικονομία δεν θα ορθοποδήσει με το να έρθουν εδώ ξένοι επενδυτές. Η Χρυσή Αυγή είναι υπέρ της εθνικής παραγωγής και των εθνικών επενδύσεων. 
Τα χρήματα τα οποία εισέπραττε το κράτος τα τελευταία τριάντα εννιά χρόνια αντί να τα κάνει βίλες και πισίνες, έπρεπε να τα είχε επενδύσει καταλλήλως.
Φυσικά, δεν έγινε τίποτα από όλα αυτά και καλούμαστε να ανεχθούμε το μνημόνιο το οποίο θα πρέπει να καταγγελθεί άμεσα και να θέσουμε ευθύς εξαρχής τις βάσεις για την ανάπτυξη της ελληνικής οικονομίας, επενδύοντας στη γη μας και το περιβάλλον και όχι να αναμένουμε από τους ξένους αποικιοκράτες να σώσουν τη χώρα μας. Η συγκεκριμένη πολιτική αποτελεί προδοσία για τη χώρα μας. 
Όσον αφορά το άρθρο 1, θα το απορρίψουμε, διότι στην παράγραφο 1 απαιτεί μεν για την ένταξη το νόμο τη δημιουργία νέων θέσεων εργασίας ή να διατηρούνται κατά βιώσιμο τρόπο οι υφιστάμενες θέσεις εργασίας από την επένδυση, αλλά δεν απαιτείται αυτές οι θέσεις να είναι Ελλήνων.
Το άρθρο 4 το απορρίπτουμε, διότι εξαιρούνται από τις πρότυπες δεσμεύσεις της παραγράφου 3 οι περιβαλλοντικές και πολεοδομικές άδειες, καθώς και οι άδειες παραχώρησης χρήσης αιγιαλού και παραλίας. 
Η αδυναμία λειτουργίας των δημόσιων φορέων του κράτους οδηγεί σε ισοπέδωση των διαδικασιών σε βαθμό που εγκυμονεί τεράστιους κινδύνους για τη μονιμότητα της εκτέλεσης των επενδύσεων. 
Το άρθρο 5 το απορρίπτουμε, διότι στην παράγραφο 2 ορίζει ότι στις στρατηγικές επενδύσεις δύναται να υφίστανται εδικοί όροι ανάδειξης και προστασίας αρχαιοτήτων και άλλων μνημείων κατά παρέκκλιση κάθε άλλης διάταξης. Με άλλα λόγια, γίνεται προσπάθεια να παρακαμφθεί η αρχαιολογική υπηρεσία καθώς και ο αρχαιολογικός νόμος, παρέχοντας άνευ όρων γη και ύδωρ στους κατασκευαστές και θυσιάζοντας την προστασία των μνημείων στο βωμό των επενδύσεων.
Ο Σύλλογος Εκτάκτων Αρχαιολόγων, καταγγέλλει ως αντισυνταγματική τη διάταξη περί λήψης κοινών αποφάσεων από τους Υπουργούς Ανάπτυξης και Παιδείας για την προστασία των αρχαιοτήτων και των μνημείων. Θεωρεί το εν λόγω νομοσχέδιο επικίνδυνο για τα μνημεία της χώρας και ζητεί την άμεση απόσυρση των σχετικών διατάξεων. Η Χρυσή Αυγή τίθεται στο πλευρό του συλλόγου και προσυπογράφει το αίτημά τους. 
Θα ήθελα να καταθέσω για τα Πρακτικά ένα υπόμνημα που μας έχουν στείλει. 
(Στο σημείο αυτό η Βουλευτής κ. Ελένη Ζαρούλια καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στη παράγραφο 4, νοούνται ως «ιδιωτικά» τα ακίνητα των νομικών προσώπων της Εκκλησίας της Ελλάδος. Ο νόμος αυτός θέλει να καταστήσει την εκκλησιαστική περιουσία από «δημόσια», αντικείμενο αγοραπωλησιών και ξεπουλήματος. Τα εκκλησιαστικά ιδρύματα, με το ισχύον νομοθετικό πλαίσιο αξιοποιούν ικανοποιητικά την περιουσία τους, τόσο για τη συντήρηση τους όσο και για την ανάπτυξη φιλανθρωπικών έργων.
Με την εισαγωγή ιδιωτικοοικονομικών κριτηρίων στην εκκλησιαστική περιουσία γίνεται ορατός ο κίνδυνος ολικής απώλειάς της από κακούς -σκόπιμα ή μη- χειρισμούς και χωρίς την προστασία του δημοσίου. 
Το άρθρο 6, είναι αισχρό και κατάπτυστο, διότι στο βωμό του κέρδους επιχειρείται η αλλοίωση της εθνικής σύστασης της πατρίδος μας με τη χορήγηση αδειών διαμονής σε πολίτες τρίτων χωρών και μάλιστα και σε μέλη των οικογενειών τους. 
Όσον αφορά το άρθρο 7, καταργείται η υποχρέωση κατάθεσης της εγγυητικής επιστολής από τους επενδυτές, πράγμα που εγκυμονεί κινδύνους σε ό,τι αφορά τη δυνατότητα εκτέλεσης και ολοκλήρωσης του έργου. 
Με το άρθρο 8, θεσπίζει τη καταβολή της διαχειριστικής αμοιβής και αντιλαμβανόμαστε ότι η προτεραιότητα του κράτους δεν είναι η φερεγγυότητα του επενδυτή, αλλά η προείσπραξη κονδυλίων που βαπτίζοντα «διαχειριστική αμοιβή» προκειμένου να διευκολύνει τις ταμιακές τους ροές το ίδιο το κράτος.
Στο άρθρο 9, ο διαχωρισμός που επιχειρείται βάζοντας σε πρώτη μοίρα τη τουριστική βιομηχανία, μας βρίσκει αντίθετους, διότι η ανάγκη να εξυπηρετούνται από ένα και μόνο φορέα πρέπει να αφορά όλο τον τομέα της πρωτογενούς ανάπτυξης είτε είναι η γεωργία είτε είναι η κτηνοτροφία είτε είναι η προηγμένη τεχνολογία. 
Όσον αφορά το άρθρο 10 και την τροποποίηση του καταστατικού της εταιρείας «ΕΠΕΝΔΥΣΤΕ ΣΤΗΝ ΕΛΛΑΔΑ Α.Ε.» και ό,τι αφορά την ευθύνη του διοικητικού συμβουλίου, για μία ακόμη φορά το ίδιο το καταστατικό τούς απαλλάσσει ευθύς εξαρχής από κάθε ευθύνη διαχείρισης. Αυτό συμβαίνει μόνο για τις εταιρείες που εμπλέκεται το δημόσιο και για μία ακόμη φορά διαφαίνεται η συγκάλυψη που παρέχεται σε συγκεκριμένα πρόσωπα για να επιτελέσουν συγκεκριμένο έργο. 
Στο άρθρο 11, τα φορολογικά κίνητρα επενδύσεων τόσο στο συγκεκριμένο νομοσχέδιο όσο και στο νομοσχέδιο που έχει κατατεθεί από το Υπουργείο Οικονομικών σχετικά με τα επενδυτικά εργαλεία ανάπτυξης, παροχής πιστώσεων και άλλες διατάξεις, αναφέρουν φορολογικές ελαφρύνσεις για συγκεκριμένες επενδύσεις και αφήνουν εκτός συναγωνισμού τον Έλληνα μικρομεσαίο επιχειρηματία έρμαιο της οικονομικής κρίσης που σε λίγο καιρό αναγκαστικά θα απορροφηθεί ή θα καταργηθεί ανήμπορος να ακολουθήσει τα τεράστια καρτέλ που στήνονται στην Ελλάδα. 
Άρθρο 13. Από τη στιγμή που δημιουργείται υπηρεσία μιας στάσης για τη διεκπεραίωση των διαδικασιών έκδοσης όλων των αδειών που απαιτούνται για την επένδυση θέτετε σε κίνδυνο το ζωτικό περιβάλλον της χώρας μας μη λαμβάνοντας υπ’ όψιν τις ανάλογες περιβαλλοντικές μελέτες που απαιτούνται ενδεχομένως και τα αρχαιολογικά ευρήματα όταν δεν απαιτείται η παρουσία αρχαιολόγου στις ανασκαφές. Εν ολίγοις  με το νομοσχέδιο αυτό τα ισοπεδώνεται όλα. 
Άρθρο 15. Σε μια περιοχή ιδιαιτέρου κάλους, από το ΣΕΦ μέχρι το Σούνιο, διαμορφώνετε το πλαίσιο χωρίς κανέναν έλεγχο και χωρίς να τηρηθούν οι απαραίτητες πολεοδομικές διατάξεις και οι περιβαλλοντικές προϋποθέσεις προκειμένου σε μηδενικό χρόνο και με οποιοδήποτε κόστος να εκπληρώσετε τα συμφέροντα των ξένων επενδυτών πάντα ή στην καλύτερη των περιπτώσεων των ντόπιων μεγαλοεπιχειρηματιών. 
Το άρθρο 16, αφορά στην «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.». Το απορρίπτουμε γιατί συνιστά εταιρεία για ξεπούλημα. 
Άρθρο 17. Το έχουμε πει και δε θα σταματήσουμε να το λέμε. Η μόνη στρατηγική επένδυση την οποία η Χρυσή Αυγή μπορεί να σκεφθεί για το αεροδρόμιο του Ελληνικού είναι να μείνει ως έκρινε αμετάκλητα η απόφαση του Συμβουλίου της Επικρατείας. Δηλαδή, μητροπολιτικό πάρκο και αεροδρόμιο για πάσα χρήση έως εμπορική εξαιτίας του άρθρο 9, παράγραφος 4 του νόμου των Σπάτων περί επαναδιαπραγμάτευσης της σύμβασης. Άλλωστε ο νόμος των Σπάτων έχει αυξημένη τυπική ισχύ γιατί είναι διεθνής σύμβαση. 
Στο άρθρο 18, προβλέπεται προκαταβολή επιχορήγησης με προσκόμιση εγγυητικής επιστολής προσαυξημένης από πιστοδοτικά ιδρύματα της Ευρωπαϊκής Ένωσης αλλά όχι από ΕΤΕΑΝ με εγγύηση του ελληνικού δημοσίου, προκειμένου να μην μπει σε κίνδυνο η επένδυση. Με άλλα λόγια, δηλαδή, το ίδιο το κράτος είναι αφερέγγυο.
Το άρθρο 19, λέει για παροχή φορολογικών κινήτρων μόνο για μεγαλο-επενδυτές. Αποδεικνύεται έμπρακτα όταν για επενδύσεις άνω των 50 εκατομμυρίων ευρώ δίνεται η δυνατότητα της χρήσης του άρθρου 4 του ν. 3908/2011 το οποίο σημαίνει απαλλαγή από την καταβολή φόρου εισοδήματος. Δεν ισχύει για κάποιον που θέλει να επενδύσει λιγότερα χρήματα οπότε εξοντώνονται όσοι μικρομεσαίοι έχουν απομείνει. 
Στο άρθρο 20, αναφέρεται η βελτίωση θεσμικού πλαισίου. Ποιου πλαισίου; Μέχρι τώρα για να περάσεις από τη ΡΑΕ, τη Ρυθμιστική Αρχή Ενέργειας, θα έπρεπε να έχεις μπάρμπα στην Κορώνη. Εκατό νόμοι να περάσουν αν δεν τροποποιηθεί η λειτουργία του δημοσίου συστήματος των ανθρώπων που το απαρτίζουν και αν δεν υπάρξουν αξιοκρατικές διαδικασίες, καμμία επένδυση και κανένα μέτρο δεν είναι αρκετό για την ανάπτυξη αυτής της χώρας. 
Η Χρυσή Αυγή επανειλημμένως έχει πει ότι η κρίση είναι πρωτίστως ηθική, θεσμική και δευτερευόντως οικονομική. 
Στα άρθρα 26-30, δε μας έπεισε η απάντηση που μας δώσατε στις συνεδριάσεις των επιτροπών ότι δεν είναι για ψηφοθηρικούς λόγους. Στα άρθρα αυτά, αναφέρεστε στην υπαγωγή στον επενδυτικό νόμο συγκεκριμένων εταιρειών. Δεν μπορούμε να μην αναφερθούμε στην προτίμησή σας να υπαχθούν εταιρείες οι οποίες χρήζουν της εύνοιας του Πρωθυπουργού. Και αναφερόμαστε στην εταιρεία «ΤΟΥΡΙΣΤΙΚΕΣ ΕΠΙΧΕΙΡΗΣΕΙΣ ΜΕΣΣΗΝΙΑΣ Α.Ε.», λες και είναι η μόνη επιχείρηση στην Ελλάδα που έχει την ανάγκη ενίσχυσης και υπαγωγής σε επενδυτικό σχέδιο. 
Το άρθρο 31, έχει την τροποποίηση συντελεστών δόμησης μεταξύ άλλων και στο Λαγονήσι. Είναι ύποπτο να συμπεριληφθεί μια τόσο ακριβή περιοχή με άγνωστο πόσα αυθαίρετα. Καταστρατηγεί την οικιστική ζώνη της Λαυρεωτικής και ανοίγει νέους δρόμους στην καταστρατήγηση όλων των συντελεστών δόμησης στις επίμαχες περιοχές της ευρύτερης περιοχής συμπεριλαμβανομένου του Αγίου Κοσμά και του αεροδρομίου του Ελληνικού. 
Στα άρθρα 32 ως 57, θα μπορούσαμε να είμαστε υπέρ των επενδύσεων για τα υδατοδρόμια. Όμως δεν προβλέπεται η πρόσληψη Ελλήνων εργατών. Επί παραδείγματι, στο άρθρο 36, διαβάζουμε μια σειρά από προϋποθέσεις που θα πρέπει ο ενδιαφερόμενος να πληροί αλλά πουθενά δεν αναφέρεται ότι υποχρέωση του ενδιαφερόμενου πρέπει να είναι η απασχόληση Ελλήνων κατά κύριο λόγο προκειμένου να του χορηγηθεί άδεια λειτουργίας υδατοδρομίου. Αυτή είναι μια λεπτομέρεια που συστηματικά σας διαφεύγει. 
Να σας πούμε, λοιπόν, ότι κατ’ αρχάς αν θέλετε ανάπτυξη σ’ αυτόν εδώ τον τόπο θα πρέπει να καταπολεμήσετε την ανεργία. Δεν νοείται να υπάρχει ανάπτυξη όταν σε οποιοδήποτε επενδυτικό έργο απασχολούνται αλλοδαποί και όχι Έλληνες. Κάθε ξένος εργάτης, ένας Έλληνας άνεργος. Απέλαση όλων των λαθρομεταναστών σημαίνει εκατοντάδες χιλιάδες νέες θέσεις εργασίας για τους Έλληνες. Αλλά τι να λέμε; Εδώ εσείς σκέφτεστε να φέρετε κι άλλους.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Βουλευτή)
Τελειώνω σε ένα λεπτό, κύριε Πρόεδρε. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΛΕΩΝΙΔΑΣ ΓΡΗΓΟΡΑΚΟΣ )
Θα αναφερθώ τώρα στο άρθρο 59. Παράβολο για άσκηση ένστασης, απορρίπτεται, διότι είναι υποχρέωση της διοίκησης να είναι διαφανής η διαδικασία και όλοι να δύνανται να ανίστανται και να αποφαίνεται επί των ενστάσεων στην οικονομική κρίση η καταχρηστική ύπαρξή του.
Εν κατακλείδι, για τους ξένους επενδυτές και τους εγχώριους μεγαλοεπενδυτές όλα γίνονται πιο εύκολα. Και αν ένας μικρομεσαίος επιχειρηματίας θελήσει να ρίξει χρήματα και κόπο για πραγματική ανάπτυξη, βρίσκει απέναντί του ένα κράτος ανάλγητο, άκρως εχθρικό και με στυγνούς και άτεγκτους νόμους. Είναι δηλαδή πασιφανές ότι οι κρατούντες δεν θέλουν την ανάπτυξη αυτής της χώρας, παρά μόνο την υποδούλωσή της με το αζημίωτο βεβαίως.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Ξηροτύρη έχει το λόγο για οκτώ λεπτά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συγγνώμη, κυρία Ξηροτύρη, για ένα λεπτό θα σας πάρω το χρόνο.
Κύριοι συνάδελφοι, έχουν γραφτεί εικοσιπέντε ομιλητές και θα ακολουθηθεί αυστηρά ο Κανονισμός της Βουλής, που σημαίνει ότι ο Υπουργός –εκτός αν θέλει να κάνει παρέμβαση- θα πάρει το λόγο μετά από τους έξι ομιλητές και οι δευτερολογίες των συναδέλφων θα είναι έξι λεπτά. 
Κυρία Ξηροτύρη, σας παρακαλώ πάρα πολύ, επειδή είναι πάρα πολλοί οι ομιλητές και θα πρέπει να μιλήσουν και όλοι οι συνάδελφοι Βουλευτές, θα ήθελα από όλους εσάς μία κατανόηση στο θέμα του χρόνου.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κοιτάξτε να δείτε, οι πρώτοι ομιλητές πήραν μέχρι και δεκαπέντε λεπτά και θα τα χρησιμοποιήσω κι εγώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, δεν αποτελεί δεδικασμένο, κυρία Ξηροτύρη. Με την προηγούμενη Πρόεδρο…</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Βεβαίως αποτελεί. Έτσι έχω προετοιμαστεί, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Λοιπόν, κυρία Ξηροτύρη, σας παρακαλώ πάρα πολύ να εφαρμόσετε τον Κανονισμό της Βουλής.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Εν πάση περιπτώσει, ρωτήστε τις γραμματείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν ξέρω τι κάνει, εγώ θέλω να εφαρμόσω τον Κανονισμό της Βουλής, κυρία Ξηροτύρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Σας παρακαλώ πολύ, σε αυτόν το χρόνο δεν μπορώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εγώ σας παρακαλώ, κυρία Ξηροτύρη, να έχετε ανοχή. Δεν υπάρχει περίπτωση…</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Είναι αδύνατο να τελειώσω σε αυτόν το χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Θα πάρετε τη δευτερολογία σας. 
Ευχαριστώ.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Εν πάση περιπτώσει, ας συμφωνήσουμε τουλάχιστον ότι θα πάω στα δώδεκα λεπτά, που πήγε μέχρι και ο τελευταίος…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, κυρία Ξηροτύρη, δεν κάνω συμφωνίες. Προχωρήστε σύμφωνα με τον Κανονισμό της Βουλής, αυστηρά.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Εντάξει, το να με παραλείπετε είναι ένα θέμα, αλλά τώρα αφήστε μου τον ίδιο χρόνο. Ο κ. Κεγκέρογλου χρησιμοποίησε δεκαεπτά λεπτά, δείτε το στα Πρακτικά, δεκαεπτά λεπτά ακριβώς.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Δεν ευθύνομαι εγώ γι’ αυτό.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Δεν έχει σημασία ούτε κι εγώ ευθύνομαι για την καθυστέρηση.
Λοιπόν, κυρίες και κύριοι συνάδελφοι, στο άρθρο 1 του νομοσχεδίου, το οποίο είναι και το βασικότερο και αφορά την «επιτάχυνση της διαδικασίας των στρατηγικών και ιδιωτικών επενδύσεων», στην παράγραφο 1 αυτού έχουμε τον ορισμό των στρατηγικών επενδύσεων.
Εδώ και με δική μας παρέμβαση, έγινε η προσθήκη που έπρεπε να γίνει του πρωτογενή τομέα στις κατευθύνσεις και στην έγκριση των στρατηγικών επενδύσεων. Γιατί πραγματικά ο πρωτογενής τομέας, τα τρόφιμα, η μεταποίηση, είναι ίσως το πρώτο και το βασικότερο συγκριτικό πλεονέκτημα της χώρας για την επανεκκίνησης της ανάπτυξης και την εξωστρέφεια. Για το θέμα του πώς χαρακτηρίζονται οι στρατηγικές επενδύσεις και κυρίως από 40.000.000 ευρώ και κάτω ή καθόλου, που συναρτάται με τις θέσεις εργασίας τις οποίες πρέπει να εξασφαλίζουν οι στρατηγικές επενδύσεις δίνουμε μεγάλη σημασία. 
Έχουμε καταθέσει τροπολογία στο άρθρο 15, ούτως ώστε αυτή ακριβώς η προϋπόθεση, των θέσεων εργασίας, να μπορεί να ελέγχεται από την επιτροπή του άρθρου 15 και για τις στρατηγικές επενδύσεις και να ελέγχονται οι θέσεις εργασίας οι οποίες υπήρχαν στα σχέδια των επιχειρήσεων που εγκρίθηκαν ως στρατηγικές και να ελέγχεται η διατήρηση αυτών των σχέσεων εργασίας.
Στην παράγραφο 3, που αφορά τη διυπουργική επιτροπή στρατηγικών επενδύσεων και τη λειτουργία της, θεωρήσαμε πάρα πολύ σημαντικό –και σε άλλα άρθρα του νομοσχεδίου που έπονται- ότι σε αυτές τις αποφάσεις για να κρίνει κανείς μία στρατηγική επένδυση, θα πρέπει να υπάρχει η γνώση, η γνώμη και η συναίνεση της τοπικής και Περιφερειακής Αυτοδιοίκησης, γιατί οι περισσότερες από αυτές τις επενδύσεις επηρεάζουν σημαντικά την τοπική κοινωνία πριν την εισαγωγή του επενδυτικού τους σχεδίου στη ΔΕΣΕ. Αυτό εν μέρει έχει διορθωθεί με το ότι έχετε εισάγει στη διαδικασία ότι κατά τις συνεδριάσεις στις ΔΕΣΕ θα καλείται ο περιφερειάρχης ή ο δήμαρχος ή άλλοι εκπρόσωποι της τοπικής κοινωνίας προκειμένου να ενημερώνονται για αυτά τα θέματα και ειδικότερα την κρίση μιας στρατηγικής επένδυσης στην περιοχή τους. 
Εμείς ζητούμε περισσότερα πράγματα. Θα δούμε κατά την περαιτέρω επεξεργασία αν μπορούμε να κάνουμε πιο ισχυρή αυτήν τη συμμετοχή και την ενημέρωση και τη γνώση της τοπικής κοινωνίας για τις στρατηγικές επενδύσεις.
Στην παράγραφο 7, η οποία με πρότασή μας καταργήθηκε, υπήρχαν ασάφειες ως προς το θέμα του υπέρτατου δημόσιου συμφέροντος και της καταστρατήγησης κατά κάποιον τρόπο των μεγάλων αποκλίσεων εντός και εκτός συγκεκριμένων σχεδίων πόλεων, παρεκκλίσεων από τη δόμηση από τον εθνικό χωροταξικό σχεδιασμό. Καλώς έχει απαληφθεί.
Στην παράγραφο 8 του ιδίου άρθρου, δίνεται η δυνατότητα αλλαγής τόπου εγκατάστασης σε συγκεκριμένο έργο ΑΠΕ χωρίς αλλαγή των επενδυτικών σχεδίων. Όπως σας είπαμε, έχουμε σοβαρές επιφυλάξεις για αυτό και έχουμε καταθέσει τροπολογία, ούτως ώστε να εξασφαλιστεί ότι από αυτήν την αλλαγή της θέσης δεν θα προκύψει επένδυση σε δασικές περιοχές, σε περιοχή «Natura», σε παραλιακή ή αιγιαλίτιδα ζώνη.  Επειδή χρησιμοποιείτε την έκφραση «ομοειδή» αυτό δεν θα λέει τίποτα. Πρέπει οπωσδήποτε να αποκλείσουμε αυτές τις ζώνες.
Στην παράγραφο 10, προστίθενται οι περιπτώσεις που δεν ισχύει η απαγόρευση για άσκηση οποιασδήποτε άλλης δραστηριότητας πλην της γεωργικής εκμετάλλευσης και της παραγωγής ενέργειας από σταθμούς ΑΠΕ. Θέλουμε να πούμε εδώ, όπως το έχουμε πει πολλές φορές -και οι φορείς το είπαν στην επιτροπή- ότι παρ’ όλο που δεν έχουμε στοιχεία ακριβώς για τις γαίες υψηλής παραγωγικότητας -που θα έπρεπε να έχει το ελληνικό κράτος, όπως δεν έχει ολοκληρώσει και το κτηματολόγιο του και τις άλλες καταγραφές της χρήσης γαιών- ότι θεωρούμε ότι θα πρέπει να υπάρξει ένα όριο στις χρήσεις γαιών υψηλής παραγωγικότητας στη φιλοσοφία που αυτό το όριο υπάρχει και στη σχετική νομοθεσία για την εγκατάσταση ΑΠΕ.
Το άρθρο 2, τροποποιεί το καταστατικό της «ΕΠΕΝΔΥΣΤΕ ΣΤΗΝ ΕΛΛΑΔΑ Α.Ε.» στην κατεύθυνση του να λειτουργήσει μόνο σε προκαταρτικό στάδιο για την προσέλκυση επενδύσεων.
Το άρθρο 3, με τις τροποποιήσεις του άρθρου 14 του ν.3894/2010 μας βρίσκει σύμφωνους.
Θα αναφερθώ στο πολύ βασικό άρθρο 5. Το άρθρο 5,  πράγματι, αφορά τη δυνατότητα που δίνεται και στις στρατηγικές επενδύσεις, όπως τα δημόσια ακίνητα που αξιοποιεί το ΤΑΙΠΕΔ, να δίδονται ειδικοί όροι δόμησης, να συντάσσονται δηλαδή ειδικά χωροταξικά σχέδια. Θεωρούμε ότι και εδώ θα πρέπει να υπάρξει προσπάθεια -και γι’ αυτό έχουμε καταθέσει και σχετική τροπολογία- σε κάθε επικείμενη επένδυση να εκπονείται, μελέτη ένταξης στην περιοχή. Οπωσδήποτε θα πρέπει να υπάρξει στο προεδρικό διάταγμα μέσω του οποίου  πρέπει να εκδίδεται το ΕΣΧΑΣΕ. Και αυτό είναι πολύ σωστό. Θα πρέπει να υπάρχει η μελέτη, η οποία τεκμηριώνει τη συμβατότητα της προτεινόμενης επένδυσης με την εθνική και περιφερειακή αναπτυξιακή πολιτική.
Ενισχύστε, δηλαδή, αυτές τις παραγράφους με τη σύνδεση της επένδυσης είτε είναι στρατηγική είτε είναι ιδιωτική με τα σχέδια της περιφερειακής ανάπτυξης και της περιφερειακής πολιτικής.
Στην παράγραφο 1.2 του ιδίου άρθρου η λέξη «δύναται» να γίνεται ΕΣΧΑΣΕ δεν μας βρίσκει σύμφωνους ως «δύναται», μήπως και επιτρέψει περιπτώσεις αποκλίσεων χωρίς ΕΣΧΑΣΕ. Έτσι, παρ’ όλο που αποκλίνουμε από κάποιες διατάξεις, να υπάρχει ο κίνδυνος να μην συντάσσονται ΕΣΧΑΣΕ με προεδρικό διάταγμα. 
Στα θέματα των τουριστικών επενδύσεων στο άρθρο 9 είναι πάρα πολύ σημαντικό και δεν κάναμε όσο θα έπρεπε –δεν είχαμε και το χρόνο, για τις επενδύσεις στον τουρισμό δηλαδή μία προσέγγιση για το τι επενδύσεις ακριβώς χρειάζεται ο ελληνικός τουρισμός. 
Πρέπει να αλλάξουμε το παλιό μοντέλο, να αλλάξουμε τις επιδοτήσεις που κάναμε στις συνεχείς ξενοδοχειακές μονάδες και να στραφούμε στον ποιοτικό τουρισμό και στον τουρισμό ο οποίος αναδεικνύει τα πραγματικά φυσικά και πολιτιστικά πλεονεκτήματα της χώρας μας. Γι’ αυτό σας έχουμε προτείνει μία τροπολογία, ούτως ώστε να υπάρχει δυνατότητα από τον Υπουργό να μπορεί να αλλάζει τις κατευθύνσεις ή να ακυρώνει κάποιες επενδύσεις στον τουρισμό και να προσθέτει κάποιες άλλες, ούτως ώστε πράγματι να έχουμε αυτό το οποίο ζητάμε, να έχουμε μία ποιοτική αναβάθμιση στις επενδύσεις μας για τον τουρισμό. 
Πάμε στο κεφάλαιο των φορολογικών κινήτρων. Εν πάση περιπτώσει νομίζω ότι είναι λογικό να δίδονται φορολογικά κίνητρα και τη στιγμή που αυτό το έχετε συμπληρώσει, ότι αυτά θα είναι συμβατά με τον αντίστοιχο κανονισμό της Ευρωπαϊκής Ένωσης κ.λπ., μας βρίσκει σύμφωνους. 
Στο άρθρο 13 «Γενική Διεύθυνση Στρατηγικών Επενδύσεων», θα πρέπει πράγματι σε αυτήν τη διεύθυνση που παράγονται τα πάντα, σύμφωνα βέβαια με το νομοθετικό πλαίσιο της χώρας - δηλαδή μέσα σ’ αυτήν τη διεύθυνση είναι ενσωματωμένες οι υπηρεσίες της άδειας δόμησης, της άδειας από τη δασική υπηρεσία κ.λπ. - να μη θεωρηθεί ένα συγκεντρωτικό σχήμα ή ένα σχήμα που κι εκεί μπορεί και να υπεισέλθουν παρενέργειες του παρελθόντος. Γι’ αυτό, επιμένουμε συνεχώς ότι κι αυτό το κλειστό σχήμα θα πρέπει να είναι συνδεδεμένο και να παίρνει στοιχεία από τις τοπικές συναρμόδιες υπηρεσίες στον τόπο στον οποίο χωροθετείται τελικά η επένδυση. 
Όσον αφορά, όπως σας είπα, το άρθρο 15, έχουμε προτείνει τροπολογία, ούτως ώστε το αυτοτελές τμήμα επιθεώρησης, να γίνει επιθεώρηση και των στρατηγικών επενδύσεων. 
Θα πάω στο άρθρο 16, στο «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.». Θεωρούμε ότι αν είναι να μειώσουμε το κακό, δηλαδή να έχουμε μία ανώνυμη εταιρεία του δημοσίου, που θα αξιοποιήσει με ενιαίο τρόπο και με βασικό γνώμονα το κοινωνικό σύνολο -με βασικό γνώμονα αυτή η αξιοποίηση να γίνει όχι για τη μεγιστοποίηση του οφέλους αλλά κυρίως για τη μεγιστοποίηση του οφέλους στο κοινωνικό σύνολο και με σεβασμό στο περιβάλλον- παρ’ όλο που βέβαια της δίνετε και σ’ αυτή τη δυνατότητα για ΕΣΧΑΣΕ, θα συμφωνήσουμε. Έχουμε καταθέσει και τροπολογία σ’ αυτή την κατεύθυνση, που απ’ ό,τι κατάλαβα δεν θα την κάνετε αποδεκτή. Θα έχουμε, όμως, πάντα το μυαλό μας, ώστε να είναι στραμμένη αυτή η διαδικασία της ανάπτυξης και αξιοποίησης αυτής της περιοχής σ’ αυτό το οποίο έχει αποφασιστεί και μέσω του ρυθμιστικού της περιοχής και μέσω του χωροταξικού σχεδιασμού κ.λπ. και να στοχεύει πάντοτε στη μεγιστοποίηση του οφέλους και για την κοινωνία, να προστατεύει το περιβάλλον, βεβαίως και να την αξιοποιεί και να υπάρχει και οικονομικό όφελος. 
Θα προχωρήσω στα θέματα των ιδιωτικών επενδύσεων. Υπάρχουν ακόμα προβλήματα στο να διευκολύνουμε περισσότερο, πράγματι, τις μικρότερες επιχειρήσεις σ’ αυτές τις επενδύσεις τις οποίες θέλουν να κάνουν. Δεν αλλάζετε πολλά ως προς το ποιες επενδύσεις απ’ αυτές χαρακτηρίζονται ότι πρέπει να επιδοτούνται. Περίπου ισχύουν οι παλιές περιπτώσεις. Προστίθενται μερικές, μάλλον σε σωστή κατεύθυνση. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Επίσης, υπάρχουν οι κατευθύνσεις που σας έχουν επισημάνει και οι συνάδελφοι από το ΠΑΣΟΚ, για να διευκολύνουμε περισσότερο και να δώσουμε προτεραιότητα και στους υποδοχείς στην περιφέρεια και να δημιουργήσουμε και εκεί κατά το δυνατόν ή να φροντίσουμε με την παρέμβαση του Υπουργείου Ανάπτυξης και οι περιφερειακές υπηρεσίες της αυτοδιοίκησης που εφαρμόζουν τον επενδυτικό νόμο να είναι πιο αποδοτικές, να είναι πιο καλά οργανωμένες. Χρειάζεται δηλαδή να δούμε και τη διάρθρωση, χωρίς να παρεμβαίνουμε στο έργο της Περιφερειακής Αυτοδιοίκησης, ούτως ώστε, πράγματι, να επιταχύνουμε αυτές τις διαδικασίες και να εξυγιάνουμε το σύστημα παροχής αυτών των υπηρεσιών.
Τώρα, υπάρχουν ορισμένα άλλα θέματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Στη δευτερολογία σας.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Στη δευτερολογία μου, κύριε Πρόεδρε και κύριε Υπουργέ, θα μείνω στις μεγάλες τροπολογίες που έχετε φέρει, σε ορισμένες παρατηρήσεις γι’ αυτές και θα προσπαθήσουμε να επισημάνουμε κάποιες διορθώσεις, προκειμένου να μπορέσουμε να αποδεχθούμε αυτές τις τροπολογίες.
Ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Νικόλαος Καραθανασόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δύο-τρεις κατ’ αρχάς γενικότερες παρατηρήσεις και μετά θα μπούμε και επί των συγκεκριμένων ζητημάτων που πραγματεύεται το συγκεκριμένο νομοσχέδιο.
Πρώτον, να ξεκαθαρίσουμε για το χαρακτήρα της ανάπτυξης που εσείς υπηρετείτε, η οποία έχει συγκεκριμένα αποτελέσματα. Από τη μια κάνει τους πλούσιους πλουσιότερους και από την άλλη τους φτωχούς φτωχότερους. Κάνει ακόμα πιο φτωχούς αυτούς οι οποίοι είναι οι άμεσοι παραγωγοί του πλούτου. Το πρώτο, λοιπόν, αποτέλεσμα είναι αυτό. Άλλος παράγει, άλλος κερδίζει. Το δεύτερο είναι ότι αυτή σας η ανάπτυξη έχει ως χαρακτηριστικά στοιχεία να καταστρέφει πρώτα από όλα τους εργαζόμενους με τη δημιουργία της ανεργίας, με τη μερική απασχόληση, με την απλήρωτη εργασία αλλά να καταστρέφει και πλουτοπαραγωγικές πηγές, οι οποίες μένουν αναξιοποίητες επειδή δεν συμφέρει τους κεφαλαιοκράτες. Τρίτο αποτέλεσμα που έχει αυτή η ανάπτυξη, είναι η ανισομετρία ανάμεσα σε κλάδους και σε περιοχές. Υπάρχουν περιοχές όπου συγκεντρώνεται δραστηριότητα και πλούτος και περιοχές που μένουν πάρα πολύ πίσω, υποβαθμίζονται και εκεί οξύνονται ακόμα περισσότερο τα προβλήματα και οι καταστάσεις. Άρα, λοιπόν, είναι άδικος ο χαρακτήρας της ανάπτυξης, είναι αντιλαϊκός και είναι επί και της ουσίας χωρίς αποτέλεσμα για την ικανοποίηση των λαϊκών αναγκών.
Δεύτερη παρατήρηση με βάση αυτά. Είναι φανερό ότι ο κ. Χατζηδάκης, ο κύριος Υπουργός, εχθές εδώ έκανε μία προσπάθεια να αναδείξει ότι υπάρχει κοινότητα συμφερόντων ανάμεσα στους επιχειρηματίες και στους εργαζόμενους. «Εμείς -είπε- δεν στοχεύουμε σε ενίσχυση της επιχειρηματικότητας αλλά στο να αντιμετωπίσουμε την ανεργία». Πολύ ωραία. Μόνο που οι άνεργοι είναι αποτέλεσμα του συγκεκριμένου καπιταλιστικού τρόπου ανάπτυξης και αυτό το οποίο θέλετε να διασφαλίσετε είναι τα συμφέροντα των επιχειρηματικών ομίλων, διασφαλίζοντας ένα πολύ φτηνό εργατικό δυναμικό. Άρα, δεν υπάρχει κοινότητα συμφερόντων ανάμεσα στους επιχειρηματίες και στους εργάτες, υπάρχει ταξικός διαχωρισμός. 
Κοινότητα συμφερόντων πού υπάρχει; Ανάμεσα στους αλλοδαπούς και στους Έλληνες εργαζόμενους, οι οποίοι έχουν κοινό εχθρό, τους καπιταλιστές εργοδότες που τους εκμεταλλεύονται. Από αυτήν την άποψη πάει πολύ το μόρφωμα της Χρυσής Αυγής, το οποίο διαμορφώνει δουλεμπορικά γραφεία ευρέσεως εργασίας, να κυνηγά τους αλλοδαπούς εργάτες προς όφελος των κεφαλαιοκρατών και να προσφέρει Έλληνες εργαζόμενους για ένα κομμάτι ψωμί, με 16 ευρώ μεροκάματο. Θέλει δηλαδή οι Έλληνες να φτάσουν σε αυτό το επίπεδο πολύ φτηνής εργατικής δύναμης όπως και οι αλλοδαποί. Άρα, δηλαδή επί της ουσίας εξυπηρετεί τα συμφέροντα των πολιτικών προστατών και των οικονομικών της χρηματοδοτών που είναι οι κεφαλαιοκράτες.
Τρίτο στοιχείο είναι το μοντέλο. Δεν είναι ζήτημα πολιτικών επιλογών το μοντέλο ανάπτυξης, είναι ζήτημα οικονομικών συμφερόντων. Αυτά καθορίζουν το ποιοι κλάδοι θα αναπτυχθούν, ανεξάρτητα από τη βούληση που έχουν οι πολιτικοί φορείς. Άμα δεν έχει ο άλλος συμφέρον να κάνει μία επένδυση, δεν πρόκειται να την κάνει και γι’ αυτόν ακριβώς το λόγο υπήρξε και η μετατόπιση. Από τη στιγμή που πολιτικό προσωπικό εξυπηρετεί τα συμφέροντα της αστικής τάξης, γίνεται η μετατόπιση και στην αντιμετώπιση. Από κλαδικές πολιτικές πήγαμε στις οριζόντιες, οι οποίες δίνουν μεγαλύτερη ευελιξία στους κεφαλαιοκράτες στο που θα επενδύσουν. Όμως και αυτή η οριζόντια αντιμετώπιση δεν μπορεί να αποκρύψει τις προτεραιότητες. Στο συγκεκριμένο σχέδιο νόμου υπάρχουν τρεις βασικές προτεραιότητες που αποτυπώνονται. 
Πρώτη προτεραιότητα αποτελεί ο τουρισμός, δηλαδή η ενίσχυση των επενδυτικών σχεδίων των επιχειρήσεων που δραστηριοποιούνται στον τουρισμό. Γι’ αυτό έχουμε το ΕΣΧΑΣΕ, γι’ αυτό έχουμε την παράδοση του παράλιου μετώπου στους επιχειρηματικούς ομίλους, που θα το αποκλείσει επί της ουσίας από την ανάγκη των λαϊκών στρωμάτων να έχουν πρόσβαση στη θάλασσα χωρίς εμπόδια, χωρίς να την πληρώσουν πανάκριβα, να έχουν πρόσβαση στην αναψυχή και στον ελεύθερο χρόνο. Γι’ αυτόν ακριβώς το λόγο προχωράει σ’ αυτήν τη ρύθμιση, πέρα από τα ζητήματα που καθορίζουν οι όροι πολεοδόμησης για το Λαγονήσι, δηλαδή για να επιτρέψει τη μεταφορά -όπως έχει βγει στη δημοσιότητα- του καζίνο στην περιοχή εκεί και γι’ αυτόν ακριβώς το λόγο εντάσσει μέσα σ’ αυτά τα πλαίσια και την Εκκλησία για να μπορέσει να αναπτυχθεί ο θρησκευτικός τουρισμός. 
Δεύτερη προτεραιότητα είναι οι ανανεώσιμες πηγές ενέργειες. Τα πάντα σε διευκόλυνσή τους! Δυνατότητα μετεγκατάστασης, επαναχωροθέτησης, πώληση άδειας. Σ’ αυτό επίσης εμπλέκεται και η Εκκλησία, με την υπόθεση της Μονής Πεντέλης, που επιδιώκει με κάθε τρόπο να γεμίσει με φωτοβολταϊκά την περιοχή αυτή. 
Τρίτος άξονας προτεραιότητας, χαρακτηριστικός, είναι η διευκόλυνση στην εκποίηση του ορυκτού πλούτου σε επιχειρηματικούς ομίλους. Γι’ αυτό εντάσσετε στο νέο επενδυτικό νόμο και τις μεταλλευτικές επιχειρήσεις και δίνετε νέα σκανδαλώδη προνόμια, όπως είναι η «πολυάδεια» -η οποία μάλιστα γίνεται με υπεύθυνη δήλωση του ίδιου του εργοδότη ότι τηρούνται όλες οι προϋποθέσεις, δηλαδή «Γιάννης κερνάει, Γιάννης πίνει», αφού ο ίδιος αξιολογεί την άδειά του- για να ξεπεραστούν διάφορα εμπόδια, όπως τα χαρακτηρίζετε. Όμως, τα εμπόδια αυτά -«εμπόδια» εντός εισαγωγικών-  αφορούν ζωτικές ανάγκες σχετικά με την ίδια την ποιότητα ζωής της λαϊκής οικογένειας και όχι μόνο. Αφορούν ζωτικές ανάγκες για την δημόσια υγεία, για την ασφάλεια στους χώρους εργασίας, για την προστασία του περιβάλλοντος αλλά και της πολιτιστικής και αρχαιολογικής μας κληρονομιάς. Δεν είναι τυχαίο ότι μια σειρά φορείς του μαζικού κινήματος, των εργατοϋπαλλήλων, έχουν ξεσηκωθεί απέναντι σ’ αυτές τις ρυθμίσεις, όπως για παράδειγμα, ο Σύλλογος Αρχαιολόγων. 
Το δεύτερο ζήτημα, είναι ότι ιδιωτικοποιείτε την αξιολόγηση των επενδυτικών σχεδίων, δηλαδή τα ίδια συμφέροντα -τα επιχειρηματικά, τα ιδιωτικοοικονομικά- θα αξιολογούν τα επενδυτικά σχέδια. 
Το τρίτο ζήτημα, αφορά τις προκαταβολές 100% της επένδυσης, ακριβώς για να διευκολυνθούν στη ρευστότητα. 
Το τέταρτο ζήτημα, αφορά την ακόμα μεγαλύτερη ευελιξία για τις μεγάλες στρατηγικές επενδύσεις όσον αφορά το ποια μείγματα επενδυτικής στήριξης -φορολογικό ή επιδότησης- θα αξιοποιήσουν και μέχρι πόσο. 
Τέλος, όλος αυτός ο σχεδιασμός είναι ξένος προς τις λαϊκές ανάγκες. Έχετε άλλες προτεραιότητες. Δεν είναι τυχαίο ότι χθες ένας Βουλευτής της Νέας Δημοκρατίας από την Αχαΐα κατακεραύνωσε τη στάση μας ως ΚΚΕ και μάλιστα είπε «από την ίδια περιοχή», γιατί αρνηθήκαμε την επένδυση των αυτοκινητοδρόμων Αχαΐας. Είπε ότι εμείς δεν θέλουμε τις θέσεις εργασίας που θα δημιουργηθούν. 
Κατ’ αρχάς, ούτε με τα ίδια τα αστικά χαρακτηριστικά δεν είναι βιώσιμη τέτοιου είδους ανάπτυξη. Πρώτον, δεν είναι υπάρχει τέτοιο σχέδιο. Δεύτερον, είναι ζήτημα προτεραιότητας το αυτοκινητοδρόμιο στην Πάτρα, ένα κουφάρι το οποίο θα γίνει, αντί τα χρήματα αυτά να δοθούν -και θα δουλέψουν πάλι οι εργαζόμενοι- για να κατασκευαστεί το Νοσοκομείο του «Άγιου Αντρέα» ή να δοθούν για την αντισεισμική θωράκιση των σχολείων της περιοχής και των δημόσιων κτηρίων σε μια ιδιαίτερα σεισμογενή περιοχή, στην οποία κινδυνεύουν ανθρώπινες ζωές; 
Αυτό λέμε, λοιπόν, ότι κάνετε. Θέτετε προτεραιότητες ξένες προς τις ανάγκες. Υπερασπίζεστε «με νύχια και με δόντια» τις προτεραιότητες των επιχειρηματικών ομίλων για την κερδοφορία τους. 
Τελειώνω με δύο πολύ συγκεκριμένα ζητήματα για τα αεροδρόμια και τα υδατοδρόμια. Προχωράτε στην ιδιωτικοποίηση των αεροδρομίων. Οι επιπτώσεις που θα υπάρξουν είναι ξεκάθαρες. Κατ’ αρχάς, ποιο αποτέλεσμα θα επέλθει όσον αφορά τα αεροδρόμια τα οποία θα ιδιωτικοποιηθούν και τα οποία έχουν τη μεγαλύτερη επιβατική κίνηση -όπως τα ξεχωρίζετε σε ομάδες- και για τα οποία  υπάρχει ενδιαφέρον; Αυτό που θα επέλθει είναι μια πολύ ακριβή μετακίνηση για τους ίδιους τους κατοίκους των περιοχών αυτών. Θα είναι ακριβά ιδιωτικά αεροδρόμια. 
Το αεροδρόμιο «Ελευθέριος Βενιζέλος» είναι τρανή απόδειξη, το δεύτερο πιο ακριβό αεροδρόμιο σε πανευρωπαϊκό επίπεδο. Άρα, θα έρθει σε σύγκρουση η ασφαλής και φθηνή μετακίνηση των κατοίκων των απομακρυσμένων περιοχών μέσα από την ιδιωτικοποίηση των αεροδρομίων. 
Δεύτερο αποτέλεσμα, θα είναι η υποβάθμιση όλων των υπολοίπων για τα οποία δεν θα υπάρχει επενδυτικό ενδιαφέρον, για να μην καλύψουν ούτε τότε τις ανάγκες. Αυτό το βλέπουμε από το ενδιαφέρον, το οποίο δείχνετε για την παραχώρηση των οδικών αξόνων και την ίδια στιγμή το επαρχιακό οδικό δίκτυο καταρρέει στην κυριολεξία, αφού όλα τα χρήματα πηγαίνουν γι’ αυτούς τους ιδιωτικούς αυτοκινητόδρομους είτε έχουν μπλοκάρει είτε δημιουργούνται και λειτουργούν. 
Άρα, ως συνολικό αποτέλεσμα θα έχει την υποβάθμιση, τη μη ικανοποίηση των αναγκών. Και βεβαίως, η αλλαγή του ρόλου της ΥΠΑ εντάσσεται μέσα στα ευρωπαϊκά πλαίσια για να παίξει ένα ρυθμιστικό ρόλο στις γενικότερες κατευθύνσεις και επιδιώξεις για τον ενιαίο ευρωπαϊκό ουρανό, για τον περιφερειακό εναέριο χώρο ευρύτερων περιφερειών και περιοχών, που ουσιαστικά οδηγούν σε κατάργηση του εθνικού εναέριου χώρου.
Εδώ υπάρχει ένα ερώτημα, κύριε Υπουργέ, με βάση τις νομοτεχνικές βελτιώσεις που φέρατε. Στο σημείο 30 λέτε στο υπογραμμισμένο κομμάτι «η κατάργηση των υφιστάμενων υπηρεσιακών μονάδων και ως σύνολο θέσεων και προσωπικού και αρμοδιοτήτων». Δηλαδή, αυτό σημαίνει ότι το προσωπικό απολύεται; Δεν λέτε, όπως παραπάνω, ότι μεταφέρεται το προσωπικό σε άλλες θέσεις. Το προσωπικό των υπηρεσιακών αυτών μονάδων οδηγείται στην απόλυση; Γιατί, έτσι όπως είναι διατυπωμένο, δεν προκύπτει τίποτε άλλο από αυτή τη συγκεκριμένη διατύπωση.
Τέλος, όσον αφορά τα  υδατοδρόμια, υπάρχει ένα σημαντικό ερώτημα. Απαντούν σε ανάγκες; Απαντούν δηλαδή στις ανάγκες μεταφοράς και διασύνδεσης των απομακρυσμένων νησιωτικών περιοχών; Εμείς λέμε: όχι από μόνα τους. Δεν μπορούν να απαντήσουν. Η μεταφορά των πρώτων υλών πώς θα γίνει; Η μεταφορά των προμηθειών; Με τα υδατοδρόμια θα γίνει; Την πλήρη υποβάθμιση της ακτοπλοϊκής σύνδεσης θα την υποκαταστήσουν τα υδροπλάνα; Πού θα οδηγηθεί αυτό το πράγμα; Τα υδροπλάνα θα πάνε εκεί που δεν υπάρχει ουσιαστική ακτοπλοϊκή σύνδεση. Μάλιστα είναι πολύ ακριβά. Δεν μπορεί να ανταγωνιστούν τις ακτοπλοϊκές εταιρείες. Θα πάνε εκεί που δεν υπάρχουν ή όπου αποσύρονται οι ακτοπλόοι από αυτές τις συνδέσεις. Άρα, θα είναι αφορμή και πρόσχημα για να αποσυρθούν μια σειρά δρομολόγια ακτοπλοϊκά και να υποκατασταθούν με τα υδατοδρόμια και τα υδροπλάνα. 
Είναι χρήσιμα; Εμείς λέμε ότι βεβαίως είναι χρήσιμα αλλά κάτω από μια άλλη λογική, ενός κεντρικού σχεδιασμού βάσει του οποίου θα λειτουργούν συμπληρωματικά προς την ακτοπλοϊκή σύνδεση, μια δημόσια ακτοπλοϊκή σύνδεση με δημόσια υδατοδρόμια και υδροπλάνα και αεροπορική σύνδεση, τα οποία θα δένονται αρμονικά μεταξύ τους. Αυτό, όμως, δεν μπορεί να γίνει σε συνθήκες ανταγωνισμού καπιταλιστικού. Χρειάζεται κεντρικός σχεδιασμός, χρειάζεται ενιαίος φορέας όπου θα είναι ενταγμένα αυτά. Αλλιώς, θα είναι σε βάρος της ικανοποίησης των μεταφορικών αναγκών των κατοίκων των περιοχών αυτών. Θα οδηγήσουν σε ακόμα μεγαλύτερη απομόνωση αυτές τις περιοχές και σε πανάκριβο μεταφορικό έργο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, θέλω να αναφέρω το άρθρο 62 του Κανονισμού. Παρακαλώ τον κύριο Υπουργό και όλους σας να σεβαστείτε αυτό το θέμα, γιατί πρέπει κάποια στιγμή να τελειώνουμε. Οι ομιλητές είναι πάρα πολλοί και νομίζω ότι γίνεται μια ουσιαστική συζήτηση. Το άρθρο λέει ότι προηγούνται έξι Βουλευτές και μετά κάνει παρέμβαση ο Υπουργός. Βέβαια, αν ο Υπουργός θελήσει να κάνει παρέμβαση, έχει δικαίωμα να κάνει παρέμβαση για τέσσερα λεπτά. Αν ο κύριος Υπουργός νομίζει ότι πρέπει  να κάνει την παρέμβασή του, εγώ δεν έχω καμμία αντίρρηση να μιλήσει ο κύριος Υπουργός. Νομίζω, όμως, ότι πρέπει, κύριε Υπουργέ, να ακούσετε περισσότερους Βουλευτές και οι συνάδελφοι να ακουστούν περισσότερο, ούτως ώστε να απαντήσετε συνολικά. Να μιλήσουν πρώτα οι έξι Βουλευτές; Θέλετε να κάνετε παρέμβαση;</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Θεωρώ ότι είναι καλό να απαντήσω στους εισηγητές των κομμάτων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Όχι, είναι και οι έξι Βουλευτές, κύριε Υπουργέ. Είναι σαφές αυτό. Δηλαδή, οι Υπουργοί αν το ζητήσουν, παίρνουν το λόγο, διαφορετικά προτάσσονται οι εισηγητές, οι ειδικοί αγορητές και έξι Βουλευτές κατά σειρά εγγραφής. Είναι σαφέστατος ο Κανονισμός. Αν, όμως, θέλετε…</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Όχι.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Εισερχόμαστε, λοιπόν, στον κατάλογο των ομιλητών.
Το λόγο έχει η κ. Σκόνδρα.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, από τη συζήτηση που διεξάγεται μέχρι αυτήν τη στιγμή, έχουμε καταλήξει στο συμπέρασμα ότι όλοι συμφωνούμε ότι χρειαζόμαστε ανάπτυξη. 
Εκεί που διαφωνούμε, βεβαίως, είναι στα χαρακτηριστικά τα οποία θα έχει αυτή η ανάπτυξη. Εμείς στη Νέα Δημοκρατία γνωρίζουμε τι μοντέλο θέλουμε. Θέλουμε ελεύθερη οικονομία, επιχειρηματικότητα, ιδιωτικές πρωτοβουλίες και δεν ποινικοποιήσαμε ποτέ τη λέξη «κέρδος» και το επιχειρείν. 
Κάποιοι άλλοι θέλουν ένα άλλο μοντέλο, κρατικοδίαιτο, που είναι δοκιμασμένο και χρεοκοπημένο. 
Υπάρχει και άλλη μία μερίδα, αυτήν της Αξιωματικής Αντιπολίτευσης, που θέλει βέβαια ανάπτυξη αλλά δεν θέλει επενδυτές, που θέλει ρευστότητα αλλά δεν θέλει πλούτο, που θέλει θέσεις εργασίας αλλά δεν θέλει επιχειρήσεις. Πιστεύω ότι αυτό λέγεται σύγχυση. 
Η χώρα μας, πραγματικά, βρίσκεται στη χειρότερη θέση των τελευταίων σαράντα ετών. Υπάρχει μια θλιβερή πρωτιά της ανεργίας, έχουμε παθογένειες, έχουμε τη γάγγραινα της γραφειοκρατίας, πολυνομία, επικάλυψη αρμοδιοτήτων, συσσωρευμένη ύφεση και εξαθλιωμένους πολίτες. Οι πολίτες αυτοί περιμένουν από εδώ, από εμάς, από την Εθνική Αντιπροσωπεία, όχι απλώς διαχείριση της κατάστασης αλλά περιμένουν να δώσουμε λύσεις. 
Για να δοθούν λύσεις, χρειάζεται ρεαλισμός, αποφασιστικότητα, στρατηγική και σαφές πρόγραμμα. Αυτό πρέπει να γίνει τώρα, για να μην πω χθες. Επίσης, πρέπει να πω ότι η λύση είναι η εξής μία. Παραγωγή πλούτου. Και ο πλούτος, αγαπητοί συνάδελφοι, δεν πέφτει από τον ουρανό. Ο πλούτος παράγεται, έρχεται μέσα από την επιχειρηματικότητα, τη σκληρή δουλειά, την αξιοποίηση των συγκριτικών πλεονεκτημάτων της χώρας μας. 
Οι επενδυτές, λοιπόν, είναι η απάντηση σ’ αυτήν τη λύση, οι επενδυτές οι στρατηγικοί, οι εγχώριοι, οι μεσαίοι και οι μικροί. Γιατί να επενδύσει, όμως, κάποιος σε μια χώρα που δεν του εμπνέει εμπιστοσύνη, που έχει ένα πολυδαίδαλο σύστημα διαδικασιών και ένα ασαφές επενδυτικό πλαίσιο, με πολιτική αστάθεια, με τερατώδη γραφειοκρατία, με φορολογικό σύστημα που αλλάζει συνεχώς, με διαπλοκή που ανθίζει; 
Έρχεται, λοιπόν, σήμερα η Κυβέρνηση, κάνει πράξη τις δεσμεύσεις της, διαμορφώνει ένα νέο φιλικό επενδυτικό περιβάλλον μέσω αυτού του νομοσχεδίου, το οποίο είναι ένα πολύ ουσιαστικό εργαλείο για να διορθώσει τα κακώς κείμενα. 
Αναμορφώνει τον επενδυτικό νόμο και τον κάνει πιο ελκυστικό και πιο αποτελεσματικό.
Συστήνει μια Γενική Διεύθυνση Στρατηγικών Επενδύσεων, η οποία θα χειρίζεται συνολικά τις απαιτήσεις των στρατηγικών επενδυτών. Αυτό είναι πάρα πολύ σημαντικό. 
Γίνονται ουσιαστικές βελτιώσεις στις γραφειοκρατικές διαδικασίες. 
Καταργεί την υποχρέωση κατάθεσης εγγυητικής επιστολής, που λειτουργούσε ως τροχοπέδη.
Αντικαθιστά την ανάγκη έκδοσης πολλαπλών αδειών με μία «πολυάδεια».
Διευκολύνει τους επενδυτές τρίτων κρατών ως προς την παραμονή τους στην Ελλάδα και δίνει τη δυνατότητα εγκατάστασης σε ανθρώπους, που επενδύουν στη χώρα μας μέχρι 200.000 ευρώ, παρέχοντας άδειες μακράς παραμονής. Και αυτό είναι ένα πολύ σημαντικό σημείο, διότι με αυτόν τον τρόπο ευνοείται ο κλάδος της οικοδομής, ο οποίος έχει πληγεί βάναυσα και από τους πρώτους κλάδους. 
Δίνει τη δυνατότητα να εισπραχθεί όλη η επιδότηση της επένδυσης από την έναρξή της, εάν και εφόσον έχει ενταχθεί σε επενδυτικό νόμο. 
Θεσπίζει μέτρα εφικτά και άμεσης υλοποίησης όλων των επενδύσεων, βεβαίως με πλήρη σεβασμό στους εργαζόμενους, στις εργασιακές σχέσεις και στο περιβάλλον.
Σε όλα τα παραπάνω, η κριτική του ΣΥΡΙΖΑ εξακολουθεί να είναι στείρα, μονότονη και, όπως πάντα, εμποτισμένη με καχυποψία. Εμμένει στις ίδιες φράσεις όπως «ξεπούλημα της χώρας», «διευκόλυνση του πλιάτσικου», «πλουτοκρατία», «εξυπηρέτηση φίλων και «ημετέρων»». Μέχρι και για αστυνομικό και τρομοκρατικό κράτος της Δεξιάς του 1953 ακούστηκε σε αυτήν τη συζήτηση!
Αυτές είναι οι απαντήσεις στους χιλιάδες νέους Έλληνες επιστήμονες μετανάστες, που φεύγουν και διαπρέπουν μακριά από την πατρίδα μας. Αυτές τις απαντήσεις τούς δίνει η Αξιωματική Αντιπολίτευση! 
Κύριε Υπουργέ, χαίρομαι ειλικρινά για τη θέσπιση πλαισίου αδειοδότησης των υδατοδρομίων.
Από το 2005, ξεκίνησε αυτή η πρωτοβουλία από τον συντοπίτη μου Δημήτρη Σιούφα, τότε Υπουργό Ανάπτυξης, και τον Μιχάλη Λιάπη, τότε Υπουργό Μεταφορών. Δυστυχώς, όμως, δεν υπήρχε το πλαίσιο για να υλοποιηθεί. Ένας από αυτούς τους προορισμούς ήταν και η λίμνη Πλαστήρα. Και εμείς εκεί, αγαπητέ συνάδελφε, δεν έχουμε ούτε ακτοπλοΐα αλλά ούτε και αεροδρόμια. Ήταν, λοιπόν, ένα πολύ μεγάλο έργο για την Καρδίτσα και ευελπιστούμε ότι τώρα, μετά έστω από οχτώ χρόνια, θα «ξεπαγώσει». 
Ένα άλλο ζήτημα όπου θα ήθελα, κύριε Υπουργέ, να μου απαντήσετε είναι σχετικά με τον Αχελώο. Είναι επίσης μεγάλο αναπτυξιακό, περιβαλλοντικό, αρδευτικό και υδρευτικό έργο που έχει να κάνει με την ανάπτυξη όλης της Θεσσαλίας, όχι μόνο της Καρδίτσας. Έχουν ξοδευτεί περίπου 700 εκατομμύρια από τον εθνικό προϋπολογισμό γι’ αυτό το έργο. Θα ήθελα να μου πείτε τι σκέφτεστε να κάνετε και αν σκέφτεστε να το αποπερατώσετε, τι έχετε αποφασίσει, αφού έχει φτάσει στο 85% της αποπεράτωσής του. Και χρειάζονται πολύ περισσότερα χρήματα για να αποκατασταθεί το περιβάλλον –αυτό το λέω για τους οικολογούντες- παρά για να τελειώσει το έργο.
Κύριε Υπουργέ, επίσης χάρηκα για την ανακοίνωση των αυτοκινητοδρόμων. Αναφέρομαι στην Ε65 που ανήκει και αυτή μέσα στους αυτοκινητοδρόμους και η φιλοσοφία της είναι να ενώσει την Εγνατία με την ΠΑΘΕ, να βγάλει από την απομόνωση την κεντρική Ελλάδα και τη δυτική Θεσσαλία. Αυτό το έργο θα πρέπει να ολοκληρωθεί και μάλιστα γρήγορα. Είναι έργο πνοής για όλη την περιοχή και για τον αγροτικό κόσμο, διότι εκεί χτυπάει η καρδιά της αγροτιάς. 
Και όχι μόνο αυτό αλλά θα ήθελα να ξαναδούμε την περίπτωση να δοθούν ιδιαίτερα κίνητρα στον αγροτικό κόσμο με καθαρά επενδυτικό, αγροτικό, αναπτυξιακό νόμο, διότι, είναι η βάση του δευτερογενούς και τριτογενούς τομέα και είναι ο τομέας εκείνος που έχει αστείρευτες δυνατότητες και για την αυτάρκεια της χώρας και για την εισφορά του στην εθνική οικονομία και για την επιβίωση χιλιάδων αγροτικών οικογενειών και χιλιάδων θέσεων εργασίας.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Ευχαριστώ, κύριε Πρόεδρε, τελειώνω αμέσως.
Επίσης, θα πρέπει να ξεκαθαριστεί, κύριε Υπουργέ, και το ζήτημα για το ποια γη χαρακτηρίζεται υψηλής παραγωγικότητας. Είναι μεγάλο πρόβλημα για τις επενδύσεις. Όπως επίσης, να αποφασιστεί και να ξεκαθαρίσει το καθεστώς της αρχαιολογίας και του δασαρχείου.
Αφήνω και δεν θα αναφέρω κάποια πράγματα, γιατί καταχράστηκα το χρόνο. 
Θα ήθελα, όμως, να ξεκαθαρίσουμε ότι οι ιδιώτες πρέπει να ασχολούνται με την επιχειρηματικότητα. Το κράτος έχει άλλο ρόλο. Είναι εγγυητής της νομιμότητας και της κοινωνικής συνοχής. Όποιοι, λοιπόν, ονειρεύονται ένα κράτος το οποίο να ασκεί επιρροή και να έχει το ρόλο του «μεγάλου αδελφού», ευχαριστούμε αλλά κρατήστε το για τον εαυτό σας!
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Και εμείς ευχαριστούμε. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Η Αρχή της δεδηλωμένης από τον Τρικούπη έως το σήμερα» που οργανώνει το Ίδρυμα της Βουλής, δεκαέξι  μαθητές και μαθήτριες και δύο εκπαιδευτικοί από το 6ο Γυμνάσιο Χαλανδρίου.
 Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Το λόγο έχει ο κ. Ευάγγελος Διαμαντόπουλος.</ChairmanSpeech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι Βουλευτές, όποιος παρακολουθεί τη συζήτηση από χθες επί της αρχής αυτού του νομοσχεδίου, πιθανότατα να έχει σχηματίσει την εντύπωση πως στο ελληνικό κράτος ακόμα και τα περίπτερα και τα σούπερ μάρκετ ήταν κρατικά! Η επιχειρηματολογία των Βουλευτών που στηρίζουν την τρικομματική Κυβέρνηση, είχε αυτήν την κατεύθυνση. Και όμως δεν είναι έτσι.
Αυτό που συνέβαινε, όμως, ήταν τα κόμματα του ΠΑΣΟΚ και της Νέας Δημοκρατίας που κυβερνούσαν επί τόσα χρόνια με την εγχώρια ολιγαρχία να έχουν δημιουργήσει μια διαπλοκή και να έχουν δημιουργήσει ένα προστατευτικό πεδίο για δήθεν επιχειρηματίες. Εσείς έχετε καταλύσει ακόμη και τον μύθο του καπιταλισμού, ότι δήθεν ο «έξυπνος» πολίτης έχει την ιδέα και στην καίρια στιγμή επιχειρεί και κερδίζει. 
Προφανώς υπάρχουν παραδείγματα όπως η «ΕΓΝΑΤΙΑ Α.Ε.», που είναι κρατικών συμφερόντων εταιρεία, η οποία έχει κάνει ένα απίστευτο αναπτυξιακό έργο, την Εγνατία Οδό -την οποία και αυτή θέλετε να ξεπουλήσετε- και αποδεικνύεται ότι έχει σωρεύσει εμπειρία και τεχνογνωσία. Αυτά για το τι μπορεί να καταφέρει το κράτος και οι Έλληνες. 
Το παρόν νομοσχέδιο, μαζί με άλλα τρία τα τελευταία τρία χρόνια, έρχεται με την ίδια επιχειρηματολογία, να μειώσει, όπως λέτε, την ανεργία και να φέρει την ανάκαμψη. Αυτό αποτελεί ένα σύντομο ανέκδοτο. Ποιοι είναι, όμως, αυτοί οι επενδυτές που για να επενδύσουν σε μια χώρα θέλουν να μην υπάρχουν πολεοδομικοί κανόνες, να είναι δικός τους ο αιγιαλός, να μπορούν να καταστρέψουν αρχέγονα δάση, να μπορούν ανενόχλητοι να καταστρέφουν αρχαιότητες; Ποιοι είναι αυτοί οι επενδυτές που θέλουν να έχουν τους δικούς τους νόμους κόντρα στο Σύνταγμα και στην ισοπολιτεία; Αυτό που περιγράφεται στο παρόν νομοσχέδιο είναι κάλεσμα σε κατσαπλιάδες, κυρίες και κύριοι! 
Για να αποδείξω αυτό για το οποίο σας κατηγορώ: Στο άρθρο 1, ονομάζετε στρατηγικό επενδυτή ακόμη και αυτόν που θα ισχυριστεί ότι η επένδυσή του δημιουργεί μόλις εκατόν είκοσι θέσεις εργασίας ή πως, όπως μετέωρα αναφέρεται, θα επιφέρει σημαντικά ποσοτικά και ποιοτικά αποτελέσματα για τη συνολική εθνική οικονομία -άρθρο 1 παράγραφος 8.  
Στο άρθρο 4 παράγραφος 5, ορίζεται πως αρκεί έγκριση από τον εκάστοτε Υπουργό Ανάπτυξης και μόνο, για να χαρακτηριστεί και να λάβει άδεια μια στρατηγική επένδυση. Εδώ θα περίμενα και θα θεωρούσα γενναίο να συνοδευόταν το παρόν άρθρο και η συγκεκριμένη παράγραφος από την κατάργηση του νόμου περί ευθύνης Υπουργών.
Στο άρθρο 5 παράγραφος 2, θεσμοθετείται ότι ο Υπουργός Ανάπτυξης από κοινού με τον Υπουργό Παιδείας, μιας και ο πολιτισμός στην Κυβέρνησή σας δεν αξίζει καν ένα αυτόνομο Υπουργείο, θα αποφασίζουν για την τύχη των αρχαιοτήτων που βρίσκονται ή θα βρεθούν μέσα στην επικράτεια του ιδιώτη επενδυτή. Ελπίζω την υποβάθμιση του Υπουργείου Πολιτισμού να μην την ακολουθήσει κάποια «σωτήρια» πρόταση της τρόικας, όπως το να μεταφέρονται τα αρχαία μας στα μουσεία των χωρών τους, διότι εκεί οι συνθήκες θα είναι καλύτερες.
Στο άρθρο 11, αποφασίζετε και διατάζετε ο στρατηγικός επενδυτής, αυτός που έχει συστήσει μόλις εκατόν είκοσι θέσεις εργασίας, να απολαμβάνει ειδικές φορολογικές ρυθμίσεις και απαλλαγές από τέλη, φόρους και αμοιβές τρίτων. 
Ας κάνουμε μια διαφορετική σύνοψη του ίδιου νόμου. Τι μας λέτε εδώ; Λέτε ότι στρατηγικός επενδυτής είναι αυτός που έχει τις κατάλληλες προσβάσεις στη διυπουργική επιτροπή στρατηγικών επενδύσεων. Για να βαφτιστεί «στρατηγικός» αρκούν μετέωρες διαβεβαιώσεις για σημαντικά εθνικά αποτελέσματα. Άπαξ και βαφτιστεί «στρατηγικός» αυτός, υποτίθεται, ο επενδυτής αποκτά τους δικούς του νόμους. Το κράτος πρέπει να τον εξυπηρετήσει κατά προτεραιότητα. Πηγαίνει στο Υπουργείο Ανάπτυξης και καταθέτει μια έκθεση ιδεών περί της υποτιθέμενης επένδυσής του. Τα δεκαοκτώ νέα τμήματα της Γενικής Γραμματείας Επενδύσεων, πρέπει να φροντίσουν κατά προτεραιότητα να του βρουν χρηματοδότηση, να του βγάλουν άδεια παραμονής, να του εξασφαλίσουν οτιδήποτε ζητήσει. Επίσης, πρέπει να εξαφανίσουν από το χώρο της επένδυσής του εμπόδια, όπως το φυσικό περιβάλλον, οι αρχαιότητες, η πρόσβαση των πολιτών στον αιγιαλό και να του φτιάξουν ειδικούς όρους δόμησης και χρήσης γης. Όλα αυτά θα τα χειρίζεται μόνο ένα Υπουργείο, το Υπουργείο Ανάπτυξης, που θα γνωμοδοτεί αντί της Δασικής Υπηρεσίας, αντί της Αρχαιολογικής Υπηρεσίας, αντί κάθε υπηρεσίας κουρελιάζοντας το Σύνταγμα.
Προφανώς, το πρόβλημα του Συμβουλίου της Επικρατείας θα το ρυθμίσετε στο μέλλον. Άφησε έναν υπαινιγμό ο εισηγητής της Νέας Δημοκρατίας και ήταν ξεκάθαρος ο Πρόεδρος της «πράσινης συνιστώσας» της συγκυβέρνησης, ο οποίος μίλησε για Αναθεώρηση του Συντάγματος σε μία εναρμόνιση με τις παρούσες συνθήκες. Fast track Σύνταγμα θέλετε!
Νόμος, λοιπόν, για εσάς είναι το δίκιο του επενδυτή. Δημιουργείτε μια χώρα δύο ταχυτήτων. Αναδεικνύετε όσο ποτέ το χάσμα των τάξεων. Από τη μία, η επικράτεια του ιδιώτη επενδυτή σε ρόλο τσιφλικά στον οποίο ανήκουν τα πάντα. Δεν πληρώνει φόρους αλλά το κράτος τον υπηρετεί. Από την άλλη, είναι οι υπόλοιποι πολίτες-κολίγοι στους οποίους δεν ανήκει τίποτα, δουλεύουν σκληρά, πληρώνουν μια ζωή φόρους και χαράτσια. Γι’ αυτούς το κράτος λειτουργεί μόνο ως τιμωρός, ως κατήγορος, ως διώκτης και εκβιαστής. Και θέλετε να πιστέψουμε ότι όλα αυτά θα φέρουν ανάπτυξη;
Είναι γνωστό πως όσο πιο συγκεντρωτικός είναι ένας θεσμός, ειδικά όταν αφορά επενδυτικές δραστηριότητες και διαχείριση δημόσιου χρήματος, υπάρχει σοβαρός κίνδυνος να δημιουργηθεί εστία διαφθοράς και ειδικότερα, όταν κυβερνούν τα ίδια κόμματα τα οποία αποδεδειγμένα υποθάλπουν τόσα χρόνια καταχραστές και μιζαδόρους που πηγαίνουν αυτά τα χρήματα στα κομματικά τους ταμεία.
Εμείς θέλουμε να κρατήσουμε όρθια μια χώρα που διαμελίζεται συστηματικά και παραχωρείται χωρίς κανέναν ενδοιασμό. Θέλουμε οποιαδήποτε επενδυτική δραστηριότητα να υπόκειται σε νομοθεσία. Θέλουμε αυτά που εσείς θεωρείτε εμπόδια, τα αρχαιολογικά μνημεία, το φυσικό περιβάλλον, όλα αυτά να αποτελέσουν εργαλεία.
Δεν ξέρω αν έχετε πληροφορηθεί τα νέα, για το μόνο επενδυτή που έχετε καταφέρει να προσελκύσετε, την «EL DORADO GOLD». Αυτήν τη στιγμή ο Ρουμάνος πρωθυπουργός έχει καλέσει το υπουργικό συμβούλιο και τον υπουργό να ανακαλέσουν την άδεια για τη χρήση κυανίου.
Αυτούς τους επενδυτές προσελκύετε. Φανταστείτε τι θα είχε γίνει αν αυτός ο νόμος που περνάτε, ήταν νόμος επί Πάχτα! 
Κυρίες και κύριοι Βουλευτές, αυτά ήθελα να πω. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Σας ευχαριστούμε.
Το λόγο έχει ο κ. Κέλλας.</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, κύριοι Βουλευτές, το νομοσχέδιο που συζητούμε σήμερα αφορά τη διαμόρφωση φιλικού αναπτυξιακού περιβάλλοντος για την προσέλκυση στρατηγικών και ιδιωτικών επενδύσεων στην οικονομία μας. 
Η χώρα μας σήμερα απολαμβάνει δημοσιονομικής ασφάλειας μετά τη μεγάλη δόση που πήραμε. Πετυχαίνουμε πλέον τους δημοσιονομικούς μας στόχους, ολοκληρώνουμε τη διαδικασία αύξησης της ρευστότητας στην οικονομία μας με την ανακεφαλαιοποίηση του τραπεζικού μας συστήματος, που ελπίζω να τελειώσει γρήγορα, όπως υποσχέθηκε και ο Υπουργός και πλέον αντιμετωπίζουμε την πρόκληση της ανάπτυξης, προσδοκώντας στην προσέλκυση επενδύσεων στη χώρα μας. Προχωρούμε, λοιπόν, στην πραγματοποίηση αυτών των διαρθρωτικών μεταρρυθμίσεων, που θα εξασφαλίζουν ένα αποτελεσματικό κράτος, φιλικό προς τους πολίτες και την επιχειρηματικότητα. 
Αυτός ο νόμος που έρχεται πολύ καθυστερημένα στη Βουλή, κύριε Υπουργέ, έχει καινοτομίες και απαντά στο καίριο ζήτημα, που είναι η ταχύτητα στη λήψη των αποφάσεων, η εξασφάλιση της αναγκαίας ρευστότητας, ώστε να πραγματοποιηθεί η επένδυση και η διατήρηση καθεστώτος απόλυτης διαφάνειας. 
Καθιερώνεται η λεγόμενη «πολυάδεια». Δηλαδή, ο επενδυτής μπορεί να προχωρήσει στην υλοποίηση της επένδυσής του μετά την εξασφάλιση πολεοδομικών και αρχαιολογικών αδειών με δική του ευθύνη και να ελεγχθεί αργότερα. Η «πολυάδεια», λοιπόν, έχει καταλυτική επίδραση στην ταχύτητα υλοποίησης της επένδυσης. 
Οργανωτικά προς αυτήν την κατεύθυνση συμβάλλει και η δημιουργία της Γενικής Διεύθυνσης Στρατηγικών Επενδύσεων, που είναι μία κεντρική αδειοδοτική αρχή μιας στάσης, όπως χαρακτηριστικά λέγεται, η οποία αναλαμβάνει όλες τις επαφές του επενδυτή με τις αντίστοιχες κρατικές υπηρεσίες.
Η εταιρεία «ΕΠΕΝΔΥΣΤΕ ΣΤΗΝ ΕΛΛΑΔΑ Α.Ε.» εξακολουθεί να λειτουργεί, προσαρμοσμένη όμως περισσότερο στις ανάγκες του σημερινού επιτακτικού παγκόσμιου μάρκετινγκ για την προσέλκυση επενδύσεων.
Όσον αφορά τη ρευστότητα, σημαντική καινοτομία είναι η διευκόλυνση του επενδυτή, να μπορεί να προσκομίσει εγγυητική επιστολή μέχρι και το 100% της ενίσχυσης του επενδυτικού νόμου, για να πάρει τα χρήματα στην αρχή της επένδυσης και όχι τμηματικά. Αντιλαμβάνεστε όλοι τη σημασία που έχει αυτό για τη ρευστότητα. 
Για να συμπληρωθεί το τρίπτυχο «ταχύτητα, ρευστότητα, διαφάνεια», θεσμοθετείται το Γραφείο Επιθεώρησης Ιδιωτικών Επενδύσεων, υπαγόμενο απευθείας στον Υπουργό Ανάπτυξης, με σκοπό το διαρκή έλεγχο τήρησης των διαδικασιών που αφορούν τις επιχορηγήσεις για την καταπολέμηση της διαφθοράς. Ακόμη, ο ιδιώτης επενδυτής βοηθείται πλέον και στη στελέχωση της επιχείρησής του, αφού βελτιστοποιείται η διαδικασία έκδοσης αδειών παραμονής για αλλοδαπούς πολίτες τρίτων χωρών. Άδεια παραμονής δίδεται, επίσης, και σ’ αυτούς οι οποίοι προβαίνουν σε αγορά ακίνητης περιουσίας στη χώρα μας άνω των 250.000 ευρώ, όπως προτείνεται και με τη σχετική τροπολογία.
Ένα μεγάλο ζήτημα σε πλείστες επενδύσεις είναι το λεγόμενο «χωροταξικό». Υπάρχει, λοιπόν, ειδική ρύθμιση στα ΕΣXAΣΕ, τα ειδικά σχέδια χωρικής ανάπτυξης για στρατηγικές επενδύσεις, ούτως ώστε ό,τι ισχύει για τις δημόσιες επενδύσεις να ισχύσει και για τις ιδιωτικές, για να μην υπάρχει καθυστέρηση σε σχέση με χωροταξικά ζητήματα.
Κυρίες και κύριοι συνάδελφοι, θέλω να αναφερθώ σε δύο σημεία του νομοσχεδίου που αφορούν τους δύο πυλώνες της ανάπτυξης, τον πρωτογενή αγροτικό τομέα και τον τουρισμό. 
Όσον αφορά την αγροτική γη υψηλής παραγωγικότητας, αυτή πρέπει να προστατευθεί ακόμη και σε περιπτώσεις στρατηγικών επενδύσεων. Στον ίδιο βαθμό να προστατευθούν τα δάση και οι δασικές εκτάσεις. Πρέπει να προστεθούν ασφαλιστικές δικλίδες στο σχετικό άρθρο. 
Όσον αφορά δε τον τουρισμό, συμφωνώ με την υπαγωγή των ξενοδοχείων δύο αστέρων σε προγράμματα αναβάθμισης μέσα στο νέο επενδυτικό νόμο, διότι αποτελούν τη ραχοκοκαλιά του τουριστικού δυναμικού στη χώρα μας. 
Για την ανάπλαση του παραλιακού μετώπου της Αττικής, σωστά ιδρύεται η «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.», ούτως ώστε να υπάρξει συντονισμένη και όχι κατακερματισμένη ανάπτυξη.
Όσον αφορά τη συγκοινωνία με υδροπλάνα, η οποία θα δώσει μοναδικές δυνατότητες στα νησιά και τον τουρισμό μας, θεσπίζεται πλήρες πλαίσιο λειτουργίας αλλά δεν οριοθετείται το κεντρικό υδατοδρόμιο πού θα βρίσκεται στην Αττική. Εδώ, λοιπόν, έρχεται η «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.» να δώσει λύση. 
Κύριε Υπουργέ, έρχομαι τώρα σ’ ένα θέμα που έχω θίξει και με σχετική ερώτηση στον αρμόδιο Υπουργό προ μηνών και αφορά την παροχή πρόσθετων εγγυήσεων από πλευράς  εργοληπτικών εταιρειών στα δημόσια έργα. Εδώ έχουμε μεγάλες εκπτώσεις και πολύ μεγάλες εγγυητικές επιστολές. Οι πρόσθετες εγγυήσεις πρέπει να καταργηθούν τελείως και όχι να μειωθούν, όπως προτείνετε με το παρόν νομοσχέδιο. Είναι λάθος να αφήνουμε, αυτήν τη στιγμή, έναν τεχνικό κόσμο, που έχει να κάνει με την κατασκευή ή τη μελέτη των έργων, έρμαιο του τραπεζικού συστήματος. 
Πλήθος έργων που έχουν δημοπρατηθεί και ολοκληρωθεί οι διαγωνισμοί, δεν μπορούν να ανατεθούν, γιατί δεν μπορούν οι εργοληπτικές εταιρείες να εξασφαλίσουν εγγυητικές επιστολές. Προχωρήστε στην κατάργηση, κύριε Υπουργέ, όπως άλλωστε είναι και η επιθυμία του ΤΕΕ, αλλιώς οδηγούμαστε σε μονοπωλιακές καταστάσεις στον χώρο των δημοσίων έργων.
Με τις παρατηρήσεις αυτές, κυρίες και κύριοι συνάδελφοι, τελειώνω δίνοντας θετική ψήφο για να μπορέσει επιτέλους η χώρα μας να εισέλθει σε τροχιά ανάπτυξης χωρίς να χρειαστούν άλλα μέτρα, αφού πλέον ο λαός μας έχει εξαντλήσει προ πολλού τις αντοχές του. 
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Σταυρούλα Ξουλίδου από τους Ανεξάρτητους Έλληνες έχει το λόγο.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κύριε Πρόεδρε.
«Αναπτυξιακό περιβάλλον». Μόνο ανάπτυξη δεν προοιωνίζεται το συγκεκριμένο νομοσχέδιο αλλά ξεπούλημα της εθνικής μας περιουσίας, της πολιτισμικής μας κληρονομιάς και των φυσικών πόρων. Πρόκειται για άλλον ένα νόμο που αλλάζει ξανά τη νομοθεσία των fast track ιδιωτικών επενδύσεων. 
Κατ’ αρχάς, θα πρέπει η Κυβέρνηση να αξιολογήσει την ίδια τη διαδικασία του fast track, αφού από τον πρώτο νόμο που ψηφίστηκε το 2010 έως και σήμερα δεν υπάρχει καμμία αξιολόγηση για το αν όντως υπήρξαν επενδύσεις, που να αδειοδοτήθηκαν με αυτές τις διαδικασίες και να έχουν προσφέρει κάτι στη χώρα και την ανάπτυξη. Αντ’ αυτού έρχεστε για τρίτη φορά να αλλάξετε τη fast track νομοθεσία για να την προσαρμόσετε φωτογραφικά σε συγκεκριμένους επενδυτές.
Τα επιχειρήματα της Κυβέρνησης ότι με αυτές τις ρυθμίσεις θα δοθούν κίνητρα στους επενδυτές αγνοούν -ηθελημένα ή αθέλητα άραγε- ότι ο σοβαρός επενδυτής το πρώτο ζήτημα το οποίο προσέχει στη χώρα που θα κατευθυνθεί για να επενδύσει, είναι το σταθερό νομοθετικό και φορολογικό πλαίσιο. Και η Κυβέρνηση τι κάνει; Αλλάζει τις ρυθμίσεις ανά εξάμηνο.
Στο άρθρο 11, λέτε ότι μπορούν για κάθε επενδυτή να θεσπιστούν ειδικά φορολογικά κίνητρα και να απαλλάσσεται από τέλη και ειδικούς φόρους. Άρα ούτε τα δημόσια έσοδα θα κερδίζουν απ’ αυτές τις επενδύσεις. 
Με τη συνεχή αλλαγή των όρων του επενδυτικού περιβάλλοντος, με τη νομοθέτηση συγκεκριμένων επενδυτών, που πλέον στο νομοσχέδιο αυτό έχουν και ονοματεπώνυμο, δεν προσελκύετε επενδυτές. Προσελκύετε μόνο κοράκια που νοιάζονται να κάνουν χωρίς κόστος, με τη χρηματοδότηση των ΕΣΠΑ και του ελληνικού δημοσίου, επενδύσεις που θα καταστρέψουν το φυσικό και πολιτισμικό μας περιβάλλον, θα καταπατήσουν τον αιγιαλό και την παραλία. Δεν θα ελεγχθούν ποτέ για το αν έδωσαν οτιδήποτε στον τόπο και στο τέλος θα βγάλουν τα κέρδη στο εξωτερικό και θα κλείσουν, όπως έγινε με τις ιδιωτικές εταιρείες του ρεύματος.
Προκύπτει, λοιπόν, επί της αρχής ένα θέμα σκοπιμότητας αυτού του νομοσχεδίου. Με τους fast track νόμους, καταστρατηγείται η ισότητα όλων απέναντι στους νόμους του κράτους. Φτιάχνονται δύο νομοθεσίες: μία για όσους η διϋπουργική επιτροπή θα βαφτίσει ως στρατηγικούς επενδυτές και μία για όλους τους υπόλοιπους πολίτες. 
Και ποιοι είναι οι στρατηγικοί επενδυτές; Σύμφωνα με το άρθρο 1, όσοι φέρνουν ποσοτικά και ποιοτικά αποτελέσματα σημαντικής εντάσεως στη συνολική εθνική οικονομία. Ποιος θα αποφασίζει; Η διυπουργική επιτροπή στρατηγικών επενδύσεων, σύμφωνα με το άρθρο 1; Ξέρετε τι σημαίνει αυτό; Έναν νέο κύκλο διαφθοράς με συναλλαγή μεταξύ των υποψηφίων επενδυτών και της Κυβέρνησης για το ποιος θα χαρακτηριστεί στρατηγικός επενδυτής και άρα θα απολαύσει ειδικούς όρους στην επένδυσή του. Διότι ο στρατηγικός επενδυτής, σύμφωνα με τα άρθρα αυτού του νομοσχεδίου, έχει ειδικό τρόπο με τον οποίο αντιμετωπίζεται από το δημόσιο, ειδικούς όρους δόμησης κατά παράβαση κάθε πολεοδομικού σχεδιασμού, ειδικούς όρους χρήσης γης, προτεραιότητα στις χρηματοδοτήσεις, ακόμα και ειδικό τρόπο που παίρνει άδεια διαμονής στη χώρα. 
Το έχουμε παρατηρήσει να συμβαίνει ήδη στον τομέα ανανεώσιμων πηγών ενέργειας. Εκατοντάδες Έλληνες προσπάθησαν να επενδύσουν στα φωτοβολταϊκά, πιστεύοντας στην πράσινη ανάπτυξη του κ. Παπανδρέου, ξοδεύοντας χρόνο και χρήμα και τελικά μερικοί βρέθηκαν μπροστά ως στρατηγικοί επενδυτές.
Πήραν όλες τις χρηματοδοτήσεις και ειδικούς όρους για την επένδυσή τους. Ρωτάτε τους ανθρώπους αυτούς πώς τους φαίνεται να υπάρχουν δύο μέτρα και δύο σταθμά στην αντιμετώπισή τους από τους  νόμους; Δεν έχετε το δικαίωμα να διαμορφώνετε δύο ειδών νομοθεσίες στη χώρα, διαλύοντας κάθε έννοια δικαίου και ισότιμης διαχείρισης.
Σε αυτή την Αίθουσα έχουμε ακούσει πολλά για την αναδιάρθρωση του δημοσίου. Κλείνετε πανεπιστήμια, κλείνετε σχολεία, νοσοκομεία, υπηρεσίες πολιτισμού με πλούσιο έργο και έρχεστε με το άρθρο 12 αυτού του νομοσχεδίου να ιδρύσετε μία ολόκληρη γενική γραμματεία, μόνο για την εξυπηρέτηση των στρατηγικών επενδυτών; Και μάλιστα, με μία διάθεση αδειοδοτήσεων που έχει τμήματα άνευ αρμοδιοτήτων. Τμήμα πολεοδομίας, τμήμα δασών, τμήμα αιγιαλού και παραλίας, τμήμα αρχαιολογικών αδειών. Πρόκειται για αρμοδιότητες που ανήκουν σε άλλα Υπουργεία.
Είναι δυνατόν οι αρχαιολογικές αδειοδοτήσεις να μην εκδίδονται από το αρμόδιο Υπουργείο Πολιτισμού, που δυστυχώς το έχετε υποβαθμίσει σε γενική γραμματεία και τις εφορίες αρχαιοτήτων και να εκδίδονται από το Υπουργείο Ανάπτυξης; 
Εξίσου απαράδεκτο είναι και το ότι παρακάμπτετε τον αρχαιολογικό νόμο στην παράγραφο 2 του άρθρου 5, ώστε να αποφασίζουν για την τύχη των αρχαιοτήτων, όχι αρμόδιες υπηρεσίες, αλλά ο Υπουργός Ανάπτυξης και ο Υπουργός Παιδείας.
Τι σημαίνει αυτό για παράδειγμα για το Ναό του Απόλλωνος Ζωστήρος, ένα σημαντικό μνημείο που βρίσκεται στην περιοχή του Αστέρα Βουλιαγμένης που τον έχετε βγάλει για ξεπούλημα; Η τύχη του ναού θα αποφασιστεί με μία κοινή υπουργική απόφαση, πέρα και μακριά από τους καθ’ ύλην αρμόδιους αρχαιολόγους που τον έσκαψαν, τον προστατεύουν και προσπαθούν να τον αναδείξουν; 
Τι θα σήμαινε αυτό για τις σημαντικές αρχαιότητες του Σταθμού Βενιζέλου στη Θεσσαλονίκη; Ότι οι σημαντικότερες βυζαντινές αρχαιότητες της Θεσσαλονίκης θα είχαν καταστραφεί, πριν καν προλάβει να το μάθει κανείς; Πριν προλάβουν να διατυπωθούν εναλλακτικές λύσεις, όπως έχει γίνει τώρα για τη συνύπαρξη αρχαιοτήτων και σταθμού, με μία απόφαση δύο Υπουργών;
Γνωρίζετε πολύ καλά ότι ο αρχαιολογικός νόμος έχει εκδοθεί κατ’ εντολή του άρθρου 24 του Συντάγματος και είναι αντισυνταγματικό να τον παρακάμψετε. Γνωρίζετε πολύ καλά ότι η χώρα μας έχει υπογράψει πλήθος διεθνών συμβάσεων για την προστασία των μνημείων που μας επιβάλλουν να ασχολούνται με τα μνημεία οι εξειδικευμένοι προς τούτο επιστήμονες αρχαιολόγοι, μουσειολόγοι, ιστορικοί τέχνης και αρχιτέκτονες. 
Γνωρίζετε ότι δεν είναι επίσης συνταγματικό να τους παρακάμψετε, όταν πρόκειται για μνημεία που είναι τμήμα της διεθνούς πολιτισμικής κληρονομιάς.
Ως εκ τούτου, στο συγκεκριμένο σημείο πρέπει να απαλειφθεί η φράση «κατά παρέκκλιση κάθε άλλης διάταξης» και να γραφτεί στο νομοσχέδιο, «τηρουμένων των διατάξεων του ν. 3028».
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω,  κύριε Πρόεδρε.
Επιπροσθέτως, με το σχέδιο νόμου «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις», διαφαίνεται πια ξεκάθαρα ότι μόνο φιλικό δεν είναι για τη χώρα μας αυτό το νομοσχέδιο, μιας και με αυτόν τον τρόπο διαμορφώνετε τις κατάλληλες συνθήκες ξεπουλήματος απ’ ό,τι έχει μείνει στην περιουσία του ελληνικού λαού είτε αφορά την οικονομία είτε τους φυσικούς πόρους και το περιβάλλον είτε τον πολιτισμό μας. 
Ευχαριστώ.
(Χειροκροτήματα από την πτέρυγα των Ανεξαρτήτων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Η κ. Μαρίνα Χρυσοβελώνη έχει το λόγο.</ChairmanSpeech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, ξεκινώ με μία γενική επισήμανση. Παρατηρούμε ότι εδώ και κάποιον καιρό έρχονται σε διαφορετικά νομοσχέδια διατάξεις που αφορούν στην οικογένεια Κωνσταντακόπουλου. Είχαμε εξετάσει μάλιστα πρόσφατα ειδική διάταξη που αποσκοπούσε στην αποτελεσματικότερη εκπλήρωση του σκοπού του ιδρύματος «Καπετάν Βασίλης» που είναι η υποστήριξη της αειφόρου αγροτικής ανάπτυξης στη Μεσσηνία. Βέβαια, η διάταξη που φέρατε τότε, αφορούσε αποκλειστικά στο συγκεκριμένο ίδρυμα και την αναφερόμενη επιτάχυνση των δράσεών του, μέσα από την εξαίρεσή του από δημόσιους οικονομικούς ελέγχους. 
Εν πάση περιπτώσει, δηλωμένος σας στόχος τότε, ήταν η ευέλικτη διαχείριση διαθεσίμων του ιδρύματος, πρόθεση που επί του παρόντος δεν αμφισβητούμε. Επίσης, δεν αμφιβάλλουμε ότι και οι επενδύσεις της εταιρίας «TERME» συμφερόντων Κωνσταντακόπουλου που χρηματοδοτούνται από το κράτος, σύμφωνα με τα άρθρα 29 και 30 του νομοσχεδίου, δηλαδή ξενοδοχεία που δημιούργησε ο μακαρίτης εφοπλιστής στη Μεσσηνία, είναι πράγματι αξιόλογες τουριστικές μονάδες.  
Το ζήτημα όμως, της κρατικής ενίσχυσης είναι τελείως άλλης τάξης και πολύ διαφορετικό. Σε κάθε περίπτωση, από τη στιγμή που επιδιώκετε να ψηφίζετε τέτοιες διατάξεις, θα πρέπει να τις φέρνετε στη Βουλή σε ένα ενιαίο και ομώνυμο νομοσχέδιο, που να αφορά στη συγκεκριμένη ή και στην παρεμφερή οικογένεια Μαντωνανάκη στην Κρήτη, για τα ξενοδοχεία της οποία υπάρχει ανάλογη πρόβλεψη στο παρόν νομοσχέδιο. Με αυτόν τον τρόπο, τουλάχιστον, θα υπάρχει μία συνεκτική εικόνα του κυβερνητικού έργου, την οποία θα μπορούν να αξιολογήσουν κι οι πολίτες.
Κύριε Πρόεδρε, θα απευθυνθώ στο Προεδρείο για ένα θέμα διαδικαστικό, αλλά εξόχως σοβαρό. Εισήχθη στην Ολομέλεια η τροπολογία του κ. Χατζηδάκη με γενικό αριθμό 372 και ειδικό 31. Όπως μπορείτε να δείτε, φέρει μόνο μία υπογραφή, αυτή του κυρίου Υπουργού, χωρίς την συνυπογραφή του Υπουργού Οικονομικών. 
Όμως, από την απλή ανάγνωσή της προκύπτει ότι περιέχει θέματα μισθολογικά δημοσίων υπαλλήλων, ζητήματα αποκλειστικής αρμοδιότητας του ΤΑΙΠΕΔ -αναφέρομαι στην παράγραφο 13 σελίδα 12 και στην παράγραφο 6 σελίδα 10- για τα οποία κατ’ εξοχήν αρμόδιο είναι το Υπουργείο Οικονομικών.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Αυτήν την τροπολογία την ψάχνουμε. Εμείς δεν μπορούμε να τη βρούμε!</Speech>
<Speech><Parlmember>ΜΑΡΙΝΑ ΧΡΥΣΟΒΕΛΩΝΗ</Parlmember>: Εμείς τη βρήκαμε.
(Χειροκροτήματα από την πτέρυγα των Ανεξαρτήτων Ελλήνων)
Η έλλειψη, όμως, αυτή είναι ουσιωδέστερη, ουσιωδέστατη και επιβάλλει την απόσυρση της συγκεκριμένης τροπολογίας με ευθύνη του Υπουργείου, η οποία δεν θα έπρεπε να είχε φτάσει στην Ολομέλεια, ακόμα κι αν ο κύριος Υπουργός σπεύσει να διορθώσει το λάθος του, γιατί διαφορετικά εκτίθεται ανεπανόρθωτα το Κοινοβούλιο και η Κυβέρνηση.
Επί της ουσίας της συγκεκριμένης τροπολογίας παρατηρώ ότι υπάρχουν κάποια σημεία πολύ προβληματικά και πρέπει να τα επισημάνουμε. Το πρώτο αφορά στην παράγραφο 6 στη σελίδα 5 για την Ανώνυμη Εταιρεία Διαχείρισης Περιφερειακών Αεροδρομίων, την ΑΕΔΙΠΑ. Συμφωνούμε με την ιδέα δημιουργίας ενός τέτοιου δημόσιου φορέα. Δεν συμφωνούμε, όμως, καθόλου με την εφαρμογή. Για παράδειγμα, περιλαμβάνετε στην παράγραφο 13 της σελίδας 7 μεταξύ των χρηματοδοτών της εταιρείας αυτής, όσους επιβάτες ταξιδεύουν αεροπορικά στη χώρα μας. Σχεδιάζετε, δηλαδή, να επιβάλετε ένα ακόμα τέλος, που θα επιβαρύνει όλους τους μετακινούμενους πολίτες, μέσω της αύξησης της τιμής των αεροπορικών εισιτηρίων, που ήδη πληρώνουν πανάκριβα.
Πέραν του άδικου χαρακτήρα αυτής της πολιτικής, αφού ο πραγματικός άμεσος πελάτης της ΑΕΔΙΠΑ θα είναι οι εταιρείες κι όχι οι επιβάτες, υπάρχει κι ένα σοβαρό ζήτημα που θέτει ο κοινός νους. Πώς είναι δυνατόν να προχωρήσει τουριστικά η Ελλάδα και να προσελκύσουμε ξένους με μια διαρκή αύξηση της τιμής των αεροπορικών εισιτηρίων; Σας θυμίζω το κακό προηγούμενο του πανάκριβου για τον τελικό χρήστη Αεροδρομίου «Ελευθέριος Βενιζέλος», που με μια παρόμοια λογική έχει μετακυλήσει το κόστος στους επιβάτες.
Σε κάθε περίπτωση, η επιβολή τελών που δεν είναι ανταποδοτικά, πάσχει νομικά και είναι για τους Ανεξάρτητους Έλληνες πολιτικά αδικαιολόγητη.
Άλλο επιλήψιμο σημείο για εμάς αποτελεί η διάταξη της παραγράφου 4 στη σελίδα 10, που αφορά και στο αεροδρόμιο της Νέας Αγχιάλου στη Μαγνησία. Όπως γνωρίζετε, το συγκεκριμένο αεροδρόμιο έχει πολιτικό, αλλά και στρατιωτικό χαρακτήρα. Υπενθυμίζω πως ο πολιτικός αερολιμένας της Νέας Αγχιάλου, ένα έργο ζωής που ολοκλήρωσε ουσιαστικά ο μακαρίτης Θανάσης Νάκος, είναι το μοναδικό αεροδρόμιο αυτού του τύπου σε όλη την Κεντρική Ελλάδα. Προϋπήρχε, όμως και θα συνεχίσει να υπάρχει και το στρατιωτικό κομμάτι του που αφορά στην Πολεμική μας Αεροπορία. 
Γι’ αυτό το λόγο, δεν μπορώ να καταλάβω τη σκοπιμότητα της τροπολογίας σας αυτής, κύριε Υπουργέ. Γιατί θέλετε να παρακάμψετε το Γενικό Επιτελείο Αεροπορίας; Για ποιο λόγο, τα θέματα εθνικής άμυνας και ασφάλειας τέτοιων ευαίσθητων εγκαταστάσεων θα ρυθμίζονται από το ΤΑΙΠΕΔ, που όλοι γνωρίζουμε ότι φτιάχνει τα κείμενα των προκηρύξεων για τις παραχωρήσεις αεροδρομίων και αποφασίζει ποια θα είναι η ανάδοχος εταιρεία;
Θα καθορίζονται, δηλαδή, όλα αυτά τα κρίσιμα ζητήματα από έναν προβληματικό οργανισμό, όπως είναι το ΤΑΙΠΕΔ, που στο κάτω-κάτω της γραφής είναι και απολύτως αναρμόδιο; Ή μήπως θα γίνονται κι αυτά τα θέματα εθνικής ασφάλειας αντικείμενο διαπραγμάτευσης με τους ιδιώτες πριν την υπογραφή των συμβάσεων, όπως κι εσείς προτείνετε; Έτσι, όμως, οι τελείως άσχετοι παραχωρησιούχοι θα αποκτούν δικαίωμα λόγου σ’ αυτά τα μείζονος σημασίας θέματα, γιατί εσείς τους εκχωρείτε το δικαίωμα.
Εμείς, όμως, για τους λόγους που προανέφερα, απορρίπτουμε τη διάταξη αυτή, γιατί στρέφεται ευθέως κατά της εθνικής μας άμυνας και ασφάλειας, ενώ αιτούμαστε και πάλι την απόσυρση της τροπολογίας, γιατί έχει σοβαρότατο τυπικό ελάττωμα.
Κύριε Πρόεδρε, κυρίες και κύριοι συνάδελφοι, θα ήθελα να πω δυο λόγια και για την τροπολογία του Υπουργείου Δικαιοσύνης, πέραν όσων ανέφερε η ειδική αγορήτρια των Ανεξαρτήτων Ελλήνων. Εκεί υπάρχει διάταξη για την αύξηση από 5 εκατομμύρια ευρώ σε 10 εκατομμύρια ευρώ του ορίου προϋπολογισμού των έργων που θα ελέγχονται προσυμβατικά από το Ελεγκτικό Συνέδριο. Με άλλα λόγια, τα κάτω των 10 εκατομμυρίων ευρώ αξίας έργα τα θεωρείτε μικρά και προτείνετε να μην ελέγχονται. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, δώστε μου τα δύο λεπτά που μου πήρατε. 
Σας ευχαριστώ.
Δίνετε και μία περίεργη δικαιολογία γι’ αυτό, επικαλούμενοι πρόσφατο δικό σας νόμο όπου αποδεχθήκατε το ίδιο απαράδεκτο υψηλό όριο και στις προγραμματικές συμβάσεις. Νομίζω πως έτσι, όχι μόνο δεν προάγετε τη διαφάνεια, αλλά πάνω απ’ όλα δεν εξασφαλίζετε την έγκυρη προστασία του δημοσίου χρήματος και σίγουρα δεν δίνετε την εικόνα μιας σοβαρής Κυβέρνησης, όταν σπεύδετε να αλλάξετε στην ουσία της μία διάταξη, που εσείς ψηφίσατε πριν από ένα μήνα.
Θυμίζω επίσης εδώ ότι η Κυβέρνηση ευτυχώς αναγνώρισε ένα χονδροειδές λάθος που υπήρχε στο αρχικό κείμενο του νομοσχεδίου και το διόρθωσε. Μιλώ για το ποσοστό επιδοτήσεων 50% που αφορούν επενδύσεις σε νησιά υπαγόμενα στην ηπειρωτική χώρα, όπως είναι και οι Σποράδες. Για κάποιο λόγο, προσπαθήσατε να ακυρώσετε τη δυνατότητα παροχής του ανώτατου ποσοστού χρηματοδότησης που προβλέπεται στο χάρτη περιφερειακών ενισχύσεων. Έστω και καθυστερημένα, αναγνωρίσατε το λάθος σας και καταθέσατε σχετική τροπολογία.
Η παράγραφος 5 είναι προς τη σωστή κατεύθυνση, καθώς οι Ανεξάρτητοι Έλληνες στηρίζουμε την κρατική ενίσχυση ιδιωτικών επενδύσεων σε ξεχασμένες και αδικημένες από το κράτος περιοχές, όπως είναι οι Σποράδες οι οποίες –οφείλω να πω- δεν έχουν νιώσει την ουσιαστική αρωγή του κράτους ούτε έχουν δει δυστυχώς μεγάλες αναπτυξιακές πρωτοβουλίες, ειδικά τα τελευταία χρόνια, μετά την οικονομική κατάρρευση λόγω μνημονίου.
Επομένως, εμείς θα στηρίξουμε την πρόθεσή σας όπως εκδηλώνεται σήμερα, αλλά θα περιμένουμε να δούμε τα αποτελέσματα του νόμου αυτού στην πράξη, γιατί το ζητούμενο είναι οι πραγματικές επενδύσεις, σε νησιά όπως είναι οι Σποράδες, που θα δώσουν ουσιαστικά κίνητρα ανάπτυξης, όχι μόνο στη Μαγνησία, αλλά σε ολόκληρη την ελληνική περιφέρεια.
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ευχαριστούμε την κ. Χρυσοβελώνη.
Γίνεται γνωστό στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι οκτώ μαθητές και μαθήτριες και εννιά εκπαιδευτικοί συνοδοί τους από το 12ο Δημοτικό Σχολείο Πάτρας και το Δημοτικό Σχολείο Γενναδίου Ρόδου.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Η κ. Τσαμπίκα Ιατρίδη έχει το λόγο.</ChairmanSpeech> 
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Ευχαριστώ πολύ, κύριε Πρόεδρε.
Θα μου επιτρέψετε να καλωσορίσω κι εγώ τους συμπατριώτες μου από τη Ρόδο και να ευχηθώ σ’ όλα τα παιδιά καλή σταδιοδρομία.
Κυρίες και κύριοι συνάδελφοι, συζητάμε σήμερα επί των άρθρων ενός νομοσχεδίου, που με τις ρυθμίσεις του θέλει να διαμορφώσει ένα φιλικό αναπτυξιακό περιβάλλον για τις στρατηγικές και ιδιωτικές επενδύσεις. Δεν θα αναφερθώ επί της αρχής του νομοσχεδίου. Άλλωστε, αναφέρθηκε εκτενώς η εισηγήτρια των Ανεξάρτητων Ελλήνων και είπε γιατί το καταψηφίζουμε. Είναι όμως θετική η στάση μας στα άρθρα που αφορούν την ίδρυση, λειτουργία και εκμετάλλευση των υδατοδρομίων. 
Θέλω να επισημάνω εδώ ότι η ίδρυση υδατοδρομίων προβλέπεται και στην εθνική αντιπρόταση που καταθέσαμε οι Ανεξάρτητοι Έλληνες πριν τις εκλογές. Αποτελεί άλλωστε για χρόνια αντικείμενο συζήτησης για τις νησιωτικές κοινωνίες, ιδιαίτερα τα Δωδεκάνησα και τις Κυκλάδες, ως ένας εναλλακτικός τρόπος μετακίνησης ο οποίος μπορεί να λειτουργήσει επικουρικά με τις υπηρεσίες που παρέχονται με την ακτοπλοΐα.
Βέβαια, πρέπει να τονίσω εδώ ως νησιώτισσα ότι η ακτοπλοΐα ήταν, είναι και παραμένει ο βασικός «αιμοδότης» των νησιών μας και το καλοκαίρι και το χειμώνα.
Θέλω να θυμίσω ακόμα ότι η πρώτη προσπάθεια που είχε γίνει από καναδική εταιρεία για την ανάπτυξη και λειτουργία των υδατοδρομίων, «σκόνταψε» στη γραφειοκρατία και έτσι χάθηκε μία μεγάλη ευκαιρία να υπάρξει ένας εναλλακτικός τρόπος μετακίνησης των κατοίκων και των τουριστών. 
Με τα υδροπλάνα και τα υδατοδρόμια είχε ασχοληθεί και ο Πρόεδρος του κινήματός μας Πάνος Καμμένος κατά τη διάρκεια της θητείας του ως Υφυπουργός Ναυτιλίας και είχε επανειλημμένα μιλήσει για τη χρησιμότητά τους σε νησιά, όπως τα Δωδεκάνησα και οι Κυκλάδες. 
Όπως είπα, εμείς συμφωνούμε με την προσπάθεια του Υπουργείου Ανάπτυξης να ανακινήσει το θέμα και να δημιουργήσει τις προϋποθέσεις για τη λειτουργία υδατοδρομίων στη χώρα μας.
Πέρα από τις παρατηρήσεις που ανέφερε η εισηγήτριά μας κ. Μακρή, θα ήθελα να κάνω ορισμένες διευκρινίσεις σε κάποια από τα άρθρα. 
Άρθρο 38 «Αίτηση για χορήγηση άδειας λειτουργίας υδατοδρομίου». Ως παρατήρηση θα μπορούσε να αναφερθεί ότι απουσιάζει η σύμφωνη γνώμη της αρχαιολογικής υπηρεσίας, όπου απαιτείται. Βέβαια, οι αποφάσεις της υπηρεσίας αυτής είναι χρονοβόρες και ίσως καθιστούν χρονοβόρα και τη διαδικασία αδειοδότησης. 
Σημειώνεται ότι στο λιμάνι της Πάρου, για παράδειγμα, δεν έχουν γίνει απαιτούμενες επεμβάσεις λόγω καθυστερήσεων της Αρχαιολογικής Υπηρεσίας. 
Στο άρθρο 39 η παράγραφος 9 προβλέπει ότι η άδεια λειτουργίας υδατοδρομίου είναι αόριστης διάρκειας. Αν και προβλέπεται η τήρηση και η ανανέωση των πιστοποιητικών –είναι λογικό άλλωστε- θεωρούμε ότι θα πρέπει να αναφερθεί η εκδοχή, η άδεια να είναι συγκεκριμένης χρονικής διάρκειας, ίσως από είκοσι έως τριάντα χρόνια και σε κάθε περίπτωση να είναι ικανός χρόνος για την απόσβεση της επένδυσης. Από τη λήξη του χρόνου αυτού θα πρέπει να ζητείται νέα άδεια. 
Στο άρθρο 41 σε συνδυασμό με το άρθρο 39 τίθεται το ζήτημα για το αν αυτός που έχει την αρχική άδεια, μπορεί να έχει το απεριόριστο δικαίωμα να την παραχωρεί και να τη μεταβιβάζει όπου επιθυμεί. Με απλά λόγια, ενώ θα έχουν δεσμευτεί οι συγκεκριμένες θαλάσσιες περιοχές της χώρας, κάποιοι θα έχουν το αόριστο προνόμιο να ενεργούν κατά βούληση. 
Ειδικά, αν τα υδατοδρόμια, που θα αναπτυχθούν από δήμους κ.λπ., μεταφερθούν στο ΤΑΥΠΕΔ, τίθεται ένα ζήτημα για το ποιοι θα βρεθούν με υδατοδρόμια από τη μια στιγμή στην άλλη. Στο σημείο αυτό πιστεύω ότι θέλει διευκρίνιση από το αρμόδιο Υπουργείο και από τον αρμόδιο Υπουργό. 
Όσον αφορά το άρθρο 48, το τέλος 5% επί του καθαρού ναύλου ίσως να είναι υψηλό. Αντίστοιχο θέμα, κύριε Υπουργέ, με την φορολογία έχουμε και για τα ακτοπλοϊκά εισιτήρια. 
Πιστεύω ότι και λόγω της ιδεολογίας σας πρέπει να απεχθάνεστε τους πολλούς φόρους και ίσως θα πρέπει να προχωρήσετε σε μείωση. 
Σε κάθε περίπτωση, η ίδρυση υδατοδρομίων κινείται προς τη σωστή κατεύθυνση και ανταποκρίνεται στις γεωγραφικές ιδιαιτερότητες της χώρας μας. 
Τέλος, θα ήθελα να αναφερθώ και στο άρθρο 25, παράγραφο 3. Είναι και αυτή μια ρύθμιση από το Υπουργείο, η οποία δεν έχω πρόβλημα να  επισημάνω ότι κινείται προς τη σωστή κατεύθυνση και είναι μια δίκαιη ρύθμιση για όσους τους αφορά, η οποία ανταποκρίνεται στη κοινή λογική και είναι μία έντιμη στάση του κράτους απέναντι σε όσους οικιοθελώς τακτοποίησαν τις όποιες εκκρεμότητες είχαν. Με τη ρύθμιση αυτή το δημόσιο δεν αποκτά καμμία βλάβη και μπορούν οι επιχειρήσεις να λειτουργήσουν απρόσκοπτα. Η ρύθμιση αυτή αφορά και τις επιχειρήσεις, ιδιαίτερα στο κλάδο του τουρισμού. Κατά συνέπεια, θεωρούμε ότι κινείται στη σωστή κατεύθυνση και δεν έχουμε πρόβλημα να τη στηρίξουμε.
Σας ευχαριστώ πολύ. 
(Χειροκροτήματα από την πτέρυγα των Ανεξάρτητων Ελλήνων)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς σας ευχαριστούμε. 
Ο κύριος Υπουργός έχει το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, κυρίες και κύριοι συνάδελφοι της Αντιπολίτευσης, η ανάπτυξη της ελληνικής οικονομίας, η μείωση της ανεργίας δεν είναι κάτι το οποίο μπορεί να επιτευχθεί με θεωρίες και ιδεολογήματα. Είναι κάτι που απαιτεί μεθοδική και σκληρή δουλειά.
Σήμερα η ανάπτυξη της ελληνικής οικονομίας χρειάζεται νέες επενδύσεις. Για να γίνουν νέες επενδύσεις, χρειαζόμαστε νέα κεφάλαια και ουδείς Βουλευτής της Αντιπολίτευσης χρησιμοποίησε αυτήν τη λέξη στη δική του ομιλία. Κανείς δεν μας είπε έναν εναλλακτικό τρόπο για να βρεθούν πόροι για την οικονομία μας σήμερα, εκτός από τις ιδιωτικές επενδύσεις. 
Το σχέδιο νόμου που συζητείται σήμερα στη Βουλή αφορά και τις μεγάλες και τις μεσαίες και τις μικρές επενδύσεις. Αφορά τις ελληνικές επενδύσεις, αφορά και τις ξένες επενδύσεις. Γιατί όταν αυτήν τη στιγμή έχουμε ανεργία στο 27% -το είπαν κάποιοι Βουλευτές της Αντιπολίτευσης ως μομφή, εγώ το δέχομαι ως θετικό, ναι- και κάθε επένδυση είναι στρατηγική. 
Θα προσπαθήσω στα οκτώ λεπτά που μου δίνει ο Κανονισμός της Βουλής να απαντήσω στα σχόλια των εισηγητών των κομμάτων και των κυρίων συναδέλφων που ακούστηκαν. 
Πρώτα απ’ όλα, οι στρατηγικές επενδύσεις στο άρθρο 1 έχουν συγκεκριμένες προϋποθέσεις. Γιατί η Βουλευτής των Ανεξαρτήτων Ελλήνων διάβασε μόνο την πρώτη γραμμή και δεν διάβασε όλο το άρθρο. Τίθενται δέκα κλάδοι της οικονομίας ως κλάδοι προτεραιότητας -και όποιος θέλει να αφαιρέσω έναν από αυτούς, ας μας το πει- τίθεται συγκεκριμένο ύψος επένδυσης και τίθενται συγκεκριμένες θέσεις εργασίας. 
Ένας συνάδελφος έθεσε ως μομφή ότι το γεγονός ότι θεωρούμε πως εκατόν είκοσι θέσεις εργασίας είναι στρατηγικές. Ναι, κυρίες και κύριοι συνάδελφοι, σήμερα εκατόν είκοσι θέσεις εργασίας είναι πάρα πολύ σημαντικές και αυτό πρέπει να το καταλάβουμε όλοι. Και φυσικά για την έγκριση μιας επένδυσης ως στρατηγικής, υπάρχει η Διυπουργική Επιτροπή Στρατηγικών Επενδύσεων, που όλοι οι συναρμόδιοι Υπουργοί λαμβάνουν την απόφαση, έχοντας υπόψη ο καθένας τα θέματα της δικής του αρμοδιότητας. 
Η Γενική Διεύθυνση Στρατηγικών Επενδύσεων δεν είναι ένας ακόμα μηχανισμός πάνω στους μηχανισμούς γραφειοκρατίας που ήδη έχουμε. Είναι αντικατάσταση. Είναι ένας νέος μηχανισμός αντί πολλαπλών μηχανισμών, που στην πράξη έχει αποδειχθεί ότι τις τελευταίες δεκαετίες έχουν λειτουργήσει ως τροχοπέδη για την προσέλκυση επενδύσεων. 
Για τον αναπτυξιακό νόμο ο ΣΥΡΙΖΑ συνεχίζει να επιμένει με το ίδιο επιχείρημα: ότι δεν έχει στόχευση. Σας έχω ζητήσει, κύριε συνάδελφε, και στην επιτροπή και χθες στην πρωτολογία, να μου πείτε συγκεκριμένα ποιους κλάδους της ελληνικής οικονομίας θέλετε να αφαιρέσουμε από τον αναπτυξιακό νόμο. Θέλετε να αφαιρέσουμε τη μεταποίηση, τον τουρισμό, την ενέργεια, την τεχνολογία, την νεανική επιχειρηματικότητα;  Παρακαλώ να το προτείνετε, να κρίνουμε και να το αφαιρέσουμε αν θέλετε να έχει περισσότερη στόχευση. Η ελληνική οικονομία έχει δυνατότητα σήμερα σε πολλούς κλάδους. Και αυτό προσπαθεί να ενισχύσει το υπό συζήτηση νομοσχέδιο. 
Κλείνω με την παρένθεση του εισηγητή της Αξιωματικής Αντιπολίτευσης. Μας κατηγορήσατε ότι το «Παράκτιο Μέτωπο» στοχεύει στην επενδυτική αναβάθμιση της δημόσιας περιουσίας. Μάλιστα. Στοχεύει στην επενδυτική αναβάθμιση της δημόσιας περιουσίας, περιουσίας του ελληνικού λαού που πρέπει να εκμεταλλευθούμε καλύτερα προς όφελος του ελληνικού λαού ισορροπημένα, όπως με μεγάλη λεπτομέρεια συζητήσαμε στην επιτροπή. 
Ακούσαμε από τον ειδικό αγορητή του ΠΑΣΟΚ την πρόταση να δούμε πιο θετικά συγκεκριμένους κλάδους της οικονομίας, όπως τον τουρισμό, τις εξαγωγές και την απασχόληση. Στο υπό αναμόρφωση προεδρικό διάταγμα, το οποίο δίνει τα κριτήρια βαθμολόγησης του αναπτυξιακού, θα λάβουμε υπόψη αυτές τις προτάσεις. Βέβαια, τονίζω ότι η πίτα του αναπτυξιακού είναι δεδομένη και ενισχύοντας κάποιους κλάδους αφαιρούμε κονδύλια από άλλους κλάδους. Και αυτό πρέπει πάντα να το έχουμε υπόψη. 
Αναφερθήκατε επίσης στην ανάγκη να υπάρχουν οργανωμένοι υποδοχείς για τις επενδύσεις. Κινούμαστε σ’ αυτήν την κατεύθυνση, ειδικά στο θέμα των νέων τεχνολογιών και θα προχωρήσουμε σύντομα σε συγκριμένες ανακοινώσεις. 
Ο Υπουργός Ανάπτυξης στη δική του παρέμβαση θα κάνει συγκεκριμένα σχόλια και θα δεχθεί συγκεκριμένες τροπολογίες, άρα δε θα ήθελα εγώ σ’ αυτή την πρωτολογία να μιλήσω πολύ συγκεκριμένα. Αλλά θέλω να πω, παραδείγματος χάριν, στο θέμα των εγγυητικών επιστολών, ότι θα αποδεχθούμε την πρόταση του ΠΑΣΟΚ για να δοθεί η δυνατότητα με τροπολογία να εκδίδονται εγγυητικές επιστολές με δέσμευση ισόποσης κατάθεσης σε τράπεζες. 
Ως προς τις μεγάλες επενδύσεις που συζητήθηκαν, συγκεκριμένα θέλω να κάνω τις εξής αναφορές: Όντως η επένδυση του fast trαck που έχει κατατεθεί στην Κρήτη είναι αναθεωρημένη λαμβάνοντας υπόψη τις αποφάσεις του Συμβουλίου της Επικρατείας και με αυτή την αναθεώρηση έγινε δεκτή από τη Διυπουργική Επιτροπή Στρατηγικών Επενδύσεων. 
Προσπάθησαν κάποιοι, κυρίες και κύριοι συνάδελφοι, να δημιουργήσουν την εντύπωση στην Αίθουσα ότι οι στρατηγικές επενδύσεις δεν είναι υποκείμενες στην ίδια περιβαλλοντική νομοθεσία, ότι δεν είναι υποκείμενες στο Σύνταγμα του ελληνικού κράτους. Αυτό είναι παντελώς αβάσιμο φυσικά, νομικά, πολιτικά και ηθικά. Οι μεγάλες επενδύσεις θέλουμε να κινηθούν ταχύτερα και να χρησιμοποιήσουν, όπου είναι σύννομο, ειδικά νομοθετικά εργαλεία, με τον ίδιο σεβασμό στο περιβάλλον, βέβαια, στον πολιτισμό μας, στην ιστορία μας. 
Συνεχίζω με σχόλια της Ήσσονος Αντιπολίτευσης. Έθεσαν χθες οι Ανεξάρτητοι Έλληνες ένα πυροτέχνημα αντισυνταγματικότητας εις βάρος της Εκκλησίας της Ελλάδος. Τελικά αυτό το πυροτέχνημα δεν κατατέθηκε στη Βουλή. Θα ήθελα πάντως να το δω -αν θέλετε να το μοιράσετε στους συναδέλφους- για να δούμε ποια ήταν τα επιχειρήματα των Ανεξαρτήτων Ελλήνων, με τα οποία αμφισβητούν τη συνταγματικότητα της ρύθμισης που είχαμε καταθέσει. 
Είδαμε έντονη κριτική από τους προλαλήσαντες Βουλευτές των Ανεξάρτητων Ελλήνων για διάφορα θέματα. Αλλά βλέπω και μεγάλες ανακολουθίες. Μιλήσατε, παραδείγματος χάριν, για την ανάγκη ταχύτερης απορρόφησης του ΕΣΠΑ. Σας θυμίζω ότι το δεύτερο εξάμηνο του 2012 πετύχαμε το 102% του εθνικού στόχου. Ήδη σήμερα, παρουσία του Πρωθυπουργού, ξεκινάμε τη διαδικασία για το επόμενο ΕΣΠΑ που θα ξεκινήσει το 2014. Ενώ όμως θέλετε να προχωρήσουμε στο ΕΣΠΑ, δεν ψηφίζετε τη σχετική τροπολογία, που έχει στόχο την επιτάχυνση του ΕΣΠΑ. Και αυτό δείχνει ανακολουθία λόγου. 
Μου κάνει ιδιαίτερη εντύπωση -και θα σταματήσω εδώ με τους Ανεξάρτητους Έλληνες- ότι δεν θα ψηφίσετε την τροπολογία 373, γιατί τη χαρακτηρίζετε μια «Βαβέλ» ρυθμίσεων.
Αντίθετα, η 373 δείχνει ότι η Κυβέρνηση άκουσε με ιδιαίτερη προσοχή στην επιτροπή όλους τους συναδέλφους και της Συμπολίτευσης και της Αντιπολίτευσης και καταθέτουμε διάφορες τροπολογίες, όπως καταθέσαμε και διάφορες νομοτεχνικές βελτιώσεις, λαμβάνοντας υπόψη τα σχόλια των μελών της επιτροπής, απόλυτα σεβόμενοι το δημοκρατικό διάλογο. Αλλά επειδή είναι πολλές, εσείς θεωρείτε ότι είναι «Βαβέλ» και δεν θέλετε να τις ψηφίσετε.
Κυρίες και κύριοι συνάδελφοι, ακούσαμε πολλές αρνήσεις από την Αντιπολίτευση κι έχω μία ολόκληρη λίστα αρνήσεων, αλλά ο χρόνος δεν μου επιτρέπει να τις απαντήσω μία-μία. 
Θέλω όμως να θέσω ένα συγκεκριμένο θέμα: Αυτήν τη στιγμή η χώρα κατάφερε να πετύχει τη δημοσιονομική ασφάλεια. Με την ανακεφαλαιοποίηση του τραπεζικού συστήματος, με την πληρωμή των οφειλών του δημοσίου, με την επίτευξη των στόχων της απορρόφησης του ΕΣΠΑ, προσπαθούμε να αυξήσουμε τη ρευστότητα στην αγορά. Σήμερα φέρουμε τον τρίτο πυλώνα, που είναι το θεσμικό πλαίσιο το οποίο είναι απαραίτητο για την προσέλκυση επενδύσεων. 
Σε αυτήν τη δύσκολη στιγμή, αν μπορεί η Βουλή να μην σκεφτεί κομματικά, όπως κάνει πάντα, αλλά να δει λίγο πιο πέρα. Να δούμε ότι έχουμε πάνω από ένα εκατομμύριο ανέργους, που χρειάζονται δουλειά, και για να έρθουν αυτές οι δουλειές, χρειάζονται επενδύσεις. Οι επενδύσεις χρειάζονται κεφάλαια, χρειάζονται ένα θεσμικό πλαίσιο το οποίο να είναι σύγχρονο, με απόλυτο σεβασμό στο Σύνταγμα, στις παραδόσεις αυτού του τόπου και στο περιβάλλον. Να είναι λοιπόν σύγχρονο, ευέλικτο και ανταγωνιστικό. 
Αυτό το θεσμικό πλαίσιο έχει φέρει η Κυβέρνηση σήμερα στη Βουλή. Θα ήθελα να δω όλες τις πτέρυγες της Βουλής να το στηρίζουν.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε τον κύριο Υπουργό.
Ο Κοινοβουλευτικός Εκπρόσωπος του ΣΥΡΙΖΑ-ΕΚΜ, κ. Παπαδημούλης, έχει το λόγο για οκτώ λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, επιτρέψτε μου πριν αναφερθώ στα άρθρα του συζητούμενου νομοσχεδίου, να αναφερθώ σε ένα θέμα καυτής επικαιρότητας, το οποίο απασχολεί όλους τους Έλληνες. 
Μπήκαν σκυθρωποί χθες οι τρεις Αρχηγοί στην συνάντησή τους και βγήκαν με «σφιγμένα» χαμόγελα και ανακοίνωσαν ότι συνεχίζεται η είσπραξη του ενιαίου φόρου μέσω της ΔΕΗ. «Βάφτισαν το κρέας, ψάρι», «κουρέλιασαν» το νόμο που είχαν ψηφίσει οι μνημονιακές κυβερνήσεις, «έγραψαν στα παλιά τους τα παπούτσια» την απόφαση του Συμβουλίου της Επικρατείας, που λέει ότι είναι προσωρινό αυτό το μέτρο και οφείλει να λήξει στις 31/12/2012 και η λεζάντα σε αυτήν την κυβερνητική φαρσοκωμωδία είναι «το ειδικό τέλος πέθανε, ζήτω ο ενιαίος φόρος». 
Στο τέλος, δηλαδή, αφού σας άφησαν, κύριε Μηταράκη, να «μουλιάσετε» είκοσι μέρες οι τροϊκανοί κι έφυγαν αφήνοντας το τελεσίγραφο, γίνεται αυτό που ζητάει η τρόικα, το εκτελωνίζει ο κ. Στουρνάρας, το υπογράφει ο κ. Σαμαράς και οι κ. Βενιζέλος και Κουβέλης, αφού «κάνουν κορδελάκια» για μερικές μέρες, λέγοντας «όχι, δεν θα το ψηφίσω» ή ο δεύτερος «αν δεν το ψηφίσει ο ένας, δεν το ψηφίζω κι εγώ», μετατρέπουν τις κόκκινες γραμμές σε κόκκινες κορδέλες συσκευασίας του νέου κυβερνητικού πακέτου.
Και το χειρότερο; Την ώρα που στέλνετε «τη λυπητερή» στους Έλληνες, πανηγυρίζουν και οι τρεις εταίροι με διαρροές και non papers. Η Νέα Δημοκρατία, διότι επικράτησε η άποψη Σαμαρά-Στουρνάρα να πληρωθεί και φέτος το χαράτσι μέσω της ΔΕΗ με μετονομασία, ο κ. Βενιζέλος γιατί υιοθετήθηκε η πρότασή του και ο κ. Κουβέλης γιατί εξανάγκασε σε άτακτη υποχώρηση τους κυβερνητικούς του εταίρους. Μα, που τα πουλάτε αυτά; Και βγαίνει σήμερα το πρωί ο κ. Κεδίκογλου και λέει: ναι και πάλι μέσω της ΔΕΗ, ναι, «κουρελιάζουμε» το νόμο, ναι, αθετούμε τη δέσμευση του Συμβουλίου της Επικρατείας, αλλά θα είναι έως 15% χαμηλότερα, γιατί θα τα «πάρουμε» και από τα εκτός σχεδίου ηλεκτροδοτούμενα και από τα αγροτεμάχια.
Και σας ρωτώ, μπορεί να μην είστε ο κατεξοχήν αρμόδιος, αλλά είστε στο οικονομικό επιτελείο; Εδώ και έξι μήνες δεν έχετε καταφέρει να καταστήσετε τις εφορίες ικανές να μαζεύουν το φόρο, έχετε αρχείο των εκτός σχεδίου μη ηλεκτροδοτούμενων, έχετε αρχείο των αγροτεμαχίων; Είσαστε σοβαροί; Θα βρεθεί κάποιος από την Κυβέρνηση να απαντήσει σε αυτά στον ελληνικό λαό, τον οποίο τον βάζετε διαρκώς να πληρώνει. Και δεν τον νοιάζει πώς ονομάζεται αυτό που τον καλείτε να πληρώσει!
Και επειδή υπάρχει εκτός από το «δεν έχω, δεν αντέχω» και το θέμα της δικαιοσύνης, σας ρώτησα και χθες, απαντήστε μου: Τι σόι φορολογική δικαιοσύνη είναι αυτή που 16.580 off shore εταιρείες, ιδιοκτήτες των ακριβότερων ακινήτων στην Ελλάδα, πλήρωσαν το 2012, μόνο τριακόσιες σαράντα πέντε χιλιάδες ευρώ φόρο όταν η μικρή και μεσαία ιδιοκτησία πλήρωσε μόνο από το χαράτσι της ΔΕΗ -πέρα από τα ειδικά τέλη και τα αναδρομικά για το 2010, το 2011 και το 2012, που ήρθαν μαζεμένα- 2 δισεκατομμύρια ευρώ; 
Μην λέτε στον κόσμο -γιατί δεν σας πιστεύει- και μην τον κοροϊδεύετε, ότι θα πληρώσει λιγότερα, γιατί έχετε ψηφίσει ΠΑΣΟΚ, ΔΗΜΑΡ και Νέα Δημοκρατία χέρι – χέρι στον κρατικό προϋπολογισμό του 2013, ότι θα μαζέψετε από την φορολογία των ακινήτων 3,2 δισεκατομμύρια. Πείτε μας, πώς θα τα μαζέψετε.
Έρχομαι στο θέμα των άρθρων του συζητούμενου νομοσχεδίου. Σας κάναμε κριτική ότι μιλάτε για στρατηγικές επενδύσεις και επειδή δεν έχετε σχέδιο και επειδή δεν έχετε κριτήρια τα βάζετε όλα, με μόνο κριτήριο το όριο και την διατήρηση θέσεων εργασίας, που και το δεύτερο δεν έχετε μηχανισμούς να το αξιολογείτε, να το ελέγχετε. Και μας λέτε: «Πείτε μας τι να βγάλουμε». 
Σας λέμε, κύριε Μηταράκη, ότι δεν έχετε σχέδιο, δεν έχετε κριτήρια. Αν πάτε σε οποιαδήποτε άλλη ευρωπαϊκή χώρα, θα δείτε ενθάρρυνση μέσω των κινήτρων που δίνουν οι αναπτυξιακοί νόμοι, κλάδων, περιοχών. Και δεν το κάνετε.</Speech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ακριβώς αυτό κάνουμε.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεύτερον, το περίφημο όριο των σαράντα πέντε ημερών και το «ναι» του Υπουργού. Με τη διοίκηση που έχετε και που εσείς την ελεεινολογείτε απλώς, συγκεντρώνοντας τα πάντα σε μια ενιαία αδειοδοτική αρχή, πιστεύετε ότι μπορεί να εξασφαλιστεί το όριο των σαράντα πέντε ημερών;
Και επειδή κανείς Υπουργός, όσο σπουδαίο μυαλό και αν είναι, δεν μπορεί να ελέγχει τους φακέλους ποιοι θα είναι αυτοί που θα του εισηγούνται να πει «ναι» σε κάτι που η διοίκηση δεν έχει προλάβει να ελέγξει; Και γιατί αυτοί θα έχουν «το κοκαλάκι της νυχτερίδας» να είναι πιο έντιμοι και να μην «τα πιάνουν», όπως αυτοί που πιάσατε με τα λεφτά στα χέρια πριν ένα, ενάμισι χρόνο; Δεν έχουν δοθεί απαντήσεις σε αυτά. 
Επίσης, το επιχείρημά σας «η διοίκηση είναι χάλια, θα αναθέτουμε σε ιδιώτες να λένε το «ναι, στην αξιολόγηση, στην έγκριση και επομένως στην επιδότηση ιδιωτικών επενδύσεων», δεν καταλαβαίνετε ότι δημιουργεί κινδύνους να εφαρμόζεται στην πράξη η παροιμία «Γιάννης κερνάει, Γιάννης πίνει»;
Στο σκάνδαλο της «SIEMENS» ομόφωνα όλα τα μέλη της εξεταστικής επιτροπής διαπίστωσαν ότι και η «SIEMENS» και η «INTRACOM» έπαιρναν πιστοποιητικά του καλώς έχειν και ότι είναι ανταγωνιστικές οι τιμές από εταιρείες ιδιωτικές, οι οποίες πουλούσαν τις υπηρεσίες τους, έπαιρναν και αυτές το κατιτί τους. Αν το δημόσιο δεν δουλεύει σωστά, η δική σας δουλειά είναι να το κάνετε να δουλεύει και να προτείνετε αλλαγές εδώ και αν είναι προς τη θετική κατεύθυνση, θα τις στηρίξουμε και εμείς.
Γιατί υπάρχει και η γραφειοκρατία, υπάρχει και η διαφθορά. Και φέρνετε ένα καινούργιο νόμο, που δεν αγγίζει αυτά τα θέματα, απλώς υπερσυγκεντρώνει τους μηχανισμούς που θα πουν το τελικό «ναι», υπερσυγκεντρώνοντας τη γραφειοκρατία και τη διαφθορά. 
Επιπλέον, έρχεστε ενάμισι χρόνο μετά τον ν.3908/2011 και σχεδόν δέκα χρόνια μετά από τον αντίστοιχο νόμο του 2004 δεν έχετε καμμία αποτίμηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μπορώ να έχω δύο λεπτά την ανοχή σας, κύριε Πρόεδρε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Συνεχίστε, κύριε συνάδελφε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Έρχομαι στο θέμα του παρακτίου μετώπου. Χθες ο κ. Χατζηδάκης μάς είπε: «Το κάνουμε για να προστατεύσουμε τη δημόσια περιουσία από τις καταπατήσεις». Μα αν ήταν αυτό, δεν θα φέρνατε αυτήν την πρόταση. Θα φέρνατε κάτι άλλο που να έχει σχέση με κτηματολόγιο, με περιουσιολόγιο, με καταγραφή της περιουσίας, με μέτρα που θα μπορούσαμε κι εμείς να τα στηρίξουμε. Αυτό που θέλετε να κάνετε, είναι να κάνετε ένα πακέτο τη δημόσια περιουσία που υπάρχει σ’ όλο αυτό το μέτωπο και να πάτε σε μία μέγιστη κλίμακα εμπορευματοποίησης, με ειδικές ρυθμίσεις που θα παρακάμψουν την ισχύουσα νομοθεσία, για τη χωροταξία, την αρχαιολογία, τους συντελεστές δόμησης και το οποίο εγκυμονεί ένα μεγάλο κίνδυνο –και σας το λένε όλοι οι δήμοι της περιοχής, ό,τι δήμαρχο κι αν έχουν, νεοδημοκράτη, πασοκτζή, αριστερό- για φαραωνικού τύπου επενδύσεις και για εμπόδια στην πρόσβαση των κατοίκων των εκατομμυρίων αυτής της πόλης με το  λίγο πράσινο προς τη θάλασσα. Διότι έχετε και ρήτρες μέσα  στη θάλασσα -δεν προλαβαίνω να σας αναφέρω συγκεκριμένα- που δίνουν τη δυνατότητα και αποκλειστικής χρήσης του αιγιαλού. 
Στέκομαι σε ένα μόνο θέμα, σε κάποια άλλα θα αναφερθώ στον κύκλο των τροπολογιών. Η τροπολογία για την Υπηρεσία Πολιτικής Αεροπορίας που ήρθε την τελευταία στιγμή και με ένα ειδικό νομοσχέδιο, πρέπει να αποσυρθεί. Πρέπει να την αποσύρετε. Αν νομίζετε ότι απλώς βγάζοντας παράνομη με επικίνδυνες δικαιολογίες την απεργία των εργαζομένων ή μην απαντώντας πειστικά στις ανησυχίες των κατοίκων πάρα πολλών περιφερειακών πόλεων και νησιών για το τι θα γίνει με τα αεροδρόμιά τους και με την πρόσβασή τους και με την επικοινωνία τους, μπορείτε να το περνάτε αυτό με διαδικασίες fast track, με  συγχωρείτε, αλλά έχετε λάθος. Δεν μπορείτε αυτή τη διαδικασία του νομοθετείν να τη μετατρέπετε σε μία διαδικασία που «κουρελιάζει» κάθε έννοια ουσιαστικού διαλόγου και δημοκρατίας. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε, κύριε Παπαδημούλη. 
Ο κ. Μαυρουδής Βορίδης έχει το λόγο, Κοινοβουλευτικός Εκπρόσωπος της Νέας Δημοκρατίας.</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Επειδή ετέθη, θα πω ότι για μία ακόμα φορά η Αξιωματική Αντιπολίτευση προτρέχει και πάλι δεν θέλει να αντιμετωπίσει τα ζητήματα. Διότι ξέρετε υπάρχει ένα ζήτημα το οποίο συζητάμε τώρα για το θέμα του τέλους ακινήτων και εκεί έχει επικρατήσει, νομίζω σκοπίμως, μία πολύ μεγάλη σύγχυση. Η μία συζήτηση είναι για το πώς εισπράττεται αυτό, η συζήτηση για τον τρόπο, το μηχανισμό. Φαντάζομαι ότι όλοι εδώ θέλουμε έναν αποτελεσματικό και επαρκή μηχανισμό. Φαντάζομαι και η Αξιωματική Αντιπολίτευση αυτό θέλει, γιατί αντιλαμβάνεστε ότι ένας μη αποτελεσματικός μηχανισμός εισπράξεως, στην πραγματικότητα θα οδηγήσει σε μείωση εσόδων. Και μείωση εσόδων είναι κάτι που θα οδηγήσει σε αύξηση των ελλειμμάτων και η αύξηση των ελλειμμάτων είναι κάτι που δεν νομίζω να το θέλει κανείς μέσα σ’ αυτήν την Αίθουσα. 
Το θέμα, λοιπόν, του μηχανισμού έχει αναχθεί σε μείζον θέμα της συζήτησης. Γιατί έχει αναχθεί σε μείζον θέμα της συζήτησης; Θα είχε αναχθεί δικαίως σε μείζον θέμα της συζήτησης, εάν συνδεόταν με τη διακοπή του ρεύματος ηλεκτροδοτήσεως. Αυτό κρίθηκε, όμως, έχει τελειώσει, δεν συνδέεται. Άρα, μένει ένας απλός καθαρός μηχανισμός εισπράξεως, ικανός, αποτελεσματικός μηχανισμός εισπράξεως, χωρίς κίνδυνο διακοπής ηλεκτροδότησης. Αυτό τώρα γιατί είναι κακό; Δεν έχω καταλάβει. Γιατί είναι κακό να έχουμε έναν αποτελεσματικό μηχανισμό εισπράξεως και γιατί αυτό δεν διευκολύνει τον πολίτη; Γιατί ο πολίτης να μην πληρώσει, πηγαίνοντας μία φορά σε ένα ταμείο συγκεκριμένο. Πρέπει να πηγαίνει και σε ένα άλλο ταμείο. Αυτό είναι το πρώτο. 
Το δεύτερο, το οποίο έχει να κάνει με το ύψος του φόρου, πρώτα απ’ όλα δεν έχει προσδιοριστεί. Είναι μία συζήτηση και το μόνο το οποίο έχει προσδιοριστεί είναι ότι θα είναι μειωμένο, σε σχέση με αυτό που ήταν. Αυτό τώρα σας ενοχλεί; Θα είναι μειωμένο σε σχέση με την προηγούμενη κατάσταση, θα είναι λιγότερο. Πού είναι το πρόβλημά σας σε αυτό; Θέλετε να είναι ακόμα πιο μειωμένο; Δεν ξέρουμε πόσο. Περιμένουμε να δούμε πώς θα διαμορφωθεί το ύψος του.
Ανοίγετε, λοιπόν, μία συζήτηση ξανά για ποιο λόγο; Γιατί η πραγματικότητα είναι ότι έχoυν γίνει μία σειρά από πράγματα τις τελευταίες μέρες, που έχουν αρχίσει και διαψεύδουν όλο αυτό το οποίο οικοδομείτε. Υπήρξε μείωση των τιμολογίων της ΕΥΔΑΠ. Σας ενοχλεί. Υπάρχει δήλωση και δέσμευση για μείωση του συγκεκριμένου τέλους. Σας ενοχλεί. Υπάρχει και ρύθμιση, που συζητούμε αυτές τις μέρες στο Κοινοβούλιο, με την οποία οι άνθρωποι που περίμεναν δύο χρόνια να πάρουν τις συντάξεις τους από τη στιγμή που υπέβαλαν τα χαρτιά τους πλέον συνταξιοδοτούνται αμέσως και παίρνουν το ήμισυ της συντάξεώς τους. Υπάρχουν ρυθμίσεις οι οποίες είναι ανακουφιστικές και σας φέρνουν σε δύσκολη θέση, γιατί καταρρέει η ρητορική σας. Αυτά, λοιπόν, είναι που σας ενοχλούν.
Ακούστε κάτι. Αυτά δεν μπορείτε πια να τα λύσετε με το παραμύθι «η τρόικα, η ξε-τρόικα», για τον απλούστατο λόγο ότι το ζήτημα της εκτέλεσης του προϋπολογισμού δεν είναι ζήτημα της τρόικας, αλλά είναι ζήτημα που θα έπρεπε να εποπτεύει, να παρακολουθεί και να επισπεύδει το Ελληνικό Κοινοβούλιο. Και θα έπρεπε να αξιώνει η Αξιωματική Αντιπολίτευση την εκτέλεση του προϋπολογισμού. Γιατί όποιος δεν αξιώνει την εκτέλεση του προϋπολογισμού, στην πραγματικότητα συνηγορεί υπέρ των νέων μέτρων. Συνηγορεί στην αστοχία του προϋπολογισμού. Συνηγορεί και συμβάλλει στις αποκλίσεις. Και το να συμβάλλει στις αποκλίσεις σημαίνει στην πραγματικότητα -όχι γιατί το λέει η τρόικα, αλλά γιατί το λέει η δημοσιονομική πραγματικότητα- ότι θα χρειαστεί να ληφθούν μέτρα. 
Άρα, στην πραγματικότητα εδώ αφοπλίζεστε, όπως αφοπλίζεστε και με το παρόν νομοσχέδιο. Δεν άκουσα μία κουβέντα για κάτι το οποίο μέχρι πρότινος υποτίθεται ότι ήταν μεγάλο ζητούμενο και ένα από τα θέματα στα οποία μπορούσε κανείς να ασκήσει κριτική στην Κυβέρνηση, τα υδατοδρόμια. Νομοθετούνται τα υδατοδρόμια με αυτό το νόμο. Ήταν ζητούμενο και γινόταν προετοιμασία από την εποχή των κυβερνήσεων του ΠΑΣΟΚ. Έρχεται και υλοποιείται σήμερα. Δεν άκουσα να πείτε κάτι καλό γι’ αυτό. Δεν μας ενδιαφέρει αναπτυξιακά αυτό;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Είπαμε γι’ αυτό, αλλά λείπατε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το είπατε ως καλό;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ναι.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πολύ θετικό αυτό. Ωραία. Θα τα ψηφίσετε.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όμως το νερό των υδατοδρομίων δεν σας σώνει από τα χαράτσια!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πάμε παραπέρα.
Επιτρέψτε μου. Λέω ότι αυτά δεν τα αναγνωρίζετε. Κριτική, κριτική, κριτική! Εντάξει, να πούμε και καμμιά καλή κουβέντα!
Γίνονται πέντε θετικά πράγματα σε αυτό το χρονικό διάστημα, όπως η  απλοποίηση των διαδικασιών. Αυτή γιατί δεν την αναγνωρίζετε; Άκουσα τώρα,  παραδείγματος χάρη, ως βασική σας κριτική: «Ξέρετε; Δεν έχετε κεντρικό σχεδιασμό για τις στρατηγικές επενδύσεις. Δεν ονοματίζετε ποιες είναι οι στρατηγικές επενδύσεις». Και σας ερωτώ, επειδή εγώ διαβάζω την πρώτη παράγραφο: Θέλετε να εξαιρέσουμε, παραδείγματος χάρη, τη βιομηχανία; Να τη βγάλουμε από το αναπτυξιακό; Θέλετε να βγάλουμε την ενέργεια από το αναπτυξιακό; Τι θέλετε να βγάλουμε; Είναι εκεί δέκα δραστηριότητες. Θέλετε να βγάλουμε, παραδείγματος χάρη, τις επενδύσεις στον τουρισμό; Να βγάλουμε τον τουρισμό από το αναπτυξιακό; Τι θέλετε να αφαιρέσουμε; 
Ακούστε τώρα. Θέλετε, λέει, να γίνουν στοχευμένες προσεγγίσεις, οι οποίες –προσέξτε- θα επιμερίσουν. Δηλαδή, τι να κάνουμε στην πραγματικότητα, γιατί αυτό απεικονίζει την οικονομική σας φιλοσοφία; Θέλετε κεντρικό σχεδιασμό της οικονομίας. Να μην έρθουν οι επενδυτές, να μην έρθουν οι ιδιώτες, να μην έρθουν αυτοί που θα μας πουν «εμείς αυτό το σχέδιο θέλουμε να κάνουμε» και να έχουμε φτιάξει εμείς το νομοθετικό εργαλείο, για να μπορέσουμε αυτό να το εντάξουμε. Όχι! Εμείς, το κράτος θα έρθει να πει κεντρικά: «Έτσι θα το αναπτύξετε, σε αυτούς τους απολύτως συγκεκριμένους τομείς, με αυτούς τους συγκεκριμένους όρους. Αν εσείς έχετε μια άλλη επένδυση να κάνετε, που πιστεύετε ότι θα είναι κερδοφόρα, που πιστεύετε ότι αξίζει τον κόπο να υποστηριχθεί, αυτό -προς Θεού- απαγορεύεται»! Πρέπει να το σχεδιάσει ο Παπαδημούλης με τον Σταθάκη. Θα κάτσουν στο Υπουργείο και θα αποφασίσουν τι θα χρηματοδοτούν και τι δεν θα χρηματοδοτούν. Όχι πλαίσια, όχι κατευθύνσεις, όχι ποσά, αλλά με μολύβι και χαρτί, το νέο κεντρικό σοβιετικό οικονομικό Υπουργείο, αυτοί είναι που θα αποφασίσουν πώς πρόκειται να εξελιχθούν τα πράγματα. Εκεί ναι, έχετε δίκιο...
(Θόρυβος στην Αίθουσα)
Τώρα σας αφήνω να το λύσετε μεταξύ σας αυτό! Επομένως, αυτό πράγματι απεικονίζει διαφορετική φιλοσοφία.
Δεν άκουσα, επίσης, τη στήριξή σας για τις σημαντικές δηλώσεις και για το γεγονός ότι έχουν προχωρήσει τα μεγάλα έργα, σε σημείο που στο αμέσως επόμενο χρονικό διάστημα να έχουμε επανεκκίνησή τους. Αυτό είναι κάτι το οποίο βεβαίως, παρακολουθούμε με πάρα πολύ προσοχή. 
Κυρίες και κύριοι συνάδελφοι, θα μου επιτρέψετε να πω ότι αυτό το νομοσχέδιο θα έπρεπε να έχει την ομόθυμη στήριξη του Κοινοβουλίου. Είναι θετικό, έχει καλές διατάξεις, επισπεύδει την αναπτυξιακή διαδικασία, εισάγει τα υδατοδρόμια. Όμως ακόμα κι αυτό το θέμα του «Παράκτιου Μετώπου», γιατί δεν πρέπει να υπάρχει ένας τρόπος με τον οποίο θα αξιοποιηθεί, με σεβασμό όλων αυτών, λαμβάνοντας υπόψη όλα αυτά τα οποία θέσατε, κύριε Παπαδημούλη; Βεβαίως, θα λάβει υπόψη και την προστασία του περιβάλλοντος και την πρόσβαση στις παραλίες, αλλά ταυτόχρονα θα αποτελεί ένα εργαλείο το οποίο θα επιτρέπει την αξιοποίηση της περιουσίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε. 
Θέλω να κάνω μία αναφορά. Κύριε Υπουργέ, θέλω μια απάντηση. Το λέω για να μην υπάρξει κανένα ζήτημα. 
Υπάρχει ένα ζήτημα ως προς τον μηχανισμό της χρηματοδότησης του αναπτυξιακού. Χρήματα του ιδιώτη, χρηματοδότηση με δάνειο από τράπεζα και επιχορήγηση είναι τα τρία μέρη που ουσιαστικά στηρίζουν την ανάπτυξη, που στηρίζουν την επένδυση. 
Ξέρετε το μεγάλο πρόβλημα που υπάρχει αυτή τη στιγμή στο τραπεζικό σύστημα και ξέρετε ότι πολλά απ’ αυτά τα οποία θεσμοθετούμε εδώ υπάρχει η σοβαρή διακινδύνευση να μείνουν στα χαρτιά, γιατί καλές επενδύσεις, χρήσιμες, δεν θα μπορούν να έχουν πρόσβαση στον τραπεζικό δανεισμό. 
Ο κ. Κεγκέρογλου ανέπτυξε μια διάσταση του θέματος, που είπατε ότι θα δείτε. Είναι το ζήτημα των εγγυήσεων. Εγώ θέλω να σας θέσω μια δεύτερη διάσταση. Αν υπάρχει συμφωνία, το δάνειο, όπως και όλα αυτά τα χρήματα, τι θα γίνουν; Δεν θα γίνουν αγορά εξοπλισμού; Δεν θα γίνουν στην πραγματικότητα η επένδυση αυτή καθ’ αυτή; Τι τα θέλουν τα λεφτά; Δεν τα θέλουν για να τα πάρουν σπίτι τους. Τα θέλουν για να κάνουν την επένδυση, να την υλοποιήσουν. 
Αν υπάρχει συμφωνία του προμηθευτή -εκείνου από τον οποίο θα πάνε να  αγοράσουν τα μηχανήματα για να κάνουν την επένδυση- να τους πιστώσει και αυτός συμφωνεί και το δέχεται με όρους που συμφωνούν μεταξύ τους -είτε είναι έντοκα είτε είναι άτοκα είτε είναι πιστούμενα είτε είναι καθορισμένα με δόσεις, με έναν τρόπο που συμφωνούν μεταξύ τους, αλλά με πίστωση- γιατί αυτό δεν δεχόμαστε να υποκαταστήσει το δάνειο από την τράπεζα; 
Το δάνειο από την τράπεζα θα το πάρει ο άλλος για να πάει ουσιαστικά να αγοράσει τον εξοπλισμό. Αν αυτός συμφωνήσει με τον προμηθευτή του και ο προμηθευτής του δέχεται να τον πιστώσει, αναλαμβάνοντας τον κίνδυνο -όποιον κίνδυνο αναλάβει- δηλαδή να χάσει τα χρήματά του, αφού η κυριότητα των μηχανημάτων θα μεταφερθεί, γιατί εμείς αυτόν τον τρόπο πιστώσεως, αυτόν τον τρόπο οιονεί δανεισμού -δεν πρόκειται περί δανείου, πρόκειται για πιστούμενο τίμημα στην πραγματικότητα- δεν τον εντάσσουμε στον αναπτυξιακό; 
Επειδή άκουσα μια συζήτηση ότι αντίκειται σε κάποια ευρωπαϊκή νομοθεσία και ότι κάπου δεν γίνεται δεκτό κ.λπ., εγώ παρακαλώ, αν είναι να μην κάνετε δεκτή αυτή την τροπολογία, θα ήθελα να ακούσω συγκεκριμένη αιτιολογία. Διότι, είναι κεντρικό ζήτημα, το οποίο θέτουν οι επιχειρήσεις που θέλουν να ενταχθούν στον αναπτυξιακό και συναντούν τεράστια δυσκολία πρόσβασης στον τραπεζικό δανεισμό. 
Αν τίθεται ζήτημα φερεγγυότητας των εταιρειών, οι εταιρείες αυτές δεν έχουν πρόβλημα να δεχτούν τον έλεγχο που θα γινόταν από μια οποιαδήποτε τράπεζα. Προσέξτε τι λέω: Από μια οποιαδήποτε τράπεζα, με τραπεζικά κριτήρια. Δεν έχουν πρόβλημα σε αυτό. Ας μπει αυτή η διαδικασία του ελέγχου με τραπεζικά κριτήρια, αν ανησυχούμε για τη φερεγγυότητά τους. Αν, όμως, αυτό γίνεται μόνο και μόνο γιατί οι τράπεζες είναι στριμωγμένες, κοιτάνε την κεφαλαιακή τους επάρκεια και δεν δίνουν ακόμα και σε καλές επενδύσεις και σε καλές εταιρείες δάνεια, τότε νομίζω ότι θα πρέπει να παρέχουμε αυτή τη διευκόλυνση. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κι εμείς ευχαριστούμε. 
Ο κ. Χρυσοχοΐδης έχει το λόγο.</ChairmanSpeech> 
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Κύριε Πρόεδρε, μίλησα χθες για τις Κασσάνδρες εσωτερικού και τις Κασσάνδρες εξωτερικού, τους κινδυνολόγους που επί τρία χρόνια τώρα ελεεινολογούν σε βάρος της χώρας και στοιχηματίζουν και τζογάρουν για την χρεοκοπία της, καθώς επίσης και για τους κατόχους Νόμπελ, οι οποίοι έλεγαν ότι θα χρεοκοπήσει η χώρα και διαψεύστηκαν όλοι. Το ίδιο έχουν διαψευστεί και οι Κασσάνδρες εσωτερικού. 
Ωστόσο, υπάρχει και μια άλλη διάκριση. Υπάρχει η διάκριση μεταξύ αυτών που παλεύουν και δρουν και χαρακτηρίζονται για τη δράση τους και αυτών που δεν κάνουν τίποτε άλλο από το να καλλιεργούν την αντίδραση. 
Γιατί ένα μέρος του λαού υποφέρει πάρα πολύ και υπάρχουν δυνάμεις, οι οποίες αντιδρούν σε οτιδήποτε πάει να γίνει. 
Δυστυχώς, ακόμη και η Αξιωματική Αντιπολίτευση η οποία θέλει να  γίνει Κυβέρνηση εκφράζει την αντίδραση εδώ μέσα, η οποία διαρκώς έχει ένα στοιχείο, την απαισιοδοξία μαζί με την κινδυνολογία. Και απορώ πραγματικά τι είδους πολιτική προσέγγιση είναι αυτή, όταν διαψεύδονται συνεχώς και συνεχίζουν να κινδυνολογούν και να καλλιεργούν την απαισιοδοξία. Τη στιγμή που η Ελλάδα δέχεται διαρκώς επαίνους από κυβερνήσεις, από διεθνείς θεσμούς, από τις αγορές, εδώ κυριαρχεί η αντίδραση. 
Άκουσα προηγουμένως τον κ. Παπαδημούλη από την πλευρά της Αξιωματικής Αντιπολίτευσης να αναφέρεται στο ειδικό τέλος, το οποίο έγινε ένα φετίχ, μια εικονική μάχη ουσιαστικά για το τίποτε. Διότι, όπως πολύ σωστά είπε ο κ. Βορίδης προηγουμένως, για ποιο πράγμα μιλάμε εδώ; Μιλάμε για ένα τέλος ακινήτων, το οποίο πια μπορεί να εισπράττεται μέσω της ΔΕΗ φέτος, χωρίς να διακόπτεται η παροχή ηλεκτρικού ρεύματος στην οικογένεια. Πού είναι το πρόβλημα; Γιατί θα πρέπει να πάει ένας πολίτης δύο και τρεις φορές στην εφορία να ταλαιπωρηθεί και να μην πληρώνει μέσα από μία υπηρεσία και αύριο-μεθαύριο από μία άλλη υπηρεσία ενδεχομένως το ειδικό τέλος ακινήτων; Πού είναι το πρόβλημα; 
Θέλω να παραπέμψω στις δηλώσεις στελεχών του ΣΥΡΙΖΑ προεκλογικά που έλεγαν ότι δεν θα καταργήσουν το ειδικό τέλος ακινήτων, αλλά ότι θα το καταργήσουν για κάποιες συγκεκριμένες κατηγορίες αδυνάμων συμπολιτών μας. Δεν καταλαβαίνω, λοιπόν, σε τι συνίσταται όλη αυτή η κριτική. 
Νομίζω ότι αυτή η ρητορική και αυτή η προσέγγιση έχουν εξαντλήσει τα όριά τους. Έχουμε μπει σε μία νέα εποχή, όπου οι κίνδυνοι τους οποίους επικαλούμασταν όλο αυτό το χρονικό διάστημα έχουν εκλείψει, μετά τις παρεμβάσεις που έκανε η Κυβέρνηση, μετά τον αγώνα που έδωσε η Κυβέρνηση για να διασφαλίσει την πολιτική και οικονομική σταθερότητα στη χώρα, τη διασφάλιση της παραμονής μας στο ευρώ και ταυτόχρονα τη χρηματοδότηση της χώρας. Αυτά όλα ήταν υπό αμφισβήτηση διεθνώς και εσωτερικά, μόνο που συνεχίζουν να είναι υπό αμφισβήτηση εσωτερικά σήμερα από την Αντιπολίτευση. Μάλιστα, επικαλούνται διαρκώς νέα ανύπαρκτα μέτρα. 
Το νομοσχέδιο αυτό εκφράζει την αγωνία της Κυβέρνησης, της χώρας θα έλεγα, για να γίνουμε πιο φιλικοί και πιο ελκυστικοί στις επενδύσεις. Αυτό όμως είναι ένα συνολικότερο πολιτικό, οικονομικό και κοινωνικό ζήτημα και βεβαίως δεν λύνεται μόνο με νομοσχέδια και ρυθμίσεις. Υπάρχει μία βασική παράμετρος, μία βασική συνιστώσα η οποία στη συνέχεια μαζί με κάποιες άλλες συνιστώσες δημιουργεί τη συνισταμένη για να είναι η χώρα φιλική στο περιβάλλον. Και η σημαντική συνιστώσα λέγεται πολιτική σταθερότητα, που ερμηνεύεται στη συνέχεια ως εμπιστοσύνη σε μία οικονομία, σε μία χώρα. Αν δεν υπάρχουν αυτά τα στοιχεία, δεν θα γίνουν ποτέ επενδύσεις, όσο φιλικό περιβάλλον και να έχουμε. 
Άρα, λοιπόν, πρέπει να διαφυλάξουμε ως κόρη οφθαλμού αυτό που κερδίσαμε στις τελευταίες εκλογικές διαδικασίες, αλλά και πριν με τις κυβερνήσεις τις δικομματικές και τρικομματικές, έτσι ώστε η συνεργασία των πολιτικών δυνάμεων επάνω στα μεγάλα στρατηγικά ζητήματα και στόχους της χώρας να είναι μία αυτονόητη διαδικασία. Αυτό είναι η πρώτη μας προίκα από αυτό το χρονικό διάστημα και αυτό που κερδίσαμε από την κρίση.
Το δεύτερο έχει να κάνει με ένα σημαντικό ζήτημα που έθεσα και χθες. Δεν μπορούμε να υπάρχουμε ως οικονομία χωρίς τράπεζες. Δεν μπορούμε να κάνουμε προγράμματα ΕΣΠΑ για την επιχειρηματικότητα χωρίς τράπεζες. Δεν μπορούμε να έχουμε τόσο σημαντικά προγράμματα για την αγορά, για τους επιχειρηματίες, για τις μικρομεσαίες επιχειρήσεις, χωρίς να μπορούμε να πάρουμε μία εγγυητική επιστολή. Γι’ αυτό και το ΠΑΣΟΚ έκανε μία πρόταση μήπως μπορέσουμε μέσα από αυτές τις διαδικασίες να προωθήσουμε την ευελιξία και τη δυνατότητα επιτάχυνσης των επενδύσεων.
Δεν μπορούμε να έχουμε οικονομία, συνολικά στη χώρα αυτή, χωρίς τραπεζικό σύστημα. Η ανακεφαλαιοποίηση επείγει, αλλά όχι μόνο αυτή. Επείγουν και άλλα μέτρα για τις τράπεζες, έτσι ώστε να χρηματοδοτηθεί η χώρα και να μην χάνονται κάθε μέρα πολύτιμες θέσεις εργασίας και να μην χάνονται, επίσης, υγιέστατες επιχειρήσεις, οι οποίες κλείνουν.
Θα έλεγα, επίσης, κύριε Υπουργέ, να δείτε και το ζήτημα  -γρήγορα τρέξτε το- της επενδυτικής αναπτυξιακής τράπεζας. Είναι ένα εργαλείο που βοηθάει στο να χρηματοδοτήσουμε τη χώρα –τη χώρα συνολικά- στους μεγάλους αναπτυξιακούς στόχους, στις στρατηγικές επενδύσεις που θέλουμε να προωθήσουμε το επόμενο χρονικό διάστημα. 
Έγινε μία κουβέντα –αναφέρθηκε και ο κ. Βορίδης στη συνέχεια- μετά τις αναφορές των συναδέλφων του ΣΥΡΙΖΑ στο θέμα της συμμετοχής των ιδιωτών στη διαδικασία αξιολόγησης και παρακολούθησης των επενδύσεων. Πρέπει να είμαστε καθαροί εδώ και να έχουμε μια καθαρή εικόνα για το ποιος είναι ο ρόλος του κράτους. Ο ρόλος του κράτους δεν μπορεί να είναι ένας ρόλος διεκπεραιωτικός στο χώρο των επενδύσεων. Το κράτος πρέπει να ασκεί πλέον μια εποπτεία, έλεγχο νομιμότητας και τίποτε άλλο. Με αυτόν τον τρόπο, και λιγότερο κοστίζει αυτή η διαδικασία –πολύ λιγότερο κοστίζει- δίνουμε δουλειές στην αγορά και ταυτόχρονα, κύριε Πρόεδρε, είμαστε αποτελεσματικοί. 
Ιδιώτες αξιολογητές, λοιπόν, με εχεμύθεια, με διαφάνεια, με κληρώσεις. Υπάρχουν τρόποι με τη νέα τεχνολογία να υπάρχει πλήρης μυστικότητα, διαφάνεια και αντικειμενική αξιολόγηση και το κράτος να ασκεί εποπτεία με λίγους εξειδικευμένους υπαλλήλους. Αυτή είναι η νέα λογική, αν θέλετε, αυτή είναι η νέα αποστολή του κράτους και όχι αυτό που ζήσαμε, βιώσαμε, δοκιμάσαμε και πικραθήκαμε και ως προς το αποτέλεσμα και  ως προς τις συμπεριφορές. 
Τέλος, σε ό,τι αφορά το ζήτημα των ιδιωτικοποιήσεων και κυρίως των περιφερειακών αεροδρομίων, θεωρώ πως είναι μια μεγάλη ευκαιρία να αυξήσουμε σημαντικά, ίσως και να διπλασιάσουμε, τον αριθμό των επισκεπτών στη χώρα μας. Πιστεύω βαθιά ότι αυτό στο οποίο είμαστε κολλημένοι τα τελευταία χρόνια, δηλαδή μεταξύ δεκατριών, δεκαπέντε και δεκαεπτά εκατομμυρίων τουριστών, μπορεί πολύ γρήγορα, μέσα από προϋποθέσεις που θα κινήσει η ίδια η αγορά, να γίνει τριάντα εκατομμύρια τουρίστες.
Ευχαριστώ πολύ, κύριε Πρόεδρε. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο κ. Επαμεινώνδας Μαριάς. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, κύριοι Βουλευτές, πριν λίγο ακούσαμε ενδιαφέρουσες παρατηρήσεις. Φερ’ ειπείν, ο κ. Βορίδης έκανε κριτική για τον κεντρικό σχεδιασμό στη Σοβιετική Ένωση και είπε στους συναδέλφους του ΣΥΡΙΖΑ ότι θα είναι σε κάποιο σοβιετικό οικονομικό υπουργείο.
Θα ήθελα να ρωτήσω αν έχετε διαβάσει και αν έχετε ιδέα τι ήταν το Κεντρικό Σύστημα Σχεδιασμού στη  Σοβιετική Ένωση, γιατί το μνημόνιο το οποίο έχετε υπογράψει είναι χειρότερο από κεντρικό σχεδιασμό. Το μνημόνιο έχει πεντακόσιες σελίδες, λέει τι θα κάνει κάθε μήνα η Κυβέρνηση, λέει πότε και πώς θα επιτευχθούν οι στόχοι, καθορίζει αναλυτικά τι θα γίνει σε μισθούς και συντάξεις, όπως και το τι θα γίνει στην τριτοβάθμια εκπαίδευση. 
Επομένως, πιο παρεμβατικό σύστημα από το μνημόνιο δεν έχει υπάρξει. Ακόμη και το σοβιετικό σύστημα, που λέτε εσείς, άφηνε ευελιξία στις περιφέρειες. Εδώ, στο δικό σας σύστημα, εσείς είστε η μορφή σοβιετοποίησης της οικονομίας, έτσι όπως, κακώς, την εννοείτε. 
Αυτό, λοιπόν, για να ξεκαθαρίζουμε ορισμένα πράγματα. Διότι μεγαλύτερος κεντρικός έλεγχος και σχεδιασμός από το μνημόνιο, όσον αφορά το τι θα κάνει η ελληνική οικονομία για τα επόμενα πέντε χρόνια, δεν υπάρχει. Τα λέει όλα, αναλυτικά. Δεν μπορείς να ξεφύγεις από τη γραμμή. Άρα, μην κατηγορείτε τους άλλους. 
Δεύτερον, άκουσα κάποιο συνάδελφο να λέει ότι δεν επαληθεύτηκαν οι Κασσάνδρες. Αν θυμάμαι καλά την ελληνική μυθολογία, η Κασσάνδρα είχε επιβεβαιωθεί ως προς το αποτέλεσμα το οποίο είχε προβλέψει. Αυτό για να θυμηθούμε την ελληνική μυθολογία, γιατί κάπου τα έχουμε ξεχάσει όλα. 
Τρίτη παρατήρηση. Πρέπει ο ελληνικός λαός να είναι ευχαριστημένος διότι πλέον έχει βρεθεί ένας τρόπος, ώστε να μην ταλαιπωρείται να πληρώνει τους φόρους του. Έτσι, λοιπόν, δεν θα ταλαιπωρείται κανείς πληρώνοντας το χαράτσι. Είναι ευεργετική η λογική την οποία έχετε περάσει. 
Δεν μας είπατε όμως ότι με τη διαδικασία αυτή μονιμοποιείται το χαράτσι, μειώνεται –λέτε- κατά 15%, αλλά επί της ουσίας όλο το πακέτο πληρωμής του Έλληνα πολίτη σε σχέση με τους φόρους, που αφορούν την ακίνητη περιουσία είναι αυξημένο. Και αυτό δεν μας το είπατε.
Επομένως ακούστε. Είναι πολύ απλό. Δεν χρειάζονται όλα αυτά τα επικοινωνιακά παιχνίδια των τριών Αρχηγών, διότι στο τέλος γίνεται αυτό που θέλει ο Τόμσεν και η παρέα του. Επομένως, είναι ξεκάθαρο. Δεν έχετε ούτε αντιστάσεις ούτε δυνατότητες να προχωρήσετε σε αυτά τα θέματα και χαρατσώνετε συνέχεια τον ελληνικό λαό, τον επιβαρύνετε και φυσικά δεν αξιοποιείτε και δυνατότητες που έχουμε. 
Ήθελα να ενημερώσω το Σώμα για το εξής απίθανο. Έκανα μια αίτηση κατάθεσης εγγράφων και ερώτηση στον Υπουργό Εξωτερικών και στον Υπουργό Οικονομικών, σε σχέση με τις γερμανικές αποζημιώσεις. Θυμόσαστε ότι είχε συσταθεί μια επιτροπή, η οποία ήταν στο Γενικό Λογιστήριο του Κράτους και θα έφερνε ένα αποτέλεσμα. 
Δημοσιοποιήθηκε, λοιπόν, με δελτίο Τύπου ότι τελείωσε τις εργασίες της η επιτροπή, βρήκε το υλικό -το οποίο έψαχνε  παλιά ο κ. Σαχινίδης και δεν το έβρισκε, προφανώς στο Υπουργείο Οικονομικών-  για το κατοχικό δάνειο…</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Δεν ήρθατε να με βοηθήσετε να το βρούμε... Όταν θα αναλάβετε ευθύνες…
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Όταν θα αναλάβουμε ευθύνες, θα βρούμε και άλλα πράγματα για τις ευθύνες που είχαν άλλοι.
Το πιο καθοριστικό, όμως, είναι το εξής. Τώρα τελείωσε το έργο και ζητήσαμε να μας δώσει αντίγραφο -αν μπορεί ο κ. Βορίδης ας μου επιτρέψει να μιλήσω με την άνεση με την οποία του επιτρέψαμε εμείς να μιλήσει- της έκθεσης του Γενικού Λογιστηρίου του Κράτους. Έρχεται, λοιπόν, ένα έγγραφο και μου λέει ότι το έργο της επιτροπής του Γενικού Λογιστηρίου του Κράτους είναι απόρρητο και δεν δίδεται στους Βουλευτές με τη διαδικασία του κοινοβουλευτικού ελέγχου. Προφανώς, χωρίς να επικαλείται βέβαια τα ανάλογα άρθρα, για να μην δίνει αυτό το έγγραφο, είναι έγγραφο διπλωματικό ή στρατιωτικό ή έχει σχέση με τα μυστικά του κράτους. Αυτό λέει το άρθρο 133 του Κανονισμού.
Κύριοι συνάδελφοι, δηλαδή, όπως λέει εδώ η επιτροπή, ταξινόμησε, κατέγραψε το έργο στο παλαιό και ιστορικό αρχειακό και οργάνωσε και ταξινόμησε τους φακέλους. Και στο τέλος τους ζητάμε την έκθεση για το τι έγινε και δεν το λέει. 
Εγώ ρωτάω, λοιπόν-και να έρθει να απαντήσει ο Υπουργός, γιατί είχε μια εμμονή ο κ. Σταϊκούρας όταν βάζαμε συνεχώς το θέμα του κατοχικού δανείου- για ποιο λόγο δεν μας δίνει την έκθεση της επιτροπής. Υπάρχουν πλέον έντονοι προβληματισμοί. 
Δεύτερον, να μας διαβεβαιώσει ότι στα έγγραφα που ανακάλυψε το Γενικό Λογιστήριο του Κράτους δεν υπάρχει κανένα έγγραφο που να δημιουργεί πρόβλημα στη διεκδίκηση των γερμανικών οφειλών. Να έρθει εδώ και να μας ξαναπεί το κλασικό το οποίο λέει, ότι η ελληνική πλευρά δικαιούται και θα ασκήσει τα δικαιώματά της, σε σχέση με τις διεκδικήσεις που αφορούν τις πολεμικές επανορθώσεις και το αναγκαστικό κατοχικό δάνειο. 
Να μας διαβεβαιώσει, λοιπόν, εφόσον δεν μας δίνει την έκθεση του Γενικού Λογιστηρίου του Κράτους, ότι δεν υπάρχει κανένα έγγραφο της ελληνικής πολιτείας που να δημιουργεί πρόβλημα στη διεκδίκηση αυτών των απαιτήσεων. Διότι, πλέον το να χαρακτηρίζει απόρρητα αυτά τα έγγραφα και να μην τα δίνει στους Βουλευτές κατά τη διαδικασία του κοινοβουλευτικού ελέγχου, δημιουργεί πάρα πολλά προβλήματα και υπόνοιες.
Επομένως, επειδή εμείς θέλουμε να υπάρχει καθαρή θέση στο ζήτημα αυτό, ας έρθει τουλάχιστον να επικαλεσθεί το άρθρο 133, να πει ότι πρόκειται για διπλωματικά ή στρατιωτικά μυστικά και να μας διαβεβαιώσει ότι δεν υπάρχει κανένα πρόβλημα στη διεκδίκηση και ότι η ελληνική πλευρά θα διεκδικήσει, όποτε νομίζει, έστω και με τη δική τους λογική, αυτές τις απαιτήσεις. 
Διότι αυτό το έγγραφο το οποίο βγήκε χθες ως απάντηση δημιουργεί πάρα πολλά ερωτήματα και είναι απάντηση προς εμένα, σε σχέση με την ερώτηση που καταθέσαμε και ζητούσαμε κατάθεση εγγράφων. 
Επίσης, δεν ακούσαμε κάποιο σχέδιο από την κυβερνητική πλευρά και το είπαμε αναλυτικά στον Υπουργό. Εμείς, αναλύοντας τις θέσεις μας, εξηγήσαμε και τι μοντέλο οικονομίας θέλουμε -ότι θέλουμε οικονομία της γνώσης- και ποια εργαλεία θέλουμε, που είναι ο δημόσιος τομέας, ο ιδιωτικός τομέας και ο τρίτος τομέας. Δεν ακούσαμε μια στρατηγική, τόσο για τα θέματα αυτά, όσο και για τα πιστωτικά εργαλεία. 
Όταν θέσαμε το θέμα για την ίδρυση μιας ειδικής επενδυτικής τράπεζας, η οποία θα μπορεί να δίνει χαμηλότοκα δάνεια σε αυτούς που θέλουν πραγματικά να επενδύσουν, στους Έλληνες επιστήμονες, στον πρωτογενή τομέα, μια τράπεζα που θα μπορεί να δανειοδοτείται, να χρηματοδοτείται, να παίρνει ρευστότητα από την Ευρωπαϊκή Κεντρική Τράπεζα με 0,75% σήμερα, δεν πήραμε καμμία απάντηση από την πλευρά του κυρίου Υπουργού.
Αυτά που μας αναφέρατε περί κλάδων, ότι είναι ο άλφα, ο βήτα κλάδος, κύριε Υπουργέ, αν δεν βάλετε κι άλλες προϋποθέσεις δεν λέει τίποτα. Θα σας αναφέρω ένα παράδειγμα. Όλοι είμαστε υπέρ του τουρισμού, αλλά όταν οι επενδύσεις στον τουριστικό τομέα μείνουν στο all inclusive, δηλαδή σε μια λογική όπου απλά έρχονται οι τουρίστες με τα τσάρτερς, πηγαίνουν στα ξενοδοχεία, και δεν καταναλώνουν τίποτα από την τοπική κοινωνία, όταν αυτά τα ξενοδοχεία, τα οποία μπορεί να τα χρηματοδοτήσετε, δεν έχουν μπει σε μια καθετοποίηση σε σχέση με τη λειτουργία τους και με τη σύνδεση με τις εταιρείες τροφίμων και παραγωγής στη χώρα, τότε ο τουρισμός ως κλάδος μπορεί να μην είναι θετικός. Ενώ, ο τουρισμός ως κλάδος σε μια άλλη λογική θα μπορεί να είναι θετικός.
Δεύτερη περίπτωση είναι ο ορυκτός πλούτος. Το να αξιοποιείς απλά τον ορυκτό πλούτο, να βγάζεις φερ’ ειπείν το λιγνίτη ή κάποιον άλλον πλούτο και απλά να τον δίνεις ή να κάνεις εξαγωγή το βωξίτη, είναι περιορισμένης αξίας. Αν καθετοποιείς την παραγωγή και στηρίζεις την τοπική βιομηχανία και παράγεις, τότε μένει προστιθέμενη αξία στη χώρα. 
Άρα, το να λέτε τον άλφα ή τον βήτα κλάδο δεν λέει τίποτα. Έχει συγκεκριμένες προϋποθέσεις, προκειμένου να μείνει παραγωγικό αποτέλεσμα στη χώρα, να παραχθεί πλούτος και φυσικά παραπέρα να μπει και το ζήτημα της διανομής του πλούτου.
Τέλος, περιμένουμε ακόμα τον κ. Χατζηδάκη να έρθει να μας πει ποιες αρμοδιότητες έχει. Σύμφωνα με ποια διάταξη υπάρχει αυτή τη στιγμή αξιωματικός της γερμανικής αστυνομίας στο αεροδρόμιο του Ηρακλείου και ασκεί συγκεκριμένα καθήκοντα: Με ποια διάταξη; Σας το είπαμε από χθες. Είναι η λογική του Φούχτελ -σε άλλη αντίληψη πλέον- να επιβεβαιώσετε για άλλη μια φορά τα περί προτεκτοράτου.
Οι συνάδελφοι τοποθετήθηκαν στα επί μέρους ζητήματα αναλυτικά. Είμαστε υπέρ του κεφαλαίου που έχει σχέση με τα υδατοδρόμια. Το αναλύσαμε. Άλλωστε ήταν μία από τις πρωτοβουλίες που είχε πάρει και ο Πάνος Καμμένος όταν ασκούσε υπουργικά καθήκοντα. Κάναμε συγκεκριμένες παρατηρήσεις και θέλουμε τις απαντήσεις σας στα ζητήματα αυτά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επομένως, σε σχέση…</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Ολοκληρώστε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κατά τα λοιπά, επειδή έχει περάσει και ο χρόνος, εμείς εμμένουμε στις θέσεις που αναπτύξαμε και χθες και τις οποίες, για τα επιμέρους άρθρα, έχουν αναπτύξει οι συνάδελφοι από τους Ανεξάρτητους Έλληνες.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Το λόγο έχει ο Κοινοβουλευτικός Εκπρόσωπος της Χρυσής Αυγής, κ. Χρήστος Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, έχει εξαιρετικό ενδιαφέρον -και θα πρέπει να ενημερωθεί η Ολομέλεια- το εξής: Πριν λίγα λεπτά ο συναγωνιστής μας, Βουλευτής υπολοίπου Αττικής Ηλίας Κασιδιάρης, κατέθεσε στο Προεδρείο μια πρόταση μομφής κατά του κ. Χρήστου Μαρκογιαννάκη, Προέδρου της Ειδικής Επιτροπής, αυτής που κοινώς έχει καθιερωθεί να λέγεται «Επιτροπή της λίστας Λαγκάρντ». Αναφέρει τα εξής: «Σήμερα, περί ώρα 11.30΄, κατά τη διάρκεια προσωρινής διακοπής της λειτουργίας της Προκαταρκτικής Επιτροπής ο εξεταζόμενος Ευάγγελος Βενιζέλος, Πρόεδρος του ΠΑΣΟΚ, εξήλθε της αιθούσης και απευθυνόμενος στους δημοσιογράφους επετέθη με προσβλητικό τρόπο και χαρακτηρισμούς κατά του προσώπου μου…» -δηλαδή κατά του προσώπου του κ. Κασιδιάρη- «…προσβάλλοντας έτσι και το κύρος της Επιτροπής, όλως αναιτίως, απροκλήτως και αντιδεοντολογικώς».
Και βλέπουμε ότι αμέσως μετά απ’ αυτήν την ανοίκεια και απαράδεκτη επίθεση του Προέδρου του ΠΑΣΟΚ εναντίον του κ. Κασιδιάρη και της επιτροπής, μετά και από τις διαμαρτυρίες του κ. Κασιδιάρη, ο Πρόεδρος της επιτροπής, που είναι δικαστικός, νομικός ο κ. Μαρκογιαννάκης, αντί να ανακαλέσει στην τάξη, ως όφειλε, το μάρτυρα και όχι μόνο Πρόεδρο του ΠΑΣΟΚ, έκανε το αντίθετο. Απαγόρευσε την κατάθεση ερωτήσεων εκ μέρους του κ. Κασιδιάρη, ερωτήσεις οι οποίες ήταν καίριες για ένα κρισιμότατο ζήτημα, εθνικής σημασίας για εμάς, μία υπόθεση στην οποία ο κ. Κασιδιάρης θα έθετε συγκεκριμένα ερωτήματα για την περίοδο που διετέλεσε Υπουργός Οικονομικών ο κ. Βενιζέλος και αφορούν τη λίστα μεγαλοκαταθετών, η οποία λίστα κυριολεκτικώς έχει θαφτεί. 
Εξαιτίας αυτού του γεγονότος, το δημόσιο έχει χάσει εκατομμύρια ευρώ και μάλιστα σε μία εποχή που αναζητά απεγνωσμένα έσοδα. Γι’ αυτό και ο συναγωνιστής μας κ. Κασιδιάρης έχει κάνει αυτήν την πρόταση μομφής. Και αυτά τα λέγω προς αποφυγή παρερμηνειών, παραπληροφόρησης κ.λπ.. Καταθέτω το κείμενο στα Πρακτικά.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά της Βουλής το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Βέβαια, έχουμε παρατηρήσει ότι ο κ. Βενιζέλος μέσα σε αυτήν την Αίθουσα, αλλά και από τα μέσα ενημέρωσης βρίσκεται στο απυρόβλητο. Όταν προχθές απ’ αυτό το Βήμα εγώ ανέγνωσα το «πόθεν έσχες» του κ. Βενιζέλου, ξεσηκώθηκε θύελλα από τη μεριά του ΠΑΣΟΚ. Μάλιστα, ειπώθηκε ότι πρέπει να διαγραφούν από τα Πρακτικά. Δηλαδή, τι θέλετε; Να διαγράψουμε το «πόθεν έσχες» του κ. Βενιζέλου με τα ακίνητα και τις καταθέσεις σε Ελλάδα και Κύπρο; Καταθέτω το «πόθεν έσχες» του κ. Βενιζέλου στα Πρακτικά, έτσι για να το έχετε.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά της Βουλής το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Είναι δημοσιευμένο.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Ας υπάρχει, για την ιστορία.</Speech>
<Speech><Parlmember>ΑΘΑΝΑΣΙΟΣ ΜΩΡΑΪΤΗΣ</Parlmember>: Το ξέρει όλη η Ελλάδα.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δεν το διαγράφετε. Θέλετε να κάνουμε διάλογο;</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Το θέμα είναι ποιος στην πολιτική μπαίνει φτωχός και φεύγει πλούσιος και ποιος μπαίνει πλούσιος και φεύγει φτωχός.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, παρακαλώ να μην γίνονται διακοπές.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κύριε Κεγκέρογλου, μην διακόπτετε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εάν θέλετε διάλογο, να κάνουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>):  Όχι. Μπορεί να ζητήσει το λόγο μετά ο κ. Χρυσοχοΐδης.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Διαγράψτε το «πόθεν έσχες» του κ. Βενιζέλου. 
Παπακωνσταντίνου, Παπανδρέου, Βενιζέλος. Τους προστατεύετε εσείς και τους χειροκροτείτε. Τους έχετε στο απυρόβλητο. Τους «χαϊδεύετε». Προστατεύετε ενόχους, πλαστογράφους, κλέφτες, απατεώνες. 
Για εμάς, αυτοί οι άνθρωποι είναι ένοχοι. Είναι ένοχοι στη συνείδηση του ελληνικού λαού. Θα πούμε στον ελληνικό λαό να κάνει υπομονή. Με επιμονή και αγώνα θα έρθει η ώρα της δικαίωσης, της απόδοσης δικαιοσύνης. Προς το παρόν, με την πρόταση μομφής ζητούμε να ανακληθεί στην τάξη ο κ. Βενιζέλος και ο κ. Μαρκογιαννάκης να κάνει καλά τη δουλειά του, μία δουλειά που ξεκίνησε να κάνει από το 1972. Μήπως την εφαρμόζει με εκείνα τα πρότυπα ο κ. Μαρκογιαννάκης;
Άλλο θέμα. Προχθές, δεν ξέρω αν ήσασταν εδώ και ακούγατε ή είχατε τις δουλειές σας στο Υπουργείο, κύριε Υπουργέ. Καταθέσαμε μία τροποποίηση σε ό,τι αφορά το πενιχρό επίδομα υπερηλίκων Βορειοηπειρωτών και Ποντίων και είπαμε ότι είναι εθνική επιταγή. 
Λέτε εσείς: Δεν έχουμε λεφτά, είναι θέμα δημοσιονομικής πολιτικής, είναι έκτακτη κατάσταση. Λεφτά έχετε. Μάλιστα, έχετε πάρα πολλά λεφτά. Υπουργείο Εξωτερικών, 13 Φεβρουαρίου 2013, τώρα πρόσφατα, αδιαβάθμητο. Τώρα θα αρχίσουν να τα διαβαθμίζουν μετά από το σημερινό, είμαι σίγουρος. Φανταστείτε τι γίνετε στα διαβαθμισμένα! Τι χορός εκατομμυρίων! 
Όσον αφορά τις ΜΚΟ, δίνει το Υπουργείο Εξωτερικών 1 εκατομμύριο στον Διεθνή Οργανισμός Γαλλοφωνίας. Έλεος πια! Το πάρτι εκατομμυρίων -δραχμών τότε- που ξεκίνησε η οικογένεια Παπανδρέου, ο Ανδρέας Παπανδρέου, το συνεχίζετε κι εσείς μέχρι σήμερα. Το καταθέτω για τα Πρακτικά, καθώς και την απόφαση του κ. Αβραμόπουλου.
(Στο σημείο αυτό ο Βουλευτής κ. Χρήστος Παππάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Θα μπω τώρα στην ουσία του σχεδίου νόμου και προσέξτε με, κύριε Υπουργέ, για να αποφευχθούν διάφορες παρερμηνείες σε ό,τι αφορά τη θέση μας. 
Η Χρυσή Αυγή δεν επιθυμεί μία κοινωνία ισότητας προς τα κάτω. Εμείς θέλουμε μία δίκαιη κοινωνία, μία κοινωνία όπου θα επιβραβεύεται η εργασία. Ο πλούτος πρέπει να είναι προϊόν εργασίας. Ο πλούτος δεν πρέπει να γεννάει πλούτο.
Εμείς, λοιπόν, υπό αυτή την έννοια δεν είμαστε κομμουνιστές, δεν θέλουμε να κάνουμε τον «νοικοκύρη ζητιάνο», δεν είμαστε υπέρ της λογικής της ήσσονος προσπάθειας και αυτό γίνεται γνωστό σε όλους και από τον τρόπο με τον οποίο πολιτευόμεθα. Διότι εμείς επιλέγουμε τον δύσκολο δρόμο εναντίον όλων εσάς, επιλέγουμε τον δύσκολο δρόμο εναντίον του συστήματος και του προγράμματος, που έχετε όλα αυτά τα κόμματα του λεγόμενου -κατά τον κ. Βενιζέλο- συνταγματικού τόξου, που διέλυσαν την οικονομία, διέλυσαν τον κοινωνικό ιστό της Ελλάδας και κατέστησαν τη χώρα μας σε μία θέση εξαιρετικά δύσκολη κι επισφαλή.
Βασική μας προτεραιότητα, όπως και δια του προσώπου του Γενικού μας Γραμματέα Νίκου Μιχαλολιάκου έχουμε τονίσει και μέσα σε αυτή την Αίθουσα, η επιστροφή στην ελληνική γη, η επιστροφή στην εθνική παραγωγή και πρωτίστως η εξασφάλιση αυτάρκειας για τον ελληνικό λαό. Το πρόβλημα σε λίγο καιρό στον ελληνικό λαό θα είναι επισιτιστικό. Η Κυβέρνηση έχει χρέος, οι κυβερνώντες έχουν χρέος, να προστατεύσουν τον ελληνικό λαό. Ο Ιωάννης Μεταξάς λίγο πριν την 28η Οκτωβρίου είχε με τρόπο διαμηνύσει στον ελληνικό λαό «φυτέψτε πατάτες μέχρι και στις γλάστρες». 
Εσείς τι κάνετε για το τσουνάμι που έρχεται; Ψηφίζετε σχέδια νόμων για να προστατεύσετε τους μεγαλοκαρχαρίες και μεγαλοκαταθέτες. Σε αυτό εμείς δεν θα συναινέσουμε. Λέμε «όχι». 
Σε ό,τι αφορά κάποια άρθρα, που ενδεχομένως μπορούμε να σταθούμε θετικοί, σας τα ανέλυσε και τοποθετήθηκε η συναγωνίστρια κ. Ζαρούλια. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Είμαστε λοιπόν υπέρ της οικονομικής ανάπτυξης, αρκεί αυτή να στηρίζεται σε Έλληνες, να απευθύνεται σε Έλληνες, να στηρίζεται σε Έλληνες εργαζομένους, να σέβεται το φυσικό περιβάλλον -κάτι το οποίο δεν σέβεστε εσείς οι ψευδοοικολόγοι, και το παρόν σχέδιο νόμου- να σέβεται την ιστορική μας και την αρχαιολογική μας κληρονομιά, να σέβεται την ασφάλεια και τελικά να σέβεται τον ελληνικό λαό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Λεωνίδας Γρηγοράκος</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το Δελτίο Επικαίρων Ερωτήσεων της Παρασκευής 5 Απριλίου 2013.
«Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 1251/2-4-2013 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τον Υπουργό Υγείας, σχετικά με τη διαμόρφωση θεσμικού πλαισίου για την ανάπτυξη του ιατρικού τουρισμού.
2. Η με αριθμό 1266/2-4-2013 επίκαιρη ερώτηση του Βουλευτή Ρεθύμνου του Συνασπισμού Ριζοσπαστικής Αριστεράς - Ενωτικού Κοινωνικού Μετώπου. Ανδρέα Ξανθού προς τον Υπουργό Υγείας, σχετικά με δημοσιεύματα περί κρίσιμων εξελίξεων στα Νοσοκομεία «Ερυθρός Σταυρός» και «Ερρίκος Ντυνάν».
3. Η με αριθμό 1271/2-4-2013 επίκαιρη ερώτηση του Ε΄ Αντιπροέδρου της Βουλής και Βουλευτή Λακωνίας του Πανελλήνιου Σοσιαλιστικού Κινήματος κ. Λεωνίδα Γρηγοράκου προς τον Υπουργό Δημόσιας Τάξης και Προστασίας του Πολίτη, σχετικά με την έξαρση της εγκληματικότητας στο Νομό Λακωνίας.
4. Η με αριθμό 1259/2-4-2013 επίκαιρη ερώτηση της Βουλευτού Δωδεκανήσου των Ανεξάρτητων Ελλήνων κ. Τσαμπίκας (Μίκας) Ιατρίδη προς την Υπουργό Τουρισμού, σχετικά με την κατάργηση Περιφερειακών Υπηρεσιών Τουρισμού.&#160;
5. Η με αριθμό 1272/2-4-2013 επίκαιρη ερώτηση του Βουλευτή Β΄ Αθήνας του Λαϊκού Συνδέσμου - Χρυσή Αυγή κ. Γεωργίου Γερμενή προς τους Υπουργούς Υγείας και Διοικητικής Μεταρρύθμισης και Ηλεκτρονικής Διακυβέρνησης, σχετικά με το εργασιακό καθεστώς στο ΚΕΕΛΠΝΟ.
&#160;6. Η με αριθμό 1262/2-4-2013 επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τη λήψη μέτρων ασφάλειας στις φυλακές &#160;Τρικάλων.
7. Η με αριθμό 1269/2-4-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τα ελλιπή μέτρα δακοκτονίας στο Νομό Χανίων.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου ( Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 1252/2-4-2013 επίκαιρη ερώτηση του Βουλευτή Α´ Αθήνας &#160;της Νέας Δημοκρατίας κ. Ανδρέα Ψυχάρη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τους δημοσίους υπαλλήλους που έχουν καταδικαστεί αμετακλήτως από τη δικαιοσύνη.
2. Η με αριθμό 1255/2-4-2013 επίκαιρη ερώτηση της Βουλευτού Κέρκυρας του Πανελλήνιου Σοσιαλιστικού Κινήματος κ. Αγγελικής Γκερέκου προς την Υπουργό Τουρισμού, σχετικά με την απόφαση και διαβούλευση για το νέο οργανόγραμμα των Περιφερειακών Υπηρεσιών Τουρισμού.
3. Η με αριθμό 1258/2-4-2013 επίκαιρη ερώτηση του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την αύξηση των ασφαλιστικών εισφορών στους μηχανικούς.
4. Η με αριθμό 1273/2-4-2013 επίκαιρη ερώτηση του Βουλευτή Β΄ Θεσσαλονίκης του Λαϊκού Συνδέσμου - Χρυσή Αυγή κ. Πολύβιου Ζησιμόπουλου προς τον Υπουργό &#160;Εθνικής Άμυνας, σχετικά με την άρνηση δωρεάς οπλικών συστημάτων από την κυβέρνηση των ΗΠΑ.&#160;
5. Η με αριθμό 1263/2-4-2013 επίκαιρη ερώτηση του Βουλευτή Εύβοιας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την αναζήτηση πηγών εσόδων για το δημόσιο από την αξιοποίηση των εθνικών κληροδοτημάτων, των σχολαζουσών κληρονομιών καθώς και των καταπατημένων ακίνητων.
&#160;6. Η με αριθμό 1257/2-4-2013 επίκαιρη ερώτηση του Ανεξάρτητου Βουλευτή Β΄ Αθήνας κ. Δημητρίου Ανδρουλάκη προς τον Υπουργό Οικονομικών, σχετικά με την Τραπεζική Ένωση (Banking Union).»
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και δύο εκπαιδευτικοί συνοδοί τους από το Γενικό Λύκειο Παλαιοχώρας Χανίων. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Αθανάσιος Παφίλης.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Αυτές τις μέρες, όπως και πολλές άλλες το τελευταίο διάστημα -και είναι πάρα πολύ συχνές- παίζεται ένα θεατρικό έργο με τις συναντήσεις των πολιτικών Αρχηγών που στηρίζουν την Κυβέρνηση, της Νέας Δημοκρατίας, του ΠΑΣΟΚ και της Δημοκρατικής Αριστεράς. Παίζεται ένα παιχνίδι κάθε φορά που έρχεται η τρόικα ή είναι να εκταμιευθεί ή όχι μία δόση. Παίζεται το θέατρο της διαπραγμάτευσης. Κάποιοι διαφωνούν επιμέρους και γίνεται συζήτηση για να βρεθεί μία μέση λύση. 
Ποια είναι όμως η πραγματικότητα που πρέπει να γνωρίζει ο ελληνικός λαός; Ότι τα κόμματα που στηρίζουν την Κυβέρνηση, έχουν δεσμευθεί και στο ελληνικό κεφάλαιο και στην τρόικα για λαίλαπα αντιλαϊκών μέτρων, για συνεχή αντιλαϊκά μέτρα. 
Τα έχουν υπογράψει και ήδη αρχίζουν να εφαρμόζονται. Οι διαφοροποιήσεις –φαίνεται και από το χαράτσι, αλλά και από πολλά άλλα- έχουν να κάνουμε με το πώς θα εφαρμοστούν. Και το ερώτημα απέναντι στον ελληνικό λαό, που κάθε φορά βάζετε, είναι ψεύτικο από αυτήν την άποψη. Γιατί το ερώτημα που μπαίνει, είναι, πώς θα πληρώσει ο ελληνικός λαός όλα αυτά τα μέτρα τα οποία έχετε πάρει; Ενώ εμείς λέμε –και έτσι πρέπει να το αντιληφθεί και ο κόσμος- ότι το ερώτημα είναι, πώς θα απαλλαγεί από αυτά τα μέτρα και πώς θα απαλλαγεί από όλη αυτή τη βάρβαρη πολιτική, ανατρέποντάς την, αποκρούοντάς την, και βάζοντας πλώρη για μία άλλη κατεύθυνση. Και μάλιστα αυτές τις ημέρες, εκτός από το χαράτσι, που γίνεται όλη η συζήτηση -και ανοίγω μία μικρή παρένθεση, δεν είναι κανείς εδώ, είναι ο κ. Μουσουρούλης από την πλευρά της Κυβέρνησης- αλήθεια, εσείς που είστε με την ατομική ιδιοκτησία υποτίθεται, γιατί βάζετε ενοίκιο στον κόσμο να πληρώνει στο σπίτι του, που το έχει πληρώσει τρεις φορές;
Ένα μεγάλο ποσοστό –να μην πω η πλειοψηφία των Ελλήνων- έχει πάρει δάνειο από την τράπεζα. Τον έχουν γδάρει κυριολεκτικά για να αποκτήσει ένα σπίτι ή και ένα δεύτερο, το πατρικό τέλος πάντων που έχει να το επισκευάσει ή δεν ξέρω τι άλλο ή ένα παραθεριστικό. Σιγά! Τι είναι αυτό το 2013; Τα πλήρωσε τρεις φορές κι έρχεστε σήμερα και του βάζετε ενοίκιο και αύριο θα του το πάρουν οι τράπεζες, γιατί δεν θα μπορεί να πληρώσει. Να, ποια είναι η πολιτική σας!
Εκτός, λοιπόν, από αυτό, υπάρχει και το τεράστιο θέμα που προκύπτει σήμερα κι εδώ πρέπει να μιλήσετε ανοικτά. Σε όσους χρωστούν από 3.000 ευρώ και πάνω και είναι δυόμισι εκατομμύρια Έλληνες, έρχονται εκβιαστικές επιστολές. Δεν μπορούν να πληρώσουν. Και να θέλουν να πληρώσουν, δεν μπορούν. Τι θα τους κάνετε; Θα τους τα κατασχέσετε όλα, ό,τι έχουν αποκτήσει; Και μιλάμε για τα λαϊκά στρώματα. Γι’ αυτόν τον κόσμο μιλάμε, γιατί αυτός πλήττεται από όλα αυτά. Και όταν συζητάτε για μηχανισμούς που θα εισπράττουν τους φόρους και όλα αυτά, δεν εννοείτε για το μεγάλο κεφάλαιο και όλους τους υπόλοιπους, για τον κόσμο εννοείτε πώς θα τον πιάσετε πιο γρήγορα. Για τους μεγάλους και ρυθμίσεις κάνετε και νέες φοροαπαλλαγές δίνετε. 
Επομένως, για εμάς αυτό που είναι κεντρικό θέμα για το λαό, είναι να συσπειρωθεί, να παλέψει, να φτιάξει μια μεγάλη συμμαχία, αλλά να παλέψει τώρα άμεσα, ώστε να αποκρουστούν αυτοί οι εκβιασμοί που γίνονται από την πλευρά της Κυβέρνησης και να μη μείνει απροστάτευτη καμμιά λαϊκή οικογένεια, οι οποίες βρίσκονται σε τραγικά αδιέξοδα. 
Λέμε, λοιπόν, ότι μπροστά σε αυτήν την ασφυξία έρχεστε και με το νομοσχέδιο να δώσετε προνόμια στο κεφάλαιο.
Είπε ο κ. Βορίδης ότι κανονικά το νομοσχέδιο έπρεπε να έχει ομόθυμη στήριξη από όλες τις πλευρές του Κοινοβουλίου. Φαντάζομαι ότι μόνο ως ανέκδοτο ή ρητορικό σχήμα θα μπορούσε να το ρωτήσει. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ)  
Η διαφωνία η δική μας είναι θεμελιακή με την πολιτική της Κυβέρνησης και με το μοντέλο ανάπτυξης που ακολουθείται και δεν έχει να κάνει –θα επαναλάβω- με την κριτική που κάνει ο ΣΥΡΙΖΑ, που λέει ότι δεν έχει σχέδιο, είναι πρόχειρη και ευνοεί τους φίλους. Αυτά είναι για να κρύψει την ουσία ότι πρόκειται για καπιταλιστική ανάπτυξη. Στην πραγματικότητα, συμφωνεί. Άλλο αν θέλει να διαχειριστεί αυτός καλύτερα ή χειρότερα -δεν έχει σημασία- την ίδια όμως, πολιτική.
Η δική μας η κριτική, λοιπόν, είναι θεμελιακή. Και πριν πάω σε αυτό, όλοι ορκίζεστε στο όνομα της ανεργίας. Λέω, από την πλευρά της Κυβέρνησης. Έχουμε ανεργία 27% και άρα, πρέπει να την αντιμετωπίσουμε. Ποιος την έφερε την ανεργία; Ποιος δρόμος ανάπτυξης; Ο σοσιαλιστικός που υπήρχε στην Ελλάδα; Καπιταλιστικός δρόμος ανάπτυξης δεν ήταν; Το πώς ήταν και τι ιδιομορφίες είχε, αν ήταν εξογκωμένος ή όχι ο κρατικός τομέας, αυτά είναι επουσιώδη. Γιατί στις πιο ελεύθερες, όπως λέτε εσείς, οικονομίες δεν υπάρχει ανεργία και μάλιστα υψηλή; Υπάρχει καπιταλιστική χώρα που να μην έχει ανεργία; Και είναι ψεύτικα τα στοιχεία που δίνουν ακόμη και στη Γερμανία που δίνει 5% ή στο Λουξεμβούργο ή στην Ολλανδία, όπου η ημιαπασχόληση και οι ευέλικτες μορφές απασχόλησης, οι ελαστικές μορφές, ήταν στο 40%.
Άρα, αυτή συνυπάρχει με το ίδιο το καπιταλιστικό σύστημα. 
Γίνεται εξαγγελία πάλι αυτού του δρόμου ανάπτυξης, για τον οποίο χαρακτηριστικά ειπώθηκε ότι δίνουμε λεφτά από το κράτος -δηλαδή από τον εργαζόμενο, από τη φορολογία- στους βιομήχανους, στους επιχειρηματίες, στους εφοπλιστές, σε οποιουσδήποτε. Δίνει η τράπεζα δάνεια με ευνοϊκούς όρους, βάζουν και αυτοί όσο βάζουν, έχουμε ανάπτυξη, καταπολεμάται η ανεργία και προχωράμε μπροστά. Αυτό τελείωσε. Ο μύθος κατερρίφθη. Η βαρβαρότητα είναι προ των πυλών. Τη ζει ο κόσμος δραματικά σε όλη την ανθρωπότητα. 
Και στη χώρα μας δεν γίνεται αυτό και πολύ περισσότερο δεν γίνεται σε αυτές τις συνθήκες, όπου η τεχνολογία έχει πάρει τεράστιες διαστάσεις, έχει αναπτυχθεί πάρα πολύ και οι θέσεις εργασίας μειώνονται. Οι θέσεις εργασίας που καταστρέφονται στην καπιταλιστική κρίση –αυτά δεν είναι δικές μας φαντασίες, στοιχεία είναι- είναι περισσότερες από αυτές που δημιουργούνται, έστω και σε κάποια περίοδο ανάκαμψης. Δεν πρόκειται να αντιμετωπισθεί η ανεργία κι όλο σας το πρόγραμμα να εφαρμοσθεί. Θα φέρει μεγαλύτερη και όπου αντιμετωπισθεί θα είναι προσωρινή και ελάχιστη. Εμείς, λοιπόν, έχουμε μία διαφορετική άποψη. 
Εδώ μέσα, λέγονται και ανέκδοτα πια. Γιατί έτσι μπορώ να χαρακτηρίσω την τοποθέτηση του κ. Μαριά, ο οποίος είπε λίγο έως πολύ ότι το σχέδιο της Κυβέρνησης, το μνημόνιο μάλλον, είναι χειρότερο από την πλευρά του συγκεντρωτισμού και του σχεδιασμού, από το σοβιετικό μοντέλο.</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Νιώθω κομμουνιστής.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Έχει μπερδέψει πολλά πράγματα. Δεν μπορεί να λέγονται αυτά για το σχεδιασμό, ό,τι απόψεις και να έχει ο καθένας. 
Γιατί ο κεντρικός σχεδιασμός στη Σοβιετική Ένωση είχε κατ’ αρχάς, όπως και η δική μας πρόταση, άλλο κριτήριο ανάπτυξης. Ήταν οι λαϊκές ανάγκες κι όχι το καπιταλιστικό κέρδος. Γιατί αυτός ο σχεδιασμός που ορισμένοι λοιδορούν, απογείωσε τη Σοβιετική Ένωση, τη Ρωσία τότε που ήταν καθυστερημένη και την έκανε δεύτερη δύναμη. Ο κεντρικός σχεδιασμός έδωσε πρωτοφανείς κατακτήσεις για την ιστορία της ανθρωπότητας, που ο καπιταλισμός δεν μπορεί ούτε καν να τις σκεφθεί: δημόσια δωρεάν παιδεία, δημόσια δωρεάν υγεία, επίπεδο ζωής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Όταν παραβιάστηκε αυτός ο κεντρικός σχεδιασμός και η νόμιμη οικοδόμηση του σοσιαλισμού και άρχισαν να δανείζονται από τον καπιταλισμό, τότε άρχισε η αντίστροφη μέτρηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ ολοκληρώστε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τελειώνω, κύριε Πρόεδρε. Ένα λεπτό ακόμη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ τώρα ανέλαβα και βλέπω ότι πρέπει να μειωθεί ο χρόνος στα έξι λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Όλοι μίλησαν πάνω από δέκα λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Με συγχωρείτε, δεν ισχύει αυτό για τους Κοινοβουλευτικούς Εκπροσώπους. Δεν έχω αντίρρηση, αλλά στο τέλος θα έχουμε πρόβλημα με το χρόνο. 
Παρακαλώ συνεχίστε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Γι’ αυτό, λοιπόν, επανερχόμαστε και λέμε το εξής: Εμείς αυτό το μοντέλο ανάπτυξης, που θα έχει κέντρο τον άνθρωπο, που οι πλουτοπαραγωγικές πηγές, ο πλούτος της κοινωνίας, θα είναι λαϊκή ιδιοκτησία, που θα υπάρχει κεντρικός σχεδιασμός, που θα υπάρχει άμεσος λαϊκός έλεγχος, προτείνουμε στο λαό. Και έχουμε μελετήσει όλα αυτά τα χρόνια την πείρα και τη θετική και την αρνητική, κυρίως τις αδυναμίες και τα λάθη και είμαστε πιο έμπειροι. Και η ανθρωπότητα είναι πιο έμπειρη, πλέον, τώρα από αυτό το μεγάλο άλμα στους ουρανούς που έγινε και που είχε τεράστια αποτελέσματα, που ήταν η Επανάσταση του Οκτώβρη και ο σοσιαλισμός. Πιο έμπειρο το Κομμουνιστικό Κόμμα Ελλάδας σήμερα απευθύνεται στον λαό και λέει να παρακολουθήσει τις θέσεις του.
Τέλος, επανειλημμένα ο κύριος Υφυπουργός μας κάνει μερικές ερωτήσεις: «Ποιους τομείς να εξαιρέσουμε από όσους βάζουμε;». Ρωτάει το ΣΥΡΙΖΑ κυρίως, δεν ρωτάει εμάς. Ο ΣΥΡΙΖΑ «τηρεί σιγή ιχθύος». Γιατί;
Εμείς, λοιπόν, που είμαστε αντίθετοι ριζικά, λέμε να εξαιρέσετε την παιδεία, την υγεία, τα απορρίμματα. Τρεις τομείς. Δεν συνιστά ούτε επαναστατικό ούτε σοσιαλιστικό μέτρο.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Γιατί;</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ρωτάει ο κ. Βορίδης: Γιατί; Γιατί η περαιτέρω ιδιωτικοποίηση και στην παιδεία και στην υγεία και στον τομέα των απορριμμάτων -που είναι ένας ξεχωριστός τομέας και θα μπορούσαμε να κάνουμε ολόκληρη συζήτηση- θα επιδεινώσει δραματικά τη θέση του λαού. Γιατί δεν δίνετε αυτά τα λεφτά στο δημόσιο σύστημα, που δεν έχει καθηγητές, που δεν έχει μαθητές, που πεινάνε οι μαθητές, που, που, που; Γιατί αυτά τα δίνετε στους ιδιώτες για να κερδίσουν και να κερδίσουν και πολλά; Γιατί με τέτοια εξαθλίωση που υπάρχει -και την ξέρετε καλά- στο σύστημα υγείας, μέσα στα νοσοκομεία, παντού, δεν δίνετε εκεί και δίνετε στους ιδιώτες;
Στην πραγματικότητα τι κάνουν; Εμπορεύονται τον ανθρώπινο πόνο και τη ζωή. Αυτό κάνουν. Και γιατί δεν απαντάει ο ΣΥΡΙΖΑ να εξαιρεθούν αυτά; Διότι αυτό είναι και πολιτική της Ευρωπαϊκής Ένωσης βεβαίως-βεβαίως, θα έλεγε κάποιος, και εδώ αρχίζουν τα δύσκολα. Άρα λοιπόν και προς αυτόν τον τομέα τα λέμε αυτά. 
Να μιλήσουμε για τα απορρίμματα, για το τι θα γίνει; Πάρτι τεράστιο, πάρτι με κέρδη αμύθητα και απίστευτα στην πορεία. Μιας και μιλάμε για απορρίμματα, ο εργαζόμενος το πληρώνει όταν το παίρνει, όταν το συλλέγουν και το ξαναπληρώνει για τρίτη φορά μετά γιατί είναι χρήμα, κέρδος.
	(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε Παφίλη. Σας παρακαλώ.</ChairmanSpeech>
	<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τελειώνω, κύριε Πρόεδρε.
	Γι’ αυτό λέμε το εξής: Εξαιρέστε τα και να είναι στο δημόσιο και να αναπτυχθούν προς αυτήν την κατεύθυνση διαχείρισης των απορριμμάτων.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αν δεν έχετε ενημερωθεί, σας ενημερώνω ότι έχουν γραφτεί είκοσι τέσσερις Βουλευτές για να μιλήσουν και έχουμε και τρεις προτασσόμενες δευτερολογίες. Γνωρίζετε ότι υπάρχει και λειτουργικό πρόβλημα. Επομένως προτείνω να τηρήσουμε τους χρόνους.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, το λόγο.</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Για ποιο θέμα, κύριε Μαριά;
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ο κ. Παφίλης αναφέρθηκε στο όνομά μου.</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν είναι λόγος αυτός.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μισό λεπτάκι. Δεν είπε αυτά τα οποία είπα.</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό. Ζητάτε το λόγο επί προσωπικού; Πώς αλλιώς να γίνει;
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σαν Κοινοβουλευτικός Εκπρόσωπος δικαιούμαι να μου δώσετε το λόγο για ένα λεπτό για να απαντήσω σ’ αυτά που έχει πει ο κ. Παφίλης, γιατί δεν τα είπα αυτά.</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν είναι αυτή η λογική…
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ωραία. Να τον ζητήσω επί προσωπικού, άμα το πάει έτσι.</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Μαριά.</ChairmanSpeech>
	<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Να ζητήσω κι εγώ το λόγο επί προσωπικού γιατί μας λέει κομμουνιστές.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τώρα θα μας κάνει λογοκρισία ο κ. Κεγκέρογλου αν θα τοποθετηθούμε ή όχι;</Speech>
	<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Σε σας απευθύνθηκα; Στο Προεδρείο απευθύνθηκα. Σας παρακαλώ.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Σε μένα απευθυνθήκατε και κοιτάξατε προς τα εδώ. Σας παρακαλώ πολύ.</Speech>
	<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Εγώ σας παρακαλώ πολύ.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαριά, στο Προεδρείο απευθύνθηκε.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Κεγκέρογλου, όταν μιλάτε, σας σέβομαι.</ChairmanSpeech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Μαριά, πείτε σε τι συνίσταται το προσωπικό.
	ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, είναι η δεύτερη φορά που από την πλευρά του κ. Παφίλη λέγεται ότι είπα πράγματα τα οποία δεν είπα. Μιλώντας τις προάλλες, είπε ότι έχουμε μία θεωρία συνωμοσιολογίας, αναλύοντας τα ζητήματα των αντιθέσεων και τού είπα τότε ρητά ότι δεν χρησιμοποίησα καν αυτήν την ορολογία. 
	Για να εξηγούμαστε, αυτό που είπα -και προφανώς δεν το παρακολούθησε και καλό θα είναι να διαβάσει τα Πρακτικά- είναι το εξής. Εξήγησα απαντώντας σε μία τοποθέτηση περί κεντρικού σχεδιασμού κατά την εξής έννοια, όχι στο τι ανάγκες μπορεί να εκπροσωπεί ένας κεντρικός σχεδιασμός, αλλά στη μεθοδολογία που είχε, διότι ο κ. Βορίδης μίλησε στην Αίθουσα για έναν κεντρικό σχεδιασμό ως σύστημα ρύθμισης λεπτομερειών λειτουργίας μιας οικονομίας και εξήγησα ότι το μνημόνιο ως μορφή λειτουργίας είναι πολύ πιο παρεμβατικό, πολύ πιο κεντρικά σχεδιασμένο στις λεπτομέρειές του από οποιοδήποτε σχέδιο, από οποιαδήποτε διαδικασία σχεδιασμού υπήρχε στη Σοβιετική Ένωση. Μάλιστα είπα και τη φράση ότι τότε –για όσους έχουν μελετήσει τα θέματα- υπήρχε και μεγάλη τοπική αυτονομία στις περιφέρειες, όταν εδώ δεν υπάρχει αυτό. Απαντώντας στον κ. Παφίλη, λέω ότι αυτή ήταν η έννοια της τοποθέτησής μου.</ChairmanSpeech>
	<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, θέλω το λόγο για πέντε δευτερόλεπτα.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το κρίνετε σκόπιμο; Μακάρι να είχαμε στη Βουλή μόνο τέτοιου τύπου παρανοήσεις. 
Ορίστε, έχετε το λόγο.</ChairmanSpeech>
	<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Εδώ έχουμε να κάνουμε με πολιτικές τοποθετήσεις. Ο καθένας ακούει τι λέει ο άλλος, απαντά και μπορεί να κρίνει. Αυτό δεν περιέχει ούτε προσωπικές αντιπαραθέσεις ούτε τίποτα.</Speech> 
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επειδή όμως σ’ αυτήν την Αίθουσα είναι και άλλοι που αυτήν τη στιγμή δεν είναι εδώ…</ChairmanSpeech>
	<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Είναι ιδεολογικά αυτά τα ζητήματα και δεν συνιστούν προσωπικό. Άμα ήταν έτσι, όλοι θα ζητούσαν το λόγο επί προσωπικού.</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Νομίζω ότι έχει επέλθει πλήρης κατανόηση.
	 Απευθύνω θερμή παράκληση προς τους ομιλητές να ολοκληρώνουν τις ομιλίες τους στα έξι λεπτά.
	Ο κ. Γεωργιάδης έχει το λόγο. Προηγείται επειδή πρέπει να πάει στην επιτροπή.</ChairmanSpeech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ευχαριστώ τον κ. Κεφαλογιάννη για την αποδοχή να προηγηθώ.
	Κυρίες και κύριοι συνάδελφοι, πριν πω οτιδήποτε άλλο και επειδή προηγουμένως ο Κοινοβουλευτικός Εκπρόσωπος της Χρυσής Αυγής κ. Παππάς μετέφερε στην Ολομέλεια ορισμένα εντελώς αναληθή περιστατικά, οφείλω να αποκαταστήσω την τάξη ως μέλος της επιτροπής για τη διερεύνηση της λίστας Λαγκάρντ.
	Οι ποινές που επεβλήθησαν στον κ. Κασιδιάρη και συγκεκριμένα το να μην έχει το δικαίωμα να ερωτήσει, δεν επεβλήθησαν, διότι κάποιοι φοβούνται τις φοβερές ερωτήσεις της Χρυσής Αυγής, όπως ψευδώς είπε ο κ. Παππάς. Η Χρυσή Αυγή διατηρεί το δικαίωμα, αν θέλει, να αντικαταστήσει τον κ. Κασιδιάρη και να φέρει κάποιον άλλο Βουλευτή της Χρυσής Αυγής για να κάνει αυτές τις δήθεν φοβερές και τρομερές ερωτήσεις.
Αυτά τα πειθαρχικά μέτρα δεν πάρθηκαν όταν ο κ. Κασιδιάρης είχε το λόγο και ρωτούσε, όπως ανακριβώς γράφτηκε στα μέσα -ο κ. Κασιδιάρης δεν είχε πάρει καθόλου το λόγο και δεν είχε κάνει καμμία ερώτηση στον κ. Βενιζέλο, ούτε διεκόπη η εξέτασή του από εμένα ούτε από οποιονδήποτε άλλον, άρα, αυτό που γράφτηκε στα μέσα ήταν ανακριβές- πάρθηκαν γιατί προχώρησε σε απίστευτα υβριστικούς χαρακτηρισμούς όχι μόνο προς τον κ. Βενιζέλο αλλά και προς τα υπόλοιπα μέλη της επιτροπής και πάνω στη στιγμή που ήταν έξαλλος, πέταξε κάτω ένα ποτήρι και έσπασε ένα μικρόφωνο, με εμφανείς τάσεις να βιαιοπραγήσει κατά της επιτροπής. 
Κατόπιν αυτών η επιτροπή του επέβαλε τα συγκεκριμένα μέτρα και ομόφωνα όλα τα υπόλοιπα κόμματα καταδίκασαν στη συνέχεια τη συγκεκριμένη του συμπεριφορά.
Οφείλω, λοιπόν, να πω προς τον ελληνικό λαό, ότι καμμία προσπάθεια προστασίας δεν υπήρχε του κ. Βενιζέλου από κανέναν, αλλά δεν υπάρχει καμμία περίπτωση να νομίζουν κάποιοι στη Χρυσή Αυγή ότι η δημοκρατία φοβάται τους Χρυσαυγήτες και τους όποιους τραμπουκισμούς τους. Είναι απολύτως προφανές ότι εάν η Χρυσή Αυγή δεν σέβεται τους κανόνες του Κοινοβουλίου, δεν έχει θέση στο Κοινοβούλιο. Και παρακαλώ πολύ τον κ. Παππά να είναι καλύτερα ενημερωμένος για το τι έχει συμβεί, προτού πάρει το λόγο. 
Όλα αυτά τα οποία σας είπα είναι καταγεγραμμένα στα Πρακτικά της συγκεκριμένης επιτροπής. Είναι παρά πολύ κρίμα το ότι δεν υπήρχε κάμερα, για να δουν κυρίως οι ψηφοφόροι της Χρυσής Αυγής ,που τους έστειλαν εδώ μέσα, ποιους ακριβώς έστειλαν και τι ακριβώς κάνουν. 
Όποιος νομίζει πάντως ότι τους φοβόμαστε, κάνει πολύ μεγάλο λάθος. Η Δημοκρατία δεν φοβάται κανέναν και σίγουρα όχι τη Χρυσή Αυγή. 
Έρχομαι στο νομοσχέδιο, κύριε Υπουργέ. Απευθύνομαι στον αξιότιμο Κοινοβουλευτικό Εκπρόσωπο του ΣΥΡΙΖΑ τον κ. Παπαδημούλη, που έκανε την εκτενή αναφορά στο χαράτσι απ’ ό,τι πληροφορήθηκα προηγουμένως. 
Κύριε Παπαδημούλη θα ήταν πάρα πολύ χρήσιμο για τον τόπο αυτές τις κρίσιμες ώρες, αν ο ΣΥΡΙΖΑ τη στάση για παράδειγμα που κράτησε στα υδατοδρόμια, παραδείγματος χάριν -όπου ήταν μία εποικοδομητική στάση και την εξαίρω- την τηρούσε γενικά στην πολιτική της χώρας. Και εξηγώ γιατί:
Αφού αναφερθήκατε για το χαράτσι και το λογαριασμό της ΔΕΗ με όλο αυτό το συνήθη λαϊκίστικο τρόπο της εποχής, δεν μας εξηγείτε καλύτερα το περιουσιολόγιο του ΣΥΡΙΖΑ, -το οποίο σύμφωνα και με την πρότασή σας έχει και τα ακίνητα αλλά και τις καταθέσεις όπως και κάθε άλλο περιουσιακό στοιχείο- ποιον ακριβό στόχο φορολογήσεως των πολιτών έχει και από ποιο όριο; 
Σε ένα κανάλι εκπρόσωπος του ΣΥΡΙΖΑ λέει: «300.000 ευρώ το γενικό όριο για να επιβληθεί φόρος» χωρίς να λέει πώς, σε άλλο κανάλι άλλος εκπρόσωπος του ΣΥΡΙΖΑ λέει «500.000 το όριο» χωρίς να λέει πώς. 
Αντί, λοιπόν, να κατηγορείτε τους άλλους, ελάτε εδώ με θάρρος και πείτε μας, εάν εκλεγεί ο ΣΥΡΙΖΑ και στο περουσιολόγιό σου γράφει, για παράδειγμα, τόση κατάθεση, τόσα ακίνητα, τόσους πίνακες ζωγραφικής, τόσα αυτοκίνητα, θα πληρώνεις τόσο φόρο. Όχι να αφήνετε στους πολίτες την εντύπωση ότι δήθεν αν έρθει ο ΣΥΡΙΖΑ θα καταργήσει το χαράτσι. Γιατί σας υπενθυμίζω ότι ούτε αυτό δεν είπατε όταν κάνατε την εξαγγελία των οικονομικών σας προτάσεων, αλλά είπατε ότι θα καταργήσετε το χαράτσι στους οικονομικά ασθενέστερους. Κι έγινε η σχετική φασαρία στα κανάλια, για να έρθει ως συνήθως ο κ. Τσίπρας εκ των υστέρων να το ανασκευάσει και αυτό. 
Άρα, λοιπόν, κύριε Παπαδημούλη έχει έρθει η ώρα –είστε κόμμα της Αξιωματικής Αντιπολιτεύσεως- να αρθείτε στο ύψος του ρόλου που σας έδωσε ο ελληνικός λαός και αντί να κάνετε κριτική, να έρθετε και να μας πείτε εάν κυβερνήσετε, πόσο θα πληρώνει ο καθένας και από ποιο όριο; Και μην κρύβεστε για να κοροϊδέψετε τον κόσμο. 
Κύριε Υπουργέ, έγινε πολύ μεγάλη συζήτηση στο εάν αυτό το οποίο κάνετε καταργεί τη γραφειοκρατία. Προφανώς δεν καταργεί τη γραφειοκρατία.
Αυτό το οποίο κάνετε είναι κατά τη γνώμη μου το μέγιστο που θα μπορούσατε να κάνετε εσείς προσωπικά από τη θέση την οποία κατέχετε, δηλαδή, να βρείτε έναν τρόπο να παρακάμψετε για τους επενδυτές αυτήν τη δαιδαλώδη γραφειοκρατία της χώρας, είτε με τη γραμματεία του σχεδιασμού είτε με την πολυάδεια είτε με όλα τα άλλα μέτρα τα οποία θεσπίζετε. 
Αυτό που κάνετε -και είναι επαινετό και έπρεπε να γίνει και μπράβο σας- δεν λύνει το πρόβλημα της γραφειοκρατίας της χώρας, απλώς για μία κατηγορία ανθρώπων που θέλουν να επενδύσουν για να πέσει η ανεργία, δίνει την ευκαιρία αυτό να μπορέσει να γίνει πράξη. 
Έπρεπε να γίνει, αλλά μην ξεχάσουμε και τη μεγάλη μάχη για όλους τους πολίτες, γιατί αυτό αφορά μόνο κάποιους συγκεκριμένους, οι οποίοι θα μπορούν να κάνουν μία επένδυση. Οι υπόλοιποι εξακολουθούμε να ταλαιπωρούμαστε από τη γραφειοκρατία, προς την οποία πρέπει να κηρύξουμε πολύ μεγάλη μάχη. Αλλά κι εκεί ο ΣΥΡΙΖΑ δεν είναι ειλικρινής. 
Όλοι λέμε να πέσει η γραφειοκρατία αλλά δεν μας λένε οι του ΣΥΡΙΖΑ όταν θα μειώσουμε τη γραφειοκρατία οι υπάλληλοι στο δημόσιο που δε θα χρειάζονται, εφόσον θα έχουμε καταργήσει τις σχετικές γραφειοκρατικές διαδικασίες, θα μείνουν στο δημόσιο ή θα φύγουν; Ούτε αυτό δε μας λένε. 
Και έρχομαι στο τελευταίο.  Κύριοι Υπουργοί, το κομμάτι των υδατοδρομίων είναι κάτι που έπρεπε να είχε γίνει πριν πολλά χρόνια. Είναι πολύ σωστή και επαινετή η πρωτοβουλία και των δυο σας. Η χώρα μας μπορεί να είναι ο ιδανικότερος τόπος για να προσελκύσει τέτοιου είδους επενδύσεις και τέτοιου είδους υπηρεσίες. Το γεγονός ότι είμαστε νησιωτική χώρα μας καθιστά τον ιδανικό τόπο για την ανάπτυξη αυτού του δικτύου. Δυστυχώς η απουσία μιας τέτοιας νομοθετικής πρωτοβουλίας όλα αυτά τα χρόνια και οι αγκυλώσεις που υπάρχουν στην Ελλάδα δεν επέτρεπαν αυτό να ευδοκιμήσει. 
Εύχομαι η συγκεκριμένη σας σημερινή παρέμβαση να δώσει την ευκαιρία αυτό να γίνει πραγματικότητα και να απολαύσει ο ελληνικός λαός τα οφέλη αυτής της προσπάθειας. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Γεωργιάδη, αν έχετε την καλοσύνη μη φύγετε από το Βήμα. Θέλω μια παρατήρηση να κάνω ως Πρόεδρος. Όλα τα ερωτήματα που θέσατε για τα φορολογικά θέματα σωστά τα θέτετε. Είναι δικαίωμά σας προς το ΣΥΡΙΖΑ. 
Θέλω  μόνο να πω το εξής. Το περιουσιολόγιο το προτείνουν πολλά κόμματα. Δεν είναι φορολογικός νόμος. Είναι υποδομή. Επομένως να μην ενοχοποιούμε το περιουσιολόγιο αλλά την πολιτική του κάθε φορέα.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Πρόεδρε, είμαι εξαιρετικά υπέρ του περιουσιολογίου. Υπενθυμίζω ότι υπάρχει στο μνημόνιο. Δεν είναι εφεύρεση του ΣΥΡΙΖΑ. Είναι μνημονιακό μέτρο. Υπό την έννοια αυτή καλωσορίζω το ΣΥΡΙΖΑ σ’ αυτό. Πρέπει να γίνει το περιουσιολόγιο. Αλλά το εργαλείο αυτό πρέπει να μας εξηγήσετε πώς θα το χρησιμοποιήσετε. Γιατί αυτό δεν το κάνατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όλα τα άλλα είναι δικαίωμά σας.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα ήθελα το λόγο επί προσωπικού, κύριε Πρόεδρε.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, θα ήθελα κι εγώ το λόγο επί προσωπικού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό. Ένας-ένας.
Σε τι συνίσταται το προσωπικό, κύριε Παπαδημούλη; Νομίζω ότι μπορείτε να κάνετε ως Κοινοβουλευτικός Εκπρόσωπος παρέμβαση, αν θέλετε.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όχι, όχι.</Speech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Πρόεδρε, εσείς που προεδρεύετε σχολιάζετε την ώρα που υπάρχει Κοινοβουλευτικός Εκπρόσωπος;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Αυγενάκη, δεν έχετε το λόγο. Αν θεωρείτε ότι το σχόλιό μου ήταν άκαιρο, λάθος, μπορείτε να κάνετε μομφή στο προεδρείο. Ο κ. Γεωργιάδης δεν είχε πρόβλημα. Τον ρώτησα. Επομένως, μην υποβαθμίζετε ούτε τον Πρόεδρο ούτε τους συναδέλφους σας.</ChairmanSpeech> 
 <Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Και ο ΣΥΡΙΖΑ και το κάθε κόμμα έχει Κοινοβουλευτικό Εκπρόσωπο. Δεν μπορείτε να τον ακυρώνετε. Είναι δυνατόν;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αυτό καταλάβατε εσείς; Δικαίωμά σας να καταλάβετε αυτό. 
Συνεχίζετε χωρίς να έχετε δικαίωμα λόγου και κάνετε και παρατηρήσεις παράτυπα, κύριε Αυγενάκη. 
Κύριε Παπαδημούλη, έχετε δυο λύσεις. Να ζητήσετε το λόγο επί προσωπικού ή να κάνετε παρέμβαση ως Κοινοβουλευτικός Εκπρόσωπος.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ζητώ το λόγο επί προσωπικού για ένα λεπτό και θα εξηγήσω.  Παρέμβαση θα κάνω στο διάλογο που έχω με τους Κοινοβουλευτικούς Εκπροσώπους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, έχετε το λόγο για ένα λεπτό για να μας πείτε σε τι συνίσταται το προσωπικό.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Για μια ακόμα φορά ο κ. Γεωργιάδης και το συνηθίζει κακοποίησε τις θέσεις του ΣΥΡΙΖΑ για να οικοδομήσει το μέτωπό του εναντίον του κόμματος της Αξιωματικής Αντιπολίτευσης. Δικαίωμά του. 
Θυμίζω ότι την εξαγγελία για ολοκλήρωση του περιουσιολογίου την έχει ανακοινώσει -και μάλιστα ότι θα ολοκληρωθεί εντός του 2013- ο κ. Σαμαράς  στις προγραμματικές δηλώσεις. Περιμένουμε την Κυβέρνηση να έρθει. Και εκεί θα συζητήσουμε και θα αντιπαραθέσουμε ενδεχομένως και τις προτάσεις μας για το τι, πώς και πότε. 
Δεύτερον, η Κυβέρνηση και πάλι έχει υποσχεθεί και διά του Πρωθυπουργού και δια του κ. Στουρνάρα ότι την άνοιξη –και μπήκαμε ήδη για τα καλά στην άνοιξη- θα παρουσιάσει και το ολοκληρωμένο φορολογικό νομοσχέδιο. Φέρτε, λοιπόν, τις προτάσεις σας και για το φορολογικό νομοσχέδιο και θα τα συζητήσουμε όλα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν υπάρχει προσωπικό θέμα. 
Κύριε Παππά, εσείς με ποια ιδιότητα ζητάτε το λόγο;</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Επειδή ανεφέρθη προσωπικά ο Κοινοβουλευτικός Εκπρόσωπος της Νέας Δημοκρατίας και διαστρέβλωσε την αλήθεια σε  ό,τι αφορά στο πρόσωπό μου…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, κύριε Παππά, να εξηγηθούμε. Θα σας δώσω το λόγο επί προσωπικού. Όμως, κοιτάξτε, ό,τι θέλουμε κάνουμε σ’ αυτή την Αίθουσα. Η Βουλή ανήκει στους Βουλευτές. Αν θέλουμε να κάνουμε κατάχρηση κάποιου πράγματος μπορούμε να το κάνουμε. Δεν υπήρξε προσωπικό. Όμως σας δίνω το λόγο για ένα λεπτό.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Εγώ θα σας αναφέρω τα στοιχεία και εσείς ως Πρόεδρος και με την εμπειρία που έχετε θα κρίνετε. 
Επειδή, λοιπόν, ανεφέρθη ο Κοινοβουλευτικός Εκπρόσωπος στο πρόσωπό μου και στη Χρυσή Αυγή και  πιστεύω πως διαστρέβλωσε την αλήθεια, έχοντας μάλιστα και τη μεγάλη εμπειρία από τα Μέσα Μαζικής Ενημέρωσης, θέλω να σας πω ότι η δημοκρατία ή εν πάση περιπτώσει αυτό το κοινοβουλευτικό κακέκτυπο καταπίεσης του ελληνικού λαού  που ζούμε αυτή τη στιγμή, δε φοβάται. 
Αυτός που φοβάται είναι η Νέα Δημοκρατία, που όχι μόνο φοβάται, αλλά τρέμει. Το κόμμα του 18%, σύμφωνα και με ακριβή δημοσκόπηση –όχι ελεγχόμενη- του Πανεπιστημίου Πατρών, σίγουρα τρέμει τη Χρυσή Αυγή. Τρέμετε, εσείς οι προστάτες του Ευάγγελου Βενιζέλου. Θα έχει, όντως, εξαιρετικό ενδιαφέρον να βγουν στη δημοσιότητα τα ηχητικά πρακτικά της επιτροπής στην οποία μετέχετε και να αποδειχθεί ότι ήσασταν και από τους ελαχίστους που υπερασπίστηκαν τον Ευάγγελο Βενιζέλο. 
Η αλήθεια είναι ότι εσείς έχετε το εξής πρόβλημα: Δεν ξέρουμε πότε λέτε την αλήθεια. Τη λέτε στο Ζάππειο 1, στο Ζάππειο 2, στο Ζάππειο 3, στο Ζάππειο 4 κ.ο.κ. Για σας, λοιπόν, επειδή εισάγετε διάφορες κενολογίες περί της Χρυσής Αυγής και λέτε διάφορα πράγματα στα οποία δεν συμφωνούμε, έχουμε να πούμε το εξής: Πότε λέτε για τον πρώην αντίπαλό σας; Τώρα; Δυστυχώς, εξελίσσεστε -και το λέω ειλικρινά, γιατί ξέρετε ότι σας τιμώ-…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ ολοκληρώνετε, κύριε Παππά.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: … σε μία «κανάρα» της πολιτικής. Πάτε από κλουβί σε κλουβί. Δεν σας εμπιστεύεται πια ο λαός.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ζητώ το λόγο επί προσωπικού, κύριε Πρόεδρε. Αυτό είναι το μόνο προσωπικό από τα όσα ελέχθησαν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θεωρώ θεμιτές αυτές τις διευκρινίσεις, αλλά υπάρχει πρόβλημα χρόνου, κύριε Γεωργιάδη.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ένα λεπτό χρειάζομαι μόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία, έχετε το λόγο για  ένα λεπτό.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Κύριε Παππά -θα αντιπαρέλθω τα περί «κανάρας», είστε καινούργιος στη Βουλή- από την προηγούμενη σύνθεση, εξήντα οκτώ Βουλευτές έχουν αλλάξει κόμμα. Δεν έχω καταλάβει γιατί από τους εξήντα οκτώ Βουλευτές που έχουν αλλάξει κόμμα, ο μόνος που φταίει είμαι εγώ, που ήμουν μάλιστα αυτός που μετά παραιτήθηκε από την προηγούμενη βουλευτική του έδρα όταν αποφάσισε αλλαγή πολιτικής πορείας και έθεσε τον εαυτό του στην κρίση του ελληνικού λαού με σταυρό και εξελέγη με σταυρό από τους πρώτους. 
Ως προς τα πρωινά επεισόδια, όμως, εσείς κι εγώ έχουμε μία μεγάλη διαφορά ότι εγώ ήμουν μέσα ενώ εσείς ήσασταν έξω. Ό,τι ξέρετε εσείς είναι από αυτά που σας είπε ο κ. Κασιδιάρης.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Έχω το ηχητικό, κύριε Γεωργιάδη.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Εγώ, λοιπόν, θα ζητήσω να δημοσιευτούν τα πρακτικά…</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Με μεγάλη μας χαρά.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: …πρώτον για να μάθει ο ελληνικός λαός ότι κανένας δεν υπερασπίζεται τον κ. Βενιζέλο ως πολιτικό πρόσωπο ή γι’ αυτά που έλεγε, αλλά βεβαίως όλα τα κόμματα κι εγώ μεταξύ αυτών πρώτος αν θέλετε -γιατί το συνηθίζω- υπερασπιστήκαμε το Κοινοβούλιο από εκφράσεις και πράξεις του κ. Κασιδιάρη, που όχι δεν ταιριάζουν σε Βουλή, αλλά δεν ταιριάζουν ούτε σε χαμαιτυπείο, κύριε Παππά.</Speech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, σας παρακαλώ…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν έχετε το λόγο, κύριε Παππά. Δεν γράφεται τίποτα στα Πρακτικά.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Λοιπόν, προχωρούμε στον επόμενο ομιλητή. 
Σας είπα, κύριε Παππά, δεν έχετε το λόγο.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: ...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μέχρι τώρα έλεγα για πολιτισμένο διάλογο. Ας μην διαψευστώ!
Το λόγο έχει ο κ. Κεφαλογιάννης για έξι λεπτά.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Κύριε Πρόεδρε, κυρίες και κύριοι συνάδελφοι, είναι καθολικά αποδεκτό ότι η ανάπτυξη είναι ο δρόμος μέσα από τον οποίο η χώρα μας θα καταφέρει να σπάσει το φαύλο κύκλο της ύφεσης, έτσι ώστε να δημιουργηθεί μία νέα προοπτική για τους Έλληνες πολίτες που δοκιμάζονται καθημερινά. Ωστόσο η ανάπτυξη δεν αποτελεί πανάκεια ούτε ευχολόγιο, αλλά ένα ουσιαστικό ποσοτικά και ποιοτικά μετρήσιμο εργαλείο στα χέρια της εκάστοτε κυβέρνησης.
Έτσι ο διάλογος για την ανάπτυξη πρέπει να βασίζεται σε στοιχειοθετημένα επιχειρήματα, σε ολοκληρωμένες προτάσεις, στην υιοθέτηση τεχνογνωσίας και καλών πρακτικών και κυρίως στην ανάλυση της διεθνούς οικονομικής πραγματικότητας. Η ανάπτυξη δεν μπορεί να προσαρμοστεί στα μέτρα του λαϊκισμού και του τυχοδιωκτισμού της Αξιωματικής Αντιπολίτευσης.
Στη χώρα μας για πάρα πολλά χρόνια αγνοήσαμε βασικούς κανόνες οικονομίας, δημιουργήσαμε μία πλασματική ευημερία χωρίς γερές βάσεις, με αποτέλεσμα να βρισκόμαστε στη σημερινή δεινή συγκυρία. Είναι, όμως, τραγικό και εθνικά ανεύθυνο μετά από όλα όσα έχει περάσει η χώρα μας και κυρίως μετά από τις πρόσφατες εξελίξεις στην Κύπρο, κάποιοι να επιμένουν να «χαϊδεύουν αυτιά» του ελληνικού λαού με εύκολες και ουσιαστικά ανέφικτες λύσεις. 
Οφείλουμε να είμαστε ειλικρινείς και ξεκάθαροι στους Έλληνες πολίτες που μας εμπιστεύτηκαν για να βγάλουμε τη χώρα από το αδιέξοδο. 
Το παρόν σχέδιο νόμου για τη διαμόρφωση φιλικού επιχειρηματικού περιβάλλοντος για τις στρατηγικές και ιδιωτικές επενδύσεις αποτελεί ίσως την πιο συνεκτική προσπάθεια της Κυβέρνησης να ανατρέψει το δυσμενές οικονομικό κλίμα το οποίο ταλανίζει τη χώρα μας εδώ και τέσσερα χρόνια. 
Στόχος του είναι η αναδιαμόρφωση του νομοθετικού πλαισίου που διέπει τις στρατηγικές και ιδιωτικές επενδύσεις στην Ελλάδα και η επιτάχυνση των σχετικών διαδικασιών επιλογής ελέγχου, αξιολόγησης και αποπληρωμής, ώστε να διευκολυνθούν οι επενδύσεις στη χώρα μας και να ανακτήσουμε τη χαμένη εμπιστοσύνη επενδυτών και αγορών.
Μετά από την αποσαφήνιση, κυρίες και κύριοι συνάδελφοι, του όρου στρατηγικές επενδύσεις, το Υπουργείο Ανάπτυξης προτείνει μια σειρά αξιόλογων αλλαγών που κινούνται πάνω σε έξι βασικούς άξονες, τους οποίους θα παρουσιάσω συνοπτικά αναφερόμενος σε συγκεκριμένα άρθρα του νόμου.
Ο πρώτος άξονας αφορά την επιτάχυνση και απλοποίηση των διαδικασιών και την προσέλκυση και υλοποίηση των επενδυτικών σχεδίων. Αρχικά, προβλέπεται και η κατάργηση κάθε χρονικού περιορισμού υποβολής επενδυτικών σχεδίων, καθώς παρέχεται η δυνατότητα υποβολής επενδυτικών σχεδίων καθ’ όλη τη διάρκεια του έτους. Ανάμεσα στις πλέον καινοτόμες ιδέες του σχεδίου νόμου είναι και η δημιουργία ενός Φορέα Μιας Στάσης για την αδειοδότηση και τον συντονισμό στρατηγικών επενδύσεων της Γενικής Διεύθυνσης Αδειοδοτήσεων, η οποίας θα χειρίζεται συνολικά τις αιτήσεις στρατηγικών επενδύσεων.
Μειώνεται από εξαετία σε πενταετία ο χρόνος που απαιτείται για την έναρξη λειτουργίας των ξενοδοχειακών μονάδων προκειμένου να παρέχεται δυνατότητα ενίσχυσης του εκσυγχρονισμού τους. Ρύθμιση ιδιαίτερα σημαντική για την ατμομηχανή της οικονομίας μας τον τουρισμό προς την κατεύθυνση της διαρκούς βελτίωσής του. 
Τέλος σε μια προσπάθεια να ενθαρρύνει το κράτος τις εγχώριες επενδύσεις, σύμφωνα με την παράγραφο 4 του άρθρου 5 του νομοσχεδίου, εισήχθη πλάσμα δικαίου, ώστε η Εκκλησία της Ελλάδος, της Κρήτης και τα αναφερόμενα στη διάταξη νομικά πρόσωπα να κάνουν χρήση του θεσμικού πλαισίου περίπου στρατηγικών επενδύσεων. 
Κυρίες και κύριοι συνάδελφοι, ο δεύτερος άξονας αφορά την άρση των όποιων αντικινήτρων και την παροχή επιπλέον κινήτρων για την προσέλκυση επενδύσεων στην Ελλάδα. Με δεδομένη την οικονομική συγκυρία καταργείται η υποχρέωση κατάθεσης εγγυητικής επιστολής συμμετοχής και προωθείται η αύξηση της διαχειριστικής αμοιβής, η οποία θα καταβάλλεται σε δύο στάδια και σε συνάρτηση με την εξέλιξη της επένδυσης. Για την άρση περαιτέρω σημαντικών γραφειοκρατικών εμποδίων και για την επιτάχυνση των διαδικαστικών αδειοδότησης καταργείται η ανάγκη έκδοσης πολλαπλών αδειών και αντικαθίσταται με την έκδοση πολυάδειας. 
Ο τρίτος άξονας αφορά την ενίσχυση της διαφάνειας των διαδικασιών ελέγχου του αναπτυξιακού νόμου.
Ο τέταρτος άξονας αφορά την ανάπλαση και την ανάπτυξη του Παράκτιου Αττικού Μετώπου στο πλαίσιο των προγραμματικών δεσμεύσεων του Πρωθυπουργού. Δημιουργείται η «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.» προς χάρη του δημοσίου και υπό την εποπτεία του Υπουργού Ανάπτυξης, Ανταγωνιστικότητας, Υποδομών, Μεταφορών και Δικτύων για την αξιοποίηση δημοσίων και ιδιωτικών εγκαταστάσεων που βρίσκονται στην περιοχή μεταξύ Σταδίου Ειρήνης και Φιλίας και Ακρωτηρίου Σουνίου.
Ο πέμπτος άξονας έχει να κάνει με την εξασφάλιση ρευστότητας ειδικά για τις  μικρομεσαίες επιχειρήσεις. 
Τέλος, με το παρόν σχέδιο νόμου επιχειρείται να δοθεί μια μόνιμη λύση ως προς την ίδρυση, λειτουργία και εκμετάλλευση των υδατοδρομίων. Ο τελευταίος αυτός άξονας επιδιώκει τη βελτίωση του θεσμικού πλαισίου ίδρυσης και λειτουργίας υδατοδρομίων, ώστε ενδιαφερόμενοι πάροχοι τέτοιου είδους μεταφορών να μπορούν να προχωρήσουν άμεσα και απρόσκοπτα στην ανάπτυξη της δραστηριότητας. 
Σε μια χώρα με την μεγαλύτερη ακτογραμμή εντός την Ευρωπαϊκής Ένωσης τα οφέλη που μπορούν να προκύψουν από ένα ενιαίο, ολοκληρωμένο και συνεκτικό νομοθετικό πλαίσιο για την ίδρυση και εκμετάλλευση υδατοδρομίων είναι πολλά και ποικίλα. Η προσέλκυση επενδύσεων σε αυτόν τον κλάδο, η ανάπτυξη της δραστηριότητας των αερομεταφορών τέτοιου είδους, η τόνωση του τουρισμού ειδικά στις νησιωτικές περιοχές, που δεν είναι εύκολα προσβάσιμες, η ανάπτυξη της περιφέρειας, η δημιουργία νέων θέσεων εργασίας και φυσικά η βελτίωση υπηρεσιών μεταφοράς, όπου αναπτυχθούν υδατοδρόμια, αποτελούν μερικά από τα αναμενόμενα οφέλη.
Κύριε Υπουργέ, υπάρχουν νησιωτικές περιοχές, όπως για παράδειγμα η Σάμος και η Ικαρία, που ενώ υπάρχει αεροπορική σύνδεση, αλλά και προβληματική ακτοπλοϊκή, η υψηλή αξία των εισιτηρίων καθιστά απαγορευτική τη μετακίνηση των εκεί κατοίκων. Σε αυτές τις περιοχές, παράλληλα με τη μείωση των τιμών που θα επιφέρει ο ανταγωνισμός λόγω της εισαγωγής ενός νέου μεταφορικού μέσου, θα πρέπει να ληφθούν επιπλέον πρωτοβουλίες από το Υπουργείο προς αυτήν την κατεύθυνση.
Κυρίες και κύριοι συνάδελφοι, το έχω επαναλάβει αρκετές φορές από αυτό το Βήμα ότι η παρούσα Βουλή έχει ιστορική υποχρέωση να θεραπεύσει τις κακοδαιμονίες που τόσα χρόνια ταλαιπωρούν τον ελληνικό λαό και στερούσαν από τη χώρα μας επενδυτικά κεφάλαια, τα οποία θα διασφάλιζαν την ευημερία των Ελλήνων.
Το παρόν σχέδιο νόμου αποτελεί την επανάσταση του αυτονόητου και ταυτόχρονα ένα βασικό εργαλείο στο πλαίσιο του στόχου της Κυβέρνησης για την αποδοτικότερη αξιοποίηση της δημόσιας περιουσίας, αλλά και την αναδιοργάνωση και τον εξορθολογισμό της δομής και λειτουργίας της Δημόσιας Διοίκησης, προκειμένου η χώρα μας να αξιοποιήσει επιτέλους όλα τα πλεονεκτήματά της σε έμψυχο και άψυχο υλικό. 
Δεν έχουμε την πολυτέλεια για εφησυχασμούς και πισωγυρίσματα και δεν έχουμε την πολυτέλεια να καταστεί ξανά η χώρα μας ένα πουκάμισο αδειανό. Οφείλουμε να στηρίξουμε την ουσιαστική μεταρρυθμιστική προσπάθεια που επιχειρείται από την Κυβέρνηση για να αποκατασταθεί η εμπιστοσύνη των πολιτών, των επενδυτών και των αγορών στο ελληνικό κράτος.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Κεφαλογιάννη και ιδιαίτερα για την συνέπεια του προς το χρόνο.
Το λόγο έχει ο κ. Κουκουλόπουλος, για έξι λεπτά.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, με την ύφεση να έχει περιορίσει το Ακαθάριστο Εγχώριο Προϊόν τουλάχιστον κατά είκοσι πέντε μονάδες τα τελευταία τρία χρόνια, είναι λογικό να πιέζεται αφόρητα η πραγματική οικονομία και η ανεργία  βέβαια να είναι μακράν το υπ’ αριθμόν ένα κοινωνικό πρόβλημα. Νομίζω πως όλοι συμφωνούμε σε αυτό. 
Έχοντας έτσι τα πράγματα, η ανάπτυξη πρέπει να γίνει ζητούμενο για τη γρηγορότερη έξοδο από την  κρίση. Οι προϋποθέσεις με τίτλους για μια σοβαρή και χωρίς πισωγυρίσματα αναπτυξιακή πορεία της χώρας, είναι πολύ συγκεκριμένες. 
Η πρώτη –νομίζω συμφωνούμε όλοι- είναι η πολιτική σταθερότητα. Με αφορμή το συζητούμενο νομοσχέδιο ας αναλογιστούμε ο καθένας, η κάθε πολιτική δύναμη, αλλά και ο καθένας και κάθε μια ξεχωριστά, πόσο συμβάλλουμε σε αυτήν την κατεύθυνση. Από την πλευρά μου θέλω να πω, πως αν δεν έχουμε τη δυνατότητα ή τη διάθεση να συμβάλουμε όλοι στη ζητούμενη και επιβεβλημένη πολιτική σταθερότητα -γιατί η δημοκρατία επιτρέπει πολλές φωνές και πολλές προσεγγίσεις- τουλάχιστον ας απομονώσουμε συγκεκριμένα και δυναμικά συμπεριφορές, όπως αυτές της Χρυσής Αυγής, η οποία θα πρέπει να πάρει και μια απάντηση και να την παίρνει κάθε μέρα στο Κοινοβούλιο, ότι η δημοκρατία είναι ανεκτική, δεν είναι ανήμπορη. 
Η δεύτερη προϋπόθεση αφορά ένα τραπεζικό σύστημα που είναι όρθιο και οι ελληνικές τράπεζες είναι τράπεζες που εγγυώνται τις καταθέσεις, έχουν αποφύγει τους κινδύνους και μπορούν να χρηματοδοτήσουν σε λίγο την πραγματική οικονομία και να στηρίξουν την αναπτυξιακή προσπάθεια.
Θέλω να θυμίσω και να τονίσω, ότι το τραπεζικό σύστημα στάθηκε όρθιο και μπαίνει σε μια νέα φάση, καθώς ολοκληρώνεται η ανακεφαλαίωση των τραπεζών, η οποία είναι αποτέλεσμα των συγκεκριμένων δανειακών συμβάσεων που έχει υπογράψει η χώρα που έχουν απέναντί τους ένα μέτωπο. Όσοι μιλούν στο όνομα μιας άλλης πολιτικής, όπως μίλησαν με ευκολία, επιπολαιότητα και αβάσταχτη ελαφρότητα στην Κύπρο, ας έρθουν να πουν πώς εννοούν την αναπτυξιακή προσπάθεια. Διότι όταν δεν είναι οι τράπεζες ανοικτές -γιατί οι τράπεζες στην Ελλάδα είναι κλειστές πρακτικά εδώ και τέσσερα χρόνια- ας έρθουν να μας πουν από το Βήμα της Βουλής και όπου αλλού θέλουν πώς γίνεται η ανάπτυξη με κλειστές τράπεζες. Όταν λέω κλειστές, εννοώ τράπεζες που δανείζουν σε ελάχιστους και σε αυτούς με απαγορευτικά επιτόκια. 
Το τρίτο αφορά το φορολογικό σύστημα. Πολύ κλάμα, πολύ καταγγελία, πολύ υποκρισία θα έλεγα για το ΕΕΤΗΔΕ, αυτό που έχει ονομαστεί χαράτσι, αλλά η αλήθεια είναι ότι τα έσοδα που αποφέρει ο συγκεκριμένος φόρος, θα πρέπει υπεύθυνα να πούμε από τι πρέπει να αντικατασταθούν. Αυτή είναι η αλήθεια. Όλα τα άλλα είναι προσχηματικά, είναι επικοινωνιακά και καμμία σχέση δεν έχουν με την αλήθεια. Να κάνουμε κάτι δικαιότερο -εκεί κατέληξαν χθες οι Αρχηγοί και το χαιρετίζω- να είναι, όμως, εξίσου αποτελεσματικό. Όλα τα άλλα είναι ιστορίες που εξυπηρετούν, όπως είπα, άλλου είδους σκοπιμότητες πρώτα απ’ όλα επικοινωνιακές και πολιτικές. Η χώρα, όμως, δεν έχει ανάγκη από τέτοιες πρακτικές.
Τέλος, βέβαια, με πολιτική σταθερότητα, ισχυρό τραπεζικό σύστημα με σοβαρούς κανόνες, φορολογικό σύστημα με σταθερούς κανόνες αναπτυξιακό και κοινωνικά δίκαιο, η χώρα προφανώς χρειάζεται κι ένα εθνικό σχέδιο ανασυγκρότησης με κεντρικά του σημεία τις βαθιές διαρθρωτικές αλλαγές που οδηγούν στην απλούστευση, αλλά και τη στήριξη στον τομέα της πραγματικής οικονομίας, που πραγματικά μπορούν να στηρίξουν μια δυναμική αναπτυξιακή πορεία. 
Επ’ αυτού, κύριε Υπουργέ, θέλω να πω, ότι στο άρθρο 1 πιστεύω θα πρέπει να προσθέσουμε έναν υπαρκτό τομέα της πραγματικής οικονομίας, ο οποίος είναι και καινοτόμος και εξωστρεφής, εξαγωγικός. Και αναφέρομαι βέβαια στην ελληνική φαρμακοβιομηχανία που παράγει γενόσημα, γιατί αυτά παράγει η ελληνική φαρμακοβιομηχανία. Νομίζω είναι παράλειψη και μπορούμε να το προσθέσουμε αυτό στο άρθρο 1, που κάνει τους ορισμούς.
Τέλος, επανερχόμενος στην άλλη  βασική παράμετρο που είναι στοιχείο ενός εθνικού σχεδίου ανασυγκρότησης και έχει να κάνει με την απλούστευση, θέλω να καταθέσω μία τροπολογία στην τροπολογία 374. 
Θέλω μισό λεπτό παραπάνω, όχι περισσότερο, κύριε Πρόεδρε, την ανοχή σας, για να πω το εξής απλό: Άκουσα από εισηγητές της Αντιπολίτευσης να ζητάνε να αποσυρθεί η τροπολογία 374, η οποία τι κάνει; Απλουστεύει, επιταχύνει και εξορθολογίζει με έμμεσο τρόπο, με αναφορά στις αντικειμενικές αξίες, το κόστος των απαλλοτριούμενων ακινήτων, όταν πρόκειται για δημόσια έργα. Η διατύπωση όμως είναι γενική και εκτός από το σκοπό -που απόλυτα στηρίζω- που έχει ο νομοθέτης, η Κυβέρνηση εν προκειμένω, που εισηγείται αυτό το νομοσχέδιο, συμπεριλαμβάνει και άλλες περιπτώσεις.
Αναφέρομαι πολύ συγκεκριμένα σε κάτι που αφορά όχι τον τόπο μου γενικά και αόριστα. Ο καθένας μπορεί να μιλάει για τον τόπο του. Αφορά όλη τη δυτική Μακεδονία και όχι μόνο, η οποία στηρίζει κυριολεκτικά την ενέργεια της χώρας και κυρίως τη φτηνή kwh εδώ και εξήντα χρόνια με τεράστιο περιβαλλοντικό και κοινωνικό τίμημα. Η συμπερίληψη αυτού του τύπου των απαλλοτριώσεων σε αυτές τις διατάξεις δημιουργεί τεράστια κοινωνικά προβλήματα. Δεν έχει καμμία σχέση η απαλλοτρίωση ενός χωραφιού για να περάσει ένας δρόμος, όπου θα πρέπει να επιταχυνθεί και να εξορθολογιστεί το κόστος και η δαπάνη, με την απαλλοτρίωση όταν ανοίγει ένα ορυχείο και παίρνουμε από τον ιδιοκτήτη και το χωράφι -την πρόσοδο δηλαδή για τη δουλειά του και τον απαλλοτριώνουμε και τον ίδιο, όχι μόνο την περιουσία του- και το σπίτι. Και μιλάμε για αντικειμενικές αξίες, όταν το κόστος κατασκευής στα ελληνικά χωριά είναι γνωστό πως είναι πολύ μεγαλύτερο από την αντικειμενική αξία. 
Έτσι, λοιπόν, επειδή στηρίζουμε, όπως είπα, κύριε  Υπουργέ, τη διάταξη, προτείνουμε μία συγκεκριμένη τροπολογία, όπου εξειδικεύουμε την παρέμβασή σας τη νομοθετική ειδικά σε περιπτώσεις απαλλοτριώσεων που αφορούν έργα που συγχρηματοδοτούνται από τα διαρθρωτικά ταμεία και άλλα προγράμματα της Ευρωπαϊκής Ένωσης που μπορεί κανείς να βάλει και πόρους του Εθνικού Προγράμματος Δημοσίων Επενδύσεων. Παρ’ ότι δεν υπάρχει αυτό και δεν το μνημονεύετε αυτό μπορεί κάποιος να προσθέσει και αυτό, έτσι ώστε να μη συμπεριλάβουμε άθελά μας περιπτώσεις στις οποίες θα δημιουργήσουμε τεράστια προβλήματα. Θέλω μάλιστα να τονίσω…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παράκληση όμως, κύριε  συνάδελφε, να ολοκληρώσετε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ολοκληρώνω, κύριε  Πρόεδρε, λέγοντας ότι η ιδιαιτερότητα, η ιδιορρυθμία να έχει ο Κώδικας Απαλλοτριώσεων, ο ν. 2882, πλέον δύο προβλέψεις, όπου διακριτά έχει άλλη για τα έργα και άλλη για τέτοιες περιπτώσεις τις οποίες αναφέρουμε, ουσιαστικά επιτρέπει και στο φυσικό δικαστή να πάρει σωστές και δίκαιες αποφάσεις και για τη μια περίπτωση και για την άλλη. Πιστεύω ότι αυτό που προτείνουμε ενισχύει το σκοπό για τον οποίο έρχεται η διάταξη και προστατεύει καλώς εννοούμενα κοινωνικά συμφέροντα, όπως πιστεύω ότι θέλουμε όλοι μας.
Ευχαριστώ.
(Στο σημείο αυτό ο Βουλευτής κ.  Παρασκευάς (Πάρις) Κουκουλόπουλος               καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Γιαταγάνα.
Να ετοιμάζονται ο κ. Αυγενάκης, ο κ. Γιοβανόπουλος και η κ. Καφαντάρη.</ChairmanSpeech>
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε  Υπουργέ, η χώρα μας βρίσκεται στη χειρότερη κατάσταση των τελευταίων σαράντα ετών. Μια ύφεση που διαρκώς γιγαντώνεται. Μια ανεργία που είναι η μεγαλύτερη στην Ευρωπαϊκή Ένωση. Επιστήμονες, παιδιά μας, μεταναστεύουν κατά χιλιάδες και έρχεται η τρικομματική Κυβέρνηση και παίζει το θέατρο εκείνο του παραλόγου μεταξύ των τριών Αρχηγών: «Τι θα κάνουμε; Θα βάλουμε χαράτσι ή δεν θα βάλουμε χαράτσι»; Το ονομάζουν όπως θέλουν, αλλάζουν το όνομα στο χαράτσι, λένε ότι θα μας μειώσουν κατά 10% το χαράτσι και το χαράτσι παραμένει. Αυτοί είστε. 
Και τώρα μιλάτε για ανάπτυξη. Πράγματι, για ανάπτυξη μιλάμε όλοι. Ο τόπος χρειάζεται ανάπτυξη. Ποια είναι όμως η ανάπτυξη; Αυτή την οποία ευαγγελίζεσθε εσείς; Αυτή με το νομοσχέδιό σας;
Το νομοσχέδιό σας, με την πρώτη ματιά που ρίχνει κανείς, στην πραγματικότητα στοχεύει να μοιράσετε ξανά την τράπουλα, να μοιράσετε τα πάντα στους δικούς σας επενδυτές, ντόπιους και ξένους. 
Οι διατάξεις του νόμου είναι σε ορισμένες περιπτώσεις «φωτογραφικές». Επί παραδείγματι, χθες στην Επιτροπή Εμπορίου έγινε ενημέρωση για την ανάταξη του δικτύου Αχαρνές-Τιθωρέα. Έλαβαν μέρος είκοσι επτά -πήραν τεύχη δημοπράτησης- και ένας μόνο -ένας μόνο!- κύριε Υπουργέ, αν έχετε την καλοσύνη, αν ενδιαφέρεστε να ακούσετε τι λέω, υπέβαλε προσφορά. Φυσικά, ανακηρύχθηκε μειοδότης. Το κατά πόσο βέβαια είναι σύννομη αυτή η διαδικασία και η κατακύρωση θα το δούμε στη συνέχεια. 
Τι άλλο κάνετε; Με το άρθρο 6 δίνετε τη δυνατότητα έκδοσης αδειών διαμονής σε αλλοδαπούς, δήθεν στρατηγικούς επενδυτές -πολίτες τρίτων χωρών- και τους δίνετε και άδεια εργασίας, προκειμένου να φέρουν προσωπικό της αρεσκείας τους, στο οποίο δίνετε άδεια διαμονής -και σ’ αυτούς και στους οικείους τους- με σκοπό αυτοί να εργαστούν στους φορείς υλοποίησης στρατηγικών επενδύσεων. 
Όταν η ανεργία στην Ελλάδα είναι η υψηλότερη σε όλη την Ευρωπαϊκή Ένωση, θεσμοθετείτε νόμους που δεν θα μειώσουν την ανεργία των Ελλήνων, αλλά φροντίζετε να εξυπηρετήσετε αλλοδαπούς επενδυτές που θα απασχολήσουν στις επιχειρήσεις τους αλλοδαπούς έναντι φυσικά εξευτελιστικής αμοιβής, δηλαδή με 15 -16 ευρώ. Φυσικά, στη συνέχεια οι αμοιβές αυτές θα επικρατήσουν στην αγορά εργασίας, οπότε για να βρει εργασία οποιοσδήποτε Έλληνας, θα πρέπει να αποδεχθεί αυτές τις αμοιβές. Δηλαδή, εξυπηρετείτε τα συμφέροντα του κεφαλαίου αποκλειστικά, καταπατώντας και τα ελάχιστα εργασιακά δικαιώματα που έχουν μείνει στους Έλληνες εργαζόμενους. 
Δεύτερον, διευκολύνετε τους επενδυτές που κάνουν επενδύσεις καταστροφικές για το περιβάλλον και για τα αρχαία. Εντάσσετε τις μεταλλευτικές επιχειρήσεις και μάλιστα θεσμοθετείτε το εξής παράλογο: Με υπεύθυνη δήλωση του επενδυτή, θα αναλαμβάνει την ευθύνη αυτός και μόνο ότι η επένδυσή του προστατεύει το περιβάλλον. Κοπιάσατε πολύ για να το σκεφτείτε αυτό; 
Ο μόνος επενδυτής που έχει έρθει εδώ είναι η «EL DORADO» στα μεταλλεία χρυσού Χαλκιδικής. Η «EL DORADO» -άκουσον-άκουσον!- με μόλις 11 εκατομμύρια ευρώ αγόρασε μια μεταλλευτική περιοχή τριακοσίων δεκαεπτά χιλιάδων στρεμμάτων, με δυόμισι χιλιάδες οικόπεδα, με τριακόσιες δέκα κατοικίες και άλλα πολλά, η οποία έχει και μετάλλευμα σαράντα εκατομμυρίων -σαράντα εκατομμυρίων, τα οποία πουλήθηκαν για 11 εκατομμύρια!-, το οποίο φεύγει με καραβιές και πάει στην Κίνα. Δηλαδή, όσο στοιχίζει μια πολυκατοικία στο κέντρο των Αθηνών, εκποιήθηκε αυτή η έκταση, η οποία με την μέθοδο εξόρυξης που γίνεται επιφανειακά –έχει εγκριθεί να γίνεται επιφανειακά- με τη χρήση κυανίου, δεν βλάπτει απλά το περιβάλλον, αλλά καταστρέφει κάθε παραγωγική δραστηριότητα που υπάρχει στην περιοχή: Τη μελισσοκομία, τη γεωργία, την κτηνοτροφία, κυρίως δε τη βαριά βιομηχανία της Χαλκιδικής που είναι ο τουρισμός. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ολοκληρώνω, κύριε Πρόεδρε. 
Πρέπει να αποδεχθείτε το εξής, γιατί έχει αποδειχθεί αυτό: Στη χώρα μας η ανάπτυξη στηρίζεται στη μικρομεσαία επιχείρηση. 
Πρέπει, λοιπόν, αυτήν την επιχείρηση να στηρίξετε, γι’ αυτήν την επιχείρηση να λάβετε μέτρα και όχι να κοιτάζετε να την καταστρέφετε με πολιτικές που μονίμως την υποβαθμίζουν, μονίμως οδηγούν στο κλείσιμο της μικρομεσαίας επιχείρησης και στην ανεργία των συμπατριωτών μας. 
Από όλο αυτό το νομοσχέδιο μία μόνο θέση του εμείς υποστηρίζουμε, τα υδατοδρόμια, τα οποία εδώ και πολλά χρόνια έπρεπε να τα έχετε κάνει, αλλά η καταστροφική πολιτική, που ακολουθήσατε η Νέα Δημοκρατία και το ΠΑΣΟΚ, ούτε αυτό δεν σας άφησε να κάνετε. Έστω και τώρα ελήφθη κάποια απόφαση, την οποία εμείς επικροτούμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε την κ. Γιαταγάνα.
Το λόγο έχει ο κ. Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, μίλησα χθες από αυτό εδώ το Βήμα επί της αρχής για την ανάπτυξη καταθέτοντας διαπιστώσεις και προτάσεις. Σήμερα θα καταθέσω τις προτάσεις μου επί των άρθρων του σχεδίου νόμου: «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις» και εκεί θα προσπαθήσω να επικεντρωθώ.
Με αυτό το νομοσχέδιο γίνεται ένα σημαντικό βήμα, ένα βήμα για την ανάκτηση της εμπιστοσύνης των αγορών και των επενδυτών απέναντι στη χώρα μας. Στόχος του νομοσχεδίου είναι να διατηρήσει τα θετικά στοιχεία του ισχύοντος θεσμικού πλαισίου, αλλά και να διορθώσει τις διαπιστωμένες αδυναμίες και δυσλειτουργίες του.
Οι αλλαγές κινούνται πάνω σε έξι θεμελιώδεις πυλώνες: 
Επιτάχυνση και απλοποίηση των διαδικασιών. Να το δούμε στην πράξη και να το χαρούμε. Είναι πραγματικά μια διαδικασία, την οποία ζητάει η κοινωνία, η αγορά και βεβαίως ενισχύουμε κι εμείς με τη δική μας παρουσία και το δικό μας λόγο σήμερα. 
Επιδιώκει την άρση των αντικινήτρων και την παροχή επιπλέον κινήτρων για την προσέλκυση επενδύσεων στην Ελλάδα.
Ενισχύει τη διαφάνεια, αλλά και τη διαδικασία ελέγχου του αναπτυξιακού νόμου. 
Επιδιώκει και στοχεύει την ανάπλαση και ανάπτυξη του παράκτιου αττικού μετώπου στο πλαίσιο των προγραμματικών δεσμεύσεων του Πρωθυπουργού, αλλά και την παροχή ρευστότητας ειδικά για τις μικρομεσαίες επιχειρήσεις που είναι η ραχοκοκαλιά της οικονομίας και παραμένει να είναι.
Τέλος, στοχεύει –και το πετυχαίνει σε ένα μεγάλο βαθμό τουλάχιστον σε επίπεδο σχεδίου- στη βελτίωση του θεσμικού πλαισίου ίδρυσης και λειτουργίας υδατοδρομίων. 
Ιδιαίτερη μέριμνα λαμβάνει για την αναδιάρθρωση της δομής των υπηρεσιών του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων και στο πλαίσιο αυτό έχουμε τη διοικητική ανασυγκρότηση συστήνοντας τη Γενική Γραμματεία Στρατηγικών, αλλά και Ιδιωτικών Επενδύσεων, στην οποία θα επικεντρωθεί το σύνολο των αρμοδιοτήτων που είναι σχετικές με τις στρατηγικές και ιδιωτικές επενδύσεις με σκοπό την παραγωγή, την υλοποίηση και το συντονισμό ενιαίας πλέον επενδυτικής, αναπτυξιακής πολιτικής, κάτι το οποίο απουσίαζε όλα αυτά τα χρόνια.
Όσον αφορά τις στρατηγικές επενδύσεις, εκεί ενισχύεται ο ρόλος της Διυπουργικής Επιτροπής Στρατηγικών Επενδύσεων και διευρύνεται το πλαίσιο των στρατηγικών επενδύσεων, καθώς παρέχει τη δυνατότητα υπαγωγής επιχειρήσεων που ήδη λειτουργούν, η διατήρηση των οποίων θεωρείται κρίσιμη και για την εθνική οικονομία. Με δεδομένη επίσης την οικονομική συγκυρία, καταργείται η υποχρέωση κατάθεσης εγγυητικής επιστολής συμμετοχής πολύ σωστά και προωθείται η αύξηση της διαχειριστικής αμοιβής, η οποία θα καταβάλλεται σε δύο στάδια και σε συνάρτηση με την εξέλιξη της επένδυσης. Δίνεται επιπλέον έμφαση στη δυνατότητα εισαγωγής φορολογικών κινήτρων -πράγμα εξαιρετικά σωστό ειδικά στις μέρες μας- για την ανάπτυξη στρατηγικών επενδύσεων στο πλαίσιο του περιορισμού του κοινοτικού δικαίου και της υφιστάμενης δημοσιονομικής συγκυρίας. Γίνεται μια μεγάλη προσπάθεια –και προβλέπεται αυτό- στην άρση σημαντικών γραφειοκρατικών εμποδίων με στόχο την απλούστευση και την επιτάχυνση των διαδικασιών αδειοδότησης καταργώντας την ανάγκη έκδοσης πολλαπλών αδειών που πλέον αντικαθιστώνται με την έκδοση πολυάδειας. Διευκολύνονται οι επενδυτές τρίτων κρατών ως προς την παραμονή τους στην Ελλάδα, που ήταν ένα κλασσικό και άλυτο πρόβλημα για πολλά χρόνια, με την παροχή διευρυμένων χρονικών ορίων παραμονής για τους εκπροσώπους των επενδυτικών φορέων και των συνεργατών τους. 
Παράλληλα, παρέχεται η δυνατότητα χορήγησης αδειών διαμονής σε πολίτες τρίτων χωρών και σε μέλη οικογενειών τους, που προβαίνουν σε αγορά ακίνητης περιουσίας στην Ελλάδα, η αξία της οποίας υπερβαίνει τις 300.000 ευρώ. 
Όσον αφορά τα ειδικά σχέδια χωροταξικής ανάπτυξης στρατηγικών επενδύσεων, με το υφιστάμενο σχέδιο νόμου εισάγεται ο θεσμός των Ειδικών Σχεδίων Χωρικής Ανάπτυξης Στρατηγικών Επενδύσεων –ΕΣΧΑΣΕ είναι τα αρχικά-  που διέπουν τις στρατηγικές επενδύσεις επί ιδιωτικών ακινήτων, αναφορικά με την έκδοση προεδρικών διαταγμάτων για το χωροταξικό προορισμό, την επενδυτική ταυτότητα ακινήτων, τη χωροθέτηση και  την παραχώρηση αιγιαλού και παραλιών, για τα οποία προβλέπεται αναλογική εφαρμογή των ΕΣΧΑΔΑ, του ν. 3894/2010, περί δημοσίων ακινήτων. 
Σχετικά με τον επενδυτικό νόμο, θα ήθελα να πω μόνο ότι στηρίζεται σε τρείς βασικές αρχές και αυτό είναι εξαιρετικά σωστό και παρακαλώ να ληφθεί υπ’ όψιν απ’ όλους τους συναδέλφους και από όλες τις πτέρυγες, πριν τελικά αποφασίσουν τι θα ψηφίσουν ή αν θα στηρίξουν τη νομοθετική αυτή πρωτοβουλία της Κυβέρνησης. 
Ο επενδυτικός νόμος δίνει προτεραιότητα στη ρευστότητα, στην ταχύτητα και στη διαφάνεια. 
Επίσης, με αυτό το σχέδιο νόμου επιχειρείται ο εκσυγχρονισμός αλλά και η βελτίωση του θεσμικού πλαισίου ιδιωτικών επενδύσεων, που υπάγονται σε επενδυτικούς νόμους. 
Έχουμε, λοιπόν, τις διατάξεις που εισάγονται και που αναμένεται να ενισχύσουν τη ρευστότητα των επενδυτών. 
Καταργείται ο χρονικός περιορισμός υποβολής επενδυτικών σχεδίων κάθε Απρίλιο και Οκτώβριο και παρέχεται η δυνατότητα υποβολής επενδυτικών σχεδίων καθ’ όλη τη διάρκεια του έτους.
Προβλέπεται η νομοθετική κύρωση με στόχο την ενίσχυση της διαφάνειας για τα μεγάλα επενδυτικά σχέδια.
Επίσης, παρέχεται νομοθετική εξουσιοδότηση για ανάθεση ελέγχων επενδυτικών σχεδίων σε πιστοποιημένους φορείς. 
Συστήνεται αυτοτελές Τμήμα Επιθεώρησης Ιδιωτικών Επενδύσεων, το οποίο υπάγεται απευθείας στον Υπουργό Ανάπτυξης. 
Όσον αφορά τα υδατοδρόμια, με το παρόν σχέδιο νόμου, αγαπητοί συνάδελφοι, επιχειρείται να δοθεί μια μόνιμη λύση ως προς την ίδρυση, λειτουργία αλλά και εκμετάλλευση υδατοδρομίων, έτσι ώστε οι ενδιαφερόμενοι πάροχοι τέτοιου είδους μεταφορών να μπορούν να προχωρήσουν απρόσκοπτα στην ανάπτυξη της δραστηριότητας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Δώστε μου ένα λεπτό, κύριε Πρόεδρε.
Συγκεκριμένα, τα οφέλη που μπορεί να προκύψουν από την ίδρυση και εκμετάλλευση υδατοδρομίων είναι η προσέλκυση επενδύσεων, η ανάπτυξη της δραστηριότητας των αερομεταφορών τέτοιου τύπου, η τόνωση του τουρισμού, η ανάπτυξη της περιφέρειας και -αυτό είναι βέβαιο- η δημιουργία νέων θέσεων εργασίας και η βελτίωση υπηρεσιών μεταφοράς. 
Κλείνοντας, θα κάνω μια αναφορά σχετικά με την τροπολογία την οποία κατέθεσε ο συνάδελφος και Κοινοβουλευτικός Εκπρόσωπος της Νέας Δημοκρατίας κ Βορίδης. Κύριε Υπουργέ, αν και δεν είναι δική σας αρμοδιότητα αλλά του προηγούμενου Υπουργού του κ. Χατζηδάκη που βρισκόταν λίγο πριν στην Αίθουσα, η ρύθμιση που ζητά ο κ. Βορίδης, με την τροπολογία που κατέθεσε και ζητά να εξεταστεί, με βρίσκει απόλυτα σύμφωνο. Βεβαίως, είναι μια ρύθμιση η οποία δεν κοστίζει στο δημόσιο αλλά απεναντίας διευκολύνει. 
Διευκολύνει τους επενδυτές να τρέξουν γρηγορότερα αλλά και ασφαλέστερα τις επενδύσεις, δεδομένου ότι αν θεωρείται ως δάνειο η έντοκη πίστωση από προμηθευτές καινούργιων μηχανημάτων και λοιπού εξοπλισμού, θα είναι μια διευκόλυνση, μια κινητήριος δύναμη για γρηγορότερη απορρόφηση χρημάτων, για γρηγορότερη ολοκλήρωση επενδύσεων.  
Και όλα αυτά την ώρα που οι επιχειρήσεις συναντούν σχεδόν μηδενική δανειοδότηση από τις τράπεζες. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Γιοβανόπουλος έχει το λόγο. 
Θα ακολουθήσει η κ. Καφαντάρη και στη συνέχεια ο κ. Κριτσωτάκης.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Κατ’ αρχάς, κύριε Πρόεδρε και κυρίες και κύριοι συνάδελφοι, θέλω να εκφράσω τη χαρά μου που δεν βλέπω στη Βουλή των Ελλήνων, ακόμα, κάποιο Γερμανό αστυνομικό και αξιωματικό να επιλαμβάνεται της ασφάλειας, όπως συμβαίνει ήδη στο αεροδρόμιο του Ηρακλείου Κρήτης και πρώτος χθες το αποκάλυψε εδώ στο Κοινοβούλιο ο Νότης Μαριάς. Ήρθαν, λοιπόν, έρχονται οι άνθρωποι με τους οποίους συνεργάζεστε και έχουμε σήμερα ήδη Γερμανό αξιωματικό να εργάζεται στο αεροδρόμιο Ηρακλείου Κρήτης. 
Όπως μας έλεγαν, λοιπόν, οι πατεράδες μας: «Η μία γενιά φτιάχνει, η άλλη γενιά κρατάει και η τρίτη γενιά –η δική σας- πουλάει». Πού τα πουλάει, σε ποιον τα πουλάει, πώς τα πουλάει; Βλέπουμε ότι στο Λονδίνο, στη Λευκωσία,  στις Βρυξέλλες και στο Βελιγράδι τέσσερα πρώτα ακίνητα έχουν ήδη εκποιηθεί, προς 41 εκατομμύρια ευρώ. 
Το καταθέτω για τα Πρακτικά. 
(Στο σημείο αυτό ο Βουλευτής κ. Γιοβανόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής).
Τα τέσσερα ακίνητα έχουν ήδη εκποιηθεί, κανένα σε Έλληνα βέβαια, αφού ξένοι είναι οι επενδυτές -ένα είναι consortium, ένα είναι βρετανική εταιρεία. Τέσσερα ακίνητα ήδη έφυγαν από το εξωτερικό. 
Χθες ακούσαμε στην Επιτροπή Εμπορίου αναφορικά με την ανάταξη του κομματιού Αχαρνές-Τιθορέα –«ανάταξη», λες και ήταν σε κώμα ο ελληνικός σιδηρόδρομος!- ότι είκοσι επτά άνθρωποι ενδιαφέρθηκαν να πάρουν την ανάταξη του κομματιού Αχαρνές-Τιθορέα και από τους είκοσι επτά που πήραν τα τεύχη δημοπράτησης για να δουν πώς τελικά μπορούν να συμμετάσχουν, ένας τελικά υπέβαλε προσφορά.  
Αυτή η μειοδοτική προσφορά εγκρίθηκε –λέει- μάλιστα, γιατί έτσι ήταν η διάταξη, κι από την επιτροπή του διαγωνισμού. Ποιος διαγωνισμός, ο ένας; Τι λέτε; Πώς θέλετε να συναινέσουμε, σε τι πράγμα; Ένας πήρε τον διαγωνισμό. 
Ήδη τα μέσα ενημέρωσης σε όλο τον κόσμο ανακινούν ξανά το θέμα της «SUEZ» και των άλλων εταιρειών νερού με διάφορα ντοκιμαντέρ. Βλέπουμε τι συνέβη στη Βολιβία, στην πάμπτωχη Βολιβία, και τι συμβαίνει σε άλλες εκατό χώρες του κόσμου όπου έρχεται το νερό και γίνεται πλέον εμπορεύσιμο είδος. Ετοιμάζεστε και εσείς. Δεν θα σας επιτραπεί. Αυτό το Κοινοβούλιο όσο θα είμαστε εδώ εμείς και οι άλλες αντιμνημονιακές παρατάξεις, δεν θα αφήσουμε ποτέ το νερό να αποτελέσει εμπορεύσιμο είδος, έτσι όπως ειδικά εσείς το φέρνετε. 
(Χειροκροτήματα από την πτέρυγα των Ανεξάρτητων Ελλήνων)
Η Ελληνική Βιομηχανία Ζάχαρης, ήδη, πωλείται για 40 εκατομμύρια ευρώ. Ο προνομιακός, προτιμητέος επενδυτής έχει ήδη κάνει την προσφορά του. Μιλάμε για εργοστάσια από την Ορεστιάδα, την Ξάνθη, τις Σέρρες, τη Λάρισα. Τα δύο έχουν ήδη υποτιμηθεί -ετοιμάζεστε και σε αυτό το κομμάτι- ξεχνώντας ότι οι τευτλοκαλλιέργειες με εκατοντάδες χιλιάδες στρέμματα πρέπει να προστατευθούν. Τίποτα εσείς. Εκεί, το μυαλό σας στην εκποίηση, το μυαλό σας στο να πληβειοποιηθεί και η ελληνική κοινωνία, να πληβειοποιηθούμε, να γεμίσουμε πληβείους.
Φέρνετε μια τροπολογία σήμερα για τα αεροδρόμια. Από όλες τις πτέρυγες του Κοινοβουλίου, ακόμα και από τη Συμπολίτευση, ακόμα και από φίλους Βουλευτές της Νέας Δημοκρατίας στις περιοχές μας, έχετε κληθεί να προσέξετε το αεροδρόμιο της Αλεξάνδρειας. Είναι ένα αεροδρόμιο υποτιμημένο, ένα αεροδρόμιο το οποίο έχει μόνο ελικόπτερα, είναι ένα αεροδρόμιο το οποίο ανήκει στο Β’ Σώμα Στρατού και το οποίο ήδη σχεδιάζετε να το διαλύσετε. Και παρ’ όλα αυτά σας λέμε ότι η περιοχή μας χρειάζεται έναν αερολιμένα cargo, εμπορευματικό, γιατί το αεροδρόμιο της Θεσσαλονίκης δεν έχει. Θα εξυπηρετήσει την Πιερία, την Κατερίνη, την Πέλλα, την Έδεσσα, τη Βέροια, την Ημαθία, τη Νάουσα και εσείς φέρνετε σήμερα τροπολογία και το ξεχνάτε αυτό. 
Το ξεχνάτε γιατί προφανώς θέλετε να περάσουν όλα μέσα από το ΤΑΙΠΕΔ, όταν υπάρχει πρόταση  των επιμελητηρίων των νομών που σας λένε ότι εμείς τα επιμελητήρια έχουμε πρόταση, έχουμε τρόπο, χρειαζόμαστε αυτό το αεροδρόμιο για να φύγουν και να πάνε με cargo όλα τα τρόφιμά μας, όλος ο πρωτογενής τομέας μας για τον οποίο συζητάμε και υποκρίνεστε ότι κι εσείς νοιάζεστε. Τίποτα!
Σας παρακαλώ πολύ, δείτε εν όψει αυτής της ψήφισης πώς μπορεί να μπει και το αεροδρόμιο της Αλεξάνδρειας στην Ημαθία και να φροντίσουμε να το αναπτύξουμε με τρόπο που να εξυπηρετεί την πρωτογενή παραγωγή. 
Χθες είχαμε  μία ολόκληρη κουβέντα με τον Υπουργό κ. Μηταράκη, γιατί σε όλο αυτό το νομοσχέδιο που φέρνετε σήμερα με τις εκατόν εξήντα επτά σελίδες δεν υπάρχει ούτε μία λέξη περί της αγροτιάς. Ήδη οι Βουλευτές σας, όπως η κ. Σκόνδρα που άκουσα, σας έλεγε το πρωί, τι θα γίνει με το αγροτικό πετρέλαιο, τι θα γίνει με την ανάπτυξη στον αγροτικό κόσμο. Και όμως εσείς δεν έχετε καν την ευαισθησία να παρακολουθήσετε ότι ο αγροτικός κόσμος είναι η κατ’ εξοχήν σημειολογική ανάπτυξη που πρέπει να γίνει. Είναι ο βωμός στον οποίο πρέπει να προσκυνήσουμε τώρα όλοι μαζί με τις οικογένειές μας, να δούμε πώς θα μπορέσουμε να παράξουμε και κατ’ αρχάς για την επάρκειά μας. Διότι, δεν έχουμε καν επάρκεια σε κάποια είδη, πολλά από τα οποία είναι πάρα πολύ χρήσιμα. 
Αντί γι’ αυτό, βοά όλος ο κόσμος σήμερα για το νέο χαράτσι που έρχεται μασκαρεμένο, καρναβαλίστικο, με άλλη επωνυμία στον ελληνικό λαό. Εσείς έρχεστε -επειδή με ενδιαφέρει πάρα πολύ ο αγροτικός τομέας- να επιβάλετε χαράτσι στους αχυρώνες, στις κληματαριές. Κι αυτό το πράγμα το λέτε ανάπτυξη; Θέλετε να συναινέσουμε σ’ αυτό; Θα πάτε δηλαδή στο αγροτικό ακίνητο το οποίο αλλού προσφέρει κι αλλού δεν προσφέρει, αλλού παράγει κι αλλού δεν παράγει και θα επιβάλετε χαράτσι; 
Αυτά δεν πρόκειται να περάσουν. Έχετε μπει σε μία λογική  όπου λέει ο Γερμανός σας Επίτροπος ότι όπως ο Γερμανός πολίτης δεν έχει ιδιοκτησία, δεν θα αποκτήσει ιδιοκτησία και ο Έλληνας και αν την έχει, θα τη χάσει. Θέλετε να μας κάνετε το γηροκομείο της Ευρώπης, να δώσετε σ’ αυτούς τους ανθρώπους ήλιο, θάλασσα, βουνό, να γίνουμε υπηρέτες τους. Θέλετε να καταντήσουμε υπηρετικό προσωπικό. 
Δεν είναι αυτή η ανάπτυξη. Όπως περνάει –λέει- ο Γερμανός πρέπει να περνάει και ο Έλληνας. Τους τρελαίνει η ιδέα ότι το 90% των πολιτών της Ελλάδας έχουν ιδιοκτησία.  Τους τρελαίνει! Έχουν αφιονιστεί με αυτή την ιδέα. Θέλουν οι πολίτες, οι άνθρωποι να έχουν μόνο ένα μισθό για να μπορούν να πάρουν ένα αυτοκίνητο, να πάρουν ένα λουκάνικο wurst, και να πάρουν και ένα εισιτήριο για να δουν τη Μπάγερν το καλοκαίρι. Αυτό θέλουν και αυτό θέλουν να κάνουν και εδώ, να γίνουμε εμείς υπηρετικό προσωπικό.
Αυτό δεν θα περάσει. Δεν θα γίνουμε το γηροκομείο της Ευρώπης! Αν εσείς το αποδεχθήκατε, εμείς δεν πρόκειται να το αποδεχθούμε. Και πάντως φροντίστε να μην επιβεβαιώσετε εκείνο το ευφυολόγημα του Μαρκ Τουέιν που έλεγε ότι οι πάνες και οι πολιτικοί πρέπει να αλλάζουν πολύ συχνά για τον ίδιο λόγο. 
Ευχαριστώ.
(Χειροκροτήματα από την πτέρυγα των Ανεξάρτητων Ελλήνων)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Καφαντάρη.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κύριε Πρόεδρε, κύριε Υπουργέ, κυρίες και κύριοι Βουλευτές, σήμερα που συζητάμε επί των άρθρων θα τοποθετηθώ συγκεκριμένα στο άρθρο 16 που αφορά το παράκτιο μέτωπο.
Η αξιοποίηση του παράλιου μετώπου του Σαρωνικού ήταν από τις πρώτες εξαγγελίες της Κυβέρνησης και προσωπικά του κ. Σαμαρά από τις προγραμματικές ακόμα δηλώσεις. Στο εν λόγω σχέδιο νόμου το άρθρο 16 έρχεται και υλοποιεί, κατά κάποιο τρόπο, αυτά τα σχέδια. 
Γι’ αυτό το σκοπό ιδρύεται η εταιρεία «ΠΑΡΑΚΤΙΟ ΑΤΤΙΚΟ ΜΕΤΩΠΟ ΑΕ», μια ακόμα εταιρεία που υπό την εποπτεία του ΤΑΙΠΕΔ αναμένεται να παραδώσει άνευ όρων σε διεθνείς και εγχώριους κερδοσκόπους τα ακίνητα και τις υποδομές των ακτών του Σαρωνικού. Μάλιστα, η εταιρεία αυτή ονομάζεται «ειδικού σκοπού» ώστε να θεωρούνται στρατηγικές οι επενδύσεις που θα πραγματοποιηθούν και να μπαίνουν υπό καθεστώς διαδικασιών fast track αλωνίζοντας και καταστρατηγώντας τα πάντα. 
Η εταιρεία αυτή, προτίθεστε να διαχειρίζεται, να διοικεί και να παραχωρεί, μέσω των ΣΔΙΤ, προς αξιοποίηση -όπως ονομάζεται το ξεπούλημα των φιλέτων- ακτογραμμές, παραθαλάσσιες εκτάσεις του μετώπου –αυτό που αποκαλούμε αττική ριβιέρα- που βρίσκονται στην ιδιοκτησία του ελληνικού δημοσίου.
Με διαδικασίες fast track, λοιπόν, η Κυβέρνηση προχωρεί στην εκποίηση της παραλιακής ζώνης της Αττικής απειλώντας την ελεύθερη πρόσβαση εκατομμυρίων πολιτών στη θάλασσα. Μεταξύ άλλων παρακάμπτονται η περιβαλλοντική νομοθεσία και ο Οργανισμός Ρυθμιστικού Σχεδίου της Αθήνας. Θεσπίζονται υψηλοί συντελεστές δόμησης και οι φορείς τοπικής αυτοδιοίκησης δεν θα έχουν ουσιαστικό λόγο. Από την αξιοποίηση, όπως λέτε, δεν ξεφεύγουν, όμως, ούτε οι αρχαιολογικοί χώροι, όπως είναι ο ναός του Απόλλωνα Ζωστήρα, μέσα στον Αστέρα Βουλιαγμένης, καθώς και κάποια ακατοίκητα νησιά.
Οι αγώνες για το παράλιο μέτωπο της Αττικής έχουν μια ιστορία χρόνων από τη δεκαετία του ’50, όταν έγιναν οι πρώτες επενδύσεις και χαράχτηκε ο πρώτος μεγάλος οδικός άξονας στην περιοχή, ενώ σταδιακά φυτεύονταν εγκαταστάσεις αναψυχής και νυχτομάγαζα, εμποδίζοντας σταδιακά την ελεύθερη πρόσβαση των πολιτών στη θάλασσα. «Έχεις τη γαλάζια δαντέλα σου που φιλοδοξείς να τη διαμορφώσεις σε κυανή ακτή και σου την κάνουν συρματόπλεγμα, παράπηγμα, τσαντίρι» γράφει στην εφημερίδα «Το Βήμα» τη δεκαετία του ΄50 ο Παύλος Παλαιολόγος.
Παρ’ ότι το ρυθμιστικό σχέδιο Αθήνας επί Υπουργίας Τρίτση προστάτευε το παράλιο μέτωπο, δεν κατάφερε να αναχαιτίσει διαρκείς επεκτάσεις σχεδίων πόλεων και παρακείμενων δήμων προς το βουνό και προς τη θάλασσα ούτε βέβαια να αποτρέψει την οικοδόμηση τμημάτων της παραλιακής ζώνης.
Το κίνημα για ελεύθερες παραλίες πήρε διαστάσεις με το νικηφόρο αγώνα της συντονιστικής επιτροπής για τη διάσωση της παραλίας του Σαρωνικού, που απέτρεψε το καζίνο στο Φλοίσβο, τη μετατροπή της λίμνης Βουλιαγμένης σε νυκτερινό κέντρο και της παράκτιας έκτασης –δάσος και αρχαιότητες- στα αστέρια της Γλυφάδας σε χώρο εντατικής δόμησης και εμπορευματοποίησης. Τότε σταμάτησαν προγραμματισμένα έργα στο Μεγάλο Καβούρι. Λίγο δε, πριν τους Ολυμπιακούς η συντονιστική επιτροπή σε συνεργασία με το Επιμελητήριο Περιβάλλοντος και άλλους φορείς, απέτρεψε την εισαγωγή στο χρηματιστήριο της εταιρείας τουριστικών ακινήτων ΕΤΑ, που θα σήμαινε εμπορευματοποίηση, ιδιωτικοποίηση των ωραιότερων περιοχών της χώρας και ειδικότερα του μεγαλύτερου μέρους της παράκτιας ζώνης.
Σήμερα βρίσκονται σε εξέλιξη δύο διαγωνισμοί από το ΤΑΙΠΕΔ: για το Ελληνικό, τον Άγιο Κοσμά και το αεροδρόμιο και για τον Αστέρα Βουλιαγμένης του οποίου το ενδιαφέρον φαίνεται ότι είναι πολύ μεγάλο καθότι θεωρείται εξαιρετικό φιλέτο. Ο δεύτερος διαγωνισμός, βέβαια, είναι στο ΤΑΙΠΕΔ, αλλά και στην Εθνική Τράπεζα η οποία διενεργεί και το διαγωνισμό σε συνεργασία με το ΤΑΙΠΕΔ.
Εδώ, όμως, πρέπει να σημειώσουμε ότι στον Αστέρα περιλαμβάνεται και ο αρχαίος ναός του Ζωστήρα Απόλλωνα. 
Έχω να καταθέσω για τα Πρακτικά  ανακοίνωση του Συλλόγου Ελλήνων Αρχαιολόγων καθώς και ένα σχετικό έγγραφο για το θέμα του Υπουργείου Πολιτισμού, όπου αναφέρεται μέσα πως ο Σύλλογος Ελλήνων Αρχαιολόγων αντιτίθεται στην περιθωριοποίηση της Αρχαιολογικής Υπηρεσίας μέσα από το συγκεκριμένο νομοσχέδιο.
(Στο σημείο αυτό η Βουλευτής κ. Χαρούλα Καφαντάρη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Επίσης, έχουν παραχωρηθεί στο ΤΑΙΠΕΔ και οι μαρίνες Αλίμου και Γλυφάδας. Σημειώνουμε ότι στο πλαίσιο του νέου ρυθμιστικού σχεδίου που ετοίμαζε ο ΟΡΣΑ είχε προχωρήσει σε μελέτη το 2010 για την περιοχή από το Φαληρικό Όρμο έως την Αγία Μαρίνα. Γι’ αυτήν την περιοχή υπάρχει, μάλιστα, προεδρικό διάταγμα από το 2004. Φαίνεται, όμως, ότι τίποτα δεν σας εμποδίζει, προκειμένου να εφαρμόσετε τις δογματικές, νεοφιλελεύθερες, περιβαλλοντοκτόνες απόψεις σας. Θα ρίξετε και άλλο μπετόν στο Φαληρικό Όρμο για τη δημιουργία μεγάλου συνεδριακού κέντρου και καταστημάτων, ενώ μέχρι την Αγία Μαρίνα Κορωπίου θα ξεφυτρώνουν συνέχεια τουριστικές, αθλητικές, ψυχαγωγικές εγκαταστάσεις, περιφρονώντας τα προστατευτικά διατάγματα του Οργανισμού Αθήνας. 
Έχουμε στην πράξη την απαξίωση, την αγνόηση και την πλήρη παράκαμψη του ΟΡΣΑ, ενώ συζητιέται και σχέδιο νέου ρυθμιστικού σχεδίου, το οποίο, όπως ομολογείτε κιόλας, θα επανακαθορίσει χρήσεις γης, όρους δόμησης και θα δημιουργήσει τις αναγκαίες υποδομές, ώστε να ξεπουληθεί πιο εύκολα και ελκυστικά η περιουσία του δημοσίου. Ουσιαστικά, γίνεται προσπάθεια οι κυβερνητικές μεθοδεύσεις να προχωρήσουν πιο εύκολα, χωρίς νομικές δεσμεύσεις, χωρίς να έχουν προβλήματα με τα όσα προβλέπουν το Σύνταγμα και οι νόμοι του κράτους.
Κυρίες και κύριοι Βουλευτές, το αθηναϊκό τουριστικό προϊόν που διαθέτει η πατρίδα μας είναι αμιγώς πολιτιστικό και περιβαλλοντικό. Δεν είναι ούτε επιχειρηματικό, όπως του Ντουμπάι, ούτε αναψυχής και τζόγου, όπως του Λας Βέγκας. Η καταστροφή του αττικού τοπίου δεν είναι επένδυση. Επένδυση στο μέλλον είναι η διαμόρφωση του παραλιακού μετώπου με σεβασμό στην ιστορικότητα και τη μικρή κλίμακα, ο καθορισμός και η ανάδειξη των ακτογραμμών, η κατεδάφιση των αυθαίρετων κτισμάτων, η προστασία από τους καταπατητές, η ελεύθερη και δωρεάν πρόσβαση σε όλες τις παραλίες. Χώροι αναψυχής, άθλησης, ψυχαγωγίας, η δημιουργία του μητροπολιτικού πάρκου υψηλού πρασίνου στο Ελληνικό είναι ζητήματα που λειτουργούν θετικά και υπέρ της κοινωνίας. 
Σε αυτό, βέβαια, περιλαμβάνεται και το πάρκο στο Φαληρικό Μέτωπο χωρίς την αδικαιολόγητη περιττή δόμηση και βέβαια υπό αυτοδιοικητικό έλεγχο. Υπό τους ίδιους όρους, είναι και το σύμπλεγμα της Εθνικής Βιβλιοθήκης και της Λυρικής Σκηνής με το Πράσινο Πάρκο του Δέλτα. Όλα αυτά είναι έργα που δημιουργούν θέσεις εργασίας, μοιράζουν το όφελος σε όλους και αφήνουν την κοινή κληρονομιά ανέγγιχτη για τους υπόλοιπους. 
Καταθέτω ψήφισμα του Δήμου Μοσχάτου-Ταύρου, σχετικά με την παραλία στο Μοσχάτο, τα διακόσια πενήντα στρέμματα, που αναφέρουν πώς μέσα από την «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.» κινδυνεύουν. Εκφράζουν την αντίθεσή τους.
(Στο σημείο αυτό η Βουλευτής κ. Χαρά Καφαντάρη καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία συνάδελφε, ολοκληρώστε.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Σε ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν έχετε ένα λεπτό.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Δεν χρειαζόμαστε άλλον «ΑΣΤΕΡΑ», ούτε «GRAND RESORT» σε κάθε ακρωτήρι. Χρειαζόμαστε υποδομές μικρού ή μεσαίου μεγέθους δίπλα σε ήρεμες δασωμένες ακτές και καθαρές παραλίες. Ο σεβασμός του περιβάλλοντος, η προστασία του ως οικοσύστημα του ανθρώπου και ως αναπαλλοτρίωτη αξία θεωρείται για εσάς εμπόδιο για την ανεμπόδιστη ανάπτυξη της ιδιωτικής κερδοσκοπίας.
Κλείνοντας, θέλω να πω ότι αυτός ο τρόπος αξιοποίησης που επιδιώκετε θα στερήσει από τους κατοίκους του Λεκανοπεδίου τον καθαρό αέρα της θάλασσας, τη θαλάσσια αύρα, θα επιβαρύνει περαιτέρω την ποιότητα ζωής και ατμόσφαιρας, προκαλώντας και αλλαγές στο μικροκλίμα της Αττικής. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα σχόλιο θέλω να κάνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Δεν υπάρχει χρόνος για σχόλια.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Ήρθαν νομοθετικές τροποποιήσεις όσον αφορά το άρθρο 16 παράγραφος 5. Εμείς θεωρούμε ότι είναι μία ρύθμιση επί τα χείρω.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε. Συγγνώμη για την πίεση, αλλά δεν βγαίνει αλλιώς το πρόγραμμα. 
Κυρίες και κύριοι συνάδελφοι, θα ήθελα να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, πενήντα πέντε μαθητές και μαθήτριες και πέντε εκπαιδευτικοί από το Μουσικό Σχολείο Πτολεμαΐδας.
 Η Βουλή σας καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Κριτσωτάκης.
Στη συνέχεια, θα μιλήσει η κ. Αμμανατίδου στη θέση του κ. Δρίτσα, ο οποίος είναι στην επιτροπή για τη λίστα Λαγκάρντ.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κύριοι Υπουργοί, κύριοι συνάδελφοι, είτε με βαρύγδουπες εκφράσεις είτε ακόμα και με προσβλητικές λέξεις επιχειρεί η τρικομματική συγκυβέρνηση να παρουσιάσει το παρόν νομοσχέδιο ως κάτι το ιδιαίτερο και το αποτελεσματικό. Μιλούν, όμως, για λαϊκισμό του ΣΥΡΙΖΑ οι κατ’ εξοχήν εκπρόσωποι του λαϊκισμού στην Ελλάδα και μάλιστα την ίδια ώρα που παραδέχονται το λαϊκισμό τους, που λένε ότι απέτυχε η πολιτική τους, ότι δεν θα ξανακάνουν τα ίδια λάθη που έκαναν. Αυτό είναι άμεση και έμμεση παραδοχή. Μάλιστα, παραδέχονται την αποτυχία τους όλα αυτά τα χρόνια με μία αβάσταχτη ελαφρότητα και με μία αγοραία ευκολία παράλληλα, κάνοντας μία ψεύτικη αυτοκριτική που φαίνεται από τον τρόπο με τον οποίο γίνεται και το πού στηρίζεται ή δεν στηρίζεται την ίδια ώρα που αφορίζουν τα λάθη.
Πού είναι όμως -εγώ θα έλεγα- η βάση που θα μπορούσε να στηριχθεί ένα τέτοιο, έτσι επιγραφόμενο, νομοσχέδιο; Πού είναι λοιπόν η πρόταση, ή τουλάχιστον η συζήτηση, για την αλλαγή του παραγωγικού μοντέλου; Πού είναι η συζήτηση για την παραγωγική ανασυγκρότηση της χώρας, που είναι προϋπόθεση για την ανάπτυξη; Είναι ένα νομοσχέδιο χωρίς τις παραπάνω προϋποθέσεις, ένα γράμμα κενό, ένα κύμβαλο αλαλάζον ουσιαστικά. 
Ήθελα να μπω στον πειρασμό στον λίγο χρόνο που απομένει να παραθέσω κάτι από τα λεξικά. Γίνεται πολλή κουβέντα αυτό το διάστημα και πολλοί ενημερώνουν λάθος τον ελληνικό λαό και τον μαθαίνουν λάθος. Φετιχισμός, λέει, ονομάζεται η τάση θεοποίησης ορισμένων αντικειμένων και η απόδοση υπερφυσικών δυνάμεων σ’ αυτά, απρόσιτης αλλά επιβαλλόμενης πάνω στον άνθρωπο. Στις πρωτόγονες θρησκείες το φετίχ αποτελούσε ένα αντικείμενο λατρείας. 
Το λέω για κάποιους που μιλάνε για πολλά πράγματα και λένε ότι αυτό το δέχονται ως φετίχ. Δεν μπορεί τίποτα να δεχθεί κανείς ως φετίχ. Θα έλεγα ότι υπάρχουν φετιχιστές σ’ αυτήν την πολιτική σκηνή, που δυστυχώς το παραδέχονται κιόλας χωρίς ίσως να ξέρουν τι σημαίνει. 
Μια άλλη σημαντική παρατήρηση σε μια απάντηση, που έδωσε ο Ευρωπαίος Επίτροπος Οικονομικών Όλι Ρεν στον Ευρωβουλευτή του ΣΥΡΙΖΑ Νίκο Χουντή. Κάνει απολύτως ξεκάθαρο ότι η αύξηση της ειδικής εισφοράς έγινε κατ’ απαίτηση της τρόικας και ήταν ένα απ’ τα μέτρα που έπρεπε -λέει- να ληφθούν πριν από την εκταμίευση της δεύτερης δόσης του δανείου, που συνδέεται με το ελληνικό πρόβλημα οικονομικής προσαρμογής. Για αυτόν τον τρόπο και μ’ αυτή τη φιλοσοφία ανάπτυξης ερχόμαστε να συζητήσουμε και τούτο το νομοσχέδιο που επιγράφεται «Διαμόρφωση Φιλικού Περιβάλλοντος» κ.λπ. Αλήθεια; Αφήνουμε τα χοντρά και νοιαζόμαστε για τα λεπτά και τα λιγότερο ουσιώδη. 
Το νομοσχέδιο αυτό όμως αντανακλά πλήρως τη φιλοσοφία περί τουριστικής ανάπτυξης. Θα μου επιτρέψετε να μιλήσω περισσότερο ή μόνο, αν θέλετε, για τον τουρισμό και την ανάπτυξή του και μάλιστα έτσι όπως εκλαμβάνεται στην Ελλάδα, τουλάχιστον κατά την τελευταία εικοσαετία. 
Θέλω να σας πω ότι αυτού του είδους η ανάπτυξη βασίστηκε σχεδόν αποκλειστικά σε μεγάλες επενδύσεις υπερπολυτελών εγκαταστάσεων και συγκροτημάτων και μάλιστα σε ήδη βεβαρημένες τουριστικά περιοχές χωρίς επαρκή χωροταξικό και περιβαλλοντικό σχεδιασμό, χωρίς προσπάθεια άμβλυνσης των περιφερειακών αναπτυξιακών ανισοτήτων και χωρίς διασφάλιση και επαρκή εχέγγυα κοινωνικής ανταποδοτικότητας των επενδυτικών εγχειρημάτων, δηλαδή τοπικά ωφελήματα, ποιοτική απασχόληση, λειτουργική διασύνδεση της επένδυσης με την τοπική επιχειρηματικότητα κ.λπ. για όλους τους τουριστικούς προορισμούς. 
Το νέο νομοσχέδιο στηρίζεται στην ίδια ακριβώς αναπτυξιακή φιλοσοφία και στηρίζει για άλλη μία φορά τη δημιουργία σχεδόν αποκλειστικά μαζικής κλίμακας ξενοδοχειακών υπερπολυτελών υποδομών και υποδομών φιλοξενίας, όπως για παράδειγμα τα σύνθετα τουριστικά καταλύματα και την παραθεριστική κατοικία. 
Επίσης, στηρίζει τη δημιουργία και ανάπτυξη εγκαταστάσεων ειδικής τουριστικής υποδομής με εξαιρετικά επιβαρυντικές περιβαλλοντικές και κοινωνικές επιπτώσεις, με αυτά τα συνεδριακά κέντρα, τα γήπεδα γκολφ, τις εμπορικές χρήσεις, τους τουριστικούς λιμένες και τα καταφύγια, χωρίς προϋποθέσεις και χωρίς σχέδιο. 
Επιπλέον, στηρίζει τη δημιουργία και οριοθέτηση οργανωτικών υποδοχέων τουριστικών δραστηριοτήτων, σύνθετων τουριστικών καταλυμάτων, παραθεριστικής κατοικίας, τουριστικών χωριών, ΕΣΧΑΔΑ, ΕΣΧΑΣΕ κ.λπ., που στηρίζονται κατ’ εξοχήν στις εμπορικές πρακτικές, είτε άμεσα είτε μερικά του all inclusive, που αναπτύσσονται εις βάρος της τοπικής οικονομίας και της απασχόλησης. Αυτό έχει ως συνέπεια τον συστηματικό αποκλεισμό των μικρών και πολύ μικρών τουριστικών, καθώς και των συμπληρωματικών προς το τουριστικό προϊόν επιχειρήσεων από τους μηχανισμούς χρηματοδότησης. 
Στο άρθρο 1 στην παράγραφο 7 επεκτείνεται, μ’ αυτή τη διάταξη για τις στρατηγικές επενδύσεις, στο όνομα ενός -υποτίθεται- υπέρτερου δημοσίου συμφέροντος, η δυνατότητα δόμησης σε εκτός σχεδίου περιοχές και μέχρι την αναθεώρηση του ισχύοντος εθνικού χωροταξικού σχεδίου. Είναι σκάνδαλο. 
Αποδεικνύεται όμως ότι με τους νόμους που έχετε ψηφίσει και τις αποφάσεις που έχετε λάβει για να εφαρμόσετε τις αναπτυξιακές σας πολιτικές, πριμοδοτείτε σταθερά και διαχρονικά παντός είδους παρεκκλίσεις, ιδιαίτερα ως προς τα σημεία που εσείς οι ίδιοι θεσπίζετε ως λόγους υπέρτερου δημοσίου συμφέροντος, που στην ουσία είναι εναντίον του. 
Ήθελα να πω ότι έχουμε φτάσει σε σημείο να μιλάμε για παροχή φορολογικών κινήτρων, ενώ προκαλεί ιδιαίτερη εντύπωση η πρόβλεψη ειδικού κινήτρου περί μείωσης ή απαλλαγής από τέλη -κι εννοούμε κυρίως τα δημοτικά και ανταποδοτικά τέλη- καθώς και η πρόβλεψη για τη δημιουργία αφορολόγητου αποθεματικού, που συνηθίζεται να χρησιμοποιείται ως δεξαμενή κάλυψης διαφυγόντων κερδών και άνθηση της φοροδιαφυγής. 
Στα άρθρα 20, 22,26, και 31 του νομοσχεδίου σας φαίνεται πολύ καθαρά η διαχρονική αναπτυξιακή στρατηγική και φιλοσοφία του τουρισμού της χώρας, εκείνη που έχουμε συνηθίσει να λέμε ότι έχει μετρήσει το χρόνο του και από την άλλη μεριά να λέμε ότι σκοτώνει ακόμη και τα συγκριτικά του πλεονεκτήματα. 
Τελειώνοντας, θα ήθελα να πω κύριε Πρόεδρε, ότι για τα τουριστικά λιμάνια υπάρχει ένα μείζον θέμα. Υπάρχει το παράδειγμα στην «ΠΟΤΑ» στη Μεσσηνία, όπου παρά το ότι μπορεί να διαφωνεί ή να συμφωνεί κανείς με ορισμένα πράγματα εκεί, έχουμε μία μαρίνα, η οποία αποτελεί ένα σκάνδαλο. Δεν λειτουργεί, δεν την αφήνουν να λειτουργήσει, την ξεπουλάνε και φαίνεται ότι το ξεπούλημα γίνεται με έναν τέτοιο τρόπο ώστε να ωφεληθεί ο αγοραστής.
Κυρίες και κύριοι συνάδελφοι και από τη σκοπιά του τουρισμού η φιλοσοφία του νομοσχεδίου που φέρνει η Κυβέρνηση υπακούει σε αυθαίρετες και σε έντονα δογματικές, εγώ θα έλεγα και φετιχιστικές περί ανάπτυξης παραδοχές, αγνοώντας χαρακτηριστικά τα κρίσιμα εκείνα στοιχεία που συνδέονται με την ποιότητα του τουριστικού προϊόντος και την κοινωνική ανταποδοτικότητα που οφείλουν να έχουν αυτές οι επενδύσεις.
Η λογική της τουριστικής ανάπτυξης εντός εισασωγικών που φέρνει το νομοσχέδιο, υπακούει σε ένα μοντέλο με αποδειγμένα χαμηλή προστιθέμενη αξία στους οργανωμένους υποδοχείς, ξεπερασμένο και μακροπρόθεσμα καταστροφικό, αποκλείει από τους μηχανισμούς χρηματοδότησης τη μικρή και πολύ μικρή επιχειρηματικότητα που αφορά άμεσα ή έμμεσα στον τουρισμό, δεν παρέχει κανένα εχέγγυο βιωσιμότητας των τουριστικών προορισμών, εκθειάζει στην επί τα χείρω αναθεώρηση του ήδη ανεπαρκούς χωροταξικού σχεδιασμού του τουρισμού που θεσπίστηκε το 2009 και δεν ενισχύει αποτελεσματικά τη δικτύωση και τη συνέργεια, μεταξύ του δημόσιου και ιδιωτικού τομέα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ολοκληρώνω.
Αποκλείει τις τοπικές κοινωνίες από τον αναπτυξιακό σχεδιασμό και για όλους αυτούς τους λόγους –για τον τουρισμό, όμως, μόνο που γι’ αυτόν μίλησα εγώ- νομίζω ότι αρκεί να μπορεί να τεκμηριώσει κανείς ότι καταψηφίζει το παρόν νομοσχέδιο που καθόλου δεν είναι αναπτυξιακό και καθόλου δεν βοηθά την ανάπτυξη της επιχειρηματικότητας.
Σας ευχαριστώ, κύριε Πρόεδρε.
(Χειροκροτήματα από την Πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει η κ. Αμμανατίδου.</ChairmanSpeech>
<Speech><Parlmember>ΛΙΤΣΑ ΑΜΑΝΑΤΙΔΟΥ-ΠΑΣΧΑΛΙΔΟΥ</Parlmember>: Κύριε Υπουργέ, έτυχε να εκλέγομαι Βουλευτής σε μία πραγματικά πολύ δύσκολη εποχή για τη χώρα, κυρίως όμως, σε μία πολύ δύσκολη εποχή για την αλήθεια. Και τέτοιοι πονηροί καιροί χαρακτηρίζονται πάντα από μία τάση αμφισβήτησης της ίδιας της κοινής απλής λογικής. Τούτο εδώ το νομοσχέδιο είναι άλλη μία απόδειξη αυτού του γεγονότος. Δεν εντοπίζει ανάγκες. Δεν απαντά σε προβλήματα, δεν διέπεται από ενιαία αντίληψη, δεν έχει σαφείς στόχους, δεν διευκρινίζει διαδικασίες, δεν απλοποιεί τη γραφειοκρατία, δεν θα φέρει ανάπτυξη, δεν θα φέρει τις θέσεις εργασίας που ευαγγελίζεσθε σε μία βεβαίως περίοδο που η ανεργία είναι περίπου 30%, χωρίς να είναι όλοι οι πραγματικά άνεργοι καταγεγραμμένοι.
Θα σταθώ, όμως, σε μερικά πιο συγκεκριμένα σημεία του νομοσχεδίου για να γίνει κατανοητό και το τι ακριβώς λέω.
Ανοίγοντας το νομοσχέδιο στο άρθρο 1, σας διαβάζω το πρώτο πράγμα που βλέπει κάποιος, όταν το ανοίγει. Ως στρατηγικές επενδύσεις νοούνται οι παραγωγικές επενδύσεις που επιφέρουν ποσοτικά και ποιοτικά αποτελέσματα σημαντικής εντάσεως στη συνολική εθνική οικονομία και προάγουν την έξοδο της χώρας από την οικονομική κρίση. 
Το κείμενο συνεχίζει απαριθμώντας σχεδόν κάθε τι που μπορεί να αποτελέσει αντικείμενο επένδυσης, χωρίς να διευκρινίζει ποια είναι τα ποιοτικά και ποια τα ποσοτικά χαρακτηριστικά που καθιστούν μία επένδυση στρατηγική.
Απ’ ό,τι φαίνεται, αρκεί κύριε Υπουργέ η επένδυση να είναι μεγαλύτερη από 100 εκατομμύρια ευρώ ή σε άλλη περίπτωση, να είναι μεγαλύτερη από 40 εκατομμύρια, αρκεί λέει να δημιουργούνται εκατόν είκοσι θέσεις εργασίας. Δηλαδή, για κάθε επενδυμένο εκατομμύριο να προκύπτουν τρεις θέσεις εργασίας. Αυτό λέει το νομοσχέδιο. Με αυτόν τον ρυθμό για την καταπολέμηση της ανεργίας στη χώρα απαιτούνται με έναν πρόχειρο υπολογισμό, περίπου 600 δισεκατομμύρια ευρώ. Αυτός είναι ο αναπτυξιακός που φέρατε και είναι, πέρα από τα όρια της αστειότητας, το να υποστηρίζετε ότι με αυτόν τον τρόπο θα καταπολεμηθεί η ανεργία ή να ευαγγελίζεσθε την πολυπόθητη ανάπτυξη.
Θα σας πούμε για μια ακόμη φορά ότι ο νόμος αυτός είναι στο χαρακτήρα του βαθιά επενδυτικός κι όχι αναπτυξιακός. Αλλά, βέβαια, είναι τόσο προβληματικός που αμφιβάλλω κατά πόσο θα εξυπηρετήσει ακόμη και τους πραγματικούς σκοπούς που έχετε υπ’ όψιν σας. 
Θα μου επιτρέψετε, όμως, να σταθώ και σε άλλα δύο σημεία που συνδέονται μ’ αυτήν την αρχική προσπάθεια οριοθέτησης του πεδίου εφαρμογής του νόμου και των συνεπειών του.
Ο τρόπος με τον οποίο περιγράφονται αυτές οι στρατηγικές επενδύσεις μάς δείχνει σαφώς τεράστια και βαριά επενδυτικά προγράμματα, πράγμα που τοποθετεί μία καθωσπρέπει ταφόπλακα στην περιφερειακή ανάπτυξη που έχει ανάγκη σήμερα ο τόπος. 
Έχουμε τόσο ανθρώπινο δυναμικό σ’ αυτήν τη χώρα, τόσα χέρια και μυαλά σ’ όλη τη χώρα, που είναι έτοιμα να δουλέψουν και να ξαναστήσουν την ελληνική οικονομία σε νέες και υγιείς βάσεις κι εσείς προτιμάτε να τρέχετε στο Κατάρ και τον Καναδά και να παρακαλάτε τους σεΐχηδες και τις «EL DORADO» για τεράστιες επενδύσεις, που στην πλειοψηφία τους είναι, σε τελική ανάλυση, είτε αντιπαραγωγικές είτε καταστροφικές, αν και τις περισσότερες φορές είναι και τα δυο.
Προφανώς, βέβαια κι εδώ το νομοσχέδιο έχει κάνει καλή δουλειά. Οι επενδύσεις αυτές δεν θέλουν και πολλά εμπόδια. Εξάλλου, γι’ αυτές δεν υπάρχει παρά μόνο το οικονομικό τους συμφέρον. Γι’ αυτό κι εσείς κάνετε το καλύτερο που περνάει από το χέρι σας, για να τους εξασφαλίσετε ασυλία και συνθήκες ανεξέλεγκτης κερδοφορίας, απροϋπόθετης κερδοφορίας.
Για να γίνει αυτό -και βεβαίως, πολύ καλά το σκεφτήκατε, δεν το συζητώ- χρειάζεστε έναν υπερυπουργό γενικής χρήσεως, που να έχει το πρόσταγμα και να ξεπερνά ό,τι εμπόδια τυχόν προκύψουν κατά τη διαδικασία αδειοδότησης των αντίστοιχων επενδύσεων. Έτσι, από μία σειρά σημείων του νομοσχεδίου προκύπτουν για τον Υπουργό Ανάπτυξης δυνατότητες να παρεκκλίνει ακόμη και των διατάξεων του ίδιου του νόμου, αλλά κυρίως να παραβιάζει αρμοδιότητες που ανήκουν σε νόμους, σε άλλα Υπουργεία ή φορείς.
Όσον αφορά την αντισυνταγματικότητα, δεν το συζητώ. Το κάνετε πολλάκις φορές.
Το μόνο που χρειάζεται να κάνει ο κύριος Υπουργός Ανάπτυξης είναι να χαρακτηρίσει μία επένδυση στρατηγικού χαρακτήρα. Μετά όλα λύνονται. Δίνεται ο αιγιαλός, οι δασικές εκτάσεις. Δεν θα μένει τίποτα, μα τίποτα. Στην παράγραφο 8 και στην παράγραφο 5 του άρθρου 4 «οι άδειες λειτουργίας και εγκατάστασης στρατηγικών επενδύσεων τόσο σε σχέση με τους περιβαλλοντικούς όσο και με τους πολεοδομικούς όρους, εκδίδονται κατά αποκλειστικότητα από τον Υπουργό Ανάπτυξης». Τι συζητούμε τότε;
Και επειδή ο χρόνος τελειώνει, θέλω να πω ακόμα ότι καταργείται ουσιαστικά και τον Κεντρικό Αρχαιολογικό Συμβούλιο. Ο κ. Χατζηδάκης –το είχα πει και μέσα στην επιτροπή- με τόσες εξουσίες, είναι ένας πραγματικός αυτοκράτορας.
Θέλω να πω δυο λόγια για την τροπολογία με γενικό αριθμό 372 του Υπουργείου Μεταφορών που κατατίθεται στο πλαίσιο του σχεδιασμού για το ξεπούλημα εικοσιένα περιφερειακών αεροδρομίων μέσω συμβάσεων παραχώρησης σε ιδιώτες, όπως έχει ανακοινώσει ο Υπουργός Ανάπτυξης, Μεταφορών, όπως θέλετε, τα πάντα, όλα. 
Η Κυβέρνηση, στο πλαίσιο του ξεπουλήματος των αεροδρομίων της χώρας, επιχειρεί την άρση των περιορισμών που υπαγορεύουν η ασφάλεια και η εθνική άμυνα, τον περιορισμό και την υποβάθμιση του έργου και του ρόλου που επιτελεί το εξειδικευμένο προσωπικό της ΥΠΑ. Στο τέλος, καλείται και το επιβατικό κοινό «να πληρώσει το μάρμαρο» μέσω του νέου ειδικού τέλους υπέρ ΑΕΔΙΠΑ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Το αεροπορικό έργο είναι πολύπλευρο και ευαίσθητο αντικείμενο. Ωστόσο, για την τρικομματική Κυβέρνηση τα αεροδρόμια της χώρας είναι ένα ακόμα επιχειρηματικό πεδίο που παραδίδεται βορά στην ιδιωτική πρωτοβουλία. Άλλωστε, στην αντίληψη της Κυβέρνησης, η λειτουργία ενός αερολιμένα περισσότερο βαραίνει ως πολυτελές εμπορικό κέντρο. Και ήδη στο κείμενο της τροπολογίας περισσότερο αναφέρεστε στον εμπορικό ρόλο και ελάχιστα στη βασική λειτουργία του, η οποία συνίσταται στην ασφαλή διακίνηση εμπορευμάτων και επιβατών, ενώ αποσιωπάται πλήρως, σαν να μην σας απασχολεί τόσο, ο έντονα κοινωνικός χαρακτήρας των αερολιμένων που βρίσκονται σε απομακρυσμένες νησιωτικές περιοχές, όσο και η γεωπολιτική σημασία της διαχείρισης των αερολιμένων, σε μία τόσο ευαίσθητη από γεωπολιτικής άποψης περιοχή, όπως αυτή της ελληνικής επικράτειας.
Ο ΣΥΡΙΖΑ, βεβαίως, είναι αντίθετος με αυτήν την τροπολογία. Είμαστε αντίθετοι στα σχέδια της τρόικας και της Κυβέρνησής σας, οι οποίες βλέπουν την όποια πτυχή της κρατικής δραστηριότητας μέσα από το πρίσμα ενός άκρατου και βάρβαρου νεοφιλελευθερισμού. 
Μέσα από την τροπολογία των αναγκαστικών απαλλοτριώσεων, για άλλη μία φορά χτυπάτε τους μικρούς ιδιοκτήτες. Τούς παίρνετε με αναγκαστική απαλλοτρίωση τα χωράφια τους, τα ακίνητά τους, τούς δίνετε βάση αντικειμενικών αξιών όταν και όποτε τους αποζημιώσετε και τα δίνετε σε επίδοξους επενδυτές.
Αυτά τα σχέδιά σας θα ανατραπούν αύριο από μία κυβέρνηση της Αριστεράς, μία κυβέρνηση του ΣΥΡΙΖΑ.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Το λόγο έχει ο κ. Αηδόνης.</ChairmanSpeech>
<Speech><Parlmember>ΧΡΗΣΤΟΣ ΑΗΔΟΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, είναι κοινή πεποίθηση ότι βιώνουμε μία πρωτόγνωρη οικονομική κρίση. Οι αλλαγές είναι σαρωτικές. Η κοινωνία έχει ισοπεδωθεί. Η ανασφάλεια και ο φόβος συνεχίζουν να κυριαρχούν. Μέσα σ’ αυτές τις συνθήκες θα περίμενε κανείς απ’ αυτήν την Κυβέρνηση να ενεργεί με αποτελεσματικές επιλογές και να απαντά στις μεγάλες ανάγκες που έχει η χώρα.
Αντ’ αυτού όμως παρατηρούμε «μονομάχους με ξύλινα σπαθιά» να προσπαθούν να μας πείσουν ότι αγωνίζονται για τα συμφέροντα του ελληνικού λαού και να «στήνουν πρόχειρες παραστάσεις» με διαφωνίες περί χαρατσιών που απλά εξαντλούν το απόθεμα της εμπιστοσύνης μας προς αυτήν την Κυβέρνηση.
Ανάλογη «παράσταση» είναι και η σημερινή με την κατάθεση αυτού του νομοσχεδίου που ουσιαστικά καλύπτει μάλλον τις ανάγκες του συνεδρίου που πραγματοποιείται σήμερα στο Μέγαρο Μουσικής από το Υπουργείο Ανάπτυξης κι όχι το κυρίαρχο αίτημα του ελληνικού λαού που είναι η πραγματική ανάπτυξη. Η Κυβέρνηση απλά ήθελε μία επιχειρηματολογία για να ισχυριστεί ότι αντιμετωπίζει το θέμα της ανάπτυξης. Δυστυχώς, η Κυβέρνηση μ’ αυτό το νομοσχέδιο έρχεται να εξαντλήσει και τα τελευταία όρια της ανοχής μας. 
Αλήθεια, κύριε Υπουργέ, γνωρίζετε ότι το σύνολο των ελληνικών επιχειρήσεων έχει ληξιπρόθεσμες ασφαλιστικές και φορολογικές εκκρεμότητες, ότι είναι ενταγμένες στο «λευκό» ή «μαύρο Τειρεσία», ότι ο κανονισμός του τραπεζικού συστήματος απαγορεύει την εγγυητική σε επιχείρηση που έχει ενταχθεί στο «λευκό» ή «μαύρο Τειρεσία», ότι οι διατάξεις του αναπτυξιακού νόμου απαιτούν πλήρη εξόφληση των ασφαλιστικών και φορολογικών υποχρεώσεων και ότι καμμία επιχείρηση –εκτός ελαχίστων- δεν μπορεί να ενταχθεί στον αναπτυξιακό νόμο γιατί δεν πληρούν τα κριτήρια που περιέγραψα; 
Ποιοι θα κάνουν την ανάπτυξη, κύριε Υπουργέ; Αντί σήμερα να συζητάμε για ένα σχέδιο νόμου που θα άρει όλα τα εμπόδια μέσα στις υφιστάμενες συνθήκες και θα θέτει τη βάση για την επανεκκίνηση της οικονομίας, επαναλαμβάνουμε πρακτικές που οδήγησαν τον ελληνικό λαό στην ανέχεια και το πολιτικό σύστημα σε πλήρη απαξίωση και ανυποληψία. 
Μεγαλεπήβολα σχέδια είδαμε και στο παρελθόν. «Ηχούν» ακόμη στα αυτιά μας οι ανακοινώσεις περί fast track, αλλά επενδύσεις δεν έχουμε δει, κύριε Υπουργέ. Το πρόβλημα δεν είναι αν θα πάμε σ’ ένα very-very fast track, όπως σωστά επεσήμανε ο κ. Σταθάκης, αλλά το αν αποφασίσουμε επιτέλους μία πολιτική που θα αντιμετωπίσει στο σύνολό του το ζήτημα της ανάπτυξης. 
Ο εισηγητής της Νέας Δημοκρατίας ανέφερε δύο παραδείγματα επενδύσεων που δεν έχουν πραγματοποιηθεί ακόμη λόγω πολλών γραφειοκρατικών εμποδίων. Πρώτο παράδειγμα είναι η Μονή Τοπλού με είκοσι ένα έτη καθυστέρησης. Δεύτερο παράδειγμα είναι ο Λοκρός Φθιώτιδας με επτά έτη καθυστέρησης. 
Θα ήθελα να ρωτήσω λοιπόν: Μετά την ψήφιση αυτού του νομοσχεδίου, οι δύο αυτές επενδύσεις πόσο χρόνο θα χρειάζονταν για να πραγματοποιηθούν; Ο όρος της ταχύτητας παραμένει απλά ένα επιχείρημα το οποίο χρησιμοποιείται σ’ αυτό το σχέδιο νόμου και δεν φέρνει κανένα αποτέλεσμα. Φυσικά δεν περιμένω και καμμία απάντηση.
Κύριε Υπουργέ, έχω μπροστά μου μία επιστολή από την ελληνική ομογένεια στην Αμερική την οποία θα καταθέσω σε λίγο. Συγκεκριμένα, σε ημερίδα που διοργάνωσε ο ραδιοφωνικός σταθμός «Η Φωνή των Ελλήνων» -και μιας και αποδέκτης είναι ο Γενικός Γραμματέας του Υπουργείου- σας καλούν να προχωρήσετε σε δύο επιλογές που θα συμβάλουν στην ποθούμενη ανάπτυξη.
Η πρώτη επιλογή αφορά στη δυνατότητα να υλοποιηθεί εγκεκριμένο σχέδιο επένδυσης σε άλλη έκταση από την αρχική, κάτι που το συναντάμε σε αρκετές περιπτώσεις και που ισχύει στο νόμο για τις ανανεώσιμες πηγές ενέργειας. 
Η δεύτερη επιλογή είναι το ζήτημα των εγγυητικών επιστολών όπου αναφέρουν για τους επενδυτές οι οποίοι δεν μπορούν να προσκομίσουν εγγυητική, να κατατίθεται το 100% της επιδότησης στο όνομα της εταιρείας σε κλειστό λογαριασμό στην τράπεζα και με την προσκόμιση των τιμολογίων που θα είναι θεωρημένα από τον αρμόδιο μηχανικό, να αποδεσμεύεται το αντίστοιχο ποσό, χωρίς τις απίθανες γραφειοκρατικές στρεβλώσεις που εμποδίζουν τις επενδύσεις.
(Στο σημείο αυτό ο Βουλευτής κ. Χρήστος Αηδόνης καταθέτει για τα Πρακτικά την προαναφερθείσα επιστολή η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Άρα, λοιπόν, επειδή το ζήτημα που έχει να κάνει με τις εγγυητικές επιστολές ήταν ένα θέμα το οποίο κυριάρχησε στην Αίθουσα, εκείνο το οποίο πρέπει να δει η Κυβέρνηση μέσα σε αυτήν την ευκαιρία την οποία δίνεται είναι να το αντιμετωπίσει. 
Οι τράπεζες έχουν σταματήσει την ουσιαστική τους λειτουργία από το 2008, κύριε Υπουργέ. Τότε Υπουργός ήταν ο κ. Χατζηδάκης. Οι εγγυητικές επιστολές είναι πλέον ένα όνειρο θερινής νυκτός και φυσικά η ρύθμιση διευκόλυνσης για τις εγγυητικές επιστολές που προβλέπει το νομοσχέδιο δεν λύνει το θέμα. Και αν ναι, όπως ισχυρίζεστε, μπορείτε να μας πείτε πόσες εγγυητικές επιστολές θα δοθούν από το ελληνικό τραπεζικό σύστημα μόλις ψηφιστεί αυτός ο νόμος; Εγώ θα σας πω, καμία. 
Όταν, λοιπόν, αυτό το νομοσχέδιο δεν ανατρέπει τα πραγματικά προβλήματα που έχει δημιουργήσει η ύφεση στην επιχειρηματικότητα, αντιλαμβάνεστε ότι δεν φέρνει και κανένα αποτέλεσμα. 
Γνωρίζετε, κύριε Υπουργέ, πόσες εγγυητικές επιστολές έχουν δοθεί από το 2008 έως σήμερα από το Τραπεζικό σύστημα; Αν το γνωρίζετε, θα έπρεπε η πολιτική σας να στόχευε στην ανατροπή αυτών των αρνητικών δεδομένων και όχι απλά σε μια σχετική διευκόλυνση. Και χρησιμοποιώ το ερώτημα, για να ισχυριστώ ότι για να δώσεις λύσεις, πρέπει να γνωρίζεις την πραγματικότητα. Και σε αυτήν, με αυτό το νομοθέτημα, δεν απαντάτε, απλά αναπαράγετε μια πολιτική πεπατημένη, της αναποτελεσματικότητας. 
Η Ελλάδα σήμερα δεν έχει ανάγκη από έναν αναπτυξιακό νόμο που θα αναδιατάσσει τις εστίες τις γραφειοκρατίας, αλλά από ένα νόμο που θα τσακίσει τη γραφειοκρατία και θα δώσει τη δυνατότητα στον επιχειρηματικό κόσμο να επενδύσει λύνοντας τα προβλήματα που έχει προσθέσει η κρίση,  όπως είναι αυτό των εγγυητικών επιστολών.
Ένας αναπτυξιακός νόμος που συνεχίζει να ανέχεται δεκάδες γραφειοκρατικά εμπόδια, δεν έχει κανένα νόημα να έρχεται για ψήφιση στη Βουλή. 
Η Ελλάδα έχει βυθιστεί στην ανυποληψία, γιατί το πολικό σύστημα, ακόμα και σήμερα σε συνθήκες πρωτοφανούς κρίσης, δείχνει ανήμπορο να ανταποκριθεί στην πρόκληση. Η αναποτελεσματικότητα δημιουργεί υστερήσεις. Οι υστερήσεις δημιουργούν πρόσθετα βάρη. 
Αποτέλεσμα όλων των παραπάνω είναι οι πολιτικές, όπως το χαράτσι, να αποκτούν μονιμότητα και φυσικά να ενισχύονται οι συνθήκες πολιτικής κρίσης. Αυτή, όμως, δεν θα οφείλεται σ’ αυτούς που θα αρνηθούν να ακολουθήσουν αυτήν την Κυβέρνηση στο δρόμο της ανικανότητας, αλλά αποκλειστικά στην ίδια. 
Κύριοι της Κυβέρνησης, δεν υπάρχει χρόνος. Έχουν περάσει εννέα μήνες και η χώρα συνεχίζει να βρίσκεται μπροστά στο κίνδυνο δυσάρεστων εξελίξεων. Ας μην αφήσουμε τη χώρα μας να χαθεί μέσα σε μία ατέρμονη πολιτική φλυαρία. Είναι η ώρα της ευθύνης της ρήξης και του αποτελέσματος. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε και εμείς. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρία, τριάντα οχτώ μαθητές και μαθήτριες και δύο εκπαιδευτικοί συνοδοί τους από το 1ο Τμήμα του 2ου Γυμνασίου Ελευθερίου Κορδελιού Θεσσαλονίκης.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει ο κ. Αλέξανδρος Μεϊκόπουλος, για έξι λεπτά.</ChairmanSpeech>  
<Speech><Parlmember>ΑΛΕΞΑΝΔΡΟΣ ΜΕΪΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, επειδή το πρώτο κεφάλαιο του υπό συζήτηση νομοσχεδίου αναφέρεται στις στρατηγικές επενδύσεις, θα έλεγα ότι δεν χρειάζεται να πούμε πάρα πολλά λόγια. Μιλούν τα έργα σας για το πώς εννοείτε εσείς αυτό το ζήτημα και θα πρότεινα να αλλάξατε τον τίτλο από «στρατηγικές επενδύσεις» σε «καταστροφική ιδιωτικοποίηση του δημόσιου πλούτου, του περιβάλλοντος και άλλες διατάξεις».
Αυτό που εσείς ονομάζετε διαμόρφωση φιλικού περιβάλλοντος, δεν είναι τίποτα άλλο παρά ένα μεγάλο κύμα ιδιωτικοποίησης των κερδών και κοινωνικοποίησης των ζημιών. 
Ξέρουμε πια ότι για εσάς στρατηγική επένδυση είναι το ξεπούλημα αντί πινακίου φακής του ΟΤΕ, που είναι πλέον γερμανικός, το ξεπούλημα των τραπεζών, των διυλιστηρίων, των ναυπηγείων, της ΔΕΗ, της ΔΕΠΑ και τώρα του ίδιου του νερού. 
Για εσάς στρατηγική επένδυση είναι το να μεταβληθεί ολόκληρη η Ελλάδα σε ειδική οικονομική ζώνη με μεροκάματα των 10 ευρώ, με δωδεκάωρο ωράριο, χωρίς ασφάλιση. Κάτι τέτοιο συμβαίνει στη στρατηγική επένδυση της  COSCO στον Πειραιά. 
Για εσάς στρατηγική επένδυση σημαίνει αδιαφορία στο περιβάλλον. Το βλέπουμε στις Σκουριές, το είδαμε τις προηγούμενες μέρες στο Αλιβέρι που πήγατε να αφήσετε τη γαλλική «LAFARGE» να κάψει σκουπίδια πνίγοντας στις διοξίνες μια ολόκληρη περιοχή. 
Στρατηγική επένδυση για εσάς είναι να ξεπουλάτε την ίδια την γη της πατρίδας μας. 
Στρατηγική επένδυση σημαίνει για εσάς «SIEMENS» αλλά και μίζες, δηλαδή μεγάλα κέρδη για τους επιχειρηματικούς ομίλους, μεγάλες μίζες για το διαπλεκόμενο πολιτικό σύστημα. 
Και ενώ περιμένουμε από τη συγκυβέρνηση να δούμε αυτές τις περιβόητες νέες στρατηγικές επενδύσεις της «SIEMENS», που πήγατε να της χαρίσετε 2 δισεκατομμύρια ευρώ και που χάρη στην παρέμβαση του ΣΥΡΙΖΑ αυτό απετράπει, επιτρέψτε μου να κλείσω με μία μικρή αναφορά στις συμβάσεις παραχώρησης για τους αυτοκινητόδρομους. 
Είδα την απάντηση που έδωσε ο κ. Καλογιάννης στην ερώτησή μας για τις συμβάσεις παραχώρησης αυτοκινητοδρόμων, σε αυτούς που είναι σταματημένα τα έργα εδώ και δύο χρόνια από τους παραχωρησιούχους. Παρατήρησα κατ’ αρχάς ότι δεν ειπώθηκε λέξη γι’ αυτό που αναφέρουν οι συμβάσεις. Και διαβάζω επί λέξει: «ο παραχωρησιούχος είναι υπεύθυνος ότι θα υπάρχει ανά πάσα στιγμή χρηματοδότηση για την πλήρη και προσήκουσα εκτέλεση του έργου». Αυτό έγινε άραγε; Ρωτώ τη συγκυβέρνηση: Αυτό έγινε; Αυτή ήταν η μόνη ουσιώδης υποχρέωση των παραχωρησιούχων έναντι του ελληνικού δημοσίου. Την τήρησαν; Μάλλον όχι, λένε τα γεγονότα. Και ξέρετε τι άλλο λένε οι συμβάσεις, όταν δεν τηρήσουν αυτήν την υποχρέωση οι παραχωρησιούχοι; Διαβάζω πάλι επί λέξει: «Η αδυναμία του παραχωρησιούχου να χρηματοδοτήσει το έργο σύμφωνα με την υποχρέωσή του θεωρείται γεγονός αθέτησης». 
Ποιο είναι, λοιπόν, το συμπέρασμα; Ότι το ελάχιστο που μπορούσατε να κάνετε είναι να τους επιβάλετε ποινικές ρήτρες, ύψους μάλιστα πολλών εκατοντάδων εκατομμυρίων ευρώ. Και τι κάνετε εσείς; Όχι μόνο δεν βάζετε ποινικές ρήτρες, αλλά -όπως αναφέρουν τα δημοσιεύματα- τους δίνετε στο χέρι κάποιες εκατοντάδες εκατομμύρια ευρώ. 
Σας ρωτώ ευθέως: Πώς θα το χαρακτηρίζατε εσείς αυτό; Αν κάποιος το χαρακτηρίσει κλοπή του δημοσίου και του ελληνικού λαού, εσείς τι θα είχατε να του απαντήσετε; Περιμένω μία απάντηση.
Θα ήθελα να πω κάτι ακόμη γι’ αυτές τις συμβάσεις παραχώρησης αυτοκινητοδρόμων. Με βάση την απάντηση που μας δώσατε –δικά σας στοιχεία- θα ήθελα να αναφέρω ως παράδειγμα την Ολυμπία Οδό. Έχουμε εκτελεσμένο έργο 617.000.000 ευρώ και χωρίς ΦΠΑ περίπου 502.000.000 ευρώ. Οι εισπράξεις τους παραχωρησιούχου από τα διόδια είναι 367.000.000 ευρώ και χωρίς το ΦΠΑ υπολογίζουμε περίπου 300.000.000 ευρώ. Οι εισπράξεις του παραχωρησιούχου από το δημόσιο είναι 242.000.000 ευρώ. Βγάλτε τώρα, λοιπόν, συμπέρασμα. Έχουμε εκτελεσμένο έργο 502.000.000 ευρώ και οι εισπράξεις του παραχωρησιούχου είναι 542.000.000 ευρώ από δημόσιο και διόδια. Δηλαδή, έχουμε 40.000.000 ευρώ επιπλέον του κόστους, πράγμα που σημαίνει ότι σε αυτήν τη στρατηγική επένδυση ο παραχωρησιούχος δεν έβαλε ούτε 1 ευρώ, δεν χρειάστηκε να πάρει ούτε 1 ευρώ δάνειο από τις τράπεζες.
Τώρα, λοιπόν, σας ρωτώ να μου πείτε: Πρώτον, αυτή η στρατηγική επένδυση είναι αυτοχρηματοδοτούμενη; Και εάν ναι, από ποιον; Από τον παραχωρησιούχο ή από τον συνήθη ύποπτο, δηλαδή τον ελληνικό λαό; 
Δεύτερον, έχει κάποιο λογικό έρεισμα η διακοπή εργασιών που έκανε ο παραχωρησιούχος από το 2011; Δηλαδή, πόσα παραπάνω έπρεπε να του κάνουμε δώρο; 
Τρίτον, αντέχει στην κοινή λογική να πληρώνει σε τέτοιες συνθήκες ο λαός διόδια και να τον «σέρνετε» στα δικαστήρια για ένα δρόμο «καρμανιόλα», αντί να πάτε στο δικαστήριο όλη την παρέα που ληστεύει το δημόσιο ταμείο; Εσείς βεβαίως δεν τους πάτε, δεν έχετε καν την ευαισθησία να δώσετε το φάκελο στον εισαγγελέα. Εμείς, όμως, θα το δώσουμε, να το ξέρετε. 
Τέταρτον, απευθύνομαι στον κ. Καλογιάννη, τα δημοσιεύματα αναφέρουν ότι υπέγραψε μία απόφαση στις 15 Φεβρουαρίου, με την οποία δίνονται στον παραχωρησιούχο της Ολυμπίας Οδού 25.200.000 ευρώ γιατί τάχα είναι μειωμένες οι εισπράξεις από τα διόδια. Είναι αλήθεια; Αν είναι αλήθεια, πώς είναι δυνατό να κάνει κάτι τέτοιο; Όχι μόνο έχουν πάρει χρήματα από το έργο που έχουν κατασκευάσει, όχι μόνο δεν έχουν βάλει ούτε 1 ευρώ στην τάχα αυτοχρηματοδοτούμενη στρατηγική επένδυση, όχι μόνο έχουν διακόψει αντισυμβατικά τις εργασίες, όχι μόνο δεν παίρνουν ποινικές ρήτρες γι’ αυτό, όχι μόνο αναγκάζονται οι πολίτες να πληρώνουν διόδια για σταματημένα έργα, αλλά τους δίνετε και ρευστό 25.200.000 ευρώ τώρα, σε αυτές τις δυσκολότατες για τον ελληνικό λαό εποχές. Πώς μπορούμε να το ονομάσουμε αυτό, κύριοι της συγκυβέρνησης; Πείτε μου εσείς πώς μπορούμε να το ονομάσουμε.
Πέμπτον, είδα στα στοιχεία που μας δόθηκαν, ότι το ελληνικό δημόσιο πλήρωσε στους παραχωρησιούχους 160.000.000 ευρώ για την υπαιτιότητά του στην καθυστέρηση παράδοσης των εργοταξίων στους παραχωρησιούχους, 91.000.000 ευρώ στην Ολυμπία Οδό και 69.000.000 στον ΜΟΡΕΑ. Καθυστερήσαμε, δηλαδή, να τους δώσουμε το αντικείμενο εργασίας και πληρώνουμε ποινική ρήτρα 160.000.000 ευρώ. Αυτοί που διέκοψαν τις εργασίες παράνομα και αντισυμβατικά, γιατί δεν πληρώνουν ούτε ένα ευρώ; Πώς αισθάνεται η συγκυβέρνηση σήμερα, που από τη διαχείριση και τις συμβάσεις που εκείνη έφτιαξε πληρώνει ο ελληνικός λαός άδικα 160.000.000 ευρώ στους παραχωρησιούχους; Πώς αισθάνεστε; Ξέρετε τι σημαίνουν αυτά τα 160.000.000 ευρώ, αν πήγαιναν στην πραγματική οικονομία, όπως για παράδειγμα σε νέα παιδιά ώστε να κάνουν μία νέα αρχή;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό ακόμη, κύριε Πρόεδρε.
Το ξέρετε ότι με αυτά τα λεφτά έξι χιλιάδες νέοι άνθρωποι δεν θα ήταν άνεργοι σήμερα, έξι χιλιάδες άνθρωποι της ηλικίας μου δεν θα έφευγαν για το εξωτερικό;  
Τι θα είχατε να απαντήσετε, κυρίες και κύριοι της συγκυβέρνησης, αν κάποιος έλεγε ότι με τις συμβάσεις και τις στρατηγικές σας επενδύσεις και τις παραλείψεις σας εσείς στείλατε στην ανεργία και στη μετανάστευση έξι χιλιάδες ανθρώπους; Περιμένω μία απάντηση, για να μπορέσω να ενημερώσω άνεργους συνομήλικούς μου που έχουν αποφοιτήσει από πολύ αξιόλογες σχολές.
Κατά συνέπεια, επειδή υπάρχει μία «καραμέλα» ότι με τις στρατηγικές επενδύσεις θα ανοίξετε θέσεις εργασίας, θα σας πω ότι αυτά τα τεράστια ποσά που δίνετε στους παραχωρησιούχους δεν θα καταλήξουν στην πραγματική οικονομία, αλλά στις λίστες Λαγκάρντ. Εκεί θα τα βρείτε.
Κυρίες και κύριοι της συγκυβέρνησης, στρατηγική επένδυση για εμάς είναι η αξιοπρεπής και δυναμική ανάπτυξη. Δηλαδή, τι σημαίνει στρατηγική επένδυση; Σημαίνει να δώσουμε έμφαση στην υψηλά ειδικευμένη εργασία. Το βασικό αναπτυξιακό και παραγωγικό πλεονέκτημα αυτής της χώρας, κύριοι της συγκυβέρνησης, είναι οι ίδιοι οι άνθρωποί της. Αντί να αντιμετωπίζετε ως πρόβλημα το έξοχα καταρτισμένο επιστημονικό δυναμικό της χώρας και να το διώχνετε έξω πρέπει να βάλουμε ένα πρόγραμμα επαναπατρισμού όλων αυτών των ανθρώπων. Αυτό είναι στρατηγική επένδυση.
Στρατηγική επένδυση είναι η ανάπτυξη της έρευνας, της καινοτομίας και της παραγωγής προϊόντων με υψηλή προστιθέμενη διεθνή εμπορική αξία στη βάση βέβαια των πλεονεκτημάτων της χώρας. Για να γίνει, όμως, κάτι τέτοιο χρειάζεται ένα σοβαρό σχέδιο με άξονα δύο πράγματα: ένα πρόγραμμα δημοσίων επενδύσεων, το οποίο εσείς περιστέλλετε αφού έχετε ως πρόταγμα τριτοκοσμική ανάπτυξη και τα δημόσια πανεπιστημιακά και ερευνητικά κέντρα, τα οποία εσείς κλείνετε και στραγγαλίζετε μέσω του σχεδίου «Αθηνά».
Κύριοι της συγκυβέρνησης, το κεντρικό επενδυτικό κριτήριο δεν είναι ούτε τα κέρδη της πλουτοκρατίας ούτε οι μίζες του διαφθαρμένου και διαπλεκόμενου πολιτικού συστήματος. Στρατηγική επένδυση είναι το δημόσιο συμφέρον και η αειφορική αξιοποίηση του πλουτοπαραγωγικού δυναμικού αυτής της χώρας. Το ξεπούλημα δεν είναι επένδυση.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο Υπουργός Ναυτιλίας και Αιγαίου κ. Μουσουρούλης έχει το λόγο. Μετά θα συνεχίσουμε τον κατάλογο των ομιλητών.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΟΥΣΟΥΡΟΥΛΗΣ</Parlmember> (Υπουργός Ναυτιλίας και Αιγαίου): Ευχαριστώ πολύ, κύριε Πρόεδρε.
Αγαπητοί συνάδελφοι, παίρνω το λόγο δεδομένου ότι το Υπουργείο Ναυτιλίας και Αιγαίου συνεργάστηκε με το Υπουργείο Ανάπτυξης για ένα κεφάλαιο του νομοσχεδίου που έχει να κάνει με τα υδατοδρόμια.
Διαδέχομαι στο Βήμα έναν νεαρό συνάδελφο, ο οποίος έθεσε πολλά σημαντικά ζητήματα και μου δημιούργησε ορισμένα ερωτηματικά. Δέχομαι ότι η στρατηγική επένδυση είναι και η αξιοπρεπής επένδυση. Εκείνο, όμως, που προσπαθώ να κατανοήσω είναι εάν έχουμε όλοι αντιληφθεί ότι η επιχειρηματικότητα αλλάζει πρόσωπο. Και αυτό δεν το κάνει λόγω της κρίσης, ούτε λόγω της παγκοσμιοποίησης τόσο -αναφέρομαι στο διεθνή ανταγωνισμό- αλλά κυρίως για τη βελτίωση της παραγωγικότητας μέσα από καινοτομία, διότι εκ των πραγμάτων υπάρχει μετατόπιση από επενδύσεις εντάσεως εργασίας σε επενδύσεις εντάσεως κεφαλαίου και τεχνολογίας.
Αναφερθήκατε και εσείς στην τεχνολογική έρευνα και ανάπτυξη. Πρόκειται για έννοιες συνυφασμένες με την παραγωγικότητα. Μοιραία όλο αυτό το παγκόσμιο μοντέλο οδηγεί σε απώλεια θέσεων εργασίας και αυτό δεν συμβαίνει μόνο στην Ελλάδα.
Θα μου επιτρέψετε, επίσης, να κάνω μια μικρή αναφορά σε ορισμένα στοιχεία. Στις 21 Μαρτίου, η EUROSTAT παρουσίασε το περιφερειακό ΑΕΠ για το 2010. Θέλω να σημειώσετε, επειδή μιλάμε για ανταγωνισμό, τι ακριβώς συμβαίνει σήμερα. Στην Ευρώπη έχουμε διακόσιες εβδομήντα περιφέρειες. Αυτές κυμαίνονται ως προς το ΑΕΠ τους σε σχέση με το κοινοτικό μέσο όρο, από 26%, στη Βουλγαρία, έως 328%, στη Μεγάλη Βρετανία. Δείτε την απόκλιση αυτή μέσα στην Ευρωπαϊκή Ένωση. Υπάρχουν και ενδιαφέροντα πράγματα για την Ευρωζώνη. Στις διακόσιες εβδομήντα περιφέρειες της Ευρώπης, οι σαράντα μία έχουν ΑΕΠ πάνω από το 125% του κοινοτικού μέσου όρου. Πόσες από αυτές είναι στον Νότο; Οι επτά από τις σαράντα μία, το 1/6. Στις διακόσιες εβδομήντα περιφέρειες οι εξήντα οκτώ έχουν ΑΕΠ κάτω από το 75%. Πόσες είναι στο Νότο; Οι μισές, περίπου, οι τριάντα μία από τις εξήντα οκτώ. Πόσες είναι στην Ελλάδα; Οι επτά από τις τριάντα μία, το 1/5. Έχει σημασία να τα δούμε αυτά. Οι υπόλοιπες που βρίσκονται; Στο Βορρά; Όχι, στην Πολωνία είναι δεκαπέντε. Στην Τσεχία είναι δεκατέσσερις. Στη Σλοβακία είναι τρεις. Και στο Βορρά είναι μόνο δύο στη Μεγάλη Βρετανία, οι οποίες έχουν ΑΕΠ γύρω στο 70%. Προσέξτε, όμως, στη Μεγάλη Βρετανία υπάρχει και η περιφέρεια που έχει το μεγαλύτερο ποσοστό σε σχέση με το κοινοτικό μέσο όρο 328%. Δηλαδή 70% - 328%. Δείτε απόκλιση περιφερειακού ΑΕΠ μέσα σε μια χώρα.
Γιατί τα λέω όλα αυτά; Για να σας αναφέρω ότι στις δέκα πρώτες περιφέρειες, οι οκτώ ή εννέα -δεν θυμάμαι καλά την ανάλυση- είναι περιφέρειες που ενσωματώνουν πρωτεύουσα κράτους. Άρα, λοιπόν, ποιο είναι το συμπέρασμα; Που παράγεται σήμερα κατά βάση η τεχνολογία, η γνώση, η έρευνα; Εκεί όπου συγκεντρώνονται όλες οι σχετικές παράμετροι. Δεν είδα περιφέρεια να είναι πολύ ψηλά στο ΑΕΠ και να είναι αποκεντρωμένη. 
Πρέπει να δούμε πολλά ζητήματα. Θα μου πείτε τι σχέση έχουν με τον αναπτυξιακό νόμο; Έχουν. μεγάλη σχέση. Κατ’ αρχάς, όλοι οι συνάδελφοι συμφωνούν ότι για να βγούμε από την ύφεση και την κρίση πρέπει να γίνουν επενδύσεις. Σωστά; Πού διαφωνούμε;
Διαφωνούμε στη στόχευση. Διαφωνούμε στο είδος των επενδύσεων. Ενδεχομένως, διαφωνούμε και στον τρόπο χρηματοδότησης. Άλλος θέλει μόνο δημόσιες επενδύσεις, άλλος μόνο ιδιωτικές επενδύσεις. Άλλος λέει «να δούμε ένα μεικτό σχήμα». Σε κάθε περίπτωση σίγουρα θα πρέπει να δούμε και να μεταφράσουμε κάποιες έννοιες όπως: ελκυστικότητα, εμπιστοσύνη, σταθερότητα, φιλικότητα. Αυτά τα χρειαζόμαστε πάση θυσία. 
Τι σημαίνει ελκυστικότητα; Ελκυστικότητα σημαίνει κίνητρα. Πολύ δε περισσότερο όταν ο διεθνής ανταγωνισμός καλπάζει και δίνει πολύ περισσότερα και σε ποσότητα και σε ποιότητα. Και ειδικότερα από χώρες που δεν έχουν τους περιορισμούς του Κοινοτικού Δικαίου, όπως έχουμε εμείς. 
Εμπιστοσύνη είναι μια έννοια στην οποία συνεισφέρουμε κι εμείς ως πολιτικό σύστημα. Τι μήνυμα εκπέμπουμε έξω ως πολιτικό σύστημα; Δεν είναι και αυτό ένα στοιχείο που μετράει; 
Οικονομία, σταθερότητα. Εξαρτάται μόνο από εμάς; Δεν εξαρτάται μόνο από εμάς -εξαρτάται και από την Ευρωζώνη και την Ευρωπαϊκή Ένωση, αλλά κυρίως από εμάς εφόσον έχουμε ένα σταθερό θεσμικό πλαίσιο.
Φιλικότητα. Αυτή εξαρτάται μόνο από εμάς. Δηλαδή, περιορισμός γραφειοκρατίας. Κοιτάξτε, κύριοι συνάδελφοι. Ο αναπτυξιακός νόμος είναι το σημείο επαφής του ιδιώτη με τη Δημόσια Διοίκηση σε κάθε επίπεδο. Και στην υλοποίηση, τον έλεγχο κ.λπ.. Εκεί, λοιπόν, περνάμε εξετάσεις κατά πόσον το στοιχείο φιλικότητας θέλουμε να το αφαιρούμε ως αντικίνητρο. Όλα όμως αλληλοσυνδέονται και βοηθούν στην εμπιστοσύνη.
Σήμερα έχει καταγραφεί, όλοι το παραδέχονται αυτό, ενδιαφέρον από διεθνείς εταιρείες που πρωτοπορούν στην υφήλιο και θέλουν να επενδύσουν στην Ελλάδα. Κάποια αξιολόγηση, λοιπόν, έχει γίνει ως προς τα σημεία, αυτά από άλλους. 
Πάμε στην αποτελεσματικότητα. Ένας αναπτυξιακός νόμος, ένα εργαλείο κρίνεται για την αποτελεσματικότητά του με κάποιες παραμέτρους. 
Θα μιλήσω και με μια άλλη ιδιότητα απ’ αυτό το Βήμα. Είχα την ευθύνη το 2004 του σχεδιασμού του ν. 3239. Για την εποχή του ήταν ένας πολύ πρωτοποριακός νόμος και μπορώ να σας πω –όχι με βεβαιότητα όμως- ότι οι επενδύσεις που είχαν ενταχθεί τότε είναι οι πιο ανθεκτικές στην κρίση σε σχέση με άλλες που δεν είχαν ενταχθεί στο νόμο αυτόν. Γιατί; Διότι υπήρξε σχεδιασμός,. υπήρξε στρατηγική στόχευση, διαπραγμάτευση με την Ευρωπαϊκή Ένωση για την κατάρτηση του χάρτη περιφερειακών ενισχύσεων με βάση τις στρατηγικές κατευθυντήριες γραμμές περιφερειακών ενισχύσεων, τα κίνητρα ήταν πλούσια, αλλά και με γεωγραφικό προσανατολισμό. Είχαμε δώσει για τα νησιά πάρα πολλές ευελιξίες. Υπήρξαν όμως και απλές διαδικασίες, διαφανής πληροφόρηση, ολοκληρωμένη πληροφοριακό σύστημα, ιστοσελίδα δίγλωσση,  ηλεκτρονική υποβολή. Εργαλεία τα οποία εξακολουθούν να υπάρχουν ακόμα και σήμερα και λειτουργούν πάρα πολύ καλά. 
Την αποτελεσματικότητά τους πρέπει να τη μελετάμε πάρα πολύ προσεκτικά για να βγάλουμε συμπεράσματα και να κάνουμε προσαρμογές ανάλογα με τις εξελίξεις. Εδώ έρχεται η κρίση. Πώς προσαρμόζουμε αυτό το πακέτο, αυτό το μοντέλο στην κρίση; Είναι σαφές ότι η παραγωγικότητα είναι το άλφα και το ωμέγα για την υπόθεση επενδύσεις. Ξέρουμε τι πρέπει να γίνει. Έχουμε προϊόντα και  υπηρεσίες όπου η ποιότητα αντισταθμίζει το κόστος. Ξέρουμε επίσης ότι παντού, σε κάθε οικονομικό τομέα σε κάθε δραστηριότητα υπάρχει περιθώριο καινοτομίας. Παντού υπάρχει περιθώριο καινοτομίας. Δεν έχει εξαντληθεί και σε αυτό πρέπει να προχωρήσουμε. 
Ξέρουμε και κάτι άλλο. Ότι οι μικρομεσαίες επιχειρήσεις ή και οι πολύ μικρές επιχειρήσεις χρειάζονται τις μεγάλες επιχειρήσεις, γιατί οι τελευταίες εξωτερικεύουν. Δίνουν δουλειές στις μεσαίες και τις μικρές. Επίσης, ξέρουμε πολύ  καλά ότι οι μεγάλες έχουν τη δυνατότητα να επιλέγουν ανάλογα με το που υπάρχουν φθηνότερα κεφάλαια, φθηνότερη εργασία, φθηνότερη και καλύτερη τεχνολογία και να συνθέτουν. 
Ολοκληρώνω, κύριε Πρόεδρε, με τα υδατοδρόμια. Έγινε μια προσπάθεια το 2005, η οποία οδήγησε σε μια προσωρινή αδειοδότηση. Νομίζω σε τρεις πτήσεις την ημέρα. Στη συνέχεια αδρανοποιήθηκε γιατί υπήρχε πραγματικά πολυπλοκότητα στις διαδικασίες, πολλές συναρμοδιότητες, κάποιες ασάφειες στους όρους χορήγησης αδειών. 
Θυμάστε τα κριτήρια που έλεγα στην αρχή; Φιλικότητα κ.λπ.. Σήμερα χρειαζόμαστε τα υδροπλάνα γιατί είναι ένας εναλλακτικός τρόπος μεταφοράς, εμπλουτίζει τις υπηρεσίες μεταφοράς, βελτιώνει τη συγκοινωνία, ενισχύει τον τουρισμό και δημιουργεί νέες θέσεις εργασίας. 
Αρκεί αυτό; Όχι. Πρέπει να τα δούμε συνδυαστικά και με τα άλλα μέσα μεταφοράς. Κι επειδή γίνεται μία μακρά συζήτηση για την ακτοπλοΐα, θα μας δοθεί η ευκαιρία στη συζήτηση του σχετικού νομοσχεδίου να αναφερθούμε σε όλα αυτά. 
Κύριε Πρόεδρε, όλοι συμφωνούμε πως πρέπει να πολεμήσουμε το τέρας της ανεργίας. Πρέπει όμως να συμφωνήσουμε και με ποια μέσα, με ποια εργαλεία. Θα πρέπει και ο ΣΥΡΙΖΑ επιτέλους, να μας πει ποια είναι η πρότασή του για να μειωθεί η ανεργία: με ποιον τρόπο, σε ποιο ποσοστό και σε ποιο χρόνο. Διότι συζητάμε και για τη ναυτιλία σε άλλες ρυθμίσεις του νομοσχεδίου του Υπουργείου Ναυτιλίας, όπου συναντούμε μία άρνηση. Μία άρνηση για τη δυνατότητα να απορροφήσουμε ανέργους και μάλιστα χωρίς κόστος. Διότι, αγαπητέ συνάδελφε, κύριε Υπουργέ, οι επενδύσεις που θα γίνουν με αυτό το πολύ καλό νομοσχέδιο που βελτιώνει πάρα πολύ τις συνθήκες υλοποίησής τους, έχουν κα κάποιο κόστος για το δημόσιο κορβανά. Εσείς λέτε όχι σε όλες τις αναπτυξιακές μας προτάσεις, που μπορούν να δώσουν θέσεις εργασίας και δεν έχουν καθόλου κόστος. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κύριο Υπουργό. 
Το λόγο έχει η κ. Νίκη Φούντα.</ChairmanSpeech> 
<Speech><Parlmember>ΝΙΚΗ ΦΟΥΝΤΑ</Parlmember>: Κύριοι Υπουργοί, κύριε Πρόεδρε, θα προσπαθήσω σε αυτό το λίγο χρόνο που έχω, να μιλήσω για την πιο θετική διάταξη αυτού του νομοσχεδίου για εμάς, τα υδατοδρόμια, για δύο τροπολογίες και για ένα άρθρο που υπάρχουν σ’ αυτό το σχέδιο νόμου. 
Να επαναλάβουμε ότι κατά τη διάρκεια της συζήτησης στην επιτροπή έγινε πολύ γόνιμος διάλογος. Κάποιες ενστάσεις που είχαμε, διευθετήθηκαν και κάποια πράγματα πέρασαν. 
Ζητούμενο για εμάς είναι η περιφερειακή ανάπτυξη και δυστυχώς η μοναδική διάταξη στην οποία ενυπάρχει αυτή η αίσθηση της ανάπτυξης, είναι σε αυτή των υδατοδρομίων. 
Δεν υπάρχει αμφιβολία ότι κάθε τοπική κοινωνία και κάθε τοπική κοινότητα έχει ανάγκη πρόσβασης σε αποδοτικές αεροπορικές υπηρεσίες οι οποίες μπορούν να αποτελέσουν και να συμβάλουν δυναμικά στην ανάπτυξή της και εν τέλει στην εθνική οικονομία. 
Με μία ακτογραμμή συνολικού μήκους δεκαέξι χιλιάδων χιλιομέτρων η Ελλάδα αποτελεί μία από τις πιο κατάλληλες χώρες για να μπορούν να αναπτυχθούν τα γνωστά υδατοδρόμια. Σε διεθνές επίπεδο, οι χώρες με εκτεταμένες υδάτινες επιφάνειες όπως ο Καναδάς, οι ΗΠΑ, οι Σκανδιναβικές χώρες, έχουν αναπτύξει ένα ολοκληρωμένο δίκτυο αεροπορικών μεταφορών με βάση τις υποδομές επί υδάτινων επιφανειών. 
Το θεσμικό πλαίσιο που ισχύει μέχρι σήμερα είναι εντελώς ανεπαρκές. Η σχετική νομοθεσία υπάρχει στο ν.1815/88 «Κύρωση του Κώδικα Αεροπορικού Δικαίου» και στο ν.3333/2005, στο πλαίσιο των οποίων είχαν εισαχθεί κάποιες αρχικές προβλέψεις μονάχα για τη χρήση των αεροδρομίων επί υδάτινης επιφάνειας, χωρίς όμως να καθορίζονται λεπτομέρειες σύμφωνα και σχετικά με τη διαδικασία αδειοδότησης στις απαιτήσεις λειτουργίας εξοπλισμού των αεροδρομίων καθώς και πολύ σημαντικά ζητήματα ασφάλειας. 
Οι ελλείψεις που περιγράφηκαν, είχαν ως συνέπεια αφ’ ενός τα υδατοδρόμια και συναφείς αεροπορικές υπηρεσίες να μην ενταχθούν στο χάρτη των μεταφορικών υποδομών της χώρας κι αφ’ ετέρου να χαθούν σημαντικότατες επενδύσεις στο συγκεκριμένο τομέα των μεταφορών. 
Να σημειωθεί μόνο ότι η πρώτη επένδυση του είδους είχε πραγματοποιηθεί υπό την καναδικών συμφερόντων «AIR SEA LINES» το 2004, επένδυση η οποία έληξε άδοξα το 2009 λόγω γραφειοκρατικών αγκυλώσεων και άλλων συναφών προβλημάτων που αντιμετώπισε ο συγκεκριμένος επενδυτής. 
Στην τετραετή περίοδο, λοιπόν, λειτουργίας της η εν λόγω εταιρεία είχε πραγματοποιήσει πάνω από δεκαοκτώ χιλιάδες πτήσεις και είχε μεταφέρει πάνω από εκατόν ογδόντα χιλιάδες επιβάτες, συνδέοντας τα νησιά του Ιονίου με την Πάτρα, τα Γιάννενα, το Βόλο και το Πρίντεζι της Ιταλίας. 
Προερχόμενη από μία περιφέρεια, όπως αυτή τη δυτικής Ελλάδας, στην οποία κάποιοι κατάφεραν να μην υπάρχουν τρένα και να υπάρχουν ελλιπείς δημόσιες μεταφορές, θεωρούμε επιβεβλημένη ανάγκη να προχωρήσει αυτό το νομοσχέδιο και να συνδεθούν απομονωμένες περιοχές όπως τα νησιά μας, αλλά και η δυτική Ελλάδα, με αυτόν τον τρόπο. 
Έτσι, με αυτό το σχέδιο νόμου εξασφαλίζονται οι απαραίτητες προϋποθέσεις για την ανάπτυξη ενός αποδοτικού δικτύου υδατοδρομίων που θα μπορούσε να λειτουργήσει συμπληρωματικά στις μεταφορές με πλοία και συμβατικά αεροπλάνα. Θα δημιουργηθεί έτσι ένα ελκυστικότερο περιβάλλον στην αγορά των μεταφορών για την πραγματοποίηση νέων επενδύσεων. Σύμφωνα με πληροφορίες και κάποιες εκτιμήσεις, οι επενδύσεις αυτές μπορεί να ξεπεράσουν ακόμη και τα 100 εκατομμύρια ευρώ. Θα υπάρξουν σημαντικά οφέλη για τις τοπικές κοινωνίες που θα έχουν να κάνουν με την άρση της απομόνωσης αυτών των περιοχών, την τουριστική φυσικά ανάπτυξή τους, την προώθηση της απασχόλησης σε τοπικό επίπεδο, την κάλυψη των μεταφορικών αναγκών σε περιπτώσεις έκτακτης ανάγκης, καθώς και στη γενικότερη υποστήριξη δράσεων δημοσίου συμφέροντος. 
Είναι μία επένδυση πολύ φιλική προς το περιβάλλον, καθώς τα υδροπλάνα έχουν  μετρήσιμα ποσοστά θορύβων και λοιπών περιβαλλοντικών οχλήσεων που δεν προκαλούν όχληση στην υδρόβια ζωή. Τα καύσιμά τους είναι διαφορετικής σύνθεσης και ποιότητας από αυτά που χρησιμοποιούνται στη ναυτοβιομηχανία, δηλαδή τοξικά πρόσθετα. Είναι κατασκευασμένα από υλικά που δεν επιβαρύνουν το περιβάλλον και η υδάτινη επιφάνεια στην οποία αναφέρονται δεν προκαλεί κυματισμό, με αποτέλεσμα να μην προκαλείται διάβρωση στην ακτογραμμή. 
Στις ρυθμίσεις που δεν προλαβαίνω να αναφέρω, υπάρχει μία σειρά διατάξεων οι οποίες είναι πάρα πολύ σημαντικές για την περιβαλλοντική προστασία των τόπων που αναφέρονται. 
Όσον αφορά τα θετικά σημεία της επένδυσης αυτής, να πούμε ότι πρόκειται για την πρώτη σημαντική σύμπραξη ιδιωτικού και δημόσιου τομέα. Ουσιαστικά απλοποιείται η διαδικασία αδειοδότησης αυτών των υδατοδρομίων. Πρόκειται πλέον για συμβάσεις αορίστου χρόνου, κάτι που τις κάνει ελκυστικότερες. Περιορίζεται ο αριθμός των μελών της επιτροπής και γίνεται πιο ευέλικτο το σχήμα. Αυξάνεται κυρίως από τρεις σε έξι ο αριθμός των πτήσεων που μπορούν να πραγματοποιούνται σε κάθε υδατοδρόμιο. 
Πολύ γρήγορα να πω μόνο δύο σχόλια για τις δύο τροπολογίες που  καταθέσαμε. 
Στο άρθρο 1, έγιναν αρκετές διορθώσεις και μάλιστα και μία κατάργηση της παραγράφου όπως ζητήθηκε. Έχουμε μία ένσταση για την παράγραφο 8 του άρθρου 1, όπου αναφέρεται πως όπου υπάρχουν ανυπέρβλητα νομικά ζητήματα, παρέχεται η δυνατότητα μεταφοράς της επένδυσης σε άλλη έκταση, ανάλογη ή ομοειδή. Ζητούμε αυτή να γίνεται με την προϋπόθεση πως δεν πρόκειται για περιοχή δασική ή αναδασωτέα. Το θεωρούμε προϋπόθεση για να μπορέσει να υπάρξει αυτή η παράγραφος.
Στο άρθρο 16 στην παράγραφο 2, γίνεται αναφορά στη λειτουργία της εταιρείας «ΠΑΡΑΚΤΙΟ ΑΤΤΙΚΟ ΜΕΤΩΠΟ Α.Ε.». Συμφωνούμε στον ενιαίο τρόπο αντιμετώπισης του παράκτιου μετώπου. Δεν θέλουμε αυτές οι περιοχές να πάνε στο ΤΑΙΠΕΔ και να αξιοποιηθούν χωριστά ως φιλέτα. Παρ’  όλα αυτά, σύμφωνα με το Σύνταγμα της Ελλάδας, στο άρθρο 24 υπογραμμίζεται με έμφαση η σημασία της προστασίας του περιβάλλοντος και της αειφόρου ανάπτυξης, θέτοντας ως βασικό εργαλείο άσκησης πολιτικής το χωροταξικό σχεδιασμό και την κατοχύρωση της παραγωγικής και κοινωνικής συνοχής. Το περιβαλλοντικό αποτύπωμα αυτών των διατάξεων πρέπει να είναι σύμφωνα με το Σύνταγμα. 
Ζητάμε σε αυτές τις υπό αξιοποίηση περιοχές να ισχύσει και η ισχύουσα νομοθεσία περί αυθαιρέτων. Θεωρούμε αδιανόητο να γίνεται αξιοποίηση των όποιων αυθαιρέτων υπάρχουν σε αυτήν την περιοχή με τη σύμφωνη γνώμη του κράτους.
(Στο σημείο αυτό την Προεδρική Έδρα καταλαμβάνει η ΣΤ’ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Να ολοκληρώσω -και ευχαριστώ για την ανοχή- κάνοντας μια αναφορά στο άρθρο 31 για την περιοχή Λαγονησίου. Θεωρούμε και εκεί δεδομένο ότι θα εξαιρεθεί από την αύξηση του συντελεστή δόμησης η παράλια ζώνη. Όπως προανέφερα, σύμφωνα με το Σύνταγμα, εμείς θα θέλαμε μία ενιαία αντιμετώπιση όλης αυτής της περιοχής. 
Κλείνω λέγοντας ότι στη χώρα υπάρχει χωροταξικός σχεδιασμός. Οι παρεμβάσεις σε αυτό το χωροταξικό σχεδιασμό είναι πάρα πολύ σοβαρή υπόθεση, γιατί από πίσω κρύβονται ανθρώπινα δικαιώματα καθώς και η περιβαλλοντική αναβάθμιση ή υποβάθμιση του τόπου μας. Πρέπει να είμαστε πολύ προσεκτικοί. 
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κυρία συνάδελφε. 
Το λόγο έχει ο κ. Μιχάλης Ταμήλος.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κύριε Υπουργέ, κυρία Πρόεδρε, αγαπητοί συνάδελφοι, η χώρα μας, ακολουθώντας ένα παγιωμένο από δεκαετίες αναπτυξιακό μοντέλο, έφτασε στο ναδίρ της ύφεσης που βρισκόμαστε σήμερα. 
Η ύφεση από το 2009 μέχρι σήμερα είναι αθροιστικά πάνω από 20%. Στον ιδιωτικό τομέα έχουμε ανεργία με ένα εκατομμύριο ανέργους περισσότερους από το 2008. Επομένως είναι κοινή διαπίστωση ότι το σημερινό μοντέλο έχει αποτύχει και πρέπει να αλλάξει. Το ζητούμενο είναι με ποιον τρόπο θα αλλάξει και προς ποια κατεύθυνση. 
Το νομοσχέδιο που συζητούμε σήμερα, επιχειρεί να κάνει τις πρώτες αναγκαίες τομές για να αντιστρέψουμε την αρνητική πορεία καθίζησης της ελληνικής οικονομίας. Δεν είναι αρκετό για την αντιστροφή της κατάστασης, αλλά είναι το πρώτο βήμα για μια νέα πορεία, που πρέπει να ακολουθήσουμε ως χώρα. 
Αγαπητοί συνάδελφοι, για να έχουμε ανάπτυξη χρειάζονται χρήματα, τα οποία πρέπει να συνεισφέρει ο ιδιωτικός τομέας κατά κύριο λόγο και ο δημόσιος τομέας, όπου δεν υπάρχει ενδιαφέρον. Διότι είναι γνωστό ότι σε κάθε χώρα υπάρχουν περιοχές όπου απαιτείται αυξημένη δημόσια παρέμβαση που θα καλύψει το κενό της ιδιωτικής επιχειρηματικότητας, η οποία κατευθύνεται δυστυχώς γι’ αυτές τις δυσπρόσιτες στις πιο προνομιούχες περιοχές της χώρας. 
Άρα δημόσια επένδυση εκεί που χρειάζεται για να εξασφαλίσουμε ισόρροπη περιφερειακή ανάπτυξη, ενθάρρυνση της ιδιωτικής πρωτοβουλίας εκεί που τα προσόντα των διαφόρων περιοχών επιτρέπουν την ιδιωτική επένδυση. 
Αγαπητοί συνάδελφοι, η ιδιωτική πρωτοβουλία -ελληνική ή ξένη- χρειάζεται προϋποθέσεις που επιτρέπουν την επένδυση και δημιουργούν συνθήκες κερδοφορίας και απασχόλησης. Η κερδοφορία είναι απαραίτητη προϋπόθεση για την προσέλκυση κεφαλαίων. Η κερδοφορία προκαλεί την επανεπένδυση και την ανάπτυξη των επιχειρήσεων και της κάθε περιοχής συνολικά. 
Άρα είναι ζητούμενο η κερδοφορία. Πρέπει επιτέλους εδώ όλα τα κόμματα, είτε είναι στην Αριστερά είτε στην άκρα Δεξιά, να αποδεχθούν ότι είναι θεμιτή η επίτευξη κερδοφορίας σε κάθε μια επένδυση. Ακόμα και σε αυτές τις επενδύσεις που το ίδιο το κράτος κάνει, πρέπει να αναμένει κέρδος. 
Εδώ που φτάσαμε δυστυχώς, σε αυτήν τη δυσάρεστη θέση, πρέπει να ομολογήσουμε ότι κάποιες επενδύσεις που κατά καιρούς κάναμε, τελικώς δεν απέδωσαν τίποτα και ήταν και ζημιογόνες. Δανείστηκε το κράτος δεκάδες εκατομμύρια -και εκατοντάδες εκατομμύρια παλιότερα- για να κάνει επενδύσεις που δεν απέδωσαν. 
Εμείς στα Τρίκαλα έχουμε ένα κλασικό παράδειγμα, το φράγμα της Μεσοχώρας, τα έργα του Αχελώου, όπου έχουν επενδυθεί πάνω από 500 εκατομμύρια ευρώ και δεν έχουν αποδώσει σήμερα ούτε 1 ευρώ. 
Άρα έχοντας υπ’ όψιν τα άσχημα παραδείγματα της ελληνικής πολιτικής κατάστασης -για να καταλήξουμε πώς φτάσαμε εδώ- πρέπει να τα αποφύγουμε και να πάμε λοιπόν σε νέες προϋποθέσεις που θα επιτρέψουν επενδύσεις, κέρδη και απασχόληση. 
Πρώτον, χρειαζόμαστε άρση των εμποδίων που υπάρχουν σήμερα. Αυτό κάνει στο σύνολό του το παρόν νομοσχέδιο. Αίρει πολλά από τα εμπόδια που υπάρχουν σε ορισμένους τομείς. Είναι το πρώτο βήμα. 
Δεύτερον, χρειαζόμαστε Δημόσια Διοίκηση και διαδικασίες αδειοδοτήσεων και εγκρίσεων των διαφόρων σταδίων διαφανείς και όχι μόνο γρήγορες. 
Τρίτον, η ίδρυση της Γενικής Γραμματείας Στρατηγικών Επενδύσεων είναι ένα σημαντικό βήμα που χρειάζεται για τις μεγάλες επενδύσεις, γιατί και η χώρα μας θέλει μεγάλες επενδύσεις. 
Όμως, τι θα γίνει με τις μικρότερες επενδύσεις που δεν θα έχουν την τύχη να τις καθοδηγεί ένα ολοκληρωμένο γραφείο -μια Γενική Γραμματεία- που θα λύνει τα προβλήματα και θα άρει κάθε εμπόδιο μπροστά; Τι θα κάνουν, δηλαδή, οι μικρότεροι επενδυτές των 5 εκατομμυρίων ευρώ, των 10 εκατομμυρίων ευρώ, των 15 εκατομμυρίων ευρώ, οι οποίοι δυστυχώς θα πρέπει να μπλέκουν στα γρανάζια της γραφειοκρατίας; Εδώ, λοιπόν, πρέπει να γίνουν παρεμβάσεις σε όλο το νομικό και νομοθετικό πλαίσιο αλλά και σε περιφερειακό επίπεδο. 
Οι περιφέρειες της χώρας μας πρέπει να αναλάβουν τις ευθύνες τους για την κατάσταση που διαμορφώνεται και να αναλάβουν πρωτοβουλίες, έτσι ώστε να αρθούν αυτά τα εμπόδια. Οι μεγάλοι δήμοι πρέπει να απελευθερωθούν από τα δεσμά της πολύπλοκης νομοθεσίας που έχει επιβληθεί τώρα με το μνημόνιο, για να μπορέσουν να δημιουργήσουν συνθήκες επενδύσεων για ιδιωτικές και δημόσιες επενδύσεις.
Το νομικό πλαίσιο των ΣΔΙΤ πρέπει να βελτιωθεί και να γίνει απλούστερο. Η νομοθεσία των εγκρίσεων περιβαλλοντικών όρων σε όλα τα έργα, μικρά και μεγάλα, πρέπει να απλοποιηθεί. Πολλές φορές είπαμε ότι στα Τρίκαλα έχουμε ένα τεράστιο πρόβλημα καθώς το 55% του νομού ανήκει στο δίκτυο Natura και επομένως η κάθε επένδυση έχει επιπλέον δυσκολίες. 
Επίσης, σε κάθε νομό και περιφέρεια πρέπει να οριοθετηθούν οι ελεύθερες ζώνες για επενδύσεις σε συνδυασμό με τη διαμόρφωση των περιφερειακών χωροταξικών σχεδίων. Είναι αναγκαίο μέσα στους επόμενους μήνες κάθε περιφερειάρχης σε συνεργασία με τα περιφερειακά συμβούλια να οριοθετήσει σε κάθε νομό πού επιτρέπεται να γίνουν ελεύθερα επενδύσεις, πού δεν υπάρχουν προβλήματα από την Αρχαιολογία και από περιβαλλοντικές προϋποθέσεις, ώστε να ξέρει κάθε επενδυτής πού θα κάνει τη δουλειά του.
Τέλος, κυρία Πρόεδρε, θέλω να πω ότι πολλά πρέπει να αλλάξουν για να φθάσουμε σε ένα επίπεδο όπου η χώρα μας θα έχει εξασφαλίσει μία διαρκή ανάπτυξη. Το Υπουργείο Ανάπτυξης και γενικά όλα τα Υπουργεία που ασχολούνται με το περιβάλλον και την οικονομική δραστηριότητα, έχουν πολύ δρόμο ακόμα. Συνεργαζόμενοι, όμως, όλοι μπορούμε να πετύχουμε τις καλύτερες προϋποθέσεις. 
Εδώ θα ήθελα τελειώνοντας να κάνω μία έκκληση στο ΣΥΡΙΖΑ. 
Για να μπορέσουμε να έχουμε προσέλκυση επενδύσεων, κύριε Σταθάκη, πρέπει να δείχνουμε μία εικόνα πολιτισμένης κοινωνίας, πολιτισμένου πολιτικού διαλόγου, έτσι ώστε ο κάθε επενδυτής να ξέρει ότι όταν αλλάζει η κυβέρνηση, δεν θα συναντάει εχθρούς αλλά πάλι φίλους. Τουλάχιστον να καταλήξουμε σε ένα μίνιμουμ συνθηκών. Ελπίζω ότι σε αυτήν την κοινοβουλευτική περίοδο θα διασφαλίσουμε μετά την πρώτη έξαρση, μία επιτυχημένη συναίνεση και θα μπορέσουμε να εξασφαλίσουμε προϋποθέσεις για ιδιωτικές επενδύσεις. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Βλαχογιάννης.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε.
Κύριε Υπουργέ, κυρίες και κύριοι συνάδελφοι, σήμερα συζητούμε ένα πολύ σημαντικό νομοσχέδιο που σκοπό έχει τη διαμόρφωση ενός φιλικότερου περιβάλλοντος για τις στρατηγικές και γενικότερα για τις ιδιωτικές επενδύσεις. Οι επενδύσεις είναι ο κυριότερος μοχλός ανάπτυξης της οικονομίας μας από τη στιγμή μάλιστα που οι δημόσιες επενδύσεις κάθε χρόνο φθίνουν λόγω της δημοσιονομικής κατάστασης που όλοι ξέρουμε ότι αντιμετωπίζει η χώρα μας.
Κυρίες και κύριοι συνάδελφοι, θα πω ένα παράδειγμα. Όταν ο Πλαστήρας συνέλαβε το όραμα να κάνει τη λίμνη Πλαστήρα και ο αείμνηστος Κωνσταντίνος Καραμανλής υλοποίησε αυτό το όραμα και έκανε τη λίμνη, κανείς δεν φανταζόταν ποια θα ήταν η εξέλιξη του ορεινού όγκου της Καρδίτσας μετά από πολλά χρόνια. Αν, όμως, σήμερα ένας άλλος Καραμανλής αποφάσιζε να κάνει τη λίμνη Πλαστήρα, δεν θα μπορούσε να την κάνει, γιατί οι σύντροφοι του κ. Σταθάκη θα ήταν εκεί και θα αντιδρούσαν, όπως αντιδρούν για τα έργα που γίνονται στον Αχελώο και γενικότερα στο φράγμα της Μεσοχώρας.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Αλήθεια είναι.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Παρ’ όλα αυτά, σήμερα το περιβάλλον έχει υποστεί βλάβη; Ή ωφελήθηκε γενικότερα ο ορεινός όγκος της Καρδίτσας από τη λίμνη Πλαστήρα;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εννοείτε ότι μόνο οι Καραμανλήδες κάνουν έργα;</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Εννοώ ότι πολλά έργα όχι απλώς είναι περιβαλλοντικά αλλά προσφέρουν στην ανάπτυξη με σεβασμό στο περιβάλλον. Γι’ αυτό θα πρέπει κάποτε να λέμε «ναι» στις επενδύσεις εκείνες που προάγουν και την οικονομία μας γενικότερα, αλλά παράλληλα σέβονται και το περιβάλλον.
Ένα δεύτερο παράδειγμα αποτελεί το χιονοδρομικό κέντρο Περτουλίου στο οποίο με πολλές δυσκολίες κατάφερα και έκανα ένα σαλέ που είναι από τα πιο σύγχρονα στην Ελλάδα. Ο περιβάλλων χώρος δεν έχει κανένα δένδρο.
Δεν μπόρεσα ποτέ να πάρω άδεια από τη Δασική Υπηρεσία και να διαμορφώσω τον περιβάλλοντα χώρο σε ένα χώρο στάθμευσης, με ντόπιο υλικό, έτσι ώστε να μη σταθμεύουν τα αυτοκίνητα πάνω στο δρόμο. Είναι ακριβώς στο σημείο που γίνεται το «αντάμωμα» των Σαρακατσαναίων και των Βλάχων, οι μεγαλύτερες υπαίθριες πολιτιστικές εκδηλώσεις στη χώρα μας.
Επομένως, κύριε Υπουργέ, τα γραφειοκρατικά εμπόδια και κυρίως αυτά τα οποία θέτουν κάποιες υπηρεσίες που έχουν κάποια εμμονή –και πιστεύω ότι είναι σε λάθος κατεύθυνση- που καταντά στο τέλος άρνηση, πρέπει να τα ξεπεράσουμε. 
Το λόγο θα πρέπει να τον έχουν πρωτίστως οι τοπικές κοινωνίες που ζουν εκεί, με σεβασμό βέβαια και στους επιστήμονες, τους περιβαλλοντολόγους, στην Αρχαιολογική Υπηρεσία, στη Δασική Υπηρεσία. 
Θα πρέπει να καταλάβουμε κάποια στιγμή ότι η ανάπτυξη απαιτεί παρεμβάσεις, έστω και σε μία δασική έκταση. Αλλιώς, δεν μπορούμε να κάνουμε χιονοδρομικά κέντρα, δεν μπορούμε να κάνουμε πίστες, κάτι που το κάνουν στο εξωτερικό κατά κόρον. 
Μιλάμε για το παραλιακό μέτωπο της Αττικής. Πριν πολλές δεκαετίες ήμουν υπεύθυνος στην Τουριστική Αστυνομία, στο Τμήμα Περιβάλλοντος, επί αείμνηστου Κωνσταντίνου Καραμανλή. Μας είχε ανατεθεί τότε να βρούμε από τη Γλυφάδα μέχρι το Σούνιο, ποιοι έκλειναν την παραλία. Δεν μπορέσαμε να βγάλουμε άκρη, κυρίες και κύριοι συνάδελφοι. Πάντως, η πρόσβαση των πολιτών στην παραλία από τότε είναι αποκλεισμένη. 
Αυτό το σχέδιο νόμου έχει σαν σκοπό και την παραλία να αποδώσει στους κατοίκους αλλά παράλληλα να αναπτύξουμε –με κρατική παρέμβαση, με κρατική εγγύηση- αυτήν την παράκτια περιοχή, έτσι ώστε να δώσουμε δουλειά σε πολλούς ανθρώπους και κυρίως να προσελκύσουμε τουρίστες υψηλού εισοδήματος, τους οποίους έχουμε ανάγκη. Είναι πάρα πολύ σημαντική αυτή η παρέμβαση, αρκεί να τη στηρίξουμε. 
Η γραφειοκρατία πρέπει να καταπολεμηθεί. Αν θέλουμε να κάνουμε έργα στην περιφέρεια, θα πρέπει να δώσουμε και τις αδειοδοτήσεις στην περιφέρεια. 
Δυστυχώς, κύριε Υπουργέ και κυρίες και κύριοι συνάδελφοι, το ΕΣΠΑ σχεδιάστηκε πιο γραφειοκρατικό απ’ ό,τι το Γ’ Κοινοτικό Πλαίσιο Στήριξης. Τα λέγαμε, δυστυχώς, τότε, όταν ήμουν στην ΕΝΑΕ, στους αρμόδιους αλλά δεν μας άκουσαν.
 Ο σχεδιασμός έγινε πιο συγκεντρωτικός, με αποτέλεσμα να αργούν οι αδειοδοτήσεις. Πρέπει να εμπιστευτούμε τις περιφερειακές υπηρεσίες, είτε είναι η αποκεντρωμένη διοίκηση είτε είναι οι αποκεντρωμένες αυτοδιοικήσεις γιατί είναι κοντά στον πολίτη, έχουν πολλή ευαισθησία αλλά κυρίως έχουν όραμα για την περιοχή τους, το οποίο δεν έχουν αυτοί που είναι στην Αθήνα και αποφασίζουν για την περιφέρεια. 
Πολύ θετική είναι η διάταξη για τα υδατοδρόμια. Από το 2005, από το Δημήτρη Σιούφα, τον πρώην Πρόεδρο της Βουλής, ήταν κάτι που το περιμέναμε.
Πολύ θετική είναι, επίσης, η τροπολογία για το Μετοχικό Ταμείο Στρατού και παρακαλώ να το ψηφίσουν όλοι οι συνάδελφοι και ο ΣΥΡΙΖΑ. Είναι μια δίκαιη ρύθμιση. Εξασφαλίζουμε το μέρισμα στους συνταξιούχους στρατιωτικούς από τα δικά τους τα έσοδα, από τα έσοδα που έχει το ταμείο. Πιστεύω ότι κανείς δεν θα αρνηθεί αυτή τη δίκαιη ρύθμιση. 
Τελειώνοντας, κύριε Υπουργέ, και επειδή είστε αρμόδιος για τα μεγάλα έργα, θα ήθελα να κάνω μια έκκληση για τον αυτοκινητόδρομο κεντρικής Ελλάδος: να τον πάμε παραπάνω από τα Τρίκαλα. Το ζητούμε όλοι εμείς της κεντρικής Ελλάδος. Αυτός ο αυτοκινητόδρομος θα εξυπηρετεί κι εσάς. Θα έρχεστε από εμάς και δεν θα πληρώνετε 11 ευρώ στο Ρίο-Αντίρριο. Από εμάς θα έρχεστε με λιγότερες δαπάνες. Βοηθήστε και να είστε σίγουρος ότι εμείς ξέρουμε να αξιολογούμε τις προσφορές στην τοπική κοινωνία και στην πατρίδα μας γενικότερα. 
Ευχαριστώ πολύ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ κι εγώ, κύριε Βλαχογιάννη.
Η κ. Αραμπατζή έχει το λόγο</ChairmanSpeech>
<Speech><Parlmember>ΦΩΤΕΙΝΗ ΑΡΑΜΠΑΤΖΗ</Parlmember>: Ευχαριστώ, κυρία Πρόεδρε. 
Κύριε Υπουργέ, κυρίες και κύριοι Βουλευτές, το παρόν νομοσχέδιο αποτελεί αδιαμφισβήτητα μία θετική πρωτοβουλία, που μπορεί με την προσέλκυση και την κινητροδότηση των στρατηγικών και μεγάλων επενδύσεων να συμβάλει καθοριστικά στη συνολική ανάκαμψη της οικονομίας μας, στην παρούσα οικονομική συγκυρία.
 Άλλωστε και ως φιλοσοφία, η νομοθετική παρέμβαση για τη δημιουργία φιλικού αναπτυξιακού περιβάλλοντος, σηματοδοτεί την αποφασιστική αλλαγή μιας κυβερνητικής πολιτικής, απέναντι στο επιχειρείν, η οποία μέχρι πριν ουσιαστικά καταδιωκόταν. 
Ωστόσο, κατέστη σαφές και από όσα ακούστηκαν διεξοδικά στην επιτροπή, ότι έπρεπε να υπάρξει γέφυρα και οι αναγκαίες βελτιωτικές παρεμβάσεις μεταξύ του προηγούμενου αναπτυξιακού νόμου και του νομοθετήματος που έρχεται σήμερα προς ψήφιση και με βεβαιότητα αυτή να αφορά όχι μόνο τις μεγάλες επενδύσεις, που είναι περισσότερο από ευπρόσδεκτες και αναγκαίες, αλλά και στις επενδύσεις που αφορούν το 95% των ελληνικών επιχειρήσεων, δηλαδή τις μικρομεσαίες και μικρές επιχειρήσεις που κινδυνεύουν με αφανισμό.
Πρώτα, λοιπόν, πρέπει να νοικοκυρέψουμε το σπίτι μας, να επανατάξουμε τις επιχειρήσεις μας από μια βαθιά υφεσιακή πορεία, που αν δεν παρέμβουμε τώρα αποφασιστικά, θα γίνει δυστυχώς μη αναστρέψιμη.
Και η βαθιά ύφεση επιτείνεται μεταξύ άλλων γιατί το δημόσιο δεν εξοφλεί τις από καιρό ληξιπρόθεσμες οφειλές του προς τους ιδιώτες επιχειρηματίες. Τουναντίον, ενώ το ίδιο είναι προκλητικά ασυνεπές προς τις υποχρεώσεις του, εξαγγέλλει μέτρα καταδίωξης των οφειλετών του, η αδυναμία ανταπόκρισης των οποίων οφείλεται σε πλείστες περιπτώσεις σε χρέη του δημοσίου.
Κατά τα άλλα ανακοινώνονται μέτρα προσωποκράτησης οφειλετών για πάνω από 5.000 ευρώ και ακόμα περιμένουμε να εγκρίνει η τρόικα των αριθμών των δόσεων των ληξιπρόθεσμων οφειλών προς το δημόσιο.
Και είναι πράγματι εκτός πραγματικότητας να ακούμε ότι η περιβόητη ρύθμιση θα αφορά μόνο τους συνεπείς οφειλέτες, όταν λόγω της οικονομικής δυσπραγίας και οι πρώην συνεπείς έχουν καταντήσει ασυνεπείς. Και εννοούμε βεβαίως, τους μη δυνάμενους και πιστωτές του δημοσίου, όχι βεβαίως τους χωρίς λόγο, φόρο και εισφοροδιαφεύγοντες.
Είχαμε δεσμευτεί κατά τη συζήτηση του προϋπολογισμού, κύριε Υπουργέ, ότι μέχρι το τέλος του 2012 θα επέστρεφε το κράτος στους ιδιώτες 3,5 δισ. και άλλα 3,5 δισ. μέσα στο 2013. Είναι ήδη Απρίλιος και όπως ανακοίνωσε ο Αναπληρωτής Υπουργός Οικονομικών, μόνο το 1,5 δισ. έχει επιστραφεί, ενώ τα υπόλοιπα έχουν σκαλώσει στη γραφειοκρατία. Ας παρέμβουμε, λοιπόν, στην τελευταία. Αυτός ο φαύλος κύκλος πρέπει οριστικά να τελειώσει.
Επιτρέψτε μου τώρα να κάνω κάποιες παρατηρήσεις κυρίως επί του Κεφαλαίου Δ’ και τα άρθρα 18 έως 20. Με δεδομένο ότι σκοπός του αναπτυξιακού νόμου είναι η μείωση των ενδοπεριφερειακών ανισοτήτων και η επίτευξη ισοκατανομής στα τελικά ΑΕΠ των νομών της χώρας μέσα από αναπτυξιακή πλατφόρμα, διαπιστώνουμε ότι το παρόν σχέδιο νόμου δυστυχώς δεν μειώνει τις ενδοπεριφερειακές ανισότητες. 
Συνεχίζεται το στρεβλό μοντέλο της άστοχης κατηγοριοποίησης των νομών με βάση το χάρτη περιφερειακών ενισχύσεων, όπου αδικίες και παράδοξα πρέπει επιτέλους να αλλάξουν. Έτσι νομοί με χαμηλό ΑΕΠ, όπως για παράδειγμα ο Νομός Σερρών από τον οποίο κατάγομαι, με ποσοστό πλέον 53,39% του μέσου όρου ΑΕΠ της χώρας που είναι και το χαμηλότερο από το σύνολο των νομών της Περιφέρειας Κεντρικής Μακεδονίας στην οποία ατυχώς διοικητικά υπάγεται, τυγχάνει ίδιας ή ελάχιστα επαυξημένης χρηματοδότησης σε σχέση για παράδειγμα με τη Θεσσαλονίκη, η οποία έχει το υψηλότερο ΑΕΠ της ίδιας περιφέρειας, πλήθος υποστηρικτικών υποδομών και υπηρεσιών και υψηλούς κοινωνικοοικονομικούς δείκτες.
Ο Νομός Σερρών, επίσης, είναι προτελευταίος σε κατάταξη ΑΕΠ όλων των νομών και περιφερειών, οι οποίες παραδόξως βάσει του χάρτη έχουν υψηλότερα ποσοστά ενίσχυσης. Έχει δηλαδή εγκλωβιστεί σε πολύ χαμηλότερα ποσοστά ενίσχυσης από αυτά που παίρνουν οι νομοί της χώρας με αντίστοιχο ή μεγαλύτερο ΑΕΠ.
Χαρακτηριστικό το πρόσφατο παράδειγμα αποκλεισμού του από τα επιδοτούμενα προγράμματα γυναικείας επιχειρηματικότητας, ακριβώς επειδή ανήκει διοικητικά στην κατά τα άλλα πλούσια Περιφέρεια της Κεντρικής Μακεδονίας. 
Δημιουργείται έτσι το εύλογο ερώτημα, για ποιο λόγο μια μεγάλη επιχείρηση, δηλαδή μια επιχείρηση που επενδύει πάνω από ένα εκατομμύριο ευρώ να έρθει στις Σέρρες όπου θα επιδοτηθεί με 30% -δεν με ακούτε, όμως, κύριε Υπουργέ- ενώ μπορεί να πάει με το ίδιο ακριβώς ποσοστό επιδότησης στη Θεσσαλονίκη με όλα τα πλεονεκτήματα που αυτή παρουσιάζει, όπως προανέφερα;
Αντιλαμβάνεστε ότι έτσι δεν δύναται να λειτουργήσει καμμιά έννοια περιφερειακής ενίσχυσης. Αποτελεί ύψιστης σημασίας προτεραιότητα επομένως να τεθεί σε κεντρικό πολιτικό επίπεδο η προώθηση των εθνικών μας συμφερόντων σε κοινοτικό επίπεδο, ώστε να αλλάξει ο χάρτης των περιφερειακών ενισχύσεων, σύμφωνα με το άρθρο 1 παράγραφος 4 του ν.3908/2011, κατά τρόπο δίκαιο και αναλογικό με την τραγική κατάσταση που βιώνει η ελληνική περιφέρεια.
Σε σχέση με τις ενδοπεριφερειακές ανισότητες, σε ό,τι αφορά τη βαθμολόγηση των επενδυτικών σχεδίων, δεν υπάρχει πλην ελαχίστων εξαιρέσεων διαφοροποίηση. Έτσι, λοιπόν, νομοί με χαμηλό ΑΕΠ, κάτω του 55% του μέσου όρου της επικράτειας βαθμολογούνται με δύο επιπλέον μονάδες, όπως ακριβώς και οι σαράντα πέντε νομοί της χώρας που βρίσκονται κάτω του 90% του μέσου όρου, χωρίς καμμιά ενδιάμεση κλιμάκωση που θα μπορούσε να διαφοροποιήσει θετικά το περιβάλλον στις φθίνουσες περιοχές.
Θα πρέπει να υπάρξει κλιμάκωση των κριτηρίων που θα ισούται για παράδειγμα με ένα κλάσμα του οποίου ο αριθμητής θα είναι η γενική βαθμολογία του σχεδίου και  παρανομαστής το ΑΕΠ του νομού εγκατάστασης της πρότασης. Έτσι ο νόμος θα δύναται να προσελκύσει ουσιαστικά τους επενδυτές στις πιο παραμελημένες περιοχές της χώρας, συμβάλλοντας στη μείωση των ενδοπεριφερειακών ανισοτήτων.
 Στην ίδια κατεύθυνση θα μπορούσε στην παράγραφο 12 του άρθρου 5 του ν.3908 να προβλεφθεί ώστε οι ευνοϊκές ρυθμίσεις που αφορούν σε ΒΙΠΕ και επιχειρηματικά πάρκα να περιλαμβάνουν και νομούς που παρουσιάζουν ειδικά φθίνοντα κοινωνικοοικονομικά χαρακτηριστικά, όπως χαμηλό ΑΕΠ κάτω του 75% του Κοινοτικού μέσου όρου και υψηλή ανεργία.
(Στο σημείο αυτό κτυπάει το κουδούνι λήξεως  του χρόνου ομιλίας  της κυρίας Βουλευτού)
Κυρία Πρόεδρε, ένα λεπτάκι σας παρακαλώ. Έτσι και οι περιοχές αυτές, όπως οι ΒΙΠΕ και τα επιχειρηματικά πάρκα να μπορούν να κάνουν χρήση του ανώτατου ποσοστού που προβλέπει ο χάρτης περιφερειακών ενισχύσεων ανεξαρτήτως των όποιων άλλων προϋποθέσεων.
Η παραπάνω πρόταση μπορεί να συνδυαστεί και θα πρέπει να επιμείνετε σοβαρά, κύριε Υπουργέ, στη δημιουργία μιας ειδικής ζώνης φορολογικών και οικονομικών κινήτρων, μιας ειδικής οικονομικής ζώνης, με πλήρη σεβασμό βεβαίως των εργασιακών δικαιωμάτων, σε περιοχές όπως ο παραμεθόριος Νομός Σερρών που γειτνιάζει με τη Βουλγαρία και καθημερινά αιμορραγεί. Δεν είναι μόνο οι επιχειρήσεις που μετακομίζουν εκεί εκμεταλλευόμενες την ευνοϊκή φορολογία. Καθημερινά εκατοντάδες συντοπίτες μου διέρχονται τα σύνορα του Προμαχώνα, που σημειωτέον από το κέντρο των Σερρών απέχει μόλις σαράντα χιλιόμετρα, ενώ από το Σιδηρόκαστρο μόλις δεκαοκτώ, για να εφοδιάσουν τα ρεζερβουάρ τους με βενζίνη κατά 40 λεπτά φθηνότερη ανά λίτρο, να πάρουν και μερικά μπετονάκια ρεζέρβα, να ψωνίσουν από τα σούπερ μάρκετ ίδια προϊόντα με το ελληνικό ράφι 50% φθηνότερα, με αποτέλεσμα να αφαιμάζεται κυριολεκτικά η περιοχή και να αφαιρούνται πολύτιμα έσοδα από την εθνική μας οικονομία που δανείζεται δυσβάσταχτα για να αντεπεξέλθει.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>): Σας ευχαριστούμε, κυρία συνάδελφε.
Το λόγο έχει ο κ. Θεόδωρος Δρίτσας.</ChairmanSpeech>
<Speech><Parlmember>ΘΕΟΔΩΡΟΣ ΣΟΛΔΑΤΟΣ</Parlmember>: Κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια Τσαρουχά</Parlmember>):  Ο κ. Δρίτσας. Θεόδωρος και αυτός, Δρίτσας όμως. Μετά εσείς, κύριε Σολδάτο.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Ευχαριστώ, κυρία Πρόεδρε. 
Ένα σχόλιο μόνο κύριοι συνάδελφοι, κύριε Βλαχογιάννη. Όταν ψάχνατε να βρείτε τα κομμάτια της Αττικής παραλίας και δεν βρίσκατε άκρη, μην ξεχνάτε και τότε, όπως και τώρα, η κύρια κατεύθυνση της ακολουθούμενης πολιτικής ήταν η ενίσχυση της ιδιωτικής εκμετάλλευσης του φυσικού περιβάλλοντος. Γι’ αυτό δεν βρίσκατε άκρη. Διότι η κερδοσκοπική πρακτική είναι αναρχική και δεν περιορίζεται με νόμους και διατάγματα. Οι πολιτικές είναι που καθορίζουν το αν θα περιφρουρηθεί το περιβάλλον και οι κοινωνικοί πόροι με πραγματικά αναπτυξιακούς τρόπους.
Δεύτερο σχόλιο είναι ότι ήρθε για λίγο ο κ. Μουσουρούλης, ο Υπουργός Ναυτιλίας και βρήκε την ευκαιρία στα λίγα λεπτά να κάνει μια επίθεση στο ΣΥΡΙΖΑ ότι δεν βοηθάμε, αναφερόμενος στο νομοσχέδιο που συζητείται στην αρμόδια επιτροπή για τη ναυτιλία, στην αντιμετώπιση της ανεργίας. Θα τα συζητήσουμε αυτά όταν έρθει η ώρα τους, αλλά το μόνο που έχω να πω είναι ότι μόνο ο κύριος Υπουργός έχει καταλάβει ότι αυτό το σχέδιο νόμου κατοχυρώνει τους ναυτεργάτες και την εργασία τους.
Για τις ιδιωτικοποιήσεις που συζητά χθες και σήμερα η Βουλή στο πλαίσιο των αναπτυξιακών σχεδιασμών, κυρίες και κύριοι συνάδελφοι, τα είπε χθες ο εισηγητής μας και ο Κοινοβουλευτικός Εκπρόσωπος και σήμερα και άλλοι συνάδελφοι. 
Η πιο σημαντική ιδιωτικοποίηση στον παραδοσιακό, παραγωγικό κλάδο της ναυπηγοεπισκευής στην Ελλάδα ήταν η ιδιωτικοποίηση των Ναυπηγείων Σκαραμαγκά. Όχι μόνο κατέρρευσαν, για πολλούς και διάφορους λόγους, αλλά συμπαρέσυραν και όλη τη ναυπηγοεπισκευαστική βιομηχανία. Ας μη μυθοποιούμε.
Όσο δε για την περίφημη ιστορία της «COSCO» και την «HEWLETT PACKARD» και αυτό χρειάζεται να το συζητήσει η Βουλή σε έκταση, διότι πολύ σπέκουλα αναπτύσσεται γύρω από αυτό. Το μόνο που επιλέγω να πω και να σχολιάσω σήμερα είναι ότι όλη η δυνατότητα της «COSCO» και της «HEWLETT PACKARD» να συνάψουν μια συμφωνία μεταφοράς από το λιμάνι του Πειραιά των προϊόντων της εταιρείας «HEWLETT PACKARD» οφείλεται στο ότι ο ΟΣΕ, ο κρατικός ΟΣΕ, ο δημόσιος ΟΣΕ  προωθούσε, και ολοκληρώνεται πλέον, τη σιδηροδρομική γραμμή μέχρι το λιμάνι του Πειραιά, το εμπορικό λιμάνι. Αυτό ήταν δημόσια επένδυση την οποία τώρα έρχονται οι ιδιώτες, ας αφήσουμε όλα τα άλλα για την «COSCO» θέλει πολύ μεγάλη συζήτηση, να αξιοποιήσουν. Και τη στιγμή που ο δημόσιος ΟΣΕ μπορεί να ωφεληθεί, ιδιωτικοποιείται!
Καταλαβαίνετε τι σημαίνει ο παραλογισμός της πολιτικής σας;
Απευθύνομαι ειδικά προς εσάς, κύριε Μηταράκη, και ερωτώ: Γιατί δεν δέχεστε τις παρεμβάσεις και της Περιφερειακής Ενότητας Νήσων και των Δήμων της Αίγινας, του Πόρου και των άλλων νησιών του Αργοσαρωνικού; Γιατί καταργείτε την παράγραφο 13 του άρθρου 5 του αναπτυξιακού νόμου 3908/2011 σχετικά με τα επενδυτικά σχέδια των νησιών και τα ταυτίζετε με εκείνες τις ρυθμίσεις που αφορούν τα ποσοστά του χάρτη των περιφερειακών ενισχύσεων, δηλαδή με τα αστικά κέντρα; Έχουν ιδιαίτερες ανάγκες τα νησιά και χρειάζεται να εφαρμοστεί το άρθρο του Συντάγματος. Πρέπει σε αυτά να γίνονται οι προνομιακές ρυθμίσεις που είναι αναγκαίες, ακριβώς γιατί είναι διαφορετικές οι ανάγκες.
Έρχομαι στην τροπολογία για το Μετοχικό Ταμείο Στρατού. Άκουσα την έκκληση του συναδέλφου να την ψηφίσουμε. Μην περνάμε τόσο εύκολα ορισμένα πράγματα. Θέλει και αυτό πολύ μεγάλη συζήτηση. 
Κατ’ αρχάς, εγώ δεν ξέρω γιατί αυτή η εκπρόθεσμη τροπολογία έρχεται χωρίς την υπογραφή του Υπουργού Οικονομικών. Ποιος θα στηρίξει; Ποιος θα αναλάβει τη δέσμευση και θα εγγυηθεί;</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Δεν έχει οικονομικό κόστος.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Έχει οικονομικό κόστος, κύριε συνάδελφε. Το ξέρετε από την προϊστορία. Αυτή τη συγκεκριμένη, μεμονωμένα αν την δείτε, όντως μπορείτε να ισχυριστείτε ότι δεν έχει οικονομικό κόστος. Η πρόσφατη προϊστορία, όμως, δείχνει ότι έχει οικονομικό κόστος. 
Εδώ τι θέλουμε να κάνουμε; Θέλουμε, πράγματι, να εξασφαλίσουμε την καταβολή του μερίσματος.</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Έχω την έκθεση του Γενικού Λογιστηρίου.</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Θα σας το εξηγήσω αμέσως, κύριε συνάδελφε.
Έχουμε, πράγματι, την ανάγκη να εξασφαλίσουμε την καταβολή του μερίσματος. Αυτό πρέπει να γίνει με τέτοιον τρόπο που να είναι ρεαλιστικός και βιώσιμος. Εδώ, λοιπόν, με αυτήν την τροπολογία το μέρισμα υπολογίζεται επί των εσόδων της τρέχουσας και όχι της ληγμένης χρήσης. Κανείς, λοιπόν, δεν μπορεί να εγγυηθεί κατά την τρέχουσα χρήση ποια θα είναι τα πραγματικά υπόλοιπα και ποια θα είναι η πραγματική δυνατότητα. Κανείς δεν μπορεί να εγγυηθεί ότι δεν θα υπάρχουν νέα ελλείμματα, για τα οποία θα κληθεί το Υπουργείο Οικονομικών να πάρει θέση τι θα κάνει.</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Η τροπολογία είναι σύννομη και δεν έχει οικονομικό κόστος.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Μη μου απαντάτε, κύριε συνάδελφε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη διακόπτετε, κύριοι συνάδελφοι. 
Συνεχίστε, κύριε Δρίτσα, για να ολοκληρώσετε.</ChairmanSpeech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Από την παρακράτηση, από τα έσοδα ανά τρίμηνο πρέπει να αφαιρείται το 20% που ρυθμίζει η τροπολογία των ακαθάριστων εσόδων και όχι κάτω από 5 εκατομμύρια ευρώ για τη δημιουργία του αποθεματικού. Πρέπει να αφαιρείται το ποσό της ρύθμισης των οφειλών του ν.4058/2012 που εξακολουθεί να υπάρχει και πρέπει να αφαιρούνται οι λειτουργικές δαπάνες και τα άλλα έξοδα. Έχετε μία εκτίμηση του τι περισσεύει για να δοθεί ως μέρισμα; Γιατί και εμείς θέλουμε να δίδεται το μέρισμα και η παρέμβασή μας ακριβώς σε αυτό εστιάζεται, να είναι ρύθμιση που εξασφαλίζει την καταβολή του μερίσματος.
Πολύ φοβούμαστε ότι δεν έχει μελετηθεί καθόλου το θέμα και δεν έχει εξασφαλιστεί η καταβολή του μερίσματος. Πέρα από αυτό, όμως, είναι απολύτως αναγκαίο να τεθεί το συνολικότερο ζήτημα της ανασύνταξης και οργάνωσης των Μετοχικών Ταμείων Ναυτικού, Στρατού, Αεροπορίας, της αξιοποίησης της ακίνητης περιουσίας τους με πραγματικά σωστούς τρόπους και της δυνατότητας της αυτοτελούς βιωσιμότητας, έτσι ώστε και αναπτυξιακό ρόλο να παίζουν και τους απόστρατους των Ενόπλων Δυνάμεων να στηρίζουν και να ενισχύουν.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Δρίτσα.
Το λόγο έχει ο κ. Σολδάτος.</ChairmanSpeech> 
<Speech><Parlmember>ΘΕΟΔΩΡΟΣ ΣΟΛΔΑΤΟΣ</Parlmember>: Κύριε Πρόεδρε, συζητάμε και σήμερα και αποφασίζουμε επί ενός νομοθετικού πλαισίου, το οποίο κατά την άποψή μου έπρεπε να ισχύει και στην πατρίδα μας εδώ και δεκαετίες, όπως ισχύει στις αναπτυγμένες χώρες της Δύσης και εφαρμόζονται κανόνες και διαδικασίες, οι οποίες προωθούν, ωθούν την αναπτυξιακή τους πολιτική. 
Έπρεπε -φαίνεται- να περάσουμε τη δοκιμασία της οικονομικής κρίσης, η οποία μαστίζει τη χώρα μας, ώστε να ωριμάσουν οι προϋποθέσεις και οι συνθήκες για να δούμε το αυτονόητο. Να δούμε ότι το επιχειρείν και η επενδυτική διαδικασία από φορείς εντός και εκτός Ελλάδας μέχρι τώρα δεν είχε πάρει ουσιαστική σάρκα και οστά και ότι καιρός ήταν επιτέλους να ξεκινήσει. Θα έλεγα λοιπόν ότι η πολιτεία έχει καθυστερήσει και θα έλεγα κατ’ αρχάς ότι είναι επαινετό το γεγονός ότι η ηγεσία του Υπουργείου Ανάπτυξης προχώρησε σ’ αυτήν τη νομοθετική πρωτοβουλία. 
Πήρα τον λόγο κυρίως για να αναφερθώ στο πέμπτο κεφάλαιο του νομοθετικού αυτού πλαισίου, που αφορά τα υδατοδρόμια. Σε μια χώρα της οποίας οι ακτογραμμές συγκρίνονται σε μήκος με αυτές της Ευρώπης, σε μια χώρα, όπου το νησιωτικό σύμπλεγμα δεν έχει προηγούμενο, έχουμε καταφέρει να μην έχουμε τη δυνατότητα να απογειώνεται και να προσγειώνεται υδροπλάνο, να μην υπάρχουν υδατοδρόμια. 
Επιτέλους, αυτό φαίνεται πως γίνεται σήμερα πραγματικότητα και δημιουργούνται πολύ σημαντικές και σοβαρές προϋποθέσεις, οι οποίες -αν θέλετε- συντείνουν και στο εξής: Αφ’ ενός μεν καλύπτουν τη χώρα με το συγκεκριμένο νησιωτικό σύμπλεγμα από πλευράς αναγκών για διακομιδές, οι οποίες δεν ήταν δυνατόν στο παρελθόν να γίνουν κατά διαφορετικό τρόπο, αφ’ ετέρου δημιουργούνται και προϋποθέσεις αναπτυξιακής προοπτικής.
Θα ήθελα, με αφορμή την παρέμβασή μου, να αναφερθώ σε τέσσερα σημεία του συγκεκριμένου κεφαλαίου. Κατ’ αρχάς, κύριε Υπουργέ, θέλω να αναφερθώ στα άρθρα 33, 34 και 54 που αφορούν τα υδάτινα πεδία. Έχω την αίσθηση ότι, όπως εμφανίζονται τα υδάτινα πεδία στη νομοθετική αυτή πρωτοβουλία, δεν συνδέονται με τα υδατοδρόμια. Έχω την εντύπωση ότι αφήνεται η δυνατότητα να λειτουργήσουν υδάτινα πεδία και άρα να υπάρχουν δυνατότητες προσθαλασσώσεως υδροπλάνων και σε περιοχές που δεν διέπονται από τους κανόνες που βάζετε για τα υδατοδρόμια. Θα το καταλάβαινα αυτό για κάποιες έκτακτες περιπτώσεις, υπό προϋποθέσεις πάντα, αλλά έχω την αίσθηση ότι πρέπει να συνδεθούν αυτά τα πράγματα και ίσως είναι ένα ζήτημα που θα μπορούσατε να το δείτε ξανά. 
Το δεύτερο σημείο αφορά το άρθρο 33, στο οποίο γίνεται επισήμανση περί της αναγκαιότητας υπάρξεως εντός των υδατοδρομίων μιας περιοχής σχήματος ορθογωνίου, ώστε να υπάρχει η άνεση της λειτουργίας του υδατοδρομίου και στο οποίο νομίζω πως θα ήταν καλά, ανάλογα με τις δυνατότητες της κάθε περιοχής να οριστούν και οι διαστάσεις του. 
Στο άρθρο 36 αποσαφηνίζεται ποιοι είναι οι φορείς, οι οποίοι έχουν τη δυνατότητα να αιτηθούν και να αποκτήσουν άδεια λειτουργίας υδατοδρομίου: Οργανισμοί Τοπικής Αυτοδιοίκησης, νομικά πρόσωπα ιδιωτικού ή δημοσίου δικαίου αλλά και ιδιώτες. Θέλω να πιστεύω ότι τα κριτήρια και οι κανόνες βάσει των οποίων θα αποφασίζει η αρχή για τη χορήγηση της άδειας θα είναι ισοδύναμα για όλους τους φορείς, γιατί δεν μπορώ να εννοήσω πραγματικά, στον 21ο αιώνα, να πλεονεκτούν κάποιοι φορείς έναντι άλλων λόγω κάποιων γνωρισμάτων που ενδεχομένως τους διευκολύνουν να έχουν καλύτερη πρόσβαση στην εκάστοτε εξουσία.
Τέλος, κλείνοντας θα ήθελα να πω ότι παρατήρησα πως στο άρθρο 41 ενδέχεται να χρειάζεται να ρίξετε μια ματιά ακόμα στην αναφορά των άρθρων. Νομίζω ότι στις προϋποθέσεις για τη μεταβίβαση της άδειας εννοείτε το άρθρο 37 και όχι το 36, όπως και το 40 αντί του 38.
Ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε, κύριε συνάδελφε. 
Η Διαρκής Επιτροπή Εθνικής Άμυνας και Εξωτερικών Υποθέσεων καταθέτει την έκθεσή της στο σχέδιο νόμου του Υπουργείου Εξωτερικών: «Σύσταση γραφείου Ελληνικής Προεδρίας και άλλες διατάξεις». 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα δύο μαθητές και μαθήτριες και δύο εκπαιδευτικοί από το 2ο Γυμνάσιο Ελευθερίου Κορδελιού Θεσσαλονίκης. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει η κ. Ουζουνίδου Ευγενία για έξι λεπτά.</ChairmanSpeech> 
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, είναι ένα βαθιά ταξικό αντιαναπτυξιακό νομοσχέδιο που διευκολύνει τις υπερεπενδύσεις μέσα σε μία βαθιά υφεσιακή περίοδο. Όμως, κύριοι, φαίνεται ότι εξαναγκαστήκατε να δώσετε κάτι μετά την κατακραυγή του παραγωγικού κόσμου. Ίσως γι’ αυτό και καταθέσατε κάποιες τροπολογίες που είναι σε θετική κατεύθυνση. 
Θα σταθώ σε κάποια άρθρα και τροπολογίες. Στο άρθρο 1 «ξεχειλώνετε» την έννοια των στρατηγικών επενδύσεων με στόχο την προσέλκυσή τους χωρίς κριτήρια και προϋποθέσεις. Μας είπε χθες ο κύριος Υπουργός ότι η βασική φιλοσοφία αυτού του νομοσχεδίου είναι η δημιουργία θέσεων εργασίας. 
Ποιον κοροϊδεύετε; Σε τέτοια βαθιά υφεσιακή περίοδο που βρισκόμαστε, με το δείκτη ανεργίας του γενικού πληθυσμού να βρίσκεται στο 30% και των νέων στο 60%, ποια είναι η συνεισφορά των στρατηγικών σας επενδύσεων σε δημιουργία και διατήρηση των θέσεων εργασίας; Ελάχιστη, για να μην πω και μηδαμινή.
Μειώσατε με το ν.4072/12 την απαίτηση για δημιουργία θέσεων απασχόλησης σε εκατόν είκοσι από διακόσιες που είχε προηγουμένως και διατηρείτε αυτή τη μείωση με τον παρόντα νόμο, ενώ την ίδια ώρα η ύφεση βαθαίνει ολοένα και περισσότερο. Καμμία αναφορά δεν κάνατε στο κόστος ανά θέση εργασίας, το οποίο όλα αυτά τα χρόνια με την υλοποίηση των αναπτυξιακών νόμων έχει ανέλθει γεωμετρικά, την ώρα που ο κατώτατος μισθός μετατρέπεται σε χαρτζιλίκι.
Με την παράγραφο 8 εξακολουθείτε και δυσχεραίνετε, αντί να εξορθολογήσετε το χάος που χαρακτηρίζει τις επενδύσεις στον τομέα των ΑΠΕ. Οι ΑΠΕ μπορούν να μεταφέρουν τις άδειές τους από περιοχή σε περιοχή, να τροποποιούν τα επενδυτικά τους σχέδια κατά το δοκούν. Όλα είναι αποδεκτά. Ενώ θα μπορούσατε να εξορθολογήσετε το σύστημα, κάνετε ακριβώς το αντίθετο.
 Το χειρότερο, όμως απ’ όλα είναι ότι με την παράγραφο 10 του ίδιου άρθρου αίρετε την απαγόρευση και την προστασία της αγροτικής γης. Όμως, οι γεωργικές εκτάσεις υψηλής παραγωγικότητας και η προστασία τους είναι κάτι που προκύπτει από τη νομολογία της Ευρωπαϊκής Ένωσης και έτσι είχαν εξαιρεθεί στο ν.3851/2010. Και η ΟΚΕ σας επεσήμανε ότι η προστασία των αγροτικών γαιών και του περιβάλλοντος είναι θέματα που συνδέονται ευθέως με το συνολικό αναπτυξιακό σχεδιασμό και αποτελούν προϋποθέσεις βιώσιμης ανάπτυξης.
Ενίσχυση της ρευστότητας των επιχειρήσεων. Έχετε ευνοϊκές ρυθμίσεις για τη ρευστότητα, 100% καταβολή της δημόσιας επιχορήγησης με εγγυητική 110%. Ουσιαστικά, έρχονται να αντικαταστήσουν το νεκρό τραπεζικό σύστημα, τις τράπεζες που ανακεφαλαιώνονται από την έναρξη της μνημονιακής καταστροφής, αλλά δεν ρίχνουν χρήματα στην πραγματική οικονομία.
Κύριοι, χωρίς δημόσιο τραπεζικό πυλώνα στήριξης των επενδύσεων, ανεξαρτήτως ύψους, τέτοιου είδους ρυθμίσεις κρίνονται εκ του πονηρού, υπέρ συγκεκριμένων προϊόντων, συν το γεγονός ότι τίθεται και θέμα επικινδυνότητας για το πόσο βιώσιμες θα είναι στο μέλλον. 
Η γενίκευση όλων των μορφών των τρόπων επιδότησης -επιχορηγήσεις, χρηματοδοτικές μισθώσεις, φορολογικά κίνητρα- σε όλες τις κατηγορίες των επενδύσεων δείχνει την κρισιμότητα της κατάστασης και τη μεγάλη αλλαγή του επενδυτικού νόμου από εργαλείο επηρεασμού και κατεύθυνσης των επενδύσεων σε εργαλείο αναζήτησης επενδύσεων. Είναι το τελευταίο στάδιο ενός εκφυλισμού.
Ήθελα να σταθώ στην τροπολογία 372. Εκτός από επιμέρους ρυθμίσεις που άπτονται λειτουργικών θεμάτων της Υπηρεσίας Πολιτικής Αεροπορίας, ως προς το ζήτημα των αποκρατικοποιήσεων η υπό συζήτηση τροπολογία συμπληρώνει το θεσμικό πλαίσιο της ιδιωτικοποίησης των κρατικών αερολιμένων της χώρας, όπως αυτός στήθηκε με το ν.3913/11. Κινείται αυστηρά εντός του μνημονιακού πλαισίου και θέτει σε τροχιά αποδιοργάνωσης, αν όχι διάλυσης, το έργο της Υπηρεσίας Πολιτικής Αεροπορίας. 
Ακόμη και εντός του πλαισίου της μνημονιακής νομιμοφάνειας, η τροπολογία ουδέν πράττει, καθώς δεν αγγίζει το σύστημα των κρατικών ελέγχων σε τοπικό επίπεδο ανά αεροδρόμιο, δεν διορθώνει την έλλειψη επαρκούς θεσμοθέτησης της κρατικής αεροπορικής αρχής ανά αερολιμένα, παρά θεσμοθετεί την Κρατική Αεροπορική Αρχή των Σπάτων, ενώ για τα υπόλοιπα αποκρατικοποιούμενα αεροδρόμια αφήνει την οργάνωση και στελέχωσή της στη διάθεση του οικείου Υπουργού κατά το στάδιο της παραχώρησης. 
Όσο για την ανώνυμη εταιρεία διαχείρισης περιφερειακών αεροδρομίων, κατ’ όνομα θα είναι δημόσια, αφού οι όροι και ο τρόπος λειτουργίας της θα καθορίζονται από κανόνες ιδιωτικού δικαίου. Το μέλλον των αεροδρομίων που θα περιλαμβάνει, αλλά και η συνολική αεροπορική κίνηση των λοιπών αποκρατικοποιούμενων αεροδρομίων, των οποίων το κόστος εμμέσως θα επιβαρύνει, προοιωνίζονται δύσκολες εποχές για τις αερομεταφορές, χωρίς να αναφέρουμε και τα θέματα εθνικής ασφάλειας για τα αεροδρόμια που συνυπάρχουν σε στρατιωτικές μονάδες.
Στην τροπολογία ιδιαίτερης προσοχής χρήζει η μη εφαρμογή του π.δ. 158/2002 που έθετε δικλίδες ασφαλείας στην κατασκευή και αδειοδότηση των ιδιωτικών αεροδρομίων και περιορισμούς ως προς την ιθαγένεια των φυσικών νομικών προσώπων που ιδρύουν τα εν λόγω αεροδρόμια. 
Είναι πραγματικά απορίας άξιο με ποια λογική παραμερίζονται κανονιστικές ρυθμίσεις, οι οποίες θεσμοθετήθηκαν προφανώς σε συμμόρφωση με συγκεκριμένες επιλογές εξωτερικής πολιτικής, χωρίς ωστόσο το κενό να καλύπτεται με κάποια νέα ρύθμιση, αλλά απλώς να μετατίθεται το θέμα της ιθαγένειας των επενδυτών προς ρύθμιση γι’ άλλη μια φορά στο στάδιο της παραχώρησης.
Η διάταξη αυτή αποτελεί χαρακτηριστική ένδειξη των άνευ όρων παραχώρησης των κρατικών αεροδρομίων, στερούμενη επίσης οποιουδήποτε μακροπρόθεσμου μακροοικονομικού, εθνικού ή άλλου σχεδιασμού.
Ήθελα να αναφερθώ και στην τροπολογία με γενικό αριθμό 374, ιδιαίτερα στο κομμάτι που αφορά τις απαλλοτριώσεις. Ένα μήνα μόλις ψηφίστηκε ο ν.4129/2013. Αυτήν την τροποποίηση την οποία φέρνετε, την είχε αλλά την αποσύρατε. Τώρα την ξαναφέρνετε μέσα σε ένα μήνα.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
 Διερωτώμεθα: δεν είναι σοβαρό αυτό το θέμα; Πραγματικά υπάρχουν σοβαρά προβλήματα σε σχέση με τις απαλλοτριώσεις. Πολλές φορές καθυστερούν πάρα πολλά έργα. Δεν νομίζω ότι θα διαφωνήσει κάποιος σ’ αυτήν την Αίθουσα ότι θα πρέπει να πάρουμε μέτρα, έτσι ώστε να γίνονται πολύ πιο γρήγορα, σε πιο σύντομα χρονικά περιθώρια αυτές οι απαλλοτριώσεις. 
Όμως εσείς, κύριοι, ευαγγελίζεστε ότι η ιδιοκτησία είναι πάνω απ’ όλα. Και στην προκειμένη περίπτωση, οι αντικειμενικές αξίες σε καμμιά περίπτωση δεν συνάδουν με την πραγματική αξία που μπορεί να έχει. 
Όσον αφορά την περιοχή μου, μπορώ να σας φέρω ένα παράδειγμα, που αφορά τα ορυχεία της Κοζάνης…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Αναφέρομαι στα ορυχεία και τις μετεγκαταστάσεις των οικισμών. Ξέρετε τι σημαίνει η εκτίμηση με αντικειμενική αξία;
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ))</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία συνάδελφε.
Το λόγο έχει ο Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Χατζηδάκης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κυρίες και κύριοι συνάδελφοι, χωρίς να ισχυριστούμε ποτέ ότι το νομοσχέδιο αυτό αποτελεί πανάκεια, όπως κι οποιοδήποτε νομοσχέδιο, χωρίς καμμία αμφιβολία είναι ένα σημαντικό βήμα μπροστά. Αναγνωρίστηκε άλλωστε αυτό απ’ όλους εκείνους μέσα στην Αίθουσα που πιστεύουν πως δεν μπορεί να υπάρξουν επενδύσεις χωρίς επενδυτές και εργαζόμενοι χωρίς επιχειρήσεις.
Δεν μπορούμε να συμφωνήσουμε όλοι κι ούτε πιστεύαμε ότι θα συμφωνήσουμε όλοι, αλλά πρέπει να κάνουμε αυτό που είναι σωστό για την πατρίδα μας. Κι αυτό είναι ακριβώς που επιχειρούμε να κάνουμε και με αυτό το νομοσχέδιο. Βρισκόμαστε σε μία εξαιρετικά δύσκολη κατάσταση και πρέπει να δώσουμε τον καλύτερό μας εαυτό για να ξεπεράσουμε την κρίση.
Μίλησα χθες και δεν θα επαναλάβω τα ίδια. Θα κάνω κάποιες επιμέρους παρατηρήσεις πριν καταλήξω σε σχέση με τις τροπολογίες που η Κυβέρνηση είτε απορρίπτει είτε κάνει δεκτές.
Σε σχέση με τα υδατοδρόμια και την παρατήρηση του κ. Σολδάτου, είναι ένα θέμα το οποίο απασχολεί τη χώρα από το 2005. Υπήρξαν προσωρινές αδειοδοτήσεις από τότε. Έχουμε δεκατρία υδατοδρόμια προσωρινά χωροθετημένα. Το θέμα το θυμάμαι ακόμα μια φορά το 2008 όταν ήμουν στο Υπουργείο Μεταφορών κι ήταν αντικείμενο συζητήσεων μεταξύ των συναρμόδιων Υπουργείων. Κάποια στιγμή έπρεπε να μπει μία τελεία σ’ αυτήν τη συζήτηση.
Υπήρχε έτοιμη από τους προκατόχους μου μία σχετική εργασία. Στηριχθήκαμε σ’ αυτήν, μιλήσαμε με όλους τους ενδιαφερομένους κι όλα τα συναρμόδια Υπουργεία και φέραμε μία ρύθμιση λεπτομερειακή, η οποία θα μπορούσε να είναι και προεδρικό διάταγμα. Αλλά για να αποφύγουμε να πάμε σε προεδρικό διάταγμα, φέραμε αυτήν τη ρύθμιση για να κλείσει οριστικά το θέμα. 
Ακολουθήσαμε τη διεθνή πρακτική. Κι εγώ ρώτησα κατά τη διάρκεια των διαβουλεύσεων γιατί είναι χρήσιμος ο θεσμός των υδάτινων πεδίων. Η απάντηση ήταν ότι είναι διεθνής πρακτική κι ότι δίνει μεγαλύτερη ευελιξία στα υδροπλάνα, διότι διαφορετικά θα υπάρχει μία γραφειοκρατική διαδικασία, που ενδεχομένως αποθαρρύνει όποιους επενδυτές ενδιαφέρονται να έρθουν στην πατρίδα μας. Άρα ακολουθούμε διεθνή πρότυπο.
Σε σχέση με την Υπηρεσία Πολιτικής Αεροπορίας και την τροπολογία που καταθέσαμε -την είχαμε παρουσιάσει σε συνέντευξη Τύπου πριν από ένα μήνα περίπου- αυτά που κάνουμε είναι πάρα πολύ απλά. Όπως οι περισσότερες ευρωπαϊκές χώρες, προχωράμε και στην Ελλάδα στο θεσμό των παραχωρήσεων στα αεροδρόμια. Το κράτος θα μείνει ιδιοκτήτης, αλλά δεν θα είναι ο διαχειριστής των περιφερειακών αεροδρομίων εκεί όπου θα υπάρξει ενδιαφέρον. Αυτή είναι η ευρωπαϊκή πρακτική. 
Σημείωσα και χθες ότι πρόσφατα η Πορτογαλία έδωσε όλα της τα αεροδρόμια –Λισαβόνα, Πόρτο κ.λπ.- σε μία «συστάδα» στον ίδιο διαχειριστή και η πρακτική αυτή διευρύνεται ολοένα και περισσότερο.
Τα αεροδρόμιά μας δεν μπορεί να είναι απλές πίστες προσγείωσης και απογείωσης. Μπορούν να γίνουν τοπικοί πόλοι ανάπτυξης με εμπορικά κέντρα και άλλες δραστηριότητες που θα τονώσουν την τοπική οικονομία. Ταυτόχρονα με τις επενδύσεις που θα γίνουν, θα αναβαθμιστεί η εικόνα τους. Ας μην ξεχνάμε ότι το αεροδρόμιο είναι η πρώτη εικόνα που έχει κανείς όταν φτάνει σε μία χώρα.
Με βάση αυτήν τη λογική προχωρήσαμε στην κατάθεση αυτής της τροπολογίας για να στηρίξουμε το εγχείρημα. Προχωράμε με δύο «συστάδες» αεροδρομίων και η Υπηρεσία Πολιτικής Αεροπορίας θα έχει ένα ρυθμιστικό ρόλο. Μέχρι τώρα είχε και ρυθμιστικό και «εμπορικό» ρόλο. Από δω και πέρα θα περιοριστεί στο ρυθμιστικό της ρόλο και ακριβώς επειδή για κάποια αεροδρόμια είναι βέβαιο ότι δεν θα υπάρξει εμπορικό ενδιαφέρον, δημιουργείται αυτός ο καινούργιος δημόσιος φορέας, η ΑΕΔΙΠΑ, της οποίας τα έσοδα θα προέρχονται από τα υπόλοιπα περιφερειακά αεροδρόμια και το αεροδρόμιο της Αθήνας. Αυτό είναι όλο. Νομίζω ότι όποιος είναι εξοικειωμένος με το τι γίνεται αυτή την ώρα στην Ευρώπη στο συγκεκριμένο τομέα, δεν θα παραξενευόταν καθόλου με τη συγκεκριμένη ρύθμιση, η οποία άλλωστε δεν βλάπτει και κανέναν και σίγουρα δεν επηρεάζει τους υπαλλήλους της Υπηρεσίας Πολιτικής Αεροπορίας. 
Κυρίες και κύριοι συνάδελφοι, είναι χαρακτηριστικό ότι οι ελεγκτές και οι ηλεκτρονικοί, για παράδειγμα, δεν έκαναν ούτε στάση εργασίας για το συγκεκριμένο θέμα. Έχω την εντύπωση ότι γνωρίζουν καλύτερα τα συμφέροντά τους απ’ ό,τι ισχυρίζονται ότι τα γνωρίζουν ορισμένοι μέσα σ’ αυτή την Αίθουσα. Αυτά ως προς την Υπηρεσία Πολιτικής Αεροπορίας.
Έρχομαι στις ρυθμίσεις για το ΕΣΠΑ. Αυτό είναι το δεύτερο κύμα απλουστεύσεων, οι οποίες είναι αλήθεια ότι αφορούν παλαιότερες δικές μας ρυθμίσεις, είτε της Νέας Δημοκρατίας είτε του ΠΑΣΟΚ. Δεν θέλουμε να το κρύψουμε. Προσπαθούμε να αντιμετωπίσουμε προβλήματα του παρελθόντος. Είναι το δεύτερο κύμα απλουστεύσεων μετά από μία μείωση των υπογραφών κατά 60% που υιοθέτησε η Βουλή στο Πρόγραμμα Δημοσίων Επενδύσεων και άλλες σχετικές ρυθμίσεις. Τώρα έχουμε αυτές εδώ τις ρυθμίσεις οι οποίες στρέφονται κυρίως στο ζήτημα των απαλλοτριώσεων.
Πριν από λίγους μήνες η Βουλή είχε κάνει μία παρέμβαση –ήταν Υπουργός ο κ. Βορίδης- στο ν. 4070, αν δεν απατώμαι, που ήταν ένα βήμα μπροστά στο συγκεκριμένο ζήτημα και υπήρχε ευρύτερη πλειοψηφία και ευρύτερη στήριξη σ’ αυτήν την προσπάθεια. Χωρίς να ανατρέπουμε τίποτα απ’ αυτήν την παρέμβαση, εμείς θεωρούμε ότι μπορούμε να πάμε ακόμα παραπέρα. Δεν σας κρύβω ότι αυτή ήταν η κατεύθυνση και της Ευρωπαϊκής Επιτροπής. 
Προσέξτε τι γίνεται: Φαίνεται ότι είμαστε πανάκριβοι στις απαλλοτριώσεις. Φαίνεται ότι είμαστε οι πιο ακριβοί στην Ευρωπαϊκή Ένωση. Η Κομισιόν όσον αφορά τις απαλλοτριώσεις για τα συγχρηματοδοτούμενα έργα καλύπτει μόνο το ένα δέκατο του συνολικού κόστους και πολλές φορές το κόστος των απαλλοτριώσεων –ο κ. Χρυσοχοΐδης θα το ξέρει- θα φτάνει και στα δέκα δέκατα και ενδεχομένως θα υπερβαίνει το 100%. Έχουμε περιπτώσεις όπου δικαστήρια έχουν επιδικάσει ως τίμημα της απαλλοτρίωσης ένα τίμημα που φτάνει στο 3.000% της αντικειμενικής αξίας του ακινήτου.
Ε, είπαμε ότι υπάρχει μία διαφορά ενδεχομένως μεταξύ της αντικειμενικής αξίας και της εμπορικής αξίας. Αλλά, κυρίες και κύριοι συνάδελφοι, δεν μπορούμε να κόβουμε τα λεφτά από τους συνταξιούχους και τους μισθωτούς. Δεν μπορεί να γίνεται όλο αυτό που γίνεται στη χώρα και την ίδια στιγμή ορισμένοι να συνεχίζουν να εισπράττουν έχοντας ως επένδυση της ζωής του το τίμημα των απαλλοτριώσεων που θα πάρουν κάποια στιγμή. Αυτό δεν νομίζω ότι θεωρείται κοινωνικά δίκαιη πολιτική και γι’ αυτό είμαι βέβαιος ότι όλες οι πτέρυγες τις Βουλής θα στηρίξουν αυτήν τη ρύθμιση.
Όσον αφορά τις βουλευτικές και υπουργικές τροπολογίες, σημειώνω τα εξής και διαβάζω το κείμενο για να καταχωρισθεί για τα Πρακτικά:
Η τροπολογία με γενικό αριθμό 284 και ειδικό 12, γίνεται δεκτή με την εξής τροποποίηση: Οι λέξεις «εντός είκοσι μηνών» αντικαθίστανται από τις λέξεις «εντός δεκατεσσάρων μηνών». 
Η τροπολογία με γενικό αριθμό 318 και ειδικό 21 γίνεται δεκτή.
Η τροπολογία με γενικό αριθμό 325 και ειδικό 25 γίνεται δεκτή.  
Επίσης, η τροπολογία με γενικό αριθμό 366 και ειδικό 28 γίνεται δεκτή με την εξής τροποποίηση:
Πρώτον, στην παράγραφο 9 του άρθρου 1 του σχεδίου νόμου, μετά τη φράση «ν.3894/10» προστίθεται η φράση «ιδίως για επενδύσεις που αφορούν και συνδέονται με την μεταποίηση αγροτικών προϊόντων και τη βιομηχανία τροφίμων».
Δεύτερον, στο τέλος της παραγράφου 1 του άρθρου 18 του σχεδίου νόμου, προστίθεται η φράση: «οι εγγυητικές επιστολές της παραγράφου αυτής μπορεί να εκδίδονται από τις τράπεζες και με την αίρεση, το ποσό της προκαταβολής να κατατίθεται απευθείας σε δεσμευμένο από την τράπεζα λογαριασμό.»
Τρίτον, στο άρθρο 19 του σχεδίου νόμου προστίθεται νέα παράγραφος ως εξής: «Για τα επενδυτικά σχέδια για ανανεώσιμες πηγές ενέργειας, που θα υποβληθούν μετά τη δημοσίευση του παρόντος νόμου και, ανεξάρτητα από το ύψος της επένδυσης παρέχονται μόνο φορολογικά κίνητρα.»
Τέταρτον, στο άρθρο 20 του σχεδίου νόμου προστίθεται νέα παράγραφος ως εξής: «Η υποπερίπτωση -35.11.10.09- της περίπτωσης στ’ της παραγράφου 3 του άρθρου 2 του ν.3908/2011 αντικαθίσταται ως ακολούθως: «-35.11.10.09- Παραγωγή ηλεκτρικής ενέργειας από φωτοβολταϊκά συστήματα και μονάδες παραγωγής ηλεκτρικής ενέργειας που αξιοποιείται από ηλιοθερμικούς σταθμούς ηλεκτροπαραγωγής όπως περιγράφονται στις περιπτώσεις (ε) και (στ) του πίνακα της παραγράφου 1 (β) του άρθρου 13 του ν.3468/06.»</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>:  Και τώρα αυτό λέτε να το ψηφίσουμε;</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Συνεχίζω:
Πέμπτον, στο άρθρο 25 του σχεδίου νόμου προστίθεται νέα παράγραφος ως εξής: «Επενδυτικά σχέδια, που είχαν υπαχθεί σε καθεστώς κρατικών ενισχύσεων, κατά τις διατάξεις του ν.1892/90 και του ν.2601/98, από ανώνυμες εταιρείες στις οποίες μέτοχοι είναι αφ’ ενός δήμοι με ποσοστό άνω του 51% και αφ’ ετέρου άλλες Α.Ε. ή Ε.Π.Ε. ελεγχόμενες από το δημόσιο, τα οποία υλοποιήθηκαν εξολοκλήρου και επιδοτήθηκαν κατά ένα ποσοστό μόνο της εγκεκριμένης επιχορήγησης αλλά δεν λειτούργησαν επιχειρηματικά, θεωρούνται ολοκληρωμένα χωρίς κανένα δικαίωμα αναζήτησης από το φορέα του υπολοίπου ποσοστού της επιδότησης. Τυχόν ανακλητικές αποφάσεις για την υπαγωγή τους στους αναπτυξιακούς νόμους λογίζονται ως μη εκδοθείσες.»
Έκτον, στο άρθρο 20 του σχεδίου νόμου προστίθεται νέα παράγραφος ως εξής: « Η υποπερίπτωση αα’ της περίπτωσης α’ της παραγράφου 1 του άρθρου 3 του ν.3908/2011 όπως τροποποιήθηκε με την παράγραφο 7 του άρθρου 241 του ν 4072/2012 αντικαθίστανται ως ακολούθως: 
«αα. Η κατασκευή, η επέκταση, ο εκσυγχρονισμός κτηριακών, ειδικών και βοηθητικών εγκαταστάσεων, καθώς και οι ειδικές δαπάνες διαμόρφωσης περιβάλλοντος χώρου. Οι δαπάνες αυτές δεν μπορεί να υπερβαίνουν το 60% του συνόλου των επιλέξιμων δαπανών του επενδυτικού σχεδίου. Στην περίπτωση των μικρών και μεσαίων επιχειρήσεων το ανωτέρω ποσοστό προσαυξάνεται κατά το 10%.».
Έβδομον, στο τέλος της παραγράφου 4 του άρθρου 20 του σχεδίου νόμου,  με το οποίο αντικαθίσταται υποπερίπτωση ζα. της περίπτωσης ζ‘ της παραγράφου 3 του άρθρου 2 του ν.3908/2011, προστίθεται περίπτωση ζζ. ως ακολούθως:
«ζζ. Οι επενδύσεις που αφορούν εκσυγχρονισμό και επεκτάσεις ενοικιαζομένων δωματίων και διαμερισμάτων, όταν κατατίθενται επενδυτικά σχέδια με τη μορφή δικτύων συνεργασίας επιχειρήσεων αυτής της κατηγορίας». 
Όγδοον, στο άρθρο 20 του σχεδίου νόμου προστίθεται νέα παράγραφος ως εξής: 
α. Η υποπερίπτωση αβ. της περίπτωσης α. της παραγράφου 5 του άρθρου 8 του ν.3908/2011 αντικαθίσταται ως ακολούθως:
«αβ. Εμπορικής εταιρείας, συμπεριλαμβανομένης και της Ιδιωτικής κεφαλαιουχικής εταιρείας που διέπεται από τις διατάξεις του ν.4072/2012.»
β. Στην περίπτωση α. της παραγράφου 5 του άρθρου 8 του ν. 3908/2011 προστίθεται υποπερίπτωση αδ. ως ακολούθως:
«Οι κοινωνικές συνεταιριστικές επιχειρήσεις του ν.4019/2011 (ΦΕΚ Α’ 216) καθώς και οι ομάδες παραγωγών, οι αγροτικές συνεταιριστικές συμπράξεις και οι συνεταιριστικές εταιρείες του ν. 4015/2011»
γ. Από τη δημοσίευση του παρόντος νόμου, το όριο των 300 χιλιάδων ευρώ της περίπτωσης δ’ της παραγράφου 5 του άρθρου 8 του ν. 3908/11 αυξάνεται σε 500.000 ευρώ.  
Η υπουργική τροπολογία με γενικό αριθμό 372 και ειδικό 31 γίνεται δεκτή, όπως διαμορφώθηκε με τις νομοτεχνικές βελτιώσεις. 
Έκτον, η υπουργική τροπολογία με γενικό αριθμό 373 και ειδικό 32 γίνεται δεκτή, όπως διαμορφώθηκε με τις νομοτεχνικές βελτιώσεις. 
Η  υπουργική τροπολογία με γενικό αριθμό 374 και ειδικό 33 γίνεται δεκτή, όπως διαμορφώθηκε με τις νομοτεχνικές βελτιώσεις και με την επιπρόσθετη διαγραφή της παραγράφου 7 του άρθρου πέμπτου της τροπολογίας. 
Η υπουργική τροπολογία με γενικό αριθμό 375 και ειδικό 34 γίνεται δεκτή.
Η τροπολογία με γενικό αριθμό 380 και ειδικό 36 γίνεται αποδεκτή με την εξής τροποποίηση: Στο τέλος της παραγράφου 1 του άρθρου 1 του σχεδίου νόμου, προστίθεται η φράση: «ή Ε. το συνολικό κόστος της επένδυσης είναι πάνω από 5 εκατομμύρια ευρώ για επενδύσεις ανάπτυξης επιχειρηματικών πάρκων του Μέρους Β’ του ν.3982/2011 (ΦΕΚ Α’ 143).»
Η τροπολογία με γενικό αριθμό 390 και ειδικό 37 γίνεται δεκτή.
Κυρίες και κύριοι συνάδελφοι, αναφέρθηκα τόσο σε υπουργικές όσο και σε βουλευτικές τροπολογίες που έγιναν αποδεκτές με κάποιες βελτιώσεις. Δεν μπορούσα να κάνω τίποτα άλλο απ’ αυτό που επιτάσσει ο Κανονισμός. Στη δική σας διακριτική ευχέρεια είναι να συμβουλευθείτε τα έγγραφα που είναι στη διάθεσή σας και να τοποθετηθείτε τώρα, αργότερα ή όταν ψηφιστεί το νομοσχέδιο στο σύνολό του.
Σας ευχαριστώ πολύ για τη συνεργασία. 
(Στο σημείο αυτό ο Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων κ. Κωνσταντίνος Χατζηδάκης καταθέτει για τα Πρακτικά τις προαναφερθείσες τροποποιήσεις, οι οποίες έχουν ως εξής:
                            (Να φωτογραφηθούν οι σελ. 373-375)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Προφανώς θα αρχίσει ο κύκλος των δευτερολογιών των Κοινοβουλευτικών Εκπροσώπων. Μετά θα δευτερολογήσουν οι εισηγητές.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κυρία Πρόεδρε, θα ήθελα το λόγο επί της διαδικασίας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί της διαδικασίας θα χάσουμε το χρόνο μας. Ξέρουμε τι θα πείτε. Δηλαδή, θα πάρετε κι άλλο χρόνο δευτερολογίας μετά, κύριε Παπαδημούλη; Δεν τα λέτε όλα μαζί;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα τα πω όλα μαζί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πόσα λεπτά θέλετε; Θα είναι αυτή η δευτερολογία σας γιατί έχετε και τριτολογία.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κόψτε τα απ’ τη δευτερολογία μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, έχετε το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Κύριε Υπουργέ, παρακαλώ την προσοχή σας. 
Όσο διαβάζατε αυτές τις περιπτώσεις και τις υποπεριπτώσεις α, β, γ, δ, ε, της παραγράφου, του νόμου κ.λπ., που κανείς μας αυτήν τη στιγμή δεν είναι σε θέση να αξιολογήσει, είτε στην Πλειοψηφία είτε στη Μειοψηφία -γιατί δεν είμαστε υπεράνθρωποι- ο συνάδελφος Θοδωρής Δρίτσας μού θύμισε μια ιστορία από το 1930. Εκ παραδρομής είχε νομοθετηθεί και το σημείωμα που συνόδευε κάποιες τροπολογίες της εποχής και πέρασε στο ΦΕΚ «και ό,τι άλλο επιθυμεί ο κύριος Νικολόπουλος». Καμμία σχέση με το σημερινό Νικολόπουλο, εκτός αν είναι μακρινός του συγγενής. 
Για να μην καταντήσουμε εκεί και επειδή έχουμε ζήσει ιστορίες με φωτογραφικές ρυθμίσεις και τροπολογίες, που στη συνέχεια αποδείχθηκε ότι από πίσω τους έκρυβαν εξυπηρετήσεις, συμφέροντα φίλων -κόμματα κυβερνητικά της εποχής, διέγραψαν τους Βουλευτές τους που έφεραν τροπολογίες με αυτές τις διαδικασίες σας- σας παρακαλώ να μας εξηγήσετε τι δέχεστε και γιατί, σε τι αναφέρονται αυτές οι δαιδαλώδεις υποσημειώσεις, παρεμβολές, προσθήκες και τροποποιήσεις, για να καταλαβαίνουμε. 
Το ότι ορισμένα από αυτά τα προτείνει η Κυβέρνηση και ορισμένα από αυτά τα προτείνουν Βουλευτές, από μόνο του δεν λέει τίποτα, γιατί μπορεί κι ένας Βουλευτής, καλή τη πίστει να θέλει να εξυπηρετήσει κάποιο ιδιαίτερο συμφέρον της εκλογικής του περιφέρειας, κάποιου υποστηρικτή του, το οποίο να μη συμπίπτει με το δημόσιο συμφέρον. Το γεγονός ότι έχετε υιοθετήσει μερικώς και κάποιες από τις τροπολογίες που κατέθεσαν συνάδελφοι της Αξιωματικής Αντιπολίτευσης, δεν αρκεί για να πούμε «ναι» και στα υπόλοιπα. 
Νομίζω ότι στο όνομα όλων των συναδέλφων, που είμαστε λίγοι από τους τριακόσιους αυτήν τη στιγμή εδώ, πρέπει να κατανοήσετε την ανάγκη να μας δοθούν διευκρινίσεις. Δηλαδή από τις τροπολογίες που κατατέθηκαν και που αφορούν τίτλους –δεν εννοώ τώρα το σύνολο- το τάδε, το τάδε και το τάδε, δεχόμαστε αυτά, δεν δεχόμαστε εκείνα, ζητάμε, πρώτον, μία πρόταση επί της διαδικασίας, κυρία Πρόεδρε, και, δεύτερον, αυτά τα «σανσκριτικά», τα νομοτεχνικά που μας διαβάσατε, να μας μοιραστούν πριν την ώρα της ψηφοφορίας…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τώρα θα μοιραστούν, προφανώς.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αλλιώς, αν αυτό δεν γίνει, να τα αποσύρετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Μπορώ να έχω το λόγο, κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Υπουργέ.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Παπαδημούλη, νομίζω ότι γνωριζόμαστε και ξέρετε και το χαρακτήρα μου και γι’ αυτόν το λόγο υπομειδιούσα όταν διάβαζα όλα αυτά, αλλά ξέρετε ότι το επιτάσσει ο Κανονισμός της Βουλής. Θα προτιμούσα να το καταθέσω γιατί έτσι δεν θα χρειαζόταν σαν τον ιεροψάλτη να διαβάζω όλο αυτό το κείμενο. Αλλά είναι μεγάλο νομοσχέδιο με πολλές τροπολογίες. Ας είμαστε λοιπόν ειλικρινείς, τι θα μπορούσα να κάνω; Δηλαδή εσείς αν ήσασταν στη θέση μου, τι θα κάνατε;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Να μας εξηγήσετε.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Βεβαίως, μα εδώ είμαι. Έχει γίνει συζήτηση, τόσο στην επιτροπή όσο και στην Ολομέλεια. Οι τροπολογίες της Κυβέρνησης συζητήθηκαν και η Κυβέρνηση επιμένει στην υιοθέτησή τους με κάποιες ελάχιστες διορθώσεις, οι οποίες είναι απολύτως σαφείς. Στην πραγματικότητα κάποια τροποποίηση κάνουμε στην τροπολογία για τις απαλλοτριώσεις, όπου επειδή αναφέρεται δύο φορές η αντικειμενική αξία, βγαίνει από την πρώτη περίπτωση επειδή είναι μία περιττή αναφορά.
 Από κει και πέρα, είναι τροπολογίες συναδέλφων που είτε τις είχαν παρουσιάσει εδώ είτε τις έχουν καταθέσει και είναι διαθέσιμες και μπορείτε να τους συμβουλευτείτε. Βλέπετε ότι δεν κλείνουμε τη συζήτηση. Είμαστε εδώ για να συζητήσουμε. Και αμέσως μετά ο κ. Μηταράκης, που είναι ο καθ’ ύλην αρμόδιος Υπουργός, θα σας δώσει εξηγήσεις…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα μας εξηγήσει, δηλαδή, ο κ. Μηταράκης.</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κοιτάξτε, ξαναλέω, είναι ο καθ’ ύλην αρμόδιος Υφυπουργός και χειρίστηκε το συγκεκριμένο νομοσχέδιο. 
Από την πλευρά των αρμοδιοτήτων μου, ήμουν αρμόδιος για τα θέματα του ΕΣΠΑ και των απαλλοτριώσεων, για τα θέματα της ΥΠΑ και για τα θέματα των αεροδρομίων. Νομίζω ότι υπήρξα σαφής στην τοποθέτησή μου. Και είμαστε εδώ, ο κ. Καλογιάννης για τα θέματα που τον αφορούν, ο κ. Μηταράκης που είναι ο κατ’ εξοχήν αρμόδιος γι’ αυτό το νομοσχέδιο και θα σας δώσει εξηγήσεις. Δεν υπάρχει λόγος να στενοχωριόμαστε γι’ αυτό το πράγμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Επομένως οι Κοινοβουλευτικοί Εκπρόσωποι κρατάτε το χρόνο σας. Να μπούμε στις προτασσόμενες δευτερολογίες των τεσσάρων συναδέλφων που ζήτησαν το λόγο.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Μπορώ να έχω το λόγο, κυρία Πρόεδρε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Υφυπουργέ, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Θέλω να διευκρινίσω κάτι πάνω στην ομιλία του Υπουργού, του κ. Χατζηδάκη.
Η Κυβέρνηση αποδέχτηκε δέκα τροπολογίες συνολικά, βουλευτικές και υπουργικές. Όλες αυτές οι τροπολογίες έχουν μοιραστεί κι έχουν κατατεθεί κανονικά. 
Από τις δέκα τροπολογίες, τις επτά τις αποδέχτηκε αυτολεξεί ή με νομοτεχνικές βελτιώσεις που έχουν μοιραστεί από τις 10.00΄ το πρωί. Άρα στις επτά τροπολογίες δεν υπάρχει κανένα θέμα σύγχυσης της Αίθουσας από τη διαδικασία. Είναι αυτολεξεί όπως έχουν κατατεθεί. 
Σε δύο τροπολογίες έγιναν ελάχιστες διαφοροποιήσεις. Με την τροπολογία με γενικό αριθμό 284 που αναφέρεται στα δημόσια ΚΤΕΟ, για τα οποία είχε κατατεθεί μία τροπολογία για παράταση κατά είκοσι μήνες, η Κυβέρνηση αποδέχτηκε δεκατέσσερις μήνες. 
Σε μια δεύτερη τροπολογία έγινε μια νομοτεχνική βελτίωση στο δικαίωμα υπαγωγής στο fast track επενδύσεων πάνω από 5 εκατομμύρια ευρώ για επενδύσεις ανάπτυξης επιχειρηματικών πάρκων. Ήταν κατατεθειμένη τροπολογία, απλώς έγινε μια νομοτεχνική βελτίωση κατά την αποδοχή.
Η πολυπλοκότητα της συζήτησης και όλο αυτό το τρίλεπτο που αναγκάστηκε να διαβάσει, σύμφωνα με τον Κανονισμό της Βουλής, ο κύριος Υπουργός, αφορά στην τροπολογία με γενικό αριθμό 366 και ειδικό 28 που έχει καταθέσει το Πανελλήνιο Σοσιαλιστικό Κίνημα. Είναι μια τροπολογία, η οποία καλύπτει για την ακρίβεια δεκατρία θέματα. Η Κυβέρνηση δέχτηκε κάποια από αυτά. Δεν μας δόθηκε η δυνατότητα να απαντήσουμε με νούμερα. Έπρεπε να διαβάσουμε ολόκληρο το κείμενο για το τι αποδεχόμαστε.
 Άρα το 95% της ομιλίας του Υπουργού είναι επί της τροπολογίας με γενικό αριθμό 366 του ΠΑΣΟΚ, που έχει διανεμηθεί. Διάβασε ποια κομμάτια δέχεται. Όσα δεν διάβασε δεν τα έχει αποδεχτεί ο Υπουργός. Άρα δεν υπάρχει καμμία έκπληξη. Ήταν λίγο πολύπλοκο, πράγματι, το παραδεχόμαστε όλοι, αλλά όλα έχουν μοιραστεί.
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ.
Ο κ. Αθανάσιος Πετράκος έχει το λόγο για τρία λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ πολύ, κυρία Πρόεδρε, παρ’ ότι είχα ετοιμαστεί για έξι λεπτά, ελπίζω να υπάρξει μια ανοχή.
Κύριοι Υπουργοί, κυρία Πρόεδρε, κυρίες και κύριοι συνάδελφοι, όταν σε μια χώρα συνεχίζεται με αμείωτη ένταση η πολιτική της λεγόμενης εσωτερικής υποτίμησης, όταν συνεχώς μειώνεται ο κατώτατος μισθός, όταν μειώνεται το εισόδημα του κόσμου, τότε δεν μπορεί να υπάρξει ανάπτυξη, όσους αναπτυξιακούς νόμους και να φέρετε. Το μόνο που επιτυγχάνετε είναι να προσφέρετε εργαζόμενους με ακόμα χαμηλότερα μεροκάματα και ουσιαστικά να μετατρέψετε ολόκληρη τη χώρα σε μία ειδική οικονομική ζώνη. Αυτό, όμως, δεν λέγεται ανάπτυξη. Έτσι επιστρέφουμε στο Μεσαίωνα. Εσείς, όμως, ακολουθείτε αυτήν την πολιτική.
Τι έρχεται τώρα ο αναπτυξιακός νόμος να δημιουργήσει; Δημιουργεί επενδυτές δύο ταχυτήτων: τους στρατηγικούς και τους λοιπούς, που δυστυχώς θα τους ονομάσουμε «φουκαράδες». Οι πρώτοι απολαμβάνουν -πέραν της ευκαιρίας που η άνιση οικονομική δυνατότητα τους προσφέρει- και μια σειρά διευκολύνσεων καθώς και μια fast track εξυπηρέτηση. Οι λοιποί, οι δεύτερης κατηγορίας επενδυτές, οι μικρομεσαίοι, συνεχίζουν με άλλα λόγια να αφήνονται στα δόντια του κρατικού γραφειοκρατικού Μινώταυρου. 
Η ανάπτυξη της χώρας μας, όμως, στηρίζεται στις μικρομεσαίες επιχειρήσεις και εσείς με την πολιτική της εσωτερικής υποτίμησης ουσιαστικά έχετε διαλύσει την εσωτερική αγορά. Ουσιαστικά οδηγείτε τις μικρομεσαίες επιχειρήσεις να κλείνουν η μια πίσω από την άλλη. Αυτό -επαναλαμβάνω- δεν λέγεται ανάπτυξη.
Η ανάπτυξη δεν έρχεται απλώς με νόμους μειώσεων των μισθών. Έρχεται όταν υπάρχουν υποδομές στη μεταφορά, στην ενέργεια, στις επικοινωνίες. Τι κάνετε εσείς; Ξεπουλάτε τα πάντα. 
Τι έχουμε σήμερα, παραδείγματος χάριν, στην ενέργεια; Όλα τα ενεργειακά κέντρα και της Πτολεμαΐδας και της Κοζάνης και της Μεγαλόπολης αντιμετωπίζουν σοβαρά προβλήματα, λόγω έλλειψης προσωπικού και μη δυνατότητας να χρησιμοποιηθούν εκατοντάδων εκατομμυρίων μηχανήματα που υπάρχουν. Αυτό, μαζί και με όλες τις ρυθμίσεις που έχετε κάνει, συνεπάγεται να έχουμε αύξηση του κόστους της ενέργειας σημαντική, ακόμα και για τις επιχειρήσεις και φωνάζουν ακόμα και οι επιχειρηματίες.
Τρίτο ζήτημα. Τι κάνετε, κύριε Υπουργέ; Ήρθατε και μας είπατε -μιας και ο χρόνος είναι περιορισμένος- ότι δεν τρέχει τίποτα με τα αεροδρόμια. Εχθές έκανε μια συνέντευξη Τύπου η Ομοσπονδία Συλλόγων Υπηρεσίας Πολιτικής Αεροπορίας.
 Κύριε Υπουργέ, οφείλετε να απαντήσετε και να διαψεύσετε την ΟΣΥΠΑ -αν μπορείτε να τη διαψεύσετε- και να δεσμευτείτε ότι δεν θα κλείσει κανένα περιφερειακό αεροδρόμιο. Η ΟΣΥΠΑ, λοιπόν, σας είπε συγκεκριμένα πράγματα. Σας είπε ότι το ΤΑΙΠΕΔ ουσιαστικά, με τη μελέτη που έχει κάνει, οδηγεί στο κλείσιμο τα μικρά περιφερειακά αεροδρόμια. Γιατί; Διότι από τα τέλη υπέρ πτήσης -τα 105 εκατομμύρια ευρώ- από τα έσοδα από διάφορες μισθώσεις -που είναι 22 εκατομμύρια ευρώ- από τα τέλη εκσυγχρονισμού και ανάπτυξης αεροδρομίων -που είναι 150 εκατομμύρια- που έπρεπε όλα αυτά να πηγαίνουν στην ΥΠΑ, δεν πάει τίποτα. 
Επομένως, όπως τονίζουν οι εργαζόμενοι, η απλή αριθμητική λέει ότι δεν θα μπορέσετε να λειτουργήσετε τα περιφερειακά αεροδρόμια, γιατί θα πρέπει να τα επιδοτήσετε με 55 εκατομμύρια ευρώ.
Θα τα επιδοτήσετε; Άρα καταγγέλλει εδώ -και θέλουμε μία δέσμευση- ότι το 2013 τα ελληνικά αεροδρόμια δεν θα μπορούν να λειτουργήσουν, να εξυπηρετήσουν την αυξημένη, κατά τις εκτιμήσεις των τουριστικών παραγόντων, τουριστική κίνηση, με καταστροφικές συνέπειες, για ό,τι σημαίνει αυτό για την ανάπτυξη. Διότι ένας από τους πυλώνες ανάπτυξης της χώρας, πέρα από τη γεωργία που είπε η κ. Ουζουνίδου, είναι ο τουρισμός. Εσείς λοιπόν τι κάνετε με αυτό που κάνετε στις υποδομές; Ουσιαστικά καταστρέφετε την ανάπτυξη. Σας εξήγησα, λοιπόν, γιατί δεν είναι αναπτυξιακός νόμος, στον ελάχιστο χρόνο που είχα. 
Ευχαριστώ, κυρία Πρόεδρε, για την ανοχή σας. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ κι εγώ, κύριε Πετράκο, που κρατήσατε το χρόνο.
Ο κ. Δημήτριος Κυριαζίδης έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Ευχαριστώ, κυρία Πρόεδρε. 
Κύριοι Υπουργοί, κυρίες και κύριοι συνάδελφοι, τονίστηκε ιδιαίτερα από τους ομιλητές της Αξιωματικής Αντιπολίτευσης ο όρος «ύφεση» και ποιος ο λόγος ύπαρξης αυτού του νομοσχεδίου που συζητούμε σήμερα εδώ. Μα, ακριβώς γι’ αυτόν το λόγο. Είναι ένα εργαλείο το σημερινό νομοσχέδιο, έτσι ώστε αυτό το μεγάλο τέρας της ύφεσης να αντιμετωπιστεί. Πώς αλλιώς είναι δυνατόν να αντιμετωπιστεί, όταν δεν υπάρχουν αυτού του είδους τα εργαλεία; Βεβαίως αναφέρθηκε από τον Υπουργό ότι δεν είναι πανάκεια, όμως είναι ένα χρήσιμο εργαλείο στις ημέρες που διανύουμε. Εν πάση περιπτώσει, να υπάρξει και μία εναρμόνιση της επιχειρηματικότητας με αυτό που συμβαίνει, όχι μόνο στη χώρα μας, αλλά -θα έλεγα- και στην Ευρώπη ολόκληρη, αλλά και παγκοσμίως. 
Άρα ήταν ένα άκρως απαραίτητο νομοσχέδιο, έτσι ώστε να βοηθήσει τις επενδύσεις, γιατί επενδύσεις ακούμε κι επενδύσεις δεν βλέπουμε. Από την άλλη πλευρά, από τη δική σας πλευρά, της Αξιωματικής Αντιπολίτευσης, αλλά και γενικότερα της Αντιπολίτευσης και της Ελάσσονος, τονίστηκε ιδιαίτερα το γεγονός ότι αυτοί οι οποίοι πρόκειται να έρθουν να επενδύσουν στη χώρα πρέπει να είναι ιδιαίτερα προσεκτικοί. Μάλιστα, πέρα από τους όποιους  τεχνοκράτες είναι καλό να πάρουν μαζί τους και κάποιους ποινικολόγους, διότι ενδεχομένως να οδηγηθούμε και στη φυλακή. Κάτω από αυτές τις συνθήκες ποιος επενδυτής θα σκεφτόταν –με έναν υγιή τρόπο, θα έλεγα- να έρθει στη χώρα, όταν έχει από πλευράς Αξιωματικής Αντιπολίτευσης αυτού του είδους τις αναφορές;
Άρα το σημερινό νομοσχέδιο δίνει τη δυνατότητα και η ύφεση να χτυπηθεί –θα μου επιτραπεί να πω- αλλά και να αποτελέσει ένα βασικό εργαλείο για την ανάπτυξη της χώρας μας, που τόσο έχει υστερήσει. 
Βεβαίως, είμαι υποχρεωμένος να αναφερθώ ειδικότερα στην ανάπτυξη της περιφέρειας, κύριε Υπουργέ. Αναφερόμενος στον Υφυπουργό Μεταφορών, έχω πει πάρα πολλές φορές -και πρέπει να το τονίσω- ότι ο μόνος νομός της βόρειας Ελλάδας που δεν συνδέεται με την Εγνατία, είναι ο Νομός Δράμας. 
Ο Κοινοβουλευτικός μας Εκπρόσωπος, της Νέας Δημοκρατίας, πρόσφατα ήρθε στο νομό, όπου και διαπίστωσε ότι πράγματι είναι πολύ δύσκολα κανείς να πλησιάσει αυτόν τον απομονωμένο δυστυχώς νομό, διότι είναι ο μόνος νομός, όπως είπα, που δεν συνδέεται με την Εγνατία. 
Υπάρχουν δύο υδροφράγματα, κύριε Υπουργέ, και στο Νευροκόπι και στο Παρανέστι, όπου αναμένουν την έγκρισή σας, έτσι ώστε κι αντιπλημμυρικά να αντιμετωπιστούν τα ζητήματα στους δήμους αυτούς αλλά και, από την άλλη πλευρά, να αποτελέσουν και μέσα ύδρευσης και αξιοποίησης του τόπου εκεί και σε ό,τι αφορά την άρδευση των αγρών. 
Τελευταία, βέβαια, ήθελα να αναφερθώ και να τονίσω ότι ικανοποιείται ένα μεγάλο αίτημα των ενστόλων, θα μου επιτραπεί, κυρία Πρόεδρε, να πω. Αφορά την τροπολογία, σε σχέση με το Μετοχικό Ταμείο Στρατού. Είχαμε τεράστια προβλήματα σε ό,τι αφορά τους ένστολους, ειδικότερα τους συνταξιούχους, λόγω του μεγάλου των κρατήσεων και στη συνέχεια του περιορισμού σε ό,τι αφορά τα μερίσματα μέσω του Μετοχικού Ταμείου Στρατού, που πάντα υπήρχαν ή υπήρξαν εμπόδια και στα οποία δίδεται μία λύση. Θα έλεγα κατά κάποιο τρόπο υπάρχει μία εξυγίανση μέσω αυτής της τροπολογίας και δίδεται, αν θέλετε, και μία προοπτική για την εύρυθμη λειτουργία του ταμείου αλλά και για την επιβίωσή του. Αυτό ακριβώς γίνεται με αυτήν την τροπολογία. Από τα καθαρά έσοδα του ταμείου θα γίνεται αυτός ο καταμερισμός σε ό,τι αφορά τα μερίσματα.
Βεβαίως, δημιουργείται ένα αποθεματικό μέχρι το 2016, έτσι ώστε να μην ξανασυμβεί αυτό που συμβαίνει μέχρι σήμερα με το συγκεκριμένο ταμείο. 
Ως Πρόεδρος της Ομοσπονδίας των Αστυνομικών αναγκάστηκα πολλές φορές να παρέμβω στο Μετοχικό Ταμείο Στρατού, έτσι ώστε να υπάρξει επιτέλους μια εύρυθμη λειτουργία...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να κλείσετε όμως.</ChairmanSpeech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: ...μέσα από αυτήν τη διαδικασία. 
Και δεν είναι, κύριε Παπαδημούλη, μία συντεχνιακής άποψης αντιμετώπιση στο ζήτημα αυτό. Είναι ένα καίριο σημείο…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Γιατί τα λέτε σε μένα;</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Για την τροπολογία εννοώ. Ζητάω συγγνώμη.
Αλλά, θα παρακαλούσα και από την πλευρά σας αυτή η τροπολογία να γίνει αποδεκτή, έτσι ώστε να ικανοποιηθεί ένα αίτημα.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το μέρισμα χρειάζεται να…</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Με αυτήν την τροπολογία αυτό ακριβώς γίνεται και πιστεύω ότι θα συνδράμετε και εσείς στην ψήφισή της.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Θάνος Μωραΐτης.
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ευχαριστώ, κυρία Πρόεδρε.
Αναμφίβολα πρόκειται για μια σημαντική νομοθετική πρωτοβουλία. Προσπαθεί το Υπουργείο Ανάπτυξης να απαντήσει σε μια σειρά από αδιέξοδα προβλήματα τα οποία αντιμετωπίζει σήμερα το επενδυτικό περιβάλλον στη χώρα μας. 
Κυρία Πρόεδρε, είμαι βέβαιος για κάτι το οποίο πιστεύω, γιατί έχω και την εμπειρία από το Υπουργείο: η ανάπτυξη δεν είναι κάτι το οποίο θα διαταχθεί με ένα νομοθέτημα, με μια υπουργική απόφαση ή με ένα μαγικό ραβδί. Πιστεύω ότι χρειάζονται ολοκληρωμένες πρωτοβουλίες, που θα μπορούν να απαντήσουν με ένα συγκεκριμένο σχέδιο πάνω στα ζητήματα τα οποία έχει ανοίξει ειδικά η τελευταία τριετία-τετραετία, γιατί δεν πρέπει να ξεχνάμε ότι η χώρα μας βρίσκεται σε έναν πόλεμο. 
Πιστεύω, λοιπόν, ότι το Υπουργείο έρχεται σε πολλά άρθρα αυτού του νομοσχεδίου να δώσει κάποιες συγκεκριμένες λύσεις. Πιστεύω όμως ότι η απαίτηση όλων είναι να έχουμε ένα συνολικό, ένα ολοκληρωμένο σχέδιο για την ανάπτυξη και για τις επενδύσεις στη χώρα μας. Βεβαίως, δεν είναι επενδυτικός νόμος αυτό που έρχεται. Έρχονται διορθώσεις πάνω στον επενδυτικό νόμο, πιστεύω όμως ότι με την εμπειρία που υπάρχει σήμερα μπορούμε να δούμε πράγματα το επόμενο διάστημα τα οποία μπορούμε να βελτιώσουμε και βεβαίως να νομοθετήσουμε, ώστε οι επενδύσεις οι οποίες θα γίνονται στη χώρα μας να αφήνουν το αναπτυξιακό τους αποτύπωμα.
Έρχομαι σε κάτι το οποίο θέσαμε και στην επιτροπή. Μια σειρά από πρωτοβουλίες αυτού του νομοθετήματος αφορούν τις επενδύσεις fast track, αφορούν τις μεγάλες επενδύσεις. Πιστεύω ότι κάποια στιγμή πρέπει να ανοίξουμε τα μάτια μας όλοι. Εγώ είμαι από αυτούς που δεν περιμένουν αυτές τις μεγάλες επενδύσεις που θα αναδιατάξουν την ανάπτυξη στη χώρα. Πρέπει να ανοίξουμε τα μάτια μας, να δούμε τις μικρές και μεσαίες επενδύσεις και να δούμε πώς υποστηρικτικά μπορούμε να βοηθήσουμε αυτούς τους ανθρώπους, που έχουν μπροστά τους να αντιμετωπίσουν όλο αυτόν τον κυκεώνα γραφειοκρατίας που υπάρχει σήμερα, να δούμε πώς θα μπορέσουμε να είμαστε αποτελεσματικοί, ώστε να ξεπεράσουν τα προβλήματά τους. 
Έγινε μια πάρα πολύ μεγάλη κουβέντα για τις τροπολογίες. Εμείς και στην επιτροπή, κυρία Πρόεδρε, αλλά και όλες αυτές τις μέρες εδώ στην Ολομέλεια καταθέσαμε ένα συγκεκριμένο σχέδιο τροπολογιών και δράττομαι της ευκαιρίας να αναφέρω ένα παράδειγμα. Μέσα στις τροπολογίες τις οποίες έχουμε καταθέσει και έγιναν δεκτές από τον κύριο Υπουργό είναι η τροπολογία η οποία αφορά τις εγγυητικές επιστολές. Το είδα από κοντά όλο το έργο αυτό, όταν έβλεπα επενδυτές. Τους έβλεπα να μην μπορούν να προχωρήσουν σε επενδύσεις, γιατί δεν τους έδινε η τράπεζα την εγγυητική επιστολή. Πιστεύω ότι η συγκεκριμένη τροπολογία που καταθέτει το ΠΑΣΟΚ σήμερα, η οποία γίνεται δεκτή από τον κύριο Υπουργό και δημιουργεί τον ειδικό δεσμευμένο τραπεζικό λογαριασμό, δίνει λύση στο αδιέξοδο πάρα πολλών -μικρών ειδικά- επενδυτών σε αυτήν τη δύσκολη συγκυρία.
Θεωρώ θετικό ότι το νομοσχέδιο λύνει το μεγάλο θέμα του παράκτιου μετώπου. Δίνει μια σειρά από λύσεις και τελειώνει το θέμα με τα υδατοδρόμια. Θέλω όμως να κάνω δύο παρατηρήσεις. Η πρώτη αφορά το «Παράκτιο Μέτωπο». Θα πρέπει να ξεκαθαρίσουμε και να βάλουμε πάρα πολύ καλά στο μυαλό μας ότι δεν μπορεί να γίνει αξιοποίηση του «Παράκτιου Μετώπου», που μπορεί για το μέλλον να είναι φάρος ανάπτυξης και εξέλιξης για την Αττική και όλη την Ελλάδα,  αν δεν λάβουμε υπ’ όψιν μας και τις απόψεις των δήμων και της περιφέρειας.
Κλείνω τη δεύτερη παρατήρησή μου για το «Παράκτιο Μέτωπο», λέγοντας  -το είπαμε και στην επιτροπή- ότι εγώ κρατώ επιφυλάξεις για το αν πρέπει να δημιουργηθεί μια ακόμη εταιρεία με ό,τι συνεπάγεται αυτό και να μην παραχωρηθεί αυτή η αρμοδιότητα διαχείρισης σε κάποια από τις εταιρείες που υπάρχουν σήμερα.
Βλέπω ότι δεν έχω άλλο χρόνο, κυρία Πρόεδρε. 
Κλείνω, λέγοντας ότι είναι πράγματι θετικές οι ρυθμίσεις αυτού του νομοσχεδίου. Αυτό το οποίο, όμως, περιμένουμε και θέλουμε για να απαντήσουμε στα αδιέξοδα τα οποία αντιμετωπίζει ο ελληνικός λαός -η οικονομία μας- είναι ένα ολοκληρωμένο σχέδιο, το οποίο μπορεί και θα απαντά σ’ αυτά τα προβλήματα και θα δίνει έναν τόνο ελπίδας αισιοδοξίας. 
Σας ευχαριστώ.</ChairmanSpeech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε, κύριε Μωραΐτη. 
Ο κ. Κουτσογιαννακόπουλος έχει το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Ευχαριστώ, κυρία Πρόεδρε.  
Μετά ταύτα και δεδομένου του περιορισμένου του χρόνου, θα αρκεστώ μόνο σε δυο παρατηρήσεις γενικότερου χαρακτήρα. 
Κύριε Υπουργέ, κύριοι Υφυπουργοί, ακούστηκαν πολλά σήμερα εδώ. Το θετικότερο απ’ όλα είναι η συμμετοχή που υπήρξε με τις τροπολογίες, πλην ελαχίστων, οι οποίοι εξακολουθούν να αρνούνται οτιδήποτε έχει να κάνει με επένδυση, παραγωγικότητα και απασχόληση και οι οποίοι μονίμως αρνούνται τον κοινοβουλευτισμό, το «κοινώς βουλεύεσθαι» και επιδεικνύουν μόνο στείρα άρνηση και αντίρρηση. Αυτό εξακολουθεί και παραμένει έλλειμμα. 
Για μένα, ο σκοπός του νομοσχεδίου δεν είναι, όπως ειπώθηκε, η ανάπτυξη και η δημιουργία νέων θέσεων. Αυτό είναι το επέκεινα, κύριε Υπουργέ. Ο σκοπός του νομοσχεδίου είναι επιτέλους κάποιος ή κάποιοι να αρχίσουν να αναλαμβάνουν ευθύνες. 
Η συναρμοδιότητα σ’ αυτόν τον τόπο και τα δεκαοκτώ ως είκοσι τρία ή σε άλλες περιπτώσεις τριάντα δύο συναπαιτούμενα έγγραφα, για να προχωρήσει οτιδήποτε, είναι απεμπόληση ευθύνης. Αν δεν αναλάβουμε την ευθύνη -και εν προκειμένω εσείς, με τη στήριξη και την υποστήριξη τη δική μας- δεν πρόκειται να ξεκολλήσει τίποτα σ’ αυτόν τον τόπο. 
Αν είχα κάποιες επιμέρους επιφυλάξεις για τις ανώνυμες εταιρείες που συνιστώνται, υποτίθεται, για να διαχειριστούν τα επιμέρους μέρη του νομοσχεδίου, ήταν μην τυχόν περιπέσουμε πάλι σε μια ακόμη δίνη δημοσίου φορέα, ο οποίος αρνείται να αναλάβει ευθύνη και μονίμως προσπαθεί να κατοχυρώσει το ανεύθυνο. 
Αυτό, λοιπόν, το οποίο εγώ σπεύδω πρώτα απ’ όλα να καλέσω και να πω είναι ότι ναι, δείχνετε γενναιότητα νομοθετική, ναι, αναλαμβάνετε την ευθύνη. Θέλουμε τις υπογραφές από εδώ και πέρα. Δεν έχουμε να φοβηθούμε τίποτα, εφόσον όλα τηρούνται κατά το νόμο. 
Κύριε  Υπουργέ, θέλω να κάνω μια παρατήρηση με αφορμή τα υδατοδρόμια. Δεν ξέρω τελικά τι έχει μείνει στο Υπουργείο Ναυτιλίας και τι έχει μείνει σε εσάς σε σχέση με τα λιμάνια. Ειπώθηκε πάρα πολύ σωστά από μια συνάδελφο της ΔΗΜΑΡ -δεν θυμάμαι ποια ακριβώς ήταν- ότι τα δρομολόγια των υδροπλάνων θα συμπληρώσουν τα δρομολόγια της ακτοπλοΐας και της αεροπλοΐας. 
Ένα θέμα το οποίο ετέθη πάρα πολύ εμφατικά στις Κυκλάδες ήταν αυτό, δηλαδή να συνδεθούν τα δρομολόγια κατά τέτοιο τρόπο, ούτως ώστε να λειτουργούν με ανταπόκριση σε σχέση κυρίως με τα αεροδρόμια ή τις κύριες γραμμές των Κυκλάδων. 
Ένα δεύτερο θέμα ήταν το να επισπευσθούν οι διαδικασίες για την αξιοποίηση των λιμένων και όσα δεν θα δοθούν σε ιδιώτες θα πρέπει πάραυτα να εξωραϊσθούν. Υπάρχουν αυτήν τη στιγμή λιμάνια τα οποία έχουν συνθήκες σταβλισμού των αναμενόντων επιβατών. Δεν έχουν ούτε καν τουαλέτες. Μπαίνουμε μέσα σε περίοδο όπου περιμένουμε από αυτό που λέγεται «βαριά βιομηχανία» τον προσπορισμό εσόδων. Ας επισπεύσουμε και εκεί. Οι καιροί ου μενετοί. 
Σας ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε κι εμείς, κύριε Κουτσογιαννακόπουλε. 
Το λόγο έχει ο κ. Σταύρος Καλογιάννης, Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων. 
<Parlmember>ΣΤΑΥΡΟΣ ΚΑΛΟΓΙΑΝΝΗΣ</Parlmember> (Αναπληρωτής Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ευχαριστώ πολύ,  κυρία Πρόεδρε. 
Θα προσπαθήσω, μέσα στο χρόνο που έχω, να κάνω ορισμένες αναφορές σε συγκεκριμένα άρθρα του νομοσχεδίου το οποίο συζητάμε και αφορούν θέματα τηλεπικοινωνιών και δημοσίων έργων. 
Το νομοσχέδιο αυτό -επιτρέψτε μου να πω- είναι μια ολοκληρωμένη πρόταση, αναμορφώνει, βελτιώνει ουσιαστικά τον υφιστάμενο νόμο, με σκοπό τη διαμόρφωση ενός πράγματι φιλικού επιχειρηματικού περιβάλλοντος και παράλληλα απλουστεύει και επιταχύνει τις σχετικές διαδικασίες. 
Στο άρθρο 58 υπάρχουν ρυθμίσεις που αφορούν τον τομέα των τηλεπικοινωνιών. Ειδικότερα, η παράγραφος 2 ρυθμίζει θέματα εγκαταστάσεων κεραιών. Δεν θα μπω σε λεπτομέρειες. Είναι πολύ λίγος ο χρόνος. Αναφέρεται σε κατεδαφίσεις κεραιών, ηλεκτροδότηση κεραιών και ρυθμίζει θέματα εγκαταστάσεων κεραιών μέσα σε δασικές εκτάσεις. Η παράγραφος 3 αναφέρεται στη φορητότητα αριθμού, μία σημαντική ρύθμιση. Ουσιαστικά εναρμονιζόμαστε πλήρως με τη σχετική κοινοτική οδηγία, έτσι ώστε η μεταφορά αριθμών και η ενεργοποίησή τους να γίνονται το συντομότερο δυνατό, ακόμα και εντός μίας ημέρας.
Θα μείνω λίγο περισσότερο στο άρθρο 59, το οποίο αφορά τροποποίηση διατάξεων του ν. 3669/2008, δηλαδή του Κώδικα Δημοσίων Έργων, και θα αναφερθώ ειδικότερα στις ρυθμίσεις που εισάγουμε. Θέλω εξαρχής να πω ότι για τις ρυθμίσεις αυτές είχαμε μία πολύ στενή συνεργασία με το σύνολο του τεχνικού κόσμου και υπήρξε πράγματι θετική ανταπόκριση στο μεγαλύτερο κομμάτι των ρυθμίσεων που εισάγονται, αν όχι στο σύνολο. 
Ειδικότερα, αυστηροποιούμε το σύστημα μελέτη-κατασκευή. Πρέπει να πω ότι τα τελευταία χρόνια υπάρχουν πάρα πολλές αιτήσεις από πλευράς φορέων προς το Υπουργείο Ανάπτυξης και Υποδομών για έγκριση δημοπράτησης έργων με το σύστημα μελέτη-κατασκευή, από απλά έργα μέχρι πιο σύνθετα. Το άρθρο 8 του  ν. 3669/2008 καθορίζει πολύ συγκεκριμένες προϋποθέσεις βάσει των οποίων μπορεί ένα σύνθετο έργο να προχωρήσει με το σύστημα μελέτη-κατασκευή. 
Αξιοποιήσαμε πόρισμα ομάδας εργασίας, που είχε γίνει το προηγούμενο χρονικό διάστημα στο Υπουργείο με τη συμμετοχή εκπροσώπων του ΤΕΕ, του ΙΟΚ, των μελετητών, των εργοληπτικών οργανώσεων, και με την προτεινόμενη ρύθμιση -αναφέρομαι στις παραγράφους 1 έως 3 του άρθρου 60 του σχεδίου νόμου που συζητάμε-  αυστηροποιείται το σύστημα μελέτη-κατασκευή και καταργείται για τις διακηρύξεις που πρόκειται να εκδοθούν από εδώ και πέρα η δυνατότητα συνδυασμού του συστήματος προσφορών μελέτης-κατασκευής με άλλο σύστημα υποβολής προσφορών στη δημοπράτηση ενός έργου. Καταργούνται συνεπώς και οι σχετικές διατάξεις στο άρθρο 8 του ν. 3669/2008, που εφαρμόζονταν, όταν το σύστημα μελέτη-κατασκευή συνδυαζόταν με άλλα συστήματα προσφοράς. 
Μια νέα ρύθμιση είναι η θέσπιση παραβόλου για την υποβολή ενστάσεων, προκειμένου να περιοριστεί η άνευ αποχρώντος λόγου υποβολή τους, που καθυστερεί τις σχετικές διαδικασίες στις συμβάσεις. Το παράβολο είναι αναλογικό. Κυμαίνεται από 0,05‰ επί του προϋπολογισμού του έργου χωρίς αναθεώρηση και ΦΠΑ και δεν  μπορεί να είναι μικρότερο των 250 ευρώ και μεγαλύτερο των 50.000 ευρώ. Εφόσον η ένσταση γίνει αποδεκτή, το ποσό του παραβόλου επιστρέφεται. 
Μια πολύ σημαντική ρύθμιση σε ό,τι αφορά τον τεχνικό κόσμο είναι η μείωση των ποσοστών των πρόσθετων εγγυήσεων. Με τις διατάξεις του άρθρου 59 και για όσα έργα η διακήρυξη θα δημοσιευθεί εφεξής, μειώνονται κατά το ήμισυ τα ποσοστά της εκατοστιαίας μονάδας της πρόσθετης εγγύησης που προβλέπονται στην παράγραφο 2 του άρθρου 35 του ν. 3669/2008. Γνωρίζουμε όλοι ότι την τελευταία τριετία έχουν δημιουργηθεί πολύ μεγάλες δυσκολίες στον τεχνικό κόσμο της χώρας. Πολλές τεχνικές εταιρείες αδυνατούν κυριολεκτικά να πάρουν πρόσθετες εγγυήσεις τις οποίες επιβάλλει ο νόμος, ο οποίος κινούνταν στη σωστή κατεύθυνση, όταν ψηφίστηκε τότε. Έχουν αλλάξει όμως τελείως τα δεδομένα. 
Αναφέρω ένα ενδεικτικό παράδειγμα. Με τις υφιστάμενες διατάξεις ο ανάδοχος, που θα προσέφερε έκπτωση π.χ 35% επί του προϋπολογισμού ενός έργου, οφείλει σήμερα να προσκομίσει, επιπλέον της εγγύησης καλής εκτέλεσης, πρόσθετη εγγυητική ποσοστού 37,5% επί του  προϋπολογισμού του έργου. Με την προτεινόμενη τροποποίηση η πρόσθετη εγγύηση που οφείλει να προσκομίσει ο ανάδοχος ανέρχεται στο 18,75% του προϋπολογισμού του έργου. 
Επιπλέον, με την παράγραφο 7 του προτεινόμενου άρθρου 59 τροποποιούμε και το τελευταίο εδάφιο του άρθρου 35, του ν. 3669/2008, περιορίζοντας σε ποσοστό 20% της αρχικής, έναντι 40%, που ισχύει σήμερα, την εγγύηση καλής εκτέλεσης, αμέσως μετά την έγκριση του πρωτοκόλλου προσωρινής παραλαβής του έργου, εφόσον δηλαδή η αρμόδια επιβλέπουσα υπηρεσία  έχει προχωρήσει στην προσωρινή παραλαβή του έργου. Η ρύθμιση αυτή αφορά όλες τις συμβάσεις για τις οποίες δεν έχει εκδοθεί ακόμη πρωτόκολλο προσωρινής παραλαβής των έργων. 
Σας καλώ, κυρίες και κύριοι συνάδελφοι, να ψηφίσετε και το νομοσχέδιο, γιατί είναι εξαιρετικά καλά δουλεμένο και τα συγκεκριμένα άρθρα, τα οποία πράγματι μπορούν να βοηθήσουν ουσιαστικά τον τεχνικό κόσμο της χώρας.
Ευχαριστώ πάρα πολύ.
(Χειροκροτήματα από την πτέρυγα της Νέας Δημοκρατίας)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ευχαριστούμε κι εμείς, κύριε Υπουργέ. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα οκτώ μαθητές και μαθήτριες και τέσσερις  εκπαιδευτικοί συνοδοί τους από το 12ο Δημοτικό Σχολείο Κέρκυρας. 
Η Βουλή τούς καλωσορίζει. 
(Χειροκροτήματα από όλες τις πτέρυγες της Βουλής)
Ο κ. Γεώργιος Σταθάκης έχει το λόγο για τέσσερα λεπτά.</ChairmanSpeech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Σήμερα ακούσαμε πολλά από την Κυβέρνηση για τις απόψεις του ΣΥΡΙΖΑ για την ανάπτυξη. 
Το πρώτο που μου έκανε εντύπωση είναι ότι ο κ. Βορίδης χαρακτήρισε εμένα και τον κ. Παπαδημούλη –επαναλαμβάνω, εμένα και τον κ. Παπαδημούλη- ότι οραματιζόμαστε να γίνουμε κρατικοί κεντρικοί γραφειοκράτες, οι οποίοι θα αποφασίζουμε ποιες επενδύσεις θα γίνονται στη χώρα και ποιες όχι. 
Φαντάζομαι ότι το επιχείρημα δεν είναι πολύ πειστικό –με κοιτάτε υποθέτω όλοι, σας βλέπω και εγώ- γνωρίζετε το λόγο μου και του κ. Παπαδημούλη, μακριά –απεταξάμην- από τέτοιους ρόλους. 
Αντίθετα, οραματιζόμαστε πιο ρεαλιστικά πράγματα, όπως το να βγάλουμε από τη φτωχοποίηση τη χώρα, την οποία έχει καταδικάσει η πολιτική της Κυβέρνησής σας. Οραματιζόμαστε μία ανάπτυξη η οποία θα είναι πραγματική, θα φέρει και θα δημιουργήσει θέσεις εργασίας, χωρίς ιδεολογικές αγκυλώσεις. 
Αν διαβάσετε λίγο το πρόγραμμα του ΣΥΡΙΖΑ, θα ήταν ανόητο να ισχυριστεί κανείς ότι θα φέρουμε την παραγωγική ανασυγκρότηση στη χώρα, θα βγάλουμε την Ελλάδα από το μνημόνιο, θα φτιάξουμε μια νέα ανεπτυγμένη Ελλάδα, χωρίς επενδύσεις. Φυσικά και είμαστε υπέρ των επενδύσεων, φυσικά και είμαστε υπέρ των ιδιωτικών, των δημόσιων, των επενδύσεων κοινωνικής οικονομίας και αυτό είναι το σχέδιο του ΣΥΡΙΖΑ για την παραγωγική ανασυγκρότηση της ελληνικής οικονομίας. 
Εμείς θα μεταρρυθμίσουμε το κράτος, το οποίο αδυνατείτε να μεταρρυθμίσετε εσείς και ο νόμος σας το παραδέχεται. Δεν μπορείτε να κάνετε αλλαγές στο κράτος, γι’ αυτό και τα δίνετε είτε σε ιδιώτες -δημόσιες λειτουργίες το λέει ο επενδυτικός νόμος, ο αναπτυξιακός- είτε τα δίνετε, φτιάχνοντας αυτό το υπερσυγκεντρωμένο κράτος, στο Υπουργείο.  
Θα μείνω, όμως, σε ένα θέμα, το οποίο έθιξε ο κ. Υπουργός και αφορά την ιδιωτικοποίηση των αεροδρομίων. Καλώ τον Υπουργό να μας πει ένα αεροδρόμιο στη Γαλλία, στην Ιταλία, στη Γερμανία, στη Δανία, στη Σουηδία, στη Νορβηγία, στην Ισπανία, το οποίο να έχει παραχωρηθεί σε ιδιώτες. Πείτε μου ένα. 
Διότι είναι άλλο πράγμα να φέρνουμε ως παράδειγμα τη μνημονιακή Πορτογαλία και τις εμμονές των μνημονιακών δυνάμεων στην Ελλάδα, στην Πορτογαλία, στη Λετονία, στην Ουγγαρία να ιδιωτικοποιούν τα αεροδρόμιά τους και άλλο πράγμα να το ανάγουμε σε ευρωπαϊκή πολιτική και εμπειρία. Δεν ισχύει. Είναι λάθος.  
Όταν ιδιωτικοποιείτε τα αεροδρόμια σε μία καθ’ όλα τουριστική χώρα, θα έπρεπε να έχουμε συζήτηση επί της ουσίας, πρώτα απ’ όλα με όλους τους τουριστικούς φορείς, να ακούσουμε τη θέση των ξενοδόχων, των τοπικών κοινωνιών.
Προέρχομαι από τα Χανιά, τα οποία έχουν ένα εξαιρετικό αεροδρόμιο. 
Πρώτον, κανένα δημόσιο αεροδρόμιο δεν επιβαρύνει το δημόσιο προϋπολογισμό, κανένα. Τα αεροδρόμια δεν επιβαρύνουν το δημόσιο προϋπολογισμό. Χρειάζεται ιδεολογική εμμονή για να προχωρήσετε σε αυτό το μέτρο. 
Δεύτερον, το αεροδρόμιο στα Χανιά, όπως και κάθε άλλο δημόσιο αεροδρόμιο, είναι πιο φθηνό από το ιδιωτικό αεροδρόμιο «Ελευθέριος Βενιζέλος» το οποίο κατέστρεψε τον τουρισμό στην πρωτεύουσα.
Τρίτον, εγκρίθηκε το πρόγραμμα 100 εκατομμύριων για την επέκταση του αεροδρομίου των Χανίων. Ποιος θα παραλάβει το δημόσιο έργο των 100 εκατομμυρίων; Θα επεκτείνουμε το αεροδρόμιο για να το δώσετε σε ιδιώτη; 
Τέταρτον, χρησιμοποιείται το δημόσιο αεροδρόμιο των Χανίων στα επενδυτικά σχέδια της «RYAN AIR», να γίνει τουριστική βάση για ευρύτερη δραστηριοποίηση της «RYAN AIR». Γιατί, θα το πουλήσετε; Εμποδίζει ο δημόσιος χαρακτήρας τη μετεξέλιξη ενός αεροδρομίου σε έναν αναπτυξιακό πόλο της «RYAN AIR»; 
Χρειάζεται ιδεολογικές εμμονές, ιδεολογικές αγκυλώσεις, ιδεολογικές φαντασίες και σκληρά συμφέροντα -και το υπογραμμίζουμε αυτό- διότι τα αεροδρόμια τα οποία επιχειρείτε να ιδιωτικοποιήσετε -εδώ ήμαστε- θα καταλήξουν σε έναν ιδιώτη και μία εταιρεία. Το καταγγέλλουμε ευθέως. Ο ΣΥΡΙΖΑ δεν θα συναινέσει σε τέτοιους σχεδιασμούς. Αυτό δεν είναι απειλή, είναι πραγματικότητα.
Θέλετε να ιδιωτικοποιήσετε τα αεροδρόμια. Φέρτε χωριστό νομοσχέδιο, να το συζητήσουμε, με χώρο, με χρόνο, με διαδικασίες, με απόψεις φορέων. Δεν μπορεί να φέρνετε ως τροπολογία τα ιδιωτικά αεροδρόμια στον επενδυτικό νόμο. Δεν γίνεται! Αποσύρετέ το και φέρτε χωριστό νομοσχέδιο με πλήρες σχέδιο, όπως το σκέφτεστε, αλλά να έχουμε και το χρόνο και τον τόπο και τις διαδικασίες και τους φορείς για να γίνει μια συνολική συζήτηση.
Αυτά είναι εν κρυπτώ και είναι ξένα προς τις διαδικασίες.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ και εγώ. 
Το λόγο έχει ο κ. Μιλτιάδης Βαρβιτσιώτης. Συγγνώμη, υπήρξε παρανόηση και δεν σας έδωσα το λόγο πριν.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Δεν πειράζει, κυρία Πρόεδρε. Άλλωστε είναι χαρά να διαδέχομαι στο Βήμα και στο λόγο το συνάδελφο κ. Σταθάκη. 
Βεβαίως, ο ίδιος δεν έχει εκφραστεί με λόγια συντρόφων του απέναντι σε επενδυτές. Αλλά υπάρχουν σύντροφοί σας, κύριε Σταθάκη, που τους αποκαλούν «γκάνγκστερ» και λένε ότι κάθε επένδυση που θα γίνει στη χώρα θα ανατραπεί στο μέλλον, δημιουργώντας μεγάλη ανασφάλεια.
Και μακάρι να καθίσετε σε ένα γραφείο να αποφασίσετε. Φοβάμαι, όμως, ότι, ακόμα και όταν έρθει εκείνη η στιγμή να αποφασίσετε κεντρικά ποιες επενδύσεις θέλετε, δεν θα συμφωνήσετε ή δεν θα ομονοήσετε μεταξύ σας. Διότι, έξω από την πόρτα θα είναι ο κ. Λαφαζάνης και το αριστερό ρεύμα του ΣΥΡΙΖΑ, που είναι ενάντια σε οποιαδήποτε ιδιωτική επένδυση. Αφήστε το, λοιπόν.
Θέσατε ορισμένα σοβαρά θέματα, κατά πόσον υπάρχει πολιτική ιδιωτικοποίησης των αεροδρομίων στην Ευρώπη. Θα σας πω χαρακτηριστικά ότι σε όλες τις χώρες της Κεντρικής Ευρώπης όπου κατασκευάστηκε καινούργιο αεροδρόμιο είναι ιδιωτικό. Θα σας πω ότι ο μεγαλύτερος ευρωπαϊκός αεροπορικός κόμβος είναι το «HEATHROW» και είναι ιδιωτική εταιρεία. Θα σας πω ότι στη Μεγάλη Βρετανία, στο Λονδίνο λειτουργούν τρία ανταγωνιστικά μεταξύ τους αεροδρόμια.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Είπα τη λέξη «Αγγλία»;</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Εμείς, για να είμαστε πάρα πολύ ειλικρινείς, δεν θεωρούμε ότι η Μεγάλη Βρετανία είναι αναγκαστικά κακό πρότυπο. Δεν θεωρούμε ότι είναι κακό πρότυπο η Μεγάλη Βρετανία, ούτε για τους οικονομικούς της θεσμούς ούτε για τη δυνατότητα παρέμβασης στην παγκοσμιοποιημένη οικονομία.
(Θόρυβος από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριοι συνάδελφοι.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember>: Ούτε για τις δυνατότητες φιλοξενίας που δίνει σε ξένες επενδύσεις. Κι αυτό, για να είμαστε πάρα πολύ ειλικρινείς. 
Και πραγματικά σας το λέω, πολλά από αυτά που τότε η κ. Θάτσερ εφήρμοζε στη Μεγάλη Βρετανία, το 10% να τα είχαμε εφαρμόσει εδώ, δεν θα είχαμε φτάσει σε αυτήν την κατάσταση. 
Διότι θα σας πω πολύ σωστά για σας που αναφέρεστε στα αεροδρόμια της Κρήτης ότι, εδώ και είκοσι χρόνια, συζητάμε τη δημιουργία καινούργιου αεροδρομίου στην Κρήτη, για μεταφορά του αεροδρομίου του Ηρακλείου και ακόμα δεν έχει προκηρυχθεί, δεν έχει χωροθετηθεί, δεν έχει βρεθεί ακόμα ο επενδυτής. Και υπάρχει η άθλια εικόνα στο αεροδρόμιο του Ηρακλείου, που είναι ένας από τους μεγαλύτερους τουριστικούς προορισμούς της χώρας. Να βλέπουμε την πραγματικότητα έτσι όπως είναι.
Δεν καταλαβαίνω γιατί θα ήταν ενάντια στα συμφέροντα του κρητικού τουρισμού η δημιουργία ενός καινούργιου αεροδρομίου, το οποίο επαγγέλλονται η μία μετά τις άλλες οι κυβερνήσεις; Αλλά χρειάζεται ιδιωτική χρηματοδότηση, ιδιωτικά κεφάλαια για να γίνει. Αυτή είναι η πραγματικότητα, κυρία Πρόεδρε.
Εγώ, νομίζω, λοιπόν, ότι σωστά φέρνουμε αυτήν τη διάταξη και θεωρώ ότι είναι προσχηματική και η αντίδρασή σας. Λέτε «να αποσύρουμε τη διάταξη και να τη συζητήσουμε σε ένα άλλο νομοσχέδιο». Σύμφωνοι. Έχετε, όμως, το θάρρος να ψηφίσετε τις σωστές ρυθμίσεις σε όλο το υπόλοιπο νομοσχέδιο; Θα άλλαζε τη στάση σας αυτό απέναντι στο σύνολο του νομοσχεδίου; 
Θεωρώ ότι έγινε μια πρωτοφανής, τουλάχιστον γι’ αυτήν την κοινοβουλευτική περίοδο, συζήτηση νομοσχεδίου και στην επιτροπή και στην Ολομέλεια. Πρώτη φορά έρχεται Κυβέρνηση και κάνει τόσες τροπολογίες αποδεκτές, που ενσωματώνει πάμπολλες παρατηρήσεις και από αυτές που έκαναν και στελέχη του ΣΥΡΙΖΑ. Θα σας πω χαρακτηριστικά ότι με πρόταση στελεχών του ΣΥΡΙΖΑ φεύγει ο συντελεστής δόμησης από τις δύο εκτάσεις του Λαγονησίου.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, με την ανοχή σας θα ήθελα να μιλήσω λίγο περισσότερο. Είμαστε εισηγητές. Είναι πολύ μεγάλο νομοσχέδιο και συζητάμε και τις τροπολογίες μαζί. Δεν έχουμε ξεχωριστό χρόνο.
Παρά την απόφαση του Συμβουλίου της Επικρατείας, μειώνεται ο συντελεστής στο Λαγονήσι. Αυτό δεν ήταν πρόταση δική μας. Δική σας ήταν. Πολλές από τις προτάσεις που είπατε, που είναι λογικές, ουσιαστικές και δημιουργούν ηρεμία στην κοινωνία και ασφάλεια ακόμα και στους κοινωνικούς φορείς, τις κάνουμε δεκτές. Όπως κάνουμε δεκτές και όλες τις παρατηρήσεις που έθεσαν οι δήμαρχοι και οι κοινωνικοί φορείς, οι σύλλογοι και οι πολίτες από το Πεντελικό, που αφορούν την προστασία του Πεντελικού, εν όψει της δυνατότητας της εκκλησίας για την αξιοποίηση της περιουσίας της. 
Άρα έχει γίνει μια δουλειά και αυτό οφείλουμε να το αναγνωρίσουμε προς την Κυβέρνηση, προς τον παρόντα Υφυπουργό και στους Υπουργούς. 
Σε αυτό το οποίο καταλήγουμε –και μας λέτε ότι είστε υπέρ των ιδιωτικών επενδύσεων- δεν βλέπω να είστε τόσο στρατευμένα αντίθετα. Άρα θα το ψηφίζατε άμα αποσύραμε τα αεροδρόμια; Το ερώτημα είναι ρητορικό, δεν περιμένω την απάντησή σας.
Έρχομαι στο τελευταίο θέμα που θέλω να θίξω, κύριε Υπουργέ. Απ’ όλες τις τροπολογίες που κάνατε δεκτές, η μόνη τροπολογία που δεν κάνατε δεκτή είναι αυτή που έχει καταθέσει ο εισηγητής της Νέας Δημοκρατίας. Αυτό μου προκαλεί εντύπωση και θα σας πω ότι είναι και λάθος. 
Τι λέω και τι προτείνω; Μέσα από τους επενδυτικούς νόμους, κυρία Πρόεδρε, έχουμε δώσει 60 εκατομμύρια ευρώ για να φτιαχτούν στην Ελλάδα εργοστάσια παραγωγής φωτοβολταϊκών πάνελ. Ο κ. Καραθανασόπουλος από την Πάτρα ωρύεται, διότι αυτοί απολύουν. Διότι με την αύξηση της ανταγωνιστικότητας των κινέζικων προϊόντων, κανένας από τους εγχώριους παραγωγούς ηλεκτρικής ενέργειας με φωτοβολταϊκά δεν αγοράζει τα ελληνικά προϊόντα. Αγοράζει τα κινέζικα που είναι 30% και 40% φθηνότερα. Οι ίδιοι, λοιπόν, ήρθαν και είπαν: «Δεν τα αγοράζει κανείς. Θα κάνουμε μεγαλοεπενδύσεις, άνω των 100 εκατομμυρίων, στο fast track, οι οποίες υπήχθησαν στο fast track με την παλιά λειτουργία του, για να φτιάξουμε δικά μας φωτοβολταϊκά πάρκα». Και αδειοδοτήθηκαν. Και έρχεται σήμερα ο ΔΕΣΜΗΕ και λέει: «Δεν μπορώ να σας διασυνδέσω αυτά τα πάρκα». 
Τι πιο απλό; Να έχουν προτεραιότητα διασύνδεσης αυτές που έχουμε ήδη χαρακτηρίσει με προηγούμενες πράξεις υπουργικού συμβουλίου, από προηγούμενη κυβέρνηση, ως στρατηγικές επενδύσεις, που αξιοποιούν ελληνική βιομηχανική παραγωγή, για την οποία έχει επιδοτήσει ο ελληνικός λαός. Να μην μπαίνουν στο σωρό και στην ουρά της γραφειοκρατίας. Πραγματικά, δεν καταλαβαίνω γιατί η Κυβέρνηση δεν κάνει δεκτή αυτήν την εξαίρεση.
Είναι λογική. Ενισχύει και διαφυλάσσει, πρώτα απ’ όλα, τα λεφτά των Ελλήνων φορολογουμένων που έχουν πληρωθεί. Γιατί αύριο το πρωί αυτά τα εργοστάσια, αν οδηγηθούν στο κλείσιμο, ο κ. Καραθανασόπουλος και το ΠΑΜΕ θα έχουν πάρα πολύ δίκιο να ωρύονται ότι πήραν τα λεφτά των επενδύσεων, πήγαν χαμένα και απέλυσαν και κόσμο. 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Βαρβιτσιώτη, σας ευχαριστώ πολύ. Φαντάζομαι ότι θα σας απαντήσει ο Υπουργός.
Το λόγο έχει ο κ. Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Ευχαριστώ, κυρία Πρόεδρε.
Η πεμπτουσία της κοινοβουλευτικής διαδικασίας για τη νομοθέτηση είναι ακριβώς η συνεννόηση, η σύνθεση, η βελτίωση των νομοθετημάτων που εισηγείται η Κυβέρνηση με βάση τις απόψεις και τις προτάσεις των κομμάτων και των Βουλευτών. Βεβαίως, το αποτέλεσμα κάθε φορά κρίνεται και στην πράξη από τους ίδιους τους πολίτες. 
Με αυτήν την έννοια, θέλω να πω ότι η διαδικασία γι’ αυτό το νομοσχέδιο, από την επιτροπή μέχρι σήμερα, μπορεί να κριθεί αποτελεσματική και θετική και πρέπει να επεκταθεί και στη νοοτροπία άλλων Υπουργών. Γιατί δεν φταίνε η Βουλή ή οι Βουλευτές αλλά, κατά την άποψή μου, οι πολιτικές ηγεσίες των Υπουργείων, που δεν προωθείται αποτελεσματικά η κοινοβουλευτική διαδικασία.
Είχαμε καταθέσει συγκεκριμένες προτάσεις -πολλές από τις οποίες έχουν ενταχθεί μέσω των νομοτεχνικών βελτιώσεων που έχει διανείμει ο Υπουργός και άλλες μέσα από τις τροπολογίες- ορισμένες από τις οποίες έκανε δεκτές ο Υπουργός. 
Η όλη θεωρητική συζήτηση δεν φτάνει στο να εκπληρώσουμε το καθήκον μας απέναντι στον κόσμο, στους πολίτες. Πολύ ωραίοι λόγοι! Θα μας πει κάποιος, όμως, «οι λόγοι αρκούν;». Οι μονόλογοι, τα παχιά λόγια; Δεν φτάνουν. Πρέπει όλα αυτά που κάθε φορέας έχει υπ’ όψιν του και προτείνει ή σκέπτεται να τα προτείνει με συγκεκριμένες διατάξεις για το νομοσχέδιο. Άρα, λοιπόν, θα πρέπει αυτό να το λάβει υπ’ όψιν της κάθε πολιτική δύναμη, κάθε κόμμα και να το κάνει πράξη και να μην έρχονται εδώ να λένε λόγια και μόνο λόγια. 
Βεβαίως, έχει υπάρξει πρόοδος. Κατατίθενται προτάσεις, τροπολογίες κ.λπ.. 
Εμείς καταθέσαμε μία τροπολογία με δεκατρία-δεκατέσσερα σημεία και αναφερόμαστε σε διατάξεις που υλοποιούν αυτό που λέμε, ένα νέο αναπτυξιακό και παραγωγικό πρότυπο. Το πρώτο πράγμα που βάλαμε στην πρώτη τροπολογία -που δεν έγινε δεκτή, αλλά δεσμεύθηκε ο Υπουργός να το δει με την έκδοση προεδρικού διατάγματος- είναι η ενίσχυση των υποδομών αγροτικού τομέα, η μεταποίηση αγροτικών προϊόντων, η ενίσχυση των επιχειρήσεων του εξαγωγικού τομέα και βεβαίως των επιχειρήσεων που δημιουργούν μόνιμες θέσεις εργασίας. Δεν είναι θέμα νομοθετικό, μας είπε ο Υπουργός. Το δεχόμαστε, θα το δούμε.
Είναι μία σειρά από τροπολογίες και προτάσεις. Θα ξεχωρίσω, όμως, αυτήν που αφορά τους οργανωμένους υποδοχείς επενδύσεων. Δεν είναι το ζητούμενο ποιος θα αντικαταστήσει στην πελατειακή σχέση που έχει δημιουργηθεί -εκ των πραγμάτων- πολιτικής, δημοσίου και επιχειρηματικότητας, ποιος θα είναι ο παράγοντας που θα παίξει το παιχνίδι, κυβερνητικός ή αντιπολιτευτικός. Μίλησα και επί της αρχής γι’ αυτό το θέμα. Δεν είναι το ζητούμενο να λέμε «όχι» στις επενδύσεις και να λέμε «ναι» μόνο σε αυτούς που θα έρθουν να μας βρουν. Το ζητούμενο είναι να αλλάξουν οι κανόνες, να υπάρξει διαφάνεια, συγκεκριμένο πλαίσιο και να κοπεί ο ομφάλιος λώρος και αυτή η σχέση. 
Έτσι, λοιπόν, εμείς προτείναμε για τις στρατηγικές επενδύσεις. Θα πρέπει να μπαίνουν όλες οι επενδύσεις που αφορούν τη δημιουργία επιχειρηματικών πάρκων. Τι σημαίνει επιχειρηματικό πάρκο; Ότι αυτόματα έχουμε να κάνουμε με ένα νέο θεσμικό πλαίσιο. Εκτός από τη χωροθέτηση, έχουμε τις υποδομές, τη συνολική προστασία του περιβάλλοντος, τη διαχείριση στερεών και υγρών αποβλήτων. Έχουμε τα ζητήματα που ενισχύουν την ανταγωνιστικότητα και την απασχόληση. Άρα αυτό είναι το στρατηγικό και όχι οι επιμέρους μεμονωμένες επενδύσεις, που θα πάνε εδώ και εκεί. 
Ο στρατηγικός σχεδιασμός για τη χώρα απαιτεί, πρώτα απ’ όλα, τη δημιουργία των επιχειρηματικών πάρκων μέσα στα οποία θα πάνε να επενδύσουν οι ιδιώτες και δεν χρειάζεται η διαδικασία fast track. Άρα μια fast track για τη δημιουργία αυτών των περιοχών.
Ξεχωρίζω την άλλη τροπολογία, την οποία έκανε δεκτή ο Υπουργός και αφορά τις εγγυητικές επιστολές. 
Είναι μια σημαντική, καινοτόμα παρέμβαση και πιστεύω ότι θα κατανοήσουν πλήρως όλοι τη μεγάλη σημασία της, μόλις αρχίσει να υλοποιείται. Είναι μια πρόταση η οποία πηγάζει απ’ την ίδια την εμπειρία για τη λήψη εγγυητικών επιστολών. Σήμερα το τραπεζικό σύστημα αδυνατεί. Πολύ μεγάλες επιχειρήσεις μπορούν να τις λάβουν απ’ το εξωτερικό, οι μικρομεσαίες του τόπου μας όχι. Έτσι λοιπόν θεωρώ πάρα πολύ θετική την υιοθέτηση της πρότασης του ΠΑΣΟΚ και για τη διαδικασία έκδοσης εγγυητικών επιστολών.
Ολοκληρώνω με δυο κουβέντες ακόμα, κυρία Πρόεδρε. Για τις μικρές επιχειρήσεις -που κάναμε μια πρόταση, νομίζω την αποδέχθηκε ο Υπουργός- πρέπει να προσέχετε, κύριε Παπαδημούλη, περισσότερο τις τροπολογίες που καταθέτετε στις καταθέσεις σας εδώ, γιατί η τροπολογία για τις μικρές και μεσαίες που έχετε καταθέσει είναι πίσω από αυτό που έλεγε το νομοσχέδιο. Δηλαδή, ουσιαστικά προτείνετε τη μείωση κατά 10% της επιχορήγησης προς τις μικρές επιχειρήσεις. Και σας την έχω εδώ την τροπολογία να τη δείτε, είναι η 291. 
Κάνει όμως δεκτή ο Υπουργός την τροπολογία τη δική μας, η οποία λέει ότι για τις μικρές και μεσαίες επιχειρήσεις προσαυξάνεται κατά 10% -απ’ το 60% που ήδη ισχύει- η επιχορήγηση, εφόσον ενταχθούν στο συγκεκριμένο νόμο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ, κύριε Κεγκέρογλου.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember>: Τελειώνοντας, να πω μια κουβέντα για την άρση της απαγόρευσης στη γη υψηλής παραγωγικότητας. Γίνεται μια άρση. Το Υπουργείο επέμεινε. Εμείς συμπληρωματικά είπαμε η άρση αυτή να ισχύει και να επιτρέπεται για στρατηγικές επενδύσεις και ιδιαίτερα για αυτές που αφορούν τα αγροτικά προϊόντα και τη μεταποίησή τους και τη βιομηχανία τροφίμων. 
Βρίσκουμε λύσεις, αν θέλουμε να συνθέσουμε και να φέρουμε αποτέλεσμα. Τα προβλήματα δεν μπορούν να περιμένουν τη λύση τους τη Δευτέρα Παρουσία ή όπως υπόσχονται κάποιοι με παχιά μόνο λόγια. Προτάσεις και αποτέλεσμα.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε.
Η κ. Ραχήλ Μακρή έχει το λόγο.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κυρία Πρόεδρε.
Δεν είναι εδώ βέβαια ο κ. Υπουργός, αλλά πιστεύω ότι ακούει. Στον κ. Χατζηδάκη αναφέρομαι. 
Κύριε Χατζηδάκη, αναφέρατε ότι η μη άσκηση του δικαιώματος της απεργίας από τους υπαλλήλους της Υπηρεσίας Πολιτικής Αεροπορίας σάς οδηγεί στο συμπέρασμα ότι δέχονται όλο αυτό το σχέδιο νόμου, το οποίο έχετε περάσει, όσον αφορά τα αεροδρόμια και την Υπηρεσία Πολιτικής Αεροπορίας.
Ωστόσο, εμείς έχουμε ένα υπόμνημα, το οποίο μπορούμε να σας καταθέσουμε, στο οποίο οι άνθρωποι αυτοί –οι οποίοι όπως εσείς είπατε δεν άσκησαν το δικαίωμά τους στην απεργία, άρα δεν είναι προφανώς θέμα μισθών- εκφράζουν την ανησυχία τους και την αγωνία τους, όπως λένε με έγγραφο της ομοσπονδίας του συνόλου των εργαζομένων στην υπηρεσία αλλά και των φορέων του τουρισμού και της τοπικής αυτοδιοίκησης για όλα όσα συμβαίνουν στο χώρο των αερομεταφορών αλλά και στην ΥΠΑ. Επίσης, εκφράζουν την ανησυχία τους για τον κίνδυνο η λαίλαπα της στημένης κρίσης να παρασύρει τον κυριότερο αιμοδότη της εθνικής οικονομίας, τον τουρισμό. Καταθέτουν με το παρόν προτάσεις εργαζομένων, που μοναδικό στόχο έχουν την προάσπιση του εθνικού συμφέροντος και την οικονομική ανάπτυξη της Ελλάδας για τους Έλληνες και μόνο αυτούς. 
Σας θέτουν, λοιπόν, κάποια πολύ ουσιώδη ερωτήματα, τα οποία θέσαμε και εμείς, αλλά δεν απαντήθηκαν ούτε στην επιτροπή αλλά ούτε και κατά τη διάρκεια της συζήτησης στην Ολομέλεια. Ποιος ιδιώτης θα αδιαφορήσει για το καθ’ όλα νόμιμο κέρδος του και θα ανοίξει δωρεάν το αεροδρόμιό του για αεροδιακομιδή ασθενούς ή για έρευνα και διάσωση; Ποιο ιδιωτικό αεροδρόμιο θα κρατήσει χαμηλά τα τέλη χρήσης ή και θα τα μηδενίσει, προκειμένου να ακολουθηθεί μία εθνική τουριστική πολιτική προς όφελος του κοινωνικού συνόλου; Πώς θα διασφαλιστεί ότι το πραγματικό αφεντικό των αεροδρομίων της Μυτιλήνης, της Χίου, της Κω, της Θεσσαλονίκης δεν θα είναι Τούρκος, Σκοπιανός ή όποιος άλλος; Πώς θα λειτουργήσουν τα μικρά αεροδρόμια, τα οποία δεν έχουν προφανώς επενδυτικό ενδιαφέρον και, σύμφωνα με τη δήλωσή σας, θα διατηρηθούν για κοινωνικούς και εθνικούς λόγους, θα επιβαρύνουν όμως τον κρατικό προϋπολογισμό και τον Έλληνα φορολογούμενο; Ποια οικονομική λογική καταστρέφει ένα σύστημα, το οποίο δεν επιβαρύνει τον Έλληνα φορολογούμενο και προσφέρει αντιθέτως στην εθνική οικονομία, για να φτιάξει -αν μπορέσει να φτιάξει- ένα άλλον, που θα επιβαρύνει άμεσα με ένα πολύ μεγάλο ποσό τον κρατικό προϋπολογισμό;
Είναι γνωστό ότι τα χρήματα που θα εισπράξει το ΤΑΙΠΕΔ από την πώληση ενός αεροδρομίου θα πάνε στις δανειακές υποχρεώσεις εφάπαξ. Άρα με ποια χρήματα θα αναπτυχθεί και θα λειτουργήσει το αεροδρόμιο αυτό; Και, στην περίπτωση που καταρρεύσει, ποιος θα χρεωθεί το κλείσιμο του τουριστικού προορισμού και τη χρεοκοπία της τοπικής οικονομίας;
Κυρίες και κύριοι συνάδελφοι και κύριε Υπουργέ –αναφέρομαι τώρα στον κ. Μηταράκη- για άλλη μία φορά καταφύγατε στην παραποίηση των θέσεων των Ανεξάρτητων Ελλήνων, για να υποστηρίξετε ασυνάρτητα συμπεράσματα. Δεν θα σας απαντούσαμε, αν δεν ήσασταν γενικά προκλητικός. Εχθές κατηγορηθήκαμε ότι είμαστε εναντίον των επενδυτικών προοπτικών της χώρας, όταν σας απαντήσαμε ότι προάγουμε τις πραγματικές επενδύσεις έναντι του ξεπουλήματος της δημόσιας περιουσίας. Εκφέρατε μία κατηγορία, ότι είμαστε ανακόλουθοι, γιατί, ενώ σας καλούμε να επιταχύνετε τις επενδύσεις, δεν ψηφίζουμε την τροπολογία 373/32. Όμως, γιατί να ψηφίσουμε μία τροπολογία που αλλάζει τις διατάξεις του άρθρου του νομοσχεδίου στο οποίο διαφωνούμε στη βάση και τη λογική του; Πώς είναι δυνατόν να καταψηφίζουμε τη δυνατότητα ιδιωτικοποίησης ακινήτων δημόσιας περιουσίας και μετά να υπερψηφίζουμε μία μεσοβέζικη διατύπωση, περί πλάσματος δικαίου;
Μας είπατε ακόμη ότι οι διατάξεις της 373 προήλθαν από τις παρατηρήσεις Βουλευτών στην αρμόδια επιτροπή. Η αύξηση του συντελεστή δόμησης στο Λαγονήσι από ποιους Βουλευτές ακριβώς προτάθηκε; Τα εύσημά μας για την ανάπτυξη που θα φέρει στην εθνική οικονομία αυτή η επιλογή!
Η άσκηση από το Γενικό Γραμματέα Καταναλωτή των καθηκόντων του Γενικού Γραμματέα Βιομηχανίας, σε ποια ακριβώς συνεδρίαση της επιτροπής προτάθηκε; Ελάτε επιτέλους σε επαφή με την πραγματικότητα. Είναι σκληρό, γιατί θα σας αποδείξει την κενότητα των μέχρι τώρα επιλογών σας, αλλά είναι ο μόνος δρόμος. Οι Ανεξάρτητοι Έλληνες έχουμε πλήρη συνέπεια λόγων και πράξεων. Τροποποιήσεις άρθρων που βρήκαμε θετικές σάς τις επισημάναμε. Δυστυχώς, όμως, δεν μπορούμε να τις απομονώσουμε από Βαβέλ λοιπών διατάξεων τροπολογιών. Γι’ αυτό μην πιάνεστε από λέξεις για να παράγετε εύκολες αλλά και έωλες απαντήσεις, γιατί δεν γίνεστε σε κανέναν πειστικοί. Τροπολογίες, όπως για τα θέματα, για παράδειγμα, του μερίσματος των μεριδιούχων του Μετοχικού Ταμείου Στρατού, τις στηρίζουμε.
Ας δούμε βέβαια και ένα δεύτερο θέμα. Εξαπολύσατε και μία ομοβροντία μεγαλόστομων κατηγοριών για βεγγαλικά. Μην πανικοβάλλεστε, εμείς δεν θα χρησιμοποιήσουμε τα ίδια όπλα με εσάς. Δεν μας κάνουν. Διατείνεστε ότι περιμένατε με αγωνία την αίτηση αντισυνταγματικότητας για την παράγραφο 4 του άρθρου 5 του νομοσχεδίου. Η αλήθεια είναι ότι κατατέθηκε σήμερα το πρωί και δεν έγινε αποδεκτή από το Προεδρείο. Πάντως, αν θέλετε, παρ’ όλο που δεν έχω χρόνο, θα μπορούσα να την αναπτύξω τώρα. Παρ’ ότι, λοιπόν, δεν έχω όλο το χρόνο για να σας κάνω την πλήρη ανάπτυξη, να σας πω ότι τα ακίνητα επί των οποίων τα νομικά πρόσωπα διατηρούν περιουσιακά δικαιώματα δεν μπορούν σε καμμία περίπτωση να χαρακτηρισθούν ως ιδιωτικά ακίνητα, όπως ορίζετε εσείς στο άρθρο 5 της παραγράφου 4 του σχεδίου νόμου για τη διαμόρφωση φιλικού αναπτυξιακού περιβάλλοντος κ.λπ.. 
Η διάταξη αυτή, που εισάγεται με το παρόν σχέδιο νόμου, παραβιάζει ευθέως τα άρθρα 18 και 24 του Συντάγματος. Ειδικότερα το άρθρο 18 ρυθμίζει τα θέματα ιδιοκτησίας της δημόσιας περιουσίας, ενώ το άρθρο 24 όχι μόνο προστατεύει τη δημόσια περιουσία, αλλά καθιστά υποχρεωτική τη σύνταξη χωροταξικής μελέτης και εκ των προτέρων για τη λειτουργική ανάπτυξη της οικιστικής περιοχής.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία Μακρή.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Κυρία Πρόεδρε, δώστε μου λίγο ακόμη χρόνο, παρακαλώ.
Η δημόσια περιουσία ρυθμίζεται πάντα με γνώμονα το δημόσιο συμφέρον και προς όφελος πάντα της εθνικής οικονομίας, ενώ για την αναγνώριση μιας περιοχής ως οικιστικής, άρα ιδιωτικής, και την πολεοδομική ενεργοποίησή της με σκοπό την εξυπηρέτηση των ιδιωτών απαιτείται η ύπαρξη μελέτης, σχεδιασμού, εξέτασης όρων και προϋποθέσεων, υποχρεωτική συμμετοχή των ιδιοκτητών στην αναμόρφωσή της και η ύπαρξη εγκεκριμένου σχεδίου για την υλοποίηση της μελέτης.
Επιπλέον πολλά ακίνητα του ν. 590/1977 περιλαμβάνουν μνημεία ή έχουν παραδοσιακά στοιχεία ή υπάγονται σε παραδοσιακές περιοχές, άλλως προστατευτέες ιδιαίτερα από το κράτος, ως μέρος της πολιτιστικής μας κληρονομιάς και σε καμμία περίπτωση δεν επιτρέπεται η ιδιωτικοποίησή τους με την εκάστοτε αλλαγή κάθε φορά του ιδιοκτησιακού καθεστώτος.
Επομένως η διάταξη αυτή είναι αντισυνταγματική και αντιστρατεύεται το δημόσιο συμφέρον. Δεν σας αρέσει βέβαια να ακούτε την αντισυνταγματικότητα των διατάξεών σας, όπου και εσείς οι ίδιοι αναγνωρίζετε -εμμέσως πλην σαφώς- με την προσπάθεια αλλαγής της αρχικής διάταξης με την τροπολογία 373.
Κλείνοντας, λοιπόν, θα σας κάνω μία τελευταία ερώτηση. Αφού νοιάζεστε τόσο πολύ για τις ιδιωτικές επενδύσεις και δημιουργείτε μάλιστα και ένα φιλικό περιβάλλον γι’ αυτές, πώς εξηγείτε στη χώρα μας την αθρόα έξοδο των σοβαρών ιδιωτών επενδυτών και το κλείσιμο των επιχειρήσεών τους κατά τη διάρκεια της διακυβέρνησής σας;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κυρία Μακρή, ολοκληρώστε.</ChairmanSpeech> 
<Speech><Parlmember>ΡΑΧΗΛ ΜΑΚΡΗ</Parlmember>: Κλείνω, κυρία Πρόεδρε.
«DELICA», «MICHELIN», «SHELMAN», «NEOSET» και δεκάδες άλλες επιχειρήσεις κλείνουν η μία πίσω από την άλλη. Αυτή είναι η ανάπτυξη η οποία ευαγγελίζεστε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.</ChairmanSpeech>
<Speech><Parlmember>ΡΑΧΗΛ ΜΑΚΡΗ</Parlmember>: Αυτές είναι οι θέσεις εργασίας που διασφαλίζετε για τους Έλληνες πολίτες; 
Ευχαριστώ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε κι εμείς, κυρία Μακρή.
Κυρία Ξηροτύρη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κυρία Πρόεδρε, μία ερώτηση θα ήθελα να κάνω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ορίστε, κύριε Μηταράκη.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κυρία Πρόεδρε, αν αντιλήφθηκα καλά, υπήρξε μία μομφή εις βάρος του Προεδρείου ότι έχει κατατεθεί ένα αίτημα κι εσείς δεν το δεχθήκατε; Θα μπορούσατε να μας εξηγήσετε τι έχει συμβεί; 
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα σας απαντήσω, κύριε Μηταράκη.
Κυρία Ξηροτύρη, έχετε το λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριοι συνάδελφοι, νομίζω ότι θα έπρεπε να αφιερώσουμε πολύ περισσότερο χρόνο ακριβώς στο μεγάλο ζήτημα αυτήν τη στιγμή που υπάρχει για τη χώρα μας, να φύγουμε απ’ αυτήν την ύφεση που δημιούργησε η βίαιη οικονομική προσαρμογή και να προχωρήσουμε στην επανεκκίνηση της ανάπτυξης.
Αυτό, όμως, για να γίνει πρέπει -ιδιαίτερα μ’ αυτό το νομοσχέδιο- να έχουμε βάλει τους άξονες κι από εκεί και πέρα, όπως είπα στην πρωτολογία μου, το Υπουργείο Ανάπτυξης, που είναι ένα «υπερυπουργείο», να είναι το επισπεύδον, αυτό που θα καθορίσει πράγματι τις αρχές και τις κατευθύνσεις και με τη δική μας συμβολή…
(Θόρυβος στην Αίθουσα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Με συγχωρείτε, κύριοι συνάδελφοι, έχετε κάποιο θέμα;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Άλλαξε έδρανα ο κ. Σταθάκης.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, όμως, δυσκολεύετε στην εισήγηση την κυρία συνάδελφο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κυρία Πρόεδρε, μη μου μετράτε το χρόνο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν θα μετρήσει ο χρόνος σας. Παρακαλώ, συνεχίστε.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Έχουμε αποφύγει τη συζήτηση γι’ αυτό το αναπτυξιακό σχέδιο που χρειάζεται ο τόπος εδώ και τώρα, για τις κατευθύνσεις του, για τις αρχές του. Κι αυτή η νομοθετική παρέμβαση, η οποία έχει πολλά θετικά σημεία, οι κατευθύνσεις δηλαδή για τις στρατηγικές και οι ενισχύσεις των ιδιωτικών επενδύσεων θα πρέπει να εντάσσονται σ’ αυτό το πλαίσιο.
Εκείνο το οποίο ζητάμε είναι πρώτα αυτό το πλαίσιο να μπορεί να αρχίσει να δημιουργεί ουσιαστικές δυνατότητες για την επίλυση του μεγάλου προβλήματος της ανεργίας. Γι’ αυτό συνδέσαμε τις στρατηγικές επενδύσεις, να έχουν προβάδισμα αυτές που δημιουργούν θέσεις εργασίας, που είναι έντασης εργασίας δηλαδή. Αυτό το πράγμα πρέπει και να ελέγχεται. 
Θεωρούμε ότι είναι σωστό το ότι έχει αποδεχθεί ο κύριος Υπουργός και μία ακόμη τροπολογία μας που αφορά, πράγματι, το Αυτοτελές Τμήμα Επιθεώρησης των Στρατηγικών και Ιδιωτικών Επενδύσεων κι όσον αφορά τις υποχρεώσεις τους για τη δημιουργία θέσεων εργασίας.
Το δεύτερο μεγάλο θέμα το οποίο θέσαμε είναι ότι εδώ μπορεί να μη δίνουμε χρήμα στις στρατηγικές επενδύσεις, αλλά τους δίνουμε «γη και ύδωρ», τους δίνουμε δηλαδή ΕΣΧΑΣΕ, ειδικούς όρους δόμησης. Θα πρέπει, όμως, να έχουμε κατά νου ότι σε όλη αυτήν τη διαδικασία θα πρέπει οι στρατηγικές επενδύσεις να εναρμονίζονται με το χωροταξικό σχεδιασμό και να εντάσσονται στην τοπική κοινωνία, στις περιοχές που τα δημιουργούν.
Έγιναν ουσιαστικές, θα έλεγα, αλλαγές και με δικές μας παρεμβάσεις πάνω σ’ αυτόν το στόχο. Γιατί καμμία στρατηγική ιδιωτική και δημόσια επένδυση δεν μπορεί να ενταχθεί και να λειτουργήσει, εάν δεν έχει και τη συναίνεση της τοπικής κοινωνίας και αν, από την άλλη πλευρά, δεν σέβεται και το περιβάλλον κι όλο το σχεδιασμό ο οποίος έχει γίνει για την ανάπτυξη της κάθε περιοχής.
Επομένως η περιφερειακή διάσταση της ανάπτυξης είναι κυρίαρχη και θα πρέπει να μας απασχολήσει σ’ αυτόν το σχεδιασμό και στην υλοποίησή του.
Να πάω τώρα στο ίδιο το νομοσχέδιο και σε ορισμένα θέματα τα οποία ενδεχομένως έχουν μείνει ανοιχτά. 
Θέλαμε να αποδεχθείτε κάποια τροπολογία μας που αφορούσε τη δυνατότητα να δίνουμε για εγκαταστάσεις ΑΠΕ, που είναι παρακείμενες, να μην επαναφέρουν τα σχέδιά τους. Αλλά πρέπει να διασφαλίσουμε ακριβώς αυτή η νέα εγκατάσταση να μην παραβιάζει σε καμμία περίπτωση τα θέματα του περιβάλλοντος. 
Θα αναφερθώ τώρα στη μεγάλη τροπολογία που αφορά στο θέμα της αναδιάρθρωσης της ΥΠΑ και τα περιφερειακά αεροδρόμια.
Πραγματικά, κύριε Υπουργέ, έχουν δίκιο και άλλοι συνάδελφοι –σας το είπα κι εγώ- ότι είναι μία βασική τομή στη διάρθρωση της ΥΠΑ αυτή η τροπολογία, είτε βρίσκει κάποιους σύμφωνους είτε όχι και το θέμα της αποκρατικοποίησής τους έπρεπε να είχαμε τη δυνατότητα να τη συζητήσουμε με μεγάλη άνεση. Είναι μία τομή η οποία έχει σχέση με τον τρόπο με τον οποίο η τρικομματική Κυβέρνηση θέλει να κάνει αυτές τις συμβάσεις παραχώρησης. Λέω όμως ότι είναι συμβάσεις παραχώρησης είκοσι έως τριάντα ετών και δεν είναι πωλήσεις. Σ’ αυτές τις συμβάσεις παραχώρησης θα πρέπει να προσέξουμε πάρα πολύ καλά το ρόλο που πρέπει να κρατήσει η ΥΠΑ, που πρέπει να κρατήσει το δημόσιο, όσον αφορά τη διοίκηση, τη λειτουργία, τον αναπτυξιακό σχεδιασμό, την υλοποίηση του σχεδιασμού για τα αεροδρόμια. Εδώ εν μέρει διασφαλίζεται και ενδεχομένως να μπορούσαμε με τη συζήτηση να το βελτιώσουμε το όλο σύστημα.
Ας μην κρυβόμαστε, κύριοι συνάδελφοι. Οι παραχωρήσεις αυτές γίνονται γιατί χρειαζόμαστε λεφτά και γι’ αυτό γίνονται και μέσω του ΤΑΙΠΕΔ. Από την άλλη πλευρά, εκτός από τα χρήματα, βεβαίως με τις παραχωρήσεις θέλουμε να γίνουν και ουσιαστικές επενδύσεις σ’ όλα τα αεροδρόμια τα οποία έχουν μεγάλη ανάγκη. Δεν είναι τόσο εύκολο να τα συνδέσουμε όλα αυτά. Δεν είναι εύκολο και θα είναι πολύ δύσκολες αυτές οι παραχωρήσεις οι οποίες θα μας δίνουν χρήμα, δεν θα αυξάνουν το τέλος για τις αεροπορικές μεταφορές και παράλληλα οι παραχωρησιούχοι θα υποχρεώνονται, όπως πρέπει να υποχρεώνονται, να κάνουν και επενδύσεις σ’ αυτές τις περιοχές. Αυτό θα πρέπει να το προσέξουμε πάρα πολύ.
Κύριε Υπουργέ, όσον αφορά στον αερολιμένα των Αθηνών, καταργείτε δύο διευθύνσεις του κρατικού αερολιμένα, αλλά αφήνετε την αεροπορική αρχή του άρθρου 13 για τον αερολιμένα Αθηνών. Αυτή την Αρχή θα πρέπει να την προβλέψετε και για τις «συστάδες» των αεροδρομίων που θα παραχωρήσετε. Πέρα, δηλαδή, από τη δημόσια εποπτική αρχή και τη ρυθμιστική αρχή που ιδρύεται και που πρέπει να υπάρχει, πρέπει να υπάρχει και αυτή η αρχή για κάθε αεροδρόμιο, όπως υπάρχει στον αερολιμένα των Αθηνών. Το αεροδρόμιο της Θεσσαλονίκης μαζί με τα γύρω αεροδρόμια, όπου θα υπάρξει παραχώρηση, θα πρέπει να έχει αυτήν την αρχή, όπως και οι άλλες ομάδες των αεροδρομίων.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κυρία Ξηροτύρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Τελειώνω, κυρία Πρόεδρε.
Είναι μία διαδικασία που θα έπρεπε να τη συζητήσουμε. Εν πάση περιπτώσει, μ’ αυτές τις παρατηρήσεις πρέπει να προσπαθήσουμε να κάνουμε σωστότερα αυτές τις παραχωρήσεις προς όφελος του δημοσίου, των επενδύσεων, της ανάπτυξης των αεροδρομίων και του τουρισμού μας.
Θα τελειώσω με μία τροπολογία η οποία ενσωματώνει πάρα πολλές αλλαγές που είχαμε ζητήσει και έγιναν αποδεκτές. Ενσωματώνει βέβαια και το άρθρο 31, το οποίο διορθώθηκε σ’ ένα μεγάλο βαθμό, όμως κράτησε την «καρδιά» των παρεκκλίσεων σ’ αυτό το συγκρότημα, το οποίο είναι δημόσιο, αλλά είναι παραχωρημένο στην ιδιωτική εταιρεία και κρατάει αυτούς τους αυξημένους όρους δόμησης.
Θέλω εδώ να σας πω ότι οι πρώτες κατεδαφίσεις -ας γίνει αυτό κάποια στιγμή και ας συνεχιστεί- σε ξενοδοχειακές εγκαταστάσεις, σε παραλίες και σε αιγιαλό έχουν αρχίσει στην Κρήτη και νομίζω ότι μέσα από τις ρυθμίσεις του νομοσχεδίου δεν θα φτάσουμε σε τέτοιες παραβιάσεις, όπου πράγματι η πολιτεία θα αναγκαστεί να λάβει μέτρα κατεδαφίσεων.
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ.
Ο κ. Καραθανασόπουλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Δεν θα μιλήσω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μας σώζετε!
Μπαίνουμε τώρα στον κύκλο των δευτερολογιών των Κοινοβουλευτικών Εκπροσώπων.
Κύριε Βορίδη, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν θα δευτερολογήσω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Χρυσοχοΐδης;</ChairmanSpeech>
<Speech><Parlmember>ΜΙΧΑΗΛ ΧΡΥΣΟΧΟΪΔΗΣ</Parlmember>: Ούτε εγώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Παπαδημούλης;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν θα μιλήσω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τόσο καλοί; Μπράβο.
Ο κ. Μηταράκης έχει το λόγο.</ChairmanSpeech>
	<Speech><Parlmember>ΠΑΝΑΓΙΩΤΗΣ ΜΗΤΑΡΑΚΗΣ</Parlmember> (Υφυπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Ούτε εγώ θα μιλήσω, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ωραία.
Κυρίες και κύριοι συνάδελφοι, κηρύσσεται περαιωμένη η συζήτηση επί των άρθρων και των τροπολογιών και θα γίνει η ψήφισή τους χωριστά.
Ερωτάται το Σώμα: Γίνεται δεκτό το άρθρο 1 με την προσθήκη των υπ’ αριθμών 366/28 και 380/36 τροπολογιών, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό με την προσθήκη των υπ’ αριθμόν 366/28 και 380/36 τροπολογιών, όπως τροποποιήθηκε από το κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 4, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 4 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 5 με την προσθήκη της υπ’ αριθμόν 373/32 τροπολογίας, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 5 έγινε δεκτό με την προσθήκη της υπ’ αριθμόν 373/32 τροπολογίας, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 6 με την προσθήκη της υπ’ αριθμόν 373/32 τροπολογίας, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 6 έγινε δεκτό με την προσθήκη της υπ’ αριθμόν 373/32 τροπολογίας, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 7 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 7 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 8 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 9 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 10 όπως τροποποιήθηκε, με την προσθήκη της υπ’ αριθμόν 373/32 τροπολογίας;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 10 έγινε δεκτό όπως τροποποιήθηκε, με την προσθήκη της υπ’ αριθμόν 373/32 τροπολογίας, κατά πλειοψηφία. 
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 11 έγινε δεκτό ως έχει κατά πλειοψηφία. 
Ερωτάται το Σώμα: Γίνεται δεκτό το άρθρο 12 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 12 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 13 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 13 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 14 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 14 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 15 με την προσθήκη της υπ’ αριθμόν 318/21 τροπολογίας;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Παρών.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 15 έγινε δεκτό με την προσθήκη της υπ’ αριθμόν 318/21 τροπολογίας κατά πλειοψηφία.
Ερωτάται το Σώμα: Γίνεται δεκτό το άρθρο 16 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 16 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 17 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 17 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 18 όπως τροποποιήθηκε από τον κύριο Υπουργό και με την προσθήκη της υπ’ αριθμόν 366/28 τροπολογίας;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Παρών.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 18 έγινε δεκτό όπως τροποποιήθηκε από τον κύριο Υπουργό και με την προσθήκη της υπ’ αριθμόν 366/28 τροπολογίας κατά πλειοψηφία. 
Ερωτάται το Σώμα: Γίνεται δεκτό το άρθρο 19 με την προσθήκη των υπ’ αριθμόν 373/32 και 366/28 τροπολογιών, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 19 έγινε δεκτό με την προσθήκη των υπ’ αριθμόν 373/32 και 366/28 τροπολογιών, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 20 με την προσθήκη των υπ’ αριθμόν 373/32 και 366/28 τροπολογιών, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 20 έγινε δεκτό με την προσθήκη των υπ’ αριθμόν 373/32 και 366/28 τροπολογιών, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 21 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 21 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 22 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 22 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 23, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 23 έγινε δεκτό όπως τροποποιήθηκε από τον κύριο Υπουργό κατά πλειοψηφία. 
Ερωτάται το Σώμα: Γίνεται δεκτό το άρθρο 24 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 24 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 25 με την προσθήκη των υπ’ αριθμόν 373/32 και 366/28 τροπολογιών, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 25 έγινε δεκτό με την προσθήκη των υπ’ αριθμόν 373/32 και 366/28 τροπολογιών, όπως τροποποιήθηκε από τον κύριο Υπουργό, κατά πλειοψηφία. 
Ερωτάται το Σώμα: Γίνεται δεκτό το άρθρο 26 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 26 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 27 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 27 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 28 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 28 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 29 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 29 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 30 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 30 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 31 με την προσθήκη της υπ’ αριθμόν 373/32 τροπολογίας;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
	<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech>
	<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 31 έγινε δεκτό με την προσθήκη της υπ’ αριθμόν 373/32 τροπολογίας κατά πλειοψηφία. 
Ερωτάται το Σώμα: Γίνεται δεκτό το άρθρο 32 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 32 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 33 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 33 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 34 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 34 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 35 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 35 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 36 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 36 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 37 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 37 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 38 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 38 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 39 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 39 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 40 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 40 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 41 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 41 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 42 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 42 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 43 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 43 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 44 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 44 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 45 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 45 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 46 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 46 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 47 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 47 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 48 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 48 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 49 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 49 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 50 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 50 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 51 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 51 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 52 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 52 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 53 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 53 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 54 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 54 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 55 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 55 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 56 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 56 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 57 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 57 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 58 με την προσθήκη της υπ’ αριθμόν 373/32 τροπολογίας, όπως τροποποιήθηκε  από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 58 έγινε δεκτό με την προσθήκη της υπ’ αριθμόν 373/32 τροπολογίας, όπως τροποποιήθηκε  από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 59 με την προσθήκη της υπ’ αριθμόν 373/32 τροπολογίας;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 59 έγινε δεκτό με την προσθήκη της υπ’ αριθμόν 373/32 τροπολογίας κατά πλειοψηφία.
Ερωτάται το Σώμα: Γίνεται δεκτό το άρθρο 60 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 60 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 61 με την προσθήκη της υπ’ αριθμόν 373/32 τροπολογίας, όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 61 έγινε δεκτό με την προσθήκη της υπ’ αριθμόν 373/32 τροπολογίας, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 62 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Παρών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 62 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 63 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, το άρθρο 63 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 284 και ειδικό αριθμό 12, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 284 και ειδικό αριθμό 12 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 325 και ειδικό αριθμό 25;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 325 και ειδικό αριθμό 25 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 372 και ειδικό αριθμό 31, όπως τροποποιήθηκε από τον κύριο Υπουργό;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 372 και ειδικό αριθμό 31 έγινε δεκτή, όπως τροποποιήθηκε από τον κύριο Υπουργό, κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 374 και ειδικό αριθμό 33;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 374 και ειδικό αριθμό 33 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 375 και ειδικό αριθμό 34 ως έχει;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Παρών.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 375 και ειδικό αριθμό 34 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Ερωτάται το Σώμα: Γίνεται δεκτή η τροπολογία με γενικό αριθμό 390 και ειδικό αριθμό 37;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτή, δεκτή.</Speech> 
<Speech><Parlmember>ΓΕΩΡΓΙΟΣ ΣΤΑΘΑΚΗΣ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Κατά πλειοψηφία.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία με γενικό αριθμό 390 και ειδικό αριθμό 37 έγινε δεκτή κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>:  Δεκτό, δεκτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία.
Συνεπώς το νομοσχέδιο του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων: «Διαμόρφωση φιλικού αναπτυξιακού περιβάλλοντος για τις στρατηγικές και ιδιωτικές επενδύσεις και άλλες διατάξεις» έγινε δεκτό κατά πλειοψηφία επί της αρχής και επί των άρθρων.
Η ψήφισή του στο σύνολο αναβάλλεται για άλλη συνεδρίαση.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 18.25΄ λύεται η συνεδρίαση για αύριο ημέρα Παρασκευή 5 Απριλίου 2013 και ώρα 10.00΄, με αντικείμενο εργασιών του Σώματος κοινοβουλευτικό έλεγχο: συζήτηση επικαίρων ερωτήσεων. 
    Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	11/4/2013 12:10:00 μμ	Από:	A.zoudiari
Εκτυπώθηκε:	10/4/2013 10:07:00 πμ</body>
</html>