<html><head><meta name="cp:revision" content="2"><meta name="date" content="2013-11-19T16:39:00Z"><meta name="Company" content="OTS"><meta name="meta:word-count" content="112281"><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-11-19T08:07:00Z"><meta name="Word-Count" content="112281"><meta name="dcterms:created" content="2013-11-19T16:39:00Z"><meta name="dcterms:modified" content="2013-11-19T16:39:00Z"><meta name="Last-Modified" content="2013-11-19T16:39:00Z"><meta name="Last-Save-Date" content="2013-11-19T16:39:00Z"><meta name="meta:character-count" content="606321"><meta name="Template" content="Normal"><meta name="meta:save-date" content="2013-11-19T16:39:00Z"><meta name="Application-Name" content="Microsoft Office Word"><meta name="modified" content="2013-11-19T16:39:00Z"><meta name="Edit-Time" content="1800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-19T16:39:00Z"><meta name="Last-Printed" content="2013-11-19T08:07:00Z"><meta name="meta:last-author" content="p.riga"><meta name="Creation-Date" content="2013-11-19T16:39:00Z"><meta name="xmpTPg:NPages" content="576"><meta name="resourceName" content="10-11-2013.doc"><meta name="Last-Author" content="p.riga"><meta name="Character Count" content="606321"><meta name="Page-Count" content="576"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="576"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 10-11-2013		ΣΕΛ. 553
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΕ΄
Κυριακή  10 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν μεμονωμένοι επισκέπτες, μαθητές από το 3ο Γυμνάσιο Αμπελοκήπων Θεσσαλονίκης, το Δημοτικό Σχολείο Κολοκυνθούς Καστοριάς, το 2ο Δημοτικό Σχολείο Μανιάκων Καστοριάς και μέλη του Συλλόγου ΚΑΠΗ Γέρακα Αττικής, σελ. 
3. Ειδική Ημερήσια Διάταξη: Συζήτηση και ψηφοφορία επί της προτάσεως δυσπιστίας κατά της Κυβέρνησης που υπέβαλαν ο Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου και Αρχηγός της Αξιωματικής Αντιπολίτευσης κ. Αλέξης Τσίπρας και 71 Βουλευτές του Κόμματός του, σελ. 
4. Επί διαδικαστικού θέματος, σελ. 
5. Ανακοινώνεται ότι ο Βουλευτής κ. Μ. Γλέζος, απέστειλε επιστολή η οποία αναγνώστηκε από τον Κοινοβουλευτικό Εκπρόσωπο του Συνασπισμού Ριζοσπαστικής Αριστεράς/Ενωτικού Κοινωνικού Μετώπου κ. Π. Λαφαζάνη, σελ. 
6. Επί προσωπικού θέματος, σελ. 
7. Ονομαστική ψηφοφορία επί της προτάσεως δυσπιστίας κατά της Κυβέρνησης, σελ. 
8. Επιστολικές ψήφοι επί της ονομαστικής ψηφοφορίας, σελ. 
9. Ανακοινώνεται επιστολή του Προέδρου της Κοινοβουλευτικής Ομάδας του Πανελλήνιου Σοσιαλιστικού Κινήματος κ. Ε. Βενιζέλου με την οποία μας γνωστοποιεί ότι η Βουλευτής κ. Θεοδώρα Τζάκρη δεν μετέχει πλέον στην Κοινοβουλευτική Ομάδα του Πανελλήνιου Σοσιαλιστικού Κινήματος, σελ. 

ΠΡΟΕΔΡΟΣ                                                                                         ΜΕΙΜΑΡΑΚΗΣ Ε., σελ 
ΠΡΟΕΔΡΕΥΟΝΤΕΣ                                                                                              ΔΡΑΓΑΣΑΚΗΣ Ι. σελ.                                                                                      ΔΡΙΒΕΛΕΓΚΑΣ Ι. , σελ.                                                                                  ΚΑΛΑΝΤΖΗΣ Γ. , σελ.                                                                                                             ΚΟΛΛΙΑ-ΤΣΑΡΟΥΧΑ Μ. , σελ.                                                           ΜΑΡΚΟΓΙΑΝΝΑΚΗΣ Χ. , σελ.                                                                                   ΤΡΑΓΑΚΗΣ Ι. , σελ.


ΟΜΙΛΗΤΕΣ

Α. Επί της Ειδικής Ημερήσιας Διάταξης:
ΑΘΑΝΑΣΙΟΥ Α. , σελ.
ΑΘΑΝΑΣΙΟΥ Χ. , σελ.
ΑΛΕΞΟΠΟΥΛΟΣ Α. , σελ.
ΑΜΑΝΑΤΙΔΗΣ Ι. , σελ.
ΑΝΔΡΙΑΝΟΣ Ι. , σελ.
ΑΝΤΩΝΙΟΥ Μ. , σελ.
ΑΡΒΑΝΙΤΟΠΟΥΛΟΣ Κ. , σελ.
ΑΥΓΕΝΑΚΗΣ Ε. , σελ.
ΒΑΡΒΙΤΣΙΩΤΗΣ Μ. , σελ.
ΒΕΝΙΖΕΛΟΣ Ε. , σελ.
ΒΕΣΥΡΟΠΟΥΛΟΣ Α. , σελ.
ΒΛΑΧΟΓΙΑΝΝΗΣ Η. , σελ.
ΒΟΛΟΥΔΑΚΗΣ Μ. , σελ.
ΒΡΟΥΤΣΗΣ Ι. , σελ.
ΓΕΛΑΛΗΣ Δ. , σελ.
ΓΕΩΡΓΙΑΔΗΣ Σ. , σελ.
ΓΙΑΝΝΑΚΑΚΗ Μ. , σελ.
ΔΑΒΑΚΗΣ Α. , σελ.
ΔΕΡΜΕΝΤΖΟΠΟΥΛΟΣ Α. , σελ.
ΔΗΜΑΡΑΣ Ι. , σελ.
ΔΗΜΑΣ Χ. , σελ.
ΔΡΙΒΕΛΕΓΚΑΣ Ι. , σελ.
ΖΕΪΜΠΕΚ Χ. , σελ.
ΖΕΡΔΕΛΗΣ Ι. , σελ.
ΙΑΤΡΙΔΗ Τ. , σελ.
ΙΩΑΝΝΙΔΗΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΦΑΤΗΣ Σ. , σελ.
ΚΑΜΜΕΝΟΣ Π. , σελ.
ΚΑΡΑΓΚΟΥΝΗΣ Κ. , σελ.
ΚΑΡΑΟΓΛΟΥ Θ. , σελ.
ΚΑΣΣΗΣ Μ. , σελ.
ΚΑΦΑΝΤΑΡΗ Χ. , σελ.
ΚΕΔΙΚΟΓΛΟΥ Σ. (Ν.Δ.) , σελ.
ΚΕΦΑΛΟΓΙΑΝΝΗ  Ό. , σελ.
ΚΕΦΑΛΟΓΙΑΝΝΗΣ Ι. , σελ.
ΚΙΚΙΛΙΑΣ Β. , σελ.
ΚΛΕΙΤΣΙΩΤΗΣ Κ. , σελ.
ΚΟΝΤΟΝΗΣ Χ. , σελ.
ΚΟΥΒΕΛΗΣ Φ. , σελ.
ΚΟΥΡΑΚΗΣ Α. , σελ.
ΚΡΕΜΑΣΤΙΝΟΣ Δ. , σελ.
ΚΥΡΙΤΣΗΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΑΜΠΡΟΥΛΗΣ Γ. , σελ.
ΛΑΦΑΖΑΝΗΣ Π. , σελ.
ΜΑΝΩΛΑΚΟΥ Δ. , σελ.
ΜΑΤΘΑΙΟΠΟΥΛΟΣ Α. , σελ.
ΜΕΪΚΟΠΟΥΛΟΣ Α. , σελ.
ΜΗΤΡΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΜΠΟΥΡΑΣ Α. , σελ.
ΜΩΡΑΪΤΗΣ Α. , σελ.
ΝΙΚΟΛΟΠΟΥΛΟΣ Ν. , σελ.
ΞΑΝΘΟΣ Α. , σελ.
ΞΟΥΛΙΔΟΥ Σ. , σελ.
ΟΥΖΟΥΝΙΔΗΣ Μ. , σελ.
ΟΥΖΟΥΝΙΔΟΥ Ε. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΝΤΖΑΣ Γ. , σελ.
ΠΑΠΑΔΗΜΟΥΛΗΣ Δ. , σελ.
ΠΑΠΑΡΗΓΑ Α. , σελ.
ΠΑΦΙΛΗΣ Α. , σελ.
ΠΕΤΡΑΚΟΣ Α. , σελ.
ΣΑΚΟΡΑΦΑ Σ. , σελ.
ΣΑΜΑΡΑΣ Α. , σελ.
ΣΑΜΟΪΛΗΣ Σ. , σελ.
ΣΑΧΙΝΙΔΗΣ Φ. , σελ.
ΣΚΟΝΔΡΑ Α. , σελ.
ΣΚΡΕΚΑΣ Κ. , σελ.
ΣΤΟΥΡΝΑΡΑΣ Ι. , σελ.
ΣΤΥΛΙΑΝΙΔΗΣ Ε. , σελ.
ΣΥΡΜΑΛΕΝΙΟΣ Ν. , σελ.
ΤΑΓΑΡΑΣ Ν. , σελ.
ΤΑΜΗΛΟΣ Μ. , σελ.
ΤΖΑΜΤΖΗΣ Ι. , σελ.
ΤΡΙΑΝΤΑΦΥΛΛΟΥ Μ. , σελ.
ΤΣΑΚΑΛΩΤΟΣ Ε. , σελ.
ΤΣΑΥΤΑΡΗΣ Α. , σελ.
ΤΣΙΠΡΑΣ Α. , σελ.
ΥΨΗΛΑΝΤΗΣ Β. , σελ.
ΦΩΤΙΟΥ Θ. , σελ.
ΧΑΪΚΑΛΗΣ Π. , σελ.
ΧΑΡΑΛΑΜΠΙΔΟΥ Δ. , σελ.

Β. Επί διαδικαστικού θέματος:
ΒΕΝΙΖΕΛΟΣ Ε. , σελ.
ΒΟΡΙΔΗΣ Μ. , σελ.
ΒΟΥΤΣΗΣ Ν. , σελ.
ΔΡΙΒΕΛΕΓΚΑΣ Ι. , σελ.
ΙΑΤΡΙΔΗ Τ. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΝΤΟΝΗΣ Χ. , σελ.
ΛΑΦΑΖΑΝΗΣ Π. , σελ.
ΜΑΡΙΑΣ Ε. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΕΪΜΑΡΑΚΗΣ Ε. , σελ.
ΟΥΖΟΥΝΙΔΗΣ Μ. , σελ.
ΣΑΚΟΡΑΦΑ Σ. , σελ.
ΤΡΑΓΑΚΗΣ Ι. , σελ.
ΤΣΑΚΑΛΩΤΟΣ Ε. , σελ.
ΤΣΙΠΡΑΣ Α. , σελ.

Γ. Επί προσωπικού θέματος:
ΤΣΑΚΑΛΩΤΟΣ Ε. , σελ.
 ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΚΕ΄
Κυριακή 10 Νοεμβρίου 2013
Αθήνα, σήμερα στις 10 Νοεμβρίου 2013, ημέρα Κυριακή και ώρα 11.07΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Α΄ Αντιπροέδρου αυτής κ. ΙΩΑΝΝH ΤΡΑΓΑΚΗ .
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Συνέχιση της συζήτησης επί της προτάσεως δυσπιστίας κατά της Κυβέρνησης που υπέβαλαν ο Πρόεδρος της Κοινοβουλευτικής Ομάδας του ΣΥΡΙΖΑ-ΕΚΜ και Αρχηγός της Αξιωματικής Αντιπολίτευσης κ. Αλέξης Τσίπρας και εβδομήντα ένας Βουλευτές του κόμματός του, σύμφωνα με τα άρθρα 84 του Συντάγματος και 142 του Κανονισμού της Βουλής. 
Κύριε Αλεξόπουλε, βλέπω ότι είσαστε πάντα παρών. Μπράβο!</ChairmanSpeech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Γι’ αυτό είμαι εδώ, για να παρακολουθώ τι γίνεται και να διαμορφώνω γνώμη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εισερχόμεθα στον κατάλογο των ομιλητών. 
Το λόγο έχει ο Βουλευτής της Νέας Δημοκρατίας κ. Ταμήλος.</ChairmanSpeech>  
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Κύριε Πρόεδρε, κύριε Υπουργέ, αγαπητοί συνάδελφοι, βρισκόμαστε σήμερα εδώ για να απαντήσουμε στην πρόταση μομφής που υπέβαλε ο ΣΥΡΙΖΑ εναντίον της Κυβέρνησης με αφορμή το οριστικό κλείσιμο της παρανόμως λειτουργούσας πρώην ΕΡΤ. 
Είναι βέβαιο ότι το κόμμα της Αξιωματικής Αντιπολίτευσης είχε επενδύσει πολλά στην αντίσταση της συνδικαλιστικής ηγεσίας της ΕΡΤ όχι μόνο για λόγους πολιτικούς αλλά και για λόγους τακτικής. 
Τα ηγετικά στελέχη του ΣΥΡΙΖΑ από το συνέδριο που έγινε στις 15 Ιουλίου είχαν προαναγγείλει ότι θα έχουμε «μεγάλη φθινοπωρινή επίθεση», στην οποία θα περιλαμβάνονταν γενικευμένες κινητοποιήσεις, απεργίες, όξυνση του πολιτικού κλίματος, με στόχο την αποσταθεροποίηση της Κυβέρνησης και με αιχμή του δόρατος την ΟΛΜΕ, την ΕΡΤ, τα πανεπιστήμια, φορείς στους οποίους έχει -όπως πιστεύει- ισχυρή επιρροή ο ΣΥΡΙΖΑ. 
Σε συνδυασμό με την προβλεπόμενη από το ΣΥΡΙΖΑ αποτυχία της οικονομικής πολιτικής, θα δημιουργούνταν οι ώριμες προϋποθέσεις να ξεσηκωθεί ο λαός, να βγει στους δρόμους, να οδηγηθεί η χώρα σε εκλογές που θα οδηγούσαν σε ανατροπή της Κυβέρνησης και σε εκλογή νέας Αριστερής κυβέρνησης με τη συνεργασία των Ανεξάρτητων Ελλήνων και άλλων αντιμνημονιακών δυνάμεων. 
Αυτός ήταν ο πολιτικός σχεδιασμός της ανατροπής, που εγκρίθηκε από το συνέδριο του ΣΥΡΙΖΑ τον Ιούλιο του 2013. 
Όπως, όμως, όλοι διαπιστώσαμε, τα γεγονότα δεν εξελίχθηκαν όπως θα ήθελε ο ΣΥΡΙΖΑ. Τα σχολεία άνοιξαν κανονικά, διότι η «γραμμή ΣΥΡΙΖΑ» κατέρρευσε μέσα σε τρεις ημέρες. Η Ελληνική Δημόσια Τηλεόραση, παρά τις γραφειοκρατικές δυσκολίες, άρχισε να εκπέμπει κι ενώ οι καταληψίες δεν επέτρεπαν τη χρήση του εξοπλισμού που είναι περιουσία του ελληνικού λαού. Τα πανεπιστήμια άρχισαν να λειτουργούν πάλι και μόνο δύο από αυτά, στα οποία είναι ισχυρή η παρουσία του ΣΥΡΙΖΑ στις συνδικαλιστικές ηγεσίες, αντιστέκονται ακόμη στην προβλεπόμενη και νομοθετημένη, μέσα από τη Βουλή, πανεπιστημιακή μεταρρύθμιση. 
Τα οικονομικά αποτελέσματα αποδεικνύονται ικανοποιητικά. 
Απελπισία έχει καταλάβει, λοιπόν, το πολιτικό επιτελείο του ΣΥΡΙΖΑ. Η «φθινοπωρινή επίθεση» δεν έχει αποτέλεσμα. Τότε πάρθηκε η μεγάλη απόφαση να κατατεθεί πρόταση μομφής.
Αγαπητοί συνάδελφοι, ειπώθηκαν πολλά από τα στελέχη του ΣΥΡΙΖΑ για να δικαιολογήσουν την υποβληθείσα πρόταση μομφής. Όμως, όλα συνοψίζονται, κατά τη γνώμη μου, σε μία φράση: «Εμφανές πολιτικό αδιέξοδο» της ηγεσίας και ειδικά του Προέδρου προς τους ψηφοφόρους του ΣΥΡΙΖΑ και σε όλα τα χαμηλότερου επιπέδου στελέχη που στήριξαν τις ελπίδες τους σε αυτόν και γενικά στην πολιτική ηγεσία του ΣΥΡΙΖΑ. 
Το αδιέξοδο έχει πολλές πτυχές και διαστάσεις:
Πρώτον, δεν έχει πείσει ο ΣΥΡΙΖΑ ότι η Ελλάδα καταστρέφεται. Αντιθέτως, η Κυβέρνηση έχει επιτυχίες σε πολλούς τομείς, στην οικονομία, στο μεταναστευτικό, στον περιορισμό της παρανομίας των αλλοδαπών στις πόλεις, στη μείωση των ελλειμμάτων και σε μία σειρά άλλων θεμάτων, όπως είναι η απορρόφηση του ΕΣΠΑ, η ανάπτυξη ορισμένων δραστηριοτήτων που βοηθούν την ανάπτυξη. 
Δεύτερον, δεν έχει πείσει ο ΣΥΡΙΖΑ και το οικονομικό επιτελείο του ότι υπάρχει εναλλακτική πρόταση από την Αριστερά για τη χρηματοδότηση του μεγάλου κράτους της Αριστεράς και της προόδου που επαγγέλλεται, ενός κράτους που όλοι οι Έλληνες μπορούν να γίνουν υπάλληλοι. Δυστυχώς –το επεσήμανε και ο Μανώλης Γλέζος- λεφτά δεν υπάρχουν και δεν έχουν ακόμη αξιολογηθεί παρόμοιες προτάσεις. 
Επίσης, δεν έχει αξιόπιστη πρόταση ο ΣΥΡΙΖΑ για την παιδεία και την εξέλιξη των πανεπιστημίων σε βιώσιμους οργανισμούς. Έχασε τη μάχη της παιδείας σε όλες τις βαθμίδες και ευθύνεται για την αποδόμηση της παιδείας τα τελευταία δέκα χρόνια.
Δεν έχει πρόταση για τις επερχόμενες αυτοδιοικητικές εκλογές και τον εκσυγχρονισμό της Περιφερειακής και Τοπικής Αυτοδιοίκησης. 
Δεν μπορεί να εκφράσει σοβαρή άποψη για την αναδιάρθρωση της Δημοσίας Διοίκησης. Αρνείται την κινητικότητα, γεγονός που σημαίνει άγνοια της ευρωπαϊκής εμπειρίας.
Δεν έχει παρουσιάσει πρόταση για την αγροτική ανάπτυξη και την περιφερειακή ανάπτυξη. Η Κυβέρνηση εξασφάλισε νέο πρόγραμμα μέχρι το 2020 για τους αγρότες και συγχρόνως, δίνει την προοπτική ότι η ύπαιθρος θα έχει μια σταθερή οικονομική ανάπτυξη τα επόμενα χρόνια. Επομένως, ο ΣΥΡΙΖΑ έχασε και τη μάχη της υπαίθρου.
Δεν έχει θέση για την άσκηση της πολιτικής ενημέρωσης από τα ΜΜΕ. Χρειαζόμαστε κατά το ΣΥΡΙΖΑ ελεγχόμενα ΜΜΕ απ’ όπου θα εκπορεύεται κρατική αριστερή προπαγάνδα προς τους πολίτες. Θέλει έλεγχο στο φάσμα για να έχει το κράτος πάντα το δικαίωμα εκβιασμού στα ΜΜΕ.
Με την ιστορία της ΕΡΤ προσπάθησε να οργανώσει το σύγχρονο «Κούγκι», αλλά απέτυχε. Η στιβαρή παρέμβαση της ΕΛΑΣ, έδωσε λύση στην παράνομη κατάληψη κρατικών εγκαταστάσεων και επέστρεψε τις υποδομές στο κράτος.
Αγαπητοί συνάδελφοι, εμείς οι Βουλευτές και τα στελέχη της Νέας Δημοκρατίας έχουμε μία αποστολή και θα τη φέρουμε σε πέρας. Η εντολή της λαϊκής ετυμηγορίας ήταν σαφής. Να βγούμε από το αδιέξοδο και να σώσουμε την ελληνική οικονομία και την κοινωνία. Να πάρουμε δίκαιες αποφάσεις που θα επιμερίζουν το κόστος αναλογικά σε όλους τους Έλληνες. Και εδώ, δεν πρέπει να παραμελήσουμε την πολιτική σταθερότητα που είναι προαπαιτούμενο για την έξοδο από την κρίση. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Η Κυβέρνηση δείχνει αποφασιστικότητα και θάρρος για να χτυπήσει το φασισμό, την εγκληματικότητα και τη λαθρομετανάστευση και είμαι σίγουρος ότι η ασφάλεια των πολιτών θα μεγαλώνει κάθε μέρα πιο πολύ.
Γι’ αυτόν το λόγο απορρίπτω, όπως και όλοι συνάδελφοι της Νέας Δημοκρατίας, την πρόταση μομφής του ΣΥΡΙΖΑ και στηρίζουμε την Κυβέρνηση και τον Πρωθυπουργό Αντώνη Σαμαρά.
Ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα προσέξατε ότι παρά τις αρχές μου, άφησα λίγο περισσότερο χρόνο, ώστε με αυτόν τον τρόπο να επικροτήσω το ότι οι παριστάμενοι συνάδελφοι τόσο νωρίς κατάφεραν και πέρασαν από το κέντρο της Αθήνας το οποίο είναι αποκλεισμένο, λόγω του Μαραθωνίου. Αξίζετε κάτι παραπάνω.
Το λόγο έχει ο κ. Κυρίτσης.</ChairmanSpeech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Αγαπητοί συνάδελφοι, νομίζω ότι πρέπει να πούμε κάποιες αλήθειες με νηφαλιότητα. 
Θα ξεκινήσω με μία παρατήρηση. Ακούω τους Υπουργούς και τους Βουλευτές της κυβερνητικής πτέρυγας να προσπαθούν να μας πείσουν ότι η κατάσταση επιδεινούμενη βελτιώνεται. 
Τους ακούω και απορώ. Ζούμε στην ίδια χώρα; Διερωτώμαι, μήπως εγώ ζω σε μία άλλη χώρα, σε άλλον πλανήτη; Ας πούμε, λοιπόν, αυτές τις αλήθειες.
Είναι δυνατόν το πολιτικό προσωπικό, που έφερε τη χώρα ως εδώ, να προσπαθεί να μας πείσει ότι θα μας βγάλει από την κρίση;</Speech> 
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Χωρίς τη ΔΗΜΑΡ δεν γίνεται!</Speech>
<Speech><Parlmember>ΓΕΩΡΓΙΟΣ ΚΥΡΙΤΣΗΣ</Parlmember>: Ασφαλώς όχι. Γιατί; Διότι δεν έχει αλλάξει νοοτροπία, γιατί παραμένει η ίδια λογική και ενεργεί με το παλαιοκομματικό μεγαλείο σαν να μην έχει συμβεί τίποτα σ’ αυτόν τον τόπο.
Θ’ αναφερθώ σε ορισμένα θέματα: 
Ξεκινήσατε έρευνα για το ποιοι ευθύνονται που φτάσαμε ως εδώ; «Βάλατε χέρι» σ’ όλους αυτούς που καταλήστεψαν το δημόσιο; Ελέχθησαν οι συμβάσεις του δημοσίου για να φανεί πόσο κόστισαν τα έργα, ξεκινώντας από τα Ολυμπιακά; Μπορείτε να μας πείτε τι κάνατε για τις offshore; Μπορείτε να μας πείτε πόσους ελέγξατε απ’ όλες τις λίστες για το αφορολόγητο χρήμα; Μπορείτε να μας πείτε έστω ένα μακροπρόθεσμο σχέδιο που οργανώσατε για τον πρωτογενή τομέα - φυτικό ή ζωικό- για τη διαχείριση των υδάτινων πόρων, για την ενέργεια, για λαθρεμπόριο; Σκανάρατε τα σύνορα, τα λιμάνια;
Η επίσημη ανεργία βρίσκεται στο 27,6% και στους νέους μέχρι είκοσι τεσσάρων ετών στο 55,1%. Τι κάναμε γι’ αυτό; Τι κάνατε για την ανεργία, για την ασφάλιση;
Θα σας πω τι κάνατε: Κόψατε μισθούς και συντάξεις. Δημιουργήσατε ενάμισι εκατομμύριο ανέργους. Στείλατε τον λαό στα συσσίτια και στους σκουπιδοτενεκέδες. Δεν αφήσατε τίποτα όρθιο. Όλα αυτά τα κάνατε έτσι, χωρίς πρόγραμμα, όμως, με έναν τρόμο. Να μην πειραχθούν οι ημέτεροι, να μην πειραχθούν οι φίλοι σας. Τους φίλους σας τους αφήσατε στο απυρόβλητο και ξέρετε πολύ καλά ποιους εννοώ και πως αποδεικνύεται.
Φορολογικό νομοσχέδιο. Είναι κατάπτυστο και άδικο. Ο νόμος για τον ενιαίο φόρο ακινήτων είναι για τα σκουπίδια. Αυτός είναι φτιαγμένος από ανεκδιήγητους γραφειοκράτες. Όσον αφορά τον φόρο πολυτελούς διαβίωσης; Μόνο να γελάσει μπορεί κανείς. 
Όλο αυτό, το λέτε εσείς δικαιοσύνη; 
Το χειρότερο για μένα είναι ότι εκατόν πενήντα χιλιάδες νέους, τα καλύτερα μυαλά μας, τους ξεριζώνετε από τα σπίτια τους και τους στέλνετε στο εξωτερικό.
Δεν θέλω να μιλήσω για τον πολιτισμό. Και δεν μιλώ για τον πολιτισμό, γιατί είναι άγνωστη λέξη εδώ μέσα.
Ας έλθουμε τώρα και σε εσάς, σύντροφοι του ΣΥΡΙΖΑ. Γιατί την κάνατε αυτήν την πρόταση τώρα; Δεν ξέρατε ότι θα ενισχύσετε την Κυβέρνηση, ότι για έξι μήνες δεν θα μπορείτε να κάνετε ξανά την ίδια πρόταση και ο Σαμαράς, ενισχυμένος, θα μπορεί να περνά τα χειρότερα αντιλαϊκά μέτρα; Αυτό σας συμφέρει πολιτικά;
Εμείς, πάντως, θέλουμε να διαβεβαιώσουμε την Κυβέρνηση ότι θα μας βρει σ’ όλα αυτά τα μέτρα αντίθετους, ότι δεν θα δεχθούμε να χρησιμοποιήσετε σαν πρόσχημα την πρόσκαιρη εμπιστοσύνη της Πλειοψηφίας.
Κύριοι του ΣΥΡΙΖΑ, εμείς με αφορμή την ΕΡΤ φύγαμε από την Κυβέρνηση. Εσείς κάνατε την πρόταση δυσπιστίας τώρα και όχι τότε. Τις αυταρχικές μεθόδους της Κυβέρνησης τις καταδικάσαμε. Εάν η πρόταση δυσπιστίας είναι για να καλύψετε δικά σας προβλήματα, τότε θέλω να σας πω ότι παίζετε άσχημη πολιτική πόκα. Σ’ αυτήν την πόκα εμείς δεν θα συμμετέχουμε, γιατί τη θεωρούμε επικίνδυνη.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Σήμερα, θα έπρεπε να συζητάμε όλα αυτά που δεν έγιναν και όχι αυτήν την πρόταση δυσπιστίας. Αν θέλετε τώρα να στήσετε ξανά τον δικομματισμό, πιστέψτε με ότι είναι πολιτικό λάθος, γιατί ο δικομματισμός είναι αυτός που μας έφερε ως εδώ. Γι’ αυτό εμείς θα ψηφίσουμε «ΠΑΡΩΝ» στην πρόταση δυσπιστίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει ο συνάδελφος της Νέας Δημοκρατίας κ. Ιωάννης Κεφαλογιάννης.</ChairmanSpeech>
<Speech><Parlmember>ΙΩΑΝΝΗΣ ΚΕΦΑΛΟΓΙΑΝΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, από προχθές που κατατέθηκε η πρόταση μομφής κατά της Κυβέρνησης, προσπαθώ να αντιληφθώ τη σκοπιμότητα αυτής της κίνησης από πλευράς Αξιωματικής Αντιπολίτευσης. Είναι πολιτική γκάφα του κ. Τσίπρα, όπως ισχυρίστηκαν οι περισσότεροι; Είναι προσπάθεια συσπείρωσης στο εσωτερικό του ΣΥΡΙΖΑ, όπως προσπαθούν να αιτιολογήσουν κάποιοι; Είναι έμμεση στήριξη της Κυβέρνησης κατόπιν εξωτερικών εντολών, όπως αρέσκονται οι γνωστοί - άγνωστοι συνωμοσιολόγοι; 
Μία λέξη μονάχα μπορεί να χαρακτηρίσει την κίνηση του κ. Τσίπρα:  Ανευθυνότητα. Είναι πολιτική ανευθυνότητα για τον χρόνο που αυτή έγινε. Είναι πολιτική ανευθυνότητα για τον τρόπο με τον οποίο αυτή έγινε. Κι όταν αυτός, ο οποίος δρα με πολιτικά ανεύθυνο τρόπο είναι ο Αρχηγός της Αξιωματικής Αντιπολίτευσης, τότε συνιστά κίνδυνο για την πολιτική ομαλότητα και το εθνικό συμφέρον.
Κυρίες και κύριοι συνάδελφοι, ο κ. Τσίπρας και ο ΣΥΡΙΖΑ επέλεξαν να καταθέσουν πρόταση μομφής κατά της Κυβέρνησης σε χρόνο που η τελευταία θα έπρεπε να αφιερώνει και το τελευταίο δευτερόλεπτο στην προετοιμασία της χώρας για τις διαπραγματεύσεις με τους εκπροσώπους των δανειστών μας. Αντ’ αυτού αναγκαζόμαστε επί τριήμερο να επιχειρηματολογούμε για τα αυτονόητα.
Όλοι γνωρίζουμε ότι εισερχόμαστε στην τελευταία και ίσως πιο δύσκολη φάση του δανειακού προγράμματος της πατρίδας μας. Το μνημόνιο τελειώνει τον ερχόμενο Μάιο. Τα πρώτα απτά θετικά αποτελέσματα για την ελληνική οικονομία έχουν ήδη κάνει την εμφάνισή τους, αποτέλεσμα των θυσιών του ελληνικού λαού τα τελευταία τέσσερα χρόνια.
Όλοι πλέον ομολογούν ότι το 2013 θα είναι το τελευταίο έτος της ύφεσης. Διεθνές Νομισματικό Ταμείο, Ευρωπαϊκή Κεντρική Τράπεζα, Ευρωπαϊκή Επιτροπή, οίκοι αξιολόγησης, όλοι τους αποδέχονται ότι το 2014 η ελληνική οικονομία θα μπει σε τροχιά ανάκαμψης. Όλοι αποδέχονται ότι οι βασικοί οικονομικοί δείκτες θα είναι καλύτεροι από τους φετινούς. 
Και αντί να υπάρχει πολιτική ομόνοια και εθνική συμπαράταξη έτσι ώστε η ελληνική Κυβέρνηση να παρουσιαστεί όσο το δυνατόν πιο ισχυρή και πιο απερίσπαστη κατά τις επικείμενες διαπραγματεύσεις, έρχεται η Αξιωματική Αντιπολίτευση να μας αποδείξει την πολιτική της ανευθυνότητα και ανωριμότητα.
Όταν το πλοίο βρίσκεται εν μέσω τρικυμίας, δεν πυροβολείς τον καπετάνιο και το πλήρωμα, εκτός και αν επιδιώκεις τη βύθισή του. Όταν πιάσεις στεριά, έχεις και το χρόνο και τη νομιμοποίηση να κάνεις την κριτική σου στο αν κάτι πήγε στραβά στο ταξίδι. Μπορείς ακόμα και να αλλάξεις πλήρωμα ή καπετάνιο. Ποτέ, όμως, όταν το πλοίο προσπαθεί να αποφύγει τα τελευταία βράχια πριν το λιμάνι, εκτός εάν είσαι ευήθης ή επικίνδυνος. 
Κυρίες και κύριοι συνάδελφοι, ο κ. Τσίπρας και ο ΣΥΡΙΖΑ εκτός από τον λάθος χρόνο επέλεξαν να καταθέσουν πρόταση μομφής κατά της Κυβέρνησης και για τον λάθος λόγο. Εγκαλούν την Κυβέρνηση, γιατί έβαλε τέλος σε μια άλλη εστία ανομίας. Εγκαλούν την Κυβέρνηση, γιατί σταμάτησε την κατάληψη ενός δημόσιου χώρου. 
Μέχρι χθες η Αξιωματική Αντιπολίτευση, με όχημα τον λαϊκισμό και την παροχολογία, ήταν αρνητική και έδειχνε αντίσταση στην προσπάθεια της Κυβέρνησης να αλλάξει όλα εκείνα τα κακώς κείμενα που μας οδήγησαν στη σημερινή δεινή κατάσταση. Παράλληλα, δεν έχανε την ευκαιρία να διαστρεβλώσει και να δυσφημίσει την εικόνα της χώρας μας σε διεθνές επίπεδο. 
Σήμερα, δυστυχώς, προχωρά κι ένα βήμα παρακάτω. Χρησιμοποιεί τους κοινοβουλευτικούς θεσμούς για μικροκομματικά παίγνια. Χρησιμοποιεί το ισχυρότερο μέσο κοινοβουλευτικού ελέγχου για την υποστήριξη παράνομων και καταχρηστικών ενεργειών όπως η κατάληψη του Ραδιομεγάρου της ΕΡΤ. Η σημερινή συζήτηση και κυρίως οι λόγοι που επικαλείται η Αξιωματική Αντιπολίτευση, αποτελούν ξεκάθαρη απαξίωση του κοινοβουλευτισμού και των θεσμών. 
Δεν μπορούμε να απαιτούμε από τους πολίτες να αλλάξουν νοοτροπία, όταν την ίδια ώρα μέρος του πολιτικού συστήματος αντιμετωπίζει με τέτοια ελαφρότητα τις κοινοβουλευτικές διαδικασίες. Δεν μπορούμε να κοιτάξουμε τους νέους ανθρώπους στα μάτια όταν αντί να συζητάμε για την ανάγκη καταπολέμησης της ανεργίας, ζητάμε από τον Πρωθυπουργό και την Κυβέρνηση να απολογηθεί στη Βουλή επειδή τόλμησε να σταματήσει μια παράνομη κατάληψη. 
Κυρίες και κύριοι συνάδελφοι, κατά τη διάρκεια της Μεταπολίτευσης και μέχρι σχετικά πρόσφατα, υπήρξαν κόμματα και μεμονωμένοι πολιτικοί που αποτέλεσαν τη μήτρα και τους φορείς του πολιτικού λαϊκισμού και της εύκολης ρητορείας στη χώρα μας. Ευτυχώς για το εθνικό συμφέρον, αντιλήφθηκαν το λάθος τους και τήρησαν μια υπεύθυνη πολιτική στάση στη συνέχεια. Και μπορεί να πλήρωσαν ένα βαρύτατο μεν, αναμενόμενο, δε, πολιτικό κόστος, ωστόσο σε μία κρίσιμη χρονική στιγμή για το έθνος μας ανέλαβαν το μερίδιο ευθύνης που τους αναλογούσε. 
Το ανάλογο εθνικό πολιτικό μερίδιο ευθύνης, το οποίο σας έλαχε ούτε θέλετε και ούτε μπορείτε να το αναλάβετε, κυρίες και κύριοι, της Αντιπολίτευσης. 
Είμαι πεπεισμένος ότι η Ελλάδα θα βγει δυνατότερη από τη σημερινή δεινή κατάσταση. Όταν θα συμβεί αυτό, οι Κασσάνδρες του λαϊκισμού, του φανατισμού και της παροχολογίας, που εκμεταλλεύονται συστηματικά την αγωνία και την αγανάκτηση των πολιτών, θα έχουν την τύχη των τεσσάρων στρατηγών του Μπέρτολτ Μπρεχτ που ξεκινούν για τον πόλεμο στο μακρινό Ιράν και δεν φτάνουν ποτέ.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε.
Το λόγο έχει η κ. Διαμάντω Μανωλάκου από το Κομμουνιστικό Κόμμα Ελλάδας.</ChairmanSpeech>
<Speech><Parlmember>ΔΙΑΜΑΝΤΩ ΜΑΝΩΛΑΚΟΥ</Parlmember>: Καταψηφίζουμε την Κυβέρνηση και την αγριότητα της πολιτικής της. Καταψηφίζουμε, όμως, τις αυταπάτες και τον αποπροσανατολισμό που καλλιεργεί η Αξιωματική Αντιπολίτευση –θαυμάζει την πολιτική Ομπάμα με τα εκατομμύρια εξαθλιωμένων- ότι μπορεί να φέρει καλύτερες μέρες ως κυβέρνηση.
Ξέρει καλά να υποκρίνεται αλλά κρύβει επιμελώς ότι η στρατηγική της Ευρωπαϊκής Ένωσης και ο σάπιος καπιταλιστικός τρόπος παραγωγής αποτελούν τη μήτρα για τα βάσανα των λαών και του ελληνικού λαού ακόμα περισσότερο.
Είναι η αιτία για θηλιές που καθημερινά περνούν και τσακίζουν τη ζωή των εργαζομένων, υπονομεύουν και σκοτώνουν το μέλλον της νεολαίας.
Και οι δύο, όμως, δηλαδή Κυβέρνηση και Αξιωματική Αντιπολίτευση τσιμουδιά δεν λέτε για την Ευρωπαϊκή Ένωση που υπερασπιζόσαστε και προσκυνάτε. Ανταγωνίζεστε να αποδείξετε στο λαό ποιος είναι καλύτερος διαπραγματευτής και διαχειριστής της βάρβαρης πολιτικής της, παρουσιάζοντας ο καθένας το  δικό του «στόρι» που καμμία σχέση δεν έχει με τις λαϊκές ανάγκες. Ποιος θα διαπραγματευτεί το μνημόνιο και όχι το πώς θα πεταχτεί αυτό στα σκουπίδια. Συσκοτίζετε, θολώνετε, αποπροσανατολίζετε την άγρια και βάρβαρη πολιτική της Ευρωπαϊκής Ένωσης δημιουργώντας και προβάλλοντας ένα τεχνητό, πολωμένο κλίμα δικομματικής αντιπαράθεσης, που καμμιά σχέση δεν έχει με τα βάσανα του λαού.
Έξω από αυτήν την Αίθουσα του Κοινοβουλίου πνίγουν στην κυριολεξία τα λαϊκά προβλήματα, που έχουν να κάνουν με την ίδια την επιβίωση. 
Ο κτηνοτρόφος της Ορεστιάδας και της Θράκης συνολικά, βλέπει το κοπάδι του να θανατώνεται και να αφανίζεται από τον υιό της ευλογιάς ή άλλοι τα κλείνουν μέσα στις στάνες και επιβαρύνονται με το βαρύ κόστος των ζωοτροφών που δεν έχουν, όμως, να πληρώσουν, αφού οι φόροι και τα χαράτσια, τους έχουν στερέψει ό,τι είχαν. Έχουν μείνει στο έλεος της επιζωοτίας και στο φιλότιμο των λιγοστών κτηνοτρόφων που και αυτοί δεν έχουν ούτε βενζίνες για ελέγχους που χρειάζονται. Καμμιά ουσιαστική βοήθεια δεν υπάρχει από την Κυβέρνηση για μέτρα έκτακτης ανάγκης και χρηματοδότησης για να μείνει η κτηνοτροφία και οι κτηνοτρόφοι στην περιοχή και να αναπτυχθεί, αφού δίνονται 2 δισεκατομμύρια κάθε χρόνο για εισαγωγές. Αλλά, δυστυχώς, ούτε σφαγεία δεν υπάρχουν σε αρκετές περιοχές, από Σάμο και Ικαρία μέχρι Χανιά. Σφαγή μόνο για μισθούς και συντάξεις.
Η κατάσταση, βεβαίως, δεν είναι καλύτερη και μέσα στις πόλεις. Όσοι βρίσκουν κάποια δουλειά είναι των 300 ευρώ το μήνα, που γενικεύεται. Πώς να ζήσουν οικογένειες, νέοι άνθρωποι πώς να φτιάξουν οικογένειες;
Για να φτάσουμε και στους άνεργους της ναυπηγοεπισκευαστικής ζώνης με τη φτώχεια και την ανεργία να σπάνε κόκαλα- έχουν να δουν μεροκάματο πάνω από δύο χρόνια- αλλά και σε αυτούς που θεωρούνται τύποις ότι είναι εργαζόμενοι και έχουν να πληρωθούν πάνω από δεκαοκτώ μήνες. Μιλάω για τους εργαζόμενους των Ναυπηγείων Σκαραμαγκά που κάθε μέρα βρίσκονται στους δρόμους και το μόνο που γνωρίζουν είναι η κοροϊδία και αδιαφορία και μερικές φορές και τα ΜΑΤ. Αυτές είναι οι μορφές κρατικής βίας και καταστολής και με ΜΑΤ και χωρίς ΜΑΤ. 
Αυτά και άλλα περισσότερα είναι τα αποτελέσματα της αγριότητας της κυβερνητικής πολιτικής και των καπιταλιστικών αναδιαρθρώσεων που προωθείτε ταχύτατα εκμεταλλευόμενοι την ανέχεια και το φόβο που προσπαθείτε να περάστε στο λαό, για να εξασφαλίσετε ακόμα καλύτερη κερδοφορία στα μονοπώλια και τους επιχειρηματίες. 
Έχετε και άλλα μέτρα μπροστά. Και κατάργηση της κυριακάτικης αργίας και άγρια φορολόγηση της μικροϊδιοκτησίας και νέες απολύσεις μέχρι την οριστική κατάργηση της μόνιμης και σταθερής δουλειάς. 
Γι’ αυτό το Κουμουνιστικό Κόμμα Ελλάδας καταψηφίζει την άγρια, βάρβαρη κυβερνητική πολιτική και τις αυταπάτες των κομμάτων του ευρωμονόδρομου. Καλούμε το λαό σε επαγρύπνηση και  κλιμάκωση της έντασης του αγώνα για  ανασύνταξη και ανάπτυξη του λαϊκού κινήματος που θα γκρεμίσει πολιτικές Ευρωπαϊκής Ένωσης, κυβέρνησης και κομμάτων χειροκροτητών του κεφαλαίου, της Ευρωπαϊκής Ένωσης και του πολέμου, που μόνο φτώχεια και εξαθλίωση φέρνουν. Αυτός ο αγώνας είναι η ελπίδα και όχι η εναλλαγή κομμάτων παρόμοιας αντιλαϊκής συνταγής και πολιτικής. Μόνο η ανατροπή μπορεί να φέρει λαϊκή ευημερία.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Το λόγο έχει ο Βουλευτής της Νέας Δημοκρατίας, ο κ. Κλειτσιώτης.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Αξιότιμε κύριε Πρόεδρε, κύριε Υπουργέ, κυρίες και κύριοι συνάδελφοι, βρισκόμαστε σήμερα εδώ για να συζητήσουμε για την πρόταση δυσπιστίας που υπέβαλε ο Αρχηγός της Κοινοβουλευτικής Ομάδας του ΣΥΡΙΖΑ και οι Βουλευτές του, μία πρόταση η οποία έρχεται, κατά τη γνώμη μου, σε ένα σημείο που η χώρα διαπραγματεύεται με τους δανειστές μας, σε μία κρισιμότατη καμπή και τη θεωρώ εντελώς άκαιρη.
Με τη στάση που τήρησε το κόμμα της Αξιωματικής Αντιπολίτευσης όσον αφορά την τάχα αυταρχική και αστυνομική επέμβαση στην ΕΡΤ, μάς δίδει την εντύπωση ότι δεν αναγνωρίζει τη διάκριση των εξουσιών του Συντάγματος, αφού όλες οι ενέργειες εκ μέρους του κρατικού μηχανισμού έγιναν σύννομα, με απόλυτο σεβασμό στις αποφάσεις των ελληνικών δικαστηρίων. 
Ποια πράξη, πέρα από την εφαρμογή του νόμου, θεωρείται σωστή, όταν επί μήνες δημόσιο κτήριο τελεί υπό κατάληψη, θυμίζοντας πανεπιστημιακό άσυλο και δημόσια περιουσία χρησιμοποιείται άνευ οικονομικού ανταλλάγματος; Πώς γίνεται η Αξιωματική Αντιπολίτευση μέχρι πρότινος να θεωρεί την τότε ΕΡΤ αμαρτωλή και τώρα, για να εκμεταλλευτεί τους εργαζόμενούς της, να διαδραματίζει το ρόλο του εργατοπατέρα που σπεύδει να δείξει το ανθρώπινο πρόσωπό του;
Χθες το βράδυ, παρατηρήσαμε φαινόμενα συνάδελφοι από την Αντιπολίτευση να ωρύονται έξω από το ραδιομέγαρο. Μάλιστα, υπήρξε συνάδελφός μας που στην κυριολεξία ανέβηκε στα κάγκελα! Δεν είναι κάτι που μας τιμά, κύριοι συνάδελφοι. 
Γιατί το καλοκαίρι που μας πέρασε, η Αξιωματική Αντιπολίτευση δεν υπέβαλε την πρόταση δυσπιστίας σε βάρος της Κυβέρνησης εξαιτίας του κλεισίματος και του μαύρου της ΕΡΤ, αφού μας κατηγόρησαν για πραξικοπηματική ενέργεια σε βάρος της ενημέρωσης και της δημοκρατίας; Είναι τυχαίος, άραγε, ο χρόνος κατάθεσης της πρότασης δυσπιστίας; Συμπίπτει με τα πρόσφατα φιλοευρωπαϊκά ανοίγματα του ΣΥΡΙΖΑ; Μήπως αυτή η πρόταση, δεν είναι τίποτε άλλο παρά προσπάθεια αποπροσανατολισμού της κοινής γνώμης και συγχρόνως συγκάλυψης εσωκομματικών τους ταλαντεύσεων μεταξύ ευρώ και δραχμής;
Κυρίες και κύριοι συνάδελφοι, η παρούσα Κυβέρνηση έχει λάβει εντολή για τη συνέχιση ευρωπαϊκής αναπτυξιακής πορείας με ταυτόχρονη απεμπλοκή από τις δανειακές συμβάσεις και αναπροσαρμογή σε ευνοϊκότερους όρους. Εάν αναλογιστούμε την κατάσταση της χώρας πέρυσι, όταν ο κίνδυνος εξόδου της χώρας από την Ευρωζώνη ήταν πολύ πιθανός, την οικονομική και κοινωνική αβεβαιότητα και ανασφάλεια που επικρατούσε, αντιλαμβανόμαστε πως έχουμε διανύσει πολύ δρόμο. Οι θυσίες και οι κόποι του ελληνικού λαού βλέπουμε σιγά-σιγά πως αποδίδουν, πιάνουν τόπο και τα πρώτα ενθαρρυντικά σημάδια ανάκαμψης, επιβεβαιώνονται από το πρωτογενές πλεόνασμα και την αποκατάσταση εμπιστοσύνης των χρηματαγορών στην ελληνική οικονομία.
Δεν είμαι από αυτούς που ωραιοποιούν καταστάσεις. Δεν θέλω να μεταβιβάσω στους πολίτες μας, στους ψηφοφόρους μας, ότι όλα πάνε καλά. Όμως, κάτι διαφαίνεται. Για πρώτη φορά μετά από πάρα πολλά χρόνια αυτή η χώρα θα έχει πρωτογενές πλεόνασμα, από το οποίο, όπως έχουμε δεσμευτεί, το 70% του πρωτογενούς πλεονάσματος, θα πάει σε αποκατάσταση αδικιών και προτεραιότητα, όπως έχει πει ο Πρωθυπουργός μας, είναι να ενισχύσουμε τους χαμηλοσυνταξιούχους και τους ένστολους.
Στόχος, λοιπόν, της πρότασης του ΣΥΡΙΖΑ, είναι μάλλον η διακύβευση όλων αυτών. Στόχος της Αξιωματικής Αντιπολίτευσης είναι η ύστατη πλέον, ευκαιριακού χαρακτήρα προσπάθεια για αποσταθεροποίηση της χώρας προς διενέργεια εκλογών. 
Μήπως, όμως, συνάδελφοι, η πρόταση δυσπιστίας του ΣΥΡΙΖΑ, είναι ένας τρόπος αποποίησης ευθυνών τους και νομιμοποίησης λήψης των όποιων αποφάσεων της Κυβέρνησης, επειδή γνωρίζει η Αξιωματική Αντιπολίτευση πως μπορεί να υποβάλει εκ νέου πρόταση δυσπιστίας μετά από ένα εξάμηνο; Μήπως η πρόταση δυσπιστίας, είναι μόνο για πολιτικό εντυπωσιασμό; 
Η Νέα Δημοκρατία, δεν θέλει να θεωρεί την πρόταση δυσπιστίας ως πολιτικό δώρο, γιατί έτσι θα καταφέρει ο ΣΥΡΙΖΑ να χαλυβδώσει τη συνοχή στη διακυβέρνηση με το ΠΑΣΟΚ.
Στόχος μας, είναι να μην υποπέσουμε σε κοινοβουλευτική διαμάχη με τον ΣΥΡΙΖΑ αλλά για το καλό της χώρας να βάλουμε στην άκρη τις ιδεολογικές διαφορές μας και να βρούμε τα σημεία που μας ενώνουν όλους εδώ, αφού στόχος όλων μας είναι η έξοδος της Ελλάδας από την κρίση. 
Το να κατατίθεται πρόταση δυσπιστίας σε αυτήν τη χρονική περίοδο και οι λόγοι που κατατίθεται μου δίνουν την εντύπωση πως ο ΣΥΡΙΖΑ δεν έχει πραγματική εικόνα της κατάστασης και γνώση των προβλημάτων του λαού. Αντίθετα, αιθεροβατεί σκορπώντας ψεύτικες ελπίδες ότι αυτός τάχα θα τα καταφέρει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΛΕΙΤΣΙΩΤΗΣ</Parlmember>: Μισό λεπτό, κύριε Πρόεδρε. 
Πώς είναι όμως κάτι τέτοιο δυνατό, εφόσον ο κ. Τσίπρας δεν αντιλαμβάνεται ότι οι φωνές των Βουλευτών του δεν είναι δείγμα πολυφωνίας αλλά διαφωνίας μεταξύ τους; Δεν μας έχει πείσει για κάποια εφικτή και ρεαλιστική εναλλακτική λύση. 
Η διακυβέρνηση της χώρας δεν γίνεται βάσει ευχολογίου, κύριοι της Αντιπολίτευσης. Δυστυχώς για εσάς, η Κυβέρνηση αυτή είναι καταδικασμένη να πετύχει και γι’ αυτό σας ενοχλεί. Πιστεύω ότι το αποτέλεσμα της ψηφοφορίας θα είναι τέτοιο που θα δίνει ουσιαστικά ψήφο εμπιστοσύνης στην Κυβέρνηση.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ. Παρακαλώ να σημειώσετε ότι τα χειροκροτήματα ήταν παρατεταμένα από την πλευρά της Νέας Δημοκρατίας.
Τον λόγο έχει ο συνάδελφος από την πλευρά του ΣΥΡΙΖΑ κ. Σταύρος Κοντονής.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ποτέ στα χρονικά του κοινοβουλευτικού βίου, μια πρόταση δυσπιστίας της Αντιπολίτευσης δεν έτυχε της αντίκρουσης από τη μεριά των Βουλευτών της Συμπολίτευσης, όχι με βάση τα πεπραγμένα της Κυβέρνησης που έπρεπε να αναδειχθούν αλλά με βάση την αντιπαράθεση στο προεκλογικό ή στο κυβερνητικό πρόγραμμα του ΣΥΡΙΖΑ.
Αυτό για εμάς αποτελεί, κατά πρώτον, ομολογία ενοχής. Διότι αν είχατε κάτι να πείτε για αυτά που έχετε πράξει επί ενάμιση χρόνο, δεν θα ασχολούσασταν τόσο έντονα με το κυβερνητικό πρόγραμμα του ΣΥΡΙΖΑ και τις απόψεις του για την κυβερνητική πολιτική που πρόκειται εμείς να ακολουθήσουμε. Η μέριμνά σας θα ήταν να αναδείξετε τις θετικές πλευρές του κυβερνητικού έργου και τελοσπάντων να πείσετε τον ελληνικό λαό, γιατί δεν πρέπει να ψηφιστεί αυτή η πρόταση δυσπιστίας. 
Τι να πείτε όμως; Τι να πείτε μετά από ενάμιση χρόνο ερήμωσης της κοινωνίας, μετά από ενάμιση χρόνο φτωχοποίησης του ελληνικού λαού; Και τα μόνα που έχετε να πείτε, είναι ισχυρισμοί που αγγίζουν τα όρια της τερατολογίας και του παραλόγου. 
Ακούσαμε αυτές τις μέρες από Βουλευτές και Υπουργούς της Κυβέρνησης ότι η πρόταση δυσπιστίας από τον ΣΥΡΙΖΑ κατατέθηκε, επειδή υπάρχουν εσωτερικά προβλήματα στον ΣΥΡΙΖΑ. Πού τα είδατε, κύριοι συνάδελφοι; Και καλά τα είδατε, μιλάτε εσείς; Μιλάτε εσείς που σε κάθε ψηφοφορία διαγράφατε καμμιά δεκαριά Βουλευτές από τις Κοινοβουλευτικές σας Ομάδες και μετά με γελοίες αιτιολογίες, τους επανεντάσσατε στις Κοινοβουλευτικές σας Ομάδες;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πιο ήρεμα, παρακαλώ.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Μιλάτε εσείς που πριν από μια εβδομάδα δύο πρώην Πρωθυπουργοί, που στηρίζουν την Κυβέρνηση, και ένας πρώην Πρόεδρος Βουλής, που κι αυτός στηρίζει την Κυβέρνηση, καθώς και μεγάλος αριθμός Βουλευτών, αρνήθηκε να δώσει θετική ψήφο στην τροπολογία που παραχωρούσε τις ψηφιακές συχνότητες στους καναλάρχες; Μιλάτε εσείς για εσωτερικές αντιφάσεις; Μιλάτε εσείς για εσωτερικά προβλήματα του ΣΥΡΙΖΑ;
Μα, κοιτάξτε τι γίνεται στις Κοινοβουλευτικές σας Ομάδες. Κοιτάξτε με ποιον τρόπο προσπαθείτε να αντιπαρέλθετε αυτά τα προβλήματα, τα οποία επί μονίμου βάσεως έχετε μπροστά σας, γιατί τα δημιουργεί η πολιτική σας.
Και καλά, κύριοι συνάδελφοι, να το ακούμε αυτό το πράγμα από τη Νέα Δημοκρατία και το ΠΑΣΟΚ –τίποτε άλλο δεν έχουν να πουν, αυτά ξέρουν, αυτά λένε- να το ακούμε και από τη ΔΗΜΑΡ; Να ακούμε από τη ΔΗΜΑΡ για εσωτερικά προβλήματα του ΣΥΡΙΖΑ, την ώρα που σπαράσσεται αυτό το κόμμα και βυθίζεται στα ρηχά νερά των αντιπαραθέσεων και της όξυνσης των πολιτικών αντιθέσεων στο εσωτερικό του, για το αν θα γίνει εκ νέου γρανάζι της Κυβέρνησης Σαμαρά και της κεντροδεξιάς ή εάν θα συγκροτήσει τον τρίτο πόλο;
Δεν σας έφτανε κύριοι συνάδελφοι της ΔΗΜΑΡ, τι κάνατε επί ένα χρόνο και τι νομοσχέδια ψηφίσατε; Δεν σας έφτανε ότι γίνατε το δεκανίκι αυτής της πολιτικής  της δεξιάς; Αλλά αποδεικνύεται για άλλη μία φορά ότι από την προγονική εστία της κομμουνιστικής ανανέωσης, της ανανεωτικής Αριστεράς και του ΚΚΕ Εσωτερικού, εμείς κρατήσαμε τη φλόγα, εσείς κρατήσατε τη στάχτη.
Κυρίες και κύριοι συνάδελφοι, η Κυβέρνηση προσπαθεί να οικοδομήσει ν ενάμιση χρόνο που κυβερνά ένα κράτος εκτάκτου ανάγκης, με ατομικά και πολιτικά δικαιώματα, τα οποία δεν πρέπει να ασκούνται. Ακούστε, τι μας λένε. Η απεργία των ναυτεργατών είναι ένα νόμιμο δικαίωμα αλλά δεν πρέπει να ασκείται, γιατί υπάρχει τουριστική περίοδος.
(Στο σημείο αυτό, κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Τελειώνω, κύριε Πρόεδρε.
 Η απεργία των καθηγητών είναι ένα νόμιμο δικαίωμα αλλά και εκεί δεν πρέπει να ασκείται, διότι είναι εις βάρος των μαθητών. Η απεργία του μετρό είναι ένα νόμιμο δικαίωμα αλλά και αυτό δεν πρέπει να ασκείται, γιατί στρέφεται κατά της κοινωνίας που μετακινείται. Και οι χαλυβουργοί έχουν δικαίωμα να απεργούν αλλά τους στέλνουμε τα ΜΑΤ. Και όλα αυτά συμβαίνουν, τη στιγμή που έχουμε τη δήλωση Τόμσεν, όχι μόνο για το τι να κάνετε, αλλά σας υπαγορεύουν και το τι να λέτε. Σας είπε ο κ. Τόμσεν, «μην κοροϊδεύετε, νέα μέτρα θα πάρετε.» Επομένως, γι’ αυτό είναι η πρόταση δυσπιστίας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε συνάδελφε.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): ...όλο τελειώνετε.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Δυστυχώς, κύριοι Βουλευτές, η χώρα στην πιο δύσκολη στιγμή της βαδίζει προς το άγνωστο, με Πρωθυπουργό τον διαπραγματευτή του ονόματος των Σκοπίων...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, ολοκληρώσατε.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: ...ενοχλείστε, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν κατάλαβα; Η ανοχή μου είναι...</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Και εάν τότε απεπέμφθη από τον κ. Μητσοτάκη ως ανίκανος και ως επικίνδυνος...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε!</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: ...σήμερα πρέπει να υπάρξει μία συλλογική απόφαση της Βουλής να θέσει στο περιθώριο της ιστορίας και τον Πρωθυπουργό κ. Σαμαρά και την Κυβέρνησή του. 
(Κωδωνοκρουσίες στην Αίθουσα)
Τώρα, σας ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τώρα, δεν ακούγεστε αλλά ο σεβασμός είναι και προς τους συναδέλφους.</ChairmanSpeech> 
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, να βάλετε ότι υπήρξαν παρατεταμένα χειροκροτήματα από την πλευρά του ΣΥΡΙΖΑ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πολλά χειροκροτήματα.
Ακούστε να δείτε. Όποιος παραβαίνει το χρόνο πέραν του δέοντος, θα τον ανακαλώ, να το ξέρετε. 
Το λόγο έχει ο Υφυπουργός Αθλητισμού κ. Ιωάννης Ανδριανός για επτά λεπτά.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ευχαριστώ, κύριε Πρόεδρε.
Δεν θα παρακολουθήσω το παραλήρημα του συναδέλφου και τα όσα απαράδεκτα είπε κατά του Πρωθυπουργού.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, γιατί να μην...</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού):  Νομίζω, ότι ο ελληνικός λαός βλέπει και κρίνει. Βλέπει την προσπάθεια του Πρωθυπουργού, βλέπει τον αγώνα που δίνει για να βγάλει τη χώρα απ’ αυτήν την πρωτοφανή περιπέτεια, για να βγάλει την κοινωνία απ’ αυτήν την πρωτοφανή οικονομική κατάσταση που ζει. Βλέπει τον καθημερινό του αγώνα και τις προσπάθειες που κάνει. Αυτός θα τον κρίνει και όχι ο κύριος συνάδελφος με τα όσα απαράδεκτα είπε.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Δεν έχω δικαίωμα;</Speech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Βεβαίως, είναι δικαίωμά σας. Είναι δικαίωμά μου...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό, ένα λεπτό. Είπατε αρκετά απαράδεκτα και δεν σας διέκοψε κανένας.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Απαράδεκτα;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, σταματήστε.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Δεν έχουμε δικαίωμα να κάνουμε κριτική στον Πρωθυπουργό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τέρμα! 
Συνεχίστε, κύριε Υπουργέ.</ChairmanSpeech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κάνετε κρίσεις τέτοιου τύπου;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχω το δικαίωμα να κάνω κρίσεις. Διαβάστε τον Κανονισμό.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Να το ξέρετε, εκφεύγετε του ρόλου σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τελείωσε το θέμα!
Κύριε Ανδριανέ, συνεχίστε. Θα σας κρατήσω δεκαπέντε δευτερόλεπτα.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Δεν θα κρίνουμε τώρα τον Πρωθυπουργό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, σταματήστε!</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ένας σεβασμός, κύριε συνάδελφε, χρειάζεται.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: …είναι κριτική.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μη με αναγκάζετε! Παρακαλώ!</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Δεν χρειάζονται αυτοί οι υψηλοί τόνοι. Η κοινωνία έχει τόσα προβλήματα. Χρειάζεται προτάσεις, χρειάζεται ηρεμία και δεν χρειάζεται αυτήν την όξυνση του πολιτικού κλίματος που δημιουργείται.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: …(Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, ήρεμα.
Δεν θα αφήσω εγώ να δημιουργηθεί όξυνση εδώ μέσα. 
Κύριε Ανδριανέ, θα σας δώσω τριάντα δευτερόλεπτα ακόμα.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Βεβαίως, κύριε Πρόεδρε, είναι συνταγματικό δικαίωμα του ΣΥΡΙΖΑ να καταθέσει πρόταση δυσπιστίας, όπως είναι και υποχρέωσή του και να καταθέτει πολιτικές προτάσεις.
Η διαδικασία αυτών των τριών ημερών, ανεξάρτητα από τις σκοπιμότητες που την προκάλεσαν, ήταν μία πολύ καλή ευκαιρία η Αντιπολίτευση, πέρα από τον καταγγελτικό λόγο, να παρουσιάσει επιτέλους τις όποιες εναλλακτικές προτάσεις τυχόν έχει. Απ’ ό,τι φαίνεται, όμως, η Αντιπολίτευση συνεχίζει να πιστεύει ότι αρκεί να δηλώνει δυσαρεστημένη με τη σημερινή κατάσταση ή να οξύνει το πολιτικό κλίμα, όπως έγινε πριν από λίγο με τις απαράδεκτες επιθέσεις κατά του Πρωθυπουργού, του Αντώνη Σαμαρά.
Πράγματι, η κοινωνία μας βιώνει μια εξαιρετικά δυσάρεστη συνθήκη και κανείς ευσυνείδητος πολιτικός δεν μπορεί να αισθάνεται ευτυχής ή ικανοποιημένος όταν η πατρίδα του περνά μια τέτοια περιπέτεια. Όμως, είναι σαφές πως η δυσαρέσκεια από μόνη της δεν επαρκεί. Χρειάζεται υπευθυνότητα να αντικρίζει κανείς κατάματα την πραγματικότητα και να λέει την αλήθεια στους πολίτες. Χρειάζεται υπευθυνότητα να επιλέγει κανείς ανάμεσα στις διαθέσιμες ρεαλιστικές επιλογές αντί να υπόσχεται τη μαγική επιστροφή στην Ελλάδα προ κρίσης.
Αυτή η στάση της αλήθειας, του ρεαλισμού και του έργου είναι η υπεύθυνη στάση της Κυβέρνησης και προσωπικά του Πρωθυπουργού, κ. Αντώνη Σαμαρά.
Ιδιαίτερα σήμερα, ιδιαίτερα σε αυτήν τη συγκυρία είμαστε όλοι υποχρεωμένοι, περισσότερο από ποτέ, να καταθέτουμε συγκεκριμένες προτάσεις, ρεαλιστικές προτάσεις για την αντιμετώπιση των τεράστιων προβλημάτων που έχουμε μπροστά μας.
Γι’ αυτό, λοιπόν, προσωπικά, εφόσον και η σκοπιμότητα αυτής της πρότασης δυσπιστίας είναι προφανής και η έκβασή της είναι βέβαιη, αντί για μια ακόμη αντιπαράθεση με την Αντιπολίτευση, θα αναφερθώ επιγραμματικά στο έργο που επιτελείται στον τομέα του πολιτισμού και του αθλητισμού λόγω του περιορισμένου χρόνου που έχω στη διάθεσή μου.
Ξεκινώ από μία απαραίτητη αφετηριακή διαπίστωση. Η κρίση έχει δημιουργήσει τα δικά της δεδομένα. Οι διαθέσιμοι πόροι είναι εξαιρετικά περιορισμένοι και αυτή η πραγματικότητα περιορίζει αντίστοιχα και το εύρος των πραγμάτων που μπορούμε να κάνουμε. Κι αυτή η πραγματικότητα των περιορισμένων πόρων δεν αλλάζει με ευχολόγια, δεν αλλάζει λέγοντας πως δεν μας αρέσει το γεγονός ότι οι πόροι που διαθέτουμε σήμερα είναι περιορισμένοι σε σχέση με το παρελθόν.
Απέναντι, λοιπόν, σε αυτήν την πραγματικότητα κινούμαστε στους εξής αυτονόητους άξονες. Ιεραρχούμε τις προτεραιότητές μας με απόλυτη διαφάνεια, αξιοποιούμε κάθε διαθέσιμο πόρο με πλήρη σεβασμό στα χρήματα που προέρχονται από το υστέρημα των Ελλήνων, εξαντλώντας κάθε δυνατότητα άλλων πηγών χρηματοδότησης, όπως είναι το ΕΣΠΑ ή τα ΣΔΙΤ, προχωράμε σε δομικές αλλαγές που θα μας επιτρέψουν να αυξήσουμε την αποτελεσματικότητα στις δράσεις μας, ώστε να μπορούμε με τους ίδιους πόρους να πετυχαίνουμε περισσότερα, ενισχύουμε το θεσμικό μας πλαίσιο, καλύπτοντας κενά, διορθώνοντας λάθη του παρελθόντος και εκσυγχρονίζοντας τις προβλέψεις του νόμου εκεί όπου είναι αναγκαίο.
Ο Υπουργός Πολιτισμού και Αθλητισμού, ήδη έχει παρουσιάσει διεξοδικά το έργο του, που επιτελείται στον τομέα του πολιτισμού. Ενδεικτικά μόνο σας αναφέρω, πως παρά την εξαιρετικά δύσκολη συγκυρία, έχουν ενταχθεί και υλοποιούνται σε όλη την Ελλάδα μέσω του ΕΣΠΑ έργα πολιτισμού συνολικού προϋπολογισμού περίπου 900 εκατομμυρίων ευρώ και στο πλαίσιο των διαθέσιμων πόρων γίνονται έργα αναστύλωσης, συντήρησης, ανάδειξης και προσβασιμότητας σε χώρους ιστορίας και πολιτισμού σε ολόκληρη την Ελλάδα, έργα που εκτός από την προστασία της πολιτιστικής κληρονομιάς, αποτελούν και αναπτυξιακά εργαλεία.
Σε ό,τι αφορά στον αθλητισμό, θέλω πρώτα απ’ όλα να αναφέρω την επίλυση του χρονίζοντος προβλήματος των αυθαίρετων αθλητικών εγκαταστάσεων. Στις εγκαταστάσεις αυτές, περιλαμβάνονται μεταξύ άλλων το στέγαστρο Καλατράβα και άλλες κατασκευές στο ΟΑΚΑ, καθώς και σειρά άλλων εγκαταστάσεων σε ολόκληρη τη χώρα αρμοδιότητας τόσο της Γενικής Γραμματείας Αθλητισμού όσο και της τοπικής αυτοδιοίκησης. 
Όπως γνωρίζετε, ύστερα από συνεργασία με τον |αρμόδιο Αναπληρωτή Υπουργό, κ. Καλαφάτη, συμπεριλήφθηκε στο ν.4178/2013 πρόβλεψη για την οριστική τακτοποίηση των αυθαίρετων αθλητικών εγκαταστάσεων, ώστε να μπορούν πλέον να εκτελούνται νόμιμα και οι απαραίτητες εργασίες συντήρησης και επισκευής. 
Εδώ θα ήθελα να πω ότι ειλικρινά περίμενα πως η Αντιπολίτευση θα υπερψήφιζε αυτήν τη νομοθετική μεταρρύθμιση που καταφανέστατα ήταν στη σωστή κατεύθυνση καθώς επέλυε αυτό το τεράστιο πρόβλημα. 
Ταυτόχρονα, εξετάζουμε όλα τα προβλήματα που υπάρχουν σε υφιστάμενες αθλητικές εγκαταστάσεις για να προωθήσουμε δράσεις, όπως για παράδειγμα, η ενεργειακή αναβάθμιση, που θα λύσει σε μεγάλο βαθμό το πρόβλημα εγκαταστάσεων, όπως τα κολυμβητήρια, μειώνοντας σημαντικότερα το κόστος λειτουργίας τους γιατί είναι παλιές εγκαταστάσεις, ενεργοβόρες αλλά και κοστοβόρες.
Αναφέρω ακόμη τη σύσταση του Εθνικού Συμβουλίου Αθλητικού Σχεδιασμού, ένα απαραίτητο όργανο για τη χάραξη της στρατηγικής στον αθλητισμό, που ενώ προβλέπεται από τον αθλητικό νόμο, δεν έχει συγκροτηθεί από το 1999. 
Αναφέρω την ίδρυση των σχολών προπονητών, ένα πάγιο αίτημα των ομοσπονδιών και των αναγνωρισμένων συνδέσμων προπονητών, που επιλύει το πρόβλημα έκδοσης αδειών άσκησης επαγγέλματος και διασφαλίζει τη δυνατότητα εξέλιξης των προπονητών κατώτατης κατηγορίας. 
Αναφέρω τα προγράμματα άθλησης για όλους σε ολόκληρη την Ελλάδα, στο πλαίσιο των οποίων δημιουργήθηκαν χίλιες τριακόσιες σαράντα έξι θέσεις εργασίας, με συμβάσεις οχτάμηνης διάρκειας για πτυχιούχους φυσικής αγωγής στη τοπική αυτοδιοίκηση, σε νομικά πρόσωπα δημοσίου και ιδιωτικού δικαίου.
Αναφέρω την αντιμετώπιση προβλημάτων που είχαν προκύψει ως προς τις προβλέψεις για την εισαγωγή διακριθέντων αθλητών στην τριτοβάθμια εκπαίδευση αλλά και ως προς την ένταξη ή μη στη διαδικασία της διαθεσιμότητας των διακριθέντων αθλητών που υπηρετούν στο δημόσιο. Και τα δυο αυτά θέματα, λύνονται με τις νομοθετικές παρεμβάσεις που περιλαμβάνονται στο χθεσινό νομοσχέδιο του Υπουργείου Διοικητικής Μεταρρύθμισης, η ψήφιση του οποίου διεκόπη λόγω της κοινοβουλευτικής διαδικασίας που ξεκίνησε με την κατάθεση της πρότασης της Αξιωματικής Αντιπολίτευσης. 
Πιστεύω ότι τη Δευτέρα που θα συνεχιστεί η κοινοβουλευτική διαδικασία για τη ψήφιση του συγκεκριμένου νομοσχεδίου, θα ψηφίσετε αυτές τις νομοθετικές ρυθμίσεις, οι οποίες θεωρώ ότι είναι στη σωστή κατεύθυνση.
Τέλος, θα ήθελα να κλείσω με μία ιδιαίτερα σημαντική πρωτοβουλία για τον αθλητισμό, τη σύσταση της νομοπαρασκευαστικής επιτροπής για την προετοιμασία προς ψήφιση νέου αθλητικού νόμου. Ο σήμερα εν ισχύι ν.2725/1999 με τις διαδοχικές του προσθήκες και τροποποιήσεις σε πολλά του σημεία δεν ανταποκρίνεται πλέον στις συνθήκες του ελληνικού αθλητισμού. Είναι ένα κείμενο από το οποίο απουσιάζει πλέον η ενιαία προσέγγιση. 
Στόχος είναι ο νέος νόμος να έχει ενιαία στρατηγική θεώρηση και να ρυθμίζει αποτελεσματικά όλα τα ζητήματα που απασχολούν τον αθλητισμό στη χώρα μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Τελειώνω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όλο αυτό λέτε, κύριε Υφυπουργέ.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Όπως δώσατε και στους συναδέλφους επιπλέον χρόνο, δώστε μου κι εμένα μισό λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας έδωσα ήδη δυόμιση λεπτά.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός  Αθλητισμού): Σας παρακαλώ! 
Προτεραιότητά μας είναι η αποτελεσματικότερη πρόληψη και αντιμετώπιση της βίας και του ντόπινγκ, η ουσιαστική ενίσχυση της διαφάνειας και χρηστής διαχείρισης καθώς και η διασφάλιση της πρόσβασης στο κοινωνικό αγαθό του αθλητισμού από όλους τους πολίτες και κυρίως από τα παιδιά και τους νέους ανθρώπους. 
Στόχος είναι να δούμε ξανά τις οικογένειες, τους γονείς με τα παιδιά τους στις κερκίδες των γηπέδων. Πιστεύω ότι με την εποικοδομητική συμβολή όλων των εμπλεκομένων μερών και φυσικά μέσα από το διάλογο με την Αντιπολίτευση θα αναβαθμίσουμε ουσιαστικά το θεσμικό πλαίσιο σε ό,τι αφορά το κοινωνικό αγαθό του αθλητισμού.
Τελειώνω, κυρίες και κύριοι, λέγοντας ότι οι πολίτες ούτε ζητούν εκλογές ούτε και ενδιαφέρονται για στείρες αντιπαραθέσεις. Αυτό που ενδιαφέρει τους πολίτες, είναι η εποικοδομητική συζήτηση επί συγκεκριμένων προτάσεων και δράσεων και είμαι βέβαιος ότι παρά τις μεγάλες και σημαντικές διαφορές μπορούμε τουλάχιστον σε κάποια πεδία, όπως τον πολιτισμό και τον αθλητισμό, να βρούμε έφορο έδαφος σύνθεσης και παραγωγής αποτελέσματος. Το αποδείξαμε αυτό πρόσφατα στο θέμα που ανέκυψε με τους διακριθέντες αθλητές. 
Η προετοιμασία του νέου αθλητικού νόμου είναι μία ακόμη καλή ευκαιρία. Σας καλώ, λοιπόν, σε εποικοδομητική συνεργασία. Σας καλώ να αποδείξουμε έμπρακτα ότι στους τομείς που όντως μπορούμε να συνεργαστούμε, έχουμε το σθένος να βάλουμε το συμφέρον της χώρας και της κοινωνίας μας πάνω από οτιδήποτε άλλο. 
Αυτό ζητούν οι πολίτες, αυτό επιτάσσει η κρίσιμη συγκυρία που βιώνουμε.
Ευχαριστώ πολύ για την ανοχή σας, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μιας και παραβιάσαμε τον Κανονισμό για χατίρι σας και σας δώσαμε περισσότερο χρόνο απ’ ό,τι έπρεπε, θα τον παραβιάσω για μία ακόμα φορά και θα δώσω το λόγο στον Κοινοβουλευτικό Εκπρόσωπο του ΣΥΡΙΖΑ κ. Λαφαζάνη, για να αναγνώσει μία επιστολή του αγαπητού συναδέλφου μας, κ. Γλέζου, ο οποίος βρίσκεται στο νοσοκομείο και τον οποίο σεβόμεθα όλοι και του ευχόμεθα ό,τι καλύτερο για αύριο και περαστικά.
Ορίστε, κύριε Λαφαζάνη, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ευχαριστώ, κύριε Πρόεδρε.
Ευχόμαστε όλοι περαστικά στο Μανώλη Γλέζο. Είναι στο νοσοκομείο και αναρρώνει. Μας έστειλε λίγες γραμμές και μας παρακάλεσε να τις διαβάσουμε στην Ολομέλεια. 
«Αγαπητέ Πρόεδρε, αγαπητοί συνάδελφοι, ωσεί παρών σάς απευθύνω έκκληση να σκεφτείτε ότι ο Προμηθέας έδωσε το φως στους ανθρώπους και τον κάρφωσαν στον Καύκασο το κράτος και η βία. Ο ελληνικός λαός «άναψε ένα κερί» πληροφόρησης, ενημέρωσης και πολιτισμού. Το «έσβησαν» το κράτος και η βία. Αυταπατώνται. Κανένας δεν μπορεί και δεν θα καταφέρει να «φιμώσει» τη διαμαρτυρία του ελληνικού λαού στα λαοκτόνα μέτρα τους. Ανέσπερον καταυγάζει το φως της ελπίδας. 
Επιπρόσθετα, είμαι υποχρεωμένος να σας αναφέρω ότι ο λόγος μου ήταν και είναι σαφέστατος. Στους διαστρεβλωτές των απόψεών μου θέλω μόνο να θυμίσω ότι το ψέμα έχει κοντά ποδάρια. Η εκμετάλλευση από συναδέλφους της Κυβέρνησης των απόψεών μου για να πλήξουν το ΣΥΡΙΖΑ, αποτελεί αντιδεοντολογική πολιτική πράξη.
Ευχαριστώ. Μανώλης Γλέζος».
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Λαφαζάνη.
Ο κ. Βεσυρόπουλος έχει το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, πολλοί είναι αυτοί που θεωρούν ότι ο κ. Τσίπρας προέβη σε μία λανθασμένη πολιτικά κίνηση με την κατάθεση πρότασης δυσπιστίας προς την Κυβέρνηση. Εκτιμούν ότι απώλεσε ένα πολιτικό «όπλο» που θα μπορούσε να το χρησιμοποιήσει στο μέλλον, ότι αποτελεί λάθος κίνηση το να συνδεθεί η πρόταση μομφής με το ζήτημα της ΕΡΤ. 
Επιτρέψτε μου να απέχω απ’ αυτήν τη λογική, να είμαι μακριά από πρακτικές ερμηνείας και λογικές πολιτικού τακτικισμού, όπως μακριά απ’ αυτές βρίσκεται και η ελληνική κοινωνία. Τα προβλήματα που αντιμετωπίζει η χώρα κατά τη χρονική συγκυρία που διανύουμε, είναι πολύ σοβαρά ζητήματα για να αποτελέσουν πολιτικό παίγνιο οποιουδήποτε κομματικού σχηματισμού και μάλιστα με όρους του παρελθόντος, με επιλογές και πολιτικές πρακτικές που ανήκουν στο χθες και που δεν είναι σύστοιχες με την πραγματικότητα. 
Ποιον αφορά η πρόταση δυσπιστίας που καταθέσατε; Πιστεύετε ότι απασχολεί την ελληνική κοινωνία αυτήν τη στιγμή; Πιστεύετε ότι προσφέρετε εθνική υπηρεσία, την ώρα που διεξάγονται οι πλέον κρίσιμες και καθοριστικές διαπραγματεύσεις με τους εκπροσώπους των δανειστών, την ώρα που η Ελλάδα για πρώτη φορά έχει ισχυρά «όπλα» στα χέρια της και μπορεί να διαπραγματευτεί και να διεκδικήσει; 
Αυτά είναι ρητορικά ερωτήματα από τα οποία σαφώς και δεν περιμένω απάντηση από το κόμμα της Αξιωματικής Αντιπολίτευσης. Τις απαντήσεις όμως τις έχουν και τις δίνουν οι πολίτες. 
Αναρωτιέται κανείς για τη σκοπιμότητα σύνδεσης αυτής της κίνησης με το θέμα της πρώην ΕΡΤ, γιατί αυτή η ΕΡΤ, είναι πλέον παρελθόν. Αυτή η ΕΡΤ τελείωσε και προχωράμε σε μία νέα δημόσια τηλεόραση, πραγματικά και ουσιαστικά ανεξάρτητη, χωρίς κομματικό έλεγχο, χωρίς διασπάθιση δημοσίου χρήματος, χωρίς στρατιές υπαλλήλων. Είναι δυνατόν το κόμμα της Αξιωματικής Αντιπολίτευσης, να καταθέτει πρόταση μομφής για να ικανοποιήσει τους συνδικαλιστές και όλους αυτούς που αντιδρούν στην αλλαγή του μοντέλου της δημόσιας ραδιοτηλεόρασης και μάλιστα στη συγκεκριμένη χρονική συγκυρία; 
Αυτήν τη στιγμή γίνεται μία επίπονη και δύσκολη διαπραγμάτευση. Το δικό σας λάθος δεν είναι η κατάθεση πρότασης μομφής. Αυτό είναι «δώρο» προς την Κυβέρνηση, δεν είναι λάθος. Το δικό σας πραγματικό λάθος είναι η θεώρηση που έχετε. Πιστεύετε ότι διαπραγματεύεται η Κυβέρνηση. Λάθος. Διαπραγματεύεται η Ελλάδα. Όταν μπορέσετε να δείτε αυτήν την πραγματικότητα, τότε μπορεί να δείτε και την ανάγκη μίας ελάχιστης εθνικής συνεννόησης στα μεγάλα και στα σημαντικά, στα εθνικά θέματα, στην οικονομία, στην ανάγκη να διαμορφώσουμε ένα νέο αναπτυξιακό πρότυπο για τη χώρα, γιατί αυτή είναι η πραγματική ανάγκη.
Καταφέραμε να έχουμε πρωτογενές πλεόνασμα. Η δύσκολη πορεία τεσσάρων ετών φτάνει στο τέλος της. Το μνημόνιο τελειώνει του χρόνου. Η Ελλάδα τηρεί τις δεσμεύσεις της και «πιάνει» τους στόχους. Έχει τη δύναμη αλλά και τα επιχειρήματα να αντισταθεί σε επιλογές που βαθαίνουν την ύφεση. 
Δεν θα γίνουν άλλες περικοπές. Η μετρολογία πρέπει να σταματήσει εδώ και να ανοίξει μια νέα συζήτηση. Σε αυτήν τη νέα συζήτηση θα έπρεπε να είστε παρόντες και όχι στην υπεράσπιση του χθες και των πιο αρρωστημένων φαινομένων και καταστάσεων. 
Εμείς προχωρούμε και θα συνεχίσουμε να προχωρούμε στις μεταρρυθμίσεις. Δημιουργούμε ένα νέο επενδυτικό νόμο, με μία και ενιαία αδειοδοτική αρχή, χωρίς γραφειοκρατία, για να προσελκύσουμε επενδύσεις. 
Εσείς απειλείτε τους επενδυτές με τη ρητορική του εσωτερικού, γιατί ο κ. Τσίπρας χρησιμοποιεί άλλη ρητορική στο εξωτερικό. Εκεί εμφανίζεται ρεαλιστής προκειμένου να μην απομονωθεί. 
Τώρα είναι η στιγμή να διαμορφώσουμε μια εθνική αναπτυξιακή πολιτική. Εσείς, όμως, κυρίες και κύριοι της Αξιωματικής Αντιπολίτευσης βρίσκεσε αλλού. Είστε παγιδευμένοι στη ρητορική σας, σε σχήματα που ξεπεράστηκαν από τις εξελίξεις, στις αντιφάσεις σας, στην αδυναμία σας να παρουσιάσετε μία αξιόπιστη και ρεαλιστική εναλλακτική πρόταση. 
Είμαι από αυτούς που πιστεύουν στην ανάγκη της συναίνεσης. Το μέλλον έχει προκλήσεις, δυσκολίες. Το διεθνές οικονομικό περιβάλλον χαρακτηρίζεται από ανταγωνισμούς, αστάθειες στις μεταβλητές του. Η Ελλάδα πώς θα αντιμετωπίσει αυτές τις προκλήσεις, διαιρεμένη και διχασμένη, εγκλωβισμένη στο παρελθόν και κουβαλώντας όλα τα βαρίδια που μετατράπηκαν σε δεσμά και μας οδήγησαν στα όρια της χρεοκοπίας;
Υπερασπίζεστε την Ελλάδα που φεύγει, την Ελλάδα των δανεικών και των ελλειμμάτων, την ΕΡΤ που εσείς οι ίδιοι χαρακτηρίζατε αμαρτωλή σε ό,τι αφορά το μοντέλο λειτουργίας της, για το οποίο υπάρχει οριζόντια ευθύνη όλου του πολιτικού συστήματος και αυτών που είχαν τη διακυβέρνηση αλλά και αυτών που άσκησαν εξουσία και ηγεμονία. Και άσκηση εξουσίας και ηγεμονίας δεν είναι απαραίτητο να συνδέεται με τη διακυβέρνηση. Ηγεμονία ασκούσαν και οι συνδικαλιστές, για να μην πω ότι αυτοί ουσιαστικά διοικούσαν και την ΕΡΤ αλλά και τις ΔΕΚΟ. 
Κυρίες και κύριοι συνάδελφοι, είναι δεδομένο ότι η επιλογή του κ. Τσίπρα, θα αποδοκιμαστεί από την πλειοψηφία του Κοινοβουλίου. Η αποδοκιμασία αυτή δεν θα προέλθει μόνο από τους Βουλευτές που στηρίζουν την Κυβέρνηση αλλά και από τα κόμματα που αντιπολιτεύονται την Κυβέρνηση αλλά δεν συναινούν σε τυχοδιωκτικές και παλαιοκομματικές επιλογές. 
Η πρόταση δυσπιστίας του ΣΥΡΙΖΑ θα στηριχτεί από τη Χρυσή Αυγή. Σας καλώ να προβληματιστείτε για αυτό το επίτευγμα. Τη Δευτέρα το πρωί, δεν θα έχετε απολέσει ένα όπλο πολιτικής και κοινοβουλευτικής πίεσης για το επόμενο εξάμηνο, θα έχετε απολέσει και τη δυνατότητα να μιλάτε στην ελληνική κοινωνία με όρους μέλλοντος. 
Είναι δεδομένο ότι εμείς οι Βουλευτές της Νέας Δημοκρατίας συνεχίζουμε να στηρίζουμε την Κυβέρνηση και την προσπάθεια του Πρωθυπουργού, συνεχίζουμε να στηρίζουμε την εθνική προσπάθεια για ανάταξη, μεταρρυθμίσεις, ελπίδα και πρόοδο. Κοιτάμε μόνο μπροστά και όχι πίσω. Γι’ αυτό και το «ΟΧΙ» στην πρόταση δυσπιστίας που καταθέσατε, αποτελεί «ΝΑΙ» σε μία άλλη Ελλάδα που θα στέκεται δυνατά στα πόδια της και θα προχωρά με αυτοπεποίθηση στο αύριο. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ, κύριε συνάδελφε. 
Το λόγο έχει από την πλευρά του ΣΥΡΙΖΑ η κ. Σακοράφα.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, γίνεται ολόκληρη εκστρατεία στα Μέσα Μαζικής Ενημέρωσης προκειμένου να υποβαθμίσουν το ίδιο το περιεχόμενο της πρότασής μας. Διάσημοι τηλεκριτές, αναρωτιούνται με βαθυστόχαστες αναλύσεις εάν η ΕΡΤ είναι η σοβαρή αιτία που μπορεί να προκαλέσει τη συγκεκριμένη πολιτική αντίδραση. 
Αυτό δείχνει και το βάθος και την ένταση τόσο του υπονομευτικού ρόλου των ΜΜΕ όσο και του ίδιου του πολιτικού συστήματος. Υπονόμευση όχι απέναντι στο ΣΥΡΙΖΑ. Αυτή είναι και δεδομένη και ερμηνεύσιμη και κατανοητή, ειδικά μετά το τελευταίο δώρο της συγκυβέρνησης αξίας πολλών εκατομμυρίων ευρώ προς τους κυρίους Μπόμπολα, Αλαφούζο, Κυριακού και Βαρδινογιάννη. Πρόκειται για ευθεία υπονόμευση της ίδιας της δημοκρατίας. 
Η ΕΡΤ, είναι κάτι περισσότερο από τους εργαζόμενους, κάτι περισσότερο από δημόσια τηλεόραση. Η υπόθεση της ΕΡΤ, είναι η ίδια η δημοκρατία και οι θεσμοί. Από την πρώτη μέρα που έπεσε το μαύρο, είναι ζήτημα Δημοκρατίας. 
Από τις 18 Οκτωβρίου που έληξε η ισχύς της πράξης νομοθετικού περιεχομένου -και άρα η ΕΡΤ είναι νόμιμος διαχειριστής των συχνοτήτων- είναι ζήτημα θεσμών. Από την ημέρα που σφραγίσατε την είσοδο με χειροπέδες είναι ζήτημα κυβερνητικής παρανομίας. 
Και αυτά που περιγράφω είναι το «έως εδώ». Έως εδώ μετά από τέσσερα χρόνια, που μετατρέψατε το Κοινοβούλιο σε σωματείο-σφραγίδα, που οι ξένοι γκαουλάιτερ λύνουν και δένουν στα Υπουργεία, που εκβιάζετε το λαό και τον απειλείτε αν λειτουργήσει σαν ελεύθερος πολίτης. Έως εδώ μετά από τέσσερα χρόνια βίαιης καταστολής, κατατρομοκράτησης και πολιτικών διώξεων. Έως εδώ μετά από έναν ολόκληρο χρόνο που παρέα με τα διαπλεκόμενα ΜΜΕ, ξεδιάντροπα, εξισώνετε τη ριπή με το ακορντεόν, τον Σάντα και τον Γλέζο με τους ναζί εγκληματίες, την ίδια στιγμή, που πρωθυπουργικοί σύμβουλοι καλοδέχονταν το φίδι σαν κυβερνητικό εταίρο. 
Κυρίες και κύριοι συνάδελφοι, ακόμα απορείτε; Ναι, λοιπόν. Το υπογραμμίζω με πλήρη ευθύνη των όσων λέω. 
Η πρόταση δυσπιστίας αφορά κατά κύριο λόγο την ίδια τη δημοκρατία, τη διάσωση της δημοκρατίας ως πολίτευμα, σαν τρόπος ζωής και δράσης, σαν υποχρέωση και δικαίωμα αντίστασης, απέναντι σε μια εξουσία που την ποδοπατά και ποινικοποιεί τα δικαιώματα που προκύπτουν και απορρέουν απ’ αυτήν. 
Το δεύτερο ζωτικό ζήτημα στο οποίο στηρίζεται η πρότασή μας, είναι η ίδια η οικονομία των μνημονίων. Φτάσαμε στο σημείο μηδέν. Αφήστε τις μεγαλοστομίες και τις λογιστικές καρικατούρες περί πρωτογενούς πλεονάσματος. Τα ταμεία πεθαίνουν, οι άνεργοι φτάνουν στο κόκκινο, νέα μέτρα έρχονται –σας τα είπε και ο κ. Τόμσεν- η πρώτη κατοικία βγαίνει στο σφυρί. 
Και εσείς τι κάνετε; Ο Πρωθυπουργός, σαν άλλη Μαρία Αντουανέτα, μοιράζει τεχνολογικά παντεσπάνια και δίπλα τρέχει η ζωή για εκατοντάδες χιλιάδες ανθρώπους που δεν έχουν να φάνε, δεν έχουν πρόσβαση στην περίθαλψη και τώρα θα δουν και τα σπίτια τους να χάνονται. Την ίδια στιγμή διάφοροι Βουλευτές βάζουν και βγάζουν τις κόκκινες γραμμές με εντυπωσιακή ευλυγισία. Ακόμη απορείτε; 
Ναι, λοιπόν, το υπογραμμίζω με πλήρη ευθύνη των όσων λέω. Η πρόταση δυσπιστίας, αφορά στο οικονομικό έγκλημα που διαπράττεται στο σώμα της ελληνικής κοινωνίας. Και όποιος θέλει να δει το δάσος, ας αφήσει τις στάνες και ας αναλάβει την ευθύνη που του αναλογεί, γιατί το δάσος καίγεται και τα ανθρώπινα κουφάρια αυτήν τη φορά είναι πάρα πολλά. 
Μπρος σ’ αυτήν την κατάσταση, βγήκε και ο κ. Βενιζέλος και χαρακτήρισε την πρότασή μας πράξη εθνικής ανευθυνότητας τη στιγμή που η χώρα διαπραγματεύεται. 
Να σας πω εγώ μια σειρά πράξεων, κύριε Βενιζέλο, που αποτελούν πράξεις εθνικής ανευθυνότητας και μείζονος πολιτικής διαπλοκής.
Ο νόμος περί ευθύνης Υπουργών, περί προκαταβολικής αμνηστίας, δηλαδή προμελετημένων εγκλημάτων. 
Ο νόμος που ορίζει τα περί λειτουργίας των καναλιών και προσωρινής αδειοδότησης. 
Ο νόμος για τη ρύθμιση των χρεών των ΠΑΕ, το κούρεμα των ασφαλιστικών ταμείων και των μικροομολογιούχων.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Αυτά τα εγκλήματα εσείς τα διαπράξατε. 
Να πάμε στους Ολυμπιακούς Αγώνες και στο τεράστιο φέσι που άφησαν στο λαό μας; Να πάμε στη λίστα Λαγκάρντ που την κρύβατε για δεκατέσσερις ολόκληρους μήνες; Να πάμε και στα υποβρύχια για τα οποία φυσικά και ψεύδεστε και εσείς και ο κ. Σαμαράς, ότι δήθεν δε σας βρήκαν τίποτα αφού τροποποιήσατε το άρθρο 31β’ του Κανονισμού της Βουλής, ώστε η επιτροπή να εξετάσει δεσμευτικά την περίοδο και μόνο που δεν αφορά εσάς και τον κ. Τσοχατζόπουλο; 
Αντιλαμβάνεστε, κυρίες και κύριοι συνάδελφοι, από τους παραπάνω λόγους, την κατάθεση αυτής της πρότασης δυσπιστίας. Αφορά, πέραν της δημοκρατίας και της χρεοκρατίας -και το λέω με πλήρη επίγνωση- και μια άλλη ιδιότητα του πολιτικού μας συστήματος: Την κλεπτοκρατία. Αφορά στη μομφή ενός ολόκληρου λαού για τα σημερινά αλλά και γι’ αυτά που τον οδήγησαν μέχρι τα σημερινά. Γιατί δεν πρέπει να ξεχνάμε και τον κ. Σαμαρά και τις βαρύτατες πολιτικές ευθύνες. 
Πότε λέγατε την αλήθεια, κύριε Σαμαρά; Τότε στο Ζάππειο όταν κομπάζατε; «Για να επανορθώσουμε αδικίες απαιτούνται 550 εκατομμύρια. Βρήκαμε ήδη διπλάσια ισοδύναμα και αν χρειαστεί υπάρχουν και άλλα.» 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Αν λέγατε τότε αλήθεια, η σημερινή πρόταση δυσπιστίας είναι αυτονόητη. Αν λέτε τώρα αλήθεια, τότε πράγματι η συνειδητή κοροϊδία ενός ολόκληρου λαού δεν τιμωρείται μόνο με μια πρόταση δυσπιστίας εναντίον της Κυβέρνησής σας. 
Κι ενώ συμβαίνουν όλα αυτά, τολμάτε να λέτε ότι αυτή η πρόταση δυσπιστίας, αποτελεί τέχνασμα εσωκομματικής κατανάλωσης εκ μέρους του κ. Τσίπρα. Όχι, κυρίες και κύριοι συνάδελφοι. Και το ξέρετε πολύ καλά ότι δεν είναι έτσι. Αυτή η πρόταση, απαντά σε δυο σοβαρότατα ερωτήματα. Πότε και με ποιους. 
Όσον αφορά στη χρονική στιγμή, δηλαδή στο πότε, νομίζω ότι το ανέλυσα ενδελεχώς. 
Όσον αφορά στο «με ποιους», εμείς τη μεγάλη μας συμμαχία την χτίζουμε μέσα στην κοινωνία. Ποτέ άλλοτε η θέση «εμείς ή αυτοί» δεν ήταν τόσο επίκαιρα αναγκαία., αυτή η θέση για την οποία κατηγορούμαστε ότι δήθεν διχάζουμε το λαό. Όχι, κυρίες και κύριοι συνάδελφοι της συγκυβέρνησης, ενώνουμε το λαό. Και αυτό είναι που σας φοβίζει. Τον ενώνουμε εναντίον σας. Δεν υπάρχει ακριβέστερος χαρακτηρισμός απ’ αυτόν. Και τον επαναδιατυπώνω.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Μισό δευτερόλεπτο, κύριε Πρόεδρε. 
Ενώνουμε το λαό εναντίον σας, εναντίον όλων όσων τον ποδοπατούν και τον καταστρέφουν, προκειμένου να υπηρετήσουν τα συμφέροντα της τάξης τους και των τραπεζιτών. 
Όσον αφορά στα περί κοινοβουλευτικής αυταπάτης. Κυρίες και κύριοι συνάδελφοι, κάθε μέσο πάλης πρέπει να χρησιμοποιείται. Και η πρόταση μομφής είναι ένα απ’ αυτά. Μικρό, συνήθως αναποτελεσματικό αλλά πάντως υπαρκτό. Στις παρούσες συνθήκες προσφέρει δυο τουλάχιστον σοβαρές υπηρεσίες.
Η πρώτη και σοβαρότερη. Να αποτελέσει το έναυσμα για να ξαναβγούμε κατά χιλιάδες στους δρόμους…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα ήθελα να τελειώσετε.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: …φυσικά καμμία ανατροπή δε γίνεται μόνο από τα πάνω. Και αυτό που λείπει από το λαό μας δεν είναι μια τηλεοπτική νίκη αλλά η νίκη ενός αγώνα, η νίκη ενός λαού. 
Άρα, η πρόταση δυσπιστίας δεν είναι αυτοσκοπός, αλλά το μέσο για παραπέρα κινητοποίηση και εμπέδωση της ελπίδας στο λαό μας. 
Και η δεύτερη υπηρεσία αυτής της πρότασης είναι να…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε παρακαλώ. Μην αγνοείτε το Προεδρείο.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Κύριε Πρόεδρε, επειδή δύο μέρες τώρα που κάθομαι από το πρωί μέχρι το βράδυ μέσα στην Αίθουσα, κρατάω το χρόνο που μιλάει ο κάθε συνάδελφος, θα μου επιτρέψετε να σας πω ότι οι Κοινοβουλευτικοί Εκπρόσωποι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, μην κάνετε παρατήρηση στο Προεδρείο. Τελειώσατε την ομιλία σας.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: …που στερούν το χρόνο από μας τους Βουλευτές…</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ, μην κάνετε παρατήρηση στο Προεδρείο. Μην το κάνετε αυτό. Σας έδωσα δύο λεπτά πέραν του χρόνου σας.</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Δεν σας κάνω παρατήρηση, κύριε Πρόεδρε. Προσπαθώ να προασπίσω το δικαίωμά μου σαν Βουλευτής…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Καταλαβαίνετε ότι κόβετε χρόνο από τους άλλους συναδέλφους, οι οποίοι δεν θα προλάβουν να μιλήσουν;</ChairmanSpeech> 
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: …να χρησιμοποιήσω το χρόνο που μου αναλογεί, κύριε Πρόεδρε, από το Βήμα της Βουλής και να πω όσα έχω να πω σε μία πρόταση η οποία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν σας αναλογεί αυτός ο χρόνος.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Μου αναλογεί, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Προσπαθώ, λοιπόν, να αποκτήσω το χρόνο που μου αναλογεί, τη στιγμή που το Προεδρείο έχει ξεπεράσει κατά πολύ το χρόνο όσον αφορά τους Κοινοβουλευτικούς Εκπροσώπους…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν δέχομαι αυτήν τη συζήτηση. Σας παρακαλώ, δεν θέλω να σας αφαιρέσω το λόγο πάνω στο Βήμα της Βουλής.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Κατεβάστε με, κύριε Πρόεδρε, από το Βήμα της Βουλής, για να δει ο ελληνικός λαός ότι οι Βουλευτές...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τι να σας κατεβάσω; Μόνη σας κατεβαίνετε, αφού ολοκληρώσατε.</ChairmanSpeech>
<Speech><Parlmember>ΔΗΜΗΤΡΙΟΣ ΧΡΙΣΤΟΓΙΑΝΝΗΣ</Parlmember>: Αφού εσείς παραβιάζετε τον Κανονισμό, κυρία Σακοράφα.</Speech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: … από του Βήματος της Βουλής δεν έχουν το δικαίωμα να μιλούν όσο χρόνο τους αναλογεί από τον Κανονισμό της Βουλής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε! Παρακαλώ!</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>):  Μη με φέρνετε σε δύσκολη θέση να σας πω ότι πρέπει να κατέβετε οπωσδήποτε από το Βήμα για να δώσω το λόγο στον επόμενο ομιλητή.</ChairmanSpeech>
<Speech><Parlmember>ΣΟΦΙΑ ΣΑΚΟΡΑΦΑ</Parlmember>: Δεν τελείωσα. Θα μου επιτρέψετε, λοιπόν, να απευθυνθώ στον ελληνικό λαό και να πω ότι οι Βουλευτές είμαστε υποχρεωμένοι να ανεβαίνουμε στο Βήμα της Βουλής να μιλάμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Τελειώσατε. Λυπάμαι που ειδικά εσείς φέρνετε σε δύσκολη θέση το Προεδρείο. Λυπάμαι ειλικρινά.
(Χειροκροτήματα από την πτέρυγα του ΣΥΡΙΖΑ-ΕΚΜ)
Δεν είναι τρόπος αυτός για να αποκτηθεί δημοσιότητα. Να το ξέρετε αυτό. Οκτώμισι και εννιά λεπτά και ζητάτε και τα ρέστα;
Ο Αντιπρόεδρος της Βουλής, κ. Ιωάννης Δριβελέγκας έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (Ε’ Αντιπρόεδρος της Βουλής): Ευχαριστώ, κύριε Πρόεδρε. 
Κυρίες και κύριοι συνάδελφοι, είναι η τρίτη μέρα που συζητάμε την πρόταση δυσπιστίας την οποία κατέθεσε η Αξιωματική Αντιπολίτευση. Η μόλις κατελθούσα από το Βήμα αγαπητή συνάδελφος είπε ότι αυτήν την πρόταση δυσπιστίας την υπονομεύουν τα μέσα ενημέρωσης και διάφοροι επιχειρηματίες. 
Περιττό να σας πω ότι αυτά τα μέσα ενημέρωσης κατακλύζονται καθημερινά από τους Βουλευτές της Αξιωματικής Αντιπολίτευσης. Αυτοί, δηλαδή, που τα καταγγέλλουν, βρίσκονται στα πάνελ κάθε μέρα. 
Αγαπητοί κύριοι συνάδελφοι, ο Αρχηγός σας, ο αξιότιμος κ. Τσίπρας, ξέρετε τι δήλωνε πριν από λίγες μέρες ή το ξεχάσατε; Ο ίδιος είχε πει τα εξής: «Αυτή η Κυβέρνηση δεν πέφτει με κοινοβουλευτικές διαδικασίες». Τότε γιατί την κάνατε την πρόταση δυσπιστίας; Αφού λέτε ότι δεν πέφτει η Κυβέρνηση. Το κάνατε αυτό για να συγκινήσετε και να συνεγείρετε τον ελληνικό λαό;
Λυπάμαι που πρέπει να πω ότι αυτό το τριήμερο δεν μας παρακολουθεί σχεδόν κανείς. Θα το διαπιστώσετε κι εσείς αυτό στη συγκέντρωση που επιχειρείτε το απόγευμα. Θα δείτε, λοιπόν, ότι ο ελληνικός λαός είναι μπροστά στα προβλήματά του και θέλει λύση, θέλει εθνική συνεννόηση, κάτι που λέμε από την πρώτη στιγμή. Ιδιαίτερα εμείς στο ΠΑΣΟΚ και ο Πρόεδρός μας, από την πρώτη στιγμή μιλάμε για εθνική συνεννόηση ώστε να αντιμετωπιστούν τα προβλήματα.
Κυρίες και κύριοι συνάδελφοι, ο ελληνικός λαός θέλει εθνική συνεννόηση. Δεν θέλει μικροπολιτικές σκοπιμότητες, δεν θέλει σκιαμαχίες, βερμπαλισμούς αυτού του είδους που συμβαίνουν αυτό το τριήμερο στη Βουλή. 
Απορώ, ειλικρινά, ποιο είναι το θέμα, κυρίες και κύριοι συνάδελφοι του ΣΥΡΙΖΑ, που δεν μπορούμε όλοι μαζί να καθίσουμε και να βρούμε ένα μίνιμουμ συνεννόησης για να αντιμετωπίσουμε τα προβλήματα. Ιδιαίτερα τώρα που εσείς δηλώνετε στο εξωτερικό, με τον Αρχηγό σας, ότι και στο ευρώ είστε εντάξει και ότι δεν θα πάρετε κανένα άλλο μέτρο –όπως λέει συγκεκριμένα- εκτός από την αύξηση του κατώτατου μισθού.
Αυτά τα λέτε στο εξωτερικό, στο Τέξας, στη Γερμανία, παντού. Άρα, λοιπόν, υπάρχει πεδίο συνεννόησης. Εκτός εάν εσείς άλλα λέτε έξω και άλλα εδώ, που αυτό συμβαίνει.
Να σας πω και κάτι που σκέφτηκα τώρα, την ώρα που ανέβαινα στο Βήμα, επειδή εγώ δεν διαβάζω από χαρτιά. Εάν είχαμε το Κοινοβούλιο, κύριε Πρόεδρε, στο Τέξας ή στη Γερμανία, στο εξωτερικό, να είστε βέβαιοι ότι θα ερχόμασταν σε μια εθνική συνεννόηση….
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Στο εξωτερικό…
(Θόρυβος στην Αίθουσα)</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (E΄ Αντιπρόεδρος της Βουλής): Ωραία, δηλαδή, κύριε Κοινοβουλευτικέ Εκπρόσωπε των Ανεξάρτητων Ελλήνων, λέτε ότι κάλεσαν στο εξωτερικό τον κ. Τσίπρα και του είπαν τι να πει; Ωραία.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η τρόικα είναι στο εσωτερικό και κάνει κουμάντο.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (E΄ Αντιπρόεδρος της Βουλής): Αν είναι αυτό, τότε διαχωρίστε τη θέση σας. Είστε, όμως, το ίδιο και εσείς με αυτήν τη θέση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μη διακόπτετε, σας παρακαλώ. Τον Πρόεδρο διακόπτετε τώρα;
Ορίστε, κύριε Πρόεδρε, συνεχίστε.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (E΄ Αντιπρόεδρος της Βουλής): Εγώ δεν έκανα καμμία προσωπική αναφορά. Εάν θέλετε να απαντήσετε, να απαντήσετε στην ομιλία σας. Ξέρετε ότι τον Κανονισμό τον τηρώ.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Μη μιλάτε προσωπικά.</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (E΄ Αντιπρόεδρος της Βουλής): Καθόλου προσωπικά. Εσείς διακόψατε. Αναφέρθηκα πολιτικά. 
Άρα, δεν έχετε κανένα πρόβλημα. Να συνεννοηθούμε. Γιατί δεν το κάνετε; Δεν νομίζω ότι δεν υπάρχει η στοιχειώδης κοινή λογική. Το κάνετε, λοιπόν, με σκοπιμότητα. Ιδιαίτερα ο ΣΥΡΙΖΑ το έκανε αυτό γιατί θέλει να αντιμετωπίσει τα δικά του εσωτερικά προβλήματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου)
Κύριε Πρόεδρε, ειλικρινά παρ’ όλες τις διακοπές, θα ήθελα ακόμα ένα λεπτό, όπως δίνετε σε όλους.
Θέλω να σας πω ότι ήρθε η ώρα να συνεννοηθούμε και να αφήσουμε όλες αυτές τις παραπλανητικές συμπεριφορές και μεθοδεύσεις. Όταν είχαμε το νόμο για την αντιμετώπιση του ακραίου φαινομένου της Χρυσής Αυγής, δηλαδή για τη χρηματοδότηση των κομμάτων, ξαφνικά, επειδή είχε πρόβλημα ο κ. Τσίπρας, ήρθε και μας πέταξε την ιστορία των υποβρυχίων. Αναφέρθηκε και η κυρία συνάδελφος προηγουμένως.
Ωραία, λοιπόν, γιατί δεν την φέρνετε την πρόταση; Ξέρετε, κυρία συνάδελφε, πόσες μέρες έχουν περάσει; Εγώ είμαι μαζί σας. Εικοσιπέντε μέρες έχουν περάσει σήμερα. Κάθε μέρα που θα περνάει, θα σας το θυμίζουμε για να καταθέσετε την πρόταση για την εξεταστική. Δεν λέω γιατί δεν το κάνετε. Προσέξτε μόνο, διότι όποιος προσπαθεί να σκάψει το λάκκο άλλου, πέφτει ο ίδιος μέσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία, κύριε Πρόεδρε, το λεπτό τελείωσε.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember> (E΄ Αντιπρόεδρος της Βουλής): Ολοκληρώνω, κύριε Πρόεδρε, με κάτι τελευταίο.
Σήμερα συμβαίνει το ίδιο. Επειδή είπε αυτά που είπε στο εξωτερικό, φοβήθηκε ότι θα προκληθεί θύελλα αντιδράσεων και πήγε να κάνει πάλι μικροπολιτική παρέμβαση. 
Να τα αφήσουμε αυτά. Ο κόσμος έχει βαρεθεί αυτές τις σκιαμαχίες. Έχει βαρεθεί αυτά τα πράγματα. Σας καλώ όλους σε εθνική συνεννόηση.
Ευχαριστώ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε Πρόεδρε.
Το λόγο έχει εκ μέρους των Ανεξάρτητων Ελλήνων, ο κ. Ουζουνίδης.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σας ευχαριστώ, κύριε Πρόεδρε.
Κυρία Υπουργέ, κυρίες και κύριοι συνάδελφοι, άκουσα για μια ακόμα φορά πολλές εκθέσεις ιδεών. 
Κύριε Βεσυρόπουλε, προχθές ήταν εδώ τα επιμελητήρια από όλη τη βόρειο Ελλάδα και μας παρακαλούσαν για κάποιο θέμα, ότι δεν μπορούν να πληρώσουν τις εισφορές τους οι άνθρωποι. Γιατί δεν το αναφέρετε για να βελτιώσουμε κάτι;</Speech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Αφού λύνεται το θέμα.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Λύνεται; Εντάξει. Λύνεται με τις δόσεις που δεν μπορούν να πληρώσουν οι άνθρωποι. 
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ! Ένα λεπτό!</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Ήμασταν όλοι εκεί.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Αυτό γίνεται!
(Θόρυβος στην Αίθουσα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριοι συνάδελφοι, σας παρακαλώ!</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Δεν ήμασταν εκεί μαζί;</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τον χρόνο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σας παρακαλώ!</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Μόνο εντυπώσεις προσπαθείτε να δημιουργήσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Αυτά προκαλούνται όταν αναφέρεστε προσωπικά…
(Θόρυβος στην Αίθουσα)</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τον χρόνο, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Τα τριάντα δευτερόλεπτα…</ChairmanSpeech>
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Κύριε Πρόεδρε, ήμασταν όλοι παρόντες εκεί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ήσασταν.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Το χρόνο, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, όχι…</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Τι «όχι»; Ο κ. Βεσυρόπουλος καλά θα κάνει…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εγώ αποφασίζω. Ακούστε να δείτε, κύριε Ουζουνίδη.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Παρακαλώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν θα αναφέρεστε προσωπικά σε συναδέλφους. Το απαγορεύει ο Κανονισμός. Γι’ αυτό προκαλούνται όλα αυτά που προκαλούνται.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ζητάω συγγνώμη.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εξάλλου, ήταν παρόντες. Κι όχι  μόνο ήταν παρόντες αλλά ήταν και πρωτεργάτες. 
Θα σας δώσω πράγματι τα σαράντα δευτερόλεπτα που σας πήραμε.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Όποιος είναι δημόσιος υπάλληλος -και καλά κάνει- μιλάει εκ του ασφαλούς. Όμως, όποιος είναι ελεύθερος επαγγελματίας, θα δει πόσο εύκολο είναι να ξεκινάει να κάνει μία δουλειά με αυτήν τη γραφειοκρατία, που κάθε μέρα χειροτερεύει. Ο Ουζουνίδης ο μεγαλομηχανικός -όπως και κάποιοι άλλοι- για να κατέβει σε μία δημοπρασία θέλει δεκαέξι έγγραφα, τα οποία κάθε μέρα και αυξάνονται. Αυτό είναι το κράτος που βοηθάει -είστε, νομίζω, μηχανικός- αυτό είναι το κράτος που διευκολύνει τον πολίτη.
Σε ό,τι αφορά ένα άλλο επείγον θέμα: Πείτε σας παρακαλώ στο συνάδελφό σας, τον Υπουργό Αγροτικής Ανάπτυξης, ότι έχουμε θανατώσει οχτώ χιλιάδες πρόβατα σε όλη τη Θράκη. Και δεν ιδρώνει το αυτί τους, ώστε να στείλουν ολόκληρα επιτελεία εκεί να προλάβουν το κακό. Οι άνθρωποι έχασαν όλα τα ζώα τους. 
(Θόρυβος από την πτέρυγα της Νέας Δημοκρατίας)
Γελάτε ε;</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Είναι η Διεύθυνση Αγροτικής Ανάπτυξης…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Γιατί τον διακόπτετε; Σας παρακαλώ.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σε ό,τι αφορά το παρεμπόριο -το έχουμε αναφέρει εκατό φορές- δεν παίρνει κανένα μέτρο η Κυβέρνηση. 
Σε ό,τι αφορά κάποια θέματα που ανέφερε ο κύριος…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην πείτε όνομα.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Εντάξει. 
Αναφέρθηκε εδώ ότι βελτιώνονται καταστάσεις. Μιλάτε οι πρώτοι διδάξαντες στις αλχημείες. Σας θυμίζω. Βερναδάκης. Στην περίοδο 2007, είχε διορίσει εξακόσιους, επτακόσιους, οχτακόσιους καθηγητές στις σχολές μαθητείας του ΟΑΕΔ, όπου οι περισσότεροι δεν είχαν αντικείμενο να διδάξουν κι έκαναν τους τροχονόμους.</Speech> 
<Speech><Parlmember>ΙΩΑΝΝΗΣ ΠΑΣΧΑΛΙΔΗΣ</Parlmember>: Γι’ αυτό είσαι εσύ ωρομίσθιος εκεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ μη διακόπτετε.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Εγώ είμαι; Εγώ είμαι διπλωματούχος μηχανολόγος μηχανικός. Εδώ μιλάμε ότι έχει διορίσει ξυλουργούς και ελαιοχρωματιστές. Και εκεί είμαι. Χάρη μου κάνετε που διδάσκω στα παιδιά;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Άρα, είστε εκεί.</ChairmanSpeech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Μπράβο ωραία!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, μη διακόπτετε.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Εγώ σαν ελεύθερος επαγγελματίας έχω πετύχει στον Έβρο. 
Επειδή αυτή είναι η τακτική σας, του διορισμού αυτών εδώ των κομματικών στελεχών σας, της Νέας Δημοκρατίας, όπου τον απλό ψηφοφόρο της Νέας Δημοκρατίας τον έχετε ξεχάσει -αλλά το 48% της Νέας Δημοκρατίας έχει γίνει 18% στον Έβρο- σας χαρίζω εδώ τη λίστα με τους διορισμούς στα νοσοκομεία όλης της βορείου Ελλάδος. Μιλάμε για πάρα πολλούς ανθρώπους που δεν έχουν σχέση με το αντικείμενο. Δύο εξ αυτών είναι και στο Γενικό Πανεπιστημιακό Νοσοκομείο Έβρου, Λαζόπουλος και Κακαλή. Ο ένας αποτυχημένος με το ΠΑΣΟΚ, η άλλη υποψήφια με τη Νέα Δημοκρατία. Σας τους χαρίζω κι αυτούς! 
Κάποια στιγμή θα πρέπει αυτό το κράτος να δείξει ότι κάτι βελτιώνεται. 
Επειδή έχετε μιλήσει για μεγάλες επενδύσεις, υπήρχε μία μεγάλη επένδυση -υπάρχουν πολλές εκεί επάνω στη βόρεια Ελλάδα- στο Σπήλαιο, η οποία είχε να κάνει με το ράψιμο στολών στρατιωτικών. Ένα εκατομμύριο οχτακόσιες χιλιάδες ευρώ. Τότε ήταν επτακόσια εκατομμύρια δραχμές. Δεν λειτούργησε ποτέ. Έφαγαν και ήπιαν στην υγειά των κορόιδων. Τότε ήταν η μεγάλη περίοδος του ΠΑΣΟΚ. 
Αυτό σας το καταθέτω για τα Πρακτικά. Είναι καιρός να μαζέψετε τα κλεμμένα!
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά το προαναφερθέν έγγραφα, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής) 
Σε ό,τι αφορά τη φορολογία των ακινήτων και των αποθηκών..</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και με αυτό ολοκληρώνετε, κύριε συνάδελφε.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ολοκληρώνω, κύριε Πρόεδρε.
…θα ξέρετε ότι η πλειοψηφία των ανθρώπων στη Θράκη υπήρξαν αγρότες. Σήμερα είναι παππούδες. Στην περίοδο των παχέων αγελάδων, οι άνθρωποι δούλευαν σαν τα σκυλιά για να φτάσουν την Ελλάδα εδώ που είναι. 
Διατηρούσαν στο σπιτάκι τους και ένα στάβλο, άμα ξέρετε, κύριε Ψυχάρη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πάλι τα ίδια;</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Αφού γελάει.</Speech> 
<Speech><Parlmember>ΑΠΟΣΤΟΛΟΣ ΒΕΣΥΡΟΠΟΥΛΟΣ</Parlmember>: Θα ζητήσουν δέκα άτομα το λόγο επί προσωπικού.</Speech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Αυτόν τον στάβλο σήμερα τον διατηρούν για να θυμούνται τις καλές τους εποχές. 
Δεν μπορεί ο κ. Καραβίτης, αυτός ο κύριος, να τους το φορολογήσει. Σε λίγο, πρέπει να τα μαζέψει και από εκεί, όπου εικοσιπέντε χρόνια «το παίζει» σύμβουλος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε συνάδελφε. Ολοκληρώσατε!</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Και να κοιτάξετε τα σαράντα χιλιάδες παράνομα αυτοκίνητα με βουλγαρικές πινακίδες.
Καταθέτω στα Πρακτικά τα σχετικά άρθρα. 
(Στο σημείο αυτό ο Βουλευτής κ. Ουζουνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, κύριε συνάδελφε. Δεν έχετε το λόγο.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Δεν μου δίνετε το χρόνο για να μιλήσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ποιον χρόνο; Δεν κοιτάξατε το χρόνο, απ’ ό,τι φαίνεται.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Να μας δώσετε κάποια στιγμή το χρόνο να μιλήσουμε για τις περιοχές μας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε!</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ολοκλήρωσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κατεβείτε, λοιπόν, από το Βήμα.</ChairmanSpeech> 
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Και ζητάω συγγνώμη. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστώ πάρα πολύ. Ολοκληρώσατε. 
Θα κάνω μια γενική παρατήρηση. Μην αναφέρεστε προσωπικά σε συναδέλφους που βρίσκονται στην Αίθουσα. Εγείρονται προσωπικά θέματα και έχει το δικαίωμα ο κάθε συνάδελφος, στον οποίο αναφέρεστε προσωπικά, να λάβει το λόγο επί προσωπικού. Όπως καταλαβαίνετε, έτσι δεν θα τελειώσει ποτέ η συζήτηση. 
Το λόγο έχει ο συνάδελφος κ. Παναγιωτόπουλος.</ChairmanSpeech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Κύριε Πρόεδρε, ελήφθη η παρατήρηση αλλά δεν μπορώ να μη θίξω δύο σημεία τουλάχιστον. 
Πρώτον, για τον κ. Καραβίτη, για τον οποίο κατηγορούμεθα ότι εν πάση περιπτώσει συμπλέουμε μαζί του, ξέρουν όλοι και πλέον έχει γίνει γνωστό ότι ο κ. Καραβίτης έχει ακούσει όσα δεν έχει ακούσει σε όλη του τη ζωή από την Κοινοβουλευτική Ομάδα της Νέας Δημοκρατίας, όταν ήρθε στη συνάντηση εκείνη για να ασκήσει εποικοδομητική κριτική, προκειμένου να υπάρξουν διορθώσεις και βελτιώσεις στο νομοσχέδιο. Να μη μας λέει, λοιπόν, ότι ο κ. Καραβίτης κ.λπ., κ.λπ.. 
Δεύτερον, προχθές σε μια συνάντηση με τα επιμελητήρια της βόρειας Ελλάδας για τα γνωστά ζητήματα των ληξιπρόθεσμων εισφορών του ΟΑΕΔ κάναμε ένα σχέδιο κατά κάποιον τρόπο αντίδρασης. 
Κύριε συνάδελφε, ήσασταν εκεί. Αν δεν ήσασταν, θα σας δικαιολογούσα. Ήσασταν όμως εκεί, αγαπητέ προλαλήσαντα συνάδελφε. Εκεί ήσασταν, όπως ήμασταν και εμείς, εγώ, ο κ. Βεσυρόπουλος και ο κ. Δασκαλίδης και αρκετοί Βουλευτές από τη βόρεια Ελλάδα.
Άλλο είναι να είμαστε απόντες και άλλο να είμαστε εκεί και να μην καταλαβαίνουμε. Αυτά τα λέω για να αποκατασταθεί εν πάση περιπτώσει η πραγματικότητα. 
Κυρίες και κύριοι συνάδελφοι, θα μιλήσω τώρα επί της ουσίας. Μετά από δύο ημέρες και βάλε συζήτησης, πραγματικά ακόμα δεν έχω καταλάβει ποια ήταν η σκοπιμότητα αυτής της κίνησης από πλευράς της Αξιωματικής Αντιπολίτευσης. 
Μήπως ήταν για να βοηθήσουν την υπόθεση των εργαζομένων της ΕΡΤ; Και όμως, μέχρι την χθεσινή παρέμβαση του Αρχηγού της Αξιωματικής Αντιπολίτευσης επί ενός γεγονότος που «έτρεχε» εκείνη την ώρα, ελάχιστα είχαν ακουστεί για το  θέμα των εργαζομένων και της ΕΡΤ. 
Εν πάση περιπτώσει, αναρωτιέμαι, πώς άραγε η πρόταση της Αξιωματικής Αντιπολίτευσης κινείται υπέρ της διασφάλισης της νομιμότητας, στηρίζοντας παράλληλα τη συνέχιση μιας κατάστασης ανομίας, που είναι η κατάληψη δημόσιου κτιρίου. Ή κάνω λάθος ότι πρόκειται για κατάληψη; Ή κάνω λάθος ότι η ενέργεια της Κυβέρνησης να επέμβει, κινείται στην κατεύθυνση της αποκατάστασης της νομιμότητας, επί της οποίας προφανώς διαφωνείτε. 
Αναρωτήθηκα μετά αν το κάνετε για να δημιουργήσετε κάποιο πρόβλημα στην Κυβέρνηση. Επίσης, αναρωτιέμαι είναι σκόπιμο τώρα, αυτήν την ώρα, στο μέσο μιας πολύ δύσκολης διαπραγμάτευσης, όπου όμως για πρώτη φορά από το ξεκίνημα της ιστορίας των μνημονίων, η Κυβέρνηση βρίσκεται σε ισχυρή διαπραγματευτική θέση λόγω της επίτευξης πρωτογενούς πλεονάσματος, που είναι το βασικό επιχείρημα της Κυβέρνησης για να επιτύχει ελαφρύνσεις; 
Αυτήν την ώρα, λοιπόν, προσπαθείτε να αποδυναμώσετε αυτήν τη θέση της Κυβέρνησης και νομίζετε ότι με αυτόν τον τρόπο παρέχετε καλές υπηρεσίες στην εθνική υπόθεση αυτής της διαπραγμάτευσης; 
Σε αυτό το κρίσιμο χρονικό σημείο, λοιπόν, θεωρώ ότι η Κυβέρνηση θα έπρεπε να είναι 100% συγκεντρωμένη πάνω στη δύσκολη υπόθεση της διαπραγμάτευσης. Εσείς την αποσπάτε και νομίζετε ότι έτσι προσφέρετε καλές υπηρεσίες. Εγώ διαφωνώ απολύτως και πολύ φοβάμαι -για εσάς περισσότερο φοβάμαι- ότι όλος ο κόσμος διαφωνεί. 
Αναρωτήθηκα αν προσπαθείτε με αυτήν την κίνηση να θέσετε σε δοκιμασία την κοινοβουλευτική Πλειοψηφία. Πάλι νομίζω ότι το βράδυ θα αποδειχθεί ότι μάλλον ενδυναμωμένη θα προκύψει αυτή η πλειοψηφία, μετά την ψηφοφορία και την απόρριψη αυτής της δυσπιστίας.
Αναρωτιέμαι, μήπως κάνετε τον αφελή υπολογισμό ότι όλο και κάποιος Βουλευτής θα βρεθεί από αυτούς που κατά καιρούς διατύπωσαν ενστάσεις κατά νομοθετημάτων ή πρωτοβουλιών νομοθετικών της Κυβέρνησης, για να ψηφίσει υπέρ της πρότασης δυσπιστίας, να προκαλέσει αναταραχή στο κυβερνητικό στρατόπεδο, να στηρίξει τη μομφή. 
Μα, νομίζετε, κύριοι της Αξιωματικής Αντιπολίτευσης, ότι υπάρχουν Βουλευτές της κυβερνητικής πλειοψηφίας που περιμένουν στη γραμμή για να ρίξουν την Κυβέρνηση, επειδή άσκησαν κάποια κριτική επί συγκεκριμένων θεμάτων βάσει συγκεκριμένης επιχειρηματολογίας; Είστε προφανώς γελασμένοι. 
Κι εγώ, ως Βουλευτής της κυβερνητικής πλειοψηφίας, προσπάθησα χθες με όλες μου τις δυνάμεις να στηρίξω την κυβερνητική προσπάθεια από τις τάξεις της Κυβέρνησης και σήμερα ως Βουλευτής της κυβερνητικής πλειοψηφίας, προσπαθώ να ασκήσω εποικοδομητική κριτική, προκειμένου κάποια σημεία να βελτιωθούν, να διορθωθούν και τίποτε άλλο. Αυτό δεν σημαίνει ότι προστρέχω ασμένως στην πρόθεση του ΣΥΡΙΖΑ να ρίξει την Κυβέρνηση διά της καταθέσεως πρότασης μομφής. 
Είναι άραγε μία ευκαιρία να ασκήσετε κριτική εφ’ όλης της ύλης; Μα, αυτό το κάνετε κάθε στιγμή και ώρα. Κοινοτικές οδηγίες περνάμε από τις επιτροπές για να εφαρμοστεί η ευρωπαϊκή επιταγή στο ημεδαπό Εθνικό Δίκαιο και εσείς ασκείτε κριτική εφ’ όλης της ύλης αναπαράγοντας κουβέντες. Σε λίγο θα έχετε την ευκαιρία να το κάνετε στη συζήτηση για τον προϋπολογισμό. Ήταν ανάγκη να έρθει αυτό τώρα; Όχι.
Και βέβαια τι κάνετε; Αναπαράγετε την πρόταση που λίγο πολύ λέει «όχι σε όλα». «Έχουμε σχέδιο. Είναι κάτι διαφορετικό. Θα το εφαρμόσουμε. Επί του παρόντος όχι σε όλα». 
Είπαμε για το κοινωνικό κράτος. Όντως, δοκιμάζεται το κοινωνικό κράτος. Άραγε, όμως, ήταν ορθολογικά δομημένο μέχρι τώρα; Δεν ήταν μια σειρά αποσπασματικών και άρα, αναποτελεσματικών παρεμβάσεων όπου υπήρχε και κατασπατάληση πόρων σε βάρος των πραγματικών δικαιούχων; Τι κάναμε όλο αυτόν τον καιρό; Προσπαθήσαμε να συμμαζέψουμε το σύστημα και για πρώτη φορά χρεώνετε στον Υπουργό Εργασίας, τον Γιάννη Βρούτση, με τον οποίο θήτευσα πάνω από ένα χρόνο στο Υπουργείο, τα πάντα. Δεν του πιστώνετε, όμως, ότι για πρώτη φορά προσπάθησε η πολιτική ηγεσία του Υπουργείου Εργασίας να οργανώσει το σύστημα, να ενώσει σε επίπεδο παροχής πληροφοριών τη Γενική Γραμματεία Πληροφοριακών Συστημάτων, το Υπουργείο Οικονομικών, τα Ταμεία, τον ΟΑΕΔ, το Υπουργείο Εργασίας. Αυτό, άραγε, είναι εις βάρος του ορθολογικά δομημένου κοινωνικού κράτους; Άραγε, είναι εις βάρος του ορθολογικά δομημένου κοινωνικού κράτους ότι για πρώτη φορά εκπονείται ένα εθνικό σχέδιο κοινωνικής ένταξης, έτσι ώστε όλες οι ευπαθείς κοινωνικές ομάδες, ακόμα και αυτές που δεν έβλεπαν φως μέχρι χθες, να ενταχθούν στις πρόνοιές τους, αυτό το στρατηγικό σχέδιο; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Άραγε, είναι σε βάρος του κοινωνικού κράτους ότι για πρώτη φορά αντιμετωπίζεται σε πιλοτικό επίπεδο τουλάχιστον η φτώχεια είτε είναι ανεργία είτε είναι κατάσταση έκτακτης ανάγκης με την εφαρμογή ενός προγράμματος ελάχιστου εγγυημένου εισοδήματος; 
Εσείς, όμως, λέτε «όχι σε όλα». Απορρίπτετε τα πάντα. Τουλάχιστον οι προπονητές της κερκίδας λένε «απορρίπτω τον τρόπο που παίζει η ομάδα αλλά προτείνω το τάδε σύστημα». Εσείς δεν προτείνετε κανένα σύστημα. Λέτε απλά να αλλάξει το σύστημα γενικώς και αορίστως.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία, ευχαριστούμε.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember>: Δεν μπορούμε να προστρέξουμε. Βέβαια, τώρα τελευταία ασχολείστε με διλήμματα του τύπου «μένω – φεύγω», όπως λέει και το τραγούδι «Αν μείνω, θα γίνει φασαρία. Αν δεν μείνω, θα γίνει η διπλή». Επί του παρόντος αρκεστείτε στη βεβαιότητα ότι αυτή η πρόταση θα απορριφθεί.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε. 
Πάντως, επειδή βρισκόμαστε πολύ κοντά στο γήπεδο πολλές φορές, όταν μίλησε για προπονητές και κερκίδες, γύρισε και κοίταξε εμένα. Άρα, επικροτείτε αυτά που λέω. 
Το λόγο έχει η κ. Χαραλαμπίδου εκ μέρους του ΣΥΡΙΖΑ.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, κυρίες και κύριοι, κύριε Παναγιωτόπουλε, ο ΣΥΡΙΖΑ θέλει να αλλάξει τον καπιταλισμό. Θέλει σοσιαλισμό με ελευθερία και δημοκρατία. 
Κυρίες και κύριοι, έγινε πολύς λόγος αυτές τις ημέρες εδώ μέσα για το πρώτο από τα δύο ζητήματα που έθεσε η κοινοβουλευτική ομάδα τους κόμματός μου στην πρόταση δυσπιστίας, για τις διαρκείς παραβιάσεις της δημοκρατικής νομιμότητας. Και ρωτάω. Η δημοκρατία για τους εργαζόμενους, εάν στα χρόνια πριν από το μνημόνιο σταματούσε στην πόρτα των επιχειρήσεων, σήμερα σταματά έξω από το φράκτη του εργοστασίου. Αυτό δεν είναι μία διαρκής παραβίαση της δημοκρατικής νομιμότητας; Ρωτάω. Οι μισθωτοί στις επιχειρήσεις και τα εργοστάσια αντιμετωπίζουν καθημερινά έναν εκβιασμό από την εργοδοσία. «Ή απολύεσαι ή δέχεσαι μείωση μισθού και μεροκάματου». 
Αυτό δεν είναι μία παραβίαση της δημοκρατικής νομιμότητας; Ρωτάω. 
Όλα τα μέτρα που πήρε η Κυβέρνηση τον τελευταίο χρόνο έχουν γυρίσει τα ρολόγια δεκαετίες πίσω. Στον ιδιωτικό τομέα κυριαρχούν οι μισθοί πείνας, κάτω από τα 500 ευρώ του βασικού μισθού. Οι μισές θέσεις εργασίας που έχουν απομείνει είναι με ευέλικτες συμβάσεις πια, με ωράρια-«λάστιχο» και, βέβαια, ένας στους τρεις εργαζόμενους είναι και ανασφάλιστος. Αυτό είναι δημοκρατία; Ρωτάω. 
Η μετατροπή των συμβάσεων εργασίες σε ευέλικτες μορφές, που γίνεται αποκλειστικά με το «πιστόλι στον κρόταφο» από την εργοδοσία, είναι δημοκρατία; 
Οι εργαζόμενοι, κυρίες και κύριοι, και τα λαϊκά στρώματα δεν βλέπουν τίποτε άλλο από μία συνεχή πορεία νέων μέτρων. Έχουμε συνέχεια νέες επιτυχίες με την υπογραφή Σαμαρά. Πεντακόσιες εργάτριες και εργάτες στον Κατσέλη, τριακόσιοι στον Φωκά, εξακόσιοι στη «ΣΕΛΜΑΝ», χίλιοι δεκατέσσερις στη «NEOSET», οκτακόσιοι στα «SPRIDER», διακόσιοι είκοσι στη Διεθνή Ένωση, εξακόσιοι στη «PIZZA HUT», εκατόν ογδόντα στα «METROPOLIS», τριακόσιοι πενήντα εργαζόμενοι στην ΕΛΒΟ.
Οι βιομηχανικές περιοχές έχουν ερημώσει σ’ όλη την Ελλάδα. Αυτό έχει καμμία σχέση με τη δημοκρατία; Ρωτάω.
Προχθές, αμέσως μετά τη γενική πανελλαδική πανεργατική απεργία, η επιχείρηση «ΝΙΚΑΣ» απέλυσε όλους τους εργαζόμενους που απήργησαν. Αυτό είναι δημοκρατία; Ρωτάω.
Στη σελίδα της «Διαύγειας» δημοσιοποιούνται σε δημόσια θέα εκατοντάδες αποφάσεις από δήμους, στις οποίες περιέχονται καταστάσεις με ονόματα απεργών. «Φακελώνετε» ηλεκτρονικά πλέον τους απεργούς. Αυτό τι είναι; Δεν είναι κατάφωρη παραβίαση συνταγματικά κατοχυρωμένων δημοκρατικών αλλά και ατομικών δικαιωμάτων; Έχει καμμία σχέση με τη δημοκρατία;
Κυρίες και κύριοι, αυτές οι λογικές που εκπονείτε με εντολές της τρόικας, που εκπονείτε με τις εντολές των αφεντικών σας, που είναι οι ντόπιες και οι ξένες πολυεθνικές επιχειρήσεις, πρέπει να σταματήσουν εδώ και τώρα. 
Αυτή η Κυβέρνηση, εάν διέθετε κυρίες και κύριοι ελάχιστη ευαισθησία, εάν άκουγε τους φόβους και τις αγωνίες του ελληνικού λαού, θα έπρεπε ήδη να έχει παραιτηθεί.
Σήμερα, προγραμματίζετε νέα μέτρα φτώχειας, αδικίας και μέτρα που εξυπηρετούν συμφέροντα. Κατά την άποψή μας, αυτά τα μέτρα δεν πρόκειται να περάσουν. Κατά την άποψή μας, αυτό που χρειάζεται είναι η αντιστροφή της πορείας, είναι η διάλυση της σημερινής Βουλής και η ανάληψη της εξουσίας από μία κυβέρνηση που θα κάνει ριζικές τομές και θα φέρει τους εργαζόμενους στο προσκήνιο.
Κυρίες και κύριοι, η Αριστερή κυβέρνηση με κορμό τον ΣΥΡΙΖΑ, θα ακυρώσει τα καταστροφικά μνημόνια και τους εφαρμοστικούς νόμους. Η Αριστερή κυβέρνηση με κορμό τον ΣΥΡΙΖΑ, θα αμφισβητήσει το δημόσιο χρέος της χώρας με στόχο τη διαγραφή τουλάχιστον του μεγαλύτερου μέρους του. Η Αριστερή κυβέρνηση με κορμό τον ΣΥΡΙΖΑ, θα προωθήσει την εθνικοποίηση και το δημόσιο έλεγχο του τραπεζικού συστήματος, ώστε να λειτουργήσει με αναπτυξιακά και κοινωνικά κριτήρια, θα φορολογήσει τον πλούτο και τους πλούσιους και θα επανακατακτήσει για το δημόσιο τις ιδιωτικοποιημένες επιχειρήσεις στρατηγικής και κοινωνικής σημασίας. 
Η Αριστερή κυβέρνηση με κορμό τον ΣΥΡΙΖΑ, θα αντιμετωπίσει την ανεργία, θα αποκαταστήσει τα λαϊκά εισοδήματα και θα ενισχύσει τις κοινωνικές πολιτικές, όπως η επαναφορά του μηνιαίου κατώτατου μισθού στα 751 ευρώ και του επιδόματος ανεργίας στα 461 ευρώ, η αποκατάσταση και η αναβάθμιση των συλλογικών συμβάσεων εργασίας και της εργατικής νομοθεσίας, η θέσπιση φραγμών για τις απολύσεις στο δημόσιο και η απαγόρευση των απολύσεων στον ιδιωτικό και στον δημόσιο τομέα, η οικονομική στήριξη των ασφαλιστικών ταμείων, η διασφάλιση της υγειονομικής περίθαλψης για όλους και η αποκατάσταση κατ’ αρχάς των κατώτατων συντάξεων, κατάργηση των χαρατσιών στα ακίνητα και τα εισοδήματα των λαϊκών οικογενειών.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Κυρίες και κύριοι, ο κόσμος της εργασίας, η εργατική τάξη της χώρας μας αναπνέει και δημιουργεί σε συνθήκες ελευθερίας και δημοκρατίας. Όταν από τους τόπους δουλειάς, από τα εργοστάσια, τις επιχειρήσεις, τα σχολεία και τα πανεπιστήμια λείπει η ελευθερία και η δημοκρατία, χτυπιέται η συνδικαλιστική δράση, διώκεται η συλλογική δράση και η συλλογική διεκδίκηση, δεν μπορεί να δημιουργήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώσατε, παρακαλώ.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Έχετε σπείρει τον τρόμο παντού! Και εμείς καλούμε την εργατική τάξη σε μαζικούς, λαϊκούς, εργατικούς και ενωτικούς αγώνες για να διώξουμε τον φόβο και τον τρόμο.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ζητήσει η Υπουργός Τουρισμού, κ. Κεφαλογιάννη.</ChairmanSpeech>
<Speech><Parlmember>ΟΛΓΑ ΚΕΦΑΛΟΓΙΑΝΝΗ</Parlmember> (Υπουργός Τουρισμού): Κυρίες και κύριοι συνάδελφοι, η χώρα διανύει μια περίοδο σταθεροποίησης με τα πρώτα θετικά σημάδια να φαίνονται ήδη στον ορίζοντα. Τα πρώτα απτά, μετρήσιμα και χειροπιαστά αποτελέσματα των μεγάλων θυσιών του ελληνικού λαού είναι γεγονός.
Αυτήν τη στιγμή, σε αυτήν την πολιτική συγκυρία προκαλεί κατάπληξη η απόφαση της Αξιωματικής Αντιπολίτευσης να καταθέσει πρόταση δυσπιστίας προς την Κυβέρνηση. Αναγνωρίζω ότι είναι αναφαίρετο δικαίωμα να ασκεί το συγκεκριμένο προνόμιο όποτε το κρίνει σκόπιμο η ίδια. 
Αναρωτιέμαι, όμως, εάν είναι πράγματι σκόπιμο ή καλύτερα ωφέλιμο για τη χώρα να επιλέγει τη δεδομένη χρονική συγκυρία, στην οποία διεξάγονται σκληρές και σύνθετες διαπραγματεύσεις με την τρόικα. Προσθέτει κάτι η συγκεκριμένη πρωτοβουλία στη διαπραγματευτική διαδικασία; Βοηθάει με οποιοδήποτε τρόπο να ισχυροποιήσουμε τα επιχειρήματά μας; Ενισχύει με κάποιο τρόπο την ενότητα του πολιτικού μας συστήματος έναντι των δανειστών μας; Βοηθάει την κοινωνία να αποκλιμακώσει τις πολλαπλές και διαρκείς εντάσεις που έχει αντιμετωπίσει το τελευταίο διάστημα; Η απάντηση είναι όχι.
Αντίθετα, η ενέργεια αυτή καλλιεργεί μια εικόνα αστάθειας και αβεβαιότητας. Τονίζω τη λέξη «εικόνα», γιατί επί της ουσίας η Κυβέρνηση θα βγει συμπαγής και ενισχυμένη από αυτήν τη διαδικασία. Συμπαγής, γιατί θα επιβεβαιώσει την εμπιστοσύνη του Κοινοβουλίου σε αυτήν. Ενισχυμένη, γιατί θα ακουστούν επιχειρήματα, θα φωτιστεί επιπλέον το έργο της, θα αναδειχθεί το αδιέξοδο της Αντιπολίτευσης. Ένα αδιέξοδο οδήγησε τον ΣΥΡΙΖΑ στην απόφασή του να καταθέσει την πρόταση μομφής έναντι της Κυβέρνησης.
Γιατί, ας μη γελιόμαστε, κυρίες και κύριοι συνάδελφοι, είναι παραπάνω από προφανές το μέγεθος του αδιεξόδου της Αξιωματικής Αντιπολίτευσης. Αδυνατεί να αρθρώσει συγκροτημένη εναλλακτική πρόταση, παλινδρομεί ανάμεσα σε αντιφατικές πολιτικές κατευθύνσεις, δεν πείθει για την ικανότητά της να δώσει ρεαλιστικές, εφαρμόσιμες, ασφαλείς απαντήσεις στα μεγάλα προβλήματα του τόπου. Και αυτήν τη στιγμή, η σταθερότητα, η ασφάλεια, η βεβαιότητα είναι το κυρίαρχο ζητούμενο τόσο στο εσωτερικό της χώρας, όσο και στο εξωτερικό.
Στον ευαίσθητο τομέα του τουρισμού, η ύπαρξη ενός σταθερού πολιτικού περιβάλλοντος είναι όρος ανάπτυξης. Σε όλες τις συνομιλίες με τους μεγάλους τουριστικούς πράκτορες του εξωτερικού, τονίζεται από την πλευρά τους η ανάγκη για πολιτική σταθερότητα. 
Σας θυμίζω την πρόσφατη περίοδο της άνοιξης του 2012 και των δύο εκλογικών αναμετρήσεων. Η πολιτική αστάθεια εκείνης της περιόδου, είχε σαν αποτέλεσμα τη δραματική μείωση των προκρατήσεων. Η ύπαρξη σταθερής Κυβέρνησης που προέκυψε από τις εκλογές του Ιουνίου, άλλαξε το κλίμα και έστω την τελευταία στιγμή έσωσε την κατάσταση για τον ελληνικό τουρισμό. 
Το παραπάνω, είναι ένα χαρακτηριστικό παράδειγμα του πως επιδρά η αβεβαιότητα στην ελληνική οικονομία, στην εικόνα της χώρας, στην πορεία της για ανάκαμψη και έξοδο από την κρίση. 
Κυρίες και κύριοι συνάδελφοι, σε αυτήν την εξαιρετικά κρίσιμη συγκυρία ο ελληνικός τουρισμός κατάφερε όχι μόνο να αντέξει αλλά και να καταγράψει σημαντικές επιτυχίες. Η αύξηση της τουριστικής κίνησης δημιούργησε ελπίδες ότι τα πράγματα μπορούν να αλλάξουν, ότι οι θυσίες αποδίδουν, ότι η συλλογική προσπάθεια έχει αποτελέσματα.
Ο τουρισμός απέδειξε ότι μπορεί να αποτελέσει βασικό μοχλό ανάπτυξης της οικονομίας. Αποτελεί ένα δυναμικό κλάδο που μπορεί να προσφέρει τεράστια οφέλη σε όλες τις οικονομικές δραστηριότητες, τόσο  σε κεντρικό όσο και σε περιφερειακό και τοπικό επίπεδο. 
Μέσα σε δεκαέξι μήνες στον τουριστικό τομέα έγιναν σημαντικά βήματα. Επιτύχαμε συγκεκριμένους στόχους, διότι δουλέψαμε μεθοδικά. Τα θετικά αποτελέσματα δικαίωσαν τις επιλογές μας. Η επιτυχία στον τουρισμό δεν είναι συγκυριακή. Είναι συνολική επιτυχία όλων όσων δούλεψαν και πίστεψαν ότι μπορούμε να τα καταφέρουμε. Κυβέρνηση, ιδιωτικός τομέας, εργαζόμενοι στον τουρισμό, τοπικές κοινωνίες εργάστηκαν για να πετύχουμε. Ο τουρισμός λειτούργησε υποδειγματικά σαν μια εθνική συλλογική προσπάθεια. 
Από την πρώτη στιγμή που αναλάβαμε, χαράξαμε ένα εθνικό σχέδιο δράσης με ξεκάθαρο προσανατολισμό και πολλαπλούς στόχους. Για τον τουριστικό κλάδο, θέσαμε ως στόχο την αύξηση του αριθμού των εισερχόμενων επισκεπτών, την ποιοτική αναβάθμιση των τουριστικών υποδομών, την προσέλκυση τουρισμού υψηλών απαιτήσεων.
Για την ελληνική οικονομία, οι στόχοι ήταν η αύξηση της απασχόλησης, η μεγιστοποίηση του τουριστικού εισοδήματος, η διάχυση των ωφελειών στην ελληνική κοινωνία. 
Για το αναπτυξιακό μοντέλο της χώρας, οι στόχοι μας ήταν η σύνδεση του τουρισμού με την πρωτογενή παραγωγή, ο σεβασμός στο φυσικό και πολιτιστικό περιβάλλον και η διατήρηση του μέτρου και η αλλαγή της εικόνας της χώρας στο εξωτερικό.
Αυτή η ολιστική οπτική, έδωσε και δίνει στον τουρισμό τη βαρύτητα και το ρόλο που του αναλογεί. Τον εξελίσσει από έναν κλάδο υπηρεσιών σε ένα στρατηγικό εργαλείο εξόδου της χώρας από την κρίση, σε έναν κυρίαρχο πυλώνα ανάπτυξης και ευημερίας. Για να επιτευχθεί ο παραπάνω στόχος, αναπτύσσουμε τέσσερις συγκεκριμένες πολιτικές πρωτοβουλίες που αποτελούν και τους άξονες του εθνικού στρατηγικού σχεδίου για τον τουρισμό.
Πρώτος άξονας. Αναγκαίες νομοθετικές μεταρρυθμίσεις, όπως ο πρόσφατος ν.4179/2013 για την απλούστευση των διαδικασιών και την ενίσχυση της επιχειρηματικότητας στον τουρισμό, που αποτελεί θεσμικό στήριγμα για την ανάπτυξη της τουριστικής δραστηριότητας και νέων προϊόντων στο χώρο. Ο ν.4179 αποτελεί ένα σημαντικό βήμα για την επίτευξη του στρατηγικού μας σχεδίου. Κινηθήκαμε στοχευμένα σε πολύ συγκεκριμένες κατευθύνσεις. Δώσαμε ιδιαίτερη έμφαση, στην ενίσχυση της επιχειρηματικότητας και στη διευκόλυνση των επενδύσεων. Μελετήσαμε με προσοχή τη διαφοροποίηση του τουριστικού προϊόντος, με την εισαγωγή νέων ειδών τουριστικών εκμεταλλεύσεων. Σχεδιάσαμε στοχευμένα τη διασφάλιση της ποιότητας σε τουριστικές υποδομές και υπηρεσίες. Εργαστήκαμε συστηματικά, για τον εμπλουτισμό της τουριστικής προσφοράς με τον εκσυγχρονισμό και την κωδικοποίηση του θεσμικού πλαισίου ορισμένων ειδικών μορφών τουρισμού. Επενδύσαμε στην αξιοποίηση του ανθρώπινου δυναμικού της χώρας. Όλες οι παραπάνω κατευθύνσεις, προέκυψαν ύστερα από εξαντλητικό διάλογο με όλους τους φορείς του τουρισμού.
Δεύτερος άξονας. Το χωροταξικό του τουρισμού, ως ένα βασικό πλαίσιο αναφοράς για έργα, προγράμματα και δράσεις, σχετικά με την ανάπτυξη του τουρισμού. Στόχος μας είναι μέσα από αυτό να τοποθετήσουμε σε σύγχρονες βάσεις την τουριστική ανάπτυξη της χώρας την επόμενη εικοσαετία. Σωστή οργάνωση της τουριστικής ανάπτυξης μέσω του χωροταξικού σχεδιασμού, σημαίνει τεκμηριωμένος προγραμματισμός για το που και πως μπορεί να αναπτυχθεί η τουριστική δραστηριότητα.
Τρίτος άξονας. Το μεσοπρόθεσμο πλαίσιο προγραμματισμού, το Σύμφωνο Εταιρικής Σχέσης 2014-2020, το νέο ΕΣΠΑ, ως το εργαλείο που προσφέρει τις προϋποθέσεις στήριξης αυτής της στρατηγικής, τους πόρους και το πρόγραμμα. Το ΣΕΣ 2014-2020, θα αποτελέσει την αιχμή του δόρατος για τη συνολική μετεξέλιξη του τουριστικού μας προϊόντος. Με δεδομένη τη σημασία του τουρισμού για την ανάπτυξη της ελληνικής οικονομίας και των επενδύσεων διαμορφώνουμε έγκαιρα ένα σχέδιο που περιλαμβάνει ποσοτικοποιημένες και κατανεμημένες στο χώρο δημόσιες πολιτικές μεταφρασμένες σε δράσεις. Για κάθε δράση, θα υπάρχει στρατηγική, στόχοι, χρονοδιάγραμμα, ορόσημο παρακολούθησης, υπεύθυνοι διαχείρισης, απαιτούμενοι πόροι και πηγές χρηματοδότησης των δράσεων από τα κατά περίπτωση τομεακά  ή περιφερειακά προγράμματα. Στόχος μας είναι, να αξιοποιήσουμε στο μέγιστο δυνατό βαθμό όλες τις δυνατότητες που θα έχουμε στη διάθεσή μας.
Τέταρτος άξονας. Η αλλαγή και η ενίσχυση της εικόνας της Ελλάδας στο εξωτερικό, μέσω μιας συγκροτημένης επικοινωνιακής στρατηγικής. Με πολύ κόπο και λίγα μέσα έχουμε ξεκινήσει την αλλαγή της εικόνας της Ελλάδας στο εξωτερικό. Χρειάζονται πολλά να γίνουν, για να καταφέρει και πάλι η χώρα μας να αποβάλει μύθους και κακές εικόνες που έχουν διαμορφωθεί τα τελευταία χρόνια. Χρειάζεται μεγάλη προσπάθεια, για να αποδομήσουμε τα αρνητικά στερεότυπα της κρίσης. Να προβάλουμε τα συγκριτικά μας πλεονεκτήματα, να επικοινωνήσουμε την Ελλάδα που μπορεί να δουλεύει, να παράγει, να κερδίζει τα στοιχήματα που βάζει.
Ο τουρισμός έγινε και μπορεί να εξακολουθήσει να είναι για την Ελλάδα  ο καλύτερος διακινητής θετικών μηνυμάτων. Χιλιάδες θετικά δημοσιεύματα, παρουσίασαν όλο αυτό το διάστημα μια άλλη Ελλάδα από αυτήν που έβλεπαν στο εξωτερικό τα προηγούμενα χρόνια, μια Ελλάδα που αγωνίζεται, βάζει στόχους και καταφέρνει σημαντικά αποτελέσματα.
Κυρίες και κύριοι συνάδελφοι, σε αυτά τα λίγα λεπτά μου δόθηκε η δυνατότητα να σας αναπτύξω μια ιστορία συλλογικής επιτυχίας, ένα θετικό παράδειγμα για το πως μπορούν τα πράγματα να αλλάξουν, να πάνε καλύτερα.
Ο ελληνικός τουρισμός φέτος, προσφέρει μια σημαντική ανάσα στην ελληνική οικονομία. Δημιουργεί νέες θέσεις εργασίας, τονώνει τις τοπικές οικονομίες και βοηθά στην κοινωνική συνοχή. Συμπαρασύρει και ενισχύει και άλλους κλάδους της οικονομίας. 
Αυτήν τη δυναμική, εργαζόμαστε να αναπτύξουμε ακόμα πιο πολύ, να πάμε ακόμη πιο ψηλά, να καταφέρουμε ακόμη πιο πολλά. Ο ελληνικός τουρισμός, μπορεί και πρέπει να γίνει ένας δυναμικός, σύγχρονος και διαρκώς εξελίξιμος κλάδος της ελληνικής οικονομίας, ένας κλάδος ανάπτυξης, προόδου και ευημερίας. 
Για να το πετύχουμε, χρειάζεται να αφήσουμε πίσω το χρεοκοπημένο παρελθόν, να πούμε «όχι» στην ηττοπάθεια, τη μιζέρια, τη μετριότητα, τη στασιμότητα. Να πούμε «ναι» σε ό,τι μπορεί να αλλάξει τη χώρα, «ναι» σε ό,τι μπορεί να δώσει ελπίδα και προοπτική στους Έλληνες και τις Ελληνίδες. Σας ζητώ, λοιπόν, να δώσετε ψήφο στήριξης στην Κυβέρνηση, ψήφο εμπιστοσύνης στο δρόμο που μας βγάζει σύντομα από την κρίση, ένα δρόμο στον οποίο πορευόμαστε ενωτικά, χωρίς σκοπιμότητες και μικροπολιτικά συμφέροντα, για να ανακτήσει η χώρα τη δυναμική της.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς σας ευχαριστούμε και για έναν ακόμη λόγο, διότι τηρήσατε το χρόνο, παρά το γεγονός ότι οι Υπουργοί δικαιούνται δεκαοκτώ λεπτά, έγινε σύντμηση στα δεκατρία λεπτά, ξαναέγινε στα έντεκα λεπτά, εγώ σας έβαλα δέκα λεπτά και δώσατε το καλό παράδειγμα, για να μπορέσουν να μιλήσουν και οι συνάδελφοι που είναι στο τέλος του καταλόγου.
Σας ευχαριστούμε πολύ.
Το λόγο έχει ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Παφίλης, που πιστεύω ότι θα δώσει και αυτός το ίδιο παράδειγμα.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Και τώρα, κυρίες και κύριοι Βουλευτές, ας αναλύσουμε τη συλλογική επιτυχία στον τομέα του τουρισμού, για να αντιληφθεί και ο ελληνικός λαός τι σημαίνει η ανάπτυξη που υπόσχεται η Κυβέρνηση. 
Εθνική, λοιπόν, συλλογική προσπάθεια και συλλογική επιτυχία. Ποια ήταν τα αποτελέσματα; Δεκαεπτάμισι εκατομμύρια τουρίστες στην Ελλάδα και οι απασχολούμενοι στον τουρισμό μειώθηκαν. Δουλεύουν σε συνθήκες γαλέρας. Δουλεύουν με 300 και 400 ευρώ και ορισμένοι προσφέρονται και δωρεάν ως μαθητεία στους μεγαλοξενοδόχους. Χίλια ξενοδοχεία κλείνουν. Είναι επίσημα στοιχεία, δεν είναι δικά μας.
Άρα, λοιπόν, ποιο είναι το αποτέλεσμα; Για ποιον είναι αυτό το θετικό αποτέλεσμα; Κέρδισαν οι μεγαλοξενοδόχοι, τα μεγάλα συγκροτήματα, οι tour operators, το μεγάλο κεφάλαιο και οι εργαζόμενοι και ο λαός, δεν πήραν τίποτα από αυτήν την ανάπτυξη. Αυτό σαν σχόλιο για την επιτυχία.
Σε ό,τι αφορά την πρόταση δυσπιστίας, σημασία δεν έχει και δεν πρόκειται να σταθώ στο πώς και γιατί κατατέθηκε. Ένα πράγμα, πάντως, είναι βέβαιο. Όπως εξελίσσεται η συζήτηση, είναι μια πρόταση δυσπιστίας αμοιβαία επωφελής για το αναδυόμενο πλέον δίπολο Νέας Δημοκρατίας-ΣΥΡΙΖΑ και άλλων δημοκρατικών δυνάμεων από τον έναν και τον άλλο, όπως έλεγε παλιότερα κάποιος στην τηλεόραση. Είναι μία πρόταση, που βοηθά στον αποπροσανατολισμό του ελληνικού λαού, για να τεθούν ψεύτικα διλήμματα, να εγκλωβιστεί για άλλη μια φορά εντός των τειχών.
Εμείς θέλουμε να απευθυνθούμε στον ελληνικό λαό και να τον καλέσουμε κυριολεκτικά να αξιοποιήσει την πείρα του, να θυμηθούν οι παλαιότεροι και να την μεταδώσουν και στους νεότερους που ίσως δεν γνωρίζουν, ξεκινώντας από τις στιγμές απείρου κάλλους που εξελίσσονται κάθε μέρα στη Βουλή και ιδιαίτερα χθες. Και εννοώ τη φραστική οξύτητα, την αντιπαράθεση, τους βαριούς χαρακτηρισμούς εκατέρωθεν και κυρίως ανάμεσα στους δύο αναδυόμενους πόλους. 
Ορισμένοι, μάλιστα, αισθάνονται και έκπληκτοι, ότι πρώτη φορά ακούγονται τέτοια πράγματα στη Βουλή, ότι είναι απαράδεκτο κ.λπ.. Ή δεν θυμούνται ή δεν ξέρουν ή κάνουν πως δεν ξέρουν. Ας θυμηθούμε, λοιπόν, την αντιπαράθεση ιδιαίτερα μετά τη Μεταπολίτευση μεταξύ Νέας Δημοκρατίας και ΠΑΣΟΚ ή ΠΑΣΟΚ και Νέας Δημοκρατίας.
Ας θυμηθούμε τι έλεγε η Νέα Δημοκρατία για το ΠΑΣΟΚ. Θα μας πάνε στο Σύμφωνο της Βαρσοβίας, θα κάνετε σοβιέτ στην Ελλάδα, θα μας διώξετε από την Ευρώπη, θα κρατικοποιήσετε όλες τις επιχειρήσεις και πολλά άλλα.
Απαντούσε, λοιπόν, το ΠΑΣΟΚ. Είστε υπάλληλοι των πολυεθνικών, του ιμπεριαλισμού, υποτελείς του ΝΑΤΟ και της ΕΟΚ. 
Και όλη αυτή η αντιπαράθεση γινόταν όλο και οξύτερη, όσο το ΠΑΣΟΚ εγκατέλειπε τις όποιες προοδευτικές διακηρύξεις και έστριβε το τιμόνι δεξιά. Θυμηθείτε. Το σκότος και το φως, θα ανοίξουν τα μακρονήσια και θα πάτε όλοι εκεί, είστε συνεργάτες των Γερμανών. Τα αναφέρω αυτά, γιατί δεν είναι σημερινά. 
Από την άλλη μεριά, αντεπίθεση η Νέα Δημοκρατία. Παραπονιέται σήμερα που την αποκαλούν χούντα. «Κάτω η χούντα του ΠΑΣΟΚ», έλεγε. Ήταν χούντα το ΠΑΣΟΚ; Όχι, βέβαια. «Είστε τρομοκράτες» και πάρα πολλά άλλα. 
Συνέβη τίποτα από όλα αυτά που περιέγραφε η Νέα Δημοκρατία για το ΠΑΣΟΚ και το ανάποδο; Όχι. Μια χαρά το ΠΑΣΟΚ κατάφερε να εξουδετερώσει σε μεγάλο βαθμό το λαϊκό κίνημα και να υπηρετήσει με συνέπεια το καπιταλιστικό σύστημα και μάλιστα βρέθηκε στην πορεία να είναι στην ίδια Κυβέρνηση με τη Νέα Δημοκρατία, που όταν το λέγαμε εμείς μας κοροϊδεύατε. 
Υπηρέτησε, λοιπόν, τα συμφέροντα του κεφαλαίου, μπήκε και στην Ευρωπαϊκή Ένωση και στο ΝΑΤΟ, έσβησε και τους αστερίσκους και τα όποια θετικά μέτρα μικρής ανακούφισης που πάρθηκαν στην αρχή, τα πήρε όλα πίσω. Όσο γινόταν σύγκληση των προγραμμάτων, τόσο πιο σκληρή γινόταν η αντιπαράθεση. Θυμηθείτε ακόμα το 2009. Θα σας διάβαζα την πρόταση δυσπιστίας που παρουσίασε ο κ. Βενιζέλος αλλά δεν θέλω να φάω τον χρόνο μου.
Έτσι, λοιπόν, με αυτήν την τακτική των ψεύτικών διλημμάτων, ο λαός βρέθηκε παγιδευμένος, μετακινούμενος από το ένα κόμμα στο άλλο και δεν μπόρεσε να κατακτήσει αυτό που αντικειμενικά του ανήκει, δηλαδή την εξουσία, να πάρει δηλαδή τον πλούτο που παράγει στα χέρια του. Και όχι μόνο δεν πήγε μπροστά αλλά σήμερα βιώνει κυριολεκτικά συνθήκες βαρβαρότητας. 
Είναι ίδιες οι συνθήκες; Όχι, βέβαια. Δεν είναι ίδιες. Ούτε ίδια ήταν τα κόμματα, το ΠΑΣΟΚ και η Νέα Δημοκρατία ούτε σήμερα μπορούμε να πούμε εμείς ότι είναι ίδια η Νέα Δημοκρατία με τον ΣΥΡΙΖΑ. 
Το ίδιο και σήμερα όμως, κατ’ αναλογία, το ίδιο σκηνικό στήνεται. Σε όλη αυτήν τη διαπάλη που γινόταν στο παρελθόν, δυο πράγματα δεν αμφισβητήθηκαν. Πρώτον, η καπιταλιστική ιδιοκτησία στα μέσα παραγωγής. Ποτέ ούτε το ΠΑΣΟΚ δεν την αμφισβήτησε -η Νέα Δημοκρατία με συνέπεια βέβαια την υπηρετεί και την προβάλλει- και δεύτερον, ποτέ δεν αμφισβητήθηκε η συμμετοχή της Ελλάδας στη Δύση, όπως έλεγαν τότε -άλλαξε μετά κάπως η κατάσταση προς το χειρότερο- δηλαδή στους ιμπεριαλιστικούς οργανισμούς, στο ΝΑΤΟ και στην Ευρωπαϊκή Ένωση. 
Κυριάρχησε τελικά ο ρεαλισμός, ο ρεαλισμός του ΠΑΣΟΚ τότε, ο οποίος έδωσε πάσα στη Νέα Δημοκρατία, δηλαδή υποταγή του λαού. Ποτέ δεν ερχόταν η σειρά του, όλο και αναβαλλόταν κάτω από τις νέες συνθήκες, όλο και κάτω από τον ρεαλισμό, ο λαός σπρωχνόταν στο περιθώριο. 
Πράγματι, δεν είναι ίδιες οι συνθήκες, όμως η βασική αντίθεση στην κοινωνία είναι η ίδια και είναι εκρηκτική και είναι η αντίθεση ανάμεσα στο κεφάλαιο και την εργασία, ανεξάρτητα από τις φάσεις που βρίσκεται. Πού ζούμε σήμερα; Ζούμε ακριβώς τα αποτελέσματα της καπιταλιστικής κρίσης, ενός συστήματος ιστορικά ξεπερασμένου, που εμποδίζει την πρόοδο της κοινωνίας, καταδικάζει τους παραγωγούς του πλούτου στη δυστυχία και αντικειμενικά, ανεξάρτητα από το αν το λέμε εμείς ή όχι, θέτει στην ημερήσια διάταξη το θέμα της ανατροπής του. 
Φιλολαϊκή διέξοδος χωρίς την ανατροπή της εξουσίας του κεφαλαίου δεν υπάρχει. Αυτό αποδεικνύεται ιστορικά. Φιλολαϊκή διέξοδος για τον λαό δεν υπάρχει με καμμία μορφή διαχείρισης και η όποια διαχείριση επιλεγεί, θα την πληρώσει ο ίδιος ο λαός. 
Γι’ αυτό και το Κομμουνιστικό Κόμμα Ελλάδας λέει ότι ο λαός πρέπει να χτίσει τη δική του συμμαχία, τη λαϊκή συμμαχία, να δημιουργήσει μια ορμητική, λαϊκή, εργατική αντιπολίτευση, που θα παλεύει, θα αποκρούει, θα διατυπώνει θέσεις άμεσα, θα διεκδικεί, μπορεί και να κατακτά αλλά κυρίως, θα ανοίγει τον δρόμο της ρήξης και της ανατροπής. Τρίτος δρόμος δεν υπάρχει. Αυτό μπορεί να το πετύχει με το ΚΚΕ, με ένα ισχυρό ΚΚΕ, μαζί και πλάι στο ΚΚΕ. 
Αν παγιδευτεί στα διλήμματα που προβάλλονται σήμερα, ποιος θα διαπραγματευτεί καλύτερα εντός των τειχών, ή η Νέα Δημοκρατία με τους συμμάχους ή ο ΣΥΡΙΖΑ με τους συμμάχους, με τον Ομπάμα ή με τη Μέρκελ, θα βιώσει μια νέα τραγωδία, η οποία θα είναι πολύ σκληρότερη από το παρελθόν και κυρίως θα χάσει πάρα πολλά χρόνια. 
Είμαστε υπερβολικοί; Ας μας κρίνει ο λαός αν δικαιωθήκαμε στις εκτιμήσεις μας ή όχι μέχρι τώρα.
Εμείς δεν έχουμε διλήμματα αν θα καταψηφίσουεμ την πρόταση δυσπιστίας. Την καταψηφίζουμε με το δικό μας σκεπτικό και όλες τις καταψηφίσαμε ανεξάρτητα από ποιον γίνονται. Φυσικά με το δικό μας σκεπτικό. Και η πρώτη διαφωνία που έχουμε με το πώς παρουσιάζεται, όχι πρόταση δυσπιστίας, αλλά συνολικά η αντιπαράθεση με τη Νέα Δημοκρατία είναι ότι εμείς πιστεύουμε ότι η Νέα Δημοκρατία έχει στρατηγικό σχέδιο οργανωμένο. Μπορεί να κάνει λάθη ή να έχει παλινωδίες αλλά ουσιαστικά έχει μια στρατηγική, η οποία στρατηγική, είναι στρατηγική για να μπορέσει να βγει το κεφάλαιο αλώβητο όσο το δυνατόν από την καπιταλιστική κρίση σε σωρούς ερειπίων που είναι η εργατική τάξη. Αυτή η συνταγή της καπιταλιστικής κρίσης -για να ξεπεραστεί που δεν θα ξεπεραστεί και αν ξεπεραστεί θα ξεπεραστεί προσωρινά- εφαρμόζεται σε όλες μα όλες τις χώρες και δεν θέλω να αναφερθώ επιμέρους.
Είναι βάρβαρη αυτή η πολιτική. Άλλωστε ο καπιταλισμός δεν μπορεί να ανακάμψει αν δεν περάσει από τη βαρβαρότητα και στην ιστορία επαναλαμβάνουμε, στην κρίση του ’29 που ήταν από τις μεγαλύτερες, η ανάκαμψη του καπιταλισμού ήρθε μέσα από πενήντα εκατομμύρια νεκρούς και τεράστιες καταστροφές. Ιστορικά αποδεικνύεται ότι μόνο έτσι μπορεί να την ξεπεράσει. Υπάρχει θέμα δημοκρατίας και αυταρχισμού; Βεβαίως υπάρχει. Υπήρχε τα προηγούμενα χρόνια; Βεβαίως υπήρχε. Πρώτη φορά μπήκαν τα ΜΑΤ; Μας είχαν τσακίσει στο ξύλο, θυμάστε; ΜΑΤ και Αρκουδέας για μια Ελλάδα νέα. 
Να ξεκινήσω από το ’85 του ΠΑΣΟΚ; Πόσες φορές έχουν μπει μέσα; Πόσο ξύλο έχουν φάει οι εργαζόμενοι, πόσο ξύλο έχουν φάει οι συνδικαλιστές; Πόσο και εμείς και οι άλλοι και οι παράλλοι; Ανάλογα με το πόσο αυταρχική είναι η πολιτική και τι πάει να περάσει, αυξάνεται και ο αυταρχισμός και η επέμβαση των δυνάμεων καταστολής. 
Εμείς ποτέ δεν είπαμε ότι η αστική δημοκρατία, όπως τη διαφημίζουν ορισμένοι μπορεί να επιτρέπει τα πάντα. Ίσα-ίσα, το αντίθετο κάνει. Και ακόμα όταν επιτρέπει, το κάνει για λόγους σκοπιμότητας ή για λόγους συσχετισμών, επειδή δεν μπορεί να κάνει διαφορετικά. Ούτε είχαμε αυταπάτες. Αλλά από αυτό, μέχρι να λένε η εισβολή στην ΕΡΤ είναι πολυτεχνείο, έλεος. Όσοι το ζήσανε και ξέρουν πόσο το ζήσαμε και ξέρουν και οι υπόλοιποι. Αυτό σημαίνει άλλα πράγματα. όταν κάνεις τέτοιες αναγωγές, οι οποίες είναι και ανιστόρητες, σημαίνει άλλα πράγματα κυριολεκτικά και δεν συμφωνούμε. Αυτή είναι η αστική νομιμότητα και η Νέα Δημοκρατία και η Κυβέρνηση αλλά και οποιαδήποτε κυβέρνηση, θα προσπαθήσει διά πυρός και σιδήρου –δεν έχουμε αυταπάτη- να περάσει αυτήν την πολιτική.
Εμείς καταψηφίζουμε, λοιπόν, και την κυβερνητική πολιτική και μεταφορικά –να το πω έτσι- καταψηφίζουμε και εφράζουμε δυσπιστία και μομφή στην πολιτική του ευρωμονόδρομου του ΣΥΡΙΖΑ, που προσαρμόζεται με εκπληκτικούς ρυθμούς στον ονομαζόμενο ρεαλισμό. Μέσα σε ενάμιση χρόνο ό,τι στοιχεία συγκρουσιακά μπορεί να πει κανείς, προοδευτικά ή τέλος πάντων προέβαλε στον ελληνικό λαό, τα μαζεύει με μια αστραπιαία ταχύτητα. 
Και κάνει και κάτι χειρότερο. Εκβιάζει το λαό στη λογική του ευρωμονόδρομου. Τι του λέτε; Δεν υπάρχει άλλος δρόμος, εδώ θα μπεις στην Ευρωπαϊκή Ένωση. Ποια Ευρωπαϊκή Ένωση; Και όχι μόνο αυτό αλλά έχει αξία η επιστροφή από το Τέξας και η ομιλία στο Τέξας. 
Τι έλεγε παλαιότερα ο Συνασπισμός; Πάμε για την Ευρώπη των εργαζομένων. Τι λέει ο κ. Τσίπρας; Παλεύουμε για τις παραδοσιακές αξίες των ιδρυτών της Ευρώπης. Αυτό που επιδιώκουμε, είναι η σημερινή Ευρώπη να επιστρέψει στις πρακτικές και τις επιδιώξεις αυτών των παλαιών αξιών, Κολ, Μιτεράν κ.λπ.. Τι ήταν η Ευρωπαϊκή Ένωση; Δεν ήταν ένωση καπιταλιστικών κρατών; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου χρόνο και από τη δευτερολογία μου, κύριε Πρόεδρε, παρακαλώ.
Τι ήταν η Ευρωπαϊκή Ένωση; Ήταν ποτέ κάτι διαφορετικό; Αυτοί που την ίδρυσαν δεν την ίδρυσαν σαν ένωση καπιταλιστικών χωρών για να εξασφαλίσουν καλύτερες συνθήκες για τον ανταγωνισμό του ευρωπαϊκού κεφαλαίου, απέναντι στα άλλα κέντρα που υπήρχαν τότε; Ήταν κάτι διαφορετικό; Τι ζητάτε, λοιπόν, από τον λαό, τι του λέτε; Ο κ. Τσίπρας τα λέει. Να επιστρέψουμε στην καπιταλιστική Ευρώπη εκείνη που ιδρύθηκε και να γίνει και ένα νέο κοινωνικό συμβόλαιο. Τι ήταν το κοινωνικό συμβόλαιο. Η υποταγή και η ενσωμάτωση του εργατικού κινήματος την περίοδο που υπήρχε Σοβιετική Ένωση και ήταν αναπτυγμένο το εργατικό κίνημα. 
Δεύτερο θέμα. Εδώ έχουμε, πραγματικά, να πούμε αρκετά. Λέει, λοιπόν, πάλι ο κ. Τσίπρας στο Τέξας: «Είναι ένας λόγος, για τον οποίο αισθάνομαι χαρά που βρίσκομαι στην Αμερική. Ελπίζω μόλις έρθει ο καιρός, μια κυβέρνηση του ΣΥΡΙΖΑ, να βασιστεί στο ότι η Αμερική θα διατηρήσει μια σαφή προοπτική σ’ αυτά τα θέματα. Οι ΗΠΑ, εξακολουθούν να προχωρούν προς αυτό το μεγάλο σχέδιο. Πόσο καλό θα ήταν να είχαμε το ίδιο πνεύμα και πρόγραμμα στην Ευρωζώνη». Δεν τα λέει ο κ. Σαμαράς αυτά. Ο κ. Τσίπρας τα λέει. 
Προχωρούμε παρακάτω. Ύμνος κυριολεκτικά στις Ηνωμένες Πολιτείες της Αμερικής: «Εσείς στην Αμερική έχετε τους ομοσπονδιακούς θεσμούς σας. Κοινωνική ασφάλεια, ιατροφαρμακευτική περίθαλψη, επίδομα ανεργίας, σύστημα ασφάλειας καταθέσεων, τα οποία εμείς στην Ευρώπη δεν διαθέτουμε». 
Αλήθεια! Τριάντα δύο εκατομμύρια πεθαίνουν από την πείνα στην Αμερική. Ποια ασφάλεια; Όποιος έχει πάει στην Αμερική, ξέρει τι συμβαίνει. Ιδιωτικοί όλοι. Δεν έχεις; Πέθανες. Σε πετάνε έξω. Και να πεθαίνεις, δεν σε βάζουν στο νοσοκομείο. Πρώτα ζητάνε το χρήμα και μετά σε βάζουν στο νοσοκομείο. 
Και ακούστε: «Χρειάζονται οι πιο ευάλωτοι Ευρωπαίοι πολίτες άμεση βοήθεια. Η Ευρώπη, θα μπορούσε να χρηματοδοτήσει ένα πρόγραμμα κουπονιών διατροφής, όπως συμβαίνει στην Αμερική». Αυτό υπόσχεστε στους εργαζόμενους; Αυτοί δικαιούνται τα πάντα, όχι ένα ψωροεπίδομα. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής, κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Φαίνεται, λοιπόν –και τελειώνω, κύριε Πρόεδρε- ότι μετά την περιπλάνηση του κ. Τσίπρα στη Βραζιλία, όπου ανακάλυψε ότι είναι μια χώρα που ξεπέρασε την κρίση με διαφορετικό τρόπο -και όποιος πάει στη Βραζιλία θα δει την απίστευτη χλιδή και την απίστευτη φτώχεια- μετά το όραμα, που το είχε και ο Σαμαράς και ο Παπανδρέου παλαιότερα για τη Δανία και τη Σουηδία….</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, κύριε συνάδελφε.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Τελειώνω, κύριε Πρόεδρε.
…βρήκε τελικά να απαντήσει στο ερώτημα, σαν ποια χώρα θέλει να μοιάσει η Ελλάδα. Σαν τις Ηνωμένες Πολιτείες της Αμερικής. Συγχαρητήρια!
Εμείς συνεχίζουμε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει η κ. Μαρία Αντωνίου, Βουλευτής της Νέας Δημοκρατίας.</ChairmanSpeech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Κύριε Πρόεδρε, κύριε Υπουργέ, κυρίες και κύριοι συνάδελφοι, η συζήτηση επί της προτάσεως δυσπιστίας κατά της Κυβέρνησης, που κατέθεσε η Αξιωματική Αντιπολίτευση, είναι πρόδηλα ψευδεπίγραφη και παραπλανητική. Άσχετα με τις επιδιώξεις των εμπνευστών της, το μόνο που πετυχαίνει, είναι να δηλητηριάζει το πολιτικό κλίμα και να τορπιλίζει την απαραίτητη εθνική ενότητα. Ταυτόχρονα, όμως, έχει και μια παγκόσμια πρωτοτυπία, που φαντάζομαι ότι οφείλεται στη σύγχυση που διακατέχει τον ΣΥΡΙΖΑ το τελευταίο διάστημα. Είναι, λοιπόν, ψευδεπίγραφη για έναν και βασικό λόγο. Γιατί κλήθηκε η Βουλή των Ελλήνων, να επιλύσει τις εσωκομματικές διαφορές των ανερμάτιστων συνιστωσών του ΣΥΡΙΖΑ. Διαφορές που ασφαλώς επέτεινε από το ηλιοκαμένο Όστιν, την καρδιά του συντηρητικού Νότου των Ηνωμένων Πολιτειών της Αμερικής –να μην το ξεχνάμε αυτό- η για πρώτη φορά δημόσια δήλωση του Αρχηγού της Αξιωματικής Αντιπολίτευσης ότι η έξοδος της Ελλάδας από την Ευρωζώνη θα ήταν καταστροφή. Βέβαια, οι θέσεις του ΣΥΡΙΖΑ αλλάζουν ανάλογα με τον τόπο, το χρόνο, την πολιτική συγκυρία. 
Συνεπώς, κανένας, ούτε και οι ίδιοι οι συνάδελφοι, δεν γνωρίζουν την αυριανή τους θέση. Ο ΣΥΡΙΖΑ, θυμίζει πλέον μάλλον μία κακόφωνη ορχήστρα με έναν κακό μαέστρο. Τα γεγονότα των τελευταίων μόνο ημερών, είναι απολύτως ενδεικτικά. Και να αναφερθώ. Η εμβληματική φυσιογνωμία της Αριστεράς, ο Μανώλης Γλέζος, δήλωνε σε όλους τους τόνους ότι δεν γνωρίζει πού θα βρει ο ΣΥΡΙΖΑ τα λεφτά για την υλοποίηση του προγράμματός του. Αρκετά στελέχη του ΣΥΡΙΖΑ, που το Τέξας τους φαίνεται μακρινό, εξακολουθούν ακόμη και σήμερα, παρά τις δηλώσεις του κ. Τσίπρα, να ονειρεύονται το σκίσιμο των μνημονίων και των δανειακών συμβάσεων και άλλες μονομερείς ενέργειες. 
Άλλοι συνάδελφοι του ΣΥΡΙΖΑ μιλάνε για μικρό καλάθι σε ό,τι αφορά υποσχέσεις, οψέποτε κι αν κληθούν να αναλάβουν τη διακυβέρνηση της χώρας. Άλλοι, υπόσχονται ως διά μαγείας την επιστροφή στις πολιτικές πρακτικές του παρελθόντος, οι οποίες ουσιαστικά οδήγησαν στην κρίση. Κι άλλοι, εξακολουθούν να μιλάνε για σοσιαλιστικές ουτοπίες. Αλλά όπως είναι γνωστό, καλή η ουτοπία αλλά τελειώνουν γρήγορα τα δανεικά. Η πλήρης σύγχυση μπροστά στο απόλυτο αδιέξοδο.
Είναι προφανές ότι τέτοιου είδους προβλήματα, τα κόμματα τα λύνουν με εσωκομματικές διαδικασίες. Ο κ. Τσίπρας, επέλεξε να το κάνει μέσω της πρότασης δυσπιστίας προς την Κυβέρνηση, προσδοκώντας ότι θα σιγήσουν έτσι τα εσωκομματικά τύμπανα του πολέμου. Μετέτρεψε, έτσι, την πρόταση δυσπιστίας προς την Κυβέρνηση, ουσιαστικά σε ψήφο εμπιστοσύνης από τα στελέχη του προς τον ίδιο, για να κρύψει τη θολούρα των θέσεών του, για να σκεπάσει το ανεφάρμοστο των όποιων σχεδίων του.
Το ξέρουν, άλλωστε, καλά αυτό το παιχνίδι όλα τα στελέχη του ΠΑΣΟΚ, που σήμερα μετακόμισαν στο ΣΥΡΙΖΑ και κατευθύνουν τις κινήσεις του. Το ξέρει καλά και ο γνωστός οικονομολόγος, που αφού συμβούλευε τον Γιώργο Παπανδρέου, τώρα οδηγεί τον κ. Τσίπρα στα μονοπάτια των Ηνωμένων Πολιτειών της Αμερικής, ελπίζοντας ότι έτσι θα σταματήσει ο ένας να κόβει το μνημόνιο, ο άλλος να το ράβει, ελπίζοντας ότι έτσι θα σταματήσει ο ένας να κρατάει μικρό καλάθι, ο άλλος να τάζει τα πάντα στους πάντες. Και θα έχει έτσι ο ίδιος το χρόνο, γυρνώντας στην Εσπερία, επικεφαλής κάποιων άγνωστων κομμουνιστικών κομμάτων, να διακηρύσσει, φαντάζομαι, την ανάγκη για ενδυνάμωση της Ευρωζώνης. Μάταιος κόπος, όμως, αφού, όπως είναι γνωστό, έξις δευτέρα φύσις. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Αλλά και τα θαύματα κρατάνε τρεις μέρες, όσες δηλαδή και η συζήτηση για την πρόταση δυσπιστίας που κατέθεσε.
Κύριε Πρόεδρε, κυρίες και κύριοι συνάδελφοι, όπως ανέφερα στην αρχή, η πρόταση του ΣΥΡΙΖΑ έχει μία παγκόσμια πρωτοτυπία. Κατατέθηκε με αφορμή την ενέργεια της Κυβέρνησης να σταματήσει την κατάληψη ενός δημόσιου κτηρίου, του Ραδιομεγάρου της ΕΡΤ. 
Η αποκατάσταση, λοιπόν, της νομιμότητας από την Κυβέρνηση, το να αποδοθεί, δηλαδή, ένα δημόσιο κτήριο στη δημόσια τηλεόραση, έτσι ώστε αυτή να εκτελέσει το σκοπό για τον οποίο δημιουργήθηκε, στάθηκε η αφορμή να καταθέσει ο ΣΥΡΙΖΑ πρόταση δυσπιστίας εναντίον της. Και στάθηκε επίσης αφορμή, μια ομάδα Βουλευτών να βρεθεί στα κάγκελα, μιλώντας για χούντα και άλλα ηχηρά παρόμοια. 
Το γεγονός ότι οι συγκεντρωμένοι Βουλευτές ήταν περισσότεροι από τον κόσμο, αυτό δεν σας πτοεί. Το γεγονός ότι έχει ψηφιστεί νόμος για τη νέα Δημόσια Τηλεόραση, η οποία ήδη λειτουργεί, δεν σας ενδιαφέρει. Αυτοί εκεί, επαναστατική γυμναστική, να κερδοσκοπούν πάνω στον ανθρώπινο πόνο.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε.
Ας είναι, λοιπόν. Τους ξέρουμε καλά. Το ενθαρρυντικό είναι ότι τους ανακαλύπτουν και αυτοί που στην αρχή παραπλανήθηκαν και τους πίστεψαν.
Επειδή, όμως, εκτός από τους τακτικισμούς του ΣΥΡΙΖΑ, υπάρχει και η πραγματική πολιτική και τα προβλήματα της κοινωνίας, η αλήθεια είναι ότι δεν υπάρχει ούτε πολύς χώρος ούτε αρκετός χρόνος για να ασχολούμαστε με τις εμμονές ορισμένων. Η πατρίδα μας, βρίσκεται σε κρίσιμη φάση στις διαπραγματεύσεις με τους δανειστές. 
Η Κυβέρνηση, έχει θέσει κόκκινη γραμμή για τη μη λήψη νέων οριζόντιων μέτρων και προσπαθεί να διαμορφώσει το νέο αναπτυξιακό μοντέλο της πατρίδας μας. Και αυτό πρέπει να γίνει όσο το δυνατόν πιο γρήγορα, τώρα που στην Ευρωζώνη, αρχίζει να κερδίζει έδαφος σιγά-σιγά η άποψη για την άμεση ανάγκη της διαμόρφωσης ενός πλαισίου αναπτυξιακών μέτρων, για την αλλαγή, δηλαδή, της συνταγής, που σχεδόν όλοι συνομολογούν ότι έγιναν λάθη.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Συντομεύετε, παρακαλώ, αν έχετε την καλοσύνη.</ChairmanSpeech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Κι εδώ θέλω να τονίσω δυο-τρία προβλήματα.
Πρώτο θέμα. Ασφαλώς και πρέπει να υπάρξει ένας ενιαίος φόρος ακινήτων. Θα πρέπει, όμως, να γίνει μία προσπάθεια, όσο το δυνατόν να είναι πιο δίκαιος, με τη μεγαλύτερη δυνατή διεύρυνση της φορολογικής βάσης, περισσότεροι να φορολογούνται, ώστε όλοι να πληρώνουν λιγότερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κυρία συνάδελφε, αν έχετε την καλοσύνη ολοκληρώστε.</ChairmanSpeech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Δεύτερο θέμα, κύριε Υπουργέ. Είναι απαραίτητο να ασκηθεί ακόμη μεγαλύτερη πίεση στην τρόικα, ώστε να αντιληφθεί ότι πρέπει να μειωθεί ο ειδικός φόρος κατανάλωσης στο πετρέλαιο θέρμανσης.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, συντομεύετε.</ChairmanSpeech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Η ακολουθούμενη πολιτική, άλλωστε, εισπρακτικά απέτυχε.
Τρίτον, θα πρέπει να προχωρήσουν πιο γρήγορα οι διαδικασίες ελέγχου των κεφαλαίων που φυγαδεύτηκαν στο εξωτερικό ή βρίσκονται στις διάφορες περιβόητες λίστες.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.</ChairmanSpeech> 
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Κύριε Πρόεδρε, δώστε μου ένα λεπτό ακόμα, σας παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, κυρία Αντωνίου. Δεν γίνεται. Οι άλλοι συνάδελφοι τι θα λένε;</ChairmanSpeech> 
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Τελειώνω. 
Ο Πρωθυπουργός, κυρίες και κύριοι συνάδελφοι, έκανε μία πολύ μεγάλη προσπάθεια και αποκατέστησε την αξιοπιστία της χώρας. Η Κυβέρνηση, με συνολική δουλειά αλλάζει κάθε μέρα το οικονομικό της…</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: … (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μην παραπονείστε, κύριε Μπούρα. Με συγχωρείτε πάρα πολύ. Δεν μπορώ να κάνω διακρίσεις. Πρέπει να κάνω τη δουλειά μου. Όταν αυτήν τη στιγμή είμαστε στα οχτώ λεπτά ομιλίας, αντιλαμβάνεστε ότι δεν μπορώ σε κανένα συνάδελφο, πλέον, να κάνω παρατήρηση.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Εγώ είμαι με το μέρος σας, κύριε Πρόεδρε.</Speech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Κλείνοντας, κύριε Πρόεδρε, κυρίες και κύριοι συνάδελφοι, θα ήθελα να πω ότι στηρίζουμε τον Αντώνη Σαμαρά και την Κυβέρνηση, γιατί θέλουμε έναν Πρωθυπουργό μαχητή, ρεαλιστή και όχι «μετεωρολόγο». Και τη δήλωση ότι το πρόγραμμα του ΣΥΡΙΖΑ είναι «μετεωρολογικό δελτίο», την έκανε ο Αλέκος Αλαβάνος, που επί πολλά χρόνια ήταν ο Αρχηγός του ΣΥΡΙΖΑ και πολιτικός μέντορας του κ. Τσίπρα. Αυτός κάτι παραπάνω θα ξέρει.
Σας ευχαριστώ.
(Χειροκροτήματα από την πλευρά της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα πολίτες οι οποίοι συμμετέχουν στο πρόγραμμα των ξεναγήσεων για μεμονωμένους επισκέπτες που διοργανώνει το Ίδρυμα της Βουλής για τον κοινοβουλευτισμό και τη δημοκρατία.
Η Βουλή σάς καλωσορίζει.
(Χειροκροτήματα απ’ όλες τις πτέρυγες της Βουλής)
Το λόγο έχει η Βουλευτής της Δημοκρατικής Αριστεράς, κ. Γιαννακάκη Μαρία.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Κύριε Πρόεδρε, επειδή αναφερθήκατε στο όνομά μου, θα ήθελα να πω ότι εγώ είμαι υπέρ της δικής σας λογικής. Αυτό ακριβώς σύστηνα στους συναδέλφους μου, να μένουν στα πέντε λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Μα, γι’ αυτό το είπα, κύριε Μπούρα.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Ναι, αλλά ακούγεται προς τα έξω -και το ακούει και ο κόσμος- ότι εγώ είμαι σύμφωνος με τη διαδικασία του Προεδρείου, την οποία με τα άλλα κόμματα συμφωνήσαμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έγινε παρεξήγηση ενδεχομένως, κύριε Μπούρα.</ChairmanSpeech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Εγώ προσωπικά, κάνω παράκληση στους συναδέλφους μου να είναι συνεπείς στο χρόνο τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορθώς. 
Κυρία Γιαννακάκη, έχετε το λόγο.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Σύμφωνα με τον Νεύτωνα, ένα γεγονός που συνέβη σε κάποιο χώρο κάποια δεδομένη στιγμή, επαναλαμβάνεται σε άλλο χώρο την ίδια στιγμή ή στον ίδιο χώρο σε μία άλλη στιγμή. 
Κατά τη διάρκεια της Τρίτης Ελληνικής Δημοκρατίας έχουν κατατεθεί δέκα προτάσεις δυσπιστίας. Αυτή που συζητούμε και θα γίνει ψηφοφορία σήμερα το βράδυ, είναι η ενδέκατη. Ας δούμε λοιπόν, τι συνέβη και ποια ήταν η στάση του ΣΥΡΙΖΑ κατά τη διάρκεια των δύο τελευταίων προτάσεων, δηλαδή, το 2007 και το 2008.
Τον Φλεβάρη του 2007, λοιπόν, στη συζήτηση για την αναθεώρηση του Συντάγματος: Το ΠΑΣΟΚ καταθέτει πρόταση δυσπιστίας. Ο ΣΥΡΙΖΑ το κατηγορεί -και ορθώς- ότι χρησιμοποιεί αυτό το ύψιστο κοινοβουλευτικό εργαλείο προσχηματικά, προκειμένου να αποχωρήσει από την πολύ δύσκολη γι’ αυτό συζήτηση για το άρθρο 16, δηλαδή, για τα μη κρατικά ανώτατα εκπαιδευτικά ιδρύματα. Η πρόταση δυσπιστίας τότε ψηφίζεται μόνο από την Κοινοβουλευτική Ομάδα του ΠΑΣΟΚ.
Το Μάρτιο του 2008, με αφορμή το ασφαλιστικό, το ΠΑΣΟΚ καταθέτει και πάλι πρόταση δυσπιστίας. Ο ΣΥΡΙΖΑ καταγγέλλει ότι είναι μία προσπάθεια αποπροσανατολισμού και εντυπωσιασμού και ότι όλο  αυτό γίνεται για να μην γίνει καμμία συζήτηση επί της ουσίας, γι’ αυτό το τόσο σημαντικό ζήτημα, για το οποίο μάλιστα ο ίδιος είχε ζητήσει και δημοψήφισμα.
Εγώ δεν θα ασχοληθώ με τα δικά σας εσωκομματικά, παρ’ όλο που έγινε πολλή συζήτηση για τα εσωκομματικά της Δημοκρατικής Αριστεράς. Στην προσπάθειά σας, όμως, να ανασυστήσετε έναν ιδιότυπο και κακέκτυπο δικομματισμό και να τον παγιώσετε στα μάτια του ελληνικού λαού, φαίνεται ότι είχατε καλούς δασκάλους. Ξεχνάτε, όμως, ότι το μεγαλύτερο κακό που μπορεί να κάνει ο πολιτικός μας αντίπαλος, είναι να μας κάνει να υιοθετήσουμε τα όπλα του. 
Και σε απάντηση ενός σχολίου που έγινε σήμερα το πρωί για το ποιος κράτησε τη φλόγα και ποιος τις στάχτες της κομμουνιστικής ανανέωσης, θα απαντήσω με τους στίχους «Αχ πού σαι, νιότη, πού δειχνες, πως θα γινόμουν άλλος!».
Και όλα αυτά, πριν συζητηθεί η πρόταση νόμου που κατέθεσε η Κοινοβουλευτική Ομάδα της Δημοκρατικής Αριστεράς, η οποία αφορά στην τροποποίηση του εκλογικού νόμου και στην υιοθέτηση της απλής αναλογικής. Εκτός αν πια η υιοθέτηση της απλής αναλογικής δεν αποτελεί πάγιο αίτημα της Αριστεράς.
Αναρωτιέμαι: Ποιο είναι το νόημα της κατάθεσης αυτής της πρότασης δυσπιστίας σήμερα, δεκαπέντε μέρες πριν από την ψήφιση του προϋπολογισμού και τη συζήτηση του φορολογικού νομοσχεδίου, όταν κυβερνητικοί Βουλευτές περιδιαβαίνουν τα μέσα μαζικής ενημέρωσης και δηλώνουν ότι δεν πρόκειται να τον υπερψηφίσουν και όταν αυτό το έχουν πει ακόμα και Υπουργοί της Κυβέρνησης και έχουν εκφράσει ανοιχτά τις έντονες διαφωνίες τους;
Δίνετε σε Νέα Δημοκρατία και ΠΑΣΟΚ την ευκαιρία να επιβάλουν την κομματική πειθαρχία κραδαίνοντας τη «δαμόκλειο σπάθη» των εκλογών. Εκτός και αν πιστεύετε ότι αυτοί που θα υπερψηφίσουν απόψε την Κυβέρνηση θα καταψηφίσουν σε δεκαπέντε μέρες τον προϋπολογισμό και θα οδηγήσουν τη χώρα σε εκλογές, γιατί αν το πιστεύετε αυτό, μ’ αυτούς τους ανθρώπους πραγματικά θα πρέπει να ασχοληθεί ένας ιδιαίτερος κλάδος της ιατρικής. 
Τελειώνοντας, θα ήθελα να πω το εξής: Κυρίες και κύριοι, μην προσπαθείτε να συστοιχίσετε το παρόν της Δημοκρατικής Αριστεράς με τις κυβερνητικές ψήφους απόψε το βράδυ, γιατί δεν στοιχίζεται ούτε πολιτικά ούτε ηθικά, γιατί ο συνταγματικός νομοθέτης –και θα έπρεπε να το γνωρίζετε αυτό πολύ καλύτερα από μένα- το έχει προνοήσει μ’ ένα πολύ συγκεκριμένο σκεπτικό. Είμαι σίγουρη όμως ότι δεν θα πρέπει να το στοιχίσετε και για έναν επιπλέον λόγο: γιατί ούτε εσείς θα θέλατε να στοιχίσει κάποιος την ψήφο σας απόψε με τις άλλες πολιτικές πτέρυγες που πρόκειται να υπερψηφίσουν την πρόταση δυσπιστίας σας και ξέρετε πάρα πολύ καλά πού αναφέρομαι.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ την κ. Γιαννακάκη και για την τήρηση του χρόνου.
Το λόγο έχει ο κ. Λαμπρούλης.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Αυτό που επιβεβαιώνεται και από τη συζήτηση με αφορμή την πρόταση δυσπιστίας είναι η κάλπικη και ψευδεπίγραφη αντιπαράθεση που έχει στηθεί όλο το προηγούμενο διάστημα, με στόχο τον εγκλωβισμό και τον αποπροσανατολισμό του λαού σε νέα διλήμματα και νέους εκβιασμούς. 
Η ιδεολογική τρομοκρατία της συγκυβέρνησης Νέας Δημοκρατίας και ΠΑΣΟΚ περί εθνικών στόχων και θυσιών με το πρόσχημα η χώρα να αποφύγει τη χρεοκοπία και να παραμείνει στην Ευρωζώνη, σήμερα συνεχίζεται στη λογική της επανεκκίνησης της οικονομίας, «βαφτίζοντας» μ’ αυτό τον τρόπο το ταξικό συμφέρον της αστικής τάξης, εθνικό. Εξάλλου, έτσι συνέβαινε πάντα. 
Όταν η συγκυβέρνηση αναφέρεται σε εθνικούς στόχους, μιλάει για τους στόχους των μεγαλοεπιχειρηματιών, των τραπεζιτών, των εφοπλιστών και των βιομηχάνων που επιδιώκουν να βγουν από την κρίση σε όφελος των κερδών τους. Αυτοί θα είναι οι μεγάλοι κερδισμένοι από το τσάκισμα μισθών και συντάξεων, από την ανακύκλωση του ενάμισι εκατομμυρίου ανέργων με τα επιδοτούμενα προγράμματα των τετρακοσίων ευρώ, από το χτύπημα των ασφαλιστικών δικαιωμάτων, από την εμπορευματοποίηση της υγείας, της παιδείας, της πρόνοιας.
Επομένως, το βασικό ζήτημα δεν είναι αν θα επιτευχθεί ή όχι η ανάπτυξη και με ποιο μείγμα πολιτικής διαχείρισης της κρίσης. Το ζήτημα δεν είναι αν η περιβόητη αυτή ανάπτυξη θα έλθει μέσα από ιδιωτικοποιήσεις και ιδιωτικές επενδύσεις ή χωρίς αυτές ούτε αν οι εξαγορές δημόσιων επιχειρήσεων είναι αναπτυξιακές ή αντιαναπτυξιακές και υφεσιακές, όπως ισχυρίζεται ο ΣΥΡΙΖΑ. Το βασικό ερώτημα είναι ανάπτυξη για ποιον, ποιο σκοπό υπηρετεί και ποιος ωφελείται απ’ αυτήν, ποιος κερδίζει και ποιος χάνει, η εργατική τάξη, τα λαϊκά στρώματα ή τα μονοπώλια; 
Σ’ αυτό το ερώτημα ο νέος διπολισμός Νέας Δημοκρατίας και ΣΥΡΙΖΑ απαντά ταξικά. Για καπιταλιστική ανάπτυξη μιλούν και οι δύο και συμφωνούν απόλυτα για το ποιος θα χαράξει το δρόμο της καπιταλιστικής κερδοφορίας και κονταροχτυπιούνται για τα «μάτια» και τα κέρδη των μονοπωλίων. Η όποια αντιπαλότητα και διαμάχη τους αντανακλά τη διαμάχη που υπάρχει μέσα στους κόλπους της ίδιας της αστικής τάξης σχετικά με το μείγμα διαχείρισης της κρίσης που πρέπει να ακολουθήσουν. 
Οι εργαζόμενοι, οι αυτοαπασχολούμενοι, οι επαγγελματίες και οι φτωχοί αγρότες έζησαν από πρώτο χέρι τα προηγούμενα χρόνια τι σημαίνει αυτός ο δρόμος, ο καπιταλιστικός δρόμος ανάπτυξης. Αυτή η ανάπτυξη μάς οδήγησε στη σημερινή οικονομική κρίση την οποία καλούνται να πληρώσουν οι εργαζόμενοι, τα λαϊκά στρώματα. Αυτή η ανάπτυξη οδήγησε στη συρρίκνωση της αγροτικής παραγωγής, αποτέλεσε την αφορμή για μειώσεις στους μισθούς, για κατάργηση των εργασιακών και ασφαλιστικών δικαιωμάτων και για νέα προνόμια στο κεφάλαιο, όχι μόνο φορολογικά και αναπτυξιακά. Αυτή η ανάπτυξη οδήγησε στις ιδιωτικοποιήσεις και στην εμπορευματοποίηση της παιδείας και της υγείας και όλα αυτά για τη θωράκιση της ανταγωνιστικότητας, δηλαδή τη στήριξη της κερδοφορίας των μονοπωλιακών ομίλων. 
Κυβέρνηση και ΣΥΡΙΖΑ υπερασπίζονται την ανάγκη διεξόδου από την κρίση, λέγοντας ο καθένας ότι διαθέτει ακριβώς τον κατάλληλο τρόπο διαχείρισης για να το πετύχει.
Η Νέα Δημοκρατία υπόσχεται πως ο λαός θα ανταμειφτεί για τις θυσίες του. Ο ΣΥΡΙΖΑ υπόσχεται πως με το δικό του τρόπο, δεν θα χρειαστούν άλλες θυσίες. Θα ευημερούν συγχρόνως λαός και μονοπώλια. Λένε ψέματα. 
Η έξοδος από την κρίση που οραματίζονται δεν χωράει το λαό. Η ανάπτυξη για την οποίαν κόπτονται και η ανταγωνιστικότητα που προσκυνάνε, θα απαιτούν διαρκώς πρόσθετα μέτρα. Αποτελεί κοροϊδία η πολιτική διαχείρισης που υπόσχεται ο ΣΥΡΙΖΑ, ότι θα είναι επ’ ωφελεία του λαού μέσα στην Ευρωπαϊκή Ένωση με τα μονοπώλια να κυριαρχούν στην οικονομία, αφού σε μία τέτοια καπιταλιστική οικονομία οι ανάγκες του λαού είναι εμπόδιο στο στόχο του μέγιστου κέρδους, που πρέπει να τσακιστούν. 
Έτσι, για παράδειγμα στην υγεία προβάλλει την αναβάθμιση του δημόσιου συστήματος υγείας ως απάντηση στον ιδιωτικό, τον οποίο δεν αμφισβητεί. Παραμένει στη θέση για δωρεάν υγεία, την οποία εννοούν με τη διατήρηση των εισφορών των εργαζομένων στα ασφαλιστικά ταμεία και πληρωμή, μέσα από αυτά, των παρεχόμενων υπηρεσιών. 
Προβάλλουν την πληρωμή αυτής της επιχειρηματικής δράσης από τα ασφαλιστικά ταμεία, αναγορεύοντάς την σε δωρεάν παροχή υπηρεσιών. Ουσιαστικά, αφήνουν παράθυρα στην επιχειρηματική λειτουργία των νοσοκομείων και διαφωνούν στον τρόπο και τις προϋποθέσεις που θα εφαρμοστεί. 
(Στο σημείο αυτό την Προεδρική Έδρα καταλαμβάνει ο  Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Η θέση του αντανακλά τη γενικότερη μεσοβέζικη συμβιβαστική πολιτική του, ότι μπορεί να συνυπάρχει ο δημόσιος με τον ιδιωτικό τομέα στην υγεία, στα πλαίσια του εκμεταλλευτικού συστήματος. Αυτό εκφράζει η θέση του για ισχυρό δημόσιο τομέα, χωρίς να βάζει θέμα για κατάργηση των επιχειρηματικών ομίλων, των μονοπωλίων στο χώρο της υγείας. 
Αυτός ο ρεαλισμός του ΣΥΡΙΖΑ, είναι ο ρεαλισμός του ΣΕΒ, της υγιούς δήθεν επιχειρηματικότητας, που εφαρμόζοντας όλους τους αντεργατικούς νόμους πριν και μετά το μνημόνιο θα ανακάμψει με όρους, φυσικά, ανταγωνιστικότητας και υψηλής κερδοφορίας. 
Αυτός ο ρεαλισμός του ΣΕΒ, είναι ο ρεαλισμός της Ευρωπαϊκής Ένωσης που προσκυνά ο ΣΥΡΙΖΑ, αυτής της Ευρωπαϊκή Ένωσης που σε όλες της χώρες –με ή χωρίς μνημόνια- καταδικάζει τους λαούς στην ανεργία και τη φτώχεια. 
Ο ριζοσπαστισμός που ευαγγελίζεται ο ΣΥΡΙΖΑ, είναι ο ριζοσπαστισμός ενός κινήματος που παζαρεύει πόσα θα χάσει, που προσαρμόζει τους μισθούς και τα δικαιώματα σε συνθήκες κρίσης, καλλιεργεί ψεύτικες ελπίδες και αυταπάτες ότι μπορεί το κεφάλαιο να έχει κέρδη και ο εργάτης δικαιώματα. 
Αυτόν το δρόμο και αυτήν την αντίληψη καλλιεργεί στο λαό, ότι αρκούν αλλαγές στο επίπεδο της κυβέρνησης για να αλλάξουν τα πράγματα προς όφελός του. Τον καλεί να «βάλει πλάτες» για να αναλάβει την κυβέρνηση και ύστερα να τη στηρίζει, περιμένοντας μάταια να βελτιωθεί η ζωή του, αφού τα μονοπώλια θα παραμένουν ακλόνητα στην οικονομία με τις ευλογίες του ΣΥΡΙΖΑ, που όπως και τα αστικά κόμματα, τα αντιμετωπίζει σαν μοχλό ανάπτυξης. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Το να αλλάξει η Κυβέρνηση, όχι όμως τάξη στην εξουσία, δεν προοιωνίζει τίποτα θετικό για το λαό μας. Δεν αποτελεί φιλολαϊκή διέξοδο. Η διέξοδος βρίσκεται στη σύγκρουση με τους μονοπωλιακούς ομίλους, την Ευρωπαϊκή Ένωση και την αστική τάξη. Βρίσκεται στην κοινωνικοποίηση των μέσων παραγωγής, στην αποδέσμευση από την Ευρωπαϊκή Ένωση και τους ιμπεριαλιστικούς οργανισμούς, στη μονομερή διαγραφή του χρέους. Μόνο έτσι μπορεί να αξιοποιηθεί ο τεράστιος πλούτος προς όφελος του λαού και όχι του καπιταλιστικού κέρδους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, σας παρακαλώ.</ChairmanSpeech> 
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Φυσικά και το ΚΚΕ δεν θέλει τη μακροημέρευση της Κυβέρνησης. Θέλει, όμως, το λαό πρωταγωνιστή, να μην αφήσει τόπο να σταθεί καμμία αστική κυβέρνηση. Να κάνει άνω-κάτω το αστικό πολιτικό σύστημα, αλλά έχοντας καθαρό στο μυαλό του το ότι ο πραγματικός αντίπαλος με τον οποίον πρέπει να αναμετρηθεί είναι τα μονοπώλια, είναι η καπιταλιστική ιδιοκτησία στα μέσα παραγωγής, που επιτρέπει στους καπιταλιστές να «τσεπώνουν» τον πλούτο που αυτός παράγει. 
Το ΚΚΕ διαφωνεί κάθετα με την Κυβέρνηση, όχι στα επιμέρους, αλλά στην ουσία της στρατηγικής της, που είναι η υπεράσπιση, η διάσωση και η θωράκιση του καπιταλιστικού τρόπου παραγωγής. Είναι μια στρατηγική που υπηρετούν με παραλλαγές και τα άλλα κόμματα, στο βαθμό που δεν αμφισβητούν την ατομική ιδιοκτησία στα μέσα παραγωγής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η Βουλευτής του ΣΥΡΙΖΑ κ. Φωτίου και μετά ο Βουλευτής της Νέας Δημοκρατίας κ. Βλαχογιάννης.</ChairmanSpeech> 
<Speech><Parlmember>ΘΕΑΝΩ ΦΩΤΙΟΥ</Parlmember>: Κύριε Πρόεδρε, δύο μέρες τώρα προσπαθώ να ακούσω από τους τριάντα έξι Βουλευτές της Νέας Δημοκρατίας και τους δέκα Βουλευτές του ΠΑΣΟΚ που μίλησαν, μια πρόταση συνηγορίας, μια κουβέντα υπεράσπισης του κυβερνητικού έργου στον τομέα που ο κάθε Βουλευτής εργάζεται εδώ στη Βουλή, στην υγεία, στην παιδεία, στο εμπόριο, στην εργασία, στην οικονομία, στα δικαιώματα, στο περιβάλλον στην εξωτερική πολιτική. Ούτε λέξη! 
Αντ’ αυτού, αναπτύσσεται, χωρίς ευρηματικότητα δυστυχώς και φαντασία, το σκονάκι των έξι σημείων: «Τέξας», «Γλέζος», «συνιστώσες», «σπατάλη  υπερόπλου μομφής», «πισώπλατη μαχαιριά στη χώρα», «ευχαριστούμε που μας ενώσατε».   
Σας θυμίζω ότι η κυβέρνηση Παπανδρέου το Νοέμβριο του 2011 πήρε ψήφο εμπιστοσύνης. Την κράτησε λίγες μέρες. Μηδένα προ του τέλους μακάριζε. 
Κύριε Πρόεδρε, θα μιλήσω για τον τομέα στον οποίο δουλεύω εδώ στη Βουλή, για την παιδεία. 
Θα υποστηρίξω την πρόταση δυσπιστίας, διότι η Κυβέρνηση διαλύει, εκπτωχεύει και καταστρέφει το δημόσιο αγαθό της παιδείας, διότι το εκχωρεί στο ιδιωτικό κεφάλαιο, το οποίο πριμοδοτεί ασύστολα με χρήματα του ΕΣΠΑ «Εκπαίδευση και διά Βίου Μάθηση», με υπηρεσίες και περιεχόμενα που καταργεί, αποσπά και κλέβει από τη δημόσια εκπαίδευση. 
Μομφή στην Κυβέρνηση, γιατί επί δεκαπέντε μήνες ψηφίζει νόμους και εκδίδει υπουργικές αποφάσεις που καταλύουν το άρθρο 16 του Συντάγματος, τη συνταγματική νομιμότητα. 
Φέρνετε γονείς και μαθητές σε απόγνωση, με συνεχείς εξετάσεις στο νέο, δήθεν, λύκειο για να πληρώνουν φροντιστήρια σήμερα, όταν δεν έχουν τα προς το ζην. 
Εισάγετε το επιχειρηματικό ιδεώδες της Μπολόνιας και του ΟΟΣΑ, σήμερα που εγκαταλείπεται από όλα τα καλά πανεπιστήμια του κόσμου και της Ευρώπης, εσείς οι εκσυγχρονιστές, μόνο και μόνο για να διασπάσετε τα ισχυρά, πανίσχυρα ελληνικά πτυχία που σήμερα σώζουν τους Έλληνες επιστήμονες στο εξωτερικό, για να βάλετε δίδακτρα. 
Αποφασίσατε το κόστος της εκπαίδευσης να το πληρώσει η καταρρέουσα ελληνική οικογένεια. Αν δεν έχει, τόσο το χειρότερο. Να σπουδάσουν όσοι έχουν. Γι’ αυτό καταργείτε το ολοήμερο σχολείο, καταργείτε την ενισχυτική διδασκαλία και ό,τι βοηθάει τις λαϊκές τάξεις. Αντιμετωπίζετε τη μοναδική σε όλη την Ευρώπη κατάκτηση του ελληνικού λαού να σπουδάζουν τα παιδιά του κατά 75% στα πανεπιστήμια και κατά 25% στην τεχνική εκπαίδευση ως ανορθολογική κατάσταση που πρέπει να διορθωθεί και να αντιστραφεί. 
Όσοι αντιδρούν και απεργούν, επιστρατεύονται και απειλούνται με απολύσεις αναδρομικής ισχύος. Διώκετε μαθητές, καθηγητές, πρυτάνεις. 
Μομφή, λοιπόν, για το έλλειμμα δημοκρατίας, για τον αυταρχισμό, για την προσωπική εξόντωση όσων αντιστέκονται. Το Υπουργείο Παιδείας, ως γνωστό είχε εξαιρεθεί από την τρόικα από τις μνημονιακές υποχρεώσεις. Ο πρόθυμος όμως Υπουργός σας φρόντισε και το έβαλε. Με διαθεσιμότητες και απολύσεις εξοντώνετε τους μόνους που μπορούσαν με περίσσεια ψυχής να σώσουν την εκπαίδευση, έστω και έτσι. 
Στο όνομα, λοιπόν, των εκπαιδευτικών συναδέλφων μου και των εργαζομένων της εκπαίδευσης, υποστηρίζω τη μομφή. Λέτε ότι πλεονάζουν με βάση τις αξιολογήσεις σας. Ποιος πιστεύει τα φούμαρα για αξιολόγηση, αξιοκρατία και εξορθολογισμό μετά το σχέδιο «Αθηνά»; Είστε οι άξιοι κληρονόμοι και συνεχιστές των άγριων ρουσφετολογικών παραδόσεων του ΠΑΣΟΚ και της Νέας Δημοκρατίας. Ποιος δεν έχει καταλάβει ότι ρουσφετολογικά χειρίζεστε και τις διαθεσιμότητες; Ποιος πιστεύει τις κορώνες του Πρωθυπουργού σας για ψηφιακή οικονομία και ανάπτυξη με έρευνα και τεχνολογία, όταν καταστρέφεται με τις απολύσεις των διοικητικών το ΕΜΠ; Είναι ένα ίδρυμα ανάμεσα στα δέκα καλύτερα όλης της Ευρώπης για την έρευνα που φέρνει κάθε χρόνο τα ίδια λεφτά απ’ όσα παίρνει από τον κρατικό προϋπολογισμό. 
Αυτή η τραγωδία πρέπει να τελειώνει. Εμείς ως κυβέρνηση της Αριστεράς θα αποκαταστήσουμε τη δημόσια δωρεάν εκπαίδευση σε όλες τις βαθμίδες. Θα ακυρώσουμε τους νόμους που ψηφίσατε για την παιδεία και θα ψηφίσουμε μεταβατικό νόμο, που θα αποκαθιστά τη δημοκρατική λειτουργία και διοίκηση όλων των βαθμίδων κατ’ επιταγή του άρθρου 16. Θα άρουμε τις διαθεσιμότητες, θα προσλάβουμε τους απολυμένους για να καλύψουμε τις ανάγκες και να λειτουργήσουν επιτέλους τα σχολεία και τα πανεπιστήμια. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ένα λεπτό, κύριε Πρόεδρε. 
Θα προχωρήσουμε σε μείζονες αλλαγές στο Υπουργείο Παιδείας. 
Στην Ελλάδα όμως της ανθρωπιστικής κρίσης και της φτώχειας αυτά δεν φτάνουν. Γι’ αυτό θα κάνουμε τα σχολεία, δημοτικά, γυμνάσια και λύκεια, ολοήμερα κέντρα κάθε γειτονιάς, ανοιχτούς χώρους πολιτισμού για να διώξουμε το φασισμό που έχει τρυπώσει μέσα. Γι’ αυτό θα επαναφέρουμε το θεσμό του ολοήμερου σχολείου και θα τον διευρύνουμε. Γι’ αυτό θα επαναφέρουμε την ενισχυτική διδασκαλία και θα την διευρύνουμε. Κάθε παιδί, όταν τελειώνει τα μαθήματά του, θα μένει εκεί για δημιουργική καλλιτεχνική απασχόληση για αθλητισμό, για μουσική, για ηλεκτρονικές εφαρμογές, για ξένες γλώσσες, για βοήθεια στα μαθήματά του. 
Γι’ αυτό χρειαζόμαστε τους εκπαιδευτικούς που απολύετε. Σε αυτά τα σχολεία τα παιδιά θα παίρνουν πρωινό και μεσημεριανό, θα εμβολιάζονται. Σε αυτά τα δημόσια σχολεία θα παίρνουν πτυχίο μιας ξένης γλώσσας από την υποχρεωτική εκπαίδευση και όχι από τα φροντιστήρια. Για το μέλλον της νέας γενιάς του τόπου μας που κάθε μέρα καταστρέφεται ανεπανόρθωτα ή στο όνομα της νέας γενιάς του τόπου μας που δεν μπορεί να περιμένει, υποστηρίζω την πρόταση δυσπιστίας ενάντια στην Κυβέρνηση.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει τώρα ο κ. Βλαχογιάννης, Βουλευτής της Νέας Δημοκρατίας και μετά ο κ. Παπαδημούλης από τον ΣΥΡΙΖΑ.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κύριε Πρόεδρε.
Κυρία και κύριοι Υπουργοί, κυρίες και κύριοι συνάδελφοι, θα ξεκινήσω με μία απάντηση σε αυτά που είπε ο κ. Λαφαζάνης, ότι διαστρεβλώσαμε τις θέσεις του σεβαστού Προέδρου κ. Γλέζου. 
Κυρίες και κύριοι συνάδελφοι, η δική μας παράταξη τίμησε και τιμά την προσφορά του κ. Γλέζου και στην πατρίδα και στη δημοκρατία. Μακριά από μας, επομένως, διαστρεβλώσεις των θέσεών του. Απλώς τις καλωσορίσαμε. Κάποιοι, όμως, του χώρου σας δεν σεβάστηκαν αυτές τις δηλώσεις και αναφέρθηκαν υποτιμητικά σε αυτές. Επομένως, ψάξτε στην παράταξή σας για διαστρεβλωτές και όχι σε μας.
Κυρίες και κύριοι συνάδελφοι, θα μπορούσε κανείς να πει ότι χρωστάμε χάρη, όπως στον περί Λυσίου λόγο, στους κατηγόρους μας και συναδέλφους Βουλευτές του ΣΥΡΙΖΑ, γιατί μας έδωσαν την ευκαιρία να διαπιστώσουμε, πραγματικά, ότι, όχι απλά πρόγραμμα δεν έχουν για να κυβερνήσουν, όχι θέσεις δεν έχουν, αλλά κάνουν τις προτάσεις μομφής κι εξαντλούν ένα σημαντικό κοινοβουλευτικό όπλο, που έχουν στα πλαίσια της δημοκρατίας μας, για να ενώσουν περισσότερο τις συνιστώσες, τους «ξεπεσμένους πρίγκιπες» και «συγκλητικούς» του ΠΑΣΟΚ που έχουν στις τάξεις τους και όλα τα ετερόκλητα στοιχεία που συναπαρτίζουν σήμερα το ΣΥΡΙΖΑ. Μου θυμίζουν τα σκυλιά στο χωριό μου, τα τσοπανόσκυλα, που όταν φοβόντουσαν γαύγιζαν, όχι για να φοβίσουν τους απέναντι, αλλά γιατί φοβόντουσαν τα ίδια.
Ακούσαμε την εκλεκτή συνάδελφο, κ. Φωτίου, πριν να έχει πει περίπου δέκα-δεκαπέντε «θα»: «Θα επαναπροσλάβετε», «θα αποκαταστήσετε όλους τους αδικημένους, όλες τις αδικίες», «θα ξαναλειτουργήσετε την ΕΡΤ».</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Αυτό είναι από άλλο ανέκδοτο. Δεν το είπα εγώ.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Θα τα κάνετε περίπου όλα. Μου θυμίζει αυτό το «θα» την εποχή του 2009. Θυμίζει τότε που κάποιοι άλλοι υπόσχονταν τα πάντα: Θα διώξουν τους επενδυτές, θα επανακρατικοποιήσουν τα λιμάνια. Έτσι έλεγαν και τότε και είδαμε πού οδηγηθήκαμε. 
Δεν έγινε αυτό δίδαγμα για σας, κυρία συνάδελφε; Θέλετε να είστε η συνέχεια του «λεφτά υπάρχουν;» Προφανώς όχι. Αρθρώστε, επομένως, ένα λόγο που να πείθει τους πολίτες. Δεν τους πείθετε. Δεν το έχετε καταλάβει ότι δεν τους πείθετε; Με το να απειλούμε επενδυτές, δεν έρχονται επενδύσεις. Πώς θα δημιουργήσετε θέσεις απασχόλησης; Και καλά, θα προσλάβετε στο δημόσιο και εκατό χιλιάδες καινούργιους, όπως λέτε, δημοσίους υπαλλήλους.</Speech>
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Με τι λεφτά;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ας υποθέσουμε ότι θα βρείτε τα λεφτά. Επενδύσεις, όμως, πού θα βρείτε; Ποιος επενδυτής θα έρθει, όταν διώχνετε κάθε επένδυση; Τους εργαζόμενους στον ιδιωτικό τομέα πώς θα τους αποκαταστήσετε στην εργασία τους; Γι’ αυτούς δεν σας νοιάζει τίποτα; Σας νοιάζει μόνο για κάποιες συντεχνίες; Μέχρι και κάποιος συνάδελφος απείλησε τους Βουλευτές με λιντσαρίσματα, παλαιότερα, με φυλακίσεις, τώρα. 
Κυρίες και κύριοι συνάδελφοι, στις δημοκρατίες τα θέματα και οι διαφορές δεν λύνονται με απειλές. Λύνονται με συνθέσεις. Εμείς δεν φοβόμαστε. Το κόστος που μας αναλογεί στη δημοκρατία και στην πατρίδα, το αναλαμβάνουμε στο ακέραιο. Είμαστε για τα δύσκολα. Όταν άλλοι υπόσχονται «θα», εμείς γινόμαστε δυσάρεστοι. Λέτε να μη θέλουμε να γίνουμε ευχάριστοι; Έχουμε, όμως, πλήρη συναίσθηση του καθήκοντος και των ευθυνών μας απέναντι στις γενεές που έρχονται. 
Και κυρίως, κύριοι συνάδελφοι, θα είμαστε κατώτεροι των περιστάσεων, αν τώρα που γνωρίζουμε σε ποια κατάσταση είναι η χώρα δεν λάβουμε όλα τα μέτρα που πρέπει, έτσι ώστε η επόμενη μέρα να είναι καλύτερη από τη σημερινή και τη χθεσινή. Αυτό εμείς το αναλαμβάνουμε στο ακέραιο. Τουλάχιστον, να έχετε τη γενναιότητα να μας το αναγνωρίσετε.
Γιατί αν η Ελλάδα γυρίσει μερικές δεκαετίες πίσω, κυρίες και κύριοι συνάδελφοι, θα είμαστε όλοι κατώτεροι των περιστάσεων και μοιραίοι και άβουλοι.
Ευτυχώς, κυρίες και κύριοι συνάδελφοι, ο λαός μας δείχνει πρωτοφανή ωριμότητα. Δεν άκουσε αυτά που είπατε να εξεγερθεί, να μας ανατρέψει. Εσείς δεν δείχνετε ωριμότητα -όχι, όλοι, κάποιοι συνάδελφοι- που αντί να ανεβεί ο λαός στα κάγκελα, ανεβαίνετε εσείς στα κάγκελα της ΕΡΤ. Δεν λύνονται έτσι τα προβλήματα στις δημοκρατίες. Πρέπει να σεβόμαστε όλοι τη νομιμότητα. Και εμείς τη σεβόμαστε, την τηρούμε. 
Να είστε σίγουροι, κυρίες και κύριοι συνάδελφοι, ότι όταν θα έρθει η ώρα «να κάνουμε ταμείο», ο λαός θα ανταμείψει αυτούς που στα δύσκολα στάθηκαν όρθιοι, που δεν του είπαν ψέματα, που δεν του υποσχεθήκαν «λαγούς με πετραχήλια» και κυρίως που εξασφαλίζουν την παραμονή της Ελλάδας στην Ευρώπη. 
Εσείς, λέτε άλλα στην Αμερική, άλλα στην Πλατεία Αμερικής, άλλα στο Τέξας και στο Μεξικό, άλλα στο Δομοκό. Δεν γίνεται έτσι η πολιτική. Άλλες πολιτικές εσωτερικού και άλλες εξωτερικού δεν μπορούν να γίνουν, κυρίες και κύριοι συνάδελφοι. 
Εδώ γνωριζόμαστε όλοι και δόξα τω Θεώ περισσότερο από όλους μάς γνωρίζει ο ελληνικός λαός, γι’ αυτό και μας περιβάλλει με την απόλυτη εμπιστοσύνη του.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Παπαδημούλης, Βουλευτής του ΣΥΡΙΖΑ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε,
Κύριοι Υπουργοί, κυρίες και κύριοι συνάδελφοι, όταν υπάρχουν ενάμισι εκατομμύριο άνεργοι, πάνω από 30% με ακραία φτώχια, ύφεση μεγαλύτερη από το Β΄ Παγκόσμιο Πόλεμο, 40% περικοπές μισθών και συντάξεων, το να κάνουν ορισμένοι κυβερνητικοί Βουλευτές εδώ φτηνά λογοπαίγνια, δείχνει ότι είστε μακριά, ακόμη και από τους δικούς σας ψηφοφόρους ή πρώην ψηφοφόρους. «Βλογάτε τα γένια σας» και δείχνετε μια απερίγραπτη αλαζονεία.
Τι είναι η πρόταση δυσπιστίας που καταθέσαμε; Δώρο, όπως είπε η πρώτη ανακοίνωση της Νέας Δημοκρατίας ή δηλητήριο και μαχαιριά, όπως είπε ο Πρωθυπουργός, που εξαναγκάστηκε προχθές να φτάσει μέχρι το καφενείο της Βουλής και θα υποστεί μια βίαιη προσαρμογή το απόγευμα εδώ, γιατί έχουμε να τον δούμε μήνες να παίρνει το λόγο σ’ αυτήν την Αίθουσα; 
Η πρόταση δυσπιστίας είναι άσκηση συνταγματικού δικαιώματος, είναι χρέος της Αξιωματικής Αντιπολίτευσης απέναντι στο λαό και είναι μια ευκαιρία να συζητήσουμε πολιτικά για το κυβερνητικό έργο, γιατί εσείς κυβερνάτε. Να μας πείτε τι κάνατε αυτόν τον ενάμιση χρόνο, τι είχατε υποσχεθεί για να γίνετε κυβέρνηση και τι κάνετε. 
Εμείς καταθέτουμε πρόταση μομφής, γιατί ενώ εκλεγήκατε με τη σημαία της επαναδιαπραγμάτευσης του μνημονίου, εφαρμόζετε σε πλήρη συνέχεια και επί τα χείρω, σε σχέση με την κυβέρνηση Παπανδρέου, το ίδιο καταστροφικό μνημόνιο. 
Καταθέτουμε μομφή για το κουρέλιασμα της δημοκρατίας, για την κλιμάκωση του αυταρχισμού, για την εξαπάτηση του ελληνικού λαού. Τι σχέση έχει η πολιτική που εφαρμόζετε και τα νέα μέτρα που ετοιμάζεστε να πάρετε με τα δεκαοκτώ σημεία που υποσχέθηκε, πριν τις εκλογές, ο κ. Σαμαράς, και τα 3 Ζάππεια;
Καταθέτουμε  μομφή για την υπερφορολόγηση της μικρής και μεσαίας ακίνητης περιουσίας, την ώρα που βρίσκονται στο απυρόβλητο όσοι έχουν τα πιο ακριβά ακίνητα κρυμμένα πίσω από offshore. 
Καταθέτουμε μομφή για την ασυλία που δώσατε με μια πονηρή τροπολογία της τελευταίας στιγμής στους τραπεζίτες οι οποίοι έδωσαν θαλασσοδάνεια 250 εκατομμυρίων ευρώ στα κόμματα του ΠΑΣΟΚ και της Νέας Δημοκρατίας. 
Καταθέτουμε μομφή για την επιλογή σας να δώσετε Νέα Δημοκρατία, ΠΑΣΟΚ και ΔΗΜΑΡ μαζί δώρο δωρεάν ψηφιακές συχνότητες στους μεγαλοκαναλάρχες.
Καταθέτουμε μομφή για το μηδέν ευρώ έσοδα από τη λίστα Λαγκάρντ.
Η Κυβέρνησή σας εγκαλείται, όχι μόνο από την Αντιπολίτευση, αλλά και από όλο το διεθνή Τύπο για αναποτελεσματικότητα, αδικία, διαφθορά, ατιμωρησία, γραφειοκρατία. Κυβερνάτε για δεκαετίες, φέρατε τα μνημόνια και τα μνημόνια χειροτερεύουν αυτά που είχατε δημιουργήσει τα προηγούμενα χρόνια. 
Στο λαό υπάρχει απελπισία, οργή, το αίσθημα του «δεν πάει άλλο». Μην μας λέτε ότι κάποιοι από εσάς ήταν έτοιμοι να καταψηφίσουν τα νέα μέτρα ή τον προϋπολογισμό και τάχα μου εμείς θα τους εμποδίσουμε, καταθέτοντας την πρόταση δυσπιστίας. Αυτό είναι μια έσχατη υποκρισία, γιατί έχουμε δει πολλούς «γιαλαντζί» αντάρτες στο τέλος να λένε «ναι σε όλα» και πριν από την ύπαρξη προτάσεων δυσπιστίας.
Αυτή είναι η έβδομη πρόταση δυσπιστίας. Έχουν προηγηθεί έξι, που τις κατέθετε η Νέα Δημοκρατία και το ΠΑΣΟΚ εναντίον εαυτών και αλλήλων. Επειδή δεν έχω μνήμη λωτοφάγου, θυμάμαι αυτούς που εγκαλούν τώρα το ΣΥΡΙΖΑ για την πρόταση δυσπιστίας, να μας εγκαλούν γιατί τον Ιούνιο δεν καταθέσαμε πρόταση δυσπιστίας και να υμνούν το Μητσοτάκη ή τον Παπανδρέου για το πόσο σοφή ήταν η κίνησή τους να καταθέσουν τότε πρόταση δυσπιστίας. 
Η μόνη σταθερά σας είναι το αντι-ΣΥΡΙΖΑ. Ξέρετε γιατί; Γιατί η μόνη εναλλακτική πρόταση απέναντι στην αποδεδειγμένα καταστροφική πολιτική του μνημονίου, είναι η πολιτική που καταθέτει ο ΣΥΡΙΖΑ με το πρόγραμμά του. 
Εμείς έχουμε σχέδιο ανόρθωσης, ανάπτυξης και ανασυγκρότησης της χώρας, της οικονομίας, της κοινωνίας, με ανάπτυξη, δικαιοσύνη και δημοκρατία. Ο ΣΥΡΙΖΑ ανεβαίνει, γιατί είναι δύναμη δημοκρατικής σταθερότητας ριζικών πολιτικών αλλαγών, βαθιών κοινωνικών και δημοκρατικών μεταρρυθμίσεων μέσα στην Ευρώπη. 
Απευθύνουμε ως ο κορμός της αυριανής κυβέρνησης του τόπου, προσκλητήριο πατριωτικό, δημοκρατικό σε όλες τις άλλες κοινωνικές πολιτικές δυνάμεις ή και πρόσωπα, που θέλουν, πέρα από ιδεολογικά σύνορα να δουλέψουν για το πρόγραμμα που θα εγκρίνει ο ελληνικός λαός στις επόμενες εκλογές, πρόσωπα με καθαρό μητρώο και διάθεση να υπηρετήσουν αυτόν τον τόπο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό, κύριε Πρόεδρε. 
Σε λίγες ώρες, κυρίες και κύριοι συνάδελφοι, μπορεί να κερδίσετε μία πύρρεια νίκη μέσα στη Βουλή. Την εμπιστοσύνη όμως της κοινωνίας, την έχετε χάσει προ πολλού. 
Τον Οκτώβριο του 2011 πήρε ψήφο εμπιστοσύνης ο τότε Πρωθυπουργός, κ. Γεώργιος Παπανδρέου. Έμεινε λίγες μέρες στη θέση του Πρωθυπουργού. Δόθηκε ψήφος εμπιστοσύνης με διακόσιους πενήντα πέντε Βουλευτές στην Κυβέρνηση Παπαδήμου. Έμεινε λίγους μήνες και την ανέτρεψε ο κ. Σαμαράς, για να πετύχει αυτοδυναμία και πήρε 19% το Μάιο του 2012. Είναι ολοφάνερο ότι υπάρχει αναντιστοιχία Βουλής και κοινωνίας. 
Ξέρουμε πολύ καλά ότι η χώρα χρειάζεται μεγάλες αλλαγές για να μετατραπεί σε μία σύγχρονη δημοκρατική χώρα με κράτος δικαίου, με ισχυρό κοινωνικό κράτος με δικαιοσύνη, με ανάπτυξη και δημοκρατία. Αυτός ο αγώνας δεν θα είναι κούρσα εκατό μέτρων. Ένας σταθμός είναι η πρόταση δυσπιστίας. Η ήττα αυτής της πολιτικής και η ανόρθωση της χώρας, του λαού, των θεσμών που εσείς καταστρέφετε, της ίδιας της παραγωγικής δομής της χώρας, θα χρειαστούν σκληρό αγώνα και δουλειά. Θα χρειαστεί σκληρό αγώνα για να ανατρέψουμε αυτήν την πολιτική και εσάς που την υλοποιείτε και σκληρή δουλειά για να ανοικοδομήσουμε την οικονομία, την κοινωνία, τη δημοκρατία. 
Αυτό υποσχόμαστε στους πολίτες που μας εμπιστεύονται, αγώνα και δουλειά και θα το συνεχίσουμε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης, κ. Κυριάκος Μητσοτάκης. 
Στη συνέχεια θα δώσω το λόγο στο Βουλευτή του ΣΥΡΙΖΑ-ΕΚΜ κ. Απόστολο Αλεξόπουλο και μετά στο Βουλευτή της Νέας Δημοκρατίας, κ. Αλέξανδρο Δερμεντζόπουλο. 
Ορίστε, κύριε Υπουργέ, έχετε το λόγο για έντεκα λεπτά.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Κυρίες και κύριοι συνάδελφοι, έχει δίκιο ο κ. Παπαδημούλης να λέει ότι η κατάθεση πρότασης δυσπιστίας είναι πραγματικά άσκηση συνταγματικού δικαιώματος της Αξιωματικής Αντιπολίτευσης. Είναι όμως και μία άσκηση επί χάρτου, επειδή γνωρίζετε πολύ καλά ότι από το ’75 και μετά καμμία πρόταση δυσπιστίας δεν έχει υπερψηφιστεί. Φυσικά, δεν θα υπερψηφιστεί κι αυτή. 
Εγώ δεν θα μπω στον κόπο να αναλύσω τους λόγους για τους οποίους ο ΣΥΡΙΖΑ αναγκάστηκε να καταθέσει αυτήν την πρόταση δυσπιστίας. Το θέμα, νομίζω, έχει εξαντληθεί και οι πολίτες έχουν βγάλει τα συμπεράσματά τους. Θα επιχειρήσω να προσεγγίσω το θέμα από μία διαφορετική οπτική γωνία. 
Κύριοι συνάδελφοι, μία συζήτηση πρότασης δυσπιστίας -το εννόησε ο κ. Παπαδημούλης- επιτρέπει στους Βουλευτές, στα κόμματα, να απεγκλωβιστούν από τους ξύλινους μονολόγους και να μιλήσουν ευρύτερα, να μιλήσουν πολιτικά για το παρόν και το μέλλον της χώρας, για την κατεύθυνση στην οποία πρέπει να κινηθεί η χώρα, για τις δύσκολες αποφάσεις που πρέπει να παρθούν και για τα κρίσιμα διλήμματα που πρέπει να απαντηθούν. 
Είναι, λοιπόν, αυτή η συζήτηση μία μεγάλη ευκαιρία να ειπωθούν ορισμένες βασικές αλήθειες, οι οποίες, δυστυχώς, για άλλη μία φορά χάνονται μέσα στον επικοινωνιακό ορυμαγδό και αλήθειες που και σήμερα ακόμα, ενώ είναι τόσο προφανείς, κάποιοι επιμένουν να τις αποκρύπτουν από τον ελληνικό λαό.
Μάλιστα, κάποιοι προτιμούν να ανέβουν στα κάγκελα -στην κυριολεξία, φοβάμαι- προκειμένου να μην μιλήσουν γι’ αυτές τις αλήθειες. 
Η σημαντικότερη αλήθεια, κυρίες και κύριοι συνάδελφοι του ΣΥΡΙΖΑ, για την οποία εξακολουθείτε να μην μιλάτε, είναι ότι οι εποχές των δημοσιονομικών ελλειμμάτων έχουν παρέλθει οριστικά και αμετάκλητα. Πρέπει να μάθουμε να ζούμε σε αυτή τη χώρα με αυτά τα οποία παράγουμε. Λεφτά δεν πέφτουν από τον ουρανό. 
Γι’ αυτό και η συζήτηση, η οποία γίνεται για το πρωτογενές πλεόνασμα, έχει τόσο πολύ μεγάλη σημασία. Διότι χωρίς πρωτογενές και διατηρήσιμο πλεόνασμα καμμία συζήτηση -καμμία συζήτηση, το επαναλαμβάνω- για τον περιορισμό του χρέους δεν μπορεί να γίνει. Και χωρίς διατηρήσιμο πλεόνασμα, καμμιά συζήτηση για αναδιανεμητική πολιτική, που τόση ανάγκη την έχει ο τόπος σήμερα, μετά από την πολύ βαθιά κρίση στην οποία έχει περιέλθει η ελληνική κοινωνία, δεν είναι εφικτή. 
Όταν δεν σε δανείζει κανείς, δεν μπορείς να μοιράζεις λεφτά τα οποία δεν έχεις, εκτός αν επιλέξεις να γυρίσεις στο εθνικό νόμισμα, όπως υπονοούν ακόμα και σήμερα κάποιες συνιστώσες του ΣΥΡΙΖΑ. 
Η πραγματικότητα είναι μια: Η συμμετοχή μας στη διαδικασία της ευρωπαϊκής ενοποίησης, την οποία επικαλέστηκε και ο κ. Τσίπρας στο Τέξας, ασχέτως μνημονίων, έχει μια βασική και αδιαπραγμάτευτη προϋπόθεση: Τον δημοσιονομικό εξορθολογισμό. 
Πρέπει να πούμε όμως και μια άλλη πτυχή αυτής της αλήθειας, την οποία πρέπει να την ακούσουν οι Έλληνες πολίτες, αλλά πρωτίστως οι πιστωτές μας, από τους οποίους -και αυτή είναι η σκληρή αλήθεια- είμαστε ακόμα εξαρτημένοι. Η αλήθεια αυτή είναι ότι η δημοσιονομική προσαρμογή που πέτυχε η χώρα μας δεν έχει ιστορικό προηγούμενο, ότι το τίμημα που κατέβαλε η ελληνική κοινωνία ήταν τεράστιο, αλλά οι Έλληνες αντιμετώπισαν αυτή τη θεομηνία με αξιοπρέπεια και καρτερικότητα και ότι προφανώς δεν υπάρχει κανένα άλλο περιθώριο για άλλα οριζόντια μέτρα περικοπής εισοδημάτων ή αύξησης φόρων. 
Είναι όμως επίσης αλήθεια ότι οι ποιοτικές μεταρρυθμίσεις πρέπει να συνεχιστούν, πρέπει να ενταθούν, για να αποκτήσουμε μια ανταγωνιστική οικονομία και να λειτουργεί το κράτος. 
Πρέπει, όμως, να γίνουν πραγματικό κτήμα της ελληνικής κοινωνίας. Δεν πρέπει να είναι ξενόφερτα σχέδια, που επιβάλλονται στη λογική τού «τραβάτε με και ας κλαίω». Διότι μόνο τότε θα μπορούμε να σταθούμε στα πόδια μας και όταν δεν θα υπάρχει μνημόνιο -γιατί θα έρθει και αυτή η εποχή- διότι μόνο τότε δεν θα ολισθήσουμε και πάλι σε σχέσεις εξάρτησης, οι οποίες δεν ταιριάζουν σε έναν υπερήφανο λαό. 
Ας πάρουμε ως παράδειγμα την μεταρρύθμιση στη Δημόσια Διοίκηση. 
Κυρίες και κύριοι συνάδελφοι, τα τελευταία τέσσερα χρόνια η προσαρμογή που έγινε στο μέγεθος του κράτους ήταν πολύ μεγάλη. Πήγαμε από τις εννιακόσιες δεκαπέντε χιλιάδες υπαλλήλους, μόνιμους και έκτακτους, στις επτακόσιες χιλιάδες. Στην πορεία, όμως, μειώσαμε και το μισθολογικό κόστος του δημοσίου από τα 24,5 δισεκατομμύρια ευρώ στα 16 δισεκατομμύρια ευρώ και αυτός είναι ένας βασικός λόγος που καταφέραμε να πετύχουμε το πολυπόθητο πλεόνασμα. 
Όταν, λοιπόν, εσείς, κυρίες και κύριοι συνάδελφοι του ΣΥΡΙΖΑ, λέτε ότι θα επαναπροσλάβετε -άκουσα και την κ. Φωτίου πριν να το αναφέρει- όλους τους απολυθέντες και ότι θα αποκαταστήσετε τους μισθούς, πώς ακριβώς θα χρηματοδοτήσετε αυτή την πολιτική; 
Μην πάμε μακριά. Ας υποθέσουμε ότι επαναπροσλαμβάνετε τους μισούς απ’ αυτούς οι οποίοι έφυγαν και ας υποθέσουμε ότι διορθώνετε τις μειώσεις των μισθών των δημοσίων υπαλλήλων κατά το ήμισυ σε σχέση με το πού βρίσκονταν το 2009. 
Ξέρετε πόσο είναι αυτό, κύριε Παπαδημούλη; Τέσσερα δισεκατομμύρια. Τόσο είναι. Τόσο κοστολογείται η πολιτική σας. Πώς λοιπόν θα το χρηματοδοτήσετε; Από πού θα βρείτε τα λεφτά; Ποιος θα σας δανείσει, όταν εσείς οι ίδιοι εξακολουθείτε να λέτε ότι θα καταργήσετε τα μνημόνια και τις δανειακές συμβάσεις; 
Το μέγεθος του κράτους πράγματι έχει μειωθεί και μάλιστα σημαντικά. Έγινε το κράτος καλύτερο; Δεν έγινε καλύτερο. Είμαι ο πρώτος που θα το ομολογήσει. Γι’ αυτό και η σημαντική έμφαση δίνεται στις ποιοτικές μεταρρυθμίσεις. Γι’ αυτό και το επόμενο βήμα θα πρέπει να είναι ένα σύγχρονο, φιλικό κράτος προς τον πολίτη και προς τον επιχειρηματία, το οποίο να λειτουργεί με τρόπο ορθολογικό και αποτελεσματικό. Με αξιοποίηση των εργαλείων της ηλεκτρονικής διακυβέρνησης, για τα οποία δυστυχώς πολύς λόγος έχει γίνει σ’ αυτή τη χώρα, αλλά εξακολουθούμε να μην είμαστε στο σημείο στο οποίο θα θέλαμε να είμαστε. Με διαρκή και συνεπή αξιολόγηση των δημοσίων υπαλλήλων, αν και η λέξη «αξιολόγηση» πολύ συχνά σε αρκετούς σε αυτήν την Αίθουσα προκαλεί αλλεργία. Με έμφαση στην ανοικτή διακυβέρνηση. Με διαρκή, αυστηρό και δίκαιο πειθαρχικό έλεγχο, όπως έχουμε ήδη αρχίσει να εφαρμόζουμε. Επίσης, υπακούοντας πάντα σε τρεις βασικές αδιαπραγμάτευτες αξίες: στην αξιοκρατία, την αποτελεσματικότητα και τη διαφάνεια. Τις έχουμε δρομολογήσει. 
Πρόκειται για ένα ξεκάθαρο σχέδιο παρεμβάσεων στη δημόσια διοίκηση, που πηγαίνει πολύ πέρα από τους μνημονιακούς στόχους τους οποίους έχουμε αναλάβει και τους οποίους πρέπει να εκπληρώσουμε. 
Σε τρεις κεντρικούς άξονες κινείται: Εξορθολογισμός των δομών της κεντρικής διοίκησης, με έμφαση στην οριστικοποίηση των νέων και πολύ πιο συμπαγών οργανογραμμάτων. Δραστική απλοποίηση διαδικασιών για τη μείωση διοικητικών βαρών για τον επιχειρηματία και για τον πολίτη. Τρίτος άξονας και πιο σημαντικός, μια καινοτόμος στρατηγική διαχείριση ανθρώπινου δυναμικού που θα δίνει πραγματικές ευκαιρίες γρήγορης ανέλιξης στους άξιους και στους εργατικούς δημόσιους υπαλλήλους.
Πολλές από τις πολιτικές επιλογές τις οποίες δρομολογούμε δεν έχουν ιδεολογικό πρόσημο. Εντάσσονται στη σφαίρα της κοινής λογικής, μια σφαίρα από την οποία φαίνεται ο ΣΥΡΙΖΑ να έχει πάρει οριστικό διαζύγιο. Παράδειγμα είναι αυτό που συζητούσαμε και πριν από λίγες μέρες, μέχρι που να διακοπεί η συζήτηση από την κατάθεση της πρότασης δυσπιστίας, η κατάργηση της μηχανογραφικής άδειας για τους δημοσίους υπαλλήλους, την οποία εσείς πολεμήσατε για να μη θίξετε κάποιους οι οποίοι στεναχωρήθηκαν από την απώλεια ενός μικρού, αλλά συμβολικού κεκτημένου. Αυτά τα κεκτημένα είναι κεκτημένα μιας άλλης εποχής, κεκτημένα μιας χώρας που τελικά χρεοκόπησε. 
Βέβαια, υπάρχουν και αλλαγές οι οποίες έχουν ξεκάθαρο ιδεολογικό πρόσημο, όπως η χάραξη νέων ορίων μεταξύ του δημοσίου και του ιδιωτικού τομέα:  Τι πρέπει να κάνει το κράτος και τι πρέπει να κάνει ο ιδιωτικός τομέας; Με τι κριτήρια μεταφέρονται οι υπηρεσίες από το κράτος στον ιδιωτικό τομέα; Και αυτή η συζήτηση θα μπορούσε να γίνει χωρίς ταμπού και χωρίς ιδεολογικές προκαταλήψεις, βγάζοντας συμπεράσματα και παίρνοντας μαθήματα και από άλλες ευρωπαϊκές χώρες και από άλλες χώρες οι οποίες έσπευσαν να ιδιωτικοποιήσουν υπηρεσίες, πέραν του σημείου που θα έπρεπε να ιδιωτικοποιηθούν. Δεν πρέπει, όμως, να ανοίξει και αυτή η συζήτηση στη χώρα για να δούμε πραγματικά πόσο μεγάλο πρέπει να είναι το κράτος, ασχέτως της δυνατότητας που έχουμε να το χρηματοδοτήσουμε;
Κυρίες και κύριοι συνάδελφοι, σήμερα το βράδυ η κυβερνητική πλειοψηφία θα είναι ενισχυμένη και αρραγής. Κανείς δεν εκτιμά κάτι διαφορετικό ούτε καν οι Βουλευτές της Αξιωματικής Αντιπολίτευσης. Όλοι μαζί, Κυβέρνηση και Βουλευτές, θα συνεχίσουμε με μεγαλύτερη ενέργεια την προσπάθειά μας αλλά και με διάθεση αυτοκριτικής, όπου αυτό είναι απαραίτητο. 
Όλοι κάτι μαθαίνουμε, ξέρετε, με αυτές τις συζητήσεις, αρκεί να θέλουμε πραγματικά να ακούσουμε. Και εύχομαι πραγματικά όλοι να ακούσουμε αυτήν τη συζήτηση και όλοι να βγουν πιο σοφοί και οι πολίτες οι οποίοι ακούν την Αξιωματική Αντιπολίτευση και τον Αρχηγό της κ. Τσίπρα από τη μια να θέλει να ανατρέψει την Κυβέρνηση –διότι αυτός είναι ο τελικός στόχος  κατάθεσης μιας πρότασης δυσπιστίας- και από την άλλη να προτείνει μια στρατηγική, η οποία μπορεί να έχει μόνο ένα αποτέλεσμα, να ακυρώσει στην πράξη όλες τις θυσίες του ελληνικού λαού και να μας φέρει πάλι στο χείλος του γκρεμού, να διαρρήξει τις σχέσεις εμπιστοσύνης με την Ευρώπη, σχέσεις που οικοδομήθηκαν με πολύ κόπο και με πολύ μεγάλη προσπάθεια τους τελευταίους δεκαεπτά μήνες. 
Ακούω τον κ. Τσίπρα και τον άκουσα και στο Τέξας. Διάβασα με προσοχή την ομιλία του, το αγγλικό κείμενο διότι διαπίστωσα ότι η ελληνική μετάφραση δεν ανταποκρινόταν πλήρως. Καλά τα είπατε, κύριε Παφίλη, και χαίρομαι που διαβάσατε και τα δύο κείμενα. 
Τι είπε ο κ. Τσίπρας στα αγγλικά; Μίλησε πάλι για ευρωπαϊκό μέτωπο. Μέτωπο με ποιους; Ποιοι είναι οι σύμμαχοί σας στην Ευρώπη; Μήπως σαν τον Δον Κιχώτη βλέπετε ανεμόμυλους εκεί που δεν υπάρχουν; Γιατί πράγματι, θα είναι ως  υποψήφιος Πρόεδρος της Κομισιόν επικεφαλής για τις ευρωεκλογές μιας ετερόκλητης συμμαχίας νεοκομμουνιστών, αριστερών ιδεολόγων που δεν συγκεντρώνουν στις πιο πολλές περιπτώσεις ούτε το 3% στις χώρες τους. Αυτοί είναι οι σύμμαχοι; Με αυτούς θα χτίσετε ευρωπαϊκό μέτωπο;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Από την Μέρκελ, καλύτερα!</Speech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Με αυτούς θα χτίσετε; Με τους νεοτροτσκιστές της Λετονίας ή δεν ξέρω εγώ με ποιους άλλους; Να τους δούμε κάποια στιγμή. Να τους παρουσιάσουμε και στη Βουλή. Ποια είναι αυτά τα κόμματα τα οποία στηρίζουν τον κ. Τσίπρα και ποιες είναι οι απόψεις τους;
Κυρίες και κύριοι συνάδελφοι, ας ανοίξουμε όλοι μας τα μάτια μας να δούμε πραγματικά τι συμβαίνει σήμερα στην Ευρώπη, μια Ευρώπη που πασχίζει να βγει από την κρίση στην οποία έχει περιέλθει. Τι γίνεται στις άλλες χώρες; Η Ισπανία βγήκε από την ύφεση. Δανείστηκε περισσότερα από αυτά που ζητούσε από τις αγορές πριν από λίγες ημέρες. Η Πορτογαλία παίρνει δύσκολες αποφάσεις και εκεί μειώνεται η ανεργία. Η Ιρλανδία βάζει τέλος στο μνημόνιο και είναι έτοιμη να επιστρέψει στις αγορές. Σε όλες αυτές τις χώρες και στην Ελλάδα λαμβάνονται σκληρές αποφάσεις, αλλά οι χώρες αυτές κοιτάνε μπροστά, κοιτάνε και πέρα από την τρόικα, κοιτάνε και πέρα από τα μνημόνια. 
Αυτή, τελικά είναι και η δικιά μας υποχρέωση, ένα εθνικό σχέδιο ανασυγκρότησης, να χρησιμοποιήσουμε τα καλύτερα μυαλά τα οποία έχουμε στη διάθεσή μας, για να μπορέσουμε να κερδίσουμε την εμπιστοσύνη όχι μόνο των ξένων επενδυτών, αλλά κυρίως των Ελλήνων πολιτών, οι οποίοι ως ένα βαθμό και εξαιτίας των δικών μας παραλείψεων έστρεψαν την ψήφο τους μέχρι και σε νεοναζιστικά μορφώματα.
Αυτές είναι οι πραγματικές μάχες που πρέπει να δώσουμε, όχι οι μάχες οπισθοφυλακών, για να διεκδικήσουμε έναν φαντασιακό κόσμο, ο οποίος δεν υπάρχει πια. Είναι μάχες εμπροσθοφυλακής για να διεκδικήσουμε τη θέση μας σ’ έναν κόσμο, ο οποίος –το ξέρετε πολύ καλά- είναι πολύ σκληρός και πολύ ανταγωνιστικός, σ’ έναν κόσμο που δεν θα μας χαριστεί, δεν θα μας περιμένει και σ’ έναν κόσμο, όπου θα πάψουμε να είμαστε, για να δανειστώ και μία φράση του ιστορικού Κώστα Κωστή του τίτλου του τελευταίου του βιβλίου, «τα κακομαθημένα παιδιά της ιστορίας».
Κυρίες και κύριοι συνάδελφοι, η χώρα πάνω απ’ όλα χρειάζεται σταθερότητα. Σταθερότητα χρειάζεται σήμερα η χώρα. Οι πολίτες δεν θέλουν εκλογές. Η οικονομία δεν αντέχει την πολιτική αβεβαιότητα, ειδικά τη στιγμή που πάει να ορθοποδήσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Εμείς, από αύριο θα συνεχίσουμε κανονικά το έργο μας και θα το θέσουμε στην κρίση του ελληνικού λαού ό,τι και να λέτε περί δυσαρμονίας, κύριε Παπαδημούλη. Είναι μία έννοια, η οποία δεν υπάρχει πια στο Σύνταγμα. Υπήρχε κάποτε, δεν υπάρχει πια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώνετε, σας παρακαλώ, κύριε Υπουργέ.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Θα θέσουμε, λοιπόν, το έργο μας στην κρίση του ελληνικού λαού στο τέλος της τετραετίας, όπως το Σύνταγμα επιτάσσει.
Σας ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία της Βουλής, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, πενήντα εννέα μαθητές και μαθήτριες και τέσσερις εκπαιδευτικοί συνοδοί από το 3ο Γυμνάσιο Αμπελοκήπων Θεσσαλονίκης. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Τον λόγο έχει ο κ. Αλεξόπουλος, Βουλευτής του ΣΥΡΙΖΑ.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Κύριε Πρόεδρε, αγαπητοί και αγαπητές συνάδελφοι, είναι πλέον σε όλους γνωστό ότι ο ΣΥΡΙΖΑ, με αφορμή τη βίαιη εισβολή και εκκένωση του Ραδιομεγάρου της ΕΡΤ, κατέθεσε τούτη τη συζητούμενη πρόταση δυσπιστίας προς την Κυβέρνηση της Νέας Δημοκρατίας και του ΠΑΣΟΚ.
Όμως, θλίβομαι και συνάμα εξανίσταμαι για τον τρόπο με τον οποίο αντιμετωπίστηκε από τους προλαλήσαντες Βουλευτές της Κυβέρνησης και της συγκυβέρνησης αυτή η πρότασή μας, έναν τρόπο που αποδεικνύει ότι έχουν χάσει πλέον κάθε επαφή με την κοινωνία, με τα προβλήματά της και με τις αγωνίες της.
Μετά την εκκένωση του Ραδιομεγάρου, ο κύριος Πρωθυπουργός  αποφάνθηκε και είπε: «Με την επέμβαση αυτή αποδόθηκε πάλι στο δημόσιο ένα κατειλημμένο κτήριο του δημοσίου, αποκαταστάθηκε έτσι η νομιμότητα». Αυτήν την επωδό επαναλαμβάνουν όλοι οι Βουλευτές της πλαστής κοινοβουλευτικής πλειοψηφίας, πιστεύοντας ότι έτσι θα πείσουν τον κόσμο πως το πρόβλημα της χώρας μας ήταν ένα κατειλημμένο δημόσιο κτήριο.
Θέλουν με αυτόν τον τρόπο να σκεπάσουν ένα έγκλημα που επιτελέστηκε με το κλείσιμο της ΕΡΤ, ένα έγκλημα που αποτελεί «μαχαιριά» στη λειτουργία της δημοκρατίας μας, γιατί έγκλημα κατά της δημοκρατίας είναι ο έλεγχος, ο περιορισμός, η φίμωση της ελεύθερης ενημέρωσης του ελληνικού λαού, μιας δημοκρατίας που συνεχώς βάλλεται μέσα και έξω από τη Βουλή.
Άρα, ήταν πρώτιστο μέλημά μας η προάσπιση της δημοκρατίας και γι’ αυτό κατετέθη η πρόταση δυσπιστίας.
Δεύτερο μέλημά μας ήταν το σταμάτημα του κατήφορου, στον οποίο μας σπρώχνουν οι εφαρμοζόμενες από την Κυβέρνηση πολιτικές. 
Έχουμε γίνει κουραστικοί να επαναλαμβάνουμε στο που μας έχουν οδηγήσει οι επιλογές και οι πολιτικές της Κυβέρνησης. Απαριθμώ μερικές από αυτές, που κάποιος από εσάς μπορεί να διαβάσει στον χθεσινό ή στον προχθεσινό φιλοκυβερνητικό ημερήσιο τύπο και που εσείς της Κυβέρνησης τις αποκαλείτε «θυσίες του ελληνικού λαού». 
Ξεκινώ: ανεργία, διαθεσιμότητα, απολύσεις, ακρίβεια, αύξηση των τιμών του ρεύματος και του πετρελαίου θέρμανσης και άλλων δημόσιων αγαθών, εξαθλίωση και φτωχοποίηση ενός μεγάλου μέρους του ελληνικού λαού, αποδόμηση των εργασιακών σχέσεων, μειώσεις των μισθών, των ημερομισθίων, των συντάξεων, απαξίωση των προνοιακών δομών και μέριμνας, αποδόμηση δομών υγείας, φραγμοί και αβάσταχτη οικονομική επιβάρυνση σ’ αυτές και στα φάρμακα, αδυσώπητα χτυπήματα στη δημόσια παιδεία με το κλείσιμο, συγχώνευση, κατάργηση σχολείων, σχολών, εκπαιδευτικών ιδρυμάτων, με το στοίβαγμα των μαθητών σε πολυάριθμες τάξεις, περικόπτοντας δραματικά την χρηματοδότηση, μάλιστα σε τέτοιο βαθμό που να είναι δυσχερής ακόμα και η αγορά φωτοτυπικού χαρτιού, πνίγοντας τις ερευνητικές δραστηριότητες, τρομοκρατώντας την εκπαιδευτική κοινότητα με διώξεις και νομικίστικα τεχνάσματα, μειώνοντας το εκπαιδευτικό προσωπικό και φροντίζοντας να αμείβεται με μισθούς πείνας.
Και συνεχίζω: Ξεπούλημα των ελάχιστα κερδοφόρων περιουσιακών στοιχείων του δημοσίου, το ΠΡΟΠΟ, τα λαχεία, τα λιμάνια, τα αεροδρόμια, τα τρένα, βασικές υποδομές, τη ΔΕΗ, τη ΔΕΣΠΑ, τη ΔΕΣΦΑ, την ΕΥΑΘ, την ΕΥΔΑΠ, πολυάριθμα κτήρια, ακόμη και κτήρια που είναι στενά συνδεδεμένα με την ιστορία της χώρας μας.
Επιβολή ληστρικών φόρων στην ακίνητη περιουσία, στην αγροτική γη, στους μόχθους μιας ζωής. Καταλήστευση των ασφαλιστικών ταμείων, που στερώντας τους σημαντικούς πόρους μειώνοντας τις εργοδοτικές εισφορές, μη πατάσσοντας την εισφοροδιαφυγή και την εισφοροκλοπή, τα καθιστάτε ανίκανα να ανταποκριθούν στις υποχρεώσεις τους.
Αύξηση των ορίων και των όρων συνταξιοδότησης, οδηγώντας τον κόσμο στην απόγνωση και στην αυτοκτονία. 
Λήψη νέων πρόσθετων μέτρων για την κάλυψη των όλο και περισσότερων διευρυμένων δημοσιονομικών κενών που κατά την τρόικα ξεπερνούν τα δύο δισεκατομμύρια για το επόμενο έτος. Απαξίωση και αποδιοργάνωση της δημόσιας διοίκησης. Εξαναγκασμό των παιδιών μας σε μετανάστευση και τόσα άλλα πολλά. 
Και ενώ πολλοί από εσάς, αγαπητοί Βουλευτές της Κυβερνητικής συμμαχίας, είστε γνώστες όλων των παραπάνω, σε τέτοιο βαθμό μάλιστα που να μη νιώθετε ιδιαίτερα άνετα να κυκλοφορείτε ελεύθερα στην εκλογική σας περιφέρεια, ενώ ξέρετε ότι αυτά είναι αποτέλεσμα της εφαρμογής της φριχτής, της απάνθρωπης, της αποτυχημένης μνημονιακής πολιτικής που μας επιβάλλουν οι δανειστές μας και ενώ έχετε πολλάκις εκφράσει τις αντιρρήσεις σας σε κανάλια και σε μέσα κοινωνικής δικτύωσης, εντούτοις δεν τολμάτε να πετάξετε τις παρωπίδες και ωτασπίδες που σας κρατούν φυλακισμένους στο μαντρί σας. Δεν τολμάτε να εκμεταλλευτείτε την καταπληκτική, θα έλεγα, ευκαιρία που σας δίνουμε σήμερα με την κατάθεση της πρότασης δυσπιστίας εναντίον της Κυβέρνησής σας. 
Αντίθετα, βρίσκετε διέξοδο στην επίκληση της τάχα έλλειψης προγράμματος εκ μέρους του ΣΥΡΙΖΑ, λες και η έλλειψη αυτή είναι που έχει οδηγήσει τη χώρα μας εδώ που είμαστε τώρα. 
Τελειώνω, απευθυνόμενος σε όσους μας ακούν και έξω από τούτη την Αίθουσα. Έρχονται ακόμη δυσκολότερες μέρες. Είναι φοβερά όσα θα αρχίσουν να εφαρμόζονται από 1/1/2014. Απειλείται η πρώτη κατοικία, οι συντάξεις και όχι μόνο αυτά.
Εμείς, οι λίγοι Βουλευτές του ΣΥΡΙΖΑ, προσπαθούμε να περισώσουμε ό,τι μπορούμε, να σταματήσουμε την καταστροφή δίνοντας δύσκολους αγώνες μέσα στη Βουλή. 
Κορυφαία πράξη μας και προσπάθεια είναι η κατάθεση τούτης της πρότασης δυσπιστίας. Δεν έχουμε άλλο όπλο. Παλεύουμε, όμως, και θα παλεύουμε μαζί σας και έξω από τη Βουλή, συμμετέχοντας και στηρίζοντας τα κινήματά σας και τα δίκαια αιτήματά σας. 
Γι’ αυτό σας ζητάμε να ενισχύσετε τη δύναμή μας, αφήνοντας τον καναπέ και τις καρέκλες και ξαναγεμίζοντας τις πλατείες. Μόνο έτσι θα τους σταματήσουμε. Πρέπει να τους ανατρέψουμε, για τη δημοκρατία, για τα παιδιά μας, για τη χώρα μας!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Δερμεντζόπουλος για πέντε λεπτά και μετά ο Βουλευτής του ΠΑΣΟΚ, κ. Μωραΐτης.</ChairmanSpeech>
<Speech><Parlmember>ΑΛΕΞΑΝΔΡΟΣ ΔΕΡΜΕΝΤΖΟΠΟΥΛΟΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, ποτέ δεν υπήρξε πιο άκαιρη και πιο άσκοπη πρόταση μομφής σε κυβέρνηση από αξιωματική αντιπολίτευση όπως αυτή που συζητάμε σήμερα. Ποτέ δεν υπήρξε χρήση κοινοβουλευτικού μέσου, τόσο μακριά και τόσο αδιάφορο από τη λογική της κοινωνίας και των πολιτών της. Ποτέ δεν υπήρξε πιο άσφαιρη ριπή σε κυβέρνηση από αξιωματική αντιπολίτευση. Τότε, γιατί κατατέθηκε αυτή η τηλεγραφική, μόλις σε πέντε σειρές, πρόταση δυσπιστίας;
 Η μία άποψη είναι ότι ο ΣΥΡΙΖΑ δεν τα αντιλαμβάνεται όλα αυτά, οπότε βρίσκεται κάπου αλλού, σε άλλο σύμπαν, σε άλλο πλανήτη, σε άλλη γη, σε άλλα μέρη, πάντως όχι στην Ελλάδα. Βρίσκεται κάπου ανάμεσα στο Τέξας, στη Βενεζουέλα, στο Καράκας, στην Αργεντινή, σίγουρα, όμως, όχι εδώ. Είναι, κατά το κοινώς λεγόμενο από τον Κοινοβουλευτικό τους Εκπρόσωπο, «κάπου αλλού ξημερωμένοι». Η δεύτερη άποψη είναι ότι η μομφή προέκυψε σαν ανάγκη συσπείρωσης στο πρόσωπο του Αρχηγού της, συσπείρωσης μιας ομάδας που είναι σε διάλυση από την έλλειψη σταθερών θέσεων και αρχών και οδηγήθηκαν σε αυτή την επιλογή. Οπότε και εδώ ισχύει το «είναι αλλού ξημερωμένοι».
Πάντως, κυρίες και κύριοι συνάδελφοι, και στη μία και στην άλλη περίπτωση είναι επικίνδυνοι για τη σημερινή πολιτική και κοινωνική πραγματικότητα και για τις ανάγκες αυτής της χώρας. 
Ξέρετε, στα δημοκρατικά συστήματα βασική προϋπόθεση για την ομαλή λειτουργία τους είναι, εκτός από την κυβέρνηση, να υπάρχει σοβαρή και υπεύθυνη αντιπολίτευση.
Πόσο υπεύθυνοι, όμως, είναι όταν δεν αντιλαμβάνονται ότι αυτό που προέχει σήμερα δεν είναι η πολιτική επιβίωση και η σωτηρία του κύρους του Προέδρου, η σωτηρία του κόμματος, η σωτηρία της ψυχής ή η σωτηρία δεν ξέρω ποιου άλλου; Δεν αντιλαμβάνονται ότι αυτό που προέχει σήμερα είναι η σωτηρία αυτή της χώρας και η επιβίωση αυτού του λαού. Δεν αντιλαμβάνονται ότι δεν μετράει η επιβεβαίωση της εμπιστοσύνης στον Αρχηγό τους –διότι στην ουσία περί αυτού πρόκειται- αλλά η εμπιστοσύνη του λαού στο σύνολο των πολιτικών δυνάμεων της χώρας μας. 
Αυτοί που εκούσια ή ακούσια καλλιεργούν την έλλειψη εμπιστοσύνης στους θεσμούς και την εφαρμογή των νόμων, όπως αυτό που γίνεται σήμερα με την προσπάθεια επανάκτησης από το δημόσιο μιας δικής του περιουσίας, και αντιδρούν επάνω στα κάγκελα ή προκαλώντας συγκεντρώσεις την ώρα της ψηφοφορίας, για ποιο λόγο το κάνουν; Με ποιο σκεπτικό; Για να εκφοβίσουν ποιους άραγε; Όλοι αυτοί, λοιπόν, είναι που δημιουργούν τα φαινόμενα του εκφασισμού της κοινωνίας. Φαινόμενα εκφασισμού και αποτελέσματα που υποτίθεται ότι καταδικάζουν. Δεν αντιλαμβάνονται ότι δεν αρκεί το να κάνεις μόνο διαπιστώσεις για την εκτίναξη της ανεργίας στο 27%, για τους δύο στους τρεις άνεργους νέους, για τη φτώχεια, για τη δύσκολη επιβίωση της ελληνικής κοινωνίας. Αυτό που χρειάζεται σήμερα είναι και αξιόπιστες προτάσεις, που δυστυχώς δεν τις ακούσαμε, διότι δεν υπάρχουν. Δεν φτάνει να προσπαθείς να ανεβάσεις τα ποσοστά σου και να χτίσεις πολιτικές καριέρες. Αυτό δεν είναι το ζητούμενο σήμερα. 
Κυρίες και κύριοι συνάδελφοι, ναι, η κοινωνία σήμερα δοκιμάζεται σκληρά με δυσβάσταχτες θυσίες. Ναι, πολλοί συμπολίτες μας δίνουν σκληρό αγώνα επιβίωσης και σε πολλούς τα όρια αντοχών έχουν ήδη ξεπεραστεί. Υπάρχει, όμως, και μια Κυβέρνηση ανάγκης –και όχι μόνο εθνικής- που αγωνίζεται και προσπαθεί με τους λιγότερο επώδυνους, αναγκαίους τρόπους να δώσει πρώτα ανάσα ζωής και μαζί ελπίδα και προοπτική, να πείσει τους δοκιμαζόμενους πολίτες αυτής της χώρας ότι όλες αυτές οι θυσίες θα πιάσουν τόπο, ότι  δεν θα πάνε χαμένες, ότι θα χτιστεί ξανά η χώρα σε πιο στέρεες βάσεις πια, χωρίς νοοτροπίες και πρακτικές που εδώ και χρόνια τη βουλιάζουν και την οδήγησαν εδώ που την οδήγησαν. 
Αυτά, δυστυχώς, πρεσβεύουν σήμερα οι συνάδελφοι που μας εγκαλούν. 
Και όλα δείχνουν ότι πραγματικά, μετά από τόσο καιρό, αρχίζουν να υπάρχουν στοιχεία ανάκαμψης.
 Ξέρετε, όμως, ότι αυτή η Κυβέρνηση σήμερα δεν έχει να αντιμετωπίσει μόνο την καχυποψία των δανειστών της, καχυποψία που εδράζεται στην πολλαπλή κατά καιρούς διάψευση των δεσμεύσεων προηγούμενων κυβερνήσεων. Δεν έχει να αντιμετωπίσει μόνο τη λογική αντίδραση, αυτή που υπάρχει πάντα σε κάθε προσπάθεια αλλαγής, σε κάθε προσπάθεια ανατροπής της συνήθειας. Δεν έχει να αντιμετωπίσει μόνο το θυμό, την οργή, την απογοήτευση μέρους της κοινωνίας από τις δυσκολίες που οι αλλαγές αυτές έχουν φέρει στη ζωή όλων μας. Έχει να αντιμετωπίσει, όμως, και μια κακή, κάκιστη αντιπολίτευση, καιροσκοπική και λαϊκίστικη, αναχρονιστική και δημαγωγική, μακριά από τη σημερινή πραγματικότητα, τις σημερινές ανάγκες της χώρας, επικίνδυνη για την προοπτική και για το μέλλον αυτού του τόπου. 
Επιστρέφω, λοιπόν, σε αυτήν την αντιπολίτευση, κυρίες και κύριοι συνάδελφοι, την ψήφο δυσπιστίας.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Μωραΐτης, Βουλευτής του ΠΑΣΟΚ. 
Θα ακολουθήσει ο κ. Δημαράς από τους Ανεξάρτητους Έλληνες.
ΑΘΑΝΑΣΙΟΣ (ΘΑΝΟΣ) ΜΩΡΑΪΤΗΣ: Ευχαριστώ, κύριε Πρόεδρε.
Κυρίες και κύριοι συνάδελφοι, η συζήτηση η οποία διεξάγεται αυτές τις τρεις μέρες στο Ελληνικό Κοινοβούλιο, θα μου επιτρέψετε να πω ότι είναι μια συζήτηση που απογοητεύει τους πολίτες, οι οποίοι επιθυμούν μια εναλλακτική, προοδευτική απάντηση στην κρίση και βεβαίως στα αδιέξοδα που αντιμετωπίζει η χώρα. Αντί να συζητάμε για ένα εθνικό σχέδιο εξόδου από την κρίση, βλέπουμε για άλλη μια φορά τακτικισμούς και λαϊκισμό από τη μια πλευρά και από την άλλη τη θεωρεία του αυτόματου μνημονιακού πιλότου. 
Δεν έχω καμμία διάθεση να αναφερθώ -και δεν θα το κάνω- στις εσωκομματικές διαμάχες του ΣΥΡΙΖΑ ούτε στη Βαβυλωνία των απόψεων. Σε ένα κόμμα μπορεί και πρέπει να υπάρχουν -αυτή είναι η άποψή μου- διαφορετικές προσεγγίσεις. Ένα πράγμα, όμως, δεν μπορεί να συμβαίνει: Να μην αντιλαμβάνεται το κόμμα της Αξιωματικής Αντιπολίτευσης τον ιστορικό του ρόλο. Να είναι τελείως εκτός τόπου και χρόνου. Να παίζει κορώνα-γράμματα το μέλλον της χώρας. Αυτό είναι το πρόβλημα.
Και δεν είναι μόνο ότι δεν έχετε κανένα σχέδιο για τη χώρα, αλλά κυρίως, αγαπητοί συνάδελφοι του ΣΥΡΙΖΑ, ότι δεν χτίζετε καμμία σοβαρή συμμαχία στην Ελλάδα και στην Ευρώπη. Στην Ευρώπη οι συνομιλητές σας είναι τα κόμματα του 1% και του 2% και στην Ελλάδα η Ακροδεξιά του κ. Καμμένου. Ε, δεν είναι αυτό, αγαπητοί συνάδελφοι του ΣΥΡΙΖΑ, το προοδευτικό μέτωπο, το οποίο θα αλλάξει τη χώρα! Δεν είναι το ευρωπαϊκό μέτωπο, το οποίο θα στηρίξει τη χώρα σε αυτήν τη συγκυρία.
Αυτά είναι τα μεγάλα πολιτικά ερωτήματα και τα αδιέξοδά σας, για τα οποία δεν έχετε απαντήσεις και γι’ αυτό, δυστυχώς, καταφεύγετε σε αυτούς τους τακτικισμούς και δεν ξεφεύγετε από τα αδιέξοδα, υποσχόμενοι, όπως κάνετε το τελευταίο χρονικό διάστημα, τα πάντα στους πάντες. Πιστεύω ότι θα είναι σημαντική η ημέρα που θα προβληματιστείτε από ένα κοινωνικό αίτημα και ιστορική η ημέρα που θα πείτε σε κάποιους επιτέλους ένα «όχι». Δεν το κάνετε, όμως, και θα μου επιτρέψετε να πω ότι αυτή δεν είναι μία αριστερή και προοδευτική αντίληψη για το μέλλον της χώρας, είναι ένας πολιτικός τυχοδιωκτισμός, που δεν έχει καμμία σχέση με την ιστορική παράδοση, τις αρχές και τις αξίες της μεγάλης προοδευτικής παράταξης, που ακούω τώρα τελευταία και από τον Πρόεδρό σας και από άλλους συναδέλφους ότι θέλετε να εκφράσετε. 
Εγώ θέλω να σας πω και να μεταφέρω στην Αίθουσα ότι είναι ιστορικές οι στιγμές, αλλά είναι και οι ευθύνες όλων μας τεράστιες και δεν μπορεί κανείς πλέον να κρύβεται απ’ αυτές. Αλλάξτε, λοιπόν, μυαλά. Αφήστε την πολιτική κουλτούρα δωματίου, γιατί το ζητούμενο για τη χώρα σε αυτή τη συγκυρία και απέναντι σε αυτές τις συντηρητικές πολιτικές που μας επέβαλε ο σκληρός πυρήνας της Ευρωπαϊκής Ένωσης είναι ένα πλατύ προοδευτικό μέτωπο. Αντιληφθείτε, λοιπόν, ότι με τη στάση σας θα φέρετε μία ιστορική ευθύνη. Την ώρα που η Ακροδεξιά βγάζει τα μπλουζάκια για να φορέσει κοστούμια και η Δεξιά ετοιμάζεται για κοινή ιδεολογική επέλαση, εσείς πατάτε όποια πεπονόφλουδα σας ρίξουν, όπως έλεγε και ο αείμνηστος Ηλιού.
Κυρίες και κύριοι συνάδελφοι, ακούστηκε επίσης ότι η πρόταση δυσπιστίας που κατατέθηκε από το ΣΥΡΙΖΑ θα φέρει σε δύσκολη θέση αρκετούς Βουλευτές του ΠΑΣΟΚ που έχουν διαφωνήσει ή διαφοροποιηθεί το τελευταίο χρονικό διάστημα. 
Εμείς, αγαπητοί συνάδελφοι, την ευθύνη την αναλαμβάνουμε κάθε μέρα, με κάθε τρόπο εδώ και τέσσερα χρόνια. Δεν έχουμε ανάγκη καμμία υπόδειξη, προτροπή ή προβοκάρισμα από κανέναν. Αυτή η συζήτηση, όμως, είναι η αφορμή να ξεκαθαρίσουμε επίσης και μερικά άλλα πράγματα. 
Για εμένα και για αρκετούς συναδέλφους υπάρχει ψήφος μιας πολύ επώδυνης ανοχής. Υπάρχει ένας πολύ δύσκολος κυβερνητικός συμβιβασμός, με συγκεκριμένο χρονικό και πολιτικό ορίζοντα. Και είναι ακόμη πιο δύσκολο, γιατί δυστυχώς η ανυπαρξία εναλλακτικής πρότασης –και το λέω ξεκάθαρα- οδηγεί στην ανοχή μιας κακής Κυβέρνησης, μιας Κυβέρνησης της οποίας το μεταρρυθμιστικό έργο είναι σχεδόν ανύπαρκτο. Γιατί εμείς δεν θεωρούμε μεταρρύθμιση ούτε την επίδειξη τσαμπουκά ούτε τη διευθέτηση συμφερόντων. Δεν είναι επίτευγμα ότι εδώ και ένα χρόνο δεν παρουσιάστηκε ένα σοβαρό και δίκαιο νομοσχέδιο για το φόρο ακινήτων. Δεν είναι επίτευγμα απλά να απολαμβάνει ένα πρωτογενές πλεόνασμα, αποτέλεσμα αποφάσεων που πήραν οι κυβερνήσεις του ΠΑΣΟΚ τις δύσκολες στιγμές και το οποίο κατακτήθηκε με τις θυσίες του ελληνικού λαού. 
Έχει μεγάλη ευθύνη προσωπικά ο Πρωθυπουργός, ο οποίος πριν από ενάμιση χρόνο υποσχέθηκε στον ελληνικό λαό τα πάντα, δις ισοδύναμων μέτρων στα διάφορα «Ζάππεια», τα οποία έγιναν καπνός. Εξαφανίστηκαν και τα «Ζάππεια» και τα «success story» του καλοκαιριού και σήμερα ξαναζούμε ένα αντιμνημονιακό κρεσέντο. 
Τα πράγματα είναι απλά. Ο κ. Σαμαράς είναι Πρωθυπουργός με παραχώρηση του ΠΑΣΟΚ, δεν μας κάνει κάποια χάρη. Αν νιώθει ότι δεν μπορεί να διαπραγματευτεί, ενώ η χώρα βρίσκεται στο καλύτερο σημείο διαπραγμάτευσης των τελευταίων ετών, μπορεί να βρεθούν και άλλες λύσεις. 
Δίνουμε, λοιπόν, μία ψήφο ανοχής, αλλά θέλω να στείλω και ένα πολύ καθαρό μήνυμα προς όλους και ειδικά σε όσους κάνουν όνειρα διευθετήσεων στην πλάτη των Βουλευτών του ΠΑΣΟΚ. Ας μην δοκιμάζουν άλλο την αντοχή αυτής της ανοχής. Η στήριξή μας αφορά στην προσπάθεια της χώρας, κανέναν και τίποτε άλλο. Αυτό είναι ένα ξεκάθαρο μήνυμα προς όλες τις κατευθύνσεις.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Δημαράς, Βουλευτής των Ανεξάρτητων Ελλήνων και στη συνέχεια θα πάρει το λόγο ο κ. Βολουδάκης.</ChairmanSpeech> 
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι Βουλευτές, εξ υπ’ αρχής και στα λίγα λεπτά που έχω τη δυνατότητα να διατυπώσω κάποιες σκέψεις, λέω πως συμφωνώ απολύτως με την πρόταση δυσπιστίας που κατέθεσε ο ΣΥΡΙΖΑ. Κι αυτό γιατί ακόμα και αν δεν ευοδωθεί, δίνεται η δυνατότητα στον ελληνικό λαό να ακούσει τα επιχειρήματά μας, να ακούσει τις προσεγγίσεις μας, να ακούσει προβληματισμούς, να ακούσει προτάσεις.
Εκτιμώ ότι -κι αν υπάρχει κανείς που έχει αντίρρηση, θα ακούσω τη διαφορετική άποψη- η εθνική υπερηφάνεια κατακτάται, δεν παραχωρείται, με έξοδα, μάλιστα, τρίτων. Και ο νοών νοείτω. Η ιστορία διδάσκει. 
Επικαλούμενος και προσδοκώντας την κατανόησή σας, επιτρέψτε μου -και στον βαθμό που αποδέχεστε- να διατυπώσω έναν αιρετικό και αντισυμβατικό λόγο, που με απελευθερώνει και ως πολίτη και ως πολιτικό: Το ηρωικό και ιστορικό με τους αιώνες και τα ιερά σύμβολα που το ακολουθούν, έλεγε ότι επιτάσσει και στο Έθνος και στην πατρίδα και στο λαό μας μία ρήση: «Εις οιωνός άριστος, αμύνεσθαι περί πάτρης». Στις ταραχώδεις μέρες που ακολούθησαν και που ζήσαμε τα τελευταία χρόνια, αυτό με ένα γκράφιτι μετετράπη, με μία διατύπωση που υπήρξε -τότε τουλάχιστον- σε ένα από τα αγάλματα έξω από το Πανεπιστήμιο Αθηνών, σε μία άλλου είδους προσέγγιση και προτροπή, αν θέλετε -για να δούμε αν είναι σωστή κιόλας- ότι «Εις οιωνός άριστος, αμύνεσθαι για την πάρτη σας».
Το ερώτημα που ακολουθεί είναι αν το σύνθημα αυτό βυσσοδομεί εναντίον της ιεράς προτροπής. Απερίφραστα σας λέω –αυτή είναι η άποψή μου- πως όχι. Αντιθέτως, το υπερασπίζεται και στέλνει μηνύματα σε όλους μας, και στους πολιτικούς και στους πολίτες και στους κοινωνικούς φορείς. Και υπενθύμιζε και υπενθυμίζει ότι παντός άλλου το μέγιστο καθήκον είναι η σωτηρία της πατρίδας, αλλά και η αξιοπρέπεια του έθνους και του ελληνικού λαού.
Μιας και βρέθηκα με αυτή τη μικρή αναδρομή και αναφορά στο Εθνικό Καποδιστριακό Πανεπιστήμιο Αθηνών, επιτρέψτε μου λίγο να σας πάω στο παρελθόν. Πολλά χρόνια πριν ο Καποδίστριας ανέλαβε τη διακυβέρνηση της Ελλάδας, τότε που η οικονομία ήταν κατεστραμμένη. Εκτός από το οικονομικό πρόβλημα, ο Καποδίστριας είχε να χρηματοδοτήσει και τον πόλεμο εναντίον των Τούρκων και ζήτησε δάνειο, διαπραγματευόμενος με τη Γαλλία και τη Ρωσία. Το τι κατάφερε, έχει καταγραφεί. Και όχι μόνο αυτός ο πολιτικός άνδρας και πατριώτης, αλλά και άλλοι πολλοί. Θα τελειώσω σε λίγο με έναν από αυτούς. Ωστόσο, ο Καποδίστριας δολοφονήθηκε στις 9 Οκτωβρίου του 1831. Και κάτι σήμαινε αυτό. Και κάτι σημαίνει και συμβαίνει τώρα για όλους μας και τις ευθύνες που έχουμε. 
Όσον αφορά το άλλο μέρος που έθεσε ο ΣΥΡΙΖΑ με αυτή την πρόταση δυσπιστίας που κατέθεσε και αφορά τον τρόπο με τον οποίον λειτουργούν τα μέσα, πρέπει να σας πω ότι δεν είναι η πρώτη ούτε η τελευταία φορά που έχουμε συζητήσει στη Βουλή και έχουμε αναφερθεί σε αυτόν τον τρόπο, με τον οποίον, ακόμα και τώρα και με χθεσινή απόφαση της Κυβέρνησης, δεν έχει διευθετηθεί το θέμα της νομιμότητας κατοχής των συχνοτήτων. Επειδή είναι μεγάλο το θέμα, δεν θέλω να σας κουράσω. 
Να πάμε, όμως, στα οικονομικά, επειδή αυτό είναι το δεύτερο μεγάλο μέρος του περιεχομένου της πρότασης δυσπιστίας.
Σας παρακαλώ, πείτε μου αληθινά: Υπάρχει κάποιος οικονομολόγος εντός και εκτός των τειχών, ο οποίος να λέει ότι αυτό το πρόγραμμα βοηθάει την Ελλάδα να ξεπεράσει τα προβλήματά της; Ε, λοιπόν, τουλάχιστον εξ όσων έχω ακούσει και καταλάβει, κανένας. Ο στόχος, κατά τη γνώμη μας, δεν είναι σε καμμία περίπτωση η σωτηρία της Ελλάδας, αλλά όλοι οι οικονομολόγοι, που εγώ θεωρώ ότι είναι άξιοι του ονόματος, συμφωνούν επ’ αυτού του επιστημονικού τους περιεχομένου ότι εν πάση περιπτώσει, το ζητούμενο είναι να κερδηθεί χρόνος, προκειμένου να ευνοηθούν οι πιστωτές. Αισχροκερδείς, δηλαδή, στην προκειμένη περίπτωση, ενώ παράλληλα η χώρα οδηγείται σε μία προδιαγεγραμμένη χρεοκοπία.
Επιτρέψτε μου να τελειώσω με μία ρήση ενός μεγάλου πολιτικού ανδρός, του Ελευθερίου Βενιζέλου, του οποίου το άγαλμα κοσμεί τη Βουλή των Ελλήνων, και ο οποίος έχει πει στη Βουλή των Ελλήνων και είναι καταγραμμένο στα Πρακτικά της Βουλής, το εξής εκπληκτικό: «Οι παθογένειες και οι αρρώστιες της αστικής κοινοβουλευτικής δημοκρατίας, την οποία υπερασπίζομαι έτσι και αλλιώς, δεν καταπολεμώνται με την κατάργησή της». Και αυτό θα το έχουμε όλοι υπόψη μας, είναι μήνυμα και προς άλλες πλευρές.
Ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κ. Δημαρά.
Το λόγο έχει ο Βουλευτής της Νέας Δημοκρατίας κ. Μανούσος Βολουδάκης και αμέσως μετά θα δώσω το λόγο στον Υπουργό Παιδείας και Θρησκευμάτων κ. Κωνσταντίνο Αρβανιτόπουλο.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η πρόταση μομφής που κατέθεσε η Αξιωματική Αντιπολίτευση είναι μία πρόταση που έρχεται στη λάθος στιγμή για τους λάθος λόγους. Ακόμα και αν κάποιος δεχθεί το γενικό πολιτικό σκεπτικό, το οποίο ο ΣΥΡΙΖΑ έχει αναπτύξει όλο αυτό το διάστημα -αν μπορούμε να πούμε ότι υπάρχει ένα τέτοιο σκεπτικό- ακόμη και αν κάποιος το πιστεύει αυτό, δεν μπορεί με τίποτα να υποστηρίξει στην πραγματικότητα την πρόταση αυτή. Και γιατί το λέω αυτό;
 Βρισκόμαστε στη μέση, προς το τέλος, της πιο κρίσιμης φάσης από τις διαπραγματεύσεις που γίνονται αυτή τη στιγμή με τους εταίρους μας. Με εταίρους, οι οποίοι δυστυχώς σε πολλές περιπτώσεις δείχνουν μία ακαμψία, που είναι αναντίστοιχη με την προσπάθεια που έχει καταβάλει ο ελληνικός λαός.
Ενώ, λοιπόν, βρισκόμαστε σε αυτή τη θέση και ενώ για πρώτη φορά έχουμε και ένα πλεονέκτημα, έρχεται ο ΣΥΡΙΖΑ να παγώσει κάθε διαδικασία, να ρίξει αλλού τη μπάλα. Ποιο πλεονέκτημα έχουμε; Έως τώρα, στη διαπραγμάτευση με τους εταίρους εγκαλούμεθα για μία σειρά από εν πάση περιπτώσει, αδυναμίες επίτευξης στόχων. Είναι η πρώτη φορά που μπορούμε -αν τυχόν οι εταίροι μας δεν δείξουν το πνεύμα που πραγματικά περιμένουμε της ευρωπαϊκής αλληλεγγύης- εμείς να τους εγκαλέσουμε και να πούμε κύριοι, το Νοέμβριο του ’12 συμφωνήσατε ότι αν εμείς πετύχουμε πρωτογενές πλεόνασμα, θα υπάρξει στη συνέχεια αλλαγή του προγράμματος και με ελάφρυνση του βάρους που υφίσταται η ελληνική κοινωνία. Ενώ, λοιπόν, πρώτη φορά μπορούμε να το πούμε αυτό, επιλέγει ο ΣΥΡΙΖΑ, λίγες εβδομάδες πριν λήξει αυτή η διαδικασία, λίγες εβδομάδες πριν πιστοποιηθεί το πρωτογενές πλεόνασμα, να κάνει πρόταση μομφής.
 Και αναρωτιέμαι: Δεν βλέπετε, κυρίες και κύριοι συνάδελφοι του ΣΥΡΙΖΑ, ότι αν περιμένατε αυτές τις λίγες ημέρες, λίγες εβδομάδες, ακόμη και αν πιστεύετε ότι όλα τα κάνουμε στραβά, ότι όλα η Κυβέρνηση τα κάνει στραβά, θα είχατε μεγαλύτερες πιθανότητες επιτυχίας σε αυτό που πάτε να κάνετε; Αφού πιστεύετε ότι τα πράγματα δεν τα κάνει σωστά η Κυβέρνηση, θα μπορούσατε να πείτε, να ιδού και η απόδειξη. Πάτε προκαταβολικά να το κάνετε; Γιατί;
 Αν δει κανείς και τη βασική αφορμή, με την οποία καταθέσατε την πρόταση μομφής, δημιουργούνται ακόμα περισσότερα ερωτηματικά. Η εκκένωση του κτηρίου της ΕΡΤ, του Ραδιομεγάρου, από τους καταληψίες, αποτελεί για σας αφορμή. Και καλά, να δεχθώ ότι εσείς θεωρείτε πως το ζήτημα της ΕΡΤ είναι το πιο κρίσιμο από όσα έχουν συμβεί τον τελευταίο ενάμιση χρόνο –διότι δεν υποβάλατε με άλλη αφορμή πρόταση μομφής, σχετικά με την ΕΡΤ υποβάλατε την πρόταση μομφής- ακόμη και σε αυτή την περίπτωση, όμως, γιατί τώρα και όχι όταν η Βουλή αυτή εκλήθη να ψηφίσει και ψήφισε τελικά το νόμο, ο οποίος εφαρμόζεται σήμερα; 
Ξέρετε, στη δημοκρατία οι νόμοι όταν ψηφίζονται εφαρμόζονται κιόλας και οι μηχανισμοί του κράτους έχουν την υποχρέωση να εφαρμόζουν τους νόμους που ψήφισε η Βουλή. 
Εσείς, δηλαδή, τι περιμένατε; Ότι ψηφίζεται εδώ ένας νόμος και μετά θα τον αφήσουμε έτσι, να μην εφαρμόζεται, να παραβιάζεται μπροστά στα μάτια όλων των Ελλήνων, απλώς και μόνο επειδή σε σας δεν αρέσει; Δεν λειτουργεί έτσι η δημοκρατία. Κι έχουμε δημοκρατία σ’ αυτή τη χώρα. Το αναγνώρισε και ο Αρχηγός σας στη Θεσσαλονίκη, όταν αναγκάστηκε να διώξει από πάνω του την κατηγορία ότι ενστερνίζεται διάφορες κωμικές, ακραίες αντιλήψεις, που λένε για χούντες και δεν ξέρω τι. Δεχτήκατε ότι ναι, υπάρχει δημοκρατία. Και ας διαφωνείτε. Να μην εφαρμόζει τους νόμους της η δημοκρατία;
Μας δίνει, όμως, η πρότασή σας τη δυνατότητα να κάνουμε μία πολύ σύντομη ανακεφαλαίωση του τι έγινε στον ενάμιση χρόνο. Και θα πω μόνο επικεφαλίδες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Παρακαλώ, την ανοχή σας για ένα λεπτό, κύριε Πρόεδρε.
Από τη μια έχουμε μία Κυβέρνηση, που με συνέπεια επιχειρεί να υλοποιήσει ένα πρόγραμμα, το οποίο έχει δυσκολίες, είναι επώδυνο, το οποίο όμως αρχίζει να δίνει κάποια αποτελέσματα κι εν πάση περιπτώσει, θα κριθεί, αν θέλετε, το αμέσως επόμενο διάστημα, αν αυτά που είπαμε πράγματι υλοποιούνται. Και μέσα σ’ αυτό δεν είναι μόνο οι επώδυνες μεταρρυθμίσεις. Είναι και πολλές μεταρρυθμίσεις που έπρεπε να γίνουν κι έπρεπε εμείς μόνοι μας να τις έχουμε επιφέρει στην ελληνική κοινωνία, στην ελληνική πολιτεία διαχρονικά. 
Από τη μία έχουμε αυτό και από την άλλη έχουμε μία Αξιωματική Αντιπολίτευση, που πηγαίνει από παλινωδία σε παλινωδία: μία το ευρώ είναι θέσφατο, μία η ένταξή μας στο ευρώ είναι απαραβίαστη, μία φλερτάρουμε με τη δραχμή, μία μπορούμε να χρεοκοπήσουμε, μία δεν μπορούμε, μία η Αργεντινή είναι καλή, μία δεν είναι. Διαρκείς παλινωδίες, που προκύπτουν γιατί;
Προκύπτουν, κυρίες και κύριοι συνάδελφοι, γιατί στην καρδιά των ιδεών σας βρίσκονται διάφορες ατάκτως ερριμμένες παλιές κομμουνιστικές ιδέες, τις οποίες προσπαθείτε να συνθέσετε με κάτι νεότερο. Τι είναι το νεότερο; Η δεκαετία του 1980, το όραμα του κρατισμού και η διαστρέβλωση στη συνέχεια ακόμα και εκείνου του οράματος της δεκαετίας του 1980 στο πώς κακοφόρμισε σήμερα.
Αυτό, όμως, που έχετε πετύχει, κυρίες και κύριοι συνάδελφοι, δεν είναι σύνθεση. Δεν είναι ιδεολογική σύνθεση. Είναι ιδεολογική σαλάτα. Και πρέπει να σας πω ότι αναρωτιούνται πολλοί γιατί φέρατε την πρόταση αυτή. Ακόμα και φίλοι σας αναρωτιούνται: γιατί αυτή την πρόταση, γιατί αυτή την ώρα.
Στην πατρίδα μας, πολλές φορές μας αρέσουν οι πολύ σύνθετες ερμηνείες και εξηγήσεις, που πολλές φορές οδηγούν και στη συνομωσιολογία. Έχετε συνοδοιπόρους τελευταία, που μπορούν να σας πουν πολλά για τις συνομωσίες. Εγώ δεν πιστεύω ούτε στη συνομωσιολογία ούτε στις πολύ σύνθετες ερμηνείες. Πιστεύω στις απλές ερμηνείες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε, κύριε συνάδελφε.</ChairmanSpeech>
<Speech><Parlmember>ΜΑΝΟΥΣΟΣ ΒΟΛΟΥΔΑΚΗΣ</Parlmember>: Υπάρχει ένας πολύ απλός λόγος γιατί καταθέσατε αυτή την πρόταση τώρα. 
Γιατί, κυρίες και κύριοι συνάδελφοι, ακόμα δεν ξέρετε αυτή τη δουλειά. Δεν ξέρετε τη δουλειά που θέλετε να κάνετε. Όμως, οι Έλληνες πολίτες, η ελληνική κοινωνία δεν πρόκειται να γίνουν πειραματόζωα, για να μάθετε εσείς αυτό που πιστεύετε ότι θα έπρεπε να εφαρμόσετε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Τον λόγο έχει ο Υπουργός Παιδείας και Θρησκευμάτων, κ. Κωνσταντίνος Αρβανιτόπουλος.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων): Ευχαριστώ, κύριε Πρόεδρε.
Κυρίες και κύριοι συνάδελφοι, η πρόταση δυσπιστίας της Αξιωματικής Αντιπολίτευσης θα γίνει απόψε ψήφος εμπιστοσύνης για την Κυβέρνηση Σαμαρά. Κι αυτό γιατί δεκαπέντε μήνες τώρα ο ΣΥΡΙΖΑ αναλώνεται σε μία στείρα αντιπολίτευση, σε προσκλητήρια λαϊκής εξέγερσης, σε μικροπολιτικά τερτίπια, μιλώντας δήθεν εξ ονόματος των πολιτών, οι οποίοι όμως δεν τον ακολουθούν.
Κυρίες και κύριοι συνάδελφοι, ο ΣΥΡΙΖΑ επέλεξε να μετατρέψει σε πεδίο βολής τον τομέα της παιδείας, όχι μία, αλλά δύο και τρεις και τέσσερις φορές. Δεν τα κατάφερε, όμως, παρ’ όλες τις φιλότιμες προσπάθειες των στελεχών του, παρ’ όλες τις φιλότιμες προσπάθειες των συνδικαλιστών του, των μικρών μειοψηφιών που πιστεύουν ότι στην Ελλάδα χωρούν ακόμα ξεπερασμένες λογικές, ανορθόδοξες πρακτικές και τυφλές κοινωνικές συγκρούσεις.
Κυρίες και κύριοι συνάδελφοι, απέναντι σ’ αυτή την πρακτική και τη στείρα αντιπολίτευση εμείς προτάξαμε ένα συγκροτημένο σχέδιο αναβάθμισης του εκπαιδευτικού μας συστήματος, το οποίο παρουσιάσαμε στις προγραμματικές δηλώσεις της Κυβέρνησης και υλοποιήσαμε βήμα προς βήμα. Ένα σχέδιο συνολικής αναβάθμισης του εκπαιδευτικού συστήματος, αναδιοργάνωσης των υπηρεσιών του, απλούστευσης των λειτουργιών του, αξιοποίησης του ανθρώπινου δυναμικού του, με στόχο την ποιότητα στην εκπαίδευση, αλλά και το δημοσιονομικό νοικοκύρεμα.
Από τον Ιούλιο του 2012, όπως είχαμε δεσμευτεί στις προγραμματικές δηλώσεις της Κυβέρνησης, κάναμε δέκα θεσμικά βήματα μπροστά που διατρέχουν το εκπαιδευτικό σύστημα στο σύνολό του. Τέσσερις νόμοι κατατέθηκαν από το Υπουργείο Παιδείας και ψηφίστηκαν από τη Βουλή, είχαμε αυτοτελείς διατάξεις σε τέσσερις νόμους άλλων Υπουργείων, τριάντα οκτώ προεδρικά διατάγματα και μία σειρά κοινές υπουργικές αποφάσεις και υπουργικές αποφάσεις που θεσμοθέτησαν τις πολιτικές και στρατηγικές μας επιλογές.
Πρώτον, τον Αύγουστο του 2012 με το ν. 4076 ολοκληρώσαμε το θεσμικό εκσυγχρονισμό της τριτοβάθμιας εκπαίδευσης, θεραπεύοντας τις δυσλειτουργίες που καθιστούσαν ανεφάρμοστο το ν. 4009. Θεσμοθετήσαμε τη δυνατότητα της ηλεκτρονικής ψήφου κι έτσι πετύχαμε την εκλογή συμβουλίων διοίκησης σε όλα τα ιδρύματα της χώρας, με μεσοσταθμική συμμετοχή της πανεπιστημιακής κοινότητας στο επίπεδο του 80%.
Δεύτερον, το Νοέμβριο του 2012 με τις διατάξεις που συμπεριλάβαμε στο ν. 4093, εξοικονομήσαμε 20 εκατομμύρια ευρώ ετησίως από τη μείωση της γραφειοκρατίας με την απλούστευση των διαδικασιών αδειοδότησης δεκαπέντε χιλιάδων ιδιωτικών φορέων εκπαίδευσης και κατάρτισης, αλλά επίσης κατοχυρώσαμε τα επαγγελματικά δικαιώματα για όλα τα Ελληνόπουλα που ολοκλήρωναν και ολοκληρώνουν τις σπουδές τους σε παραρτήματα ευρωπαϊκών πανεπιστημίων με έδρα την Ελλάδα.
Τρίτον, τον Ιανουάριο του 2013 με το ν. 4115 δώσαμε τη δυνατότητα στους φοιτητές των οικονομικά ασθενέστερων οικογενειών να μεταγραφούν κοντά στα σπίτια τους, αποδώσαμε προνόμια στους αθλητές για την εισαγωγή στην τριτοβάθμια εκπαίδευση, ενώ αναβαθμίσαμε και ενεργοποιήσαμε τη λειτουργία της Αρχής Διασφάλισης Ποιότητας στην τριτοβάθμια εκπαίδευση.
Τέταρτον, το Μάρτιο του 2013 με το σχέδιο αναδιάρθρωσης του ακαδημαϊκού χάρτη της χώρας, το σχέδιο «Αθηνά» και την έκδοση τριάντα έξι προεδρικών διαταγμάτων αναμορφώσαμε την τριτοβάθμια εκπαίδευση, με στόχο την ενδυνάμωση των ιδρυμάτων και τη σύνδεση του ακαδημαϊκού με τον αναπτυξιακό χάρτη της χώρας. 
Ιδιαίτερη έμφαση στο πλαίσιο αυτό δώσαμε στην αναβάθμιση των τεχνολογικών ιδρυμάτων, των ΤΕΙ, μέσα από την αξιολόγηση και τον εξορθολογισμό των γνωστικών αντικειμένων που διδάσκονται στα τεχνολογικά ιδρύματα. Μαζί με τις αλλαγές στο επαγγελματικό λύκειο έχουμε πια μια ολοκληρωμένη μεταρρύθμιση στην τεχνολογική εκπαίδευση, που δεν αποτελεί πια υποβαθμισμένη δεύτερη επιλογή για τους νέους και τις νέες μας, αλλά μιας πρώτης τάξεως επιλογή που προσφέρει δεξιότητες και προσόντα για την αγορά εργασίας, συμβάλλοντας έτσι και στην αναδιάρθρωση του παραγωγικού ιστού της χώρας.
Πέμπτον, τον Απρίλιο του 2013 με το ν. 4142 και με το προεδρικό διάταγμα που ήδη έχει εκδοθεί εξασφαλίσαμε την Αρχή Διασφάλισης Ποιότητας στην πρωτοβάθμια και δευτεροβάθμια εκπαίδευση και την αξιολόγηση των εκπαιδευτικών μας μονάδων, αλλά και των εκπαιδευτικών μας μετά από τριάντα χρόνια.
Έκτον, το Μάιο του 2013 μέσα από την πολιτική κινητοποίηση ογδόντα έξι χιλιάδων εκπαιδευτικών της δευτεροβάθμιας εκπαίδευσης αμυνθήκαμε απέναντι στις επιλογές της ηγεσίας της ΟΛΜΕ και διασφαλίσαμε την ομαλή διεξαγωγή των πανελλαδικών εξετάσεων, αποδεικνύοντας ότι πρέπει και μπορούμε να προστατεύουμε αποφασιστικά και αποτελεσματικά τον κόπο των νέων μας και να διασφαλίζουμε έτσι το εθνικό συμφέρον.
Παράλληλα, με διατάξεις στο ν. 4152 αυξήσαμε το υποχρεωτικό ωράριο των εκπαιδευτικών της δευτεροβάθμιας εκπαίδευσης κατά δύο ώρες εβδομαδιαία.
Έβδομον, τον Ιούλιο του 2013 με την έγκριση του Κυβερνητικού Συμβουλίου Μεταρρύθμισης, αλλά και τις διατάξεις του ν. 4172 ολοκληρώσαμε την αξιολόγηση των δομών και τη στελέχωση υπηρεσιών εκατόν εξήντα πέντε χιλιάδων δημοσίων υπαλλήλων του Υπουργείου Παιδείας. Μετατάξαμε και επανατοποθετήσαμε τεσσερισήμισι χιλιάδες εκπαιδευτικούς από θέσεις που περίσσευαν σε θέσεις που χρειάζονταν.
Όγδοον, το Σεπτέμβριο του 2013 με το ν. 4186 αλλάξαμε το χάρτη της δευτεροβάθμιας εκπαίδευσης, οικοδομώντας ένα γενικό λύκειο που έχει παιδευτική αυτονομία και μετατρέπεται από εξεταστικό φροντιστήριο σε σχολείο γενικής δευτεροβάθμιας παιδείας και εκπαίδευσης. 
Πρωτίστως, όμως, αλλάξαμε θεμελιωδώς την επαγγελματική εκπαίδευση, αναβαθμίζοντας το εκπαιδευτικό πρόγραμμα και εφαρμόζοντας τον τέταρτο χρόνο μαθητείας καθολικά για όλους τους αποφοίτους του επαγγελματικού λυκείου.
Ένα άλλο σημαντικό βήμα που κάναμε είναι ότι για πρώτη φορά ιδρύσαμε δομές δημόσιας δωρεάν αρχικής επαγγελματικής κατάρτισης, τις Σχολές Επαγγελματικής Κατάρτισης και τα Ινστιτούτα Επαγγελματικής Κατάρτισης.
 Ένατον, κάναμε επιμέρους σημαντικές παρεμβάσεις που βελτιώνουν συνολικά τις πολιτικές εκπαίδευσης και διά βίου μάθησης. Αναβαθμίσαμε τα πειραματικά πρότυπα γυμνάσια και λύκεια και δημιουργούμε πρότυπα σχολειά και στην επαγγελματική εκπαίδευση. Αναμορφώσαμε το ωρολόγιο πρόγραμμα των γυμνασίων. Ενισχύσαμε και αυξήσαμε τα ολοήμερα δημοτικά σχολεία με ενιαίο αναμορφωμένο πρόγραμμα σπουδών. Διπλασιάσαμε τους δικαιούχους φοιτητικής μέριμνας, από πενήντα επτά χιλιάδες σε εκατόν δέκα χιλιάδες και εφαρμόζουμε σήμερα ένα ολοκληρωμένο πρόγραμμα σίτισης στα σχολεία μας από ευρωπαϊκά κονδύλια. 
Δώσαμε τη δυνατότητα σίτισης στους αναπληρωτές εκπαιδευτικούς που ζουν μακριά από το σπίτι τους, με στόχο την έμμεση αναπλήρωση της μείωσης των αποδοχών τους. Αυξήσαμε την απορροφητικότητα του ΕΣΠΑ από 27% που ήταν τον Ιούνιο του 2012, σε 48% σήμερα. Ολοκληρώνουμε τις διαδικασίες για το ψηφιακό σχολείο. Ιδρύσαμε παρατηρητήριο για την πρόληψη της σχολικής βίας και του εκφοβισμού. Καταρτίσαμε, τέλος, το εθνικό πλαίσιο προσόντων και αποδώσαμε επαγγελματικά δικαιώματα σε αποφοίτους τεχνικής εκπαίδευσης.
Δέκατον, με την ανασυγκρότηση των δομών, τον περιορισμό της σπατάλης αλλά και τις θεσμικές αλλαγές που προαναφέρθηκαν, μειώσαμε τις λειτουργικές δαπάνες κατά 550 εκατομμύρια ευρώ στο Υπουργείο Παιδείας, προς όφελος του Έλληνα φορολογούμενου. 
Αυτό, κυρίες και κύριοι συνάδελφοι, είναι το έργο της Κυβέρνησης στον τομέα της παιδείας. Σε δεκαπέντε μήνες έγιναν πολλά για τη συνολική αναβάθμιση του εκπαιδευτικού μας συστήματος. Απέναντι σε αυτήν την εθνική προσπάθεια η Αξιωματική Αντιπολίτευση επέλεξε το δρόμο της τυφλής σύγκρουσης. 
Πίσω από το σχέδιο «Αθηνά», η Αξιωματική Αντιπολίτευση είδε τα ιδιωτικά πανεπιστήμια. Στην απειλή της ΟΛΜΕ που ήθελε να τινάξει στον αέρα τις πανελλαδικές εξετάσεις, «έβαλε πλάτη» σε μία χούφτα συνδικαλιστές που με τον αγιασμό και φέτος θέλησαν να κλείσουν τα σχολειά. Την αξιολόγηση των εκπαιδευτικών την αρνηθήκατε, αποκαλύπτοντας, δήθεν, κομματικές λογικές. Την ανάδειξη των προτύπων σχολειών την αρνηθήκατε, βλέποντας ανισότητες. Την αναβάθμιση του λυκείου την αρνηθήκατε, βλέποντας τάχα μου τη μετατροπή του σε εξεταστικό κέντρο. Στην αναβάθμιση της εκπαίδευσης είδατε τάχα την κατάρρευσή της και ένα νέο «παιδομάζωμα» για τις γερμανικές φάμπρικες. Στην κατ’ ουσίαν εθελοντική κινητικότητα των εκπαιδευτικών, είδατε τάχα μου ρουσφετολογικές μετατάξεις. Ακόμα και απέναντι στην ορθολογική διαχείριση των διοικητικών των πανεπιστημίων, στηρίξατε και επιχειρήσατε την απώλεια του εξαμήνου στα δύο πανεπιστήμια που έμειναν εννέα εβδομάδες κλειστά. Και πίσω από όλα, βέβαια, πάντοτε ο «μπαμπούλας» του μνημονίου.
Κοινός παρονομαστής και στρατηγική επιλογή για την Αξιωματική Αντιπολίτευση σε κάθε βήμα ανόρθωσης του εκπαιδευτικού μας συστήματος, ήταν η επιδίωξη της τυφλής σύγκρουσης, η επιδίωξη της ρήξης για τη ρήξη. 
Φίλες και φίλοι, αγαπητοί συνάδελφοι, κάθε αντικειμενικός παρατηρητής θα συμφωνήσει –πιστεύω- ότι όλες αυτές οι αλλαγές δεν ήταν μνημονιακές επιταγές, αλλά εθνικές στρατηγικές επιλογές για την οικοδόμηση της μεταμνημονιακής Ελλάδας, για να μην φθάσουμε ποτέ ξανά στο χείλος του γκρεμού.
Συνάδελφοι του ΣΥΡΙΖΑ, φαντάζομαι ότι από τη στιγμή που η πρόταση δυσπιστίας που καταθέσατε θα καταψηφιστεί απόψε το βράδυ και η Κυβέρνησή μας θα πάρει ψήφο εμπιστοσύνης, θα αλλάξετε κι εσείς στρατηγική. Θα πάψετε να είσαστε δύσπιστοι, κυρίως, απέναντι στη δική σας ικανότητα να καταθέτετε προτάσεις. Έχετε την ευκαιρία πια να επανορθώσετε, βλέποντας και καταθέτοντας δημιουργικές προτάσεις στις επόμενες προτεραιότητές μας, στα τέσσερα επόμενα βήματα του Υπουργείου Παιδείας. Ποια είναι αυτά;
Πρώτον, η αντιστοίχιση όλων των τίτλων του Εθνικού Πλαισίου Προσόντων και η απόδοση επαγγελματικών δικαιωμάτων σε όλες τις ειδικότητες, ώστε να εναρμονίσουμε σπουδές και αγορά εργασίας, ξεκαθαρίζοντας το θολό τοπίο τριάντα ετών, μία και έξω.
Δεύτερον, η ολοκλήρωση της αξιολόγησης των σχολικών εγχειριδίων από μηδενικής βάσης και ο επανακαθορισμός της διδακτέας ύλης από το Ινστιτούτο Εκπαιδευτικής Πολιτικής. 
Τρίτον, το νομοσχέδιο για την ειδική αγωγή που θα καταθέσουμε. Σε αυτόν τον τομέα κάναμε πολλά, διπλασιάζοντας τη φετινή χρονιά τους απασχολούμενους εκπαιδευτικούς και το ειδικό προσωπικό. Αλλά, κακά τα ψέματα, όλα αυτά δεν φθάνουν. 
Γι’ αυτό θα καταθέσουμε ολοκληρωμένο νομοσχέδιο για τη βελτίωση της ειδικής αγωγής, όπως έχουμε δεσμευτεί.
Τέταρτον, το νομοσχέδιο για την έρευνα και την τεχνολογία, γιατί είναι στρατηγική απόφαση αυτής της Κυβέρνησης να συνδέσει τα ανώτατα εκπαιδευτικά ιδρύματα με τα ερευνητικά ινστιτούτα και την παραγωγή.
Κυρίες και κύριοι συνάδελφοι, η στρατηγική επιλογή της πολιτικής μας είναι η δημόσια δωρεάν παιδεία και δημόσια δωρεάν παιδεία σημαίνει ελεύθερη, ανεμπόδιστη και καθολική προσφορά γνώσης, δεξιοτήτων και ευκαιριών σε όλους τους Έλληνες, μία εθνική παιδεία που οδηγεί στην αγωγή και την αρετή και μία εκπαίδευση που παρέχει γνώση και μάθηση, δίνοντας στα Ελληνόπουλα ευκαιρίες προκοπής και ευημερίας.
Κυρίες και κύριοι συνάδελφοι, είναι αλήθεια ότι έχουμε χάσει έδαφος στο διεθνή ανταγωνισμό και πρέπει να τρέξουμε ταχύτερα, αλλά αυτή η Κυβέρνηση, η Κυβέρνηση Σαμαρά, δεν κοίταξε πίσω της τους τελευταίους δεκαπέντε μήνες. Εργάστηκε για να φέρει αλλαγές και μεταρρυθμίσεις και για να διορθώσει στρεβλώσεις και παθογένειες, πολιτικές και νοοτροπίες που έφεραν την Ελλάδα στην άκρη του γκρεμού. Τα έχουμε αφήσει πίσω μας όλα αυτά. Κοιτάμε μπροστά και προχωράμε μπροστά.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Το λόγο έχει ο κ. Ξανθός, Βουλευτής του ΣΥΡΙΖΑ και ακολουθεί ο κ. Τζαμτζής, Βουλευτής της Νέας Δημοκρατίας.
Ορίστε, κύριε Ξανθέ, έχετε το λόγο.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε.
Χρειάζεται πραγματικά πολύ μεγάλο θράσος για να ισχυρίζεται αυτή η Κυβέρνηση ότι σώζει τη χώρα από την καταστροφή, ότι εξασφαλίζει την ανάπτυξη και ότι εγγυάται την ευημερία και την ομαλότητα, την ώρα που απλώνεται ανεξέλεγκτη στην κοινωνία η κηλίδα της ανεργίας, της φτώχειας και της αναξιοπρέπειας. Τώρα λοιπόν που επωάζονται νέα εξοντωτικά μέτρα για τους φτωχούς και τους αδύναμους αυτής της χώρας, τώρα που εντείνεται η καταστολή, ήταν η ώρα και η κατάλληλη στιγμή και η επιβεβλημένη στιγμή για να απευθύνουμε αυτή την πρόταση όχι δυσπιστίας, αλλά μομφής και αποδοκιμασίας σ’ αυτή την άθλια συγκυβέρνηση, για να εκφραστεί και μέσα στη Βουλή η συσσωρευμένη οργή και η αγανάκτηση, η αποδοκιμασία, η αποστροφή, θα έλεγα και η αηδία που νιώθει η πλειονότητα των ανθρώπων που ζουν στο όριο της επιβίωσης γι’ αυτό το σύστημα της φαυλότητας, της πατριδοκαπηλίας, της ευνοιοκρατίας, της αδικίας και της ανισότητας, το οποίο εσείς εκπροσωπείτε.
«Ναι, αλλά η κοινωνία στηρίζει εμάς και όχι το ΣΥΡΙΖΑ», μας λέτε. Είστε αξιοθρήνητοι αν πραγματικά πιστεύετε ότι η αδράνεια της κοινωνίας σ’ αυτή τη φάση σημαίνει συναίνεση στην πολιτική σας. Είστε αφελείς και έχετε άγνοια κινδύνου αν εκλαμβάνετε το φόβο, την ανασφάλεια και την απελπισία που εσείς έχετε προκαλέσει ως υποστήριξη σ’ ένα πρόγραμμα οικονομικά καταστροφικό και δημοσιονομικά αναποτελεσματικό, που παράγει εξαθλίωση και βαρβαρότητα. Προκαλείτε τη νοημοσύνη των πολιτών όταν λέτε ότι είναι υποκινούμενοι από το ΣΥΡΙΖΑ όσοι αντιδρούν και αγωνίζονται για δουλειά, αξιοπρέπεια, σεβασμό στο περιβάλλον, κοινωνικά δικαιώματα και ατομικές ελευθερίες, παρά αυτό το κλίμα μοιρολατρίας και ηττοπάθειας που μεθοδικά προσπαθείτε να εδραιώσετε. 
Η θεωρία της υποκίνησης, αυτό το σήμα κατατεθέν του μετεμφυλιακού, χωροφυλακίστικου κράτους της Δεξιάς οδηγεί στη στοχοποίηση των συνδικαλιστικών, πολιτικών και κοινωνικών αγώνων και συνιστά βίαιη ανατροπή του δημοκρατικού πολιτικού πλαισίου της Μεταπολίτευσης. Η παρέμβασή σας σε όλους τους τομείς και βεβαίως και στην ΕΡΤ, εκτός από το συνδυασμό που σκοτώνει, δηλαδή μνημόνιο, νεοφιλελευθερισμό και συμφέροντα, έχει και το στοιχείο της βιοπολιτικής του «τσαμπουκά». Ο «τσαμπουκάς» όχι ως μέσο, αλλά ως σκοπός για να καταργηθεί κάθε κανονικότητα, κάθε εγγύηση, κάθε βεβαιότητα στη ζωή των ανθρώπων αυτής της χώρας και για να εδραιωθεί το αίσθημα της γενικευμένης ανασφάλειας, του φόβου και κυρίως της υποταγής. Αυτό θέλετε, να κυβερνάτε με το φόβο, τον αυταρχισμό και την υποταγή.
Στο χώρο της υγείας, αυτό που συντελείται -το ξέρουν όλοι, κυρίως οι ασθενείς αλλά και οι εργαζόμενοι στο σύστημα- δεν είναι ούτε νοικοκύρεμα ούτε μεταρρύθμιση ούτε εξορθολογισμός. Είναι ακραία συρρίκνωση, διάλυση και κατεδάφιση της δημόσιας περίθαλψης, είναι μετακύλιση του κόστους στους ίδιους τους ασθενείς και είναι κυρίως άνοιγμα της αγοράς στο ιδιωτικό κεφάλαιο.
Αυτό είναι όλη η ουσία της πολιτικής σας. Έχετε επιλέξει την υγεία ως προνομιακό χώρο ιδιωτικοποιήσεων και κερδοσκοπικών επενδύσεων. Την έχετε μετατρέψει σε πεδίο βολής νεοφιλελεύθερων πυρών. Και με τα μέτρα που παίρνετε, εκδικείστε στην ουσία τους πολίτες, γιατί αρρωσταίνουν, γιατί αναγκάζονται να παίρνουν φάρμακα, γιατί χρειάζονται εξετάσεις και νοσηλεία, γιατί έχουν ανάγκη κοινωνικής φροντίδας και έτσι σας δυσκολεύουν το «μαγείρεμά» σας για το πρωτογενές πλεόνασμα. 
Έχετε εγκαταλείψει τρία εκατομμύρια ανασφάλιστους ανθρώπους χωρίς ιατροφαρμακευτική περίθαλψη. Είναι ένα φαινόμενο μοναδικό, ντροπή για ευρωπαϊκή χώρα. Και αντί να εξασφαλίσετε την πλήρη και δωρεάν κάλυψη των αναγκών τους, απειλείτε ότι θα μεταρρυθμίσετε την πρωτοβάθμια φροντίδα υγείας, ετοιμάζοντας απολύσεις ιατρών και προσωπικού από τις μονάδες του ΕΟΠΥΥ. 
Έχετε μετατρέψει τα δημόσια νοσοκομεία σε εισπρακτικό μηχανισμό. Έχετε εξοντώσει εργασιακά και έχετε εξαθλιώσει μισθολογικά τους ανθρώπους, που «με νύχια και με δόντια» κρατούν όρθιο το Εθνικό Σύστημα Υγείας σήμερα.
Η πολιτική σας είναι υγειονομικά επικίνδυνη, πολιτικά ανεύθυνη και κοινωνικά εγκληματική. Σε τελευταία ανάλυση, είναι μια πολιτική που υπονομεύει την ίδια τη Δημοκρατία και την πολιτική σταθερότητα για την οποία κόπτεστε. 
Αυτό που προέχει για εμάς σήμερα, είναι ένα σοκ ανακούφισης της κοινωνίας. Πρέπει να σταματήσουμε την κοινωνική καταστροφή και αυτό θα το κάνει ο ΣΥΡΙΖΑ. Πρέπει να αντιμετωπίσουμε δραστικά την υγειονομική φτώχεια και την κατάρρευση του συστήματος υγείας, γιατί ξέρουμε με ποιους είμαστε, ξέρουμε με ποια συμφέροντα πρέπει να τα βάλουμε, σε ποιους θα στηριχτούμε για να διασφαλίσουμε την επιβίωση και την ανασυγκρότηση της δημόσιας περίθαλψης. 
Η κοινωνία όντως δεν αντέχει άλλα μέτρα, κυρίως όμως δεν αντέχει εσάς, την υποκρισία σας, τις αθλιότητές σας για τα δύο άκρα, την αναξιοπιστία και το κυνισμό σας. Γι’ αυτό και η δημοκρατική ανατροπή αυτής της ανυπόληπτης Κυβέρνησης είναι όρος επιβίωσης της κοινωνίας, είναι προϋπόθεση για την ανασυγκρότηση της οικονομίας, της δημόσιας διοίκησης και του κοινωνικού κράτους. 
Ο ΣΥΡΙΖΑ, μαζί με τις έντιμες και παραγωγικές δυνάμεις αυτής της χώρας, μαζί με τον κόσμο που αγωνιά και αγωνίζεται, μαζί με τα κινήματα και τις πρωτοβουλίες κοινωνικής αλληλεγγύης είναι αυτός που μπορεί να εγγυηθεί την κοινωνική συνοχή, την αποκατάσταση του αισθήματος δικαίου, την πολιτική σταθερότητα και την αποτελεσματική πολιτική αντιμετώπιση του φασισμού.  
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Βουλευτής της Νέας Δημοκρατίας, κ. Τζαμτζής και μετά η Βουλευτής του ΣΥΡΙΖΑ, κ. Ουζουνίδου.</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κυρίες και κύριοι συνάδελφοι, ο κ. Τσίπρας γύρισε την Πέμπτη από το Ώστιν της Αμερικής όπου τόνισε με ιδιαίτερη έμφαση ότι δεν έχει κανένα πρόβλημα με την Ευρωπαϊκή Ένωση και ότι θα παραμείνει στην Ευρωζώνη. 
Αυτό το οποίο θέλω να τονίσω, είναι ότι άκουσα προηγουμένως από τον κατελθόντα από το Βήμα κύριο συνάδελφο του ΣΥΡΙΖΑ να λέει τις λέξεις «θράσος» και «ντροπή». Κύριε συνάδελφε, θράσος και ντροπή είναι να κοροϊδεύετε τον ελληνικό λαό. Να το πω πιο απλά στην καθομιλουμένη; Τον «δουλεύετε ψιλό γαζί»! Και τον δουλεύετε ψιλό γαζί γιατί; Γιατί λέτε «ναι» στην Ευρωζώνη και από την άλλη μέσα στο πρόγραμμά σας μιλάτε για κρατικοποιήσεις τραπεζών. Πιο μεγάλη κοροϊδία από αυτό δεν μπορεί να υπάρξει. Όταν λέτε ότι το βράδυ των εκλογών, όταν εσείς θα κερδίσετε τις εκλογές, θα σκίσετε το μνημόνιο, σχίστε καλύτερα το πρόγραμμά σας. Σκίστε το! Πρέπει να ντρέπεστε γι’ αυτά που γράφετε μέσα στο πρόγραμμά σας και αυτά που εξαγγέλλετε. 
Από εκεί και πέρα, μιλάτε για πρόγραμμα. Άκουσα τον κ. Παπαδημούλη να μιλάει με έμφαση και να λέει: «Έχουμε πρόγραμμα». 
Κυρίες και κύριοι συνάδελφοι, οι αποφάσεις που παίρνουμε είναι πάρα πολύ δύσκολες. Για να μην αντιμετωπίσετε το πρόβλημα μέσα στην Κοινοβουλευτική σας ομάδα –και το ξέρετε πολύ καλά ότι το έχετε το πρόβλημα αυτό- καταθέσατε αυτήν την πρόταση μομφής. Αυτή είναι η αλήθεια. 
Άκουσα την κ. Χαραλαμπίδου να προσπαθεί να ντύσει την πρόταση μομφής με επιχειρήματα. Και το έχετε προσπαθήσει όλοι σας. 
Άρχισε να μιλάει και να λέει για δημοκρατία και για κατάφορη παραβίαση της δημοκρατίας. Θράσος και κατάφορη παραβίαση της δημοκρατίας, κυρίες και κύριοι συνάδελφοι του ΣΥΡΙΖΑ, είναι να θέλετε να επιβάλετε το δικό σας θέλω απέναντι στην νομιμότητα. Τι είναι η ΕΡΤ; Λάφυρο; Τι είναι η ΕΡΤ; Πλιάτσικο και κάνετε γιουρούσι για να πάρετε ξανά την ΕΡΤ πίσω; Αυτό θέλατε. Θέλατε να πλιατσικολογείτε στην ουσία. 
Λοιπόν, κυρίες και κύριοι συνάδελφοι, ούτε κατάφορη παραβίαση υπάρχει, ούτε θα σας δώσουμε τη δυνατότητα να καταλύσετε εσείς τη νομιμότητα και τη δημοκρατία. Πολλές φορές έχετε προσπαθήσει να κάνετε αυτά που θέλετε. Όμως, ως εδώ και μη παρέκει. 
Αυτό που πρέπει να τονίσω είναι ένα. Σήμερα η Κυβέρνηση καταβάλλει μια πολύ μεγάλη προσπάθεια με δύσκολες αποφάσεις. Κι όμως εσείς δεν έχετε να κάνετε τίποτα άλλο, δεν προσφέρετε καμμία υπηρεσία στη χώρα, κοιτάτε μόνο το κομματικό σας συμφέρον. 
Δεν υπάρχει καλύτερη απεικόνιση της πραγματικότητας, της σημερινής πραγματικότητας από ένα σκίτσο της Ελένης Ξένου στα «ΝΕΑ». Δείχνει τον Σαμαρά με τον Παπανδρέου από τη μια πλευρά να τραβάνε το σχοινί και από την άλλη πλευρά τον Τόμσεν και τον Τσίπρα. Με τα επιχειρήματα που προβάλλετε και την πολιτική την οποία εφαρμόζετε το μόνο που πετυχαίνετε και προσπαθείτε να κάνετε στην ουσία, είναι να δώσετε όπλα στην τρόικα. 
Μέχρι τώρα δεν ακούσαμε ούτε είδαμε από εσάς την παραμικρή προσπάθεια να στηρίξετε την Κυβέρνηση της πατρίδας, έστω σε ελάχιστα πράγματα. Αν εξαιρέσω την περίπτωση της απόφασης εδώ που αφορούσε στη Χρυσή Αυγή, δεν υπήρξε πουθενά συμφωνία. Είστε απέναντι σε κάθε πολιτική. Ε, δεν είναι δυνατόν αυτή η Κυβέρνηση να τα κάνει όλα λάθος. 
Αυτό αποδεικνύεται και από τη στάση του κόσμου. Καλείτε τον κόσμο να έρθει στην ΕΡΤ. Καλείτε σήμερα τον κόσμο να κατακλύσει το χώρο έξω από τη Βουλή. Γιατί; Εδώ μέσα δεν μπορείτε να μιλήσετε με επιχειρήματα; Μπορείτε να περάσετε τις απόψεις σας με επιχειρήματα; Όχι. Γιατί αυτό που σας ενδιαφέρει δεν είναι το καλό της πατρίδας, αλλά το κομματικό σας συμφέρον.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Ουζουνίδου, Βουλευτής του ΣΥΡΙΖΑ.
Μετά το λόγο θα πάρει η κ. Σκόνδρα, Βουλευτής της Νέας Δημοκρατίας. 
Ορίστε, κυρία Ουζουνίδου, έχετε το λόγο.</ChairmanSpeech> 
<Speech><Parlmember>ΕΥΓΕΝΙΑ ΟΥΖΟΥΝΙΔΟΥ</Parlmember>: Κύριε Πρόεδρε, κυρίες και κύριοι συνάδελφοι, η ιστορία δείχνει το μίσος των οικονομικά ισχυρών, τη δυσφορία τους, τις τακτικές και τις στρατηγικές που επινοούσαν για να παρακάμψουν τη δημοκρατία και τη λαϊκή εντολή, να την απενεργοποιήσουν, να την μετατρέψουν σε ένα χυδαίο, δηλαδή, αγοραίο νταραβέρι, όταν δεν μπορούσαν να την καταργήσουν. 
Για την Κυβέρνηση της Αριστεράς είναι δέσμευση η αποκατάσταση των κοινωνικών και πολιτικών δικαιωμάτων, αλλά και των συνταγματικών απαιτήσεων του λαού μας. 
Η χώρα μας βρέθηκε στη δίνη μιας βαθιάς καπιταλιστικής συστημικής κρίσης που όμοιά της δεν έχουμε ξαναδεί από την κρίση του 1929 –ίσως και να την ξεπερνά- την οποία και τα δυο κόμματα της συγκυβέρνησης, όταν ο ΣΥΡΙΖΑ το βροντοφώναζε, το αρνήθηκαν συστηματικά. 
Επιλέξατε να αποδώσετε ευθύνες στον ελληνικό λαό διαπομπεύοντάς τον στην οικουμένη ως τεμπέλη και τον σύρατε να υπομείνει μια σειρά οριζόντιων μέτρων που τον φτωχοποιούν, τον οδηγούν στην ανεργία. Ταυτόχρονα εσείς οι ίδιοι έχετε περιττό θράσος να μιλάτε για «success story» και πρωτογενή πλεονάσματα. Την ίδια ώρα διευκολύνετε τον εκφασισμό της κοινωνίας με τις πολιτικές σας και τη θεωρία των δύο άκρων. 
Το θέμα της δημοκρατίας πέφτει σε μια καυτή πολιτική συγκυρία καθώς ακόμα και το πιο σταθερό σας στήριγμα, η τρόικα, σας θέτει νέους όρους για την εμπιστοσύνη που σας περιβάλλει. 
Ποια στοιχεία, ποια ανάλυση τεκμηριώνει και αποδεικνύει ότι μπορεί να επέλθει ανάπτυξη χωρίς δημόσιες επενδύσεις, χωρίς τον δημόσιο έλεγχο στρατηγικής σημασίας επιχειρήσεων, όπως είναι η ενέργεια, το νερό, οι μεταφορές; 
Η περιφορά σας ανά τον κόσμο και η προσέλκυση επενδυτών αγοραστών των πλέον απαραίτητων δημόσιων υποδομών δεν είναι ανάπτυξη, είναι ξεπούλημα. 
Βάλατε στη γωνία τον κόσμο της εργασίας τσακίζοντας μισθούς κι εργασιακά δικαιώματα. Πετύχατε έτσι την ανταγωνιστικότητα; Ονομάσατε ανάπτυξη τις μεταρρυθμίσεις στην αυτοδιοίκηση, στην παιδεία, στην υγεία, στερώντας βασικά συνταγματικά δικαιώματα. Ανάπτυξη βαπτίσατε, επίσης, τις τζάμπα ψηφιακές συχνότητες στους διαπλεκόμενους καναλάρχες -εκεί παραβαίνετε ακόμα- και τα εγγεγραμμένα έσοδα στο μνημόνιο και κάνατε αντίσταση στην τρόικα. Ανάπτυξη βαπτίσατε και την -ο Θεός να την κάνει- πώληση των είκοσι οκτώ δημόσιων κτηρίων έναντι 261 εκατομμυρίων ευρώ, με υποχρέωση καταβολής ενοικίων 600 εκατομμυρίων ευρώ συν την ασφάλιση. Φαίνεται ότι κι εκεί γράφετε νέες μαύρες σελίδες νομιμοφανούς διαπλοκής. 
Διαρθρωτικό μέτρο βαπτίσατε τη διάλυση του δημόσιου τομέα. Τολμάτε και μας κουνάτε το χέρι εσείς, που λειτουργήσατε πελατειακά τα τελευταία σαράντα χρόνια. Τολμάτε να μας κρίνετε στη θέση μας για τα κοινωνικά αγαθά που υποχρεούται να παρέχει το κράτος και όχι για εμπορεύσιμα προϊόντα που εσείς ευαγγελίζεστε. 
Σε ποια μελέτη ποιου οίκου βασίζεστε για να υποστηρίξετε ότι η ανάπτυξη έρχεται χωρίς δημόσιες επενδύσεις; Στο πρόγραμμα δημοσίων επενδύσεων του 2012, 7,7 δισεκατομμύρια προϋπολογισθείσες πιστώσεις, οι πληρωμές έφτασαν τα 5,8 δισεκατομμύρια ευρώ, όπως αποτυπώνεται στον ισολογισμό εσόδων, εξόδων του κράτους που μας δώσατε προχθές. 
Ποια ανάπτυξη ευαγγελίζεστε με ένα πρόγραμμα δημοσίων επενδύσεων αυτής της τάξης; Τι πόροι έφτασαν στην αγορά; Ποια στρατηγική ανάπτυξης διαθέτετε και υλοποιείτε σε τέτοια περίοδο βαθιάς ύφεσης πέραν των συγχρηματοδοτούμενων προγραμμάτων; Καμμία. Αλλά ακόμα και τα συγχρηματοδοτούμενα προγράμματα πώς να υλοποιηθούν όταν μειώνετε το εθνικό σκέλος και στερείτε από τους φορείς τη δυνατότητα προετοιμασίας και υλοποίησης μιας σειράς ενεργειών που δεν συγχρηματοδοτούνται;
Διαλύοντας τη δημόσια διοίκηση εγκαταλείψατε στο έλεος του Θεού τους φορείς που πρέπει να σπεύσουν μέσα σε αυτά τα δύο χρόνια να μη χαθούν πόροι από την Ευρωπαϊκή Ένωση.
Για μας, όμως, κύριοι, η ανάπτυξη βασίζεται στην παραγωγική ανασυγκρότηση της χώρας. Η πρότασή μας βάζει σε προτεραιότητα την αναβάθμιση της εργασίας και τη ραχοκοκαλιά της οικονομίας, τις μικρομεσαίες επιχειρήσεις. Θέτει σε προτεραιότητα την προστασία του περιβάλλοντος, την τεχνολογική πολιτική και παραγωγή εντάσεως γνώσης. Το δικό μας σχέδιο έχει τρεις στόχους: Πρώτον, τη δημιουργία θέσεων εργασίας με αξιοπρεπείς όρους και τη μείωση της ανεργίας. Δεύτερον, την ισόρροπη, βιώσιμη και περιεκτική ανάπτυξη. Τρίτον, την εξισορρόπηση του ισοζυγίου τρεχουσών συναλλαγών.
Βεβαίως, η πρότασή μας βασίζεται στο δημόσιο έλεγχο των υποδομών της χώρας, απαραίτητο εργαλείο για να ασκήσει οποιαδήποτε κυβέρνηση κοινωνική πολιτική. 
Το Κοινοτικό Δίκαιο, κυρίες και κύριοι, οι κανονισμοί της Ευρωπαϊκής Ένωσης, δεν υποχρεώνουν σε πώληση των δημόσιων υποδομών. Οι νεοφιλελεύθερες πολιτικές της Ευρωπαϊκής Ένωσης και του ΔΝΤ υποχρεώνουν τη χώρα σε πωλήσεις, επιθυμώντας να τη μετατρέψουν σε αποικία, όπως και σε άλλες χώρες του Νότου. Γι’ αυτό εμείς θα επιμείνουμε. Δεν διαπραγματεύεστε. Άλλα υποσχεθήκατε, άλλα κάνετε.
Κυρίες και κύριοι συνάδελφοι, σε αυτήν τη συγκυρία η πρόταση δυσπιστίας που κατέθεσε ο ΣΥΡΙΖΑ δεν είναι ένα επικοινωνιακό τέχνασμα, αλλά μία ουσιαστική πρόταση που θέτει τον δάκτυλον επί τον τύπον των ήλων και τον καθένα μας προ των ευθυνών του.
Κλείνοντας, θα ήθελα να σας θυμίσω, ότι η ιστορία μάς διδάσκει πως τα καθεστώτα που καταρρέουν, καταφεύγουν στον αυταρχισμό, στις νομιμοφανείς παρανομίες και στις γραφικότητες. Εσείς τα κάνετε και τα τρία.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς την κυρία Ουζουνίδου.
Το λόγο έχει τώρα η κ. Σκόνδρα, Βουλευτής της Νέας Δημοκρατίας και μετά ο κ. Γελαλής από τον ΣΥΡΙΖΑ.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Ευχαριστώ, κύριε Πρόεδρε. 
Κύριοι Υπουργοί, αγαπητοί συνάδελφοι, αισθάνομαι την ανάγκη από αυτό το Βήμα να πω ότι σεβόμαστε τον κ. Γλέζο και σε καμμία περίπτωση δεν θα στρεβλώναμε τις απόψεις του, πολύ δε περισσότερο όταν αυτές οι απόψεις και τα ερωτηματικά μάς βρίσκουν σύμφωνους.
Κυρίες και κύριοι συνάδελφοι, ο κ. Τσίπρας στην Αμερική, που πήγε, τελικά επηρεάστηκε πολύ. Αισθάνθηκε νέος Κολόμβος, αφού ανακάλυψε σε ποια χώρα θέλει να μοιάσει η Ελλάδα. Πήγε και στο Τέξας. Και εκεί την είδε σκληρός σερίφης της άγριας Δύσης, όπου ήρθε πίσω να βάλει την Κυβέρνηση σε τάξη, ρίχνοντας, όμως, πυροτεχνήματα: την πρόταση δυσπιστίας που συζητάμε. Συγχαρητήρια! Αποδείξατε για μια ακόμα φορά ότι, στην καλύτερη των περιπτώσεων, είστε Αξιωματική Αντιπολίτευση περιορισμένης ευθύνης. Διότι εάν, κυρίες και κύριοι του ΣΥΡΙΖΑ, δεν είστε περιορισμένης ευθύνης, τότε είστε περιορισμένης πολιτικής ευφυΐας. 
Σε κάθε περίπτωση, όμως, ένα είναι σίγουρο: Ο Αρχηγός σας, σας πουλάει κάθε μέρα και από λίγο. Διότι ο κ. Τσίπρας έχει σχέδιο και, μάλιστα, πολύ συγκεκριμένο. Δημιουργεί εκείνες τις προϋποθέσεις, ώστε ένα μην βρεθεί ποτέ στη δύσκολη θέση να κυβερνήσει αυτή τη χώρα. 
Δεν είναι κακό που δεν το θέλει. Ίσα - ίσα έχει το γνώθι σ’ αυτόν. Κακό είναι που προσποιείται ότι το θέλει και ότι μάλιστα βιάζεται. Θα αναγκαζόταν τότε να εφαρμόσει όσα υποσχέθηκε εντός και εκτός της χώρας, που είναι εκ διαμέτρου αντίθετα. Και αυτό πολύ απλά τον τρομάζει. 
Δεν θέλει, λοιπόν, να κυβερνήσει. Αυτό σας απογοητεύει. Το αντιλαμβάνομαι. Αυτή, όμως, είναι η πραγματικότητα. Σας πούλησε και χρησιμοποίησε το ένα και μοναδικό όπλο που έχει η κάθε αντιπολίτευση για να ανατρέψει την εκάστοτε κυβέρνηση. Έκαψε το τελευταίο του χαρτί για να μην το έχει μπροστά του για τους επόμενους έξι μήνες. Παράλληλα, θεωρεί ότι με αυτήν την κίνηση θα κλείσει και τα στόματα στο συνονθύλευμα των συνιστωσών του. 
Το Ελληνικό Κοινοβούλιο, όμως, δεν είναι αρένα για να λύσετε εσείς τα εσωκομματικά σας, που άλλωστε δεν μας ενδιαφέρουν. Αν θέλετε, να πάτε να αναμετρηθείτε στην Κουμουνδούρου, όχι εδώ.
Θυμίζω: Στις 16 Οκτωβρίου 2013 ο κ. Στρατούλης στο «MEGA» έλεγε: «Θα σκίσουμε το μνημόνιο στην αυλή της Βουλής». Κύριε Στρατούλη, θα το σκίσετε μαζί με τον Αρχηγό σας; Σας ερωτώ, διότι μόλις προχθές, στις 8 Νοεμβρίου, ο σερίφης Τσίπρας στην άγρια Δύση δήλωνε -αυτό που πάντα λέει, δηλαδή, στο εξωτερικό- το εξής: «Εμείς δεν θα ασκήσουμε τις δανειακές συμβάσεις. Ήμασταν και πάντα θα παραμείνουμε ένα ευρωπαϊκό κόμμα. Ο ΣΥΡΙΖΑ θα κρατήσει την Ελλάδα στην ευρωζώνη». 
Ειλικρινά, δεν μπορούμε πλέον να σας παρακολουθήσουμε ούτε εμείς ούτε οι πολίτες, αλλά ούτε και το σπλάχνο σας, το 4,5%, δηλαδή, της πραγματικής κομματικής σας βάσης. 
Τελικά, ποιος κάνει κουμάντο; Ποιος διαμορφώνει πολιτική; Βασικά, διαμορφώνετε πολιτική; Να αρχίσουμε από αυτό. Τρεις μέρες δεν ακούσαμε ούτε πρόταση ούτε σχέδιο ούτε απαντήσεις στα ερωτηματικά που επί ενάμισι χρόνο σας θέτουμε. Τι θα κάνετε; Πού θα βρείτε τα λεφτά; Πώς θα αντιμετωπίσετε αυτήν την κατάσταση;
Κυρίες και κύριοι συνάδελφοι, η πρόταση δυσπιστίας έδωσε την εξαιρετική ευκαιρία στην Κυβέρνηση να αναδείξει τις δράσεις που έχει αναπτύξει παράλληλα με τον καθημερινό αγώνα που δίνει για επίτευξη των στόχων και των όρων της δανειακής σύμβασης. Όσοι, δε, υπολόγιζαν σε αντάρτικο των Βουλευτών, βρίσκουν απέναντι τους μια γροθιά, που δεν θα επιτρέψει να χαθούν όσα ο ελληνικός λαός έχει υποστεί και όσα ο Σαμαράς έχει μέχρι τώρα με πολύ κόπο επιτύχει. 
Ξέρω ότι το «αντάρτικο» είναι η προσφιλής σας έκφραση. Εμείς, όμως, είμαστε μαχητές και πολεμάμε δίπλα στον Πρωθυπουργό και στους Υπουργούς για το καλύτερο και για το δικαιότερο. Μάλιστα, ακούν τις προτάσεις μας, πάντα με προσοχή. 
Η πορεία έως τώρα υπήρξε δύσκολη και επώδυνη. Αυτό το γνωρίζουμε. Γνωρίζουμε, όμως, ότι φτάνουμε στο τέλος αυτής της πορείας και η αρχή του τέλους είναι το πρωτογενές πλεόνασμα. Ο ίδιος ο Πρωθυπουργός το τόνισε και αυτό σας τρομοκρατεί. Διότι δεν θα έχετε λόγο ύπαρξης ούτε επιχειρήματα ούτε τίποτα να τάξετε στους καιροσκόπους που βρήκαν καταφύγιο στο κόμμα σας. 
Ποιος είναι ο μοναδικός τρόπος να διασφαλίσετε την πολιτική σας επιβίωση; Να διχάσετε, να πολώσετε, να κάνετε ντόρο. Μόνο που δεν σας βγαίνει, όπως δεν σας βγήκε στην απεργία που καλέσατε τους δασκάλους, ακόμα και τους μαθητές. Καλέσατε τους υπαλλήλους στους δήμους, που και εκεί σας ακύρωσαν. Και στα πανεπιστήμια και στην υγεία δεν σας εμπιστεύονται. 
Τι σας έμεινε; Η ΕΡΤ. Χρησιμοποιήσατε τη νομιμοποίηση του κτηρίου της ΕΡΤ ως αφορμή για την πρόταση δυσπιστίας. Και εδώ, όμως, λέτε ψέματα. Έπρεπε να πείτε ότι είχατε ψυχολογικό κατάλοιπο από την εκκένωση της βίλας Αμαλία.
Εσείς, λοιπόν, στο ΣΥΡΙΖΑ κοιτάξτε να ισορροπήσετε. Εμείς εν τω μεταξύ θα στηρίζουμε την Κυβέρνηση, τη χώρα και τους πολίτες.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Το λόγο έχει ο κ. Δημήτρης Γελαλής από το ΣΥΡΙΖΑ-ΕΚΜ και μετά ο κ. Υψηλάντης από τη Νέα Δημοκρατία. 
Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ευχαριστώ, κύριε Πρόεδρε. 
Κατ’ αρχάς, να ζητήσουμε συγγνώμη από τη Νέα Δημοκρατία, γιατί δεν τη ρωτήσαμε και καταθέσαμε την πρόταση μομφής! 
(Χειροκροτήματα από την πτέρυγα του ΣΥΡΙΖΑ-ΕΚΜ)
Την επόμενη φορά θα τη ρωτήσουμε, αν είναι να στεναχωριέται τόσο πολύ! 
Καταθέσαμε μία πρόταση δυσπιστίας, την οποία ανέλυσαν οι δύο εισηγητές μας πολύ καλά. Εγώ θα πω και πάλι τις προτάσεις αυτές, επειδή πάρα πολλοί συνάδελφοι αναφέρονται, που σημαίνει ότι μάλλον δεν την κατάλαβαν. 
Η πρόταση δυσπιστίας αναφέρεται στη δυσαρμονία που υπάρχει μεταξύ της κυβερνητικής πολιτικής και των κοινωνικών αναγκών του ελληνικού λαού. Προσπαθεί να αναδείξει τα προβλήματα, τα οποία έχει η χώρα μας αυτή τη στιγμή. Προσπαθεί να ασκήσει πίεση για αλλαγή της πολιτικής, η οποία εφαρμόζεται. Προσπαθεί, σε τελική ανάλυση, να σταματήσει την εξαθλίωση και τον κατήφορο, στον οποίο έχει περιέλθει η χώρα μας. Αυτή είναι η πρόταση. 
Απέναντι σε αυτήν την πρόταση η Κυβέρνηση είναι υποχρεωμένη -και θα έπρεπε- να αναδείξει το κυβερνητικό της έργο. 
Δεύτερον, επειδή έχουμε μια σειρά νέων μέτρων, να πιέσει και τον ίδιο τον ελληνικό λαό να καταλάβει ότι πρέπει να δεχθεί και τα νέα μέτρα, τα οποία ετοιμάζει η Κυβέρνηση. 
Αντί γι’ αυτό, τι βλέπουμε αυτές τις δύο ημέρες; Βλέπουμε μία περιφερόμενη φωτοτυπία, την οποία ο κάθε Βουλευτής της Νέας Δημοκρατίας όταν ανεβαίνει στο Βήμα, την παίρνει και αναφέρεται στο ταξίδι του κ. Τσίπρα, στο γεγονός ότι δεν θα κατέβει από το αεροπλάνο γιατί τον «περιμένουν στη γωνία», στα προβλήματα των συνιστωσών που υπάρχουν κ.λπ..
Τέλος πάντων, καλό είναι, αγαπητοί συνάδελφοι, εκτός από το τι έχει ο ΣΥΡΙΖΑ, καθένας από εσάς να αναφερθεί σε αυτά που συζητάει στην επιτροπή, να αναφέρει τα προβλήματα της επαρχίας, ούτως ώστε να μπορούμε να συζητάμε επί ουσιαστικών θεμάτων και όχι επί θεμάτων τύπου αν θα έρθει ο κ. Τσίπρας στην Ελλάδα ή αν θα μείνει στην Αμερική. 
Η πρόταση δυσπιστίας, που καταθέτει ο ΣΥΡΙΖΑ, είναι μία πράξη ευθύνης, είναι μία ευκαιρία για όλους, μα για όλους να τοποθετηθούμε κατά της συνεχιζόμενης τιμωρίας ενός ολόκληρου λαού. 
Η Κυβέρνηση έχει καταργήσει τη δημοκρατία και την ενημέρωση με μία πραξικοπηματική ενέργεια που προκάλεσε τεράστια οικονομική ζημία στο δημόσιο. Έκλεισε την ΕΡΤ, προκειμένου να βγουν τα νούμερα τα οποία είχε δώσει η τρόικα. Δύο χιλιάδες εξακόσιες ήταν οι απολύσεις στην ΕΡΤ. Ήταν, όμως, και μία στοχευμένη, μία μελετημένη κίνηση, για να έχει τον πλήρη έλεγχο της δημόσιας ραδιοτηλεόρασης, μία δημόσια ραδιοτηλεόραση η οποία αναφέρθηκε στο γεγονός της παρέμβασης των ΜΑΤ την Πέμπτη στις 10.00’ το πρωί και μάλιστα μονολεκτικά, σε ένα λεπτό, δηλαδή «ψεκάστε, σκουπίστε, τελειώσατε». 
Όποιος θεωρεί μικρό ή δευτερεύον το γεγονός ότι πόντο - πόντο ξηλώνετε καθημερινά το δίχτυ προστασίας δικαιωμάτων του πολίτη, το δικαίωμα στην εργασία, την πρόσβαση στα κοινωνικά αγαθά, την υγεία, την ασφάλεια, την περιουσία, την αξιοπρεπή διαβίωση, όλα αυτά τα οποία πρέπει να εξασφαλίζονται στη δημοκρατία, ας τοποθετηθεί τώρα. Είναι η ευκαιρία για όλους. 
Οι παρεμβάσεις του ΣΥΡΙΖΑ δεν έχουν τιμωρητικό χαρακτήρα. Στηρίζουν το εισόδημα του εργαζόμενου και του συνταξιούχου, το οποίο έχει εξανεμιστεί, έχει πάει στο 50%. Αντί γι’ αυτό έχουμε συνεχή υπερφορολόγηση. 
Αποδίδουν κοινωνική δικαιοσύνη. Να καθιερωθεί ένα φορολογικό σύστημα απλό, δίκαιο, σταθερό και συγχρόνως να καλλιεργείται και η φορολογική δικαιοσύνη. Δεν θα απαλλοτριώσει την περιουσία των μικρών, αλλά θα φορολογήσει τη μεγάλη περιουσία. 
Τα φορολογικά νομοσχέδια είναι στη λογική των μνημονίων για αύξηση των εσόδων μέσα από τη φορολόγηση των μικρών και μεσαίων εισοδημάτων. Η φορολογική καταιγίδα που έχει εξαπολύσει η Κυβέρνηση κατά του εισοδήματος των μικρομεσαίων, θα αποτυπωθεί καθαρά στα εκκαθαριστικά σημειώματα που θα έρθουν από το νέο χρόνο. 
Από 1-1-2014, μαζί με την κατάργηση του προσωπικού αφορολόγητου και των παιδιών, εκατομμύρια πολίτες με χαμηλά και μεσαία εισοδήματα θα πληρώσουν περισσότερα λόγω κατάργησης της προοδευτικότητας της κλίμακας, αφού οι συντελεστές φορολόγησης για τους μισθωτούς και τους συνταξιούχους περιορίζονται, από οκτώ, σε τρεις κλίμακες. 
Επίσης προβλέπονται: Η εξάλειψη των φοροαπαλλαγών για στεγαστικά δάνεια, ενοίκια, δίδακτρα, ασφάλειες ζωής κ.λπ.. Η φορολόγηση των εμπόρων και των ελεύθερων επαγγελματιών με δύο συντελεστές. Η αυτοτελής φορολογία για τα ενοίκια. Η υποχρεωτική τήρηση βιβλίων σε όλους τους αγρότες, μικρούς και μεγάλους, ακόμα και τους περιστασιακά απασχολούμενους. Η φορολόγηση των εταιρειών ΟΕ και ΕΕ με την κατάργηση της επιχειρηματικής αμοιβής. Η αύξηση του τέλους επιτηδεύματος οριζόντια για όλους. Η φορολογική ελάφρυνση κατά επτά μονάδες για νομικά πρόσωπα που διανέμουν κέρδη. 
Αυτή είναι η νεοφιλελεύθερη λογική της Κυβέρνησης που εξαιρεί ή μειώνει τη φορολογία στους έχοντες. 
Αποτελεί παγκόσμια πρωτοτυπία, βέβαια, το ότι αυτοκίνητα μεταχειρισμένα, δεκαετιών, πληρώνουν φόρο πολυτελείας, ενώ, αντίστοιχα, τα ιδιωτικά σκάφη απαλλάσσονται. Είναι η λογική που χαρίζει φοροαπαλλαγές στους εφοπλιστές, παρακαλώντας τους να συνδράμουν και αυτοί στα βάρη, εθελοντικά, την ίδια ώρα που ο ελληνικός λαός στενάζει. Είναι η λογική που προστατεύει τους διαπλεκόμενους φοροφυγάδες, πετώντας κυριολεκτικά «κόκαλα» για να κατευνάσει το δημόσιο αίσθημα. 
Η Κυβέρνηση εξάντλησε για μια πενταετία τα ψυχικά αποθέματα των Ελλήνων. Έγινε μόνιμο το χαράτσι το οποίο ξεκίνησε. Και αυτό που τόσα χρόνια λέγαμε, «κεραμίδι πάνω από το κεφάλι», έρχεται τώρα να το πάρει. 
Επιβάλλει 3,5 δισεκατομμύρια με τον καινούργιο φόρο ακίνητης περιουσίας, για να εισπράξει τα 2,9 δισεκατομμύρια. Αυτά όλα είναι ισοδύναμα. Αν, όμως, ελαφρυνθεί μια κατηγορία, είναι δεδομένο ότι κάποια άλλη θα επιβαρυνθεί. 
Το σχέδιο νόμου για τα ακίνητα πρέπει να μην κατατεθεί. Είναι άδικο. Παραβιάζει και τη συνταγματική αρχή της πληρωμής των φόρων, σύμφωνα με τη φοροδοτική ικανότητα των πολιτών. Δεν έχει αφορολόγητο όριο, ώστε να μην θίγεται η μικρή και μεσαία περιουσία ούτε προοδευτική φορολογική κλίμακα. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Βουλευτή)
Τελειώνω, κύριε Πρόεδρε.
Καταγγέλλουμε την αντεργατική και αντιαναπτυξιακή πολιτική της δικομματικής Κυβέρνησης. Από αυτό το Βήμα καλούμε τον ελληνικό λαό να συμβάλλει και ο ίδιος, με όλες τις δυνάμεις του, για να σταματήσουμε την καταστροφική πολιτική.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΔΗΜΗΤΡΗΣ ΓΕΛΑΛΗΣ</Parlmember>: Ολοκληρώνω, κύριε Πρόεδρε. 
Ζητάμε από τη δικομματική Κυβέρνηση και τους Βουλευτές να συμβάλουν και οι ίδιοι για να σταματήσει η εξαθλίωση του ελληνικού λαού. 
Ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Το λόγο έχει ο κ. Υψηλάντης. Μετά ακολουθεί ο κύριος Υπουργός.</ChairmanSpeech> 
<Speech><Parlmember>ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ</Parlmember>: Ευχαριστώ, κύριε Πρόεδρε.
Κύριοι Υπουργοί, κυρίες και κύριοι συνάδελφοι, η πρόταση δυσπιστίας αποτελεί δικαίωμα της Βουλής, σύμφωνα με το άρθρο 142 του Κανονισμού της Βουλής, αφού με τη διαδικασία αυτή μπορεί να άρει την εμπιστοσύνη της από την Κυβέρνηση. Χαρακτηρίζεται έτσι ως η κορωνίδα των μέσων του κοινοβουλευτικού ελέγχου, δεδομένου ότι είναι το μόνο μέσο που καταλήγει σε ψηφοφορία και επιδιώκει την ανατροπή της Κυβέρνησης. 
Πράγματι, κυρίες και κύριοι συνάδελφοι του ΣΥΡΙΖΑ, δεν θα σας ρωτούσαμε πότε θα ασκούσατε αυτό σας το δικαίωμα. Πρέπει, όμως, να γνωρίζετε ότι έργο της αποδοχής ή μη της πρότασης δεν είναι μόνο των υπογραφόντων την πρόταση Βουλευτών, αλλά της απόλυτης πλειοψηφίας του όλου αριθμού των Βουλευτών της Βουλής. Με την έννοια αυτή, απόψε θα πάρετε την απάντησή σας. 
Με κανέναν τρόπο εσείς δεν μπορείτε να ανακόψετε αυτή την πορεία της χώρας, την αναζωογονητική πορεία που έχει θέσει η Κυβέρνηση Σαμαρά.
Το πρώτο λογικό, όμως, ερώτημα που θα έθετε κάθε πολίτης στη χώρα μας είναι σε τι πραγματικά αποσκοπεί ο ΣΥΡΙΖΑ με την ενέργεια αυτή. Στην ανατροπή της Κυβέρνησης; Μα, «τα κουκιά δεν σας βγαίνουν». Στο σύνολο των δημοσκοπήσεων φαίνεται ότι δεν υπάρχει η παραμικρή πιθανότητα από μόνοι σας, με τις συνιστώσες σας ή με τα πολιτικά σας δεκανίκια -που δρουν μεν αυτή τη στιγμή ανεξάρτητα, αλλά κατά τα άλλα δεν διαφοροποιούνται σε τίποτα- να κερδίσετε την πλειοψηφία εκείνη, για να ελπίζετε σε σχηματισμό Κυβέρνησης. Στο ίδιο μήκος της πολιτικής σας βρίσκουμε και τη συνοδοιπόρο και νεοναζιστική οργάνωση της Χρυσής Αυγής, για την παράνομη δραστηριότητα της οποίας έχει επιληφθεί, ως γνωστόν, ήδη η ελληνική δικαιοσύνη. 
Μπορεί, συνεπώς, η υλοποίηση ενός τέτοιου στόχου εκ των πραγμάτων να είναι αδύνατη για το ΣΥΡΙΖΑ, αφήνει όμως περιθώρια για άσκηση πολιτικής των εντάσεων και των ταραχών, που αποσκοπεί αποκλειστικά και μόνο στον κλονισμό της Κυβέρνησης και με αυτό το μέσο στην πτώση της. Και όλα αυτά, στην πιο κρίσιμη στιγμή του ελληνικού προβλήματος, τώρα που ο λαός μας καρτερικά και υπερήφανα ελπίζει και βλέπει τις θυσίες του να πιάνουν τόπο. Είχατε, φαίνεται, πιστέψει στο παράδοξο του νόμου του Αλέξη ντε Τοκβίλ, ότι σ’ αυτήν τη συγκυρία αυθόρμητα ο ελληνικός λαός θα σας ακολουθούσε στους δρόμους και στα πεζοδρόμια, ανατρέποντας έτσι την Κυβέρνηση, τη στιγμή που η έξοδος από την κρίση και τα μνημόνια είναι πλέον ορατή, γεγονός που σηματοδοτεί και το τέλος όλων εκείνων που επένδυσαν πολιτικά σε αυτά.
Δεν σας βγαίνει. Το προσπαθήσατε στα σχολεία, στα πανεπιστήμια, σε παραγωγικά εργοτάξια, σε επιχειρήσεις, στην καρδιά της τουριστικής Ελλάδας, στη μεγάλη πλατεία της Αθήνας, στο Σύνταγμα, στέλνοντας σχεδόν καθημερινά, για τους δικούς σας μικροπολιτικούς σκοπούς, αρνητικά μηνύματα από τη χώρα μας στη διεθνή κοινωνία, τη στιγμή που ο τουρισμός αποτελεί όπλο μας κατά της κρίσης και της ανεργίας. Συνδυαστικά, μάλιστα, με την πρόταση δυσπιστίας στοχεύσατε στην επανακατάληψη του Ραδιομεγάρου της Αγίας Παρασκευής, εδραιώνοντας με τον τρόπο αυτόν την ανομία, μετατρέποντας Βουλευτές του Ελληνικού Κοινοβουλίου σε καπεταναίους της εξέγερσης. 
Την καταγγελία μας αυτή, τη χαρακτηρίζετε εκ μέρους μας θράσος. Το μόνο που έχουμε να κάνουμε είναι να σας επιστρέψουμε το χαρακτηρισμό. Εξάλλου, πρέπει να πούμε ότι αντί της σαφήνειας που ορίζει ο Κανονισμός για την κατάθεση πρότασης δυσπιστίας, μία αοριστολογία και έναν κενό περιεχομένου πολιτικό λόγο διατυπώνει το όλο εγχείρημα του ΣΥΡΙΖΑ. 
Από την όλη συζήτηση, κυρίες και κύριοι συνάδελφοι, κατέστη σαφές, όχι μόνο ότι η πλειοψηφία της Βουλής θα καταψηφίσει την πρόταση δυσπιστίας, αλλά αναδείχθηκε και το πώς η Αντιπολίτευση, προεξάρχοντος του ΣΥΡΙΖΑ στηρίζει την αντιπολιτευτική της στρατηγική στο ψεύδος, στην υπερβολή, στο λαϊκισμό, στην ένδεια επιχειρημάτων και προτάσεων, γεγονός που σας αποστερεί κάθε πολιτική αξιοπιστία. 
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Την επίκληση των αντιφάσεων από μέρους μας την καταγγέλλετε και ως αντιδεοντολογική συμπεριφορά. Αλήθεια, τι πρέπει να ειπωθεί από το αριστεριστικό παραλήρημα και τον κίβδηλο πατριωτισμό, που τελικά, όχι μόνο δεν εξυπηρετούν τα καλώς εννοούμενα συμφέροντα του ελληνικού λαού, αλλά υποθάλπουν και τη νομιμότητα;
Η Κυβέρνηση Σαμαρά είναι σήμερα η συνισταμένη της λαϊκής θέλησης της πλειοψηφίας του ελληνικού λαού είτε το θέλετε είτε όχι. Δυσκολίες υπάρχουν. Θα ξεπεραστούν όμως και με τις δικές μας παρεμβάσεις, εκεί που ο διάλογος προσφέρει την καλύτερη δυνατή λύση προς όφελος και για το συμφέρον του λαού μας. 
Και έχουμε μέχρι σήμερα πάμπολλα παραδείγματα. Αναφέρω χαρακτηριστικά το επίδομα ανεργίας. Η οικονομία μας, για πρώτη φορά μετά από πολλά χρόνια, καταγράφει πρωτογενές πλεόνασμα και η ύφεση συρρικνώνεται.
Καταγράψαμε τεράστια αύξηση φέτος του τουριστικού ρεύματος και σύμφωνα με τις πρώτες ενδείξεις από τη μεγάλη τουριστική έκθεση του Λονδίνου και φέτος θα καταγραφούν νέα ρεκόρ στον τουρισμό μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, παρακαλώ.
ΒΑΣΙΛΕΙΟΣ –</ChairmanSpeech> <Speech><Parlmember>ΝΙΚΟΛΑΟΣ ΥΨΗΛΑΝΤΗΣ</Parlmember>: Για όλους αυτούς τους λόγους και πολλούς άλλους, που ο χρόνος δεν μου επιτρέπει να αναφέρω, θα καταψηφίσω την πρόταση δυσπιστίας, με τη βεβαιότητα ότι θα βγούμε νικητές από τη δύσκολη αυτή συγκυρία με συνέπεια στους στόχους, ελπίδα και αισιοδοξία.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε.
Τον λόγο έχει ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, ο κ. Σταύρος Καλαφάτης, για οχτώ λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember>  (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κυρίες και κύριοι συνάδελφοι, σε λίγες ώρες αρχίζει η ψηφοφορία για την πρόταση δυσπιστίας που κατέθεσε ο ΣΥΡΙΖΑ και το τι γίνεται εδώ είναι αναμενόμενο. Το κόμμα της Αξιωματικής Αντιπολίτευσης ακολουθεί σταθερή πορεία, αντίθετη προς τον δρόμο ευθύνης. Η πρωτοβουλία του αυτή δεν έχει ούτε πόντο πολιτικού βάθους ούτε καν μία πολιτικά αξιοπρεπή πρόφαση. Κάνει χρήση μιας ύψιστης κοινοβουλευτικής σημασίας δυνατότητας με τέτοιο τρόπο, αλλά και σε τέτοιο χρόνο, που δεν συνάδει με την κρισιμότητα των καιρών.
Δεν θα επαναλάβω τα παραδείγματα, που ούτως ή άλλως έχουν ακουστεί σ’ αυτήν εδώ την Αίθουσα -τα ξέρει όλα αυτά η κοινωνία- παρά μόνο τρία σημεία, τρία αμαρτήματα, που αποτελούν παράλληλα και βασικά συμπτώματα λαϊκισμού, συνδυασμένου με πολιτική αμηχανία:
Πρώτον, η επιπόλαιη σχετικοποίηση κάθε προβλήματος, όπως είναι, παραδείγματος χάριν, η υιοθέτηση κάθε αιτήματος, ακόμα και όταν αυτό είναι αντίθετο προς το κοινό καλό.
Δεύτερον, η ελεύθερη σχέση με το κράτος δικαίου, που σημαίνει πως όποτε θέλεις είσαι μαζί του, όποτε θέλεις είσαι απέναντι. Τη μια φορά μπορείς να μιλάς για νομιμότητα και την άλλη για πολιτική ανυπακοή.
Τρίτον, η αφόρητη κολακεία κάθε αδυναμίας, που μεταφράζεται στο απλό σουρεαλιστικής έμπνευσης μότο: «Οι αλλαγές είναι καλές, αρκεί να μην αλλάζει τίποτε για κανέναν».
Αξιότιμοι συνάδελφοι του ΣΥΡΙΖΑ, αυτό που καταφέρνετε είναι να υποπίπτετε τελικά και στα τρία αυτά αμαρτήματα, παρ’ ότι γνωρίζετε πλέον πως έχουν τα πράγματα στη χώρα, παρ’ ότι δεν έχετε το άλλοθι του μικρού και αθώου, παρ’ ότι σήμερα, συνομιλώντας με τους ξένους, δεν δικαιούστε να λέτε ότι δεν γνωρίζετε τον πραγματικό κόσμο. Τελικά, αυτό που επιτυγχάνετε μέσα από μία τέτοια πολιτική λογική και συμπεριφορά είναι να δαιμονοποιείτε κάθε νομοσχέδιο, κάθε αλλαγή, κάθε προσπάθεια επένδυσης και στην ουσία, να περιγράφετε ξανά, με έναν πιο επικαιροποιημένο τρόπο, τον προηγούμενο κακό εαυτό της χώρας και του πολιτικού συστήματος. Αυτός, κατά την άποψή μου, είναι ο πιο ακραίος πατερναλισμός.
Με δύο λόγια, εσείς βλέπετε την κοινωνία ως άθροισμα επιμέρους συμφερόντων και ομάδων πίεσης που αδιαφορούν για τους υπόλοιπους. Εμείς θέλουμε μία ανοιχτή, συνεκτική κοινωνία, που κανένας δεν βλέπει το συμφέρον του έξω από το κοινό συμφέρον. Εσείς προσπαθείτε να αθροίζετε κομματική πελατεία με το να υπόσχεστε διακρίσεις για όποιον σας τις ζητήσει, εμείς εργαζόμαστε για να μπορεί η χώρα να δείχνει καθολικό σεβασμό σε όλους τους πολίτες της.
Αυτή είναι και η διαφορά μας, η διαφορά του χθεσινού από τον αυριανό τρόπο, η διαφορά του παλιού από τον νέο δρόμο.
Σε ό,τι αφορά στο ΥΠΕΚΑ, κυρίες και κύριοι συνάδελφοι, επιλέξαμε να μη δούμε αποσπασματικά την ατζέντα, αλλά να καταγράψουμε, να συσχετίσουμε τα ζητήματα εδραιώνοντας μία νέα λογική και μία στέρεη βάση, ώστε να αλλάξει οριστικά ο τρόπος που αντιλαμβανόμαστε το δομημένο χώρο, να υπάρξει το πριν και το μετά.
Υπάρχει ένα ενιαίο σχέδιο που θεμελιώνεται σπονδυλωτά, με σκοπό η χώρα να έχει μία νέα πολιτική υγιή το 2020, υλοποιημένη από το επίπεδο της γειτονιάς μέχρι το επίπεδο του εθνικού σχεδιασμού, ένα ενιαίο σχέδιο, που, πρώτον, να υποστηρίζει συνολικά την ισορροπία ανάμεσα στην ανάπτυξη και την προστασία του περιβάλλοντος και, δεύτερον, να εξελίσσεται προοδευτικά και σε πολλά επίπεδα με προτεραιότητες, χρονοδιαγράμματα και έλεγχο αποτελεσμάτων.
Στη βάση του είναι ο νέος νόμος για το Κτηματολόγιο και τους νέους δασικούς χάρτες που ψήφισε η Βουλή τον Ιούνιο, νόμος που ξεμπλοκάρει το έργο και συμβάλλει στην επιτάχυνση των διαδικασιών για την ολοκλήρωσή του. Ένα σημείο μόνο θυμίζω εδώ, που υπογραμμίζει και τη λογική της Κυβέρνησης. Για πρώτη φορά το δημόσιο αναλαμβάνει την ίδια υποχρέωση που έχουν οι πολίτες για την καταγραφή των δικαιωμάτων του. 
Ακολούθησε ο νέος νόμος για την αντιμετώπιση της αυθαίρετης δόμησης, με τον οποίο υλοποιείται μεγάλο μέρος του συνολικού σχεδίου για την πλήρη καταγραφή του δομημένου χώρου. Για πρώτη φορά δίνονται κίνητρα στους πολίτες να ενταχθούν στις διατάξεις του νόμου για να ζωντανέψουν περιουσιακά τους δικαιώματα. Υπάρχει ουσιαστική μέριμνα για ευαίσθητες, ευάλωτες κατηγορίες συμπολιτών μας, όπως είναι οι μονογονεϊκές οικογένειες, μακροχρόνια άνεργοι κ.λπ και ευνοούνται έμπρακτα και ουσιαστικά οι περιοχές που πλήττονται από την αυθαίρετη δόμηση μέσω των μηχανισμών του περιβαλλοντικού ισοζυγίου. 
Σε συνδυασμό με τον νέο θεσμό της Τράπεζας Γης, το προεδρικό διάταγμα για την ηλεκτρονική ταυτότητα κτηρίου και τα όσα προβλέπει ήδη ο νόμος για την ενεργειακή απόδοση των κτηρίων αλλάζει οριστικά η νοοτροπία για τον δημόσιο χώρο και μπαίνουν οι όροι της βιώσιμης σύνδεσής του με την ανάπτυξη και το περιβάλλον.
Παράλληλα, είναι στη φάση ολοκλήρωσης το τρίτο σημαντικό υποστύλωμα της μεγάλης πολεοδομικής και χωροταξικής μεταρρύθμισης. Η σχετική προεργασία γίνεται εδώ και ενάμιση περίπου χρόνο, γιατί είναι μεταρρύθμιση πυρήνα για τη μεγάλη μεταστροφή της χώρας. Απλουστεύει και απλοποιεί τις διαδικασίες για να διευκολύνονται οι επενδύσεις. 
Την ίδια στιγμή στοχεύει, αφενός στην ελάφρυνση του κεντρικού κράτους από τον τεράστιο όγκο χωροταξικών και πολεοδομικών ρυθμίσεων μέσω της αποκέντρωσης του σχεδιασμού στις περιφέρεις και της ανάθεσης εκπόνησης και έγκρισης των πολεοδομικών σχεδίων στις αποκεντρωμένες διοικήσεις, αφετέρου στην επικαιροποίηση όπου χρειάζεται –και μετά από τρεις δεκαετίες είναι λογικό να χρειάζεται- της κατηγοριοποίησης των χρήσεων γης.
Στο μεταξύ και μέχρι να υπάρξει το νέο θεσμικό πλαίσιο, έχει γίνει η κατάλληλη προετοιμασία με την αναθεώρηση του ειδικού πλαισίου για τον τουρισμό και τη στρατηγική μελέτη των περιβαλλοντικών του επιπτώσεων σε ένα πλαίσιο βιώσιμης χωρικής ανάπτυξης και με την αναθεώρηση και εξειδίκευση των δώδεκα περιφερειακών πλαισίων χωροταξικού σχεδιασμού, ώστε αυτά να είναι συμβατά με τις νέες συνθήκες. 
Στο πλαίσιο της δασικής και υδάτινης πολιτικής, η ορθή αξιοποίηση και προστασία των δασών και των υδάτων της χώρας για εμάς αποτελεί, οφείλω να πω, μείζον, ευρύ κοινωνικό ζήτημα. 
Σε ό,τι αφορά το δάσος, ενισχύουμε τα μέτρα ανάπτυξης και προστασίας των δασικών εκτάσεων, επιλύουμε χρόνια προβλήματα των πολιτών της υπαίθρου, αίροντας περιττά εμπόδια και προστατεύοντας πιο αποτελεσματικά τα δάση, διευκολύνουμε τους πολίτες να ασχοληθούν και πάλι με τον πρωτογενή τομέα, την αγροτική και δασική παραγωγή, δίνοντας νέα πνοή στη ελληνική περιφέρεια.
Σε ό,τι αφορά τέλος στους υδατικούς πόρους, με τα σχέδια διατήρησης λεκανών απορροής ποταμών που σε λίγο ολοκληρώνονται για όλα τα υδατικά διαμερίσματα, αποκτούμε επιτέλους για πρώτη φορά μια εθνική πολιτική για το νερό. Ήδη έχουμε δημοσιεύσει οκτώ από τα σχέδια και σύντομα ακολουθούν και τα υπόλοιπα, ώστε μέσα στο 2014 να υπάρχει συνολική στρατηγική διαχείριση των υδάτων της χώρας.
Παράλληλα, επιλύουμε και χρονίζοντα προβλήματα της διοίκησης που ταλαιπωρούν τους πολίτες, θωρακίζοντας βεβαίως την ίδια στιγμή το υδάτινο περιβάλλον. Αυτό γίνεται, παραδείγματος χάριν, με τη νομοθετική πρωτοβουλία που έχουμε αναλάβει σε σχέση με τα υδατορέματα.  
Κλείνοντας, κυρίες και κύριοι συνάδελφοι, θα ήθελα να τονίσω τη μεγάλη προσπάθεια που καταβάλει η Κυβέρνηση με ορατά αποτελέσματα στον κρίσιμο τομέα της ενέργειας, με κύρια σημεία αναφοράς την επίτευξη της ισορροπίας στην αγορά της ενέργειας, τον εξορθολογισμό της στο πεδίο της ηλεκτρικής ενέργειας, την κρισιμότητα και τη σημασία της επιλογής του TAP, τη συνεργασία της Ελλάδας, της Κύπρου και του Ισραήλ. 
Όλα συνηγορούν αφ’ ενός υπέρ της ενδυνάμωσης της ενεργειακής ασφάλειας της χώρας και αφ’ ετέρου υπέρ της ενίσχυσης του διεθνούς κύρους και ρόλου της. 
Κυρίες και κύριοι συνάδελφοι, η πρόταση δυσπιστίας το μόνο που κατάφερε είναι να μας κάνει πιο δυνατούς απέναντι στα προβλήματα του πολίτη, απέναντι στην πιο κρίσιμη διαπραγμάτευση σε ό,τι αφορά την ελάφρυνση του χρέους της χώρας. 
Η Κυβέρνηση εθνικής ευθύνης, ο Πρωθυπουργός Αντώνης Σαμαράς, λαμβάνουν το βράδυ με πρωτοβουλία του ΣΥΡΙΖΑ –και αυτή είναι η ειρωνεία- την ηχηρή ανανέωση της εμπιστοσύνης της Βουλής, για να ολοκληρώσουμε την εθνική προσπάθεια εξόδου από την κρίση και την οριστική απομάκρυνση από τον λαϊκισμό του χθες.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Κοινοβουλευτικός Εκπρόσωπος της Χρυσής Αυγής κ. Αρτέμιος Ματθαιόπουλος, για δώδεκα λεπτά.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Είναι άχαρο για μένα να παριστάνω το νομικό απέναντι σε νομικούς, αλλά θεωρώ ταυτόχρονα και επιβεβλημένο καθήκον μου να αναφέρω κάποια πολύ σημαντικά ζητήματα που έχουν να κάνουν και με το ίδιο το Σύνταγμα, αλλά και με τον Κανονισμό της Βουλής.
Γι’ αυτό το λόγο, λοιπόν, θα επανέλθω στην ουσία του ζητήματος που δεν είναι άλλο από το κατά πόσο η σημερινή διαδικασία είναι νόμιμη, έγκυρη και σύμφωνη προς το Σύνταγμα και τα άρθρα του. 
Συζητάμε εδώ και τρεις μέρες μια πρόταση μομφής ή πρόταση δυσπιστίας απέναντι στην Κυβέρνηση, η οποία για να γίνει δεκτή, σύμφωνα με τον Κανονισμό, απαιτεί την έγκριση από την απόλυτη πλειοψηφία του όλου αριθμού των Βουλευτών, δηλαδή εκατόν πενήντα έναν Βουλευτές. Για να είναι, επίσης, νόμιμη η διαδικασία πρέπει να έχουμε ως απαραίτητη προϋπόθεση το γεγονός ότι κάθε ένας Βουλευτής ξεχωριστά, από το σύνολο των τριακοσίων, θα έχει το δικαίωμα της παράστασης, το δικαίωμα της συμμετοχής και το δικαίωμα της ψήφου. Εννοείται ότι ο καθένας έχει το δικαίωμα να ψηφίσει κατά συνείδηση θετικά ή αρνητικά, έχει το δικαίωμα να ψηφίσει «ΠΑΡΩΝ», έχει μέχρι και το δικαίωμα να απουσιάζει από την ψηφοφορία. Αλλά –και είναι το πιο σημαντικό- αυτό θα είναι προϊόν της δικής του θέλησης και βούλησης και όχι εξαιτίας κάποιου περιορισμού που θα του επιβάλλει η πολιτεία. 
Αντιθέτως, στη δική μας περίπτωση έχουμε τρεις άδικα προφυλακισμένους, εν ενεργεία Βουλευτές, οι οποίοι βρίσκονται έγκλειστοι στις φυλακές Κορυδαλλού για μια υπόθεση, η οποία δεν έχει τελεσιδικήσει, η οποία βρίσκεται υπό εξέταση από τη δικαιοσύνη. Δεν έχουν χάσει τα πολιτικά τους δικαιώματα. Είναι εκλεγμένοι από πεντακόσιες χιλιάδες και πλέον Έλληνες και Ελληνίδες, εκπροσωπούν αυτόν τον κόσμο και το ίδιο το έθνος. Έχουν το δικαίωμα να ασκούν απρόσκοπτα τα κοινοβουλευτικά τους καθήκοντα, όποτε το επιθυμούν. Το πιο σημαντικό εν προκειμένω, είναι ότι έχουν δηλώσει ρητώς την επιθυμία τους να παραβρεθούν συμμετέχοντας στην όλη διαδικασία, θέλοντας είτε να τοποθετηθούν ως ομιλητές είτε να ψηφίσουν.
Αυτό, λοιπόν, το δικαίωμα και όλα τα προηγούμενα που προανέφερα τους τα στερεί το ίδιο το μνημονιακό κράτος, δηλαδή η χούντα Σαμαρά και Βενιζέλου. 
Άκουσα εχθές την τοποθέτηση του Προεδρείου από τον ίδιο τον Πρόεδρο της Βουλής ο οποίος είπε ότι δεν έχει κανένα δικαίωμα η Βουλή απέναντι στην απόφαση για το αν θα επιτραπεί να ψηφίσουν ή όχι. Η απόφαση αυτή βαρύνει τη δικαιοσύνη και μόνο. Όμως, το ίδιο το Σύνταγμα λέει ότι κάτι τέτοιο δεν ισχύει, διότι με όσα παραθέσαμε μέχρι τώρα αποδεικνύεται ότι έχουμε ξεκάθαρη παραβίαση της λαϊκής κυριαρχίας, διότι η Βουλή λειτουργεί με διακόσιους ενενήντα επτά Βουλευτές, αντί για τριακόσιους. Επιπλέον, καταργείται η αρχή της δεδηλωμένης, διότι η Κυβέρνηση θα έχει την εμπιστοσύνη από εκατόν σαράντα εννιά Βουλευτές και όχι από εκατόν πενήντα έναν, όπως ορίζει το Σύνταγμα.
Όλα αυτά, λοιπόν, συνιστούν μία θεσμική εκτροπή και ως εκ τούτου η διαδικασία είναι εξ ολοκλήρου άκυρη. Αυτό προς απάντηση ορισμένων που θέλουν να αποποιηθούν τις όποιες πολιτικές τους ευθύνες.
Δεν είναι μόνο το γεγονός ότι η πολιτεία στερεί τα δικαιώματα στους Βουλευτές. Κάνει κάτι πολύ χειρότερο: Παρεμβαίνει στο έργο της δικαιοσύνης. Θα γίνω πιο συγκεκριμένος διότι πρέπει επιτέλους να αποδοθούν ευθύνες σε άτομα, σε πρόσωπα τα οποία έχουν διαπράξει εγκλήματα πάρα πολύ σημαντικά εις βάρος ενός νόμιμου πολιτικού κόμματος. 
Αναφέρομαι πρωτίστως στον Πρωθυπουργό της χώρας, τον Σαμαρά, ο οποίος σε δήλωσή του σε δημοσιογράφο ενός ιδιωτικού τηλεοπτικού σταθμού ομολόγησε σε μια έκρηξη αφέλειας, ειλικρίνειας ότι παρενέβη τηλεφωνικώς σε δικαστικούς κύκλους απαιτώντας προφυλάκιση τριών Βουλευτών. Αναφέρομαι στον Υπουργό Δικαιοσύνης, ο οποίος προδίκασε το αποτέλεσμα της προανακριτικής διαδικασίας λέγοντας: «Οι χρυσαυγίτες Βουλευτές θα απολαύσουν μία αντικειμενική δίκη», πριν καν η ίδια η δικαιοσύνη αποφανθεί αν θα  εκδώσει αθωωτικό ή παραπεμπτικό βούλευμα. 
Και ασφαλώς απευθύνομαι και εγκαλώ τον κ. Δένδια, τον Υπουργό Προστασίας του Πολίτη, ο οποίος προσκόμισε στη δικαιοσύνη ένα σαθρό κατηγορητήριο στο οποίο συμπεριλαμβάνονται κατηγορίες ψευδομαρτύρων. 
Με βάση αυτές τις μαρτυρίες, λοιπόν, κάποιοι βρίσκονται σήμερα παράνομα στη φυλακή και εσείς τους απαγορεύετε να έρθουν να ασκήσουν τα κοινοβουλευτικά τους καθήκοντα. Με ποιο δικαίωμα; Δεν επιτρέπεται από τον ίδιο τον Κανονισμό και το ίδιο το Σύνταγμα. Η ψηφοφορία σήμερα, ως εκ τούτου, είναι άκυρη.
Όμως, είχαμε και ένα άλλο περιστατικό. Την Παρασκευή το πρωί το νομικό μας τμήμα απέστειλε ένα αίτημα στην εισαγγελέα υπηρεσίας των φυλακών Κορυδαλλού και με μία νομική τεκμηρίωση απαίτησε αυτό που επιβάλλει το Σύνταγμα, δηλαδή να μεταβούν από τη φυλακή στη Βουλή για να ψηφίσουν, όπως ορίζουν το Σύνταγμα και ο Κανονισμός της Βουλής. 
Το καταπληκτικό της όλης υπόθεσης είναι ότι η εισαγγελέας μάς απάντησε πως όχι μόνο επιτρέπεται, αλλά επιβάλλεται να γίνει κάτι τέτοιο και για τις τρεις ημέρες της διαδικασίας, αλλά επικαλούμενη λόγους τυπικούς ή ουσιαστικούς ή λόγους ασφαλείας κατά τη μετάβαση, μας ζήτησε ευγενικά αυτό να γίνει μόνο το βράδυ της Κυριακής, όταν και θα λάβει χώρα η ψηφοφορία και φυσικά το δεχτήκαμε. Τότε είναι που παρενέβη γνωστός Υπουργός, που έχει μόνιμη συνήθεια να παίρνει τηλέφωνα και να παρεμβαίνει στο έργο της δικαιοσύνης, απαιτώντας από την προϊσταμένη εισαγγελέα των φυλακών Κορυδαλλού να αναιρέσει το αρχικό αίτημα και να παρευρεθεί στις φυλακές την ημέρα τοπικής αργίας. Έτσι, άρον-άρον βρέθηκε από το σπίτι της στις φυλακές, λέγοντας ότι κάτι τέτοιο δεν μπορεί να γίνει, γιατί –προσέξτε- «δεν συντρέχει ουδείς σοβαρός λόγος για να ικανοποιηθεί αυτό το αίτημα». Δηλαδή, ένας εισαγγελέας λέει σε εμάς τους Βουλευτές και κατ’ επέκταση σε όλο το Κοινοβούλιο ότι η δεύτερη σημαντικότερη κατά σειρά κοινοβουλευτική διαδικασία, η συζήτηση για πρόταση μομφής, δεν είναι αρκετά σοβαρός λόγος για να ψηφίσει ένας Βουλευτής. Άρα, επιβεβαιώνεται αυτό που λέγαμε στην αρχή, ότι ένας εισαγγελέας είναι ρυθμιστής της ποιότητας του πολιτεύματος και της νομιμοποίησης της Κυβέρνησης.
Όμως, θα σας πω το πιο σημαντικό. Δεν φοβάστε την ψήφο των χρυσαυγιτών, φοβάστε τη γλώσσα της αλήθειας, να μην ακουστούν εδώ μέσα πράγματα τα οποία σας πονούν. Θέλετε να στερήσετε μαζί με την ελευθερία αυτών των ανθρώπων και το δικαίωμα του να μιλούν ελεύθερα και να λένε τα πράγματα με το όνομά τους, να μιλούν με τη γλώσσα της αλήθειας, όσο ωμή και εάν ακούγεται. 
Επειδή, όμως, εμείς ακόμη και μέσα από τα κελιά των φυλακών, τα κελιά της τιμής όπως τα χαρακτηρίζουμε, δεν σκύβουμε το κεφάλι, δεν θα σας κάνουμε το χατίρι. Για το λόγο αυτό θα καταθέσω στα Πρακτικά τρία αντίτυπα μίας επιστολής, αφού σας διαβάσω αυτολεξεί την επιστολή που μας απέστειλε ο Γενικός Γραμματέας του Κινήματος, που απευθύνεται τόσο στον ελληνικό λαό που έχει την τιμή να εκπροσωπεί, όσο και στο ελληνικό Κοινοβούλιο. Διαβάζω: «Ευρισκόμενος στις φυλακές Κορυδαλλού κατόπιν μίας πρωτοφανούς πολιτικής διώξεως, η οποία υπήρξε καρπός μιας ωμής και ομολογημένης πολιτικής παρεμβάσεως, καταγγέλλω τόσο για λογαριασμό μου όσο και για λογαριασμό των συγκρατουμένων μου Βουλευτών, Ιωάννου Λαγού και Χρήστου Παππά, ότι τάσσομαι υπέρ της προτάσεως δυσπιστίας κατά της Κυβερνήσεως Σαμαρά-Βενιζέλου, την οποία θεωρούμε εθνικά επικίνδυνη και υποτελή σε ξένα συμφέροντα και κέντρα εξουσίας. Υπέρ της δυσπιστίας ενάντια σε μία Κυβέρνηση της οποίας η πολιτική έχει ήδη οδηγήσει το λαό μας σε εξαθλίωση και την πατρίδα μας στην εκχώρηση της εθνικής της κυριαρχίας. 
Επίσης, καταγγέλλουμε αυτούς που φρόντισαν να μας αφαιρέσουν κατ’ ουσίαν τα πολιτικά μας δικαιώματα με μία πρωτοφανή για το κράτος δικαίου, που υποτίθεται ότι έχουμε, μεθόδευση. 
Αθήνα, 10-11-2013. Ν.Γ. Μιχαλολιάκος, Γενικός Γραμματέας Λαϊκού Συνδέσμου-Χρυσή Αυγή, Βουλευτής Α΄ Αθηνών. Χρήστος Η. Παππάς, Βουλευτής Επικρατείας. Ιωάννης Ε. Λαγός, Βουλευτής Β΄ Πειραιώς».
(Χειροκροτήματα από την πτέρυγα της Χρυσής Αυγής)
Την καταθέτω για τα Πρακτικά.
(Στο σημείο αυτό ο Βουλευτής κ. Αρτέμιος Ματθαιόπουλος καταθέτει για τα Πρακτικά την προαναφερθείσα επιστολή, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Απαιτούμε για το λόγο αυτό η τοποθέτηση του Αρχηγού και των άλλων δύο προφυλακισμένων Βουλευτών να προσμετρηθεί στην ψηφοφορία ως έγκυρη, δηλαδή να προσμετρηθούν άλλα τρία «ΝΑΙ» υπέρ της προτάσεως μομφής κατά της Κυβέρνησης. Αυτό είναι αίτημα προς το Προεδρείο και παρακαλώ να το δείτε.
Συνοψίζοντας, λοιπόν, είναι ηλίου φαεινότερον ότι εδώ μιλούμε για μία θεσμική εκτροπή, για ένα συνταγματικό πραξικόπημα -άκουσον-άκουσον!- από τους ίδιους τους εκπροσώπους του κατ’ επίφαση συνταγματικού τόξου. Το καταγγέλλουμε αυτό, όχι σαν θύματα αυτής της εκτροπής, αλλά σαν άτομα τα οποία σεβόμαστε τη θεσμική μας ιδιότητα, σαν άτομα τα οποία πιστεύουμε στην απαρέγκλιτη τήρηση των νόμων και δεν δεχόμαστε ως ηθικό ή νόμιμο την ατιμωρησία πολιτικών προσώπων που έχουν διαπράξει τέτοια ειδεχθή εγκλήματα. 
Κάποιοι επικαλέστηκαν το περιστατικό που συνέβη χθες στο Ραδιομέγαρο και βάσει αυτού του περιστατικού καταγγέλλουν την Κυβέρνηση. Δεν θα μπούμε σε αυτή τη διαδικασία, ακριβώς διότι θεωρούμε ότι όλο αυτό γίνεται σαν ένα επικοινωνιακό κόλπο, για να αποπροσανατολιστεί η κοινή γνώμη από τα νέα μέτρα που έρχονται. 
Το τι γίνεται στην ΕΡΤ είναι η κορυφή του παγόβουνου, γιατί πίσω απ’ αυτήν την επικοινωνιακή φούσκα έρχεται το νέο μνημόνιο. Ήρθε προ ημερών η τρόικα, απαίτησε νέα μέτρα, τα οποία εσείς εξαρχής είπατε ότι δεν θα έρθουν, μετά τα χαρακτηρίσατε οριζόντια, μετά τα είπατε αλλιώς και σήμερα ζητάτε από τον ελληνικό λαό να μην συνταχθεί με την πρόταση μομφής εναντίον της Κυβέρνησης, γιατί έρχονται επενδυτικό κλίμα και ανάπτυξη που θα ανορθώσουν την ελληνική οικονομία. Όπως δεν σας πιστέψαμε τρία χρόνια πριν, όταν φέρατε το μνημόνιο, έτσι δεν σας πιστεύουμε και σήμερα.                           
Δεν είναι όμως μόνο ο οικονομικός παράγοντας για τον οποίον κατηγορούμε την Κυβέρνηση. Δεν κατηγορούμε με την πρόταση αυτή την Κυβέρνηση, κατηγορούμε και τη συγκυβέρνηση και τη συμπολίτευση και την Αξιωματική Αντιπολίτευση. 
Με λίγα λόγια, κατηγορούμε όλο το σάπιο πολιτικό κατεστημένο, το οποίο ξέρει εδώ και τέσσερεις δεκαετίες ένα και μόνο πράγμα να κάνει καλά, να λεηλατεί τον κόπο και τον ιδρώτα του ελληνικού λαού, να τον κοροϊδεύει ζητώντας ψήφο μόνο όποτε την έχει ανάγκη και όλο το υπόλοιπο διάστημα να κάνει επικοινωνιακά τρικ εδώ, μαλώνοντας ο ένας με τον άλλον, εις βάρος των Ελλήνων, που τους έφεραν σε αυτήν εδώ τη θέση. Καταδικάζουμε συλλήβδην όλο το πολιτικό κατεστημένο, το οποίο έχει καταδικάσει έναν ολόκληρο λαό σε ανέχεια, φτώχεια και ένδεια. 
Δεν είναι τυχαίο το γεγονός ότι επιλέχθηκε τη συγκεκριμένη χρονική στιγμή να συζητήσουμε μια τέτοια πρόταση μομφής. Έπρεπε ήδη να καταδικαστεί η Κυβέρνηση, όταν τίμησε την υπογραφή της Ελλάδας λέγοντας «Θα συνεχίσουμε να τιμάμε τις δανειακές συμβάσεις απέναντι στους ξένους εταίρους. Και είδαμε ποια είναι τα αποτελέσματα αυτών των συμβάσεων. 
Το ερώτημα που παραμένει είναι το μετά -γιατί πολλές φορές τέθηκε εδώ το ζητούμενο ότι ναι, πρέπει αυτή η Κυβέρνηση να πέσει. Συμφωνούμε και επαυξάνουμε, αλλά το θέμα είναι τι θα επακολουθήσει. Θα έρθει ένα νέο ΠΑΣΟΚ; Θα έρθει ένα παλαιοκομματικό ΠΑΣΟΚ; Θα έρθει μία κυβέρνηση που θα ακολουθήσει το ίδιο μονοπάτι και θα συνεχίσει ο λαός να ζει σε τέτοια μαύρα χάλια; 
Για εμάς, δεν υπάρχει δίλημμα απέναντι στους δύο ορισμούς, είτε με το κράτος είτε με το έθνος. Ο Ίων Δραγούμης έλεγε κάτι πάρα πολύ απλό και έξυπνο, το οποίο μας βρίσκει απόλυτα σύμφωνους. Έλεγε «Όταν το κράτος είναι εναντίον του Έθνους, ή πρέπει να αλλάξει ή πρέπει να χαθεί». Αυτό κάνει σήμερα η Χρυσή Αυγή: Εφόσον δεν μπορεί να αλλάξει το δικό σας κράτος, θα καταστραφείτε από μόνοι σας και θα ανοικοδομήσουμε την Ελλάδα που αξίζει στους Έλληνες. Μία μεγάλη Ελλάδα, ελεύθερη, δυνατή, ανεξάρτητη και περήφανη. 
Για το λόγο αυτό, λέμε ότι καταδικάζουμε την Κυβέρνηση, στηρίζουμε την πρόταση μομφής της Κυβέρνησης, αλλά με μία διαχωριστική γραμμή. Δεν συντασσόμαστε με το υπόλοιπο πολιτικό σύστημα, στεκόμαστε απέναντί του και έχουμε αποδείξει ποιο είναι το τίμημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι πέντε μαθητές και μαθήτριες και τρεις εκπαιδευτικοί από το Δημοτικό Σχολείο Κολοκυνθούς Καστοριάς και το 2ο Δημοτικό Σχολείο Μανιάκων Καστοριάς. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο συνάδελφος κ. Αθανασίου, έχει το λόγο για πέντε λεπτά.</ChairmanSpeech>
<Speech><Parlmember>ΑΘΑΝΑΣΙΟΣ ΑΘΑΝΑΣΙΟΥ</Parlmember>: Κύριε Πρόεδρε, θα προσπαθήσω η πρώτη φράση μου να είναι ευχάριστη στη Νέα Δημοκρατία και το ΠΑΣΟΚ. Λυπάμαι που υπογράφω πρόταση δυσπιστίας απέναντι σε μια θαυμάσια Κυβέρνηση, που αποκηρύσσει τα άκρα και ακολουθεί τη μέση οδό.
Το «μαύρο» στην ΕΡΤ δεν είναι ακρότητα, αλλά μέση οδός. Να σου χτυπούν την πόρτα τα ΜΑΤ στις 4.30΄ τα χαράματα δεν είναι ακρότητα αλλά μέση οδός. Να πετσοκόβεις τον μισθό του άλλου, ώστε να μην μπορεί να πληρώσει το στεγαστικό του και μετά να του παίρνεις το σπίτι, δεν είναι ακρότητα, είναι άνθος πολιτικού πολιτισμού, είναι εξάνθημα αριστοτελικής μεσότητας. Να επιβάλεις χαράτσια ακόμη και στις τρώγλες δεν είναι οθωμανική ακρότητα, είναι μέση οδός. Να δηλώνεις στο «MEGA» ότι ο ΣΥΡΙΖΑ δεν θέλει την επιτυχία της Ελλάδας δεν είναι ακρότητα, πόσω μάλλον κακοήθεια. Δεν είναι ένταξη του πολιτικού σου αντιπάλου στην τάξη των μισητών εχθρών, δεν είναι στρατηγική της έντασης, είναι μέση οδός, είναι προσήλωση στην ηπιότητα, θυσία στην ομαλότητα. Να φορολογείς την αγριελιά στα Γκράβαρα και τη χλόη στο Κολοκοτρωνίτσι δεν είναι ακρότητα, είναι μέση οδός. 
Το πεζοδρόμιο είναι ακρότητα, όπως άκουσα χθες. Η χρήση «BMW», αξίας 750 χιλιάδων ευρώ, εκ μέρους Υπουργών είναι μεσότητα. Να θυσιάζεις σχεδόν όλους τους Έλληνες, εκτός βέβαια από τον εαυτό σου, για να σώσεις την Ελλάδα, δεν είναι ακρότητα, είναι μέση οδός. 
Καταπληκτική η μεσότητα, το λέει κι ο θείος Πλάτων, το αναφέρει επανειλημμένα κι ο παππούς Αριστοτέλης. Ωραία. Και η μέση τάξη που υμνούσατε ως Νέα Δημοκρατία -τουλάχιστον ως Νέα Δημοκρατία- πού πήγε; Την ποδοπατήσατε, την εξαφανίσατε, την πνίξατε στα χρέη. 
Το σύνολο του ιδιωτικού δανεισμού αγγίζει τα 222 δισεκατομμύρια ευρώ. Ενυπόθηκα στεγαστικά 72 δισεκατομμύρια, καταναλωτικά 29 δισεκατομμύρια, επιχειρηματικά 105,5 δισεκατομμύρια. Είναι ιλιγγιώδης η ταχύτητα αύξησης των κόκκινων δανείων.
Ακούστε: Το 2010 10,4%. Το 2011 15,9%. Το 2012 24,2%. Το πρώτο τρίμηνο του 2013 28%. Σε χρόνο ρεκόρ το 1/3 των ιδιωτικών δανείων κατέστη αδύνατο να αποπληρωθούν. Έτσι οδηγήσατε την αγαπημένη σας ιδιωτική οικονομία στον γκρεμό.
Λέτε ψευδώς «ΣΥΡΙΖΑ ίσον υπέρ του κράτους, Νέα Δημοκρατία υπέρ του ιδιωτικού τομέα». Ουαί ημίν! Εσείς, οι εραστές της ιδιωτικής οικονομίας –και εμείς την εκτιμούμε ως έντιμοι φίλοι της, αν και εκείνη είναι έντιμη- εσείς οι αυτοπροβαλλόμενοι ως αποκλειστικοί εραστές της ιδιωτικής οικονομίας, τι κάνετε; Εκδίδετε ασύστολα και φθηνά την αγαπημένη σας, μέσω φόρων και ΤΑΙΠΕΔ. Στραγγίζει ο ιδιωτικός τομέας από τους τελευταίους κεφαλαιακούς πόρους του, όπου αυτοί υπάρχουν ακόμη.
Τι να πρωτομνημονεύσεις; Την εκροή των ιδιωτικών πιστώσεων και καταθέσεων στο εξωτερικό; Την επιβολή χρηματοπιστωτικού apartheid, μεταξύ Βορρά και Νότου; Με 2% δανείζουν τις επιχειρήσεις στο Βορρά, με 10% στην Ελλάδα. Τον συνεχή ευτελισμό των περιουσιακών στοιχείων των ιδιωτών και των πάσης φύσεως εταιρειών; Τη μετατροπή των υγιών επιχειρήσεων σε προβληματικές; Τη βιοχαλκοποίησή τους; Έχετε λύση γι’ αυτά; Θα τολμήσετε να κουρέψετε το χρέος των ιδιωτών, των στεγαστικών δανείων, των καταναλωτικών, των μικροεπιχειρηματιών; Θα επιβιώσει κανένα mini market; Το ψωμί είναι τώρα το θέμα. Τα άλλα είναι φρου-φρου και αρώματα.
Τελικά, ποιος ρίχνει σαν Άσαντ ή σαν τζιχαντιστής χημικά στην ιδιωτική οικονομία; Ο Αλέξης Τσίπρας, που τον λέτε κρατιστή, ή ο εραστής της ιδιωτικής οικονομίας, Αντώνης Σαμαράς;
Πολλά είπα, κύριε Πρόεδρε. Μόνο μια φράση για την πρόταση δυσπιστίας.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν έχετε εξαντλήσει τον χρόνο σας. Έχετε και άλλο χρόνο.</ChairmanSpeech>
<Speech><Parlmember>ΑΘΑΝΑΣΙΟΣ ΑΘΑΝΑΣΙΟΥ</Parlmember>: Για την πρόταση δυσπιστίας ή πρόταση μομφής, όπως λεγόταν παλιά, αρκεί μια φράση: Αυτοί που πτώχευσαν την Ελλάδα, ΠΑΣΟΚ και Νέα Δημοκρατία, αυτοί που τη γονάτισαν, Νέα Δημοκρατία και ΠΑΣΟΚ, αυτοί που την εξευτέλισαν, γαλάζιοι και πράσινοι, αυτοί οι ίδιοι την κυβερνούν σήμερα. Δεν πρέπει να τους μεμφθείς, να δυσπιστήσεις τουλάχιστον; Για εμένα, αν δεν το κάνεις, δεν είσαι ο Έλληνας που χρειάζεται σήμερα η σαμαρωμένη χώρα. 
Κάτι άλλο. Μία άλλη πρωτότυπη δημοσκόπηση, γιατί κάτι ακούστηκε και για δημοσκοπήσεις. Σήμερα παρατηρούμε το εξής φαινόμενο όπου και σήμερα σχεδόν όλοι οι Βουλευτές της Συμπολίτευσης το έκαναν. Αναφέρονταν διαρκώς στο όνομα του Τσίπρα. Βγείτε στον κόσμο. Μία στις δύο λέξεις που ακούγονται στην Ελλάδα είναι η λέξη Τσίπρας. 
Καλομελέτα κι έρχεται, κακομελέτα και δεν φεύγει.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο συνάδελφος κ. Σαχινίδης για πέντε λεπτά.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Σας ευχαριστώ, κύριε Πρόεδρε.
Κυρίες και κύριοι συνάδελφοι, κάποιος θα μπορούσε να εκλάβει τη σημερινή συζήτηση της πρότασης δυσπιστίας κατά της Κυβέρνησης ως μία απόπειρα του ΣΥΡΙΖΑ να διεκδικήσει ψήφο εμπιστοσύνης στη δική του πρόταση για έξοδο από την κρίση, στο δικό του οικονομικό πρόγραμμα.
Μακάρι να υπήρχε και ψήφος εμπιστοσύνης προς την Αξιωματική Αντιπολίτευση, αν αυτό είναι να συμβάλει στη διαμόρφωση ευρύτερων πολιτικών συναινέσεων, για να αντιμετωπιστούν έκτακτες συνθήκες, όπως οι τωρινές. Σε μία τέτοια όμως, περίπτωση, θα αρνιόμουν να δώσω ψήφο εμπιστοσύνης στον ΣΥΡΙΖΑ, γιατί αρνείται να αναλάβει τις ευθύνες του. Ως ένα μικρό κόμμα της αντιπολίτευσης του 4%, δεν δέχθηκε να αναλάβει την παραμικρή ευθύνη, κατά την εξαιρετικά δύσκολη περίοδο 2009-2012.
Αντίθετα, πολέμησε με τον πιο άγριο τρόπο, την προσπάθεια που κατέβαλε η κυβέρνηση του ΠΑΣΟΚ, να αντιμετωπίσει μόνη της τη μεγαλύτερη μεταπολεμικά κρίση, με την οποία βρέθηκε αντιμέτωπη η χώρα. Τότε που η χώρα χρειαζόταν τη μεγαλύτερη δυνατή, πολιτική και κοινωνική συναίνεση, για να ενισχύσει τη διαπραγματευτική της θέση, σε μία βαθύτατα συντηρητική Ευρώπη και να ελαχιστοποιήσει το οικονομικό κόστος της κρίσης, ο ΣΥΡΙΖΑ τροφοδοτούσε τη σύγκρουση. 
Το ίδιο έλλειμμα ευθύνης έδειξε ο ΣΥΡΙΖΑ και από τη θέση της Αξιωματικής Αντιπολίτευσης την επομένη των εκλογών του Μαΐου και του Ιουνίου του 2012, ακόμη κι όταν έλαβε το 26% των ψήφων. Προτίμησε τη βεβαιότητα και την ευκολία της άρνησης και της απόρριψης από τη συμμετοχή στη συνδιαμόρφωση της επόμενης ημέρας για τη χώρα. Γιατί η ένταση της κρίσης επέβαλε και επιβάλλει να επανεξετάσουμε όλες τις λειτουργίες της χώρας, είτε αυτές αφορούν το πολιτικό σύστημα και τις τρεις εξουσίες είτε αυτές αφορούν τον τρόπο λειτουργίας της οικονομίας. 
Αυτή είναι η μεγάλη πρόκληση για την επόμενη μέρα που, όμως, διαμορφώνεται τώρα. Τώρα τίθενται τα διλήμματα για το μετασχηματισμό της οικονομίας. Τώρα τίθενται τα διλήμματα για την έξοδο στις αγορές. Τώρα τίθενται τα διλήμματα για την επόμενη ημέρα μετά το μνημόνιο. Τώρα τίθενται τα διλήμματα για τις αλλαγές στον τρόπο λειτουργίας του πολιτικού συστήματος. Και ενώ ο ΣΥΡΙΖΑ είχε τη μοναδική ευκαιρία να συνδιαμορφώσει το τελικό αποτέλεσμα, συμμετέχοντας σε μία κυβέρνηση όπου με την παρουσία του το κέντρο βάρους δεν θα έγερνε προς τα δεξιά, προτίμησε την ανέξοδη και εύκολη λύση της αντιπολίτευσης. 
Από τις τοποθετήσεις των συναδέλφων της Αξιωματικής Αντιπολίτευσης διαπιστώνει κανείς για άλλη μια φορά ότι είναι όμηροι ενός Αριστερού λαϊκισμού, ο οποίος έχει την ίδια κρυφή γοητεία με τον δεξιό λαϊκισμό των «Ζαππείων» της Νέας Δημοκρατίας. Προκύπτει ότι ο ΣΥΡΙΖΑ έχει μια πρόταση για την οικονομία όπου η πλειοψηφία των πολιτών δεν θα πληρώνει καθόλου φόρους ή θα πληρώνει ελάχιστους. Αλλά το κράτος θα συντηρεί ένα μέγεθος παροχών στον τομέα της υγείας, της παιδείας και της πρόνοιας που θα το ζήλευαν και οι πλέον οικονομικά ισχυρές χώρες του σκανδιναβικού Βορρά: Τους φόρους θα τους πληρώνουν μόνο οι έχοντες μεγάλα εισοδήματα και περιουσία ή μπορεί ούτε και αυτοί, αν λάβουμε υπ’ όψιν το υστερόγραφο σε άρθρο του κ. Τσακαλώτου στην «ΑΥΓΗ» στις 3 Νοεμβρίου 2013, όπου καλεί τους συντρόφους του να ενημερώνονται για τις θέσεις που διαμορφώνονται σε διάφορα όργανα του κόμματος και να κάνουν την τιμή να καταθέτουν πρώτα εκεί τις ενδιαφέρουσες αριστερές –σε εισαγωγικά από τον κ. Τσακαλώτο- απόψεις τους για τη φορολογία. 
Και τι θα γίνει αν προκύψουν ελλείμματα; Σύμφωνα με άρθρο στην «ΑΥΓΗ» της 9ης Νοεμβρίου 2013, θα καταπολεμηθούν με μεγαλύτερα ελλείμματα που θα τροφοδοτήσουν την ανάπτυξη, για να τα μειώσουμε μέσω αυτής. Τι κρίμα για αυτούς που αυτήν τη συνταγή τη δοκίμασε η Κυβέρνηση Καραμανλή την περίοδο 2007-2009 με το τεράστιο έλλειμμα 15,6% του ΑΕΠ και με ύφεση 3%! Με αυτήν την πρόταση είναι φανερό ότι τα στελέχη του ΣΥΡΙΖΑ όχι μόνο διαβάζουν τις αριστερές σελίδες του Κέυνς, παραλείποντας τις δεξιές, αλλά δείχνουν να αγνοούν και την πολύ νωπή ιστορία του τόπου. 
Στο ερώτημα ποιος θα μας δανείζει όσο θα υπάρχουν ελλείμματα, ο ΣΥΡΙΖΑ απαντά ότι θα μας δανείζουν αυτοί, των οποίων τα δάνεια θα τα κουρέψει ή, όπως είπε σε πρόσφατη ομιλία του ο Πρόεδρός του, θα τα εξυπηρετεί η χώρα μόνο όταν θα έχει ανάπτυξη. Όμως, οι καιροί κατά τους οποίους κυβερνιόμασταν με δανεικά για παροχές, με όλο και περισσότερα δανεικά σε βάρος των παιδιών μας και των παιδιών των παιδιών μας για να ικανοποιείται κάθε λογικό και παράλογο αίτημα κάθε κοινωνικής ομάδας, παρήλθαν ανεπιστρεπτί. Η παρούσα πολιτική τάξη, αλλά και οι επόμενες του ορατού μέλλοντος θα παίρνουν δύσκολες και όχι ευχάριστες αποφάσεις σε όποιο κόμμα και αν ο λαός δώσει την εξουσία. Συνεπώς, είναι έντιμο να λέμε στο λαό την αλήθεια. 
Στην μετά το μνημόνιο Ελλάδα το επίπεδο των δαπανών, καθώς επίσης και των φορολογικών εσόδων θα καθοριστεί από τις επιλογές που θέλουμε να κάνουμε. Υπερασπίζομαι την άποψη ότι η σοσιαλδημοκρατία μπορεί να μείνει συνεπής απέναντι στις δεσμεύσεις για παροχές σε παιδεία, υγεία και πρόνοια μόνο μέσω της διαμόρφωσης προϋποθέσεων για μία ταχέως αναπτυσσόμενη οικονομία, που θα της επιτρέπει να συλλέγει φορολογικά έσοδα και να συντηρεί το κοινωνικό κράτος που επιθυμεί, προκειμένου να προστατεύσει αυτούς που έχουν ανάγκη. Αυτό σημαίνει φορολόγηση στην περιουσία κατά προτεραιότητα και βέβαια, φορολόγηση στην κατανάλωση και στο εισόδημα. Απέναντι σε αυτή την αντίληψη είναι η νεοφιλελεύθερη άποψη. Άποψη που θέλει ελάχιστο κράτος και ελάχιστους φόρους. Κάποιοι συνάδελφοι από τη Νέα Δημοκρατία έχουν πολλές φορές υπερασπιστεί αυτήν την άποψη. Όχι εμείς.
Σήμερα στηρίζουμε την ίδια Κυβέρνηση, παρά τις ιδεολογικές μας διαφορές, γιατί κρίνουμε ότι αυτό επέβαλε η ανάγκη να συγκροτηθεί κυβέρνηση μετά από δύο αλλεπάλληλες εκλογές, που οδήγησαν τη χώρα στην αβεβαιότητα και στα πρόθυρα της χρεοκοπίας. Αποτρέψαμε αυτό το ενδεχόμενο. Δεν ξέρουμε ακόμη πού θα μας βγάλει αυτή η προσπάθεια, την οποία ξεκίνησε μόνο του το ΠΑΣΟΚ το 2010. Ξέρουμε, όμως, ότι όπου και να μας οδηγήσει, θα είναι ένα περιβάλλον πολύ διαφορετικό από αυτό που συνηθίσαμε. Και πως αν θέλουμε να επηρεάσουμε την κατεύθυνση και να προσαρμοστούμε στο περιβάλλον αυτό, χρειάζεται κοινή προσπάθεια. Χρειάζεται συναίνεση.
Αν θέλουμε, όπως είπε ένας μαρξιστής ιστορικός που πρόσφατα πέθανε, να έχουμε ένα αναγνωρίσιμο μέλλον, δεν μπορεί να παρατείνουμε το παρελθόν ή το παρόν. Και επειδή η πρόταση εμπιστοσύνης που ζητάει ο ΣΥΡΙΖΑ υπονοεί όχι μόνο παράταση, αλλά αντιγραφή του παρελθόντος, δεν θα δώσω ψήφο εμπιστοσύνης στο ΣΥΡΙΖΑ. 
Σας ευχαριστώ, κύριε Πρόεδρε.</Speech> 
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ορίστε.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Δεν νομίζω ότι αυτήν τη φορά θα πείτε ότι δεν αναφέρθηκε σε εμένα!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πολιτικά αναφέρθηκε σε εσάς, αλλά εν πάση περιπτώσει…</ChairmanSpeech> 
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): …και κακώς γίνονται οι αναφορές…</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Πρέπει να μου δώσετε το λόγο.</Speech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Πολιτικά αναφέρθηκε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Τσακαλώτο, μισό λεπτό. Όλοι οι Βουλευτές εδώ και πριν από λίγο αναφέρθηκαν ο ένας στον άλλον. Κακώς αναφέρονται. Εάν δίνουμε επί προσωπικού…</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Όχι, κύριε Πρόεδρε, έχει προκαλέσει διαμαρτυρίες…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ποιος διαμαρτύρεται, δεν κατάλαβα;</ChairmanSpeech> 
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Πρέπει να μου δώσετε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Πολιτικά έκανε αναφορά. Δεν έθιξε εσάς.</ChairmanSpeech>
<Speech><Parlmember>ΦΙΛΙΠΠΟΣ ΣΑΧΙΝΙΔΗΣ</Parlmember>: Να τον δώσετε, κύριε Πρόεδρε.</Speech>
<Speech><Parlmember>ΘΕΑΝΩ ΦΩΤΙΟΥ</Parlmember>: Δώστε του ένα λεπτό. Θα είχαμε τελειώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν έχω κανένα πρόβλημα. Εγώ σας λέω, παρά τον Κανονισμό, να εξηγήσετε για ένα λεπτό. Αλλά εν πάση περιπτώσει, σας παρακαλώ όλους να μην κάνετε προσωπικές αναφορές. Το λέω συνέχεια.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Κύριε Πρόεδρε, νομίζω για τα δώδεκα χρόνια…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μπορείτε πρώτα να εξηγήσετε το θέμα επί προσωπικού, για να τηρούμε τον Κανονισμό.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Αυτό κάνω. Ένα λεπτό θα μου δώσετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ωραία, έχετε ένα λεπτό για να μας πείτε όμως πού συνίσταται το προσωπικό.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Για δώδεκα χρόνια πριν από την κρίση του 2008, αν δεν κάνω λάθος, το ΠΑΣΟΚ κυβερνούσε τουλάχιστον στα οκτώ -παραπάνω από τα μισά. Δεν είναι δυνατόν ο λαϊκισμός να είναι μόνο της Αριστεράς και της Δεξιάς και το ΠΑΣΟΚ να μην έχει καμμία ευθύνη σε αυτό το...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αυτό είναι προσωπικό;</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Και γι’ αυτό το λόγο πρέπει ο κ. Σαχινίδης να είναι ιδιαίτερα προσεκτικός όταν διαβάζει κείμενα. Κι όταν διαβάζει κείμενα και λέει ότι εμείς δεν θα φορολογήσουμε κανέναν εκτός από τους πολύ πλούσιους και δεν θα έχουμε μία δίκαια φορολόγηση, πρέπει να είναι ιδιαίτερα προσεκτικός, γιατί ήταν και μέσα στις Κυβερνήσεις πριν το 2008…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Λοιπόν, τελειώσατε. Δεν υπάρχει προσωπικό.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Μου δώσατε ένα λεπτό, κύριε Πρόεδρε!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τελειώσατε. Σας είπα, κύριε Τσακαλώτο, τελείωσε το προσωπικό…</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Δεν τελείωσα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κρίνει το Προεδρείο ότι δεν υπάρχει προσωπικό και το καταλαβαίνετε κι ο ίδιος.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Δεν μου βάλατε το χρόνο. Με κόψατε. Έχω ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ! Αντί να εξηγήσετε το προσωπικό σας θέμα, κάνετε ολόκληρη ανάλυση.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Μα δεν με αφήνετε να το εξηγήσω.</Speech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember>: Πού είναι το προσωπικό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τελείωσε. Κρίνει το Προεδρείο ότι δεν υπάρχει θέμα επί προσωπικού.
Το λόγο έχει η επόμενη ομιλήτρια, Βουλευτής των Ανεξάρτητων Ελλήνων, κ. Σταυρούλα Ξουλίδου για πέντε λεπτά.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, στην Αίθουσα αυτή, που η ιστορική πολιτική φυσιογνωμία του αειμνήστου Χαριλάου Τρικούπη είχε εκφράσει τις επικριτικές απόψεις του σχετικά με το «τις πταίει», καλούμαστε σήμερα να λάβουμε κρίσιμες αποφάσεις για το μέλλον αυτού του τόπου. Διότι η παραμονή της συγκυβέρνησης στην εξουσία ή όχι είναι καθοριστική για την μελλοντική πορεία της χώρας μας. Πορεία προς την πραγματική μεταρρύθμιση με όρους εθνικής κυριαρχίας ή προς την ύφεση, την υποτέλεια και την υποταγή;
Κύριοι της συγκυβέρνησης, βάλατε λουκέτο στα πανεπιστήμια, κλείσατε σχολεία, καταδικάσατε τους εκπαιδευτικούς στην ανεργία και στερήσατε από τους μαθητές το δικαίωμα στη δημόσια εκπαίδευση με αξιώσεις, αποδιοργανώσατε το σύστημα υγείας, διαλύσατε την κοινωνική συνοχή, οδηγήσατε χιλιάδες συμπολίτες μας στην έλλειψη αξιοπρέπειας, στην απόγνωση, ακόμα και στην αυτοκτονία. Αναρωτιέμαι, μήπως έχετε σκοπό να βάλετε λουκέτο σε ολόκληρη τη χώρα; Αναρωτιέμαι τι άλλο πρέπει να γίνει για να καταλάβετε ότι είστε ακατάλληλοι για να μας κυβερνάτε.
Με τις διαβλητές πολιτικές σας τα τελευταία τριάντα χρόνια οδηγήσατε τη χώρα στη σημερινή κατάσταση. Εγκαθιδρύσατε το λαϊκισμό και τις πελατειακές σχέσεις κράτους-πολίτη, είπατε κατά συρροή ανακρίβειες και ψεύδη, υφαρπάξατε τη συναίνεση του ελληνικού λαού και στο τέλος τον οδηγήσατε στην εξαθλίωση, διασπαθίσατε το δημόσιο χρήμα με μίζες, απάτες, σκάνδαλα και η λίστα δεν έχει τέλος. Οδηγήσατε το καράβι με μαθηματική ακρίβεια στο ναυάγιο και κατόπιν στραφήκατε στον εξωτερικό δανεισμό, για να καλύψετε τα τεράστια δημοσιονομικά κενά που άφησε το πέρασμά σας από την εξουσία.
Με τους όρους των δανείων που υπογράψατε, υποθηκεύσατε το μέλλον της χώρας. Συμφωνήσατε σε μνημόνια συνεργασίας με τους ξένους δανειστές μας που δεν επιδιώκουν τίποτε άλλο από την εξυπηρέτηση των ιδιοτελών τους συμφερόντων σε βάρος ολόκληρων κρατών. 
Υποστηρίζετε ότι όλα τα μέτρα των μνημονίων είναι βασική προϋπόθεση για την επάνοδο της χώρας σε τροχιά ανάπτυξης και την εξασφάλιση της οικονομικής της ανεξαρτησίας και αυτοτέλειας. Στην πραγματικότητα, όμως, έχετε καταφέρει καίρια χτυπήματα και στην εθνική κυριαρχία της χώρας. Δεν έχετε το θάρρος και την ευθιξία να παραδεχτείτε ότι οι πολιτικές των μνημονίων δεν βγάζουν την Ελλάδα από το αδιέξοδο, αλλά αντιθέτως την οδηγούν με βεβαιότητα σε ακόμα μεγαλύτερη ύφεση, σε απώλεια της ανταγωνιστικότητάς της και τελικά απώλεια της εθνικής κυριαρχίας. 
Ίσως και να ενοχληθείτε αν σας αποκαλέσουμε δοσίλογους και επικίνδυνους. Σίγουρα, όμως, δεν είστε πατριώτες. Είστε και παράνομοι, είστε και ανήθικοι, είστε και ανίκανοι! Η χώρα παραλύει και εσείς συνεχίζετε τον αγώνα σας για τη δήθεν σωτηρία της Ελλάδος. Στην πραγματικότητα, αυτό που κάνετε είναι να οδηγείτε τη χώρα σε ολοκληρωτική καταστροφή. Το μόνο αποτέλεσμα του επαχθούς έργου σας είναι το ξεπούλημα της Ελλάδας. 
Ως πότε θα μιλάτε με αοριστολογίες; Πείτε μας, κύριοι της συγκυβέρνησης ή, μάλλον, καλύτερα, πείτε μας κύριοι των αγγελιαφόρων των ξένων συμφερόντων, ως πότε θα κοροϊδεύετε τον ελληνικό λαό και θα ζείτε εις βάρος του; 
Οι στείροι βερμπαλισμοί σας απέχουν παρασάγγας από τις προεκλογικές σας εξαγγελίες για πολιτική διακυβέρνηση ήθους. 
Μήπως να υπενθυμίσω στον κύριο Πρωθυπουργό, ο οποίος λείπει, τις προεκλογικές εξαγγελίες για ηθική και δικαιοσύνη στην πολιτική διακυβέρνηση, για αλλαγή νόμου «περί ευθύνης Υπουργών», για απόδοση ευθυνών για την είσοδο της Ελλάδος στο μνημόνιο, για τον έλεγχο του «πόθεν έσχες» των πολιτικών που άσκησαν εξουσία από το 1974 έως και σήμερα; 
Αναρωτιέμαι: Πως μπορεί να ασκηθεί έλεγχος για την είσοδο της χώρας στο μνημόνιο τη στιγμή που είστε άξιοι συνεχιστές εκείνων που το έπραξαν; 
Για να ξεπεράσει η χώρα την αχαλίνωτη οικονομική και κοινωνική κρίση που διαβαίνει, απαιτείται σκληρή διαπραγμάτευση. Δεν υπάρχουν μαγικά ραβδάκια και καλές νεράιδες που θα βγάλουν σε μία μέρα την Ελλάδα από το αδιέξοδο. Πώς μπορείτε να μιλάτε για διαπραγμάτευση όταν δεν είστε ανεξάρτητοι, αλλά εξαρτώμενοι και υπόδουλοι ξένων συμφερόντων; Σας βαράνε το ταμπούρλο και χορεύετε σύμφωνα με τον ρυθμό που σας υπαγορεύουν. 
Το πρόβλημα που αντιμετωπίζει η χώρα δεν είναι πρόσφατο. Η καταστροφή της χώρας έχει ξεκινήσει πολλά χρόνια πριν. Υποσχεθήκατε ότι θα βρείτε αυτούς που ευθύνονται για την καταστροφή. Πώς είναι δυνατόν να συμβεί αυτό, όταν εσείς οι ίδιοι συγκαλύπτετε αυτούς που κατηγορούνται για ξέπλυμα «μαύρου» χρήματος, για ξεπούλημα του φυσικού και ορυκτού μας πλούτου; 
Υποστηρίζετε ότι καταβάλλεστε από διαφάνεια. Γιατί, λοιπόν, δεν προσέρχεστε αυτοβούλως στις αρμόδιες εισαγγελικές αρχές, χωρίς να σας παραπέμψουμε εμείς οι ίδιοι; 
Βέβαια, πώς μπορούμε να σας εμπιστευτούμε, τη στιγμή που σας παρέδωσαν μία λίστα κι εσείς ψάχνατε σε ποιανού την τσέπη βρίσκεται το περίφημο στικάκι; Είστε ανάξιοι κάθε είδους εμπιστοσύνης. 
Το έργο που έχετε να επιδείξετε είναι μειώσεις μισθών, κατάργηση θέσεων εργασίας από το δημόσιο τομέα, λουκέτα στις επιχειρήσεις, περικοπές στις συντάξεις, σε επιδόματα, σε δαπάνες για την υγεία, αύξηση του αντιτίμου των δημοσίων συγκοινωνιών, κατάργηση φοροαπαλλαγών, αύξηση του ορίου ηλικίας συνταξιοδότησης κατά δύο έτη και μάλιστα το περιβόητο εικοσιπεντάρι για την εισαγωγή στο δημόσιο νοσοκομείο.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε.
Επιμένετε, ακόμα, ότι προσπαθείτε για αναδιάρθρωση; Το τελευταίο κατόρθωμα της μνημονιακής συγκυβέρνησης είναι η «φίμωση» της κρατικής φωνής. Το κλείσιμο της ΕΡΤ, με συνοπτικές διαδικασίες, ύστερα από σαράντα επτά συναπτά έτη, εγείρει πολλά ερωτηματικά. 
Ποιες σκοπιμότητες κρύβονται πίσω από τον «αιφνίδιο θάνατο» της κρατικής τηλεόρασης; Για ποιο λόγο προσπαθείτε να διαλύσετε τη διάφανη και αδιάβλητη ενημέρωση; Στείλατε εν μία νυκτί χιλιάδες εργαζόμενους στην ανεργία και στην απόγνωση και απαξιώσατε τον αγώνα τους, στέλνοντας τα ΜΑΤ στο κτήριο της ΕΡΤ. 
Απευθύνομαι σε εσάς, κύριοι της συγκυβέρνησης: Σταματήστε να γίνεστε συνένοχοι στην καταστροφή της χώρας, σύμφωνα με προδιαγραφές που έχει χαράξει η τρόικα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κυρία συνάδελφε.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Τελειώνω, κύριε Πρόεδρε. 
Δείξτε θάρρος και αξιοπρέπεια, έστω και την τελευταία στιγμή και ελάτε μαζί μας να αγωνιστούμε για ένα καλύτερο μέλλον, για το μέλλον των παιδιών μας. Δεν μας πείθετε πια ότι μάχεστε για την επικράτηση της δημοκρατίας και της νομιμότητας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κυρία συνάδελφε.</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Τελειώνω.
Αντιθέτως, είμαστε βέβαιοι ότι οι αλήθειες περί πρωτογενούς πλεονάσματος είναι μια ακόμα κατάπτυστη κοροϊδία προς τον πολύπαθο ελληνικό λαό!</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία συνάδελφε, μιλάτε εξίμισι λεπτά! Στερείτε το χρόνο από τους άλλους!</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν καταλαβαίνετε ότι παίρνετε χρόνο από τους επόμενους συναδέλφους;</ChairmanSpeech>
<Speech><Parlmember>ΣΤΑΥΡΟΥΛΑ ΞΟΥΛΙΔΟΥ</Parlmember>: Δώσατε χρόνο και στους άλλους.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: «Τρώτε» χρόνο με τις παρεμβάσεις σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ, κύριε Μαριά. Ορίστε μας! Ο χρόνος ομιλίας είναι πέντε λεπτά και τους αφήνω έξι και πάνε στα επτά. Αυτό δεν είναι κατάχρηση; Ορίστε μας!
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τρία λεπτά «φάγατε» με τις παρεμβάσεις σας.
(Θόρυβος από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ.
Ο κ. Δήμας έχει το λόγο για πέντε λεπτά.</ChairmanSpeech>
<Speech><Parlmember>ΧΡΙΣΤΟΣ ΔΗΜΑΣ</Parlmember>: Ευχαριστώ, κύριε Πρόεδρε.
Είναι αδιαμφισβήτητο, αναφαίρετο συνταγματικό δικαίωμα του ΣΥΡΙΖΑ και της εκάστοτε Αξιωματικής Αντιπολίτευσης να καταθέτει πρόταση δυσπιστίας κατά της Κυβέρνησης. Την ίδια στιγμή, βέβαια, είναι και συμβατική υποχρέωση της εκάστοτε Αξιωματικής Αντιπολίτευσης να προτείνει ένα εναλλακτικό σχέδιο διακυβέρνησης της χώρας. Αυτό το εναλλακτικό σχέδιο διακυβέρνησης της χώρας δεν το έχουμε δει. Μέχρι σήμερα αυτό που κάνει ο ΣΥΡΙΖΑ είναι να καταψηφίζει όποια πρόταση κι αν έρχεται στη Βουλή, χωρίς καν να έχει ακούσει τις ουσιαστικές προτάσεις, μία στείρα άρνηση. Αν αυτή η άρνηση μπορεί να εξυπηρετούσε τις ανάγκες ενός μικρού κόμματος της αντιπολίτευσης, σίγουρα δεν εξυπηρετεί τις ανάγκες της Αξιωματικής Αντιπολίτευσης. 
Η κοινή λογική υπαγορεύει πως όταν καταθέτεις πρόταση δυσπιστίας, έχεις έτοιμο ένα εναλλακτικό σχέδιο οικονομικής διακυβέρνησης της χώρας. Όταν ισχυρίζεσαι στο Κοινοβούλιο ότι το «καντήλι» της Κυβέρνησης έχει «σβήσει» ή ότι η Κυβέρνηση έχει φτάσει «στο κύκνειό της άσμα», οφείλεις να έχεις ένα σχέδιο εναλλακτικής διακυβέρνησης. Αν δεν το έχεις αυτό το σχέδιο, τότε δεν είσαι ανεύθυνος αλλά επικίνδυνος, όπως επικίνδυνος είσαι όταν «δυναμιτίζεις» συνεχώς το κλίμα, όταν προσπαθείς να αποσταθεροποιήσεις την πολιτική κατάσταση, όταν επενδύεις στην καταστροφολογία και όταν ελπίζεις ότι οι διαπραγματεύσεις της νόμιμα εκλεγμένης Κυβέρνησης θα αποτύχουν, δηλαδή ουσιαστικά ελπίζεις ότι η χώρα σου θα αποτύχει.
Σ’ αυτό το σημείο θέλω να χαιρετίσω την πρόσφατη δήλωση του Αρχηγού της Αξιωματικής Αντιπολίτευσης κ. Τσίπρα που, έστω καθυστερημένα, έστω από το εξωτερικό, δήλωσε πως ενδεχόμενη έξοδος της Ελλάδας από το ευρώ θα ήταν καταστροφική. Θα ήθελα όμως να έβλεπα τις ίδιες δηλώσεις και από τα στελέχη του ΣΥΡΙΖΑ στο εσωτερικό, ώστε να μην κατηγορηθείτε ότι άλλα λέτε στο εξωτερικό και άλλα στο εσωτερικό, διότι μέχρι πρότινος αυτό που ακούγαμε είναι ότι το νόμισμα δεν είναι φετίχ, ότι η ενδεχόμενη έξοδος της Ελλάδας από το ευρώ δεν θα είναι καταστροφική. Μέχρι πρότινος αυτό που ακούγαμε από το ΣΥΡΙΖΑ ήταν ότι «θα επαναπροσλάβουμε όλους τους απολυμένους του δημοσίου, θα καταργήσουμε μονομερώς το μνημόνιο, θα επαναφέρουμε μισθούς και συντάξεις στα προ κρίσης επίπεδα, θα επανακρατικοποιήσουμε όποιες ΔΕΚΟ έχουν ιδιωτικοποιηθεί, θα αυξήσουμε τη δημόσια δαπάνη σε υγεία, παιδεία, πολιτισμό, τουρισμό, αγροτική ανάπτυξη, μεταφορές, παντού». 
Κυρίες και κύριοι του ΣΥΡΙΖΑ, τόσα «θα» είχαμε πολλά χρόνια να ακούσουμε. Μάλιστα, αυτό που θέλω να τονίσω είναι ότι στη σημερινή ελληνική πραγματικότητα το να υπόσχεσαι είναι ένα ζήτημα. Το να υπόσχεσαι γνωρίζοντας ότι δεν μπορείς να υλοποιήσεις αυτά τα οποία υπόσχεσαι, ισοδυναμεί με το να ψεύδεσαι. Το να υπόσχεσαι όμως κάτι το οποίο γνωρίζεις ότι δεν μπορείς να υλοποιήσεις και παρά ταύτα να επιμένεις σ’ αυτό, ξεπερνά κάθε λογική και κάθε φαντασία. 
Βέβαια, ευτυχώς που υπάρχουν και εντός του ΣΥΡΙΖΑ κάποιες φωνές οι οποίες σας προσγειώνουν ανώμαλα στην πραγματικότητα και σας υπενθυμίζουν ότι δεν έχετε ακόμα πειστική πρόταση για το πώς θα βρείτε τα λεφτά για να κάνετε όλα αυτά τα οποία ισχυρίζεστε.
Με άλλα λόγια, είναι προφανές ότι δεν μπορείτε από τη μία να ισχυρίζεστε ότι θα καταργήσετε το μνημόνιο και από την άλλη να λέτε ότι θα παραμείνουμε εντός της Ευρωζώνης. Δεν μπορούμε να έχουμε και την πίτα ολόκληρη και το σκύλο χορτάτο. Πρέπει να επιλέξετε.
Τέλος, επειδή αυτά τα οποία ενώνουν αυτή τη στιγμή τη χώρα πρέπει να είναι περισσότερα απ’ αυτά τα οποία μας χωρίζουν, θα σας καλέσω να αρχίσουμε από τώρα να συζητάμε για την επικείμενη Αναθεώρηση του Συντάγματος για να δούμε πώς θα οικοδομήσουμε την Ελλάδα του αύριο.
Είναι κάτι το οποίο μας ενδιαφέρει όλους. Να συζητήσουμε για την κατάργηση της βουλευτικής ασυλίας. Να συζητήσουμε για την αλλαγή του νόμου «περί ευθύνης Υπουργών». Να συζητήσουμε για την επανεξέταση της μονιμότητας των δημοσίων υπαλλήλων για τη θέσπιση αντικειμενικών κριτηρίων αξιολόγησής τους. Να συζητήσουμε για την ίδρυση μη κρατικών πανεπιστημίων. Να μπει ένα οριστικό τέρμα στη δυνατότητα κατάληψης δημοσίων κτηρίων. 
Ελάτε να συζητήσουμε για όλα αυτά τα θέματα, διότι ενωμένοι έχουμε τη δυνατότητα να πετύχουμε πολλά. Εάν είμαστε διχασμένοι, έχουμε τη δυνατότητα να βγάλουμε τα μάτια μόνοι μας. 
Επειδή αυτή η πρόταση δυσπιστίας προσπαθεί να διχάσει όχι μόνο το Κοινοβούλιο αλλά τον ελληνικό λαό, την καταψηφίζω. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Δήμα που ήταν συνεπέστατος και ακριβέστατος στο χρόνο. 
Το λόγο έχει η κ. Τριανταφύλλου, που επίσης πιστεύω ότι θα τηρήσει το χρόνο των πέντε λεπτών.</ChairmanSpeech> 
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Ευχαριστώ, κύριε Πρόεδρε.
Η πρόταση μομφής απευθύνεται σε μια Κυβέρνηση αδίστακτη. Είστε αδίστακτοι, αλλά είστε και στριμωγμένοι. Τι σημαίνει αυτό; 
Η Κυβέρνηση στηρίζεται σε εκατόν είκοσι επτά Βουλευτές της Νέας Δημοκρατίας και σε είκοσι οκτώ Βουλευτές του αλληλοσπαραζόμενου και εξαφανιζόμενου ΠΑΣΟΚ. Έχει χρεωθεί –και σωστά- μια καθηλωμένη οικονομία, μια ρημαγμένη χώρα. Το μνημονιακό πρόγραμμα βρίσκεται σε αδιέξοδο και σε πορεία κατάρρευσης, με γενοκτόνα μέτρα που ψηφίστηκαν. 
Πρωτοφανής λιτότητα, ύφεση, φτωχοποίηση, ταφόπλακα στη δημόσια παιδεία και υγεία, παιδιά εκτός παιδικών σταθμών, αποδυνάμωση και κατάργηση του κοινωνικού κράτους, μείωση μισθών και συντάξεων, μείωση του κατώτατου μισθού, ανελέητη επίθεση στα εργασιακά δικαιώματα και διάλυση των εργασιακών σχέσεων, ομηρία των εργαζομένων, εξόντωση με φορομπηχτικά μέτρα σε αγρότες, κτηνοτρόφους, αλιείς με την νέα ΚΑΠ και ΚΑΛΠ, σε μικροεπιχειρηματίες που απειλούνται με λουκέτα, ανασφάλεια, μη παροχή ιατροφαρμακευτικής περίθαλψης, υπερχρεωμένα νοικοκυριά, νοικοκυριά χωρίς ρεύμα και θέρμανση, απόγνωση σε μικροομολογιούχους που έχασαν τα λεφτά τους. 
Αλλά από την άλλη έχει χρεωθεί με ποινικοποίηση των αγώνων, με συνδικαλιστικές διώξεις, με αγροτοδικεία, με απολύσεις και χαράτσια, με δομές που κλείνουν εν μία νυκτί, με πλειστηριασμούς που πλησιάζουν για την πρώτη κατοικία, με αύξηση της φτώχειας από το 20% στο 35%, με αύξηση των αστέγων κατά 40%, με αυτοκτονίες, με νεολαία που μεταναστεύει, με ανεργία επίσημα στο 27,9% και στους νέους πάνω από 60%, με ξεπούλημα του δημόσιου πλούτου, τουρκικά συμφέροντα για τις μαρίνες, κινέζικα συμφέροντα στα λιμάνια, γερμανικά συμφέροντα στην αυτοδιοίκηση. 
Έχετε να αντιμετωπίσετε ένα λαό εξουθενωμένο, με τις θυσίες του χαμένες. Έχετε να αντιμετωπίσετε τα νέα μέτρα παρά τα υποτιθέμενα «όχι». Οι Υπουργοί Οικονομικών και Εργασίας άνοιξαν το θέμα του ασφαλιστικού, με περικοπές σε κύριες και επικουρικές συντάξεις, κούρεμα του εφάπαξ, αύξηση ορίων ηλικίας για να αποτραπούν πρόωρες συνταξιοδοτήσεις. Ο ενιαίος φόρος ακινήτων μονιμοποιεί καθεστώς αναγκαστικής μερικής απαλλοτρίωσης στην ακίνητη περιουσία. 
Επίσης, παραπέμπω σε δήλωση του Υφυπουργού Εργασίας, ο οποίος χαρακτήρισε ξεπερασμένους τους ισχύοντες νόμους στις ομαδικές απολύσεις. Ένα ακόμα αίτημα της τρόικας τείνει να υλοποιηθεί. 
Τα νέα μέτρα είναι εδώ, οριζόντια, κάθετα, πλάγια, πρόσθετα -όπως θέλετε τα λέμε- για να κάνουν αφόρητη τη ζωή της κοινωνικής πλειοψηφίας. Αλλά και το έλλειμμα δημοκρατίας είναι εδώ. Όλο αυτόν τον ενάμιση χρόνο υπάρχει μία ανελέητη επιμονή σε πράξεις νομοθετικού περιεχομένου και πανθομολογούμενη υποβάθμιση του Κοινοβουλίου. 
Υπήρξε η ΕΡΤ. Και τίθεται ζήτημα δημοκρατίας, ζήτημα ενημέρωσης, ζήτημα κυριαρχίας της καναλαρχίας των ιδιωτικών συμφερόντων. 
Όσο υπάρχει αυτή η Κυβέρνηση, θα υπάρχει εξάρτηση της χώρας και ενισχυμένη εποπτεία μέχρι το 2050  -για την ακρίβεια μέχρι το 2048- και μέχρι το 75% του χρέους να αποπληρωθεί. Σας το είπε ο Όλι Ρεν. 
Τι δεν θα υπάρξει με αυτήν την Κυβέρνηση; Δεν θα υπάρξει μια μεγάλη πολιτική αλλαγή, ίσως η πιο αναγκαία για τη χώρα. Να αλλάξει, δηλαδή, το ποιος πληρώνει. Γιατί, είναι πολιτικά επίδικο αν θα πληρώσει η πλευρά που δημιούργησε τη διαφθορά, τη διαπλοκή, το χρέος ή θα συνεχίσει να πληρώνει η καθαρίστρια, ο αγρότης, ο κτηνοτρόφος, ο μικροεπιχειρηματίας, ο δημόσιος και ο ιδιωτικός υπάλληλος, ο σχολικός σύμβουλος, ο συνταξιούχος και όλοι οι υπόλοιποι εργαζόμενοι. 
Γιατί είναι μεγάλη πολιτική αλλαγή να περάσουμε στο «Να πληρώσετε εσείς που τα φάγατε» από το «Μαζί τα φάγαμε». 
Είναι, επίσης, μεγάλη πολιτική αλλαγή οι δήθεν κόκκινες γραμμές που κάθε τόσο τραβούν κυβερνητικοί Βουλευτές, νυν και πρώην. «Το τελευταίο μέτρο είναι αυτό που θα ψηφίσω» μας λέτε. Οι τροποποιητικές προτάσεις, οι τροπολογίες, με τις οποίες κάθε τόσο τρέχετε ανά χείρας, όπου καταθέτετε τις παρατηρήσεις σας, άλλος για στάνες, άλλος για μαντριά, άλλος για το φόρο στο πετρέλαιο, να μπει ή να βγει αυτή η έκφραση, αυτές οι κόκκινες γραμμές να οριοθετηθούν πραγματικά απέναντι στο λαό. Ποιοι βάζουν τη χώρα στο δρόμο της διαρκούς δεσποτείας, ποιοι συνυπογράφουν τα μνημόνια και ποιοι όχι; 
Αφήστε, λοιπόν, τα φληναφήματα περί νομιμότητας. Το «μαύρο» στην ΕΡΤ και η εισβολή των ΜΑΤ τρεισήμισι μήνες μετά, είναι αυταρχικές, επιθετικές ενέργειες ως βασική μέθοδος διακυβέρνησης από μια αδύναμη κυβέρνηση, μια Κυβέρνηση που είναι σε αδιέξοδο και που πρέπει να πάρει νέα μέτρα. Και γι’ αυτό είναι μια επικίνδυνη Κυβέρνηση. Είναι μια Κυβέρνηση που δεν μπορεί πια να παίξει το χαρτί της δήθεν αναδιαπραγμάτευσης που παίχτηκε τον Ιούνιο του 2012. 
Η ΕΡΤ είναι και αντιπερισπασμός για τα νέα μέτρα. Και όσο υπάρχει αυτή η Κυβέρνηση, θα υπάρξουν και άλλοι τέτοιοι αντιπερισπασμοί.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Θα παρακαλούσα ειλικρινά για μισό λεπτό.
Όσο υπάρχει αυτή η Κυβέρνηση θα παράγεται φτώχεια, διαπλοκή διαφθορά. Λίστες Λαγκάρντ και άλλες λίστες, υποβρύχια, δώρα σε καναλάρχες, τροπολογίες που χαρίζουν την απιστία στους τραπεζίτες, για τα χρέη των δυο κομμάτων, άλλες τροπολογίες που εξαιρούν τις ναυτιλιακές μετοχές από το «πόθεν έσχες». 
Όσο υπάρχει αυτή η Κυβέρνηση θα παράγεται προθυμία. Ναι, σε επεμβάσεις, ναι σε συμμετοχή σε επεμβάσεις όπως στη Συρία, χωρίς καν να ζητηθεί. Αλλά δεν θα υπάρχει διεκδίκηση. 
Είναι επίκαιρη, κύριοι συνάδελφοι, η πρόταση δυσπιστίας. Και απευθύνεται σε όλους τους Βουλευτές και σε όλο το λαό. Όλη η κοινοβουλευτική διαδικασία απευθύνεται στο λαό. Προς τι η έκπληξη και τα δικολαβίστικα ερωτήματα που τέθηκαν χθες από τον κ. Βορίδη; 
Βέβαια, εμείς ως ΣΥΡΙΖΑ πρέπει να κάνουμε πρόταση δυσπιστίας. Πρέπει να έχουμε θέσεις -και έχουμε- στα πραγματικά προβλήματα που έχει ο κόσμος και να δίνουμε σοβαρές απαντήσεις.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μ’ αυτό ολοκληρώστε, κυρία συνάδελφε.</ChairmanSpeech> 
<Speech><Parlmember>ΜΑΡΙΑ ΤΡΙΑΝΤΑΦΥΛΛΟΥ</Parlmember>: Η Αριστερά μπορεί να εγγυηθεί εισόδημα, διαβίωση, ασφάλεια. Μπορεί να εγγυηθεί νέα εξωτερική πολιτική χωρίς υποκλίσεις στους ισχυρούς, παραγωγική ανασυγκρότηση, πραγματική δημοκρατία, πλήρη διαφάνεια και κοινωνικό έλεγχο παντού. 
Μπορούμε να εγγυηθούμε πολιτιστική και επιστημονική αναγέννηση, πολιτική με τη νεολαία, μαζί με τη νεολαία στο προσκήνιο. Καλούμε τη νεολαία να μείνει εδώ, να αγωνιστεί μαζί μας ενάντια στα μνημόνια και την τρόικα. Ελάτε να ξαναγίνουμε κοινωνία!
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο συνάδελφος κ. Κικίλιας για πέντε λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Ευχαριστώ πολύ, κύριε Πρόεδρε. 
Επίσης, θέλω να ευχαριστήσω τον Υπουργό τον κ. Τσαυτάρη, που είναι ένας τζέντλεμαν. 
Κυρίες και κύριοι συνάδελφοι, δε θα ήθελα να κριτικάρω ούτε να σχολιάσω την πρόταση μομφής ή δυσπιστίας για την ΕΡΤ γιατί δεν αντέχει κριτικής. Αυτή είναι η αλήθεια. Αυτό αποδείχθηκε στο τριήμερο της συζήτησης από εσάς τους ίδιους, μιας και στον κοινοβουλευτικό σας λόγο και τις αιτιάσεις σας είχατε ως τέταρτο, πέμπτο, έκτο, δέκατο θέμα οι περισσότεροι την ΕΡΤ. Εστιάσατε σε άλλα θέματα, τα οποία θεωρείτε και εσείς -το καταλαβαίνετε φαντάζομαι- ότι είναι μείζονος σημασίας. Και εμείς επίσης. 
Για την ΕΡΤ θα μείνει, δυστυχώς, η εικόνα κάποιων συναδέλφων μας κρεμασμένων στα κάγκελα, όπως μερικές φορές τη βάζει το «EURONEWS» και γράφει από κάτω «No comment», χωρίς σχόλιο, δηλαδή. Λυπάμαι γι’ αυτήν την εικόνα. 
Θα ήθελα να πω, επίσης, από την άλλη πλευρά, ότι αν η ΕΡΤ μας κόστιζε περίπου 240 εκατομμύρια και αυτό ήταν το θέμα μας και το πρόβλημά μας, αγαπητοί συνάδελφοι της Νέας Δημοκρατίας ή της Πλειοψηφίας, στη συγκεκριμένη ιστορία δεν κερδίσαμε, αλλά χάσαμε. Γιατί αν οι πληροφορίες μου είναι σωστές και από τρία κανάλια -ΕΤ1, ΝΕΤ και ΕΤ3- έχουμε φτάσει σε ένα, το οποίο είναι σε μια μεταβατική κατάσταση και θα λειτουργήσει με κόστος περί τα 200 εκατομμύρια, κάτι δεν πάει καλά και οφείλουμε να το ξαναδούμε. 
Σε ό,τι έχει να κάνει με τα θέματα που θεωρώ ότι είναι μείζονος σημασίας και ουσίας: Επειδή ακούστηκαν πολλά αυτές τις τρεις μέρες δε θα ήθελα να επαναλάβω σημαντικά πράγματα, καίρια, τα οποία ακούστηκαν σε αυτήν την Αίθουσα. Θα ήθελα όμως –και νομίζω ότι είναι ευθύνη ενός νέου Βουλευτή- να κοιτάξουμε λίγο παρακάτω. 
Η άποψή μου, κυρίες και κύριοι, είναι ότι το 2013 το δίλημμα μνημόνιο- αντιμνημόνιο δεν υφίσταται πλέον, είναι passé. Το δίλημμα αυτό δεν υφίσταται, γιατί σε ό,τι έχει να κάνει με το αντιμνημόνιο, έτσι όπως το εκφράζετε, η Μείζονα Αντιπολίτευση και οι υπόλοιποι, έτσι όπως το παρουσιάζετε και με τις οικονομικές προτάσεις τις οποίες βάλατε στο τραπέζι εδώ μέσα στη Βουλή, στα τηλεοπτικά πάνελ ή εγγράφως, το αυτοδιαγράφετε από μόνοι σας. Μη υπάρχουσας άλλης οικονομικής λύσης, έτσι όπως εσείς τις προτείνετε, το αυτοακυρώνετε. 
Θα ήθελα να επανέλθω λίγο στο αντιμνημόνιο και να πω ότι εγώ δεν αντιλέγω ότι στη ρητορική σας υπάρχει σε πρώτο χρόνο και σε πρώτο πρόσωπο και σε πρώτη εικόνα ο άνθρωπος, αλλά ο άνθρωπος πάει με τα νούμερα και τους αριθμούς. Σε μία Ελλάδα που θέλει να σταθεί στα πόδια της μόνη της, ενώ μιλάτε για τους ανθρώπους, δεν μιλάτε για τους αριθμούς. Και ξέρετε πως όταν αυτά τα δύο πάνε μαζί, αυτό είναι κακή πολιτική, προσομοιάζει προς τον λαϊκισμό. 
Από την άλλη πλευρά, επειδή το μνημόνιο μιλάει για νούμερα κι επειδή έχουμε πολλούς τεχνοκράτες που πηγαίνουν κι έρχονται στη χώρα μας προσπαθώντας να μας αποδείξουν ότι αυτός είναι ο σωστός δρόμος, ξέρετε κάτι; Συνάδελφοι του ΠΑΣΟΚ τέλη του 2009, 2010, υπέγραψαν το μνημόνιο, δεν το εφήρμοσαν όμως. Δεν εφήρμοσαν τις διαρθρωτικές αλλαγές, τις τομές, τις μεταρρυθμίσεις και τώρα στη μονάδα του χρόνου κάποιοι άλλοι επωμίζονται το βάρος που είναι πολύ σκληρό, πολλές φορές κάνοντας τη δουλειά τους σωστά, μοντέρνα, με προοπτική προς το μέλλον, άλλες φορές κάποιοι συνάδελφοι καθήμενοι στα αναχώματα και όχι λειτουργώντας έτσι όπως θα επέβαλε η κρίση και η κατάσταση.
Άρα, λοιπόν, αντιλαμβάνομαι ότι και αυτός ο δρόμος οδεύει προς το τέλος του, καθώς προκάλεσε πόνο, δυστυχία και προβλήματα στους Έλληνες. Από την άλλη όμως, δυστυχώς λόγω υμών, υπήρξε μονόδρομος και αναγκαίο κακό. Θεωρώ ότι θα κλείσει με τον τρόπο αυτόν τον οποίο θέλει κι ελπίζω ότι θα τον καταφέρει η Κυβέρνηση και ο κύριος Πρωθυπουργός, δηλαδή με ένα πρωτογενές πλεόνασμα. 
Αυτό το πρωτογενές πλεόνασμα, το οποίο θα το έχουν κουβαλήσει στην πλάτη τους με αίμα και με προσπάθεια οι Έλληνες συμπολίτες μας, θα είναι το έναυσμα για έναν τρίτο δρόμο, έναν δρόμο έξω από το μνημόνιο και το αντιμνημόνιο. Έναν δρόμο μιας εθνικής συλλογικής προσπάθειας, μιας προσπάθειας ανασυγκρότησης της χώρας που θα έχει σαν βάση τα δικά μας «θέλω» και «πρέπει», που θα παίρνει κομμάτι από την τεχνογνωσία των Ευρωπαίων, κομμάτι από αυτά τα οποία μας έφεραν στην προσπάθειά τους να μας βοηθήσουν να πάμε ένα βήμα παρακάτω. Το κομμάτι αυτό θα συνυπολογίζει, όμως, και τις ιδιαιτερότητες της χώρας, θα συνυπολογίζει τη γεωγραφία της, κοινωνικές συνθήκες όπως κοινωνική αλληλεγγύη και ανθρωπισμό, αλλά όλα αυτά με βάση αυτά τα οποία πραγματικά έχουμε και παράγουμε, τις δικές μας δυνάμεις. 
Έτσι αισθάνομαι ότι από τη μία αυτοί οι οποίοι θέλουν να φοράνε το μανδύα του νεοφιλελεύθερου –λίγοι, πιστεύω- δεν θα μπορούν να συνεχίσουν να μιλάνε με τη ρητορική την οποία μιλάνε και ίσως να ενοχλούν τον κόσμο. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κι από την άλλη –τελειώνω, κύριε Πρόεδρε- αυτοί οι οποίοι μιλάνε για τους ξένους, τους «κακούς», αυτούς που «έχουν έρθει εδώ πέρα για να μας αφαιμάξουν», δεν θα έχουν τέτοιο λόγο ή αντίλογο, γιατί θα πρόκειται για ένα δικό μας σχέδιο εθνικό, το οποίο όμως για να εφαρμοστεί, κυρίες και κύριοι συνάδελφοι, μας χρειάζεται όλους. Χρειάζεται και εμάς, της Πλειοψηφίας και της Κυβέρνησης και εσάς ή πολλούς από μας και πολλούς από σας. 
Εδώ θα προσυπογράψω τον προ-προηγούμενο ομιλητή, τον κ. Δήμα, στην έκκληση, τουλάχιστον εμάς των νέων Βουλευτών, για το minimum της συναίνεσης στα βασικά, σε αυτά τα οποία πρέπει να βρούμε μία χρυσή τομή, προκειμένου αυτή η χώρα να πάει μπροστά.
Και κάτι ακόμα για την πρόταση μομφής. Ξέρετε κάτι; Ο κ. Τσίπρας είναι νέος σε ηλικία, ο κ. Σαμαράς είναι εξήντα δύο χρονών Πρωθυπουργός και πολλές φορές φαίνεται ότι τολμά πιο πολύ και είναι πιο μοντέρνος και με μία πιο μεγάλη προοπτική και σκέψη από τον Αρχηγό της Αξιωματικής Αντιπολίτευσης, τον οποίο εγώ τιμώ. Ξεκίνησα μαζί του από το Δήμο της Αθήνας και τον καλώ να αφήσει πίσω του αυτά και αυτούς που τον κρατούν γαντζωμένο σε μία στείρα και κακή αντιπολίτευση και να κάνει το άλμα προς το μέλλον.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε.
Το λόγο έχει ο Υπουργός Αγροτικής Ανάπτυξης και Τροφίμων κ. Τσαυτάρης.
Κύριε Υπουργέ, θα μας κάνετε τη χάρη να μας χαρίσετε ένα λεπτό. Έχετε, λοιπόν, το λόγο για δέκα λεπτά αντί για έντεκα.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Κυρίες και κύριοι Βουλευτές, είναι πιστεύω σημαντικό το ότι στην πράξη η συζήτηση για την πρόταση δυσπιστίας του ΣΥΡΙΖΑ για την ΕΡΤ δίνει την ευκαιρία -και τον ευχαριστούμε για αυτό- να συζητήσουμε πέρα της κυβερνητικής πολιτικής και της εθνικής στρατηγικής για το γεωργικό τομέα και για τους τρόπους με τους οποίους πορεύεται και θα πορευτεί η ελληνική και ευρωπαϊκή γεωργία στη μεγάλη συζήτηση που ανοίγει πλέον για το μέλλον της γεωργίας στην Ευρώπη και στον κόσμο, αλλά και για το κοινό μέλλον της Ευρώπης αυτής καθεαυτής, συζητήσεις που εντείνονται εν όψει της νέας ΚΑΠ της επικείμενης ελληνικής Προεδρίας και φυσικά των επικείμενων ευρωεκλογών. 
Τονίζω το Κοινή Αγροτική Πολιτική της Ευρώπης, γιατί πραγματικά η ΚΑΠ είναι η μόνη και παλαιότερη κοινή πολιτική της Ευρωπαϊκής Ένωσης με πενήντα και πλέον χρόνια ζωής που παρά τα λάθη και τις παραλείψεις, τις στρεβλώσεις και τις καθυστερήσεις που της υπέβαλαν οι συνεχείς γεωγραφικές διευρύνσεις της Ευρώπης, εντούτοις κράτησε τον κοινό χαρακτήρα, υποστήριξε και υποστηρίζει τον γεωργικό τομέα, αλλά και τους αγρότες. Μια ΚΑΠ που κατάφερε παρά τον κοινό της χαρακτήρα να κρατήσει τα ποικιλόμορφα αγροδιατροφικά συστήματα της Ευρώπης χωρίς να τα ομογενοποιήσει.
Το τονίζω, γιατί πιστεύω πως τώρα που η Ευρώπη, έστω και καθυστερημένα, αναζητά το δρόμο για την καθιέρωση και άλλων κοινών πολιτικών σε τομείς όπως είναι η οικονομία, άλλα συστήματα παραγωγής στη βιομηχανία, την ενέργεια, την εκπαίδευση, τον πολιτισμό και αλλού, θα μπορούσε η γηραιά ΚΑΠ να αποτελέσει πρότυπο για ένα ενωσιακό μοντέλο στη γηραιά Ήπειρο. 
Το στοίχημα αυτό πιστεύω θα το κερδίσει  η Ευρώπη μόνο αν καταφέρει να κάνει στρατηγικό της πλεονέκτημα την ποικιλομορφία της σε όλους τους τομείς, την ποικιλία των παραγωγικών της συστημάτων, τις γλώσσες της, του πολιτισμού της και άλλα. Τότε μπορεί να επικρατήσει έναντι των ανταγωνιστών της όπως είναι η Αμερική, η Ρωσία, η Κίνα και άλλες μεγάλες δυνάμεις ίσως. Αλλιώς αν η Ευρώπη πορευτεί ομογενοποιημένη πίσω από το πρόσκαιρα κυρίαρχο πρότυπο ενός μόνο κράτους – μέλους της Ένωσης θα βγει μακροχρόνια χαμένη.
Τέλος, ευελπιστώ να έχω την ευκαιρία στο σύντομο χρόνο που έχω στη διάθεσή μου να διορθώσω ορισμένα λάθη και ανακρίβειες που ειπώθηκαν στο Κοινοβούλιο σε αυτό το τριήμερο και αφορούσαν τη γεωργία. 
Γυρίζω, λοιπόν, πίσω. Τι είπαμε από αυτό το Βήμα με την ανάληψη των καθηκόντων της νέας Κυβέρνησης; Είπαμε ότι η γεωργία μπορεί σε αυτήν τη δύσκολη συγκυρία, όπως συνέβη και στο παρελθόν, να ξαναγίνει βασικός πυλώνας ανάπτυξης αυτού του τόπου, τονίζοντας ταυτόχρονα τη σημασία της για την ελληνική περιφέρεια του πρωτογενούς αλλά και του δευτερογενούς τομέα της μεταποίησης των αγροτικών προϊόντων, έναν καθοριστικό ρόλο στο αναπτυξιακό μοντέλο της χώρας μας αν θέλουμε να έχουμε μια μακροχρόνια βιώσιμη ανάπτυξη της οικονομίας μας. Οι αγρότες με τον ιδρώτα τους μπορούν και πρέπει να γίνουν ξανά η πραγματική ατμομηχανή της ελληνικής οικονομίας.
Δεν το λέω εγώ, σας διαβάζω τα λόγια του Προέδρου της Εθνικής Τραπέζης, προχθές, για τον αγροτικό τομέα: «Εκεί υπάρχουν οι δυνάμεις για την επανεκκίνηση της οικονομίας».
Αναλαμβάνοντας, τι δηλώσαμε ως πρώτα μελήματά μας; Πρώτον, να διαπραγματευτούμε την νέα ΚΑΠ και την νέα ΚΑΛΠ για την αλιεία για το 2014 – 2020, ενσωματώνοντας όσο το δυνατόν καλύτερες και σημαντικές δράσεις και προτεραιότητες προς όφελος και της ευρωπαϊκής αλλά και της ελληνικής γεωργίας και φυσικά, να εξασφαλίσουμε σημαντικούς πόρους για την υποστήριξή της.
Δεύτερον, να κλείσει με επιτυχία η τρέχουσα περίοδος, να μην χαθεί ούτε ένα ευρώ αξιοποιώντας μάλιστα με τον καλύτερο τρόπο τους διαθέσιμους πόρους, ιδιαίτερα κάνοντας ταυτόχρονα σε όσο διάστημα μας έμεινε προετοιμασίες για να είμαστε όσο καλύτερα προετοιμασμένοι για το ξεκίνημα της νέας προγραμματικής περιόδου. 
Έτσι, ξεκινήσαμε, λοιπόν, πέρσι. Με ποιο όραμα;
Απ’ αυτό το Βήμα είπα ότι δεν έχουμε κανένα μέλλον προς μία γεωργία χαμηλού κόστους. Έχουμε όμως μεγάλο μέλλον αν κάνουμε στρατηγική μας επιλογή τα ποιοτικά προϊόντα του τόπου μας, εάν αναπτύξουμε αμφότερους τους τομείς και της ζωικής και της φυτικής παραγωγής, αλλά και άλλους, της μελισσοκομίας, της αλιείας κ.λπ. με τον ίδιο και ισόρροπο τρόπο. 
Θυμάστε τη στρέβλωση υπέρ της φυτικής παραγωγής και σε βάρος της ζωικής παραγωγής. Τώρα, με την προσπάθεια που κάνουμε να στρέψουμε τη φυτική παραγωγή προς την παραγωγή ζωοτροφών για την εσταυλισμένη και δευτερευόντως και για την εκτατική κτηνοτροφία μας, βλέπουμε την ισορροπία αυτή να γίνεται και μάλιστα τους δύο τομείς να αλληλοϋποστηρίζονται. Να εξασφαλίσει η κοινή πολιτική όσο το δυνατόν μεγαλύτερη επάρκεια τροφίμων για τη χώρα, να ενδυναμώσουμε τις εξαγωγές μας. 
Είπαμε ότι τα ποιοτικά προϊόντα και η εξωστρέφεια είναι το κλειδί της επιτυχίας για τις ελληνικές επιχειρήσεις και την παραγωγή μας γενικότερα. Είναι δύο πυλώνες που αλληλοσυμπληρώνονται και αλληλοτροφοδοτούνται. 
Το ίδιο επιχειρούμε, για τον ίδιο λόγο και με τον άλλο σημαντικό πυλώνα, που είναι ο τουρισμός. Αμφότεροι μπορεί να αλληλοβοηθηθούν και να αλληλοϋποστηριχτούν με τη γεωργία. Γι’ αυτό ξεκινήσαμε τις δράσεις για το ελληνικό πρωινό, για τις ελληνικές παλέτες τυριών. Εντάξαμε τους δρόμους της παραγωγικής διαδικασίας ως τουριστικό προϊόν και θα μπορούσα να αναφέρω κι άλλα. 
Στοχεύουμε σε μία γεωργία που πρέπει να είναι οικονομικά βιώσιμη, γιατί σιγά σιγά θα συρρικνώνονται οι πόροι, μια γεωργία με νέους ανθρώπους που θα διασφαλίζουν το μέλλον της, με ταυτόχρονη προσφορά στην απασχόληση σε μεγάλο αριθμό εργαζομένων, βοηθώντας και αυτή με τον τρόπο της, στην αντιμετώπιση της ανεργίας και ειδικά των νέων. Είναι μία προτεραιότητα που έθεσε τόσο ψηλά το ΠΑΣΟΚ αλλά και σύσσωμη η Κυβέρνηση, καθώς αποτελεί το πλέον οξυμένο κοινωνικό μας πρόβλημα. 
Στοχεύουμε σε μία γεωργία αειφόρα, που θα σέβεται τη διαχείριση των φυσικών πόρων, πιο πράσινη δηλαδή, έτοιμη να αντιμετωπίσει τις επερχόμενες επιπτώσεις από τις κλιματικές αλλαγές, μία γεωργία βασισμένη στις εδαφοκλιματικές συνθήκες, τις εξαιρετικές συνθήκες του τόπου μας, την ποικιλομορφία των γεωργικών μας διαμερισμάτων, τη βιοποικιλότητα, τη μακροχρόνια παράδοση και τον πολιτισμό μας. 
Τέλος, στοχεύουμε σε μία γεωργία βασισμένη στη γνώση, την επιστήμη, την έξυπνη εξειδίκευση και την καινοτομία, με μορφωμένους ανθρώπους από γεωργικά επαγγελματικά λύκεια και γεωργικές σχολές. Με τα πτυχία τους θα διασφαλίζεται το επάγγελμά τους και με διαρκή επιμόρφωση και συμβουλευτικές υπηρεσίες. 
Αυτοί ήταν οι στόχοι μας. Στρατηγική μας επιλογή, όπως σας είπα, είναι η ποιότητα. Άμεσες προτεραιότητες είναι αφ’ ενός μεν να ξοδέψουμε τα χρήματα, να πατήσουμε στα διαρθρωτικά μας πλεονεκτήματα, αξιοποιώντας τους πλουτοπαραγωγικούς μας πόρους, ενώ ταυτόχρονα να ελαττώσουμε όσο μπορούμε ή να εξαλείψουμε τις διαρθρωτικές μας αδυναμίες που είναι σε όλους μας γνωστές. 
Είπαμε τι κάναμε για τη νέα ΚΑΠ σε αυτήν την Αίθουσα επανειλημμένα, απαντώντας σε διάφορες ερωτήσεις και στην Ολομέλεια. Είναι περιττό, δεν θέλω να σπαταλήσω πολύ χρόνο, αλλά καταφέραμε χάρη στις προσπάθειες όλων μας και του ίδιου του Πρωθυπουργού κ. Σαμαρά, τη χρηματοδότηση του τομέα με εξίσου σημαντικούς πόρους, 20 δισεκατομμύρια και πλέον, αν προσθέσουμε και τα χρήματα της αλιείας για την επόμενη προγραμματική περίοδο, όσα περίπου ήταν και την προηγούμενη, όταν κανείς δεν το περίμενε και μάλιστα πολλοί τρόμαζαν τους αγρότες για την επερχόμενη έλλειψη υποστήριξης στη γεωργία.
Η χώρα μας έπαιξε για πρώτη φορά καθοριστικό ρόλο στη διαπραγμάτευση των επιμέρους κανονιστικών πλαισίων για διάφορα ζητήματα. Αλλάξαμε τη φιλοσοφία της νέας ΚΑΠ, προκειμένου να αποκτήσει ένα παραγωγικό προσανατολισμό, προκειμένου να φύγουμε από τις ενισχύσεις που πήγαιναν στον αέρα τις περισσότερες φορές, χωρίς παραγωγή. 
Με τον τρόπο αυτό και αυξάνεται η παραγωγή μας και υποστηρίζεται η ποιότητά μας. 
Στο ίδιο πνεύμα πετύχαμε, μέσω των συνδεδεμένων ενισχύσεων και μάλιστα ιδιαίτερα μέσω της αύξησης που δέχτηκαν κατά 2% για τις καλλιέργειες ψυχανθών, να υποστηρίξουμε και τα όσπρια και την κτηνοτροφία μας. 
Με τον ορισμό των βοσκοτόπων -μια σημαντική τομή- θα βοηθήσουμε την εκτατική κτηνοτροφία και άλλα θέματα, τα οποία θα έχουμε την ευκαιρία να συζητήσουμε. Ειδικά θα συζητήσουμε για τις τροφές και τις ζωοτροφές, γιατί ο νόμος που αφορά αυτά τα θέματα, όπως και άλλα θέματα της κτηνοτροφίας, θα έρθει σύντομα στην Ολομέλεια, διότι έχουν ολοκληρωθεί τα βήματα. 
Δεν έχω χρόνο να σας αναφέρω όλα τα θέματα που καταφέραμε με την ΚΑΠ. 
Τι κάναμε ως δεύτερο μέλημά μας για την τρέχουσα περίοδο; Υποστηρίξαμε στην πράξη την ποιότητα των αγροτικών μας προϊόντων. Κάναμε σημαία και διαβατήριο αυτή την ποιότητα. Δεν είναι παράξενο που την υποστηρίξαμε και με την ιχνηλασιμότητα και με την καταπάτηση των παρατυπιών κ.λπ.. 
Δεν είναι παράξενο που επτά από τα δεκατρία πιο εξαγώγιμα προϊόντα αυτού του τόπου είναι αγροτικά προϊόντα. Αντιλαμβάνεστε τη σημασία που έχουν τα προϊόντα αυτά και οι εξαγωγές τους για την σημερινή οικονομική συγκυρία. Είναι το λάδι, τα ψάρια των ιχθυοτροφείων, τα κρασιά μας, η φέτα, τα ροδάκινα και τα κονσερβοποιημένα φρούτα και άλλα, που μπορούν ξανά να υποστηρίξουν την αναστήλωση της οικονομίας μας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ολοκληρώνω, κύριε Πρόεδρε. 
Γνωρίζοντας τις δυσκολίες ρευστότητας που αντιμετωπίζουν οι αγρότες, προσπαθήσαμε να είμαστε στην ώρα και βοηθώντας τους αγρότες να πάρουν τα χρήματά τους και να υποστηριχθούν, με όσα χρήματα μπορούσαμε. Συνολικά δώσαμε πάνω από 4 δισεκατομμύρια σε ένα χρόνο και μέχρι το τέλος του χρόνου, αν πάρουν και το ένα και κάτι δισεκατομμύριο με την αποπληρωμή της φετινής ενιαίας δόσης, θα έχουμε δώσει χρήματα που θα πλησιάζουν τα 6 περίπου δισεκατομμύρια. 
Δεν έχω χρόνο να περιγράψω τις δράσεις μας στον τομέα της αλιείας, της ιχθυοκαλλιέργειας κ.λπ.. Θέλω, όμως, να πω ότι στηρίζουμε την επιχειρηματικότητα του αγρότη, με επτά χιλιάδες επτακόσια επιχειρηματικά σχέδια και σκορπούμε στην περιφέρεια διακόσιες σαράντα περίπου μεταποιητικές βιομηχανίες, δίνοντας και στους δύο τη δυνατότητα με το Ταμείο Αγροτικής Επιχειρηματικότητας Σπουδών, που μόλις δημιουργήθηκε και που από την προηγούμενη εβδομάδα βοηθάει τους πρώτους τέτοιους αγρότες και μεταποιητές, να βοηθήσουμε και την παραγωγή και την απασχόληση. Αυτό είναι ανάπτυξη στην περιφέρεια. 
Φεύγω από τα θέματα της υποστήριξης της έρευνας και της καινοτομίας, γιατί θα έχουμε την ευκαιρία με την κατάθεση του σχετικού νόμου να μιλήσουμε γι’ αυτά. 
Κυρίες και κύριοι Βουλευτές, θέλω να κλείσω τονίζοντας ότι η εθνική ανασυγκρότηση είναι το ζητούμενο στη νέα φάση, στην οποία έχουμε ήδη μπει. Και είναι εθνικό μας ζήτημα, που αφορά όλους μας. Χρειάζεται συνεννόηση και ομόνοια. Είμαι σίγουρος ότι συμφωνείτε στα περισσότερα απ’ όσα είπα. 
Διαβάζω στο τελευταίο πρόγραμμά σας, κυρίες και κύριοι του ΣΥΡΙΖΑ: «Πρέπει να στηριχτούμε στην ποιότητα των αγροτικών μας προϊόντων, μια ποιότητα συνυφασμένη με το άριστο κλιματικό μας περιβάλλον, την παράδοση και τον πολιτισμό μας. Πρέπει να υποστηρίξουμε την είσοδο νέων, να υποστηρίξουμε την αξιοποίηση της φθηνής και άφθονης γεωργίας».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, τα χρονικά περιθώρια στενεύουν πάρα πολύ. Σας παρακαλώ να ολοκληρώσετε.</ChairmanSpeech>  
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Διαβάστε τα χείλη μου. Δεν διαφωνούμε σε αυτό. Είμαστε έτοιμοι να ακούσουμε συμπληρωματικές προτάσεις, αν χρειαστεί, και να κρίνουμε την εφικτότητά τους. 
Στην προσπάθεια αυτή είμαστε όλοι στην ίδια μεριά, γιατί πιστεύω ότι όλοι θέλουμε το κέρδος και την καλή πορεία του αγροτικού μας τομέα. 
Σας ευχαριστώ πολύ. 
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε. 
Γίνομαι πιεστικός, γιατί σε λίγο θα αρχίσουν να μιλούν οι Αρχηγοί. Δεν έχουν μιλήσει Υπουργοί, δεν έχουν μιλήσει Βουλευτές. 
Καταλάβετε, σας παρακαλώ, ότι πρέπει να είστε συνεπείς με το χρόνο. 
Το λόγο έχει ο κ. Χουσεϊν Ζεϊμπέκ για πέντε λεπτά.</ChairmanSpeech> 
<Speech><Parlmember>ΧΟΥΣΕΪΝ ΖΕΪΜΠΕΚ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, η πρόταση δυσπιστίας που κατέθεσε ο ΣΥΡΙΖΑ δίνει τη δυνατότητα να συζητήσουμε εφ’ όλης της ύλης την έως σήμερα κυβερνητική πολιτική. 
Ο μέχρι σήμερα απολογισμός της Κυβέρνησης αναδεικνύει με τον πιο ξεκάθαρο τρόπο την αναγκαιότητα άμεσης απομάκρυνσής της. 
Η σημερινή Κυβέρνηση συνεχίζοντας το καταστροφικό έργο των προηγούμενων μνημονιακών κυβερνήσεων εφαρμόζει τη σκληρότερη πολιτική λιτότητας και εργασιακής καταπίεσης που έχει ποτέ ζήσει η χώρα. Η μνημονιακή πολιτική έχει οδηγήσει εκατομμύρια εργαζόμενους στην ανεργία, στη φτώχεια και στην εξαθλίωση, ενώ ταυτόχρονα αυξάνει τα κέρδη και τον πλούτο των ολίγων. 
Η δημόσια υγεία είναι υπό διάλυση. Τα νοσοκομεία και τα κέντρα υγείας χωρίς γιατρούς και νοσηλευτές, χωρίς φάρμακα και ιατρικό υλικό και με νέους διοικητές που καμμία σχέση δεν έχουν με το χώρο της υγείας. 
Η παιδεία καταρρέει. Τα σχολεία συγχωνεύονται και καταργούνται. Δάσκαλοι και καθηγητές απολύονται. Η μειονοτική εκπαίδευση απαξιώνεται. Η επαγγελματική εκπαίδευση δίνεται δώρο στα ιδιωτικά συμφέροντα. 
Η κοινωνική πρόνοια έχει αποσαρθρωθεί. Χιλιάδες συμπολίτες μας με αναπηρία περιμένουν χρόνια για να εγκριθούν τα επιδόματα από τα ΚΕΠΑ, ενώ τα ποσοστά αναπηρίας συνεχώς μειώνονται και οι συντάξεις περικόπτονται, για να μπορεί ο Υπουργός Οικονομικών να παρουσιάσει δήθεν πρωτογενές πλεόνασμα.
Χιλιάδες νέοι και νέες μεταναστεύουν αναζητώντας εργασία ακόμη και στις πιο δύσκολες συνθήκες, όπως και οι νέοι της μειονότητας που μεταναστεύουν για να εργαστούν στα ναυπηγεία της Γερμανίας, γνωρίζοντας από πρώτο χέρι τη σκληρή εργασιακή εκμετάλλευση που επιβάλλει η πολιτική λιτότητας. 
Η Κυβέρνηση συνεχίζει ακάθεκτη το ξεπούλημα της δημόσιας περιουσίας. Χαρίζει την ενέργεια, το νερό, τον ΟΠΑΠ, τα λιμάνια και τα αεροδρόμια, το Ταχυδρομείο, τα ακίνητα του δημόσιου. Χάρισε την περιουσία της ΑΤΕ, τα εργοστάσια της «ΔΩΔΩΝΗΣ», της Βιομηχανίας Ζάχαρης, της «ΣΕΚΑΠ» ακολουθώντας επί χρόνια τη γνωστή πολιτική της συστηματικής απαξίωσης και κακοδιαχείρισης και πουλώντας στη συνέχεια σε τιμές εξευτελιστικές, διαγράφοντας ενίοτε και τα χρέη των επιχειρήσεων, ώστε να μην επιβαρυνθεί ο νέος ιδιοκτήτης. 
Με συμβάσεις απόλυτα αδιαφανείς ο εκκαθαριστής της ΑΤΕ αρνείται να κοινοποιήσει στους Βουλευτές, επικαλούμενος συμφωνίες εμπιστευτικότητας, την ίδια στιγμή που τα χαρισμένα χρέη τα επιβαρύνεται το ελληνικό δημόσιο και ο ελληνικός λαός, με αποτέλεσμα να έχουμε σήμερα απλήρωτους επί μήνες παραγωγούς, εκβιασμούς και απολύσεις εργαζομένων, συρρίκνωση των εργοστασίων και της παραγωγής. Έχουμε δεκάδες, δηλαδή, οικογένειες χωρίς εισόδημα και περαιτέρω καταστροφή της αγροτικής δραστηριότητας, που πλήττεται εξάλλου από τη φορολόγηση των αγροτών και των συνεταιρισμών, φορολόγηση που φτάνει πολλές φορές να οδηγεί το κόστος παραγωγής σε επίπεδα υψηλότερα της τιμής πώλησης, όπως συνέβη φέτος με το καλαμπόκι. 
Ταυτόχρονα, το πρόσφατο τεράστιο πλήγμα στην κτηνοτροφία, κύριε Υπουργέ Αγροτικής Ανάπτυξης, με την επανεμφάνιση και την ταχεία εξάπλωση της ευλογιάς στη Θράκη, αναδεικνύει την αδιαφορία της Κυβέρνησης για τον ιδιωτικό τομέα σε όλα τα επίπεδα. Έχουν θανατωθεί οκτώ χιλιάδες ζώα από την υποστελέχωση των κτηνιατρικών υπηρεσιών που αδυνατούν να πραγματοποιήσουν επαρκείς ελέγχους παρά τις τεράστιες προσπάθειες των κτηνιάτρων που καλύπτουν οι ίδιοι ακόμα και τα έξοδα κίνησης, από την αδυναμία της τοπικής αυτοδιοίκησης να εφαρμόσει ουσιαστικά τα μέτρα προστασίας και περιορισμού της επιδημίας. Επίσης, έχουμε την εξευτελιστική τιμή τόσο της επιδότησης των ζωοτροφών αλλά κυρίως της αποζημίωσης ολόκληρων κοπαδιών που θανατώνονται υποχρεωτικά, αφήνοντας τους κτηνοτρόφους χωρίς βιοποριστικά μέσα.
Όλα αυτά τα προβλήματα που ανέφερα και με τα οποία ερχόμαστε καθημερινά αντιμέτωποι, αφορούν το σύνολο της χώρας αλλά και την περιοχή της Θράκης ιδιαίτερα, αφορούν τόσο τους πολίτες της πλειονότητας όσο και της μειονότητας. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε.
Ως Βουλευτής της Αριστεράς και Βουλευτής της Θράκης, παλεύουμε καθημερινά μαζί με τους πολίτες, μειονοτικούς ή πλειονοτικούς, να επιλύσουμε όλα αυτά τα προβλήματα που δημιουργεί η κυβερνητική πολιτική απέναντι σε ακραίες φωνές που δυναμιτίζουν το κλίμα, απέναντι σε διάφορους «φυτευτούς», που ουδεμία σχέση και γνώση έχουν για την περιοχή και τα προβλήματά της και εμφανίζονται ως ηθικοί ήρωες για να μας κάνουν μαθήματα πατριωτισμού.
Η Κυβέρνηση καταρρέει και με σπασμωδικές κινήσεις προσπαθεί να κρατηθεί χαρίζοντας, όσο προλαβαίνει, τον δημόσιο πλούτο στα ειδικά συμφέροντα. Η Κυβέρνηση δεν έχει τίποτα να προσφέρει σήμερα στους εργαζόμενους που πλήττονται, παρά μόνο την παραίτησή της.
Ελπίζουμε και επιδιώκουμε η σημερινή ψηφοφορία να είναι και η τελευταία αυτής της Βουλής.
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας ευχαριστούμε.
Το λόγο έχει ο συνάδελφος κ. Νικόλαος Ταγαράς για πέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΤΑΓΑΡΑΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, είναι σεβαστές οι διαφορετικές απόψεις, είναι δικαίωμα στη δημοκρατία. Θεωρώ, όμως, ότι οι ακραίοι χαρακτηρισμοί δεν βοηθούν και δεν προσφέρουν ιδιαίτερα αυτήν την κρίσιμη στιγμή.
Ο ελληνικός λαός έδωσε την εντολή σχηματισμού Κυβέρνησης συνεργασίας με άμεσο στόχο τη σταθεροποίηση της έκρυθμης κατάστασης όχι μόνο σε θέματα οικονομίας αλλά και γενικότερα στην πατρίδα μας αλλά και για να υπάρξει ένα πλέγμα πολιτικών και μεταρρυθμίσεων και να ξεφύγουμε το συντομότερο δυνατόν από αυτήν την πρωτόγνωρη κατάσταση, την οποία ζούμε.
Η Κυβέρνηση συνεργασίας, που σχηματίστηκε από τη Νέα Δημοκρατία, το ΠΑΣΟΚ και τη Δημοκρατική Αριστερά, από μόνη της αποτέλεσε υπέρβαση για τα μεταπολιτευτικά δεδομένα. Μπροστά στο ζωτικό διακύβευμα της ευρωπαϊκής πορείας της πατρίδας μας, της αποφυγής της άτακτης χρεοκοπίας και της εμπέδωσης κλίματος σταθερότητας, παραμερίστηκαν οι υπαρκτές και σημαντικές διαφορές, οι διαφορετικές ιστορικές αφετηρίες. Το εθνικό συμφέρον τέθηκε υπεράνω οποιουδήποτε κομματικού συμφέροντος, όχι στα λόγια, αλλά στην πράξη. 
Στην πράξη δοκιμαζόμαστε, στην πράξη κρινόμαστε και η πραγματικότητα είναι πως καταφέραμε στο πρώτο και κρίσιμο στοίχημα αυτής της διαδρομής να μπορέσουμε να διασφαλίσουμε την ευρωπαϊκή πορεία της χώρας μας, να ανατραπεί το ενδεχόμενο πτώχευσης και άτακτης χρεοκοπίας της πατρίδας μας με ανυπολόγιστες συνέπειες για όλους του πολίτες, να εμπεδωθεί το απαραίτητο κλίμα της σταθερότητας, που έχει ανάγκη ο τόπος μας.
Θα πείτε: Λύθηκαν όλα τα προβλήματα; Προχώρησαν οι αναγκαίες μεταρρυθμίσεις σε όλα τα επίπεδα; Άλλαξε μονομιάς η καθημερινότητα των πολιτών; Η ειλικρινής απάντηση είναι ευθέως όχι. Όμως, έγιναν πολλά και έγιναν κάτω από αντίξοες και πιεστικές συνθήκες.
Υπάρχουν πράγματα αρκετά και σημαντικά που πρέπει να γίνουν. Πρέπει να διορθωθούν αδυναμίες, να διορθωθούν αδικίες, αρρυθμίες να αντιμετωπιστούν και προβλήματα χρόνια να επιλυθούν. Ωστόσο, όμως, μέσα σ’ ένα σύντομο χρονικό διάστημα αντιμετωπίστηκαν πολλά, όπως είπα, κάτω από αντίξοες συνθήκες. 
Υπήρξαν πρωτόγνωρες συγκυρίες μέσα στις οποίες κλήθηκε να λειτουργήσει μια πρωτόγνωρη κυβέρνηση συνεργασίας, για τα πρόσφατα τουλάχιστον πολιτικά δεδομένα της πατρίδας μας, μια τρικομματική κυβέρνηση στην αρχή, μια δικομματική στη συνέχεια, που συνεχίζει με επικαιροποιημένη προγραμματική συμφωνία να απαντά στις προκλήσεις των καιρών.
Κυρίες και κύριοι συνάδελφοι,  πέντε μήνες μετά το κλείσιμο της ΕΡΤ και με αφορμή την αποκατάστασή της έννομης τάξης στο Ραδιομέγαρο της Αγίας Παρασκευής, η Αξιωματική Αντιπολίτευση προσπαθεί να δημιουργήσει πολιτικές εντυπώσεις. Το κόμμα της Αξιωματικής Αντιπολίτευσης, αξιοποιώντας την κορυφαίας σημασίας κοινοβουλευτικής διαδικασίας κίνηση, αναδεικνύει ένα θέμα που όμως έχει ήδη αντιμετωπιστεί.
Διαμορφώνεται μια νέα δημόσια τηλεόραση μακριά από τα λάθη του παρελθόντος και οφείλουμε όλοι, κάνοντας την αυτοκριτική μας, να αναλάβουμε το μερίδιο της ευθύνης που μας αναλογεί. Και βασική μας ευθύνη είναι να αλλάξουμε όλα τα στραβά τα οποία γίνονται στη χώρα.
Ας είμαστε, όμως, ειλικρινείς. Σε δύσκολες καταστάσεις σαν και αυτές που περνάει η πατρίδα μας δεν υπάρχουν εύκολες και ευχάριστες λύσεις. Απαιτούνται υπεύθυνες, δύσκολες –θα έλεγα- επώδυνες, αλλά ταυτόχρονα αποτελεσματικές λύσεις που να δίνουν διέξοδο, προοπτική και ελπίδα.
Βρισκόμαστε στο πιο δύσκολο και πιο κρίσιμο σημείο της διαδρομής μας ως χώρα. Το ελάχιστο που οφείλουμε, είναι ενωμένοι να διεκδικήσουμε και να πετύχουμε την μετάβασή μας στη νέα εποχή. Δεν έχουμε δικαίωμα να πάνε χαμένες οι τεράστιες θυσίες του ελληνικού λαού. Οφείλουμε να αποδείξουμε στη πράξη ότι άξιζε η προσπάθεια, ότι πιάνει τόπο η τεράστια θυσία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε.
Δεν μπορούμε να επιστρέψουμε πίσω. Οι Έλληνες πολίτες και ειδικότερα οι νέοι μας δεν επιθυμούν πισωγυρίσματα. Θέλουν να πάμε μπροστά. Αυτό είναι το διακύβευμα, αυτό είναι το δίλημμα. Μπροστά με θυσίες που πιάνουν τόπο και δημιουργούν μια νέα Ελλάδα ή πίσω με κάλπικες υποσχέσεις και επικίνδυνους ακροβατισμούς; Σε αυτό το δίλημμα καλούμαστε καθημερινά να απαντήσουμε οι πάντες, όλες οι Ελληνίδες, όλοι οι Έλληνες. 
Προσωπικά σε αυτό το δίλημμα έχω κάνει την επιλογή μου και έχω ξεκάθαρη απάντηση. Επιλέγω την οδό του μέλλοντος, απορρίπτω το πισωγύρισμα στο παρελθόν, καταψηφίζω την πρόταση δυσπιστίας της Αξιωματικής Αντιπολίτευσης και ανανεώνω την εμπιστοσύνη μου στον Πρωθυπουργό και την Κυβέρνηση.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε. 
Το λόγο έχει ο συνάδελφος κ. Πάντζας για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Κυρίες και κύριοι, είναι πραγματικά να τρελαίνεται κανείς από τις ομιλίες των Βουλευτών της συγκυβέρνησης που ακούγονται εδώ μέσα. 
Λέτε για την πρόταση μομφής ότι είμαστε ανεύθυνοι, ότι κάνουμε τακτικισμούς και άλλα πολλά. Θα έπρεπε να ντρέπεστε. Όλοι εσείς που σήμερα πουλάτε ηθική με σημαία τη διαπλοκή και το ξεπούλημα της περιουσίας του ελληνικού λαού. Όλοι εσείς που δημιουργήσατε δύο εκατομμύρια ανέργους, πείνα, εξαθλίωση, αυτοκτονίες, διχασμό της ελληνικής κοινωνίας, πεινασμένους συνταξιούχους, λουκέτο σε χιλιάδες επιχειρήσεις, χιλιάδες νέους μετανάστες στο εξωτερικό, χιλιάδες κόσμου που τρέχει στα σκουπίδια για να φάει, χιλιάδες εργαζόμενους με μισθούς πείνας, χιλιάδες κόσμου που τρέχουν καθημερινά στα συσσίτια που θυμίζουν την εποχή της κατοχής.
Από την άλλη, δεκάδες χιλιάδες «καρχαρίες» έχουν βγάλει δισεκατομμύρια στο εξωτερικό. Το 70% από αυτά είναι αφορολόγητα και «μαύρα». 
Πώς νιώθετε για όλα αυτά, κύριοι; Όλα αυτά δεν είναι λόγοι για να καταθέσουμε πρόταση μομφής; Και το ερώτημα το θέτω στον ελληνικό λαό που μας ακούει. Αυτήν τη στιγμή ένας ολόκληρος λαός αργοπεθαίνει. Εάν όχι τώρα η πρόταση μομφής, πότε έπρεπε να γίνει; Μήπως θα θέλατε αφού πάρετε τα νέα μέτρα που ετοιμάζετε στο λαό μας; Τότε θα είναι το μνημόσυνο του λαού μας. Τότε θα είναι πολύ αργά. Εμείς προσπαθούμε έστω και την τελευταία στιγμή να περισώσουμε κάτι προς όφελος του λαού μας. 
Σας θυμίζω ότι στις τελευταίες εκλογές κλέψατε την ψήφο του ελληνικού λαού μιλώντας για επαναδιαπραγμάτευση και αλλαγή του μνημονίου. Ούτε διαπραγμάτευση κάνατε ούτε τίποτα. ΠΑΣΟΚ και Νέα Δημοκρατία είπατε «ναι σε όλα» και ακολουθήσατε τις εντολές των αφεντικών σας, των λαμογιών δηλαδή και των «καρχαριών» της πλουτοκρατίας που σήμερα τρίβουν τα χέρια τους, κοιτάζοντας τα μεγάλα φιλέτα του ΤΑΙΠΕΔ, ναι, του ΤΑΙΠΕΔ, του κύριου εκτροφείου διαφθοράς και διαπλοκής που επιχειρεί το μεγαλύτερο ξεπούλημα δημόσια περιουσίας που έχει δει η Ευρώπη.
Ποιοι είσαστε, λοιπόν, κύριοι της συγκυβέρνησης που μας κουνάτε το δάκτυλο; Θα σας πω εγώ ποιοι είσαστε. Είσαστε οι κύριοι προπαγανδιστές των ξένων συμφερόντων. Είσαστε αυτοί που καταστρέψατε την Ελλάδα και τη χρεοκοπήσατε, είσαστε οι διώκτες της ίδιας της δημοκρατίας, έχετε καταλύσει το Σύνταγμα, διαλύσει την υγεία, την παιδεία, την κοινωνική ασφάλιση και την κοινωνική πρόνοια. 
Έχετε καταστρέψει τον ελληνικό αθλητισμό, τη μόνη υγιή διέξοδο των νέων σήμερα. Μειώσατε την κρατική του χρηματοδότηση στο πλην 80% σε σχέση με το 2010. Ξεπουλήσατε τον ΟΠΑΠ στην ιδιωτική κερδοσκοπία, μια από τις βασικότερες πηγές εσόδων του ερασιτεχνικού αθλητισμού. Το αποτέλεσμα; Όλες οι αθλητικές ομοσπονδίες, οι ενώσεις και τα αθλητικά σωματεία, η τοπική αυτοδιοίκηση με τα προγράμματα μαζικού αθλητισμού, η εκπαίδευση με τη φυσική αγωγή να οδηγούνται σε μαρασμό, να οδηγούνται στην εξαφάνιση. Στον ίδιο μαρασμό και οι αθλητικές εγκαταστάσεις. Εγκαταστάσεις κουφάρια που κοσμούν ολόκληρη την περιφέρεια. 
Το μόνο που σας ενδιαφέρει είναι να διατηρήσετε σε αυτόν τον τομέα το σύστημα που ζει αυθαιρετώντας και εξακολουθεί να απομυζά δεκάδες εκατομμύρια ευρώ από τον πλούτο του ελληνικού λαού και του ερασιτεχνικού αθλητισμού. Η χειραγώγηση των αγώνων, το ξέπλυμα μαύρου χρήματος, ο ανύπαρκτος έλεγχος ντόπινγκ, η εκτροφή παρακρατικών μηχανισμών, τα φαινόμενα βίας δηλητηριάζουν την ελληνική κοινωνία και τη νεολαία μας. Γι’ αυτά δεν κάνατε απολύτως τίποτα.
Αντίθετα, κάνατε πάρα πολλά για να βοηθήσετε τους μεγαλοπαράγοντες να φεσώσουν τα δημόσια ταμεία. Κάνετε τα πάντα για να συλλάβετε το μικρομεσαίο επιχειρηματία που χρωστάει λίγες χιλιάδες ευρώ εξαιτίας της κρίσης. Κάνετε τα πάντα με μεγαλειώδεις επιχειρήσεις των ΜΑΤ, προκειμένου να συλλάβετε με χειροπέδες την καγκελόπορτα της ΕΡΤ. Έχετε πέσει τόσο χαμηλά που καθημερινά απολύετε κοσμάκη που χρόνια τώρα στήριξε τη Δημόσια Διοίκηση, μεταξύ αυτών και οι σαράντα πέντε υπάλληλοι της Γενικής Γραμματείας Αθλητισμού.
Κύριοι της συγκυβέρνησης, είσαστε οι εκφραστές της ανικανότητας και του λαϊκισμού. Για τριάμισι χρόνια τώρα λαϊκίζετε με όλα τα μνημονιακά σας εγκλήματα και έρχεστε σήμερα και μας κουνάτε το χέρι επειδή καταθέσαμε πρόταση μομφής. Ας μην κοροϊδευόμαστε, κύριοι της συγκυβέρνησης. Όποτε και να καταθέταμε την πρόταση μομφής τα ίδια θα λέγατε και εσείς και οι συνοδοιπόροι σας. 
Το τραγικό είναι ότι αφού καταστρέψατε αυτήν την πατρίδα και την κάνατε στάχτες, παρουσιάζεστε σήμερα σαν σωτήρες υποδυόμενοι το φοίνικα που ξανά γεννιέται μέσα από τις στάχτες του. Ποιος μπορεί να σας πιστέψει; Ας ακούσει, λοιπόν, ο ελληνικός λαός ότι όποιος σήμερα ψηφίζει «όχι» στην πρόταση μομφής του ΣΥΡΙΖΑ, ψηφίζει «Ναι» στους πλειστηριασμούς, ψηφίζει «ναι» στην καταστροφή της ελληνικής οικογένειας, ψηφίζει «ναι» στην καταδίκη των παιδιών μας.
Θα σας παρακαλέσω, κύριοι της συμπολίτευσης, να διαβάσετε για άλλη μια φορά την επιστολή του Μανώλη Γλέζου τον οποίο προσπαθήσατε και να χρησιμοποιήσετε και να οικειοποιηθείτε. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Υπουργός κ. Καράογλου, για δέκα λεπτά αυστηρά.</ChairmanSpeech>
<Speech><Parlmember>ΘΕΟΔΩΡΟΣ ΚΑΡΑΟΓΛΟΥ</Parlmember> (Υπουργός Μακεδονίας και Θράκης): Κυρίες και κύριοι συνάδελφοι, σήμερα βρισκόμαστε στην Αίθουσα της Ολομέλειας της Βουλής επειδή κάποιοι βάλθηκαν να σταματήσουν την πρόοδο της χώρας. Επειδή κάποιοι μέμφονται με τα λόγια και τις πράξεις τους τις θυσίες ενός ολόκληρου λαού για ανάπτυξη και ανάκαμψη. Επειδή κάποιοι θέλουν να πυροδοτήσουν κοινωνικές εκρήξεις και εντάσεις συντηρώντας, αλλά και στηρίζοντας νοοτροπίες και συμπεριφορές του κρατισμού και του λαϊκισμού. Του κρατισμού και του λαϊκισμού που οδήγησαν την Ελλάδα στη σημερινή πάρα πολύ δύσκολη κατάσταση.
Ειλικρινά, κυρίες και κύριοι συνάδελφοι, τους είμαστε ευγνώμονες για αυτήν την πρόταση δυσπιστίας, διότι μας δίνουν τη δυνατότητα να ξεδιπλώσουμε τον καθημερινό αγώνα που δίνουμε εδώ και δέκα επτά, περίπου, μήνες για να σταθεί η Ελλάδα και πάλι όρθια στα πόδια της.
Κύριε Τσίπρα, κύριοι του ΣΥΡΙΖΑ, σας ευχαριστούμε.
Και για να δανειστώ μια έκφραση του Προέδρου σας του κ. Τσίπρα, «Ως εδώ και μη παρέκει», με την ελαφρότητα με την οποία αντιμετωπίζετε την πολιτική και οικονομική συγκυρία του τόπου.
Κυρίες και κύριοι, η πρόταση μομφής που κατέθεσε ο Πρόεδρος του ΣΥΡΙΖΑ είναι προφανές ότι δεν αποσκοπεί στο να ανατρέψει την παρούσα Κυβέρνηση. Την κατέθεσε, απλά, για να πολώσει το πολιτικό κλίμα και να περιορίσει όλους όσοι τον αμφισβητούν μέσα στο ίδιο του το κόμμα. Την κατέθεσε για να κερδίσει χρόνο, παίζοντας ένα κακόγουστο πολιτικό θέατρο και επιχειρώντας να βάλει τον εαυτό του στη θέση του πρωταγωνιστή.
Τούτη, λοιπόν, η τριήμερη συζήτηση στη Βουλή είναι μια χρυσή ευκαιρία για όλους εμάς να ακούσουμε από τα στελέχη του ΣΥΡΙΖΑ ποιο είναι το κυβερνητικό τους πρόγραμμα, πώς θα σώσουν την Ελλάδα, αν γνωρίζουν φυσικά το πώς, καθώς αυτούς τους δεκαεπτά μήνες έχουν αλλάξει ουκ ολίγες φορές πολιτικές θέσεις.
Αρχικά, θυμίζω, θα έσκιζαν τα μνημόνια και θα προχωρούσαν σε μονομερή διαγραφή του χρέους. Ακολούθως, θα οδηγούσαν τη χώρα έξω από την Ευρωζώνη, θα επιστρέφαμε στη δραχμή, θα επαναφέραμε με ένα νόμο μισθούς και συντάξεις στα επίπεδα των προηγούμενων χρόνων, θα, θα, θα. Μόνο που ο λαϊκισμός σας, κύριοι συνάδελφοι του ΣΥΡΙΖΑ, είναι πλέον γνωστός. Βρείτε τα μεταξύ σας, αποφασίστε ποια είναι η θέση σας για τη σωτηρία της χώρας και μετά, εδώ είμαστε, ελάτε και καταθέστε μια άλλη φορά πρόταση μομφής. 
Άλλωστε, το υποτιθέμενο οικονομικό σας πρόγραμμα όλοι γνωρίζουν ότι δεν βγαίνει. Λεφτά δεν υπάρχουν. Σας το φωνάζει ο κ. Γλέζος, ενώ συν τοις άλλοις ο Αρχηγός και Πρόεδρος του κόμματός σας αλλάζει θέσεις και απόψεις σαν τα ακριβοπληρωμένα πουκάμισα που συνηθίζουμε να τον βλέπουμε να φοράει.
(Θόρυβος από την πτέρυγα του ΣΥΡΙΖΑ-ΕΚΜ)
Κυρίες και κύριοι συνάδελφοι, η στείρα άρνηση των πάντων και η ευρωφοβία φαίνεται πως δεν πωλούν αρκετά, γι’ αυτό και στο ΣΥΡΙΖΑ αποφασίσατε να αλλάξετε ρητορική, μήπως και καταφέρετε να ξεγελάσετε τον ελληνικό λαό ότι δήθεν έχετε να προσφέρετε πολλά στην προοδευτική ανανέωση της χώρας. 
Δεν έχετε, όμως, να προσφέρετε τίποτα. Και αυτό, διότι κανένα κόμμα και κανένας πολιτικός που κάνει τα πάντα μόνο και μόνο για να έρθει στην εξουσία, δεν έχει καμμία αξιοπιστία. Γιατί, κύριοι του ΣΥΡΙΖΑ, προσπαθείτε με όρους πολιτικής του παρελθόντος, ως λαοπλάνοι παλιάς κοπής, να κοροϊδέψετε τους Έλληνες πολίτες. Ελπίζω, όμως, ότι η σημερινή –σε λίγες ώρες- ψήφος ενίσχυσης της Κυβέρνησης να σας γίνει ένα πολύτιμο πολιτικό μάθημα για το μέλλον. Πάρτε το απόφαση. Η δημοκρατία δεν φοβάται τις μομφές. 
Η Ελλάδα, κυρίες και κύριοι, αλλάζει. Αλλάζει, όχι γιατί μας το επιβάλλει κάποια τρόικα αλλά γιατί αυτό ζητάει η κοινωνία, μια κοινωνία που διψά για πρόοδο, ευημερία, ίσες ευκαιρίες για όλους, μια κοινωνία που θέλει να ζει σε μια περήφανη και ισχυρή Ελλάδα, στην Ελλάδα που αξίζει να προσφέρουμε σε όλους τους Έλληνες, οι οποίοι σχεδόν εδώ και τρία χρόνια βρίσκονται αντιμέτωποι με πολύ μεγάλες θυσίες.
Είναι αλήθεια, όμως, κύριοι συνάδελφοι, ότι τους τελευταίους δεκαεπτά μήνες η πατρίδα μας έχει κάνει ένα πολύ μεγάλο βήμα προς τα μπροστά. Το πρωτογενές πλεόνασμα για το 2013 είναι μια πραγματικότητα που από κανέναν καλοπροαίρετο κριτή δεν αμφισβητείται. Μεγάλα επενδυτικά funds επενδύουν ξανά στην Ελλάδα, παρά το γεγονός ότι εσείς τους απειλείτε. Η Ελλάδα έπαψε να δανείζεται,  για να καλύψει τις λειτουργικές της ανάγκες και το 2014 είμαστε έτοιμοι να ξαναβγούμε στις αγορές. Με την πολιτική μας, λοιπόν, βάζουμε στην ουσία τέλος στα μνημόνια και απομακρύνουμε την τρόικα, όχι όμως με πέτρες και ασκήσεις επαναστατικής γυμναστικής που αμαυρώνουν την εικόνα της πατρίδας μας στο εξωτερικό, αλλά με την άσκηση σοβαρής, υπεύθυνης και στοχευμένης πολιτικής.
Το πετύχαμε παίρνοντας θαρραλέες αποφάσεις, χωρίς να υπολογίζουμε το πολιτικό κόστος και χωρίς να χαϊδεύουμε αυτιά συνδικαλιστών, όπως κάνετε εσείς. Έτσι θα έρθει η ανάκαμψη, η ανάπτυξη στην πατρίδα μας. Έτσι η Ελλάδα θα γίνει μια φυσιολογική χώρα, ελεύθερη οικονομικά, η οποία μπορεί να εξελιχθεί σε υπόδειγμα ανταγωνιστικότητας και ευημερίας. Έτσι και χωρίς να καταργήσουμε Υπουργεία, όπως είπε σ’ αυτήν την Αίθουσα ο κ. Γλέζος.
Καθώς το μοναδικό περιφερειακό Υπουργείο της πατρίδας μας, το Υπουργείο Μακεδονίας και Θράκης, βρέθηκε και πάλι στο επίκεντρο, θεωρώ σκόπιμο να σας ενημερώσω για όσα έχουμε πετύχει τους δεκαεπτά μήνες που πέρασαν από την επανασύστασή του. Όποιος θεωρεί ότι η επανίδρυση του Υπουργείου Μακεδονίας και Θράκης ευθύνεται για τα οικονομικά δεινά της χώρας, τότε λυπάμαι, αλλά είναι εκτός τόπου και χρόνου και κάνει ένα τεράστιο πολιτικό λάθος.
Το Υπουργείο, του οποίου έχω την τιμή να προΐσταμαι, είναι απαραίτητο σε εθνικό και ιστορικό επίπεδο, κάτι που δεν χρειάζεται να αναπτύξω, γιατί νομίζω καταλαβαίνουμε το γιατί και είναι αναγκαίο και σε αναπτυξιακό επίπεδο. 
Για πρώτη φορά, κυρίες και κύριοι συνάδελφοι, μετά από πολλά χρόνια η βόρεια Ελλάδα, η Μακεδονία και η Θράκη, έχουν πάλι συγκεκριμένο στόχο και προκαθορισμένη πορεία ανάπτυξης και προόδου. Μακριά από βαρύγδουπες υποσχέσεις και μεγαλόπνοους σχεδιασμούς, η Θεσσαλονίκη με απόλυτη συναίσθηση του κομβικού της ρόλου βρίσκεται ενώπιον της τελευταίας ίσως ευκαιρίας να γίνει η πύλη των Βαλκανίων και η Μακεδονία και η Θράκη να γίνουν προγεφύρωμα για αυτήν την αναπτυσσόμενη γωνιά της Μεσογείου.
Θα σας πω, λοιπόν, επιγραμματικά τι κάναμε στο Υπουργείο Μακεδονίας και Θράκης αυτούς τους δεκαεπτά μήνες. Εφοδιασμένο με αποκλειστικές αναπτυξιακές αρμοδιότητες -τις περισσότερες που είχε ποτέ στην ιστορία του- και ενεργώντας πάντα μέσα στο πλαίσιο του θεσμικού του ρόλου, το Υπουργείο Μακεδονίας και Θράκης αγωνίζεται να καταστήσει τη βόρεια Ελλάδα ένα στρατηγείο επενδύσεων, καινοτομίας και δημιουργικότητας. Αξιολογούμε επενδυτικές προτάσεις, συμμετέχουμε σε αναπτυξιακές δράσεις και συντονίζουμε όλους τους παραγωγικούς και αυτοδιοικητικούς φορείς της Μακεδονίας και της Θράκης. 
Ειδικότερα, η Διεύθυνση Οικονομίας και Τουριστικής Ανάπτυξης του Υπουργείου μας, αυτήν τη στιγμή αξιολογεί εκατόν εξήντα επενδυτικά σχέδια που έχουν υποβληθεί στην αρμόδια υπηρεσία, συνολικού ύψους άνω των 850 εκατομμυρίων. Αυτό συνεπάγεται, κυρίες και κύριοι, ανάπτυξη, νέες θέσεις εργασίας, πρόοδο. 
Επίσης, επανεκκινήσαμε την Αλεξάνδρεια Ζώνη Καινοτομίας, φιλοδοξώντας να καταστήσουμε τη Θεσσαλονίκη έναν διεθνώς αναγνωρισμένο κόμβο καινοτομίας. Γι’ αυτόν το λόγο επισκεφτήκαμε πρόσφατα το μεγαλύτερο τεχνολογικό πάρκο της Ευρώπης, το «Sophia Antipolis», στη Νίκαια της Γαλλίας και κλείσαμε σχετική συνεργασία. 
Ακόμη, αναλάβαμε την εποπτεία της αγοράς βιομηχανικών προϊόντων και υπηρεσιών σε Μακεδονία και Θράκη, μια καινούργια αρμοδιότητα την οποία ξεκινήσαμε να «τρέχουμε». Παράλληλα, πετύχαμε, χωρίς να υπάρξει το παραμικρό πρόβλημα και ο παραμικρός κραδασμός, την ενοποίηση των ΔΕΘ και HELEXPO σε μια νέα εταιρεία, θωρακίζοντας με αυτόν τον τρόπο τον εκθεσιακό μας φορέα.
Επιπρόσθετα, ενισχύσαμε και ενισχύουμε τη φωνή των παραγωγικών φορέων της Μακεδονίας και της Θράκης με τη διοργάνωση επιχειρηματικών αλλά και τουριστικών φόρουμ, υποβάλαμε μια σειρά από προτάσεις για τη διαμόρφωση αναπτυξιακής στρατηγικής για το ΕΣΠΑ της περιόδου 2014-2020, ενώ παράλληλα υλοποιούμε αναπτυξιακές προτάσεις μέσα από το πρόγραμμα διασυνοριακής συνεργασίας «Interreg», κάτι που πρώτη φορά γίνεται από το Υπουργείο Μακεδονίας και Θράκης. 
Όλα αυτά τα πετύχαμε, περιορίζοντας παράλληλα στο 1/3 τις διευθύνσεις και τα τμήματα του Υπουργείου Μακεδονίας και Θράκης, έτσι ώστε με το νέο οργανόγραμμα να πετύχουμε πολύ μεγάλες οικονομίες κλίμακος και να μετατρέπουμε το ΥΜΑΘ σε ένα μικρό, ευέλικτο και σημαντικά λιγότερο δαπανηρό σχήμα. 
Αυτό είναι το νέο Υπουργείο Μακεδονίας και Θράκης, που δυστυχώς κάποιοι από εσάς, χωρίς να σκεφτούν προηγουμένως, προτείνουν την κατάργησή του. 
Συνοψίζοντας και κλείνοντας, για να είμαι και συνεπής στο χρόνο μου, θα ήθελα να πω το εξής: Η Ελλάδα, κύριοι του ΣΥΡΙΖΑ, δεν έχει ανάγκη από αυτόκλητους σωτήρες. Έχει ανάγκη από ανθρώπους που θέλουν να δουλέψουν γι’ αυτήν και να προσφέρουν σε αυτήν. Αυτό είναι το χρέος όλων όσοι ζούμε σε αυτόν τον τόπο απέναντι στους εαυτούς μας αλλά κυρίως απέναντι στα παιδιά μας. 
Κύριοι του ΣΥΡΙΖΑ, αγαπητοί συνάδελφοι, συνετιστείτε. Συνετιστείτε κι ελάτε να κάνουμε μαζί πράξη την Ελλάδα του μέλλοντος. Αυτό επιτάσσει η εθνική μας συνείδηση. Ακούστε την εθνική μας συνείδηση κι αφήστε στην άκρη τα κόλπα φθηνού πολιτικού εντυπωσιασμού.
Σας ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κύριο Υπουργό και γιατί ήταν συνεπέστατος στο χρόνο του. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δεκαέξι μέλη του Συλλόγου ΚΑΠΗ Γέρακα Αττικής. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Το λόγο έχει τώρα ο κ. Σκρέκας για πέντε λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ευχαριστώ, κύριε Πρόεδρε. 
Κυρίες και κύριοι συνάδελφοι, καλούμαστε σήμερα στο Κοινοβούλιο να συζητήσουμε και να αποφασίσουμε αναφορικά με την πρόταση δυσπιστίας, την οποία έχει καταθέσει η Κοινοβουλευτική Ομάδα του ΣΥΡΙΖΑ, πρωτοστατούντος του Αρχηγού της του κ. Τσίπρα, την οποία και κατέθεσαν αμέσως μετά από την έλευσή του από τις Ηνωμένες Πολιτείες Αμερικής. 
Για να αποφασίσουμε, όμως, θα πρέπει να δούμε ποιες είναι οι αιτίες οι οποίες περιγράφονται στην πρόταση δυσπιστίας και να απαντήσουμε σε αυτές. Και αναφέρονται δύο βασικές αιτίες: 
Πρώτον, οι διαρκείς -όπως λένε- παραβιάσεις της δημοκρατικής νομιμότητας, με αφορμή την αστυνομική επέμβαση στο κτήριο της ΕΡΤ.
Δεύτερον, η δεινή οικονομική θέση, στην οποία έχει περιέλθει η κοινωνία εξαιτίας της -όπως λένε- βάρβαρης οικονομικής πολιτικής. 
Πραγματικά, προσπαθώντας να κατανοήσω κατ’ αρχάς την πρώτη αιτίαση της πρότασης δυσπιστίας, θα ήθελα να σας ρωτήσω, κυρίες και κύριοι συνάδελφοι του ΣΥΡΙΖΑ, το εξής: Αποτελεί παραβίαση της δημοκρατικής νομιμότητας η απελευθέρωση ενός δημοσίου κτηρίου, το οποίο βρίσκεται υπό κατάληψη από μία χούφτα καταληψιών, πρώην εργαζομένων, όπως ο κ. Τσίπρας είπε στην ομιλία του; Σε ποιον ανήκει το Μέγαρο της ΕΡΤ στην Αγία Παρασκευή; Μήπως ανήκει στους πρώην εργαζόμενους ή στους φορολογούμενους πολίτες, οι οποίοι πλήρωσαν την κατασκευή του και πλήρωσαν, πληρώνουν και θα πληρώνουν και τους μισθούς αυτών οι οποίοι το λειτουργούσαν; Σε ποιον ανήκουν όλα τα δημόσια κτήρια, οι δημόσιες επιχειρήσεις κοινής ωφέλειας και οι κρατικές επιχειρήσεις; Δεν ανήκουν σε όλους τους Έλληνες, που με αίμα και με θυσίες πληρώνουν σήμερα τους φόρους που δίνουν για να συντηρούνται όλα τα παραπάνω; 
Είναι αλήθεια ότι περιέγραψαν με μεγάλη δεινότητα πολλοί συνάδελφοι των κομμάτων της αντιπολίτευσης τα αποτελέσματα της πολιτικής που εφαρμόζεται σήμερα στη χώρα μας. Όλοι συμφωνούμε ότι πράγματι πολλοί συμπολίτες μας και συνάδελφοί μας περνάνε δύσκολα, ότι οι φόροι οι οποίοι επιβάλλονται έχουν ξεπεράσει πολλές φορές τη φοροδοτική τους ικανότητα και ότι η ανεργία, η οποία αφαιρεί και το παραμικρό εισόδημα, μικρό ή μεγάλο, από την οικογένεια έχει φέρει σε δεινή κατάσταση χιλιάδες νοικοκυριά στη χώρα μας. Όμως, το βασικό ερώτημα που καλούμαστε να απαντήσουμε εμείς ως υπεύθυνοι πολιτικοί σε όλα τα προηγούμενα είναι ποια είναι η λύση σε αυτές τις διαπιστώσεις. 
Ρωτώ: Είναι η λύση, κύριοι συνάδελφοι του ΣΥΡΙΖΑ, ο κρατισμός και η αύξηση του κράτους που εσείς επαγγέλλεστε; Είναι η λύση το κυνήγι των επενδυτών και οι απειλές του κ. Τσίπρα για χειροπέδες σε όποιους έρθουν να επενδύσουν τα χρήματά τους, δημιουργώντας νέες θέσεις εργασίας, αλλά και αυξάνοντας τη φορολογητέα ύλη; Είναι η λύση η κατάληψη δημοσίων κτηρίων και υπηρεσιών; Είναι λύση η άρνηση στην αξιοποίηση της δημόσιας περιουσίας, η οποία παραμένει καθημαγμένη και βορά στους επιτήδειους δεκαετίες τώρα; Είναι λύση να υπόσχεστε καταργήσεις σε φόρους από τη μία, αυξήσεις σε μισθούς και συντάξεις από την άλλη; Είναι λύση να κρατάτε το λαό σε σύγχυση και να του λέτε πράγματα τα οποία δεν στέκουν; 
Φαίνεται ότι το ρολόι σας, κυρίες και κύριοι του ΣΥΡΙΖΑ, έχει σταματήσει το έτος 1981. Κλείνετε το μάτι στους δημοσίους υπαλλήλους και υπόσχεστε δουλειά στους ανέργους. Μιλάτε για επαναφορά συντάξεων και μισθών στα προ κρίσης επίπεδα, ενώ ταυτόχρονα διαβεβαιώνετε για μείωση της φορολογίας. Διατυμπανίζετε πάταξη της φοροδιαφυγής, αλλά το καλοκαίρι υπερασπιζόσασταν τους φοροφυγάδες που συλλαμβάνονταν να μην εκδίδουν αποδείξεις. 
Γιατί το κάνετε αυτό, κυρίες και κύριοι του ΣΥΡΙΖΑ; Δεν καταλαβαίνετε ότι τα ψέματα έχουν τελειώσει πια; Δεν καταλαβαίνετε ότι ένας λόγος και μία βασική αιτία για την οποία βρίσκονται η κοινωνία και η χώρα στην κατάσταση που βρίσκονται σήμερα είναι επειδή πολλοί πολιτικοί τις προηγούμενες δεκαετίες δεν έλεγαν και δεν παρουσίαζαν την πραγματική κατάσταση στον κόσμο και στους πολίτες έτσι όπως ήταν; 
Αυτή την ώρα, ο Πρωθυπουργός της χώρας, ο Αντώνης Σαμαράς, δίνει τη μάχη των μαχών με τους δανειστές μας. Μία μάχη που έχει σαν σκοπό από τη μία να διασφαλίσει ότι οι εταίροι μας έχουν κατανοήσει καλά ότι δεν υπάρχει καμμία πιθανότητα περαιτέρω οριζόντιων περιοριστικών μέτρων σε μισθούς και συντάξεις και από την άλλη να τους πείσει ότι η πολιτική της λιτότητας πρέπει να αλλάξει και για να γίνει αυτό, βασική προϋπόθεση είναι οριστική λύση στο θέμα το χρέους. 
Στην αρχική, λοιπόν, βασική ερώτηση και στα διλήμματα που τίθενται με την πρόταση δυσπιστίας που καταθέσατε, απαντώ ξεκάθαρα, κυρίες και κύριοι συνάδελφοι: Όχι στον κρατισμό, ναι στο μικρό και ευέλικτο λειτουργικό κράτος. Όχι στις παράνομες καταλήψεις, ναι στη νομιμότητα, η οποία χαλάρωσε από το ΄81 και μετά. Όχι στον εκφοβισμό των επενδυτών, ναι στην επιχειρηματικότητα και κυρίως στην επιχειρηματικότητα των νέων. Όχι στις ανέξοδες υποσχέσεις, ναι στις δύσκολες αλλά απαραίτητες αποφάσεις. Όχι στο λαϊκισμό και στη δημαγωγία, ναι στο ρεαλισμό και στην αλήθεια. Γι’ αυτό ψηφίζω «ΟΧΙ» στην πρόταση δυσπιστίας του ΣΥΡΙΖΑ, «ΝΑΙ» στην Κυβέρνηση της υπευθυνότητας, του ρεαλισμού και της αλήθειας.
Ευχαριστώ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς σας ευχαριστούμε.
Το λόγο έχει ο κ. Τσακαλώτος.</ChairmanSpeech>
<Speech><Parlmember>ΕΥΚΛΕΙΔΗΣ ΤΣΑΚΑΛΩΤΟΣ</Parlmember>: Ευχαριστώ, κύριε Πρόεδρε.
Παρακολουθώ τρεις μέρες μια κόπωση από την μεριά των Βουλευτών της συμπολίτευσης στο επίπεδο των ιδεών, στο επίπεδο των προτάσεων και στο επίπεδο των επιχειρημάτων. Προσπαθώ να βρω τις πηγές για όλους αυτούς τους λόγους. 
Πρόσφατα διάβαζα ένα ιστορικό δοκίμιο για τις πηγές της Βίβλου και ειδικά στα τέσσερα πρώτα Ευαγγέλια, όπου οι σύγχρονες θεωρίες λένε ότι ήταν μια βασική πηγή, το «Q», από το γερμανικό για την πηγή, και δυο-τρεις άλλες πηγές.
Υποθέτω ότι υπάρχει και μια πηγή για τους δικούς σας τους λόγους. Δεν θα το πω «Q», θα το πω «ΣΚ». Θα με συγχωρήσει ο κ. Βορίδης που δεν είπα «ΜΒ», αλλά μένω στο «ΣΚ». Και φαίνεται, βέβαια, ότι σαν να έχει βάλει πέντε λέξεις ο «ΣΚ» μέσα σε ένα φάκελο –ΣΥΡΙΖΑ, συνιστώσες, βία, νομιμότητα και Τέξας- και έχει πει: «Κάνετε όσες προτάσεις θέλετε στο χρόνο που έχετε. Δεν πειράζει η σειρά που θα κάνετε αυτές τις προτάσεις. Δεν πειράζει η εσωτερική συνοχή αυτών των προτάσεων. Απλώς να ακουστούν αυτές οι πέντε λέξεις».
Βλέπω ότι δεν έχετε κανέναν πειστικό λόγο πια για την οικονομία. Τι λέτε στην ουσία; Ότι το θετικό είναι πως έχουμε δημοσιονομικό πλεόνασμα και φτάνουμε σε ένα πλεόνασμα στο ισοζύγιο τρεχουσών συναλλαγών. 
Σας έχουμε πει πολλές φορές ότι και το μικρό πλεόνασμα και το λίγο μεγαλύτερο πλεόνασμα -ό,τι και να είναι- δεν θα είναι βιώσιμο. Δεν θα είναι βιώσιμο όσο η οικονομία δεν πάει καλά. Και δεν ισχύει το αντίθετο.
Και για το ισοζύγιο πληρωμών διαβάστε και λίγο το ΔΝΤ, που στην έκθεσή του για όλες τις Νότιες χώρες λέει ότι αυτό το πλεόνασμα που υπάρχει στο ισοζύγιο πληρωμών, δεν είναι βιώσιμο, γιατί είναι κυκλική η βελτίωση και όχι δομική. 
Τι σημαίνει «κυκλική»; Μόλις έχουμε ξανά ανάπτυξη, πάλι θα έχουμε ελλείμματα. 
Και αφού δεν έχουμε τίποτα να πούμε στην οικονομία, μένουμε με το «ΤΙΝΑ» της κ. Θάτσερ: δεν υπάρχει τίποτα άλλο που μπορούμε να κάνουμε και πως ό,τι άλλο λέγεται είναι λαϊκισμός.
Κυρίες και κύριοι συνάδελφοι, θα σας ρωτήσω με κάθε ειλικρίνεια: Πότε εμείς του ΣΥΡΙΖΑ ήμασταν πιο λαϊκιστές; Όταν για τους Ολυμπιακούς Αγώνες λέγαμε ότι θα ήταν καταστροφή, ότι θα γινόντουσαν σπατάλες, ότι θα υπήρχε διαφθορά, ότι δεν ήταν μοντέλο ανάπτυξης, ότι θα ήμασταν σαν το Μόντρεαλ που χρεοκόπησε κι όχι σαν τη Βαρκελώνη; Η τώρα που λέμε ότι πρέπει να αναπτύξουμε τις ιδέες μας και να ξανακοιτάξουμε τη βιομηχανική ανασυγκρότηση, να ξανακοιτάξουμε τη βιομηχανική πολιτική, τα δίκτυα, τα συμπλέγματα, αλλά και το ρόλο της κοινωνικής οικονομίας, που τόσο αρχίζει να αλλάζει τα πράγματα, που άνθρωποι αρχίζουν να παίρνουν τα πράγματα στα χέρια τους και να δίνουν λύσεις;
Πότε ήμασταν πιο λαϊκιστές κατά εσάς; Όταν πριν από το 2008 εσείς κλείνατε -και σας κατηγορούσαν γι’ αυτό- το μάτι σε κάθε φοροδιαφυγή, για να δημιουργήσετε το δικό σας πελατειακό σύστημα ή τώρα που δουλεύουμε και το περιουσιολόγιο για να δώσουμε λύση επιτέλους σε αυτό που λέει το Σύνταγμα, δηλαδή να πληρώνει ο κόσμος σύμφωνα με τις δυνατότητες;
Πότε ήμασταν πιο λαϊκιστές; Όταν κάναμε την επίθεση πριν από το 2008, ότι η φιλελευθεροποίηση των χρηματαγορών δεν θα οδηγήσει σε ανάπτυξη σε εθνικό επίπεδο και θα δημιουργήσει χρηματοπιστωτική κρίση ή τώρα που προσπαθούμε να αντιστρέψουμε την καταστροφή του ΤΤ, που με τόσο ευκολία το κάνατε, για να δημιουργήσουμε και τράπεζες ειδικού σκοπού και νέα χρηματοδοτικά εργαλεία και ένα ΤΤ που να είμαστε περήφανοι;
Να αντιστρέψω το επιχείρημα: Εσείς πότε ήσασταν πιο λαοπλάνοι; Όταν λέγατε ότι χτίζατε την ισχυρή Ελλάδα κι όταν λέγατε ότι έχουμε θωρακίσει την ελληνική οικονομία παραπάνω απ’ όλες τις οικονομίες για την κρίση; Η τώρα που μιλάτε για το success story;
Και πότε ήσασταν πιο λαοπλάνοι; Όταν λέγατε στον κόσμο, «Δουλέψτε, γιατί θα υπάρχουν συντάξεις», όταν λέγατε «Δουλέψτε, γιατί θα υπάρχει ένα Εθνικό Σύστημα Υγείας», όταν λέγατε ότι θα φροντίσουμε εσάς και τα παιδιά σας; Η τώρα που έχετε σπάσει κάθε κοινωνικό συμβόλαιο, εκτός από το συμβόλαιο με τους πιστωτές μας;
Βλέπω αυτήν την κόπωση στις ιδέες, στις προτάσεις. Και βλέπω μια έλλειψη αυτοκριτικής. Καλά τα είπε ο σύντροφός μου, ο Γιώργος Βαρεμένος, όταν είπε ότι χρειάζεστε μία μεγάλη περίοδο αποτοξίνωσης από την εξουσία. Στο Μεσαίωνα, οι αποτυχημένοι πολιτικοί, οι άρχοντες, οι κληρικοί πήγαιναν στα μοναστήρια για αναστοχασμό, για νέες ιδέες και να κοιτάξουν την ψυχή τους.
Δεν έχω καμμία ελπίδα, ούτε για τον αναστοχασμό ούτε για νέες ιδέες από εσάς, αλλά τουλάχιστον, νομίζω, μπορείτε να κοιτάξετε στην ψυχή σας για το πού φθάσατε αυτήν την οικονομία και αυτήν την κοινωνία. 
Τελειώνοντας θα ήθελα να σημειώσω ποιο είναι το μεγαλύτερο πρόβλημά σας. Το μεγαλύτερο πρόβλημά σας είναι το ότι πραγματικά έρχεται μία καινούργια δύναμη με νέες ιδέες, που επικυρώνει και τις αξίες της συλλογικότητας, της ισότητας, της συμμετοχής και τα κάνει «δεκαράκια» σε πάρα πολλές προτάσεις θεσμικού τύπου: για το πώς θα αντιμετωπίσουμε την κοινωνική καταστροφή, για το πώς θα αντιμετωπίσουμε την ανασυγκρότηση της κοινωνίας, για το πώς θεσμικά μπορούμε να αλλάξουμε αυτό το κράτος.
Τελειώνω λέγοντας, ότι άκουσα τόσα πολλά επιχειρήματα τα οποία ήταν τόσο παλιά που σχεδόν έχω ξεχάσει τα αντεπιχειρήματα. Τα καλά νέα σε αυτό είναι ότι πολύ σύντομα δεν θα χρειάζεται να τα θυμάμαι.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε, κύριε συνάδελφε. Το λόγο έχει ο συνάδελφος κ. Μιχάλης Κασσής για πέντε λεπτά.</ChairmanSpeech>
<Speech><Parlmember>ΜΙΧΑΗΛ ΚΑΣΣΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, εδώ και τρεις ημέρες και μέσα σε μία ιδιαίτερα δύσκολη καθημερινή πραγματικότητα για τους Έλληνες και τις Ελληνίδες, το ελληνικό Κοινοβούλιο βιώνει κινήσεις εντυπωσιασμού, τακτικής και κομματικού οφέλους, χωρίς κανένα σεβασμό στην αλήθεια. 
Συζητάμε μία πρόταση μομφής που θα είχε άλλο χαρακτήρα αν είχε γίνει όταν έπεσε το «μαύρο» της ΕΡΤ και όχι τώρα που έγινε και πάλι με λάθος τρόπο, μια ακόμα ενέργεια ως φυσική συνέχεια της πρώτης. Δεν ανήκω σε αυτούς που θα επικρίνω κάποιον για το γεγονός ότι ασκεί τα κοινοβουλευτικά του δικαιώματα. Πιστεύω, όμως, ότι θα πρέπει να λέμε την αλήθεια για τις ενέργειες που κάνουμε στο όνομα των πολιτών και όχι γενικολογίες και λαϊκισμό. 
Ο ΣΥΡΙΖΑ επιχειρεί να ενισχύσει την εσωτερική του συνοχή, να αποκλείσει την περίπτωση του λεγόμενου «ατυχήματος» που μπορεί να τον αναγκάσει να πει λεπτομερώς την πρόταση του για τη διακυβέρνηση της χώρας και να ενισχύσει τον αντιπολιτευτικό του ρόλο. 
Από την άλλη, η Κυβέρνηση βρίσκεται σε μία πολύ δύσκολη φάση της διαπραγμάτευσης με τους δανειστές. Ας κάνει την κίνηση αυτή του ΣΥΡΙΖΑ ευκαιρία για να τονίσει τα εσωτερικά προβλήματα, που για άλλη μία φορά δημιουργούν οι διαπραγματευτές των δανειστών στη χώρα, οι οποίοι δεν έχουν καμμία σχέση με την πραγματικότητα. 
Συνάδελφοι της Νέας Δημοκρατίας, μην επιτίθεστε μιλώντας για «πισώπλατες μαχαιριές», γιατί καμμία κοινοβουλευτική διαλογική διαδικασία δεν μπορεί να είναι «μαχαιριά» στη χώρα και στη δημοκρατία. Είναι ευκαιρία για τη διαπραγμάτευση και εδώ πρέπει να ευχαριστήσετε το ΣΥΡΙΖΑ γι’ αυτό. 
Φυσικά, δεν θα πρέπει η Κυβέρνηση να θεωρήσει πως η ψήφος εμπιστοσύνης είναι λευκή επιταγή. Είναι ψήφος ανάγκης, καθώς δεν υπάρχει ολοκληρωμένη και βιώσιμη εναλλακτική πρόταση για σύγκλιση. 
Προσωπικά θα καταψηφίσω την πρόταση μομφής για το λόγο που προανέφερα, αλλά μην λάβετε τη ψήφο μου αυτή ως εξουσιοδότηση για ανεξέλεγκτη λειτουργία. Δεν σας εξουσιοδοτώ να φέρετε στη Βουλή το «έκτρωμα» του φόρων των ακινήτων, έτσι όπως είδε το φως της δημοσιότητας. Δεν σας εξουσιοδοτώ να κάνετε άρση των πλειστηριασμών. Δεν σας εξουσιοδοτώ για τη λήψη νέων μέτρων οριζόντιων, πλαγίων και καθέτων που αφορούν μισθούς και συντάξεις. Δεν σας εξουσιοδοτώ να επαναλάβετε καμμία ενέργεια υποβάθμισης του Κοινοβουλίου και της δημοκρατίας.  
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Αγαπητοί συνάδελφοι του ΣΥΡΙΖΑ, κατανοώ την πλήρη αποστροφή σας στο ενδεχόμενο εκλογών, παρά την περί του αντιθέτου ρητορεία σας. Είναι δεδομένη και εμφανής η ανεπάρκεια συλλογικής έκφρασης μιας ολοκληρωμένης πρότασης για τη χώρα. Μην το δείχνετε όμως με τέτοιου είδους ενέργειες σαν την πρόταση μομφής. Δεν σας κατηγορώ επειδή ασκείτε τα κοινοβουλευτικά σας δικαιώματα. Απλά μην το κάνετε αντικείμενο μικροκομματικής τακτικής σ’ αυτές τις πολύ δύσκολες για τη χώρα μας ώρες. 
Προσωπικά δεν είμαι υπέρ τον εκλογών γιατί κάποια στιγμή πρέπει να σεβόμαστε και το Σύνταγμα αλλά και γιατί πιστεύω ότι δεν είναι η ώρα για να μπει η χώρα σε νέες περιπέτειες. Η χώρα έχει ανάγκη από Κυβέρνηση που ακούει, σχεδιάζει, δουλεύει και προτάσσει το εθνικό σχέδιο και από Πρωθυπουργό που λειτουργεί συλλογικά, αλλά και από αντιπολίτευση που δεν λαϊκίζει και δεν είναι ένα στείρο κατά, αλλά δύναμη ευθύνης. Σας διαβεβαιώνω ότι στο ΠΑΣΟΚ έχουμε μάθει να τα κάνουμε και τα δύο. 
Σας ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε τον κ. Κασσή.
Το λόγο έχει ο κ. Χαϊκάλης από τους Ανεξάρτητους Έλληνες.</ChairmanSpeech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ πολύ, κύριε Πρόεδρε.
Κύριοι συνάδελφοι, είμαι ένας απ’ αυτούς που στο θέατρο του παραλόγου που συμβαίνει σήμερα έχουν τις ίδιες απορίες που έχουν πάρα πολλοί άλλοι. Κατά πρώτον, γιατί ο ΣΥΡΙΖΑ κάνει την κατάθεση αυτής της πρότασης δυσπιστίας σήμερα και δεν ακολούθησε την πρότασή μας τον Ιούνιο, όταν έκλεινε με προεδρικό διάταγμα η ΕΡΤ, τότε που συνέτειναν όλοι οι λόγοι ώστε να δημιουργηθεί μία ρήξη στην Κυβέρνηση; Η κ. Χριστοφιλοπούλου, τότε Κοινοβουλευτική Εκπρόσωπος του ΠΑΣΟΚ, διατύπωνε τότε αμφιβολία για τη συνοχή της Κυβέρνησης από την άποψη ότι δεν είχαν εκτελεστεί οι προγραμματικές δηλώσεις των δύο κομμάτων. Είναι νωπή η δική σας ρήση –και θα την επικαλεστώ, κύριε Γεωργιάδη- ότι αν ο ΣΥΡΙΖΑ είχε ακολουθήσει τότε, θα είχε πέσει η Κυβέρνηση. Νομίζω ότι το θυμάστε. Άρα δεν καταλαβαίνω για ποιο λόγο γίνεται σήμερα αυτή η πρόταση. 
Από την άλλη επίσης δεν καταλαβαίνω γιατί η Κυβέρνηση έχει μία απορία αν της ασκείται κριτική σ’ αυτό το οποίο έγινε με την πρόταση δυσπιστίας του ΣΥΡΙΖΑ. Εκείνο που δεν καταλαβαίνουμε, λοιπόν, είναι γιατί το ένα και γιατί το άλλο. Για το ένα θέμα μπορεί να απαντήσει ο ΣΥΡΙΖΑ. Για τα θέματα για τα οποία σας κατηγορούμε να απαντήσετε εσείς, με την έννοια ότι η πρόταση δυσπιστίας διατυπώνεται σε μία χώρα και σ’ ένα Κοινοβούλιο όπου έχει χαθεί η εθνική κυριαρχία και όπου κλείνει η δημόσια τηλεόραση με παράνομο τρόπο γιατί δεν έχει επικυρωθεί η πράξη νομοθετικού περιεχομένου. Επίσης κλείνετε ΕΑΣ, ΕΑΒ και «ΛΑΡΚΟ», δημιουργώντας τεράστια προβλήματα όχι μόνο για τις εθνικές μεταφορές αλλά και για την εθνική ασφάλεια. Έχουμε μία αύξηση φόρων, μία φοροκαταιγίδα η οποία απειλεί την επιβίωση των πολιτών, έχουμε αύξηση της φτώχειας. Έχουμε επίσης τον Πρωθυπουργό σε ομιλία του μέσα στη Βουλή το 2011 να δηλώνει ότι είναι χουντικές οι μέθοδοι των επιστρατεύσεων και ξαφνικά έχουμε τρεις επιστρατεύσεις, μία των εργαζομένων στο μετρό, μία των λιμενεργατών και μία των καθηγητών. Έχουμε τις δηλώσεις για τους πολύτεκνους ότι είναι επένδυση στους πολύτεκνους το να ασχοληθεί κάποιος με τη μείωση της υπογεννητικότητας, ενώ την ίδια στιγμή κόβουμε όλα τα επιδόματα στους πολύτεκνους, τσεκουρώνουμε τα προνοιακά επιδόματα, αποκλείουμε από τα επιδόματα τους τρίτεκνους, τους πολύτεκνους και τα ΑΜΕΑ, δημιουργούμε ύφεση 25%, μειώνουμε τα εισοδήματα από 40% έως 60%, δημιουργούμε ανεργία η οποία φτάνει στα όρια του 30% επίσημα, ενώ ανεπίσημα είναι πάνω από 35% και έξι στους δέκα νέους δεν μπορούν να βρουν δουλειά.
Έχουμε την αύξηση της φτώχειας από 20,1% το 2008, σε 35% το 2011. Επίσης, καταργείτε θέσεις πιστοποιημένων μηχανικών αεροσκαφών στην Υπηρεσία Πολιτικής Αεροπορίας.
Το τελευταίο είναι η περίπτωση του ενιαίου φόρου ακινήτων, η οποία θα έρθει ως το «κερασάκι στην τούρτα» για να απειλήσει τη συνοχή της οικογένειας και των Ελλήνων στο θέμα του ιδιοκτησιακού καθεστώτος. 
Δεν καταλαβαίνω αυτήν την πολιτική. Δεν καταλαβαίνω γιατί πρέπει να στηριχθεί η πολιτική αυτή. Δεν μπορώ να στηρίξω αυτό το θέατρο του παραλόγου, όταν βλέπουμε στοιχεία που προκαλούν μείωση της οικονομικής δραστηριότητος του ΑΕΠ, δηλαδή η ύφεση σε μια οικονομία, τα συνολικά φορολογικά έσοδα και οι τόκοι εξυπηρέτησης των δανείων να έχουν αυξητικές τάσεις, ενώ αντιθέτως τα στοιχεία που συντελούν στην αύξηση της οικονομικής δραστηριότητας και συνεπώς στην οικονομική μεγέθυνση μιας οικονομίας, όπως οι δημόσιες επενδύσεις και ο ακαθάριστος σχηματισμός παγίου κεφαλαίου που οφείλεται σε αυτές τις δημόσιες επενδύσεις όσο και τις αντίστοιχες ιδιωτικές, είναι έντονα μειωμένες σε ποσοστά του ΑΕΠ. 
Εκείνο, λοιπόν, που έχουμε να πούμε είναι ότι το κάνουμε αυτό για να σώσουμε τις καταθέσεις των τραπεζών. Όλα αυτά τα χρήματα, τα δάνεια, 400 δισεκατομμύρια ευρώ, τα πήραμε για να σώσουμε τις καταθέσεις. Μπράβο! Δημιουργήσαμε ένα παράλογο, δηλαδή βάλαμε αυτούς που δεν έχουν καταθέσεις να πληρώνουν φόρους και να τους παίρνουμε τα σπίτια για να πληρώσουν τις καταθέσεις που έχουν κάποιοι άλλοι. 
Και στο τέλος συζητάμε για ένα πρωτογενές πλεόνασμα το οποίο έχει γίνει -αν θέλετε- ο ακρογωνιαίος λίθος της πολιτικής μιας κυβέρνησης, για να φτάσουμε στο σημείο μετά τις ευρωεκλογές να πούμε ότι θα έχουμε πρωτογενές πλεόνασμα, θα βγούμε στις αγορές. Εκεί, όμως, θα παρουσιαστεί το άλλο δίλημμα: Τι θα θέλουμε; Αγορές με 6%, 7% και 8% επιτόκιο ή μνημόνια πάλι με 2%; Διότι το μνημόνιο δεν τελειώνει. Η δανειακή σύμβαση τελειώνει. Σε αυτά τα παράλογα, εγώ δεν μπορώ να ακολουθήσω. 
Σας χαιρετώ και σας εύχομαι καλό απόγευμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ να πάρει το λόγο ο Υπουργός Υγείας κ. Γεωργιάδης.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πάρα πολύ, κύριε Πρόεδρε. 
Θα ήθελα να ξεκινήσω την ομιλία μου με τα χθεσινά γεγονότα στην ΕΡΤ και την εικόνα της κ. Κωνσταντοπούλου να καλεί σε βοήθεια. Θέλω και εγώ από την πλευρά μου να πιστοποιήσω, έχοντας ζήσει με την κυρία συνάδελφο στη λίστα Λαγκάρντ για περίπου πέντε μήνες, ότι είναι απολύτως προφανές ότι τη χρειάζεται και θα πρέπει με κάποιο τρόπο να τη βοηθήσουμε. 
Επίσης, θα πρέπει να πω ότι η εικόνα της κ. Ραχήλ Μακρή πάνω στα κάγκελα, ήταν πραγματικά πέρα πάσης προσδοκίας. 
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΗΡΩ ΔΙΩΤΗ</Parlmember>: Είναι προσβλητικό αυτό, κύριε Πρόεδρε.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ.</ChairmanSpeech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Είναι άηθες αυτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πείτε ό,τι θέλετε.</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Εσείς να προσέχετε τι λέτε. Είστε και Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Διαμαντόπουλε, κύριε Διαμαντόπουλε!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας ακούμε όλη την ημέρα να μας λέτε για χούντα και για κατάλυση της δημοκρατίας.</Speech> 
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Τα ακροδεξιά κατάλοιπα του ΛΑΟΣ…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Διαμαντόπουλε, σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Φτάνει, φτάνει.</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: ... (Δεν ακούστηκε)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Διαμαντόπουλε, σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Φτάνει, φτάνει!
(Στο σημείο αυτό αποχωρούν από την Αίθουσα οι Βουλευτές του ΣΥΡΙΖΑ-ΕΚΜ)
Κυρίες και κύριοι συνάδελφοι, είναι απολύτως προφανές ότι οι κύριοι του ΣΥΡΙΖΑ έχουν χάσει τη ψυχραιμία τους. Αφού μας λένε εδώ και δύο μέρες για τη χούντα της Κυβερνήσεως, έχουν το θράσος να μας κάνουν και μαθήματα κοινοβουλευτικής αξιοπρέπειας. Πρώτα θα βρείτε εσείς την αξιοπρέπεια, κύριοι συνάδελφοι του ΣΥΡΙΖΑ, και μετά θα κάνετε μαθήματα στους άλλους. 
Κυρίες και κύριοι συνάδελφοι, έρχομαι στην ουσία της υποθέσεως για να ακούσει και λίγο ο ελληνικός λαός πού ακριβώς βρισκόμαστε. Ο κ. Αλέξης Τσίπρας -γιατί είπε ο κ. Τσακαλώτος ότι πήραμε όλοι ως ποίημα αυτό που είπε στο ‘Οστιν του Τέξας- έκανε πράγματι μια σημαντική αποκάλυψη: Είπε ότι δεν πρέπει να βγούμε από την Ευρωζώνη και είπε ότι η Ελλάδα δεν πρόκειται να βγει από την Ευρωζώνη. 
Και ερωτώ: Αφού η Ελλάδα δεν πρόκειται να  βγει από την Ευρωζώνη, προς τι όλη αυτή η φασαρία; Προς τι όλος αυτός ο κλαυθμός, ο οδυρμός και όλα αυτά που ακούμε το τελευταίο διάστημα; Προς τι όλο αυτό το λεγόμενο αντιμνημόνιο, τα μνημόνια που θα σκίσουν, οι δανειακές συμβάσεις που θα σκίσουν και όλα τα υπόλοιπα; 
Αφού δεν θα βγούμε από την Ευρωζώνη, για να μη βγούμε από την Ευρωζώνη θα πρέπει να τηρούμε τις υποχρεώσεις μας. Αφού θα πρέπει να τηρούμε τις υποχρεώσεις μας τότε, όπως αντιλαμβάνεστε, ο κ. Αλέξης Τσίπρας έκανε μια σημαντική αποκάλυψη, δε θα σκίσει το μνημόνιο. Ωραία, λοιπόν. Αφού δε θα σκίσει το μνημόνιο, δεν καθόμαστε να κάνουμε και μια κανονική συζήτηση και να συνεννοηθούμε σαν άνθρωποι, αντί να μιλάμε διαρκώς για χούντες και για όλα τα υπόλοιπα, που το μόνο που κάνουν είναι να πλήττουν το κοινοβουλευτικό μας σύστημα; 
Αποχώρησαν οι συνάδελφοι του ΣΥΡΙΖΑ αλλά δεν έχει σημασία. Ο ελληνικός λαός θα ακούσει, γιατί έχω έρθει σήμερα με ντοκουμέντα από το χώρο της υγείας, για να καταλάβει ο ελληνικός λαός το μέγεθος της υποκρισίας του ΣΥΡΙΖΑ, κυρίες και κύριοι συνάδελφοι. 
Ένα από τα μεγαλύτερα κομμάτια σήμερα στον τομέα της υγείας είναι η μεταρρύθμιση στην πρωτοβάθμια φροντίδα υγείας. Η μεταρρύθμιση στην πρωτοβάθμια φροντίδα υγείας αποτελεί τον ακρογωνιαίο λίθο των μεταρρυθμίσεων πάνω στον τομέα της υγείας των τελευταίων ετών. 
Από την ώρα που ξεκινήσαμε αυτό το διάλογο, κυρίες και κύριοι συνάδελφοι, ο ΣΥΡΙΖΑ έχει προκηρύξει σειρά απεργιών, έχει βγάλει σειρά δελτίων Τύπου, μας κατηγορεί ότι έχουμε συνεννοηθεί με την Task Force και τις ξένες δυνάμεις κατοχής -κατά τον Πάνο Καμμένο- για να παραδώσουμε την υγεία στα ιδιωτικά συμφέροντα. 
Για να δούμε, λοιπόν, τι συμβαίνει στ’ αλήθεια, κυρίες και κύριοι συνάδελφοι, γιατί είμαι βέβαιος ότι αν πάρετε από τα Πρακτικά αυτά που θα καταθέσω και βάλετε με τη σειρά αυτά που θα σας δείξω τώρα, θα καταλάβετε ότι όλο αυτό που ζούμε με την δήθεν πρόταση μομφής και τις φοβερές κατηγορίες του ΣΥΡΙΖΑ εναντίον μας δεν είναι παρά για να κοροϊδεύουν τον ελληνικό λαό και να του υφαρπάζουν την ψήφο.
Πειστήριο ένα, για να μιλήσω για τους δικηγόρους της Αιθούσης. Θα καταθέσω για τα Πρακτικά της Βουλής το σχέδιο που εκπόνησε η επιτροπή υπό τον κ. Παύλο Θεοδωράκη σε συνεργασία με την Task Force, κύριε Πρόεδρε, για τη μεταρρύθμιση της πρωτοβάθμιας φροντίδας υγείας. 
Σας διαβάζω από τη σελίδα 4 του σχεδίου: «Επιχειρησιακός μετασχηματισμός των πολυϊατρείων του ΕΟΠΥΥ -εικοσιτετράωρη λειτουργία- και των κέντρων υγείας του ΕΣΥ και η υπαγωγή τους στις υγειονομικές περιφέρειες». Στην σελίδα 5: «Περαιτέρω ανάπτυξη του ελληνικού συστήματος πρωτοβάθμιας φροντίδας υγείας υπό τις υγειονομικές περιφέρειες σε ένα σύγχρονο σύστημα με την καθιέρωση του θεσμού του οικογενειακού γιατρού, την υποχρεωτική εγγραφή του πολίτη στο μητρώο του οικογενειακού γιατρού, την υποχρεωτική έκδοση παραπεμπτικού για επίσκεψη στην εξειδικευμένη και δευτεροβάθμια φροντίδα υγείας, εξαιρέσεις σε χρόνια ασθενείς και επιλεγμένα νοσήματα». Στην αμέσως επόμενη σελίδα, στο κλείσιμο της πρότασης: «ελεύθερη επιλογή» κ.λπ. 
Τι λέει η πρόταση της Task Force; Λέει ότι θα πάμε σε μια πρωτοβάθμια φροντίδα υγείας που θα είναι όλα στις ΥΠΕ, τις υγειονομικές περιφέρειες, άρα ο ΕΟΠΥΥ θα γίνει αγοραστής και ότι θα θεσμοθετήσουμε τον οικογενειακό γιατρό, ο οποίος θα αποτελεί εκείνον που θα καθορίζει πώς θα προχωράει η πορεία της εξέτασης ενός ασθενούς. 
Παράλληλα, το Υπουργείο Υγείας συνέστησε μια ακόμα επιτροπή από Έλληνες ειδικούς υπό τον κ. Κυριάκο Σουλιώτη. Είναι η δεύτερη έκδοση αυτή που σας καταθέτω. Για να μη σας κουράζω, λέει σε διάφορες σελίδες ότι ο ρόλος αυτός θα μπορούσε να ανατεθεί σε υγειονομικές περιφέρειες. «Η επιτροπή θεωρεί απαραίτητη την υιοθέτηση πλήρους απασχόλησης για όλους τους γιατρούς που υπηρετούν στο νέο δημόσιο σύστημα παροχής υπηρεσιών πρωτοβάθμιας φροντίδας υγείας. Εισάγεται ο θεσμός του οικογενειακού γιατρού ως δικαίωμα» κ.λπ.. 
Δηλαδή, η πρόταση της Task Force και η πρόταση των Ελλήνων ειδικών είναι περίπου ταυτόσημες με κάποιες ενδιάμεσες διαφορές που θα δούμε στην επιτροπή. 
Όταν βγήκε αυτή η πρόταση, ο Ιατρικός Σύλλογος Αθηνών για την έκδοση της Task Force έβγαλε μια δριμεία ανακοίνωση εναντίον. Διαβάζω από την τότε ανακοίνωση του Ιατρικού Συλλόγου Αθηνών ότι θεωρεί απαράδεκτη αυτή την πρόταση της Task Force, γιατί πρέπει ο Έλληνας ασθενής να έχει τη δυνατότητα ελεύθερης επιλογής γιατρού, κ.λπ..
Ο ΣΥΡΙΖΑ, οι κύριοι που έφυγαν από την Αίθουσα,…</Speech>
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: …(δεν ακούστηκε).</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν πειράζει. Θα το αντέξω. 
Έκαναν αγώνα στα ιατρεία του ΕΟΠΥΥ, αγαπητέ συνάδελφε Υπουργέ, λέγοντας: «Δείτε τι κάνει η Κυβέρνηση, δείτε πού μας πηγαίνει η Task Force και δείτε πού μας πηγαίνουν οι δυνάμεις κατοχής». 
Μάλιστα, με αυτές τις απόψεις και την εκστρατεία, πέτυχαν μία εκλογική, πράγματι, νίκη την περασμένη Κυριακή στις συνδικαλιστικές εκλογές των γιατρών του ΕΟΠΥΥ. Μάλιστα, έβγαλαν και ανακοίνωση ότι αυτό είναι θρίαμβος, ότι ο ιατρικός κόσμος υιοθετεί πλέον το πρόγραμμα του ΣΥΡΙΖΑ κ.λπ.. Αυτό ήταν το πειστήριο νούμερο τρία.
Ερχόμαστε τώρα στις δύο προτάσεις του ΣΥΡΙΖΑ: Πειστήριο τέσσερα και πειστήριο πέντε. Η μία πρόταση κατετέθη από τον κ. Βαρνάβα, είναι ο Πρόεδρος της ΟΕΝΓΕ, ο κυρίως εκπρόσωπος του ΣΥΡΙΖΑ σε όλες τις  συνδικαλιστικές οργανώσεις για τους γιατρούς, όπως ξέρετε, κύριε Υπουργέ, κύριε Κρεμαστινέ. 
Σας καταθέτω, λοιπόν, την πρόταση του κ. Βαρνάβα, εκ μέρους του ΣΥΡΙΖΑ: «Βασικός θεσμός του κέντρου υγείας είναι ο οικογενειακός γιατρός, τακτική εξέταση στο νοσοκομείο γίνεται μόνο μετά από παραπομπή κι εφόσον χρειάζεται περισσότερο εξειδικευμένη διερεύνηση και αντιμετώπιση, δηλαδή ο οικογενειακός γιατρός αυτό που λέμε gate keeping, να μην μπορεί να πηγαίνει κανένας ελεύθερα αν δεν έχει οικογενειακό γιατρό. Στη συνέχεια, στη φάση της ολοκλήρωσης του Συστήματος Πρωτοβάθμιας Φροντίδας Υγείας, όλοι οι εργαζόμενοι είναι πλήρους και αποκλειστικής απασχόλησης -η Task Force δεν το λέει αυτό- αυτό σημαίνει ότι θα κλείσουν όλοι οι γιατροί του ΕΟΠΥΥ τα ιδιωτικά τους ιατρεία, όσοι έχουν, και βασική διοικητική μονάδα του συστήματος υγείας είναι η υγειονομική περιφέρεια». Αυτό που λέει, δηλαδή, και η Task Force. Επαναλαμβάνω, η Task Force τι λέει; «Όλες οι υγειονομικές περιφέρειες, θεσμοθέτηση οικογενειακού γιατρού και βλέπουμε αν θα είναι πλήρους και αποκλειστικής». Ο ΣΥΡΙΖΑ του κ. Βαρνάβα τί λέει; «Όλα σε υγειονομικές περιφέρειες, θεσμοθέτηση οικογενειακού γιατρού, ο ΕΟΠΥΥ αγοραστής αλλά θα είναι και πλήρους και αποκλειστικής». Θα κλείσουν τα ιδιωτικά τους ιατρεία οι γιατροί του ΕΟΠΥΥ. 
Μετά ήρθε και ο κ. Μπασκόζος -είναι ο σκιώδης Υπουργός Υγείας  του ΣΥΡΙΖΑ- κατέθεσε και αυτός τη δική του πρόταση, σε συνέχεια της προτάσεως του κ. Βαρνάβα, που μας λέει: «Θα είναι οργανωμένο το νέο σύστημα στη βάση του κέντρου υγείας σε πόλεις και αγροτικές περιοχές, τα κέντρα υγείας διασυνδέονται λειτουργικά με τα νοσοκομεία, βασικός θεσμός λειτουργίας της πρωτοβάθμιας φροντίδας υγείας είναι ο οικογενειακός γιατρός», δηλαδή, αυτά που είπαν και οι τρεις προηγούμενες προτάσεις, «οι σχέσεις εργασίας των νεοπροσλαμβανόμενων εργαζομένων θα είναι πλήρους και αποκλειστικής απασχόλησης και για τους εργαζομένους γιατρούς –ήθελε να χρυσώσει λίγο το χάπι σε όσους ήδη εργάζονται- θα πρέπει να υπάρξει μία μεταβατική περίοδος». Πόση θα είναι η μεταβατική περίοδος μέχρι να κλείσουν τα ιατρεία τους, δεν μας λένε.
Φυσικά, μετά από αυτήν την ανακοίνωση του ΣΥΡΙΖΑ έβγαλε ανακοίνωση, πάλι, ο Ιατρικός Σύλλογος Αθηνών και σας τη διαβάζω: «Ο Ιατρικός Σύλλογος Αθηνών θεωρεί ανήκουστη την πρόταση του ΣΥΡΙΖΑ η οποία προβλέπει τη μεταφορά όλων των μονάδων…» τα ίδια, δηλαδή, που έλεγε και για την πρόταση Task Force, για να μη σας κουράζω. 
Δηλαδή είτε έβγαλε την πρόταση Task Force είτε έβγαλε ο ΣΥΡΙΖΑ, τα ίδια είπε ο Ιατρικός Σύλλογος. Και λογικό είναι αυτό εκ μέρους του Ιατρικού Συλλόγου, εφόσον οι προτάσεις της Task Force και η πρόταση του ΣΥΡΙΖΑ είναι απολύτως πανομοιότυπες, κυρίες και κύριοι συνάδελφοι. Τα καταθέτω όλα στα Πρακτικά για να μπορούν να τα πάρουν οι κύριοι συνάδελφοι και να ελέγξουν την ακρίβεια των λεγομένων.
(Στο σημείο αυτό ο Υπουργός Υγείας κ. Σπυρίδων – Άδωνις Γεωργιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Δηλαδή, για να καταλάβω, να ανακεφαλαιώσω και να κλείσω, όλη αυτή η φασαρία που βλέπει ο ελληνικός λαός, η πρόταση μομφής, οι κατηγορίες για τη χούντα, οι απεργίες οι οποίες κάνουν, οι διαδηλώσεις οι οποίες κάνουν είναι για να εφαρμόσουν ακριβώς τις ίδιες προτάσεις που μας έχει φέρει η Task Force σε ένα κρίσιμο τομέα, όπως είναι η πρωτοβάθμια φροντίδα υγείας. Και μάλιστα προσέξτε, της Task Force είναι λίγο πιο ήπιες, οφείλω να ομολογήσω, γιατί αντιλαμβάνονται ότι δεν μπορούν να αλλάξουν τα πράγματα πάρα πολύ γρήγορα. Ο ΣΥΡΙΖΑ λέει να κλείσουν τα ιατρεία τους όλοι οι ιδιώτες γιατροί του ΕΟΠΥΥ, για να «μάθουν» που έχουν τολμήσει να έχουν και ιδιωτικό ιατρείο.
Εγώ σας ερωτώ, κυρίες και κύριοι συνάδελφοι, αυτοί οι γιατροί που διαμαρτύρονταν για την πρόταση Task Force όταν ψήφιζαν ΣΥΡΙΖΑ στις συνδικαλιστικές εκλογές, είχαν καταλάβει ότι η πρόταση της Task Force είναι ηπιότερη της προτάσεως του ΣΥΡΙΖΑ; Όχι. Γιατί δεν το είχαν καταλάβει; Γιατί καταφέρνει ο ΣΥΡΙΖΑ να κάνει και στην υγεία αυτό που κάνει και με το μνημόνιο: «Άλλα να λέει από δω και άλλα να λέει από κει».
Λοιπόν, κυρίες και κύριοι συνάδελφοι, τα ψέματα τελείωσαν. Στη χώρα αυτή πρέπει να πάρουμε αποφάσεις και να μεταρρυθμίσουμε τη χώρα. Είμαι εξαιρετικά υπερήφανος που συμμετέχω στην Κυβέρνηση του Αντώνη Σαμαρά και που με αυτόν τον Πρωθυπουργό και με αυτήν τη συγκυβέρνηση μαζί με τον Ευάγγελο Βενιζέλο αλλάζουμε την Ελλάδα, κάνουμε μεταρρυθμίσεις που δεν έχουν γίνει εδώ και πάρα πολλά χρόνια. Βεβαίως, όλοι αντιλαμβανόμαστε ότι αυτή η πρόταση μομφής έγινε μόνο και μόνο για εσωτερικούς λόγους του ΣΥΡΙΖΑ. Για κανέναν άλλο λόγο.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Υπουργέ.
Παρακαλώ τον συνάδελφο, κ. Καραγκούνη να πάρει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΚΑΡΑΓΚΟΥΝΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, υπάρχει εκ των πραγμάτων κάτι το πολιτικά ηχηρό σε κάθε πρόταση μομφής. Δεν έχω, όμως, καμμία αμφιβολία ποιος είναι ο ήχος αυτής της συγκεκριμένης πρότασης μομφής και να μην έχετε και εσείς καμμία αμφιβολία. Όχι, δεν είναι το κλάμα του καινούργιου που γεννιέται, αντίθετα είναι ο ρόγχος του παλιού που πεθαίνει. 
Η αφορμή της πρότασης απλώς αποκαλύπτει τι συμβαίνει. Έχουμε μια Αξιωματική Αντιπολίτευση που δεν λέει να καταλάβει ότι οι εποχές που οι παρασιτικοί πατρίκιοι του δημοσίου τομέα, συνδικαλιστές και μη, δυνάστευαν τους λοιπούς πληβείους, δηλαδή την πλειοψηφία του ελληνικού λαού, κυρίες και κύριοι συνάδελφοι, έχουν περάσει.
       Στη μάχη οπισθοφυλακής που δίνετε εκπροσωπείτε αυτήν την παρακμή του χθες απολύτως επάξια. Δεν το αντέχετε, κυρίες και κύριοι συνάδελφοι. Δεν αντέχετε να βλέπετε να αγγίζουν την ιερή αγελάδα του κρατισμού. Θα θέλατε μια από τα ίδια: καταλήψεις, συνδικαλιστικούς δυνάστες, ελεγχόμενη ραδιοτηλεόραση. Και φυσικά όλα αυτά με τα λεφτά των άλλων.
Λοιπόν, τι να κάνουμε, τέλειωσαν αυτά και καιρός είναι να το συνειδητοποιήσετε. Και να συνειδητοποιήσετε ακόμη ότι αυτό συνιστά όχι λόγο μομφής, αλλά αντίθετα λόγο εμπιστοσύνης προς την Κυβέρνηση, φυσικά όχι από εσάς αλλά από τον ελληνικό λαό. 
Αν κάποιος τελεί σε δυσαρμονία προς τη βούλησή του, είστε εσείς, κύριοι του ΣΥΡΙΖΑ, και οι λοιποί συνοδοιπόροι σας, που απλώς δεν αντιλαμβάνονται ότι ο ελληνικός λαός αποφάσισε να γυρίσει, επιτέλους, σελίδα στα φαινόμενα παρακμής του χθες. Αλλά, δεν είναι μόνο ότι είστε εσείς που τελείτε σε πραγματική δυσαρμονία με τη λαϊκή βούληση και όχι βέβαια η Κυβέρνηση, είναι κάτι πολύ περισσότερο. 
Ακόμα και αν αυτά που πρεσβεύετε και έχει απορρίψει η μεγάλη πλειοψηφία των πολιτών γίνονταν έξαφνα αποδεκτά και ο ελληνικός λαός αποφάσιζε να πειραματιστεί με αριστερά ιδεολογήματα του χθες, που έχουν μπει παγκοσμίως στο χρονοντούλαπο της ιστορίας, ακόμα και έτσι δεν θα μπορούσατε ούτε καν τα λεγόμενα σας να εφαρμόσετε, γιατί ακόμα και εσείς ή δεν αντιλαμβάνεστε ή δεν δύνασθε να ακολουθήσετε τη λογική κατάληξη των προτάσεων σας που δεν είναι άλλη από την έξοδο από το ευρώ.
Δεν ξέρω και δεν με ενδιαφέρει τι λέει ή τι δεν είπε ο Αρχηγός σας στο Τέξας ή τι λέει ή τι δεν λέει η αριστερή σας πρωτοβουλία. Ανεξάρτητα όλων αυτών η πολιτική που επαγγέλλεστε, δηλαδή η υποτιθέμενη πολιτική αναθέρμανσης της εσωτερικής ζήτησης και μείωσης της ανεργίας με παράλληλη απεμπόληση των δανειακών υποχρεώσεων της χώρας, δεν μπορεί να εφαρμοστεί παρά μόνο εάν μπορέσετε να χειριστείτε εκ νέου το εργαλείο της νομισματικής πολιτικής, δηλαδή με έξοδο από το ευρώ, με ό,τι και αν αυτό συνεπάγεται.
Και αν μεν δεν αντιλαμβάνεστε πού οδηγεί η πολιτική σας, δεν έχετε, φυσικά, την ικανότητα να κυβερνήσετε. Εάν αντιλαμβάνεστε πού οδηγεί η πολιτική σας αλλά δεν το λέτε, δεν έχετε καν ούτε το πολιτικό ήθος να κυβερνήσετε. Είτε έτσι είτε αλλιώς εσείς -επαναλαμβάνω- τελείτε σε δυσαρμονία με τη βούληση του ελληνικού λαού και όχι βεβαίως η Κυβέρνηση. Γιατί ο ελληνικός λαός, ιδίως σε τέτοιες στιγμές κρίσης, απαιτεί πολιτικούς που διαθέτουν και την ικανότητα και το ήθος να τον κυβερνήσουν και αυτοί δεν ήσαστε εσείς αλλά η Κυβέρνηση. 
Αντίθετα με εσάς εμείς δεν έχουμε κρυφή ατζέντα. Ασκήσαμε μια δύσκολη πολιτική και πήραμε το συνεπακόλουθο πολιτικό κόστος. Υποσχεθήκαμε, για να θυμηθώ την έκφραση του Τσώρτσιλ, πόνο και δάκρυα και δεν το μετανιώσαμε γιατί είπαμε την αλήθεια στον ελληνικό λαό, αλλά και γιατί πιστεύουμε ακράδαντα ότι τελικά η πολιτική μας θα επιτύχει. 
Τα πρώτα δείγματα έχουν, ήδη, φανεί. Οι δημοσιονομικοί στόχοι επιτυγχάνονται. Υφίσταται και καθημερινά εντείνεται το επενδυτικό ενδιαφέρον ιδίως από το εξωτερικό. Παραμένουμε στην καρδιά της Ευρώπης. Τα παρελθοντικά  φαινόμενα που κράτησαν για πολλά χρόνια δέσμια τη χώρα από τα διαλυμένα πανεπιστήμια έως την ατιμωρησία του κοινού εγκλήματος υποχωρούν. Το κράτος και οι μηχανισμοί του εκσυγχρονίζονται.
Με όλα τα προβλήματα και παρά την πολιτική βία των άκρων, το κεκτημένο της δημοκρατίας διατηρείται και βαθύνεται. Το κυριότερο ίσως είναι ότι ο ελληνικός λαός θα αρχίσει να βλέπει ξανά το μέλλον με μεγαλύτερη αισιοδοξία. 
Η Κυβέρνηση με άλλα λόγια, κυρίες και κύριοι συνάδελφοι, δεν διεκδικεί απλώς τη σημερινή ψήφο εμπιστοσύνης της Βουλής. Αξίζει αυτήν την εμπιστοσύνη. 
Για να θυμηθώ έναν μεγάλο πολιτικό άνδρα του αγγλικού κοινοβουλευτισμού, του Μπέντζαμιν Ντισραέλι, ο οποίος είπε: «Στην πολιτική η πλέον αποστομωτική απάντηση λέγεται πλειοψηφία». Αυτή την απάντηση, κύριοι της Αντιπολίτευσης, θα λάβετε σήμερα, λέγεται πλειοψηφία και θα είναι όντως αποστομωτική.  
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ τον συνάδελφο κ. Αλέξανδρο Μείκόπουλο να πάρει το λόγο.</ChairmanSpeech>
<Speech><Parlmember>ΑΛΕΞΑΝΔΡΟΣ ΜΕΪΚΟΠΟΥΛΟΣ</Parlmember>: Ευχαριστώ πολύ, κύριε Πρόεδρε. 
Όταν στην Ελλάδα του 2013, δηλαδή σε μια σύγχρονη ευρωπαϊκή χώρα, ο Έλληνας πολίτης δεν έχει πρόσβαση στην ιατροφαρμακευτική περίθαλψη, επειδή ακριβώς οι δημόσιες υπηρεσίες υγείας πλέον κοστίζουν, όταν τα νοσοκομεία δεν έχουν γιατρούς και δεν έχουν φάρμακα τα φαρμακεία, όταν απλά περιστατικά που η σύγχρονη ιατρική επιστήμη τα έχει αντιμετωπίσει, καταλήγουν θανατηφόρα, επειδή ακριβώς δεν υπάρχουν ασθενοφόρα για να μεταφέρουν τον ασθενή στο νοσοκομείο και όταν όλη αυτήν την κατάσταση ο κύριος Υπουργός Υγείας τη βαφτίζει ως αναδιάρθρωση του Εθνικού Συστήματος Υγείας, τότε μάλλον ο κύριος Υπουργός Υγείας χρειάζεται άμεσα ψυχιατρική υποστήριξη και όχι η κ. Κωνσταντοπούλου. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Μάλιστα, κύριε Γεωργιάδη, η Κοινοβουλευτική Ομάδα του ΣΥΡΙΖΑ διαθέτει και αξιόλογους ψυχολόγους στους οποίους μπορείτε να απευθυνθείτε όποτε θέλετε. 
Κυρίες και κύριοι Βουλευτές, θα ήθελα κατ’ αρχάς να τονίσω πως στην πολιτική δεν υπάρχουν μονόδρομοι. Νομίζω, λοιπόν, πως η Κυβέρνηση που επιμένει να βαφτίζει τη λογική του μνημονίου ως μονόδρομο, προκειμένου η Ελλάδα να βγει από το οικονομικό αδιέξοδο, είναι και ανιστόρητη και το λέει προφανώς για να δικαιολογήσει τη δική της δογματική προσήλωση σε μια πολιτική, σε μια συνταγή που όλοι πλέον ομολογούν πως είναι αποτυχημένη και αντικοινωνική.
Επιλέξαμε, λοιπόν, να καταθέσουμε πρόταση δυσπιστίας απέναντι στην Κυβέρνηση, για έναν πάρα πολύ απλό λόγο. Επειδή ακριβώς η ασκούμενη πολιτική είναι αποκλειστικά υπεύθυνη για τη φοβερή τραγωδία που ζει σήμερα η ελληνική κοινωνία. 
Όταν, λοιπόν, μια κοινωνία, κύριοι της συγκυβέρνησης, παραπαίει και η πολιτεία κωφεύει, ελάχιστο χρέος είναι να φέρεις την Κυβέρνηση προ των ευθυνών της. Έχουμε ακούσει δεκάδες δηλώσεις από Βουλευτές της συγκυβέρνησης περί διαφωνίας με συγκεκριμένα μέτρα, έχουμε ακούσει δημόσιες δηλώσεις ότι η κατάσταση αυτή δεν πάει άλλο, ότι λυπάστε πάρα πολύ με τη δυστυχία του κόσμου και τα όσα περνάνε στην καθημερινότητά τους οι πολίτες. 
Όσοι, λοιπόν, από εσάς, κύριοι της συγκυβέρνησης, έχετε υποστηρίξει τέτοιες απόψεις, όσοι συμφωνείτε με αυτές τις διαπιστώσεις που κάνουν οι περισσότεροι σήμερα στην Ελλάδα, ορίστε η ευκαιρία σας να δείξετε τη διαφωνία σας με την εφαρμοζόμενη πολιτική, παίρνοντας αποστάσεις από αυτήν. 
Το βασικό, λοιπόν, ερώτημα που καλείστε να απαντήσετε, κύριοι της συγκυβέρνησης, είναι, ναι ή όχι, σε αυτήν την Κυβέρνηση και σε αυτήν την πολιτική. Ναι ή όχι, στην πολιτική που έχει μειώσει τον πλούτο που παράγεται στη χώρα κατά 25%, λες και έχουμε βγει από πόλεμο ή από εμφύλιο. Ναι ή όχι, στην πολιτική που κάνει την Ελλάδα του 2013, να μοιάζει με εκείνη του 1961, όταν μετανάστευε ο κόσμος κατά χιλιάδες στο εξωτερικό. Ναι ή όχι, σε μια πολιτική που δημιουργεί νοσοκομεία χωρίς γιατρούς και φαρμακεία χωρίς φάρμακα, σχολεία χωρίς μαθητές και δασκάλους. Ναι ή όχι, σε μια πολιτική που δημιουργεί εκατοντάδες χιλιάδες ανέργους, καταστρέφει χιλιάδες θέσεις εργασίας και προκαλεί τρεις χιλιάδες αυτοκτονίες. Ναι ή όχι, στη δημοκρατία, την ομαλότητα και τη σταθερότητα. Αυτά είναι τα ουσιαστικά ερωτήματα, στα οποία καλείστε να απαντήσετε, κύριοι της συγκυβέρνησης.
Ας έρθω όμως και στο ερώτημα που κατά κόρον μας απευθύνει η συγκυβέρνηση και είναι ίσως το μοναδικό επιχείρημα που διαθέτει το κυβερνητικό στρατόπεδο στην προσπάθειά του να κρύψει το αδιέξοδο της πολιτικής που εφαρμόζει. 
Πού θα βρείτε τα λεφτά, μας ρωτάτε. Σας λέμε, λοιπόν, ότι τα λεφτά δεν είναι κάπου κρυμμένα κι εμείς γνωρίζουμε την κρυψώνα. Σας λέμε ότι θα προκύψουν μέσα από την υιοθέτηση μιας διαφορετικής αναπτυξιακής πολιτικής με παράλληλες τομές και μέτρα σε όλες τις πτυχές συγκρότησης του κράτους. 
Εμείς απέναντι στις εκατοντάδες χιλιάδες απολύσεις, στη συρρίκνωση του κοινωνικού κράτους και στις περικοπές μισθών και συντάξεων, αντιπαραβάλλουμε την ανάγκη μιας μεγάλης φορολογικής μεταρρύθμισης, την ανάγκη μικρών και ευέλικτων δημόσιων επενδύσεων, την ανάγκης εμπέδωσης και υλοποίησης ενός διαφορετικού ρόλου για το δημόσιο, που δεν θα είναι φέουδο κομματικών πειραματισμών και διορισμών. 
Προβάλλουμε την ανάγκη του δημοσίου ελέγχου του τραπεζικού συστήματος, για να μπορέσουν επιτέλους οι τράπεζες να παίξουν αναπτυξιακό ρόλο και όχι να αρμέγουν την ίδια την αγορά. Μας ρωτάτε «πού θα βρείτε τα λεφτά». Γιατί, λοιπόν, να συνεχίζεται ένα καθεστώς αδιαφάνειας και μιζών μετά το κλείσιμο της ΕΡΤ στη δημόσια τηλεόραση και να χάνονται έτσι χρήματα;
Γιατί να μην ελέγχονται οι δεκάδες χιλιάδες offshore εταιρείες; Γιατί να μην έχουν ελεγχθεί μέχρι σήμερα οι ενδοομιλικές πράξεις, οι οποίες γνωρίζετε πολύ καλά ότι είναι κοιτίδα φοροαποφυγής; Γιατί να μην αξιοποιούνται οι λίστες τύπου Λαγκάρντ και να μην έχει εισπραχθεί ούτε 1 ευρώ από τα δημόσια ταμεία; Γιατί δεν πατάσσεται το λαθρεμπόριο καυσίμων; Γιατί δεν καταργείται η εξίσωση του φόρου του πετρελαίου θέρμανσης με αυτού της κίνησης, αφού τα αποτελέσματα αυτού του μέτρου είναι και θανατηφόρα για την υγεία των πολιτών αλλά και μειώνουν τα δημόσια έσοδα; 
Γιατί να διώχνονται, για παράδειγμα, οι διοικητικοί υπάλληλοι του πολυτεχνείου, που ως γνωστόν διαχειρίζονται και διεκπεραιώνουν προγράμματα που φέρνουν πάνω από το 50% των εσόδων στο Εθνικό Μετσόβιο Πολυτεχνείο; Γιατί από τις πενήντα πέντε χιλιάδες περιπτώσεις φοροδιαφυγής που έχουν εντοπιστεί, το ΣΔΟΕ έχει ελέγξει ελάχιστες, την ίδια ώρα που η Κυβέρνηση «σφάζει στο γόνατο» τους μισθούς και τις συντάξεις του ελληνικού λαού; 
Γιατί να συνεχίζουμε να πληρώνουμε τόκους και χρεολύσια και να μην προκαλούμε μια ευρωπαϊκή Διάσκεψη Κορυφής όπου θα πάμε, κύριοι της συγκυβέρνησης,  ως κυρίαρχο κράτος, ως ισότιμο μέλος της Ευρωπαϊκής Ένωσης να διαπραγματευτούμε με μοναδικό γνώμονα την υπεράσπιση των συμφερόντων της ελληνικής της ελληνικής κοινωνίας;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, με συγχωρείτε. Εκλιπαρώ για την κατανόησή σας. 
Αυτά, λοιπόν, τα αναπάντητα ερωτήματα από πλευράς συγκυβέρνησης είναι θέσεις συγκεκριμένες απ’ όπου θα προκύψουν έσοδα. Αυτή είναι η θεμελιακή μας διαφορά, κύριοι της συγκυβέρνησης, ότι για να εφαρμοστεί μια διαφορετική συνταγή από το καταστροφικό μνημόνιο, χρειάζεται κάτι που δεν διαθέτετε και αυτό είναι η πολιτική βούληση. 
Αντί, λοιπόν, να ελεγχθούν για παράδειγμα οι χιλιάδες offshore εταιρείες, που κατέχουν τα ακριβότερα ακίνητα στην Ελλάδα και που έδωσαν το 2012 λίγες εκατοντάδες χιλιάδες ευρώ στο δημόσιο, ενώ την ίδια στιγμή, από το χαράτσι μέσω της ΔΕΗ στους μικρομεσαίους ιδιοκτήτες, η Κυβέρνηση μάζεψε 2 δισεκατομμύρια ευρώ, με το νέο φόρο ακινήτων, αν τον εφαρμόσετε, οδηγείτε στη δήμευση της ακίνητης περιουσίας. Αυτός ο φόρος έρχεται ως αντικατάσταση αυτού που είχε ονομαστεί ως χαράτσι της ΔΕΗ και για το οποίο δεσμευόσασταν ότι θα είναι προσωρινό. 
Κύριοι της συγκυβέρνησης, ακούω εδώ και τρεις μέρες να αναπαράγετε το ίδιο ακριβώς επιχείρημα με τρόπο μονότονο, ότι δηλαδή η κατάθεση πρότασης δυσπιστίας από την πλευρά του ΣΥΡΙΖΑ στην ουσία δίνει την ευκαιρία στο κυβερνητικό στρατόπεδο να συσπειρωθεί και να ισχυροποιήσει περαιτέρω την κοινοβουλευτική πλειοψηφία. 
Δεν το νομίζω. Δεν σας συσπειρώνει ο ΣΥΡΙΖΑ, κύριοι της συγκυβέρνησης, σας συσπειρώνουν οι λίστες και τα υποβρύχια, οι μίζες και η «SIEMENS», ο νόμος περί ευθύνης Υπουργών και το σκανδαλώδες «μαύρο» στην ΕΡΤ, οι άνεργοι και οι απολυμένοι, οι αυτοκτονίες και η εξαθλίωση του 40% και πάνω του συνόλου των Ελλήνων πολιτών. Δεν συσπειρώνεστε απέναντι στο ΣΥΡΙΖΑ, αλλά απέναντι στην ελληνική κοινωνία. 
Κύριοι της συγκυβέρνησης, έχετε αποτύχει. Πρέπει να πέσετε. Απλά και ξεκάθαρα!
Ευχαριστώ, κύριε Πρόεδρε, για την κατανόησή σας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο συνάδελφος και συμπατριώτης μου Βουλευτής της Νέας Δημοκρατίας κ. Στυλιανίδης.</ChairmanSpeech>
<Speech><Parlmember>ΕΥΡΙΠΙΔΗΣ ΣΤΥΛΙΑΝΙΔΗΣ</Parlmember>: Ευχαριστώ πολύ, κύριε Πρόεδρε. 
Κυρίες και κύριοι συνάδελφοι, πριν από δεκαπέντε ακριβώς μήνες η Ελλάδα βρέθηκε στη δυσκολότερη στιγμή της μεταπολεμικής της ιστορίας. Η απειλή μιας άτακτης χρεοκοπίας, ο κίνδυνος εξόδου από την Ευρωζώνη και η πληγωμένη διεθνής μας αξιοπιστία μάς οδηγούσαν μαθηματικώς στη διεθνή απομόνωση, με σοβαρότατες επιπτώσεις όχι μόνο σε βιοτικό επίπεδο των Ελλήνων αλλά και στα ζητήματα εθνικής ασφάλειας και σταθερότητας. 
Στο διάστημα που μεσολάβησε, η Κυβέρνηση Σαμαρά επιδόθηκε σε έναν άνευ προηγουμένου αγώνα για να αποτρέψει την ολική καταστροφή. Πήρε αποφάσεις επώδυνες και συχνά αντιλαϊκές. Διακινδύνευσε τον κλονισμό ακόμα και παραδοσιακών κοινωνικών της συμμαχιών, με μοναδικό στόχο να περισώσει ό,τι είχε επιτύχει ο Ελληνισμός τις τελευταίες δεκαετίες. 
Αυτός ο πρώτος γύρος αγώνα βεβαίως ανέδειξε τον ελληνικό λαό στο μεγάλο πρωταγωνιστή της κρίσης. Οι Ελληνίδες και οι Έλληνες κατέδειξαν και απέδειξαν μια απίστευτη ωριμότητα, υπομονή και αυτοθυσία, παρ’ ό,τι είδαν να κλονίζεται το βιοτικό τους επίπεδο και να αλλάζει η ζωή τους. 
Σε αυτόν τον πρώτο γύρο η Κυβέρνηση πέτυχε τους ενδιάμεσους στόχους, αυτούς που είχε θέσει, να αποφύγει τη χρεοκοπία, να διατηρήσει την Ελλάδα στο σκληρό πυρήνα της Ευρωπαϊκής Ένωσης, να ανακτήσει σημαντικό ποσοστό της απολεσθείσας διεθνούς αξιοπιστίας της χώρας. 
Όλοι μαζί- αλλά και ο καθένας από εμάς χωριστά στον τομέα του- δουλέψαμε και ανεβήκαμε την πρώτη δύσκολη ανηφοριά. Θυμίζω ότι στον τομέα που είχα την τιμή να προΐσταμαι, στο Υπουργείο Εσωτερικών, όταν αναλάβαμε τον Ιούλιο του 2012, εβδομήντα πέντε δήμοι ήταν στα πρόθυρα της χρεοκοπίας απειλώντας τη χώρα ακόμα και με πιστωτικό γεγονός.
Οι πλατείες ήταν γεμάτες από διαδηλώσεις εργαζομένων. Οι οφειλές των ΟΤΑ ξεπερνούσαν τα 2,5 δισεκατομμύρια ευρώ. Τα κοινωνικά δίκτυα κινδύνευαν με πλήρη κατάρρευση. 
Ένα χρόνο μετά, στον άξιο συνάδελφό μου παρέδωσα μία κατάσταση εντελώς διαφορετική. Τα χρέη είχαν ρυθμιστεί και οι δήμοι διεσώθησαν. Οι εργαζόμενοι είχαν επανέλθει στις θέσεις τους. Επιτύχαμε στον ενοποιημένο προϋπολογισμό της τοπικής αυτοδιοίκησης πρωτογενές πλεόνασμα 483 εκατομμύρια ευρώ και είχαμε μοιράσει μέσα σε λίγους μήνες περισσότερα από 400 εκατομμύρια ληξιπρόθεσμων οφειλών, ενώ είχε ξεκινήσει την ίδια ώρα το νοικοκύρεμα της λειτουργίας και η εξυγίανση των Οργανισμών Τοπικής Αυτοδιοίκησης και είχαν σωθεί τα κοινωνικά δίκτυα των δήμων, τα οποία επανενεργοποιήθηκαν στον πόλεμο κατά της φτώχειας.
Κυρίες και κύριοι συνάδελφοι, πιστεύω ακράδαντα ότι αυτή είναι καταλληλότερη στιγμή για την Ελλάδα να προβεί σε μία πειστική και ρεαλιστική πολιτική διαπραγμάτευση με τους δανειστές της, κεφαλαιοποιώντας τις θυσίες του λαού και την αποτελεσματικότητα της Κυβέρνησής της. Ο Πρωθυπουργός πρώτος το συνειδητοποίησε αυτό και το επιδιώκει.
Σε αυτήν τη στιγμή, λοιπόν, το ελληνικό Κοινοβούλιο έπρεπε να αθροίζει δυνάμεις, για να πολλαπλασιάζει αποτελέσματα. Η Αντιπολίτευση έπρεπε να συμπαρίσταται για να διεκδικήσουμε όλοι μαζί τη στροφή στην πραγματική οικονομία και σε μία στοχευμένη κοινωνική πολιτική κυρίως προς τις ευάλωτες κοινωνικές ομάδες. 
Τώρα έπρεπε αντί να εξαντλούμαστε σε περιττές και ξεπερασμένες μικροκομματικές αντιπαραθέσεις, να αναδεικνύουμε όλοι μαζί τις αρετές ενός λαού που ενώνεται στα δύσκολα και ξέρει να κερδίζει το διεθνή θαυμασμό και να κατοχυρώνει το μέλλον του. 
Δυστυχώς, όμως, αντί να συμβεί αυτό, η Αξιωματική Αντιπολίτευση υποτάχθηκε στο μικροκομματισμό και εγκλωβίστηκε στο φανατισμό. Ο ΣΥΡΙΖΑ αντί να μπει δίπλα μας στη διαπραγμάτευση, ενισχύοντας τη φωνή της Ελλάδος, αντί να συνεισφέρει αποφάσεις και ψηφίσματα έστω της δικής του ευρωπαϊκής πολιτικής ομάδας υπέρ των ελληνικών διεκδικητικών στόχων, επέλεξε την επιστροφή του σε μία νοοτροπία του παρελθόντος. 
Επέλεξε τον εγκλωβισμό του σε μία καταγγελτική λογική που διχάζει αντί να ενώνει, κατηγορεί αντί να αντιπροτείνει, φανατίζει αντί να συμπαρίσταται, αποπροσανατολίζει αντί να ενημερώνει, ιεραρχεί το τακτικό μικροκομματικό συμφέρον πάνω από την εθνική και κοινωνική επιδίωξη. 
Κυρίες και κύριοι συνάδελφοι, πιστεύω ειλικρινά ότι δεν αξίζει στο λαό μας αυτή η νοοτροπία. Η Ελλάδα χρειάζεται άλλη αντίληψη για το μέλλον. Η κρίση κρύβει μέσα της πολύτιμες ευκαιρίες που δεν πρέπει να χάσουμε αυτή τη φορά επαναλαμβάνοντας τα λάθη του χθες. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Το εθνικό Κοινοβούλιο απόψε πρέπει να στείλει ένα διπλό μήνυμα. προς τους Έλληνες ότι ο πολιτικός κόσμος ωρίμασε κι έμαθε επιτέλους να βάζει το εθνικό και κοινωνικό συμφέρον πάνω από πάθη και μικροκομματισμούς και προς το διεθνή παράγοντα ότι ο πολιτικός κόσμος της Ελλάδας είναι ενωμένος και αποφασισμένος να συνεχίσει τις αναγκαίες μεταρρυθμίσεις από τη μία και από την άλλη να μη δεχθεί τον κλονισμό της κοινωνικής συνοχής, την αμφισβήτηση της εθνικής αξιοπρέπειας με νέα οριζόντια μέτρα και την εκτέλεση της πραγματικής οικονομίας που μπορεί πραγματικά να αποτελέσει το εφαλτήριο για την ανάκαμψη της χώρας. 
Η ισχυρή ψήφος εμπιστοσύνης στην Κυβέρνηση Σαμαρά οπλίζει τον Πρωθυπουργό και την Κυβέρνηση με δύναμη για να βγάλει εις πέρας αυτήν τη σημαντική εθνική διαπραγμάτευση. 
Ας μη χάσουμε, λοιπόν, αυτήν την ευκαιρία.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Παρακαλώ τη συνάδελφο κ. Κωνσταντοπούλου να πάρει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καταθέσαμε πρόταση δυσπιστίας γιατί δεν σας έχουμε καμμία εμπιστοσύνη κι εκφράζουμε, όπως συνταγματικά δικαιούμαστε και υποχρεούμαστε, τη μομφή μας για την αντισυνταγματική διακυβέρνηση που ασκείτε, για τα καθημερινά πλήγματα που καταφέρνετε στη δημοκρατία και την κοινωνία, έχοντας βάλει τη χώρα στον αυτόματο πιλότο, με πράξεις νομοθετικού περιεχομένου που εκδίδονται σωρηδόν –ακόμη και εν απουσία των υπογραφόντων Υπουργών- με κατεπείγοντα νομοσχέδια με εκβιαστικά διλήμματα που καλούνται να ψηφίσουν αδιάβαστοι και μοιραίοι οι Βουλευτές σας. 
Δεν ασκείτε διακυβέρνηση, αλλά διαχείριση της δικής σας αποσύνθεσης, την οποία θέλετε να εξαπλώσετε στην κοινωνία με εξυπνάδες, μαύρο χιούμορ και χυδαία επίδειξη πνεύματος που εκθέτει εσάς και κανέναν άλλον.
Είστε μια Κυβέρνηση ηθικά, πολιτικά και κοινωνικά έκπτωτη. Είστε το αμιγές απαύγασμα τριάντα εννέα χρόνων διακυβέρνησης, με εναλλαγή των κομμάτων σας στην εξουσία. Και έχετε διαπράξει μέσω των Κομμάτων σας την καταστροφή της χώρας αλλά και εγκλήματα σε βάρος του δημοσίου συμφέροντος και του πολιτεύματος.
Έχετε αναλύσει καλύτερα από τον καθέναν ο ένας για τον άλλο τα ανομήματά σας. Και σήμερα συμπράττετε για να τα συγκαλύψετε, για να σβήσετε από την ιστορία και από τα πολιτικά σας μητρώα πράξεις διαφθοράς και διαπλοκής, εκ των οποίων θα αναφέρω ορισμένες για τις οποίες θα ντρέπεστε και θα απολογείστε στην ιστορία. Είναι πράξεις κυβερνητικής αυτοδικίας ή παρέμβασης στη δικαιοσύνη, με τις οποίες προσπαθείτε «ετσιθελικά» να επιβληθείτε και να αποσείσετε τις ποινικές ευθύνες εαυτών και «υμετέρων» για οικονομικά αδικήματα σε βάρος του δημοσίου.
Αύγουστος του 2012: Με υπογραφή Στουρνάρα δώσατε συγχωροχάρτι στη διαφθορέα «SIEMENS», ενώ εκκρεμούν στη δικαιοσύνη ποινικές υποθέσεις χρηματισμού των κομμάτων σας. Στα «μαύρα» ταμεία ΠΑΣΟΚ και Νέας Δημοκρατίας εισέρρεαν οι μίζες της «SIEMENS».
Σεπτέμβριος του 2012: Αλλάξατε μέσα σε λίγες ώρες το νόμο με πράξη νομοθετικού περιεχομένου για να διορίσετε επικεφαλής του ΤΑΙΠΕΔ τον κ. Αθανασόπουλο. Σήμερα ο κ. Αθανασόπουλος διώκεται σε βαθμό κακουργήματος για την προϋπηρεσία του στη ΔΕΗ.
Οκτώβριος του 2012: Επιχειρούσατε λυσσαλέα να αποφύγετε τον έλεγχο της υπόθεσης της λίστας Λαγκάρντ.
Ιανουάριος του 2013: Αναγκαστήκατε να ψηφίσετε τον έλεγχο του πρώην «τσάρου» Παπακωνσταντίνου, αλλά παρέχετε μέχρι σήμερα ασυλία στον κ. Βενιζέλο, μολονότι κράτησε στην τσέπη του δεκαπεντέμισι μήνες τη λίστα, λέγοντας ψέματα στη Βουλή. Στην τσέπη του την είχε και όταν εισηγήθηκε ως δήθεν προσωρινό μέτρο το κοινωνιοκτόνο χαράτσι. Είπατε ότι έχει πολιτική ευθύνη και όχι ποινική. Γι’ αυτό τον κάνατε Αντιπρόεδρο της Κυβέρνησης και Υπουργό Εξωτερικών; Από τον Οκτώβριο του 2012 μέχρι σήμερα δεν έχετε εισπράξει ούτε 1 ευρώ από τη λίστα Λαγκάρντ.
Οκτώβριος του 2012: Καταψηφίσατε την πρότασή μας για ανακούφιση των υπερχρεωμένων νοικοκυριών και παράλληλα, συνεχίζετε να χαρίζεστε στους χρεοκοπημένους τραπεζίτες και να τους δωρίζετε υγιείς δημόσιες τράπεζες, όπως το Ταχυδρομικό Ταμιευτήριο, που εσκεμμένα και με δημόσιες δηλώσεις σας απαξιώσατε.
Νοέμβριος του 2012: Φέρατε τα υποτιθέμενα «τελευταία μέτρα», οκτακόσιες σελίδες σε ένα μόνο άρθρο.
Νοέμβριος του 2012: Αρνηθήκατε τη «μία και μόνη», κατά τις προεκλογικές σας εξαγγελίες, εξεταστική επιτροπή για το μνημόνιο που ζητήσαμε ως ΣΥΡΙΖΑ. Σήμερα, εξεταστική για το μνημόνιο ψήφισε και αποφάσισε το Ευρωπαϊκό Κοινοβούλιο, ενώ η Γενική Γραμματεία Διαφάνειας στην ετήσια έκθεσή της διαπιστώνει ότι 12 δισεκατομμύρια ευρώ είναι οι ετήσιες απώλειες από τη διαφθορά σας. Είναι 12 δισεκατομμύρια ετησίως, τα οποία, συμποσούμενα, θα είχαν αποτρέψει τη χρεοκοπία της χώρας και σίγουρα τις περικοπές μισθών και συντάξεων. Τα λέει το δικό σας Υπουργείο.
Εξεταστική για το μνημόνιο θα γίνει ό,τι και να κάνετε, είτε από αυτό το Κοινοβούλιο είτε από το επόμενο.
Δεκέμβριος του 2012: Με πράξεις νομοθετικού περιεχομένου ψηφίσατε νέα μέτρα διάλυσης του κοινωνικού ιστού αλλά και κυρώσατε σύμβαση εκχώρησης της εθνικής κυριαρχίας.
Φλεβάρης του 2012: Δικαίωμα σε υποψηφίους επενδυτές να γνωρίζουν τα εμπορικά μυστικά των υπό αποκρατικοποίηση επιχειρήσεων, μεταξύ των οποίων ο κ. Μελισσανίδης, στον οποίο χαρίσατε τον ΟΠΑΠ χωρίς να καταβάλει αντίτιμο και εν συνεχεία παραχώρησε στον κ. Σταυρίδη, τον έτερο εκλεκτό σας, το Learjet του για να ταξιδέψει.
Μάρτιος του 2013: Αναστολή της ποινικής δίωξης σε μέλη διοίκησης δημοσίων επιχειρήσεων-εταιρειών υπό αποκρατικοποίηση, στους εκλεκτούς σας.
Απρίλιος του 2013: Ασυλία στους τραπεζίτες που σας χορήγησαν δάνεια, με εκπρόθεσμη δήθεν, βουλευτική τροπολογία.
Μάιος του 2013: Εγκύκλιος του Χάρη Θεοχάρη, πρώην συνεργάτη του κ. Παπακωνσταντίνου, με την οποία ευνοήσατε εκ νέου τους καταθέτες της λίστας Λαγκάρντ.
Ιούνιος του 2013: Με πράξη νομοθετικού περιεχομένου ασκήσατε κυβερνητική λογοκρισία στη δημόσια ραδιοτηλεόραση. Με διάγγελμα τύπου χούντας ρίξατε «μαύρο» και με τα ΜΑΤ ρίξατε τους πομπούς και διακόψατε τις τηλεφωνικές και διαδικτυακές συνδέσεις.
Ιούλιος του 2013: Ακαταδίωκτο των μελών του Νομικού Συμβουλίου του Κράτους που γνωμοδοτούν, με γνωμοδότηση που εσείς φέρατε και ψηφίσατε, ότι είναι δήθεν συνταγματική η εκχώρηση της εθνικής κυριαρχίας και της δημόσιας περιουσίας και η υπαγωγή της χώρας σε άλλο δίκαιο από το ελληνικό.
Αύγουστος του 2013: Δώσατε στον υπόδικο Πρόεδρο της ΕΛΣΤΑΤ το δικαίωμα να επικαλείται απόρρητο και να μη χορηγεί στοιχεία.
Σεπτέμβριος του 2013: Δώσατε δικαίωμα στους ειδικούς συμβούλους σας, συμβούλους Υπουργών, να δικηγορούν παράλληλα με την υπηρεσία τους. 
Νοέμβριος του 2013: Χαρίσατε τις ραδιοσυχνότητες στους καναλάρχες με ονομαστική ψηφοφορία.
Έρχομαι τώρα στα τελευταία γεγονότα, για τα οποία ζητώ ένα λεπτό για να ενημερώσω και τη Βουλή. Η πολιτική σας έχει θύμα και την ίδια τη δημοκρατία. Ξημερώματα της 7ης Νοεμβρίου του 2013 με ΜΑΤ και οπλοπολυβόλα διακόπηκε η μετάδοση προγράμματος από το Ραδιομέγαρο, το οποίο κατέχουν έκτοτε αστυνομικές δυνάμεις. Λέτε ότι κόπτεστε για ένα δημόσιο κτήριο, το οποίο όμως το έχετε εντάξει σε αυτά που ετοιμάζεστε να ξεπουλήσετε μέσω του ΤΑΙΠΕΔ. 
Η βία που ασκείται από τις αστυνομικές δυνάμεις - και τώρα προβαίνω σε ενημέρωση της Βουλής - έφτασε μέχρι τα χθεσινά γεγονότα. Εχθές δόθηκε εντολή άσκησης βίας κατά εκπροσώπων του Κοινοβουλίου και κατά εμού προσωπικά. Αυτή η εντολή συνιστά πράξη κατάλυσης της δημοκρατίας. Είναι πράξη βίας καταγεγραμμένης και μαγνητοσκοπημένης. 
Σε ό,τι με αφορά, θα κάνω αυτά που υποχρεούμαι και για τα οποία έχω ορκιστεί, δηλαδή να προστατεύω και να σέβομαι το Σύνταγμα και τη δημοκρατία, διότι όταν ένας Βουλευτής που ζητεί να ασκήσει έλεγχο κατά το Σύνταγμα, φτάνει να εγκλωβίζεται σε κλοιό τουλάχιστον πενήντα αστυνομικών, να συμπιέζεται μέχρις ασφυξίας και να αναγκάζεται να προσκαλέσει σε βοήθεια, ζητώντας επί τετράωρο και πλέον εισαγγελέα, προφανώς υπάρχει ζήτημα και βίας και ανομίας, η οποία προέρχεται από εσάς.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ολοκληρώνω, κύριε Πρόεδρε.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Κύριε Πρόεδρε, άλλοι μίλησαν επί προσωπικού επτά φορές!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζετε το ίδιο λάθος, κύριε Δρίτσα.
Ολοκληρώστε, παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Απευθύνομαι σε όλους και στη συνείδησή σας. Υπάρχουν γεγονότα στην ιστορία ενός λαού που επαναπροσδιορίζουν την ύπαρξή του. Σηματοδοτούν και νοηματοδοτούν τη συλλογική συνείδηση και σημαδεύουν τη συλλογική μνήμη. Τέτοιες στιγμές ζούμε.
Κύριοι της Κυβέρνησης, θα πέσετε! Έχετε ήδη πέσει πάρα πολύ χαμηλά στην προσπάθειά σας να παραμείνετε στην εξουσία. Και έχετε ήδη προ πολλού εκπέσει στα μάτια του λαού.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ τον Υφυπουργό Άμυνας  κ. Δαβάκη να πάρει το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με συγχωρείτε. Θα μιλήσουν όλοι οι Υφυπουργοί;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Να τηρείτε εσείς το χρόνο, για να μη μιλάνε. Θα μιλούσαν περισσότεροι Βουλευτές.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember> (Υφυπουργός Εθνικής Άμυνας): Δεν θέλετε να μιλήσω, κύριε Λαφαζάνη;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Θέλω, κύριε.</Speech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember> (Υφυπουργός Εθνικής Άμυνας): Τότε, αφήστε με να μιλήσω.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αν μιλάει ο Υπουργός και όλοι οι Υφυπουργοί, δεν πρόκειται να τελειώσουμε ποτέ!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν έχετε το λόγο, κύριε Λαφαζάνη.</ChairmanSpeech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember> (Υφυπουργός Εθνικής Άμυνας): Δεν μιλάνε οι Υφυπουργοί;</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Όλοι μιλάνε! Δείτε τον κατάλογο.</Speech> 
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember> (Υφυπουργός Εθνικής Άμυνας): Δεν ξέρω κατά πόσο, αγαπητοί συνάδελφοι, το κοινοβουλευτικό όπλο της προτάσεως μομφής δημιούργησε το επιδιωκόμενο αποτέλεσμα για την Αξιωματική Αντιπολίτευση. 
Αυτό το οποίο αισθάνομαι ότι αποτελεί μια ευοίωνη προοπτική και μια ελπίδα σε αυτήν την Αίθουσα είναι ότι επ’ ευκαιρία αυτών των ομιλιών, αυτών των  κοινοβουλευτικών παρεμβάσεων, όλων των κοινοβουλευτικών παρεμβάσεων όσων υπήρξαν σε αυτήν την Αίθουσα, αχνοφαίνονται ορισμένες ελπιδοφόρες περιπτώσεις συναδέλφων, οι οποίοι αρθρώνουν έναν διαφορετικό πολιτικό λόγο. Πρόκειται κυρίως για νέους συναδέλφους, οι οποίοι βάζουν τα πράγματα πιο ρεαλιστικά στη θέση τους και ξεφεύγουν από τη στείρα αντιπαράθεση, η οποία επί πολλά χρόνια ταλανίζει αυτήν την Αίθουσα, μέρος της οποίας είναι και το είδος της προτάσεως μομφής.
Σε κάποια αναθεώρηση του Κανονισμού μας, κύριε Πρόεδρε, θεωρώ ότι θα πρέπει πλέον να επανεξεταστεί κι αυτό το ζήτημα, δεδομένου ότι τόσα χρόνια που βρίσκομαι σ’ αυτήν την Αίθουσα, την επόμενη ημέρα, τη Δευτέρα δηλαδή, των όποιων προτάσεων μομφής και των αναλόγων ψηφοφοριών, κανένας δεν θυμάται τίποτα πέραν των διαφόρων σχολίων και πυροτεχνημάτων της πλευράς, η οποία την προκάλεσε.
Σε αυτό το πλαίσιο, λοιπόν, το Υπουργείο Εθνικής Άμυνας, του οποίου μέρος της πολιτικής ευθύνης έχω την τιμή να έχω, δεν έχει μείνει έξω από τις σκληρές αλλά αναγκαίες περικοπές του προϋπολογισμού του. Τα στελέχη του συμμετέχουν στις θυσίες του ελληνικού λαού, πληρώνοντας από τους πρώτους το μεγαλύτερο τίμημα. 
Σε σχέση με το 2009, ο συνολικός προϋπολογισμός του Υπουργείου έχει μειωθεί κατά 48,48%, περίπου στο μισό. Είναι πραγματικά δύσκολο να μειώνεις τις δαπάνες του Υπουργείου Εθνικής Άμυνας. Είναι δε εξαιρετικά δύσκολο να μειώνεις τις αποδοχές και τις συντάξεις αυτών που πρόσφεραν τόσα χρόνια στην υπηρεσία της πατρίδας. 
Δεν ήταν καθόλου εύκολο αυτό που τελικά κατορθώθηκε, δηλαδή αυτή η χρονιά να μην έχει καμμία επίπτωση στη λειτουργία του αμυντικού μας συστήματος, σε ό,τι αφορά τη διατήρηση των υποδομών και την απρόσκοπτη λειτουργία τους. Αναζητούμε κάθε πηγή και εφαρμόζουμε κάθε μέσο εξοικονόμησης πόρων κατά τρόπο που θα περιορίσει τις δυσμενείς συνέπειες για την άσκηση της αμυντικής και της αποτρεπτικής ισχύος μας.
Για μας, δυστυχώς, η εκτίμηση αυτής της απειλής δεν μπορεί να είναι όπως συμβαίνει σε άλλες ευρωπαϊκές χώρες, δηλαδή μία εκτίμηση στο επίπεδο του ΝΑΤΟ και της κοινής πολιτικής ασφάλειας και άμυνας, διότι πέραν αυτών των εκτιμήσεων, η χώρα μας έχει –δυστυχώς- ένα έντονο περιφερειακό πρόβλημα. Δεν υπάρχει καμμία αμφιβολία ότι υπάρχει ενεργός απειλή διατυπωμένη από τη γείτονα και δεν υπάρχει, επίσης, καμμία αμφιβολία ότι υπάρχει υπερσυγκέντρωση στρατιωτικών δυνάμεων και στον Έβρο και στα μικρασιατικά παράλια, αλλά και σημαντική αύξηση των στρατιωτικών δαπανών της Τουρκίας.
Επίσης, ουδείς αμφισβητεί ότι υπάρχει καθημερινή πρακτική, αεροπορική και ναυτική, όσον αφορά παραβιάσεις, επεμβάσεις σε περιπτώσεις έρευνας και διάσωσης από τη γείτονα, κάτι που σημαίνει ότι η χώρα μας πρέπει ανά πάσα στιγμή να έχει τα αντίστοιχα και ανάλογα δεδομένα, προκειμένου να μη βρεθεί ελλείπουσα προς αυτήν την πραγματικότητα. Τούτη την πραγματικότητα, λοιπόν, διαχειριζόμαστε σε όλα τα επίπεδα του αμυντικού σχεδιασμού και της νέας δομής, σταθμίζοντας την ορθή εκτίμηση της πραγματικής απειλής και την εθνική στρατηγική της χώρας. 
Αντιλαμβάνεστε, λοιπόν, εύκολα γιατί θεωρείται αυτονόητη η μελετημένη και προσεκτική προετοιμασία των Ενόπλων μας Δυνάμεων. Όλοι οι κλάδοι μας δίνουν μία μάχη καθημερινά στο Αιγαίο, στη Θράκη, στη θάλασσα, στον αέρα, που συμβολίζει πάρα πολλά πράγματα. Αυτό ισχύει για κάθε αποστολή αναχαίτισης, κυρίως για κάθε αποστολή επιχειρησιακού χαρακτήρα. Αυτή η προετοιμασία ξεκινά κυρίως από ένα πλέγμα ασκήσεως, εκπαιδεύσεως, όπως αυτή που έγινε πριν από λίγες μέρες στον Έβρο και σε ακριτικά μας νησιά –εννοώ την άσκηση «ΠΑΡΜΕΝΙΩΝ»- και ασκήσεις που δεν τις κάνουμε για να λέμε ότι τις κάνουμε, αλλά εστιάζουμε σε συγκεκριμένους στόχους, στην κατανόηση της γεωστρατηγικής πραγματικότητας, με ρεαλισμό και σύγχρονη αντίληψη.
Η διακλαδικότητα αποτελεί βασική μας επιδίωξη. Δόγμα μας είναι η ουσιαστική συνεργασία μεταξύ των κλάδων από τον καιρό της ειρήνης, με κοινή επιχειρησιακή σχεδίαση, κοινή επιχειρησιακή εκπαίδευση και υλοποίηση διακλαδικής υποστήριξης.
Επιδιώκουμε την αναμόρφωση της παρεχόμενης στρατιωτικής εκπαίδευσης στο σύνολο των στρατιωτικών σχολών. Ο αξιωματικός σήμερα πρέπει να παρακολουθεί τις εξελίξεις της επιστήμης, η οποία αντίστοιχα πρέπει να συνοδοιπορεί με το στράτευμα. Οι στρατιωτικές σχολές πρέπει να λειτουργούν με πνεύμα πειθαρχίας και να προάγουν τις στρατιωτικές ιδέες. Θέλω να φαντάζομαι ότι όλοι συμφωνούμε ότι η στρατιωτική ιδέα δεν είναι μόνο διδακτορικά, μελέτες και έρευνα, αλλά πάνω απ’ όλα είναι η ικανή ηγεσία που θα υπερασπιστεί την πατρίδα την ώρα της μάχης και του πολέμου.
Στο χώρο των εξοπλισμών συνεχίζεται με εντατικότερους ρυθμούς ο εξορθολογισμός και ο επαναπροσδιορισμός των απαιτήσεων και των αναγκών. Σ’ αυτόν τον ιδιαίτερα ευαίσθητο τομέα, όλα γίνονται στο φως, υπό απόλυτη διαφάνεια και υπό τον έλεγχο της Βουλής. 
Κύριοι συνάδελφοι, για την επιχειρησιακή ετοιμότητα των διαφόρων οπλικών συστημάτων και τη μεγαλύτερη δυνατή απορροφητικότητα των πιστώσεων που διαθέτει ο κρατικός προϋπολογισμός, αναλήφθηκαν διοικητικές και νομοθετικές πρωτοβουλίες, προκειμένου το υφιστάμενο νομικό καθεστώς, δηλαδή ο ν. 3978, να γίνει πιο ρεαλιστικό και πιο λειτουργικό.
Με άλλα λόγια, να γίνει πιο αποτελεσματικό, διότι υπάρχουν συγκεκριμένες παθογένειες στο συγκεκριμένο νομοθετικό πλαίσιο. Δεν είναι δυνατόν να εμπιστευόμαστε τους Αρχηγούς των Ενόπλων Δυνάμεων για τη διαφύλαξη της πατρίδας και να μην τους εμπιστευόμαστε να προμηθευτούν αυτά τα οποία χρειάζεται το Όπλο τους, δηλαδή αυτό καθ’ εαυτό το οπλικό σύστημα.
Κυρίες και κύριοι συνάδελφοι, σήμερα εμείς έχουμε μία υποχρέωση: αυτό το ικανότατο αμυντικό σύστημα και τα οπλικά συστήματα που το συνοδεύουν να τα συντηρήσουμε και να τα διατηρήσουμε. Τα σίδερα, όμως, αυτά δεν θα ήταν τίποτα, αν δεν υπήρχε η δύναμη της ψυχής των στελεχών μας. 
Θέλω να σας διαβεβαιώσω κατηγορηματικά ότι αντιλαμβανόμαστε όλη η πολιτική ηγεσία του Υπουργείου ότι τις οικογένειες των Ελλήνων στρατιωτικών, αυτών που διαφυλάττουν την πατρίδα, μπορούμε να τις ονομάζουμε πλέον ως χειμαζόμενες στρατιωτικές οικογένειες. Όμως, είναι και άξιες θαυμασμού, γιατί παρά τη μείωση του βιοτικού τους επιπέδου, προσφέρουν τα μέγιστα στην πατρίδα.
Η Κυβέρνηση, διά στόματος του ίδιου του Πρωθυπουργού, έχει εγγυηθεί τη μη περαιτέρω μείωση των αποδοχών τους, παρ’ ότι τις προέβλεπε το μεσοπρόθεσμο πλαίσιο δημοσιονομικής προσαρμογής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού) 
Κύριε Πρόεδρε, κλείνω σε ένα λεπτό.
Η μη περαιτέρω μείωση των αποδοχών των εν ενεργεία στελεχών, για το 2014 και μετά, σημαίνει και την αντίστοιχη μη περαιτέρω μείωση των συντάξεων των εν αποστρατεία στελεχών, καθόσον οι συντάξεις παρακολουθούν, όπως ξέρετε, και τις αποδοχές των εν ενεργεία στελεχών.
Θέλω εδώ κλείνοντας να πω ότι δρομολογήθηκε και επιτεύχθηκε, με συνεργασία και ουσιαστική συμβολή του Υπουργείου Οικονομικών, η διάσωση και η εξυγίανση του Μετοχικού Ταμείου Στρατού που πριν λίγο χρονικό διάστημα βρισκόταν στη χειρότερη στιγμή. 
Έχει γίνει η κατάλληλη οικονομοτεχνική επεξεργασία και θα προωθηθεί σύντομα στη Βουλή σχέδιο νόμου στην κατεύθυνση της αύξησης των εσόδων, της ενδυνάμωσης των τριών Μετοχικών Ταμείων. Επίσης, διερευνάται και η δυνατότητα περαιτέρω ενοποίησής τους, χωρίς αυτό να αποτελεί θέσφατο ή τετελεσμένη απόφαση.
Κυρίες και κύριοι συνάδελφοι, θα ήθελα να σας καταθέσω την προσωπική μου εμπειρία στους λίγους μήνες που βρίσκομαι στο Υπουργείο Εθνικής Άμυνας και να σας πω ότι το στρατιωτικό προσωπικό αυτού, το οποίο ούτε δηλώσεις μπορεί να κάνει ούτε απεργία ούτε να δημιουργήσει όλο αυτό το αντιπολιτευτικό, αν θέλετε, κλίμα σε άμεση αναφορά με τις αποδοχές του, βρίσκεται στο ύψος της αποστολής του, αποτελεί και θα συνεχίσει να αποτελεί το καύχημα και την ασπίδα του έθνους.
Σας ευχαριστώ.
(Χειρoκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο συνάδελφος κ. Νικολόπουλος και αμέσως μετά θα ανέβει στο Βήμα ο Πρόεδρος της Δημοκρατικής Αριστεράς κ. Κουβέλης.</ChairmanSpeech>
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Κυρίες και κύριοι συνάδελφοι, ας μην κρυβόμαστε πίσω από το δάκτυλό μας. Υπάρχει έστω και μία ή ένας Βουλευτής που να πιστεύει ότι τα νούμερα βγαίνουν ή ότι η μνημονιακή συνταγή που ακολουθεί η χώρα θα ξεπεραστεί με αυτήν τη συνταγή ύφεσης και θα έρθει η ανάκαμψη χωρίς να υπάρξει γενναίο «κούρεμα» του χρέους και επιπλέον σοβαρό και μακροχρόνιο σχέδιο οικονομικής βοήθειας, αντίστοιχο αυτών που εφαρμόστηκαν σε διάφορες χώρες μετά το τέλος του Β’ Παγκοσμίου Πολέμου;
Υπάρχει κάποιος που να μη βλέπει πια ότι αυτό που ξεκίνησε ως περιοριστική πολιτική λιτότητας έχει μετατρέψει τη χώρα σε συντρίμμια και ότι η Ελλάδα βρίσκεται ενώπιον μιας μεγάλης ανθρωπιστικής τραγωδίας εν εξελίξει; 
Μόλις την περασμένη Παρασκευή, δηλαδή την πρώτη μέρα της συζήτησης της πρότασης δυσπιστίας, τα ελληνικά μέσα ενημέρωσης αναπαρήγαγαν ένα άκρως επιθετικό και ειρωνικό δημοσίευμα της αυστριακής «KLEINE ZEITUNG» κατά των τεχνοκρατών της τρόικας που μπαίνουν στα Υπουργεία ή ακόμα και στο Μέγαρο Μαξίμου «ως οι νέοι κατακτητές της χώρας», όπως ακριβώς έγραφε, και απευθύνονται στην ηγεσία της σαν να απευθύνονται στους κλητήρες των γραφείων τους.
Το χειρότερο είναι πως τα στελέχη αυτής της Κυβέρνησης αποδέχονται το ρόλο των υποτακτικών αυτών των τεχνοκρατών, για τους οποίους το δημοσίευμα της αυστριακής εφημερίδας αναρωτιόταν αν ξέρουν οικονομικά.
Θέλετε να θυμηθούμε και τη δήλωση του Μάρτιν Σουλτς, που είπε ότι η τρόικα έκανε περισσότερη ζημιά παρά ωφέλησε, ρίχνοντας τις χώρες της κρίσης σε βαθύτερη ύφεση και υπονομεύοντας την εμπιστοσύνη στην Ευρώπη;
Ή μήπως θέλετε να θυμηθούμε την έκθεση της UNICEF που αναφερόταν σε τουλάχιστον εξακόσιες χιλιάδες παιδιά στην Ελλάδα που υποσιτίζονται και ζουν σε συνθήκες ακραίας φτώχειας;
Δυστυχώς, για τους συγκυβερνήτες κυρίους Σαμαρά και Βενιζέλο όλοι ξέρουν και όλοι καταλαβαίνουν πια, όπως φυσικά και οι συνάδελφοι της Νέας Δημοκρατίας και του ΠΑΣΟΚ, όπως και όλοι οι Βουλευτές, όπως και όλοι οι Έλληνες πια. 
Είπε προχθές ο κ. Σαμαράς ότι η πρόταση μομφής δηλητηριάζει το πολιτικό κλίμα. Και αναρωτιέμαι: η πρόταση μομφής δηλητηριάζει το πολιτικό κλίμα ή η πολιτική της Κυβέρνησης κόντρα σε όσα προεκλογικά υποστήριζε ο κ. Σαμαράς ή ακόμα και σε όσα από κοινού υπέγραψαν μετεκλογικά οι τρεις πολιτικοί Αρχηγοί Σαμαράς, Βενιζέλος και Κουβέλης στην πρώτη φάση της σημερινής διακυβέρνησης; 
Δυστυχώς για τον κ. Σαμαρά, οι οβιδιακές μεταμορφώσεις της πολιτικής του ταυτότητας θα τον ακολουθούν και θα τον βαρύνουν για πάντα. Και φοβάμαι πως η ιστορία δεν θα είναι καθόλου επιεικής μαζί του. 
Έλεγαν, επίσης, ότι η πρόταση μομφής αποτελεί μαχαιριά στη χώρα την ώρα της διαπραγμάτευσης με την τρόικα. Και επίσης αναρωτιέμαι αν έχουν συνειδητοποιήσει τις πολλές και βαθιές μαχαιριές που αυτοί οι ίδιοι κατάφεραν στη χώρα με την πολιτική τους. Εξάλλου, για ποια αλήθεια διαπραγμάτευση μας μιλάνε; Για μια ακόμα διαπραγμάτευση του στυλ «σφάξε με, αγά μου, να αγιάσω», όπως όλες οι προηγούμενες; Για τη δήθεν διαπραγμάτευση που ανοίγει ορθάνοιχτα την πόρτα στους πλειστηριασμούς των ακινήτων, ενώ δεν μειώνει την αντικειμενική αξία των ακινήτων, όπως ευθαρσώς και δημοσίως παραδέχτηκε ο Όλι Ρεν; 
Κυρίες και κύριοι συνάδελφοι, τον Απρίλιο του 2012 ο Αντώνης Σαμαράς στο Ζάππειο 3, εκτός του ότι απέρριπτε κατηγορηματικά τη συγκυβέρνηση με το ΠΑΣΟΚ και δεσμευόταν για μια μόνη εξεταστική για το πώς φτάσαμε στο μνημόνιο, έλεγε μεταξύ άλλων τα εξής: «Είχαμε από την αρχή δει ότι το μνημόνιο δεν έβγαινε και τους το λέγαμε. Επαληθευτήκαμε, δυστυχώς, σε όλα. Και έπεσαν έξω σε όλα. Λέγαμε να περικοπεί το έλλειμμα. Ναι, αλλά με περικοπή της δημόσιας σπατάλης και όχι με οριζόντιες περικοπές. 
Από την αρχή τους είπαμε –συνεχίζει ο Αντώνης Σαμαράς- όχι στην αύξηση των φόρων. Τώρα βλέπουν ότι οι φόροι σε ύφεση απλά γεμίζουν την Ελλάδα λουκέτα. Τσακωθήκαμε ακόμα και με τους εταίρους μας». Και κατέληγε: «Και όταν αναγκαστήκαμε να υπογράψουμε τη δανειακή σύμβαση και να γίνει το κούρεμα, επιμείναμε και πάλι ότι τα μέτρα είναι λάθος». 
Περίπου δύο μήνες μετά αφότου έχουν γίνει οι εκλογές και ο κ. Σαμαράς έχει βεβαίως αποδεχθεί τη συγκυβέρνηση με το ΠΑΣΟΚ, υπογράφεται η προγραμματική συμφωνία των τριών πολιτικών Αρχηγών. Στο μακροσκελές κείμενο, ένα ολόκληρο κεφάλαιο αφιερώνεται στην αναθεώρηση των όρων της δανειακής σύμβασης. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Εκεί, λοιπόν, θυμίζω ότι προβλεπόταν η επαναφορά των συλλογικών συμβάσεων εργασίας, των πολυτεκνικών επιδομάτων, η αύξηση του αφορολόγητου ορίου, η μείωση των φορολογικών συντελεστών, οι μη απολύσεις στο δημόσιο, η εξυγίανση της Αγροτικής Τράπεζας, η άρνηση επιβολής νέων φόρων και, προπαντός, οι μη μειώσεις μισθών και συντάξεων. 
Τι από όλα αυτά έγινε; Ελπίζω να ακούσουμε σε λίγο τον κ. Κουβέλη να μας πει. Τώρα πια, όμως, γνωρίζουν όλοι οι Έλληνες τι έγινε. Εκείνη η προγραμματική συμφωνία μετατράπηκε σε κουρελόχαρτο την επόμενη κιόλας μέρα με ευθύνη του κ. Σαμαρά και με την πρώτη άφιξη του κ. Τόμσεν στα υπουργικά γραφεία. 
Τότε που τα έλεγα εγώ παραιτούμενος από τη θέση του Υφυπουργού Εργασίας, κάποιοι μπορεί να μην τα πίστευαν. Ίσως δικαίως. Τώρα, όμως, όλοι ξέρουν, γιατί όλοι είδαν τι έχει γίνει. Δεν χρειάζεται, λοιπόν, να μακρηγορήσω.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Προσωπικά και εκπροσωπώντας τους Έλληνες Χριστιανοδημοκράτες που διατηρούν ζωντανές τις παρακαταθήκες του Κωνσταντίνου Καραμανλή και της μεγάλης λαϊκής και πατριωτικής παράταξης της κεντροδεξιάς, δικαιολογώ και στηρίζω την πρόταση μομφής, για τρεις πολύ συγκεκριμένους λόγους. Πρώτον, γιατί ο κ. Σαμαράς αθέτησε το σύνολο των προεκλογικών δεσμεύσεών του, βάσει των οποίων κέρδισε την ψήφο της πλειοψηφίας των Ελλήνων αλλά ακόμα και τις μετεκλογικές δεσμεύσεις, στο πλαίσιο της συμφωνίας των τριών Αρχηγών, χάνοντας έτσι πλήρως την εμπιστοσύνη των Ελλήνων.  
Δεύτερον, γιατί με τις πολιτικές μεταμορφώσεις του ουσιαστικά μετέτρεψε τη Νέα Δημοκρατία σε ένα κόμμα ξένο προς τις ιδρυτικές αρχές και το λαϊκό και πατριωτικό πυρήνα με τον οποίο προικοδότησαν κορυφαίες πολιτικές μορφές της χώρας. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>):  Ολοκληρώστε, κύριε συνάδελφε.</ChairmanSpeech> 
<Speech><Parlmember>ΝΙΚΟΛΑΟΣ ΝΙΚΟΛΟΠΟΥΛΟΣ</Parlmember>: Και, τρίτον, γιατί με την απόλυτη προσήλωσή του στη μνημονιακή πολιτική του χάους και τη σχέση παράφορου έρωτα που ο ίδιος και ο κ. Βενιζέλος έχουν δείξει πως έχουν με την εξουσία, οδηγούν τη χώρα σε ολοένα και πιο επικίνδυνα μονοπάτια, ολοένα και βαθύτερα στην άβυσσο που άνοιξαν, αδιάφοροι για τη μοίρα των πολιτών και ανίκανοι να ανατρέψουν την κατηφορική πορεία. 
Και για να το πω απλά, καπετάνιο που τσάκισε βαπόρι, απλά τον βγάζεις στη στεριά. 
Σας ευχαριστώ, κύριε Πρόεδρε.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεΐμαράκης</Parlmember>): Το λόγο έχει ο Πρόεδρος της Δημοκρατικής Αριστεράς κ. Φώτης Κουβέλης.</ChairmanSpeech> 
<Speech><Parlmember>ΦΩΤΗΣ ΚΟΥΒΕΛΗΣ</Parlmember> (Πρόεδρος της Δημοκρατικής Αριστεράς): Κυρίες και κύριοι Βουλευτές, συγκρουστήκαμε με τη Νέα Δημοκρατία για την υπόθεση της ΕΡΤ, όχι μόνο για τον αριθμό των εργαζομένων αλλά και για το «λουκέτο», για το «μαύρο», για τη δημοκρατική παρεκτροπή.  Θεωρήσαμε την υπόθεση αυτή ως  επιτομή της λογικής των οριζόντιων απολύσεων που συνιστά απορρύθμιση του ευρύτερου δημόσιου τομέα. Ήρθαμε σε ρήξη με αυταρχικές επιλογές. Από πού κι ως πού σε μια κυβέρνηση συνεργασίας θα υπάρχει ο εκβιασμός του πρώτου κόμματος για τη στήριξη των επιλογών του;  Αυτό δεν είναι και δεν θα είναι ποτέ κυβέρνηση συνεργασίας. Θα είναι ο εκβιασμός του πρώτου κόμματος, όποιο κι αν είναι αυτό. Είναι λάθος οι χειρισμοί για τη δημόσια τηλεόραση. Είναι λάθος και αυταρχισμός η επέμβαση των ΜΑΤ. 
Κυρίες και κύριοι Βουλευτές, σε ποια φάση, όμως, βρίσκεται η χώρα σήμερα; Βρίσκεται σε μια δύσκολη διαπραγμάτευση με τους εταίρους. Μια πρόταση  δυσπιστίας αυτήν την ώρα αποδυναμώνει τη διαπραγματευτική ισχύ της χώρας. Διαφωνούμε με την κυβερνητική πολιτική. Δεν πιστεύουμε ότι δίνουν διέξοδο οι συντηρητικές της επιλογές και η υποχώρησή της στις πιέσεις της τρόικας, που οδηγούν σε μια διαρκή υποβάθμιση την κοινωνία και την οικονομία. Το λέγαμε και όταν ήμασταν στην Κυβέρνηση, το λέμε και τώρα. 
Αποδείχτηκε εξάλλου ότι η γραμμή των υποχωρήσεων απέναντι στην τρόικα αυξάνει τις απαιτήσεις της. Τώρα αυτή η Κυβέρνηση πρέπει να διαπραγματευτεί με τρόπο συγκεκριμένο, να μη δεχθεί νέα μέτρα που θα  επιδεινώσουν την κατάσταση στην οικονομία και την κοινωνία, να διεκδικήσει τροποποιήσεις στο πρόγραμμα προσαρμογής, ώστε αυτό να συνδεθεί με την ανάπτυξη και την κοινωνική προστασία, να αλλάξουν τα μέτρα που αποδεικνύονται αναποτελεσματικά και κοινωνικά επώδυνα. 
Κυρίες και κύριοι συνάδελφοι, εμείς δεν επιθυμούμε την όξυνση των προβλημάτων, τη λήψη νέων μέτρων για να επιβεβαιωθούμε πολιτικά. Δεν επενδύουμε στην καταστροφή της χώρας. Είμαστε μέρος του πολύμορφου αγώνα που πρέπει να υπάρχει για την αποτροπή νέων μέτρων και για την αλλαγή της πολιτικής. 
Κυρίες και κύριοι Βουλευτές, η χώρα χρειάζεται πολιτική σταθερότητα. Όμως τι σημαίνει «πολιτική σταθερότητα»; Εννοούμε όλοι το ίδιο πράγμα; 
Πολιτική σταθερότητα για εμάς σημαίνει αναβάθμιση της πολιτικής αντιπαράθεσης και όχι επικοινωνιακές αντεγκλήσεις πολεμικού τύπου και στενοκομματικών οριζόντων. Πολιτική σταθερότητα σημαίνει να μην απαξιώνεις την κοινοβουλευτική διαδικασία. Πολιτική σταθερότητα σημαίνει ότι δεν σταματά ο χρόνος της δημοκρατίας και από την άλλη πλευρά κυλά ανεπηρέαστος ο χρόνος των αγορών και ο χρόνος των αξιώσεων των δανειστών. Πολιτική σταθερότητα σημαίνει να διεκδικείς οι αποφάσεις να λαμβάνονται με την πολιτική αυτονομία στην Ελλάδα και μόνο η επίτευξη των στόχων να παρακολουθείται από τους εταίρους. Πολιτική σταθερότητα σημαίνει να διεκδικείς αλλαγές στο πρόγραμμα προσαρμογής, το οποίο, όπως άλλωστε ομολογούν ακόμα και οι εμπνευστές του, έχει σημεία αποτυχίας. 
Επίσης, κυρίες και κύριοι συνάδελφοι, πολιτική σταθερότητα σημαίνει να υποστηρίζεις τα ίδια εντός της Ελλάδος και τα ίδια εκτός αυτής, να μην αντιμετωπίζεις τους Έλληνες ως εκλογική πελατεία και να μη μιλάς με διαφορετικό περιεχόμενο ανάλογα με το γεωγραφικό πλάτος και μήκος όπου βρίσκεσαι. Και είμαι σαφής.
Αντί αυτών γινόμαστε θεατές μιας δεξιάς και αριστερής ανωριμότητας πάνω στο όνειρο των Ελλήνων για μια διαφορετική Ελλάδα. Αντί αυτών γινόμαστε μάρτυρες ενός προωθούμενου σουρεαλιστικού διπολισμού, αποκομμένου από τις πραγματικές ανάγκες της χώρας και τις αγωνίες του Έλληνα. 
Κυρίες και κύριοι Βουλευτές, ανεξάρτητα από τις προθέσεις του ΣΥΡΙΖΑ, η πρόταση δυσπιστίας ευνοεί σήμερα την πλευρά της Νέας Δημοκρατίας. 
Ας δούμε τη συγκυρία. Οι Βουλευτές της Πλειοψηφίας ανησυχούν. Υπάρχουν διαφωνίες για το φόρο ακινήτων. Η συγκρότηση της κυβερνητικής πλειοψηφίας έχει μικρά ή μεγαλύτερα ρήγματα. Η πρόταση δυσπιστίας αυτήν τη χρονική στιγμή δημιουργεί συνθήκες συσπείρωσης του κυβερνητικού στρατοπέδου.
Επίσης, η κίνηση του ΣΥΡΙΖΑ γίνεται έξω από τα κρίσιμα δεδομένα της εποχής, δηλαδή την πορεία των συζητήσεων με την τρόικα, το ενδεχόμενο νέων υποχωρήσεων της Κυβέρνησης και την πιθανότητα νέων δυσβάσταχτων μέτρων. Αλήθεια, ο ίδιος ο ΣΥΡΙΖΑ σε περίπτωση νέων μέτρων τι κοινοβουλευτικά όπλα θα έχει; Με πόση ευκολία θα επανέλθει σε επιθετικές πολιτικές, όταν θα έχει απορριφθεί η σημερινή πρόταση;
Πιστεύω ότι ο ΣΥΡΙΖΑ επιλέγει να εξαντλήσει μια κοινοβουλευτική δυνατότητα για επικοινωνιακούς λόγους. Πρόκειται για κίνηση τακτικισμού. Όμως, πλανώνται. Πλανώνται όσοι πιστεύουν ότι με τέτοιους τρόπους, με τέτοιες πρωτοβουλίες και με τέτοια ψευδεπίγραφα διλήμματα θα αναγκάσουν όλους όσοι διαφωνούν με την κυβερνητική πολιτική να στοιχηθούν πίσω από τις γραμμές τους.
Οι πολιτικές θέσεις και πρωτοβουλίες του ΣΥΡΙΖΑ δεν συνιστούν πρόταση διεξόδου από την κρίση. Όπως επίσης  είναι αυτονόητο, κύριε Πρωθυπουργέ, πως η συνέχιση της ίδιας πολιτικής χωρίς αλλαγές δεν οδηγεί πουθενά. Οδηγεί μόνο σε οικονομικό και κοινωνικό αδιέξοδο. Πλανώνται όσοι πιστεύουν ότι οι πολίτες θα εγκλωβιστούν σε ξεπερασμένες λογικές «ή αυτοί ή εμείς», σε λογικές «άσπρο-μαύρο». Οι κοινωνίες που προοδεύουν έχουν απορρίψει τέτοιες λογικές εδώ και καιρό. Και η δική μας κοινωνία τις απορρίπτει και δεν τις δέχεται. Το γνωρίζετε. Το γνωρίζουμε όλοι. 
Μεγάλο μέρος του ελληνικού λαού γυρίζει την πλάτη στην πόλωση, την οποία  επιχειρείτε να παγιώσετε. Την αδυναμία σας –και απευθύνομαι και στις δύο πολιτικές δυνάμεις, τη Νέα Δημοκρατία και τον ΣΥΡΙΖΑ- θέλετε να την κρύψετε πίσω από πολώσεις. Θέλετε να κρύψετε τα αδιέξοδα των πολιτικών σας πίσω από την όξυνση της πολιτικής αντιπαράθεσης. 
Δεν υπηρετείται όμως έτσι ούτε η χώρα ούτε η κοινωνία. Επιμένετε σε ένα παίγνιο πολιτικών και κομματικών τακτικισμών πολύ μακριά από τις πραγματικές ανάγκες. Πόσο μπορεί, κυρίες και κύριοι Βουλευτές, να αφορά τους πολίτες αυτού του τόπου η πολιτική αντιπαράθεση αυτού του τύπου; Πόσο μπορεί να αφορά τους πολίτες που δοκιμάζονται; Πόσο μπορεί να αφορά τη μικρομεσαία επιχείρηση που στενάζει; Πόσο αφορά τον άνεργο, τους νέους και τις νέες που παίρνουν το δρόμο προς το εξωτερικό;
Κυρίες και κύριοι Βουλευτές, η Δημοκρατική Αριστερά δεν συμπαρατάσσεται με αυτήν την πολιτική. Δεν στοιχίζεται πίσω από αυτές τις δύο αδιέξοδες επιλογές. Η Δημοκρατική Αριστερά δεν είναι και δεν θα γίνει παρακολουθηματική δύναμη κανενός. Με αυτοτέλεια παρεμβαίνουμε στα πράγματα, με τις δικές μας θέσεις, με τις δικές μας προτάσεις και διεκδικήσεις για την Ελλάδα και την κοινωνία. Το πολιτικό αδιέξοδο στο οποίο οδηγείτε τη χώρα αλλά και την κοινωνία δεν θα επιτρέψουμε -με όσες βέβαια δυνάμεις διαθέτουμε- να γίνει μονόδρομος. 
Ψηφίζουμε «ΠΑΡΩΝ» στη σημερινή διαδικασία. Είναι μία υπεύθυνη στάση. Είναι μία θέση που δεν συνιστά υπεκφυγή να τοποθετηθείς με τον έναν ή τον άλλον, ακριβώς γιατί αυτό δεν το χρειάζεται η χώρα και οι πολίτες. «ΠΑΡΩΝ», όπως παρόντες είμαστε από θέση ευθύνης στα προβλήματα, αλλά και στην προσπάθεια της χώρας για την έξοδο από την κρίση. Είμαστε παρόντες στον αγώνα για να μη ληφθούν άλλα μέτρα, για να αλλάξει η δημοσιονομική πολιτική και να συνδεθεί με την ανάπτυξη και την κοινωνική προστασία. 
Ευρισκόμενοι σε αντιπαράθεση με την κυβερνητική πολιτική, δεν παραγνωρίζουμε ότι η χώρα βρίσκεται σε φάση διαπραγμάτευσης. Βρίσκεται σε διαπραγματεύσεις με τους δανειστές, γεγονός που δεν επιτρέπει τακτικισμούς από καμμία πλευρά, ούτε από την Κυβέρνηση ούτε από την Αντιπολίτευση. Παρόντες διεκδικούμε την αλλαγή της πολιτικής, καλώντας σε συμπαράταξη όλους όσοι θέλουν να αλλάξουν την κατάσταση στη χώρα. 
Διεκδικούμε έναν διαφορετικό δρόμο. Πιστεύουμε ότι αυτός ο δρόμος είναι η μόνη διέξοδος και εκεί θέλουμε να οδηγήσουμε την πολιτική, την ωφέλιμη πολιτική για τη χώρα.  
Σας ευχαριστώ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Εμείς σας ευχαριστούμε.
Ο Πρόεδρος της Κοινοβουλευτικής Ομάδας του ΠΑΣΟΚ κ. Ευάγγελος Βενιζέλος έχει το λόγο.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κυρίες και κύριοι Βουλευτές, μας απασχόλησε πάρα πολύ η αναζήτηση του πραγματικού λόγου που οδήγησε τον ΣΥΡΙΖΑ στην υποβολή της πρότασης δυσπιστίας. 
Νομίζω ότι, μετά τα όσα ειπώθηκαν στην Αίθουσα αυτή τις τρεις τελευταίες μέρες, έχουμε μπροστά μας ανάγλυφη την ομολογία του πολιτικού αδιεξόδου του ΣΥΡΙΖΑ. Αυτό συμβολίζει η πρόταση δυσπιστίας, μια πράξη θεσμικά ακραία, πολιτικά αμήχανη -θα έλεγα απεγνωσμένη- και δυστυχώς εθνικά ανεύθυνη. 
Υπέβαλαν, λέει, την πρόταση δυσπιστίας, προκειμένου να δοκιμάσουν το βαθμό ειλικρίνειας των διαμαρτυρομένων Βουλευτών της Πλειοψηφίας. Ναι, πράγματι, οι Βουλευτές των δύο κομμάτων που στηρίζουν την Κυβέρνηση, του ΠΑΣΟΚ και της Νέας Δημοκρατίας, πολύ συχνά διαμαρτύρονται, δυσανασχετούν, γιατί έχουν την εντολή και την ηθική και πολιτική υποχρέωση να μεταφέρουν στα κόμματά τους και στο Κοινοβούλιο την αγωνία, την αβεβαιότητα, την ανασφάλεια της ελληνικής κοινωνίας. 
Ναι, από τους Βουλευτές μας σε πάρα πολύ μεγάλο βαθμό μαθαίνουμε αυτό που αυθεντικά συμβαίνει μέσα στην ελληνική κοινωνία και έχουμε πλήρη γνώση και πλήρη συνείδηση του πώς νιώθει κάθε Έλληνας και κάθε Ελληνίδα, τι συμβαίνει σε κάθε οικογένεια, σε κάθε επιχείρηση, τι συμβαίνει μέσα στο μυαλό και την ψυχή του αγρότη, του επιχειρηματία, του άνεργου, του εργαζόμενου, του φοιτητή, του νέου, κάθε γυναίκας, κάθε ανάπηρου, κάθε πολύτεκνης οικογένειας. 
Αυτή είναι η υποχρέωση των Βουλευτών και τη σεβόμαστε την υποχρέωση αυτή. Όμως, η τελική και ύψιστη υποχρέωση κάθε Βουλευτή είναι να μετουσιώνει την αγωνία και την ανάγκη της κοινωνίας σε μία πράξη εθνικής ευθύνης, να υπηρετεί με ιστορική διορατικότητα και με συνείδηση της ιστορίας το εθνικό συμφέρον. Και αυτό πράττουν οι Βουλευτές του ΠΑΣΟΚ από το 2010, μια ολόκληρη επώδυνη τριετία, στην αρχή μόνοι τους -μόνοι  μας- και από το 2012 μαζί με την Κοινοβουλευτική Ομάδα της Νέας Δημοκρατίας που προσχώρησε στην αντίληψη αυτή. 
Και ποιον έχουν, κυρίες και κύριοι Βουλευτές, αποδέκτη οι διαμαρτυρίες, οι αγωνίες, οι επιφυλάξεις, οι ενστάσεις, οι πιέσεις των Βουλευτών της κοινοβουλευτικής Πλειοψηφίας; Μήπως έχουν πράγματι αποδέκτη την Κυβέρνηση, την Κυβέρνηση τους; Γιατί δική τους, των Βουλευτών των δύο κομμάτων, είναι η Κυβέρνηση αυτή. Όχι, ο πραγματικός αποδέκτης είναι η Ευρωζώνη, το Διεθνές Νομισματικό Ταμείο, η Ευρωπαϊκή Κεντρική Τράπεζα, η αδυναμία της τρόικας που εκπροσωπεί κυβερνήσεις και θεσμούς να αντιληφθεί τι είναι αυτό που συμβαίνει πραγματικά στην Ευρώπη, στον κόσμο, στη διεθνή οικονομία, τι είναι αυτό που συμβαίνει στην Ελλάδα τα τελευταία χρόνια. Αυτός είναι ο πραγματικός αποδέκτης των πιέσεών μας. 
Και αν μπορούσαμε να μεταφέρουμε εδώ στη Βουλή, να αφηγηθούμε το τι συμβαίνει σε αυτήν την πολυετή σκληρή διαπραγμάτευση με τους εταίρους και πιστωτές, τότε θα έβλεπαν όλοι ότι οι διαμαρτυρίες, οι πιέσεις, οι ενστάσεις που διατυπώνονται κοινοβουλευτικά ωχριούν μπροστά στα επιχειρήματα που διατυπώνουμε ως Κυβέρνηση -όχι τώρα, αλλά από το 2010- σε αυτή τη σκληρή, την αδυσώπητη διαπραγμάτευση με μια Ευρώπη που αδυνατεί να καταλάβει ποια είναι τα πραγματικά αίτια της κρίσης και αδυνατεί φυσικά να αναλάβει τις αναγκαίες διορατικές πρωτοβουλίες. 
Γιατί, ναι, παλεύουμε τώρα τρία χρόνια με μία συντηρητική Ευρώπη, με μία δεξιά Ευρώπη, με μία Ευρώπη που κυριαρχείται από νεοφιλελεύθερες οικονομικά αντιλήψεις. Αλλά μήπως έχετε υπ’ όψιν σας τίποτα καλύτερο και τίποτα ασφαλέστερο; Μήπως ξέρετε κανένα άλλο γήπεδο; Και αυτή η Ευρώπη δεν είναι η Ευρώπη της κ. Μέρκελ, δεν είναι η Ευρώπη των κυβερνήσεων. Αυτή η Ευρώπη είναι η Ευρώπη των λαών και των κοινοβουλίων που ψηφίζουν σε εθνικές εκλογές, που διατυπώνουν την προτίμηση τους σε δημοσκοπήσεις, που πολύ συχνά απορρίπτουν αυτό που λέγεται «προοδευτική αντίληψη» για την Ευρώπη ή για την ευρωπαϊκή αλληλεγγύη. Αλλά δεν υπάρχει τίποτα καλύτερο. Αυτός είναι ο περιφερειακός και ο διεθνής συσχετισμός δυνάμεων. 
Η ενδοκυβερνητική διαπραγμάτευση που διεξάγεται και μεταξύ των δύο κομμάτων που συγκροτούμε την Κυβέρνηση αυτή –και το ξέρει αυτό και η Δημοκρατική Αριστερά, γιατί το έχει ζήσει έως την αποχώρησή της- είναι πάρα πολύ σημαντική. Δεν είναι όμως πραγματικά το καθοριστικό, το καταλυτικό στοιχείο, γιατί πρέπει να συσχετίζεται πάντα με τη σκληρή διαπραγμάτευση της χώρας με τους εταίρους και πιστωτές της. Άρα, λοιπόν, να η εθνική ανευθυνότητα της πρότασης δυσπιστίας που υπέβαλε ο ΣΥΡΙΖΑ. Γιατί την ώρα της διαπραγμάτευσης, την ώρα που πάμε να επιβεβαιώσουμε την είσοδό μας στο τελικό στάδιο της οριστικής εξόδου από το μνημόνιο έχουμε μια ακραία, απροκάλυπτη υπονόμευση της εθνικής ενότητας. 
Σας έχουμε καλέσει κατ’ επανάληψη να συμπράξετε στην εθνική ομάδα διαπραγμάτευσης. Σας έχουμε καλέσει κατ’ επανάληψη, κυρίες και κύριοι Βουλευτές του ΣΥΡΙΖΑ, να βοηθήσετε μια εθνική προσπάθεια επί του συγκεκριμένου στο γήπεδο στο οποίο παίζεται το πραγματικό παιχνίδι για την έξοδο της χώρας από το μνημόνιο. 
Βεβαίως, ας μην ξεχνάμε ότι αυτή η πρόταση δυσπιστίας έρχεται να υποβληθεί λίγο πριν την έναρξη της Ελληνικής Προεδρίας του Συμβουλίου της Ευρωπαϊκής Ένωσης, δηλαδή λίγο πριν αρχίσει μια πολύ σημαντική ευκαιρία να δείξει η χώρα ότι έχει και ένα άλλο πρόσωπο, ότι μετέχει στο ευρωπαϊκό γίγνεσθαι με όρους θεσμικής ισοτιμίας και ομαλότητας, όχι ως φτωχός συγγενής, όχι ως δανειζόμενος, αλλά ως χώρα που διευθύνει τις εργασίες του Συμβουλίου της Ευρωπαϊκής Ένωσης λίγους μήνες πριν τις εκλογές για το νέο Ευρωπαϊκό Κοινοβούλιο, δηλαδή κατά το εξάμηνο στο οποίο αναγκαστικά θα διεξαχθεί η μεγάλη συζήτηση για το μέλλον την Ευρώπης, μιας άλλης Ευρώπης που έχουμε ανάγκη. Άρα να και η υπονόμευση σε ευρωπαϊκό επίπεδο. 
Τώρα που πρέπει να σταλεί παντού –και εσωτερικά και εξωτερικά- μήνυμα σταθερότητας και αισιοδοξίας και ενώ όλη αυτήν την κρίσιμη περίοδο το ζητούμενο είναι η συσπείρωση του συνταγματικού τόξου, του τόξου των συνταγματικών δημοκρατικών δυνάμεων κατά του ναζισμού και του φασισμού, έχουμε μία πράξη που στο συνταγματικό τόξο αντιπαρατάσσει για μια ακόμη φορά το ετερόκλητο, αντιφατικό και επικίνδυνο αμάλγαμα της λεγόμενης «αντιμνημονιακής αντιπολίτευσης», όπου ο ΣΥΡΙΖΑ για μια ακόμη φορά επιβεβαιώνει την ταύτισή του με τους Ανεξάρτητους Έλληνες του κ. Καμμένου, το ΚΚΕ ψηφίζει διαφοροποιούμενο και καταγγέλλοντας τον ΣΥΡΙΖΑ και την όσμωση εξ αντικειμένου με τη Χρυσή Αυγή. 
Βεβαίως, εδώ έχουμε και ένα άλλο στοιχείο, το οποίο είναι πάρα πολύ σημαντικό. Έχουμε την ανάγκη ο καθένας να τοποθετηθεί με καθαρότητα και ευθύτητα απέναντι στα διλήμματα. 
Άκουσα ότι υπάρχει και η λύση του «ΠΑΡΩΝ». Μάλιστα. Επειδή κατά το Σύνταγμα και τον Κανονισμό της Βουλής η πρόταση μομφής πρέπει να υπερψηφιστεί από την απόλυτη πλειοψηφία του όλου αριθμού των Βουλευτών, το να δηλώσεις «ΠΑΡΩΝ» στην ψηφοφορία αυτή αριθμητικά, θεσμικά, εξ αντικειμένου λειτουργεί υπέρ της Κυβέρνησης. 
Αλλά για να μπορέσεις να πεις «ΠΑΡΩΝ», δηλαδή να στηρίξεις έμμεσα την Κυβέρνηση -γιατί δεν υπάρχει τίποτε καλύτερο, γιατί κάθε διαφορετική στάση θα ήταν ανεύθυνη, επικίνδυνη, δραματική- η Κυβέρνηση αυτή πρέπει να υπάρχει. Και η Κυβέρνηση αυτή υπάρχει γιατί κάποιοι της επιτρέπουν να υπάρχει. Και, βεβαίως, υπάρχει το πρώτο κόμμα που έχει και τον Πρωθυπουργό, αλλά υπάρχει το ΠΑΣΟΚ, ο πυλώνας της σταθερότητας, που επιτρέπει στην Κυβέρνηση αυτή να υπάρχει, εγγυώμενο τη σταθερότητα, όχι της Κυβέρνησης αλλά της χώρας.
Επειδή, λοιπόν, εμείς λέμε όχι στην ανευθυνότητα και τον τυχοδιωκτισμό, επειδή εμείς παίρνουμε το κόστος της καθαρής, θαρραλέας και έντιμης στάσης για μια ακόμη φορά, κάποιοι έχουν την πολυτέλεια του ενδιάμεσου, του αμφιρρέποντος λόγου. «ΠΑΡΩΝ» πού; Στο πλαίσιο που διαμορφώνουμε εμείς. 
Με την ευκαιρία, θέλω απευθυνόμενος στην Κοινοβουλευτική Ομάδα του ΣΥΡΙΖΑ να θυμίσω ότι καταθέσατε αυτήν την πρόταση δυσπιστίας, ενώ περιμέναμε να καταθέσετε την περιβόητη πρόταση για τη συγκρότηση Εξεταστικής επιτροπής για τα ναυπηγεία και τα υποβρύχια.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα έρθει και αυτό.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Περιμένουμε είκοσι πέντε μέρες. Και θέλω να σας προειδοποιήσω και κυρίως να προειδοποιήσω τον κατ’ εξοχήν υπεύθυνο Αρχηγό σας κ. Τσίπρα ότι η πράξη του συκοφάντη είναι μία πράξη άτιμη κατά το Ποινικό Δίκαιο. Περιμένω να έρθετε να μιλήσουμε για εξυπηρέτηση συμφερόντων, για κίνητρα, για το τι επιδιώκουν αυτοί που σας καθοδηγούν σε αυτήν τη συκοφαντική εκστρατεία. Ελάτε να δούμε πόσα απίδια έχει ο σάκος στο θέμα αυτό.
(Χειροκροτήματα από την πτέρυγα του ΠΑΣΟΚ)
Άλλωστε, σας έχω πει ότι ίσως έχει έρθει η ώρα να καταθέσουμε εμείς μία πρόταση εξεταστικής επιτροπής για συνωμοσίες και γκρίζα παιχνίδια με επιχειρηματικά συμφέροντα, με πρώην στελέχη μυστικών υπηρεσιών, με πολύ συγκεκριμένα Μέσα Μαζικής Ενημέρωσης. Γιατί υπάρχει ο κοινοβουλευτικός έλεγχος που ασκεί θεσμικά η Αντιπολίτευση προς την Κυβέρνηση, αλλά υπάρχει και ο κοινοβουλευτικός έλεγχος που ασκεί το Κοινοβούλιο στο οργανωμένο λαθρεμπόριο πολιτικής επιρροής.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Καλοδεχούμενο.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Μάλιστα, υπάρχουν άνθρωποι συνδεδεμένοι με πολύ συγκεκριμένα συμφέροντα, επιχειρηματικά και άλλα, που κινούνται πολύ κοντά σας. Θα μιλήσουμε γι’ αυτά.
Ας επανέλθουμε όμως στην πρόταση δυσπιστίας, η οποία υπεβλήθη– υποτίθεται- με αφορμή την ΕΡΤ, μόνον που για την ΕΡΤ έχουμε τοποθετηθεί κατ’ επανάληψη. Το ζήτημα της ΕΡΤ πράγματι κλόνισε σε ακραίο βαθμό την Κυβέρνηση. Οδήγησε τον Ιούνιο σε κυβερνητική κρίση. Διατυπώσαμε ανοιχτά τη διαφωνία μας, αλλά συνεννοηθήκαμε, συμβιβαστήκαμε, βρήκαμε λύσεις, συμφωνήσαμε στις λύσεις αυτές και οι λύσεις αυτές πρέπει να εφαρμοστούν και οι λύσεις αυτές οδηγούν σε μία νέα δημόσια ραδιοτηλεόραση, χωρίς τα βάρη του παρελθόντος. Επιτρέπουν σε περίπου δύο χιλιάδες ανθρώπους να βρουν δουλειά. Αυτό παρεμποδίζεται. Όπως παρεμποδίζεται η εφαρμογή του νέου νόμου για τη δημόσια ραδιοτηλεόραση και βεβαίως υπονομεύεται και η προοπτική της Ελληνικής Προεδρίας. Άρα ζητήματα δημοκρατίας και νομιμότητας έχουν κριθεί.
Τώρα, για τα χθεσινά δεν αξίζει τον κόπο, νομίζω, να προσθέσω τίποτα άλλο. Και μόνο το γεγονός ότι οργανώθηκε με προϋποθέσεις τηλεοπτικής παραγωγής έξω από την Αγία Παρασκευή ένα σόου από τις 19.30΄ μέχρι τις 20.30΄ προκειμένου να τροφοδοτηθούν τα δελτία ειδήσεων, τα λέει όλα.
Και αν ο ρόλος του Βουλευτή είναι να πρωταγωνιστεί σε τηλεοπτικό χάπενινγκ έξω από την Αγία Παρασκευή μόνο και μόνο για λόγους επικοινωνιακούς, θα πρέπει να σας πω ότι δεν είναι αυτή η δική μας αντίληψη για το ρόλο του Βουλευτή. Αν κάποιοι δε, φαντασιώνονται ότι τα κάγκελα και η πύλη της Αγίας Παρασκευής είναι η πύλη του Πολυτεχνείου, τότε πραγματικά ορισμένοι πάσχουν από απόλυτη ιστορική σύγχυση. 
Βεβαίως, ουδέν κακόν αμιγές καλού. Χαλυβδώνεστε, κυρίες και κύριοι Βουλευτές του ΣΥΡΙΖΑ, στους κοινούς αγώνες με τους Ανεξάρτητους Έλληνες. Αυτό είναι κάτι πάρα πολύ σημαντικό. Εξίσου προκλητική είναι η σημερινή συγκέντρωση έξω από τη Βουλή, αυτή η καρικατούρα των «αγανακτισμένων».
Οι «αγανακτισμένοι», πριν από τον Ιούνιο του 2011, ήταν η θερμοκοιτίδα των ακραίων φαινομένων και η θερμοκοιτίδα του νέου ρόλου της Χρυσής Αυγής. Είστε ανιστόρητοι, όμως, ως προς τον μακρύ ιστορικό χρόνο. Τώρα βλέπω ότι είστε ανιστόρητοι και ως προς τον βραχύ ιστορικό χρόνο.
Η πρόταση μομφής, κυρίες και κύριοι Βουλευτές, κατατέθηκε γιατί ο ΣΥΡΙΖΑ δεν έχει τίποτα να πει επί της ουσίας και κυρίως γιατί απέτυχε η στρατηγική τής εφόδου, κατ’ επανάληψη. Καμμία έφοδος δεν έχει πετύχει. 
Τώρα πρέπει, λοιπόν, να συντηρηθεί κοινοβουλευτικά, με την πρόταση μομφής, η ψευδαίσθηση ενός δήθεν ρυθμού, μεταφυσικά, με το επιχείρημα ότι δεν πειράζει που θα καταψηφιστεί η πρόταση μομφής, η Κυβέρνηση θα πέσει γιατί έτσι έχει γίνει κι άλλες φορές.
Αν αυτό αντέχει σε μία λογική αντίκρουση, είμαι έτοιμος να την ακούσω. Αλλά τι είναι αυτό; Είναι η ψυχολογική ανάγκη του σκληρού πυρήνα της ηγεσίας του ΣΥΡΙΖΑ να πει στο κοινοβουλευτικό και λοιπό ακροατήριο: «Να, έχουμε κάτι να κάνουμε». Τίποτα! 
Κυρίες και κύριοι συνάδελφοι, υπάρχει και μια άλλη επιδίωξη στην πρόταση μομφής: Είναι το γνωστό σκηνικό της τεχνητής πόλωσης σε μεσαία εκλογικά επίπεδα. Αυτό σε πολύ μεγάλο βαθμό οφείλεται στον εκλογικό νόμο, έναν εκλογικό νόμο που ανταποκρίνεται σε άλλες συνθήκες, πριν από την κρίση, σε ένα άλλο πολιτικό σύστημα, σε μια άλλη κοινωνία. 
Έχουμε πει ότι πρέπει να έχουμε ένα εκλογικό σύστημα που δεν τροφοδοτεί την τεχνητή πόλωση. Μόνον που η νομική συζήτηση για το εκλογικό σύστημα προϋποθέτει ότι θα έχει διεξαχθεί μια σοβαρή πολιτική συζήτηση για το πώς τοποθετούνται οι πολιτικές δυνάμεις, σε σχέση με την κατάσταση και την προοπτική της χώρας, πώς απαντούν στο ερώτημα: Κυβερνιέται ο τόπος, πώς κυβερνιέται, πού πηγαίνει μετά τις επόμενες εκλογές; Θα μιλήσουμε γι’ αυτό. 
Ματαιοπονούν, λοιπόν, όσοι θέλουν να στήσουν το σκηνικό της τεχνητής πόλωσης μεσαίου δημοσκοπικού επιπέδου. Χωρίς το ΠΑΣΟΚ και χωρίς την Κεντροαριστερά της ευθύνης δεν συγκροτείται εθνικό μέτωπο σταθερότητας και προοπτικής. 
Παρατήρησα δε, ότι ο κ. Κουβέλης προηγουμένως, δεν ξέρω για ποιους λόγους, προσχώρησε σε αυτήν την αντίληψη της τεχνητής πόλωσης και ασχολήθηκε με δύο πόλους. Μόνον που δεν υπάρχουν δύο πόλοι, υπάρχει η Κυβέρνηση και η Αντιπολίτευση και Κυβέρνηση δεν υπάρχει χωρίς το ΠΑΣΟΚ. Το σωστό θα ήταν να μην υπάρχει και χωρίς τη ΔΗΜΑΡ, να μην υπάρχει χωρίς όλες τις δυνάμεις της ευρωπαϊκής σοσιαλδημοκρατίας και της Κεντροαριστεράς της ευθύνης. 
Άρα, λοιπόν, κάποιοι, που δεν έπρεπε, έρχονται τώρα να τροφοδοτήσουν την τεχνητή πόλωση. Δεν μας φταίει κανείς. Μας φταίει η αδυναμία μας να αντιληφθούμε πώς λειτουργούν τα πράγματα.
Κυρίες και κύριοι συνάδελφοι, το μεγάλο στοίχημα για τη χώρα είναι η έξοδος από το μνημόνιο. Αυτό είναι το ζητούμενο τώρα, η επιστροφή στην κανονικότητα, στη θεσμική ισοτιμία. Δεν εννοώ ότι θα βγούμε από τους κανόνες λειτουργίας της Ευρωζώνης και της Ευρωπαϊκής Ένωσης. Υπάρχει σύμφωνο σταθερότητας, υπάρχει πολυμερής εποπτεία. Είναι διαφορετικό πράγμα, όμως, να μετέχεις εκεί ισότιμα όπως και όλοι οι άλλοι και διαφορετικά να είσαι κάτω από τη σκληρή εποπτεία και παρακολούθηση των δανειστών. 
Εμείς μόνο εφαρμόζουμε μία πολιτική εξόδου από το μνημόνιο και θέτουμε το ζήτημα των ευθυνών της τρόικας, όπως το έθεσα στην τελευταία κοινή δήλωσή μου με τον κ. Σουλτς, τον Πρόεδρο του Ευρωπαϊκού Κοινοβουλίου και υποψήφιο για την Προεδρία της Ευρωπαϊκής Επιτροπής εκ μέρους του Ευρωπαϊκού Σοσιαλιστικού Κόμματος. 
Κλήθηκε η τρόικα στην Επιτροπή Οικονομικών του Ευρωπαϊκού Κοινοβουλίου και καλείται στην Ολομέλεια να λογοδοτήσει. Το μεγάλο πρόβλημα, όμως, δεν είναι της τρόικας, είναι των ίδιων των ευρωπαϊκών θεσμών, που υποβαθμίζονται οικιοθελώς και αποδέχονται την τρόικα. 
Επειδή εμείς έχουμε κάνει αυτήν την τραγικά δύσκολη επιλογή και στη δική μας στρατηγική εκ των υστέρων είδαμε με χαρά να προσχωρούν και άλλοι, κάποιοι να αποχωρούν, να παλινδρομούν -αλλά εν τέλει έχει σημασία να υπάρχει πλειοψηφία και σταθερότητα- έχει πολύ μεγάλη σημασία να πω απευθυνόμενος στη Βουλή ότι η Κυβέρνηση συνεργασίας διέπεται από μία προγραμματική σύμβαση που έχει πλήρη αίσθηση του περιεχομένου της.
Οι διαφορές ΠΑΣΟΚ και Νέας Δημοκρατίας είναι γνωστές, ιστορικές, ιδεολογικές, πολιτικές, αλλά αυτό που κυριαρχεί είναι η κοινή αίσθηση ευθύνης. Αυτήν την κοινή συνείδηση ευθύνης μοιραζόμαστε με τον Πρωθυπουργό Αντώνη Σαμαρά, γιατί ξέρουμε ότι σηκώνουμε στους ώμους μας μία πρόκληση ιστορική για το έθνος και θα ανταποκριθούμε στην πρόσκληση και την πρόκληση αυτή. 
Φυσικά, δεν αποδέχομαι καθόλου τη θεωρία -όποιος και αν διατυπώνει τη θεωρία αυτή- ότι το ΠΑΣΟΚ έκανε το κακό πρώτο πρόγραμμα και οι άλλοι τις διορθώσεις. Όχι, κυρίες και κύριοι Βουλευτές!
Μου έλαχε ως Υπουργό των Οικονομικών η ευθύνη και η τιμή να χειριστώ τη μεγάλη διαπραγμάτευση για το δεύτερο πρόγραμμα, τη δραστική, τη μοναδική σε διεθνές επίπεδο δραστική περικοπή και τη ριζική αναδιάρθρωση του δημοσίου χρέους, το μεγάλο δάνειο των 250 δισεκατομμυρίων, το δύσκολο, αλλά σταθερό και ασφαλές πλαίσιο εξόδου από την κρίση, αυτό που εφαρμόζουμε. 
Ας αποκαταστήσουμε, όμως, τουλάχιστον σήμερα την κοινή λογική. 
Κυρίες και κύριοι Βουλευτές, ποια είναι η κρίση; Η κρίση είναι η προσπάθεια εξόδου από την κρίση ή τα αίτια που μας οδήγησαν το 2009 κολλημένους με την πλάτη στον τοίχο, ενώπιον της απειλής της ασύνταχτης χρεοκοπίας και της καταστροφής του τόπου; Πότε άρχισε να υπάρχει κρίση; Από τότε που εφαρμόζουμε ένα σχέδιο εξόδου από την κρίση ή πριν; Γιατί εδώ κινδυνεύουμε να χάσουμε τη λογική μας, τη στοιχειώδη λογική. Κρίση δεν είναι η αντιμετώπιση της κρίσης, αλλά τα αίτια που μας οδήγησαν χωρίς επίγνωση σε αυτήν τη δυσμενή θέση. 
Άρα, λοιπόν, φθάνει ο βιασμός της αλήθειας, γιατί προκαλεί μια εθνική σύγχυση που παραποιεί την αλήθεια και τροφοδοτεί την ακραία δημαγωγία. 
Κυρίες και κύριοι Βουλευτές, ούτε υπήρχε ούτε υπάρχει σχέδιο Β΄. Δεν θα επικαλεστώ σήμερα ούτε την Πορτογαλία ούτε την Ιρλανδία ούτε την Ισπανία ούτε την Ιταλία ούτε την Κύπρο που έδειξε τι σημαίνει αναζήτηση σχεδίου Β΄, αλλά τις πιέσεις που ασκούνται κατά τρόπο απροκάλυπτο στη Γαλλία, τη δεύτερη μεγάλη οικονομία της Ευρωζώνης. Απροκάλυπτες πιέσεις!
Επειδή αυτό το μνημόνιο πια στοιχειώνει τη χώρα, ας πούμε τι είναι το μνημόνιο. Είναι, λοιπόν, οι όροι του δανείου, ε; 
Ήταν μήπως επιλογή μας η γρήγορη δημοσιονομική προσαρμογή που τροφοδοτεί την ύφεση, επειδή ανακάλυψε με καθυστέρηση το Διεθνές Νομισματικό Ταμείο ότι έκανε λανθασμένη εκτίμηση των πολλαπλασιαστών; 
Μήπως ήθελε η Κυβέρνηση του 2010, του 2011, του 2012, του 2013 μια γρήγορη δημοσιονομική προσαρμογή; Βεβαίως και θέλαμε μία δημοσιονομική προσαρμογή άνετη σε δέκα χρόνια, ώστε να μην τροφοδοτείται η ύφεση, όλα να αφομοιωθούν πολύ πιο εύκολα, αλλά αυτό σήμαινε πολύ μεγαλύτερο δάνειο, σήμαινε πως κάποια Κοινοβούλια, κάποιοι λαοί στην Ευρώπη θα ψηφίσουν τη χορήγηση του δανείου αυτού. Ποιος θα ψήφιζε; Σας είπα ποια είναι η κρατούσα αντίληψη στην Ευρώπη. Αυτήν πρέπει να αλλάξουμε, αλλά δεν υπήρχε και δεν υπάρχει ως τώρα τίποτα διαφορετικό. 
Αν κάποιοι νομίζουν -αν αυτή είναι η τελική θέση του ΣΥΡΙΖΑ και του κ. Τσίπρα, γιατί αυτές οι θέσεις αλλάζουν μέσα, έξω κάθε λεπτό- αν η τελική θέση είναι ότι μέσα στην Ευρώπη και την Ευρωζώνη υπάρχουν περιθώρια σκληρότερης διαπραγμάτευσης, αυτά μπορείτε να τα πείτε σε οποιονδήποτε άλλο, όχι σε εμένα, παρακαλώ, γιατί έχω κάνει τη σκληρότερη διαπραγμάτευση. Έχω αποτρέψει τις προτάσεις που μας διατυπώθηκαν για συμφωνημένη έξοδο της χώρας από το ευρώ. Από το δικό μου γραφείο έφυγε το Σεπτέμβριο του 2011 η τρόικα, για να φθάσουμε λίγες εβδομάδες αργότερα, στις 27 Οκτωβρίου 2011 στη μεγάλη πολιτική συμφωνία του Ευρωπαϊκού Συμβουλίου για το κούρεμα, για το νέο δάνειο, για το νέο πρόγραμμα, δηλαδή στο πλαίσιο μέσα στο οποίο βαδίζει η χώρα έκτοτε και δυνάμει του οποίου θα βγει από την κρίση και από το μνημόνιο.
Άρα, επειδή έχω δει πολλούς τζάμπα μάγκες σε αυτήν την υπόθεση, όποιος μιλάει για σκληρή διαπραγμάτευση να σκεφτεί τι, πώς και πότε το εννοεί και τι συνέπειες έχει το καθετί.
Αλλά εδώ ας τοποθετηθείτε, επιτέλους, κυρίες και κύριοι συνάδελφοι, του ΣΥΡΙΖΑ. 
Ευρώ χωρίς μνημόνιο. Πολύ καλή λύση. Δεν υπάρχει. Σας το λένε όλοι.
Υπάρχει κάτι τρισχειρότερο. Υπάρχει μνημόνιο χωρίς ευρώ. 
Υπάρχουν οι όροι της διάσωσης με έξοδο από τη Νομισματική Ένωση.
Υπάρχει ακόμα χειρότερη εκδοχή: η παραμονή στο ευρώ με απόλυτη εξαθλίωση και κλείσιμο της στρόφιγγας μέσω του τραπεζικού συστήματος, μέσω των διαρθρωτικών ταμείων, μέσω της ΚΑΠ. 
Αλλά δεν βλέπετε τη δυσκολία των επιμέρους διαπραγματεύσεων, ώστε να μπορείτε να σκεφτείτε τη δυσκολία της συνολικής διαπραγμάτευσης; Δεν βιώνουμε τη συνεχή δυσκολία έως του βαθμού του παραλογισμού και της κακοπιστίας των επιμέρους διαπραγματεύσεων;
Και το φθηνό παιχνίδι της δημαγωγίας έχει όρια. Δύο εκδοχές υπάρχουν: Ή εννοείτε αυτά που λέτε και θα τα εφαρμόσετε οδηγώντας τα πράγματα σε ρήξη με ό,τι αυτό σημαίνει, δηλαδή εξανέμιση των θυσιών του ελληνικού λαού και άντε «ξανά μανά» από την αρχή, από το μηδέν. Είτε δεν τα εννοείτε, με στόχο το κομματικό όφελος, την εξουσία, υποτίθεται -με ποια εκλογικά επίπεδα;- και μετά την εφαρμογή της ίδιας μοναδικής πολιτικής, με επικοινωνιακούς δημαγωγικούς όρους, άκρως επικίνδυνους για τον τόπο.
Όποια εκδοχή και να πάρει κανείς, το αδιέξοδο είναι απόλυτο.
Αυτές είναι οι ανυπέρβλητες αντιφάσεις ενός κόμματος-οχήματος της δυσαρέσκειας, που αναγκάζεται να κολακεύει και να υπόσχεται στο όνομα του παλιού, της παλινόρθωσης των προνομίων του δημόσιου τομέα, του συντεχνιασμού.
Άρα επαγγέλλεστε την επανάληψη της κρίσης, που είναι πια ό,τι χειρότερο μπορεί να πάθει ποτέ ο τόπος αυτός. Και επειδή χθες άκουσα τον κ. Τσίπρα να λέει «η παράταξή μας», ερωτώ: Ποια «παράταξή μας»; Σε ποια παράταξη ανήκει ο ΣΥΡΙΖΑ. Στην Κομμουνιστική Αριστερά; Η παράταξη αυτή ανήκει στην κ. Παπαρήγα, στον κ. Κουτσούμπα και στο ΚΚΕ. Ποια παράταξη διεκδικείτε; Την ευρωπαϊκή σοσιαλδημοκρατία; Τη δημοκρατική παράταξη; Δεν είστε ακόμα παράταξη. Είστε κόμμα της συγκυρίας, όχημα της διαμαρτυρίας. Μην το ξεχνάτε αυτό.
(Χειροκροτήματα)
Έχετε, όμως, προκαλέσει μία βαθιά υποδόρια βλάβη στον τρόπο του σκέπτεσθαι της ελληνικής κοινωνίας. Αυτή η βλάβη είναι η στείρα διάκριση σε, υποτίθεται, μνημονιακές και αντιμνημονιακές δυνάμεις. 
Τι προϋποθέτει αυτή η διάκριση; Την ύπαρξη μνημονίου. Μα εμείς αγωνιζόμαστε να απαλλαγούμε από το μνημόνιο και θα το πετύχουμε, γιατί θέλουμε να αποκατασταθεί η θεσμική ισοτιμία, η προοπτική και η αξιοπρέπεια και η κυριαρχία της χώρας. Μετά ποια θα είναι η διάκριση;</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριε Πρόεδρε, παρακαλώ συντομεύετε.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Αυτή, λοιπόν, είναι η πλαστογράφηση της πραγματικότητας, γιατί επιτρέπει και την όσμωση για την οποία μίλησα προηγουμένως.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριε Πρόεδρε, σας έδωσα άλλα πέντε λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργος Εξωτερικών): Τελειώνω, κύριε Πρόεδρε.
Κυρίες και κύριοι Βουλευτές, είναι γνωστό ότι η χώρα παρουσιάζει τώρα διαρθρωτικό πρωτογενές πλεόνασμα 5% του ΑΕΠ, το καλύτερο στην Ευρωζώνη και την Ευρωπαϊκή Ένωση. Πρωτοφανής δημοσιονομική προσαρμογή που θα θέλαμε να την επιτύχουμε με πολύ μεγαλύτερη άνεση και ηπιότητα, αλλά την έχουμε επιτύχει. 
Η τρέχουσα διαπραγμάτευση με την τρόικα βασίζεται σε μία πολύ μεγάλη αδικία που δημιουργείται στο διεθνές πολιτικό και επικοινωνιακό κλίμα. Είναι λανθασμένη και άδικη η συζήτηση για το εάν το πρόγραμμα βγαίνει ή δεν βγαίνει, εάν το ελληνικό χρέος είναι βιώσιμο ή όχι. 
Δείτε το κρίσιμο στοιχείο. Το κρίσιμο στοιχείο είναι η θετική στάση του διεθνούς ιδιωτικού τομέα. Δείτε τις αναλύσεις των τραπεζών. Δείτε τους επενδυτές. Δείτε τα spreads. Δείτε πώς αντιμετωπίζει ο ιδιωτικός τομέας την Ελλάδα. Η βιωσιμότητα του χρέους είναι απολύτως διασφαλισμένη όχι μόνο λόγω του κουρέματος αλλά λόγω της ριζικής αναδιάρθρωσης που έχουμε επιτύχει.
Έχουμε τα μικρότερα επιτόκια μετά τη Γερμανία, 2,1% μέσο επιτόκιο, τη μεγαλύτερη μέση διάρκεια, δεκαεξίμισι χρόνια μέση διάρκεια του χρέους. Έχουμε ένα πολύ μεγάλο μέρος του χρέους με μηδενικά κουπόνια, με zero coupons, κάτι που είναι ένα πάρα πολύ σημαντικό πλεονέκτημα. Βεβαίως, έχουμε και την απόφαση του Eurogroup.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Αντιπροέδρου της Κυβέρνησης)
Όλα τα στοιχεία είναι κατά βάθος πολύ καλύτερα από τα στοιχεία της αρχικής μελέτης βιωσιμότητας του χρέους. Από εδώ απορρέει και το ζήτημα του δημοσιονομικού κενού και το ζήτημα του χρηματοδοτικού κενού. Τίποτα απ’ αυτά δεν είναι πρόβλημα.
Οι στόχοι όμως –και αυτό πρέπει να καταλάβει η τρόικα- δεν είναι στόχοι μόνο δημοσιονομικοί, είναι στόχοι μακροοικονομικοί, γιατί χωρίς ρυθμό ανάπτυξης, χωρίς παρονομαστή, δεν πετυχαίνεις το τελικό μαθηματικό αποτέλεσμα της γεωμετρικής αποκλιμάκωσης του χρέους. Γι’ αυτό το ζητούμενο είναι ανάπτυξη, απασχόληση, ρευστότητα. 
Βεβαίως, αυτό βασίζεται στη θεμελιώδη δέσμευσή μας –προσέξτε!- μια δέσμευση που την εννοούμε απολύτως. Μην κάνει κανείς λάθος. Όχι νέα δημοσιονομικά μέτρα, όχι περικοπές μισθών και συντάξεων. Ναι, στο κύμα των διαρθρωτικών αλλαγών που θα κάνουν το ελληνικό κράτος ένα κανονικό ευρωπαϊκό κράτος, την ελληνική οικονομία μια ανταγωνιστική οικονομία. Απ’ αυτήν την οπτική γωνία τοποθετούμαστε στα μεγάλα ζητήματα. 
Στη φορολογία ακινήτων τώρα πολλοί σκέφτονται διαφορετικά σε σχέση με το ειδικό τέλος ακινήτων του Σεπτεμβρίου του 2011. Πολλοί το αναζητούν ως λύση. Στερνή μου γνώση να σε είχα πρώτα! Γι’ αυτό εμείς επιμένουμε, στην ενδοκυβερνητική διαπραγμάτευση, πως δεν μπορεί να μειωθεί η επιβάρυνση της μεγάλης ακίνητης περιουσίας, πως απαιτούνται λύσεις κοινωνικά δίκαιες, οι οποίες οδηγούν στο ίδιο δημοσιονομικό αποτέλεσμα χωρίς να λειτουργούν αντικοινωνικά και αντιαναπτυξιακά. Και φυσικά αυτό ισχύει κατά μείζονα λόγο για το δείκτη προστασίας των ευαίσθητων κοινωνικών ομάδων.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Παρακαλώ, κύριε Πρόεδρε.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Είναι γνωστές οι προτάσεις μας για την ανεργία, για τα μέτρα ανάσχεσης της ανεργίας, για τους αναπήρους, για την πλήρη ιατροφαρμακευτική κάλυψη όλου του πληθυσμού. Είναι γνωστή η στάση μας σε σχέση με τους πλειστηριασμούς. Η πρώτη κατοικία του φτωχού και μεσαίου νοικοκυριού δεν πρόκειται να τεθεί σε κίνδυνο. Είναι γνωστή η θέση μας για τις επαγγελματικές μισθώσεις.
Κυρίες και κύριοι Βουλευτές, κλείνω με μια φευγαλέα αναφορά στις επικείμενες ευρωπαϊκές εκλογές. Ο κ. Τσίπρας διεκδικεί να ηγηθεί της Ευρωπαϊκής Αριστεράς. Για να διαμορφώσει ποιους συσχετισμούς, με ποιες κυβερνήσεις, με ποιες ομάδες στο Ευρωπαϊκό Κοινοβούλιο; Για να βοηθήσει τη χώρα του και τον ευρωπαϊκό Νότο σε ποια κατεύθυνση; 
Να συνεργαστεί με ποιους; Με αυτούς που έχουν καταψηφίσει τα ελληνικά δάνεια; Να συνεργαστεί με ποιους; Με αυτούς που δεν έχουν καμμία ολοκληρωμένη πρόταση για το μέλλον του ευρωπαϊκού κοινωνικού κράτους, για την ανταγωνιστικότητα στην Ευρώπη, για τη διαχείριση κρίσεων, για την ολοκλήρωση, όχι μόνο τη νομισματική αλλά και την οικονομική της Ευρώπης.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Αντιπροέδρου της Κυβέρνησης)
Εμείς, η Κεντροαριστερά της ευθύνης, εμείς που εκπροσωπούμε στην Ελλάδα τους Ευρωπαίους σοσιαλιστές και δημοκράτες, το Ευρωπαϊκό Σοσιαλιστικό Κόμμα, με επικεφαλής τον Μάρτιν Σουλτς, ναι, εμείς εκφράζουμε στην πραγματικότητα τον ευρωπαϊκό πολιτικό Νότο, γιατί ο Νότος δεν είναι γεωγραφική έννοια, είναι πολιτική και ιδεολογική έννοια. Εμείς έχουμε ένα άλλο πρόταγμα για την Ευρώπη, μια ολοκληρωμένη πρόταση για μια Ευρώπη προοδευτική, με συνείδηση της ιστορίας και της ευθύνης της. 
Αυτός θα είναι ένας άλλος συνομιλητής, αυτόν που έχει ανάγκη η Ελλάδα, τώρα που βγαίνει από το μνημόνιο και αποκτά ξανά τη νέα ευκαιρία να σταθεί ισότιμα και ανταγωνιστικά μέσα στην Ευρώπη και τον κόσμο.
(Χειροκροτήματα)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Πήρατε και το χρόνο της δευτερολογίας χωρίς καν να τον δικαιούστε.
Ο κ. Κουβέλης έχει ζητήσει το λόγο. 
Κύριε Πρόεδρε, έχετε το λόγο.</ChairmanSpeech> 
<Speech><Parlmember>ΦΩΤΗΣ ΚΟΥΒΕΛΗΣ</Parlmember> (Πρόεδρος της Δημοκρατικής Αριστεράς): Κύριε Πρόεδρε, θα είμαι εξαιρετικά σύντομος, αφήνοντας να κριθούν όλα τα άλλα που είπε ο κ. Βενιζέλος.
Θέλω όμως να του αναγνωρίσω το δικαίωμα, όταν αναφέρεται στους πόλους –καλά κάνει αφού έτσι επιλέγει- να συναριθμείται με τη Νέα Δημοκρατία στον ίδιο πόλο, στο όνομά της Κυβέρνησης και μάλιστα με μία πρόσφατη προγραμματική συμφωνία που έκανε, μια προγραμματική συμφωνία και βάθους και στρατηγικού χαρακτήρα. Έτσι όμως δεν γίνεται η Κεντροαριστερά.
(Χειροκροτήματα από την πτέρυγα της ΔΗΜΑΡ)</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κύριε Πρόεδρε, παρακαλώ θα ήθελα το λόγο.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Έχετε το λόγο, κύριε Πρόεδρε, για λιγότερο όμως από ένα λεπτό, γιατί ήδη υπερέβητε το χρόνο προηγουμένως.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Δεν θέλω να κάνω δημόσια το διάλογο αυτόν με τον κ. Κουβέλη. Θέλω να διατηρηθεί το κλίμα επικοινωνίας και ηπιότητας. 
Υπάρχουν πολλοί πόλοι. Ο κρίσιμος πόλος δεν είναι ούτε ο ένας της Κυβέρνησης ούτε ο άλλος της Αντιπολίτευσης ούτε της Νέας Δημοκρατίας ούτε του ΣΥΡΙΖΑ. Θέλουμε να είναι –υποτίθεται- ο πόλος της Κεντροαριστεράς της ευθύνης.</Speech> 
<Speech><Parlmember>ΦΩΤΗΣ ΚΟΥΒΕΛΗΣ</Parlmember> (Πρόεδρος της Δημοκρατικής Αριστεράς): Πάντα.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Υπάρχει ένας άλλος «πώλος», επί του οποίου οχούμενος εισήλθε στα Ιεροσόλυμα ο Κύριος. Εμείς σταυρωθήκαμε πολύ, υπερβολικά, ως ΠΑΣΟΚ και δημοκρατική παράταξη. Έρχεται και η Ανάσταση, κύριε Κουβέλη!
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Η Πρόεδρος της Κοινοβουλευτικής Ομάδας του ΚΚΕ, κ. Παπαρήγα, έχει ζητήσει το λόγο.
(Θόρυβος στην Αίθουσα)</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Να προσμετρηθεί ο χρόνος με την αποχώρηση των κυρίων Βουλευτών.
Κυρίες και κύριοι Βουλευτές, όπως είναι πολύ γνωστό, εδώ και πάρα πολλά χρόνια το Κομμουνιστικό Κόμμα Ελλάδας σαν ένα –όχι το αποκλειστικό- από τα βασικά κριτήρια, με τα οποία εκτιμά τη στάση των άλλων κομμάτων και τις θέσεις στο πρόγραμμά τους, είναι το ζήτημα της Ευρωπαϊκής Ένωσης, της πρώην ΕΟΚ και σήμερα Ευρωπαϊκής Ένωσης. 
(Θόρυβος στην Αίθουσα - κωδωνοκρουσίες)
Και ξέρετε πάρα πολύ καλά ότι το δικό μας κριτήριο ήταν αρχικά από τη θέση μη ένταξη της Ελλάδας στην ΕΟΚ και σήμερα κρίνουμε τα πράγματα από τη θέση της αποδέσμευσης. Δεν θα επεκταθώ τώρα, γιατί βεβαίως το ζήτημα της αποδέσμευσης από μόνο του δεν λέει τίποτα. Είναι ενταγμένο σε ένα ριζικά διαφορετικό δρόμο ανάπτυξης και εξουσίας, ανεξαρτήτως του γεγονότος ότι τα τελευταία είκοσι χρόνια έχουμε μία δυσμενή ανατροπή του συσχετισμού δυνάμεων.
(Θόρυβος στην Αίθουσα)</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Πρόεδρε, επιτέλους!
(Κωδωνοκρουσίες)</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Παρακαλώ, κύριοι συνάδελφοι.</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Τι να κάνουμε Θανάση μου; Τα σόου συγκεντρώνουν την προσοχή. Τα σόου είναι αυτά που αρέσουν.</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Παρακαλώ, κύριοι συνάδελφοι! 
(Κωδωνοκρουσίες)</ChairmanSpeech>
<Speech><Parlmember>ΑΛΕΞΑΝΔΡΑ ΠΑΠΑΡΗΓΑ</Parlmember> (Πρόεδρος της Κοινοβουλευτικής Ομάδας του Κομμουνιστικού Κόμματος Ελλάδας): Δεν πειράζει. Άμα κάνεις σόου είναι ωραία. 
Δεν θα αναπτύξω το πού εντάσσεται αυτή η αποδέσμευση αυτήν τη στιγμή. Θα ήθελα όμως να σταθώ στο εξής πράγμα: Τα κόμματα, εκείνα τα οποία υποστήριξαν με το «ναι» την ένταξη της Ελλάδας στην ΕΟΚ και τη συμμετοχή της σήμερα στην Ευρωπαϊκή Ένωση, αισθάνονται δικαιωμένα από τις εξελίξεις στην Ευρωπαϊκή Ένωση; 
Έχει αναπτυχθεί η κριτική σήμερα απ’ όλα τα κόμματα και μάλιστα ακούγονται ερωτήματα όπως: Πού είναι η Ευρωπαϊκή Ένωση του Κολ, του Αντενάουερ; Ακούγονται φράσεις όπως: Να γυρίσουμε πίσω, τότε που ήταν οι μεγάλοι άνδρες –οι γυναίκες ίσως δεν ήταν τότε Πρόεδροι- με τα στιβαρά χέρια, οι οποίοι έπαιρναν τις μεγάλες αποφάσεις. 
Υπάρχει μια νοσταλγία για την παλιά Ευρωπαϊκή Ένωση και την παλιά ΕΟΚ. Και όλως περιέργως και ο κ. Τσίπρας είπε στο Τέξας να γυρίσουμε στις παλιές ευρωπαϊκές ιδέες. Έλεος! Έλεος, λέω κυριολεκτικά. 
Δεν έχει σημασία πόση ιστορία έχει, αλλά έχει ιστορία, κύριε Βενιζέλο, η παράταξη του ΣΥΡΙΖΑ. Έχει ιστορία από τις αρχές του αιώνα. Δεν έχουν βγει από το πουθενά. Πάρα πολλές ιδέες και θέσεις που έχουν είναι επανάληψη ιδεών που τις ακούσαμε από τις αρχές του 20ου αιώνα  και σε όλη τη διάρκεια του 20ου αιώνα. 
Τους αδικείτε λέγοντας ότι δεν έχουν ιστορικές ρίζες. Έχουν και παραέχουν. Μόνο που αυτές οι ιστορικές ρίζες, όπου υπήρχαν, ήταν και ένα χτύπημα κι ένα τσάκισμα του ριζοσπαστισμού και του προοδευτισμού, μέσα στο εργατικό κίνημα αλλά κυριολεκτικά το δηλητήριό του.
Και γι’ αυτό, αν θέλετε, χωρίς να εξισώνουμε σήμερα τον πόλο της Κυβέρνησης και τον πόλο της Αξιωματικής Αντιπολίτευσης –δεν τα εξισώνουμε καθόλου- παρ’ όλα αυτά μπορούμε να δούμε την αμοιβαία συνεισφορά τους στη σταθεροποίηση –την όποια σταθεροποίηση μπορεί να παρουσιάζει- του αστικού πολιτικού συστήματος.
Όμως, ας πάμε στο θέμα μας. Η ιστορία της ΕΟΚ αρχίζει αμέσως μετά τον Α’ Παγκόσμιο Πόλεμο και σαφώς τότε γινόταν λόγος για τη δημιουργία μίας κοινότητας των καπιταλιστικών κρατών, όχι γενικά των ευρωπαϊκών κρατών με βάση εδαφικά όρια. Μάλιστα, σε μία περίοδο παρενέβη η Σοβιετική Ένωση επί Στάλιν και είπε ότι «αν πρόκειται για μία οικονομική κοινότητα, ενδιαφέρομαι και εγώ, γιατί εδώ είμαστε, στην Ευρώπη».
Ξέρετε πολύ καλά ότι κριτήριο για τις οικονομικές ανταλλαγές και συμφωνίες -τότε δεν υπήρχε πια διεθνοποίηση- ήταν η εγγύτητα των κρατών. Και φυσικά, η απάντηση ήταν «όχι». Τι θέση είχε το σοσιαλιστικό σύστημα μέσα στις προσπάθειες που γίνονταν για την καπιταλιστική Ευρώπη;
Πώς ξεκίνησε όλη αυτή η κοινότητα, η κοινότητα της αγάπης, της ισοτιμίας των εθνών; Ήταν κάτω από το βάρος των γαλλογερμανικών αντιδράσεων. Βεβαίως, δεν έγινε η κοινότητα τότε, γιατί έπρεπε να γίνει ο Β’ Παγκόσμιος Πόλεμος, να γίνει η αναδιανομή των αγορών κ.λπ. και να λύσουν μια σειρά ζητήματα τα καπιταλιστικά κράτη μεταξύ τους.
Πότε επιταχύνθηκαν τα βήματα; Όταν γεννήθηκε το σοσιαλιστικό ζήτημα στην Ευρώπη. Τότε όλοι το έλεγαν ότι δεν έχει σημασία ότι μόλις είχαμε γεννηθεί, είμαστε μικρά παιδιά ή γεννηθήκαμε πολύ μετά. Δεν δικαιούμαστε εμείς οι πολιτικοί να λέμε «εγώ ξέρω τα πράγματα από τότε που έγινα ενήλικος». Μπορούμε να τα διαβάσουμε. Τότε στην επιτάχυνση της δημιουργίας της ΕΟΚ ένας παράγοντας ήταν το σοσιαλιστικό σύστημα και η ανάσχεση του κομμουνισμού, όπως έλεγαν. Έριξαν χρήμα οι Ηνωμένες Πολιτείες με το σχέδιο Μάρσαλ και τα άλλα και ένωσαν νικητές και ηττημένους, Γάλλους και άλλους με την ηττημένη Γερμανία. Έριξαν πολύ χρήμα για να γίνει η ΕΟΚ, παρά το γεγονός ότι φοβόντουσαν οι Ηνωμένες Πολιτείες το δυνάμωμα των ευρωπαϊκών καπιταλιστικών χωρών, γιατί ήταν ανταγωνιστές. Τότε, όμως, οι αντιθέσεις και η «λυκοσυμμαχία» έπαιρναν μία υποβόσκουσα μορφή, λόγω του ότι απέναντί τους είχαν να κάνουν με το σοσιαλιστικό σύστημα.
Ως προς το ενιαίο νόμισμα, από τη δεκαετία του ’70 γίνεται συζήτηση. Έκαναν το φιδάκι με τις νομισματικές ισοτιμίες, μετά έκαναν το ECU και το 1991 -βοήθησαν και οι διεθνείς εξελίξεις- προχώρησαν στην ΟΝΕ. Από τη στιγμή που γεννήθηκε η ΕΟΚ και σήμερα ως Ευρωπαϊκή Ένωση -από τις έξι χώρες μέχρι σήμερα που είναι είκοσι οκτώ μαζί με την Κροατία- οι αντιθέσεις είναι οξύτατες. Μάλιστα, αφού πια ο καπιταλισμός έχει κυριαρχήσει παγκόσμια, αυτές οι αντιθέσεις είναι στην πρώτη γραμμή. Τι Κολ, τι Αντενάουερ, τι Μέρκελ! Είναι θέμα φάσης.
Γιατί το λέμε αυτό; Διότι όσο και να ενοποιηθεί η Ευρωπαϊκή Ένωση και να γίνει Ομοσπονδία, που άλλοι θέλουν κ.λπ., ούτε οι αντιθέσεις θα καταργηθούν ούτε η ανισόμετρη ανάπτυξη. Θα υπάρχει χάσμα και αυτό το χάσμα θα μεγαλώνει.
Κυρίως, όμως, θέλουμε να θέσουμε ένα άλλο ζήτημα. Και η Νέα Δημοκρατία και τα άλλα κόμματα, όλοι μέσα στη Βουλή μιλάμε για την παραγωγική ανασυγκρότηση και για την ανάπτυξη. Από μόνη της αυτή η λέξη δεν είναι χρωματισμένη ούτε κομμουνιστικά ούτε αριστερά ούτε φιλελεύθερα ούτε σοσιαλδημοκρατικά. Δεν μπορεί να μην υπάρχει ανάπτυξη.
Όμως, από εκεί και πέρα, αρχίζουν οι ριζικές διαφορές. Εμείς ρωτάμε σχετικά με την προσέλκυση επενδύσεων. Από πού θα γίνουν οι επενδύσεις; Από τα μονοπώλια, τα οποία είναι ασύγκριτα μεγαλύτερα από ότι ήταν πριν δέκα χρόνια. Η κρίση θα καταστρέψει ένα μέρος καπιταλιστικών επιχειρήσεων, αλλά θα κάνει ακόμα πιο δυνατές άλλες. Θα επενδύσουν με κριτήριο την όποια σχετική αυτάρκεια της Ελλάδας από εισαγωγές, από εξαρτήσεις, από αλληλεξαρτήσεις, από χρέη κ.λπ. ή θα επενδύσουν με κριτήριο το κέρδος; Πώς θα τα αντιμετωπίσετε αυτά;
Τώρα, έχουν βγει τα πετρέλαια. Μα, αυτό και αν είναι! Οι υδρογονάνθρακες είναι το στοιχείο εκείνο, ο μοχλός ο οποίος θα επιβάλει νέα δεινά στον ελληνικό λαό και ακόμη μεγαλύτερη υπερχρέωση της Ελλάδας, μιας Ελλάδας εν μέσω πάρα πολλών εκβιασμών, που θα προσπαθεί να τους διευθετήσει είτε ο πόλος της Νέας Δημοκρατίας είτε ο πόλος του ΣΥΡΙΖΑ και δεν θα υπάρξει θετική διευθέτηση για το λαό.
Εδώ, το καινούργιο και το χειρότερο «Σχέδιο Ανάν» πότε βγήκε στην Κύπρο; Με τα πετρέλαια. Σου λέει: Τι θέλετε τώρα, τι σας νοιάζει ένα, δύο, τρία κράτη τι θα γίνει η Κύπρος; Αρκεί εδώ οι επιχειρήσεις να έχουν από κοινού την άντληση του πετρελαίου! 
Βλέπετε, αυτό είναι το δράμα, να έχει μια χώρα σημαντικές αναπτυξιακές δυνατότητες –όπως η Ελλάδα- και αυτές να γίνονται παράγοντας εκβιασμών, πιέσεων, φτώχειας και ό,τι άλλο φέρνει η φτώχεια: και τα ΜΑΤ και την καταστολή και τον πόλεμο. Ποιος μπορεί να μας επιβεβαιώσει ότι μετά από δέκα και δεκαπέντε χρόνια δεν θα έχουμε τέτοιες αντιθέσεις μέσα στην Ευρωπαϊκή Ένωση, όπου οι χώρες θα είναι σε διαφορετικά εμπόλεμα στρατόπεδα μεταξύ τους. Μήπως δεν έχει ξαναγίνει; Εξαλείφθηκαν αυτοί οι κίνδυνοι; 
Θέλω να ξεκαθαρίσω το εξής πράγμα: Οπωσδήποτε, κυριαρχούν σήμερα στη Βουλή δύο βασικές προτάσεις από πλευράς κουκιών. Δεν έχει σημασία αν είναι στο ίδιο στρατόπεδο, όσον αφορά το δρόμο ανάπτυξης. Η μία είναι η αυθεντική -ας πούμε αυθεντική- πρόταση, γιατί μέσα στην Ευρώπη υπάρχει διαπάλη γύρω από τις συνταγές. Ας την πούμε αυθεντική την πρόταση του φιλελεύθερου πόλου για την καπιταλιστική ανάπτυξη. Η άλλη είναι η ιμιτασιόν πρόταση του ΣΥΡΙΖΑ για τη φιλολαϊκή ανάπτυξη. 
Εγώ, λοιπόν, θα υποβάλω το εξής ερώτημα: Και δεν το απευθύνω στη Νέα Δημοκρατία, όχι γιατί θέλω να της δώσω άφεση αμαρτιών, γιατί η Νέα Δημοκρατία είναι αυτή που ξέρουμε, δεν άλλαξε. Είναι ένα κόμμα με ταξική πολιτική, το ίδιο και ο σύμμαχός της, το ΠΑΣΟΚ δεν άλλαξε.
Απευθύνομαι, όμως, τώρα σε ένα κόμμα, το οποίο δεν έχει δοκιμαστεί στην Κυβέρνηση. Θα κάνετε –λέει- ανάπτυξη. Ξέρετε πάρα πολύ καλά ότι σε αυτή την ανάπτυξη θα επιβιώσουν οι «καρχαρίες» με λιγότερη εργατική δύναμη, με ακόμα πιο φθηνή εργατική δύναμη. Θα βοηθήσετε –λέει- και τους μικρομεσαίους και τους ανεξάρτητους καπιταλιστές. Έτσι λέτε. 
Λοιπόν, πάρτε έναν τομέα, ο οποίος έχει να κάνει με τρόφιμα και είναι σημαντικός. Έχουμε, λοιπόν, δύο μεγάλες επιχειρήσεις στον τομέα της γαλακτοβιομηχανίας και όχι μόνο γαλακτοβιομηχανία –έτσι τα ξέρατε, αλλά δεν είναι μόνο γαλακτοβιομηχανία- την επιχείρηση Φιλίππου –τη «ΦΑΓΕ»- και την «ELBISCO». Λοιπόν, κοιτάξτε τι ανήκει στη «ΦΑΓΕ», αυτός είναι ο καπιταλισμός και θα κάνουν –λέει- κρατική παρέμβαση και κρατική ρύθμιση για να λύσουν αυτά τα ζητήματα. Αυτά δεν λύνονται και όχι μόνο δεν λύνονται, αλλά η κρατική παρέμβαση θα είναι υπέρ της «ΦΑΓΕ» και υπέρ της «ELBISCO». 
Τι σημαίνει «ΦΑΓΕ»; Στη «ΦΑΓΕ» ανήκουν οι εξής: «ΕΒΓΑ» –εκτός ενός σημαντικού μέρους των παγωτών που ανήκουν στη «NESTLE» και τη «UNILEVER»- «ΒΙΣ ΑΕ», «ΒΙΒΕΘ ΑΕ», «ΜΟΝΟΣ Α.Ε», «ΝΙΚΟΛΑΟΥ Ο.Ε», «ΜΠΙΖΟΣ Α.Ε», «ΙΟΦΙΛ Α.Ε», «ΑΓΑΝ Α.Ε», «ΤΥΡΑΣ», «ΠΙΝΔΟΣ», «ΚΩΣΤΑΚΟΠΟΥΛΟΣ», «ΞΥΛΟΥΡΗΣ Α.Ε», «ΗΛΙΑΤΩΡ Α.Ε», «ΖΙΑΓΚΑΣ», «ΑΓΡΟΚΤΗΜΑ ΑΓΙΟΣ ΙΩΑΝΝΗΣ Α.Ε», «ΦΑΓΕ ΕΜΠΟΡΙΚΗ πρώην ΞΥΛΟΥΡΗΣ», «FAGE ITALIA», «FAGE USA» και «ΦΑΓΕ Μεγάλης Βρετανίας».
Στον Όμιλο Φιλίππου ανήκει ακόμα η «HELLENIC QUALITY FOODS», όπως μετονομάστηκε η εταιρεία «ΚΑΝΑΚΗΣ», που διακινεί προϊόντα ζύμης, λαχανικά και πουλερικά και τα κοτόπουλα «ΜΙΜΙΚΟΣ». 
Πάμε τώρα στην «ELBISCO», στην οποία ανήκουν: η «ΕΛΛΗΝΙΚΗ ΕΤΑΙΡΕΙΑ ΜΠΙΣΚΟΤΩΝ», «ΒΟΣΙΝΑΚΗΣ», «ΑΛΛΑΤΙΝΗ», «ΚΡΙΣ-ΚΡΙΣ», «ΑΡΤΟΒΙΟΜΗΧΑΝΙΑ ELITE», «ΦΟΡΜΑ», «ELBISCO ΕΜΠΟΡΙΚΗ Α.Ε ΔΙΑΝΟΜΩΝ ΤΡΟΦΙΜΩΝ», «ΧΑΝΟΓΛΟΥ Α.Ε», «ΖΙΤΟ LUX» –είναι εταιρεία παραγωγής και διανομής ψωμιού που αριθμεί είκοσι εννέα αρτοποιεία στη FYROM- «ΜΟΝΟΣ Α.Ε ΕΤΑΙΡΕΙΑ ΣΥΣΚΕΥΑΣΙΩΝ», «ΕΒΓΑ ΣΥΜΜΕΤΟΧΩΝ Α.Ε.» Μερικές είναι και κοινές, με τα κρουασάν, «FOLIE FOLIE», τα προϊόντα κατεψυγμένης ζύμης, τους χυμούς «REFRESH», παγωτά κ.λπ.. 
Δεν στέκομαι τώρα στην κερδοφορία. Εμείς λέμε ότι τέτοιες μεγάλες επιχειρήσεις και μεγάλα μονοπώλια είναι σε όλους τους κλάδους. Εδώ τώρα πια είναι και μέσα στον αθλητισμό, μέσα στα καλλυντικά, παντού. Δεν υπάρχει τομέας που δεν είναι μαζί. Και ο πιο απίθανος τομέας είναι μονοπώλιο. 
Λέει, λοιπόν, ότι θα πάρει μέτρα φιλολαϊκά. Ποιοι θα καθορίζουν τις τιμές των προϊόντων και τους μισθούς;
Αυτά τα μονοπώλια δεν έχουν πολιτική δύναμη; Εμείς δεν κατηγορούμε κανέναν για διαπλοκή. Υπάρχουν και οι διαπλοκές. Πώς θα τα βγάζετε πέρα μ’ αυτούς; Με τις ομάδες κοινωνικής αλληλεγγύης ή με τους συνεταιρισμούς; Μα –θα γελάσουμε- εδώ οι συνεταιρισμοί δεν άντεξαν σε μία περίοδο που τα μονοπώλια δεν είχαν αναπτυχθεί τόσο στην Ελλάδα. Άρα, όταν σας λέμε ότι θα είστε κι εσείς κυβέρνηση των μονοπωλίων, παρεξηγείστε. 
Θα κάνουν λέει μία κρατική τράπεζα. Μα, ο κρατικός καπιταλισμός έχει δώσει τεράστια παραδείγματα σε όλη την Ευρώπη. Ο κρατικός καπιταλισμός ούτε την κρίση μπόρεσε να αντιμετωπίσει ούτε μπορεί να κάνει ρύθμιση. Αυτά έχουν γίνει.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της Προέδρου της Κοινοβουλευτικής Ομάδας του ΚΚΕ)
Κοιτάξτε, δεν βρισκόμαστε στη φάση αυτή του καπιταλιστικού συστήματος, όπου η κερδοφορία μεγάλωνε και μπορούσε να κάνει και ορισμένες αυξήσεις μισθών, προσωρινές, για πέντε ή δέκα χρόνια. Τώρα, αυτά έχουν τελειώσει. 
Αλίμονό μας! Έρχεται η Κυβέρνηση και λέει το εξής: Από το πρωτογενές πλεόνασμα, το οποίο έχει βγει από τις πλάτες του λαού –ποιες πλάτες, εδώ μας έχουν βάλει μέσα στον τάφο- θα μοιράσουμε κάτι για την αποκατάσταση των αδικιών. Μιλάμε, δηλαδή, ψίχουλα για ένα ελάχιστο μέρος του πληθυσμού, για φιλανθρωπία. Τότε είχαμε τον Ανδρέα Συγγρό που έκλεβε όλο το Λαύριο και έκανε και πέντε φιλανθρωπίες. 
Έρχεται τώρα και η πιθανή κυβέρνηση του ΣΥΡΙΖΑ και λέει «θα ανεβάσω τον κατώτατο μισθό». Μα, ακόμα και 700 ευρώ να το κάνετε –εγώ να δεχθώ ότι θα το κάνετε- αυτά τα 700 ευρώ, όταν θα γίνετε κυβέρνηση, θα έχουν την αξία των 200 ευρώ. Τα 700 ευρώ, μάλιστα, θα είναι για πολύ λιγότερους, όταν θα υπάρχουν μισθοί των 300 ευρώ ή των 400 ευρώ, τα ελαστικά ωράρια, κ.λπ.. Σε ποιον μιλάτε, επομένως;
(Στο σημείο αυτό κτυπάει το κουδούνι λήξεως του χρόνου ομιλίας της Προέδρου της Κοινοβουλευτικής Ομάδας του ΚΚΕ)
Αυτός, λοιπόν, είναι ο δικομματισμός και ο διπολισμός. Δεν είναι δικομματισμός και διπολισμός να υπάρχουν δύο μεγάλα κόμματα και όλοι οι άλλοι οι μικρότεροι να δούμε τι ψίχουλα ψήφων θα μείνουν και για μας. Δεν είναι αυτό. Δικομματισμός και διπολισμός είναι όταν δύο κόμματα στριμώχνουν το λαό μέσα από την τρομοκρατία το ένα και μέσα από την αυταπάτη το άλλο και δεν αλλάζει τίποτα μεταξύ τους. Το μόνο που μπορεί να γίνεται είναι η αλλαγή κυβερνήσεων. 
Για σκεφτείτε, σε όλη την Ευρώπη γίνονται εκλογές πολύ συχνά. Το αποτέλεσμα βγαίνει με μαθηματική ακρίβεια. Τι ήταν, σοσιαλδημοκρατική κυβέρνηση; Βέβαια, τώρα δεν είναι η παλαιά σοσιαλδημοκρατία, αλλά είναι μέσα και αριστεροί και ολίγον κομμουνιστές, κ.λπ.. Ίσως είναι μια νεωτερική κομμουνιστική αριστερά. Εν πάση περιπτώσει, ξέρεις ότι ύστερα από τέσσερα χρόνια θα κερδίσουν οι φιλελεύθεροι. Αν είναι στην εξουσία οι φιλελεύθεροι, μετά θα κερδίσει η σοσιαλδημοκρατία. Μιλάμε γι’ αυτήν τη σοσιαλδημοκρατία, όπως είναι σήμερα.
Δείτε, λοιπόν, ότι σε όλη την Ευρώπη εναλλάσσονται δύο πόλοι. Δεν υπάρχουν μεγάλα κόμματα και μονοκομματικές κυβερνήσεις. Όλα γίνονται με μαθηματική ακρίβεια. Μπορεί την Κυριακή των εκλογών να διαβάσεις. Ποιοι ήταν τώρα στην κυβέρνηση; Τότε, σίγουρα θα βγουν οι άλλοι. 
Αυτός είναι ο δικομματισμός και ο διπολισμός. Αυτό δείχνει ότι, δυστυχώς, το καπιταλιστικό σύστημα, το αστικό πολιτικό σύστημα, έχει περιθώρια να αλλάζει το πολιτικό του προσωπικό. Όμως, είναι άλλο πράγμα να έχουμε τα γνήσια κόμματα της αστικής τάξης, τα παιδιά της –που πάντα έτσι ήταν- και είναι άλλο πράγμα να προσχωρούν και αυτοί οι οποίοι υποτίθεται ότι ήταν αντικαπιταλιστές και στο όνομα της σωτηρίας του λαού, να προσφέρουν υπηρεσίες σ’ αυτό το σύστημα. Η μόνη υπηρεσία που θα προσφέρει ο ΣΥΡΙΖΑ είναι αυτό, δηλαδή να δώσει ανάσα σε ένα μεγάλο μέρος του ελληνικού λαού, ώστε να ξαναγυρίσει στην πιο συντηρητική κοίτη. 
Έτσι μπορείτε να καταλάβετε γιατί με πολιτικό κόστος αρνηθήκαμε –και θα αρνούμαστε εις το διηνεκές, όσο, όχι για πάντα- να συμμετάσχουμε σε μία κυβέρνηση, όταν η Ελλάδα είναι μέσα στην Ευρωπαϊκή Ένωση, όταν στην οικονομία της Ελλάδας κυριαρχούν τα μονοπώλια. Και να πάμε κι εμείς στην Κυβέρνηση, για να παλεύουμε να δώσουν αύξηση αντί για 5 ευρώ, 6 ευρώ! Όχι! 
Βεβαίως, το Κομμουνιστικό Κόμμα Ελλάδας και ο λαός πρέπει να παλέψουν για την εξουσία. Δεν είναι καθόλου ωραίο να είσαι στην Αντιπολίτευση, αλλά όσο ο λαός είναι στην Αντιπολίτευση, θα είμαστε κι εμείς. Όταν ο λαός αποφασίσει να βγει στην εξουσία, τις όποιες ευθύνες –δύσκολες ευθύνες- της διακυβέρνησης δεν έχουμε κανένα πρόβλημα να τις αναλάβουμε, όχι με την έννοια «κυβέρνηση ΚΚΕ και συμμάχων», αλλά «κυβέρνηση της εργατικής τάξης και των συμμάχων της»
Έχουμε βγάλει πολλά συμπεράσματα από το σοσιαλισμό που οικοδομήθηκε. Όταν ο σοσιαλισμός -που έδειξε την υπεροχή του- για διάφορους λόγους μιμήθηκε τις νεωτερικές ιδέες της αγοράς, τότε έπαψε να είναι σοσιαλισμός. Και, δυστυχώς, ανατράπηκε από τα μέσα και δεν ανατράπηκε με λαϊκή επανάσταση. Ανατράπηκε από τα πάνω. Δεν ανατράπηκε από μία επανάσταση από τα κάτω. 
Αυτά τα συμπεράσματα τα έχουμε βγάλει και δεν σκοπεύουμε να δώσουμε χέρι βοήθειας ούτε στα γνωστά παραδοσιακά αστικά κόμματα, σε καμμία περίπτωση, αλλά ούτε και στις ιμιτασιόν λύσεις!</Speech>
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Το λόγο έχει ο Υπουργός κ. Βρούτσης.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, κυρίες και κύριοι συνάδελφοι, δεν είμαι εδώ για να περιγράψω μία ευχάριστη κατάσταση. Αντίθετα, θα προσπαθήσω να είμαι όπως πάντα ειλικρινής και να αποτυπώσω την πραγματικότητα και τις διαστάσεις της έτσι όπως είναι.
(Στο σημείο αυτό την Προεδρική Έδρα καταλαμβάνει ο Β’ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Όμως, όσο παράδοξο και αν φαίνεται, μέσα σε αυτό το περιβάλλον της πολύ δύσκολης δημοσιονομικής κατάστασης που βιώνει η χώρα μας, θα αναδείξω και τη νέα Ελλάδα που γεννιέται, τη νέα Ελλάδα που αναδιαμορφώνεται, μεταμορφώνεται και περνά σε μία νέα εποχή. Θα το αποδείξω με πράγματα και γεγονότα, όχι σε χρόνο «θα», μελλοντικό, αλλά σε χρόνο τωρινό, με αποφάσεις και δράσεις που έγιναν και που γίνονται.
Το Υπουργείο Εργασίας διαχειρίζεται, όπως γνωρίζετε, τη πιο δύσκολη ατζέντα στην Κυβέρνηση. Πρόκειται για μια ατζέντα που περιλαμβάνει όλο το κοινωνικό κράτος και το κοινωνικοασφαλιστικό πλαίσιο της χώρας μας.
Αυτό το περιβάλλον το πολύ δύσκολο, για το οποίο γίνεται έντονη κουβέντα συνεχώς, είναι αυτό το οποίο διαχειριζόμαστε ως πολιτική ηγεσία του Υπουργείου. Είναι, όμως, ένα περιβάλλον το οποίο αλλάζουμε καθημερινά, μέσα σε αυτή την πολύ δύσκολη δημοσιονομική κατάσταση.
Θα ξεκινήσω με αυτό για το οποίο γίνεται πολλή κουβέντα, με το κομμάτι του κοινωνικού κράτους. Ξεκινάω λέγοντας ότι αναγνωρίζω την ευαισθησία όλων όσοι αναφέρονται στις σημερινές συνθήκες, στο ένα εκατομμύριο τριακόσιες χιλιάδες ανέργους, στους ανθρώπους που βρίσκονται στον κοινωνικό αποκλεισμό και σε ανθρώπους που βρίσκονται σήμερα στα όρια τα κοινωνικά. 
Όμως, δεν θα παραχωρήσουμε το συναίσθημα ούτε της ευαισθησίας ούτε τίποτε άλλο το οποίο να δείχνει ότι κάποιοι άλλοι είναι περισσότερο ευαίσθητοι από εμάς και περισσότερο αποτελεσματικοί και διαθέτουν τις λύσεις.
Συγκεκριμένα, το να κάνεις διαπιστώσεις είναι εύκολο. Το να μοιράζεις κίβδηλες υποσχέσεις κάνοντας απλά παρατηρήσεις, είναι επίσης εύκολο. Το δύσκολο είναι να διαχειρίζεσαι με δράσεις και προτάσεις αυτήν την κατάσταση.
Εμείς, όπως ξέρετε, δεν μένουμε με σταυρωμένα τα χέρια. Δεν μένουμε παρατηρητές, αλλά παρεμβαίνουμε και αλλάζουμε το κοινωνικό πρόσωπο της Ελλάδας προς το δικαιότερο. Αυτό το κάνουμε γιατί αυτήν τη στιγμή αυτοί οι συμπολίτες μας που βιώνουν αυτές τις ακραίες καταστάσεις ζητάνε από εμάς, από το πολιτικό σύστημα -και πρέπει να το κάνουμε- να τους βλέπουμε με ταπεινότητα, με σεβασμό και να λειτουργούμε σε περιβάλλον δικαιοσύνης και κυρίως να δουλεύουμε πολύ. Και εμείς το κάνουμε.
Συγκεκριμένα, αγαπητοί συνάδελφοι, από αυτήν την Ευρώπη, την οποία η αριστερή πλευρά του Κοινοβουλίου απεύχεται και δεν θέλει να είμαστε ενταγμένοι ως χώρα, αντλήσαμε μέσα από το τελευταίο ΕΣΠΑ το ποσό των 2,4 δισεκατομμυρίων ευρώ, τα οποία κατευθύνθηκαν σε αυτές τις κοινωνικές ομάδες και ωφέλησαν, τώρα που το συγκεκριμένο πρόγραμμα κλείνει, επτακόσιες χιλιάδες συμπολίτες μας. Μέσα σε αυτό συγκεκριμένα περιλαμβάνονται οι σαράντα πέντε χιλιάδες νέες θέσεις για τους ανέργους έως είκοσι εννέα ετών, οι πενήντα χιλιάδες θέσεις της κοινωφελούς εργασίας, κάτι που  ήρθε με πρόταση από την Κοινοβουλευτική Ομάδα του ΠΑΣΟΚ και τώρα υλοποιείται, αλλά και πολλές άλλες κοινωνικές παρεμβάσεις υπέρ αυτών των κοινωνικών ομάδων. Μήπως δεν είναι έτσι;</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Κύριε Βρούτση, πείτε και πόσα δώσαμε. Κάνετε και έναν ισολογισμό.</Speech>
 <Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Προχωράω. Κάναμε μία μεγάλη μεταρρύθμιση, για την οποία ακούγεται πάρα πολύ έντονη κριτική, για τα πολυτεκνικά επιδόματα και για τους τριτέκνους.
Το ξέρετε, όμως, αξιότιμε κύριε συνάδελφε, ότι αυτό που κάναμε είναι ο μόνος δημοσιονομικός δείκτης που, σε συνεργασία με το Υπουργείο Οικονομικών, δεν μειώθηκε στις προσαρμογές πέρυσι, παρά τη γενικότερη προσαρμογή, αλλά αυξήθηκε κατά 200 εκατομμύρια ευρώ;
Και τι κάναμε; Βάλαμε το πλαίσιο της δικαιοσύνης με εισοδηματικά κριτήρια. Βάλαμε για πρώτη φορά στην Ελλάδα αντικειμενικά κριτήρια με απόλυτα διαφανή τρόπο, έτσι ώστε να ωφεληθούν και οικογένειες με πρώτο και δεύτερο παιδί, κάτι που δεν υπήρχε στην Ελλάδα. Πάνω από τριακόσιες χιλιάδες οικογένειες που είχαν εισοδηματικό πρόβλημα πήραν αυτό το επίδομα. Αυτά γιατί δεν τα λέει κανένας; 
Και προχωράμε και στον κοινωνικό τουρισμό, για τον οποίο ασκήσατε κριτική, αλλά εμείς τον επαναφέραμε. Επίσης, επανήλθε και το κατασκηνωτικό πρόγραμμα για τα παιδιά των εργαζομένων.
Και έρχομαι και στα ΚΕΠΑ για τα οποία ασκείτε κριτική και είναι ένας θεσμός τον οποίο κληρονόμησα ως Υπουργός. Πρόκειται για ένα θεσμό σωστό. Και είχα πει από την αρχή ότι κάθε θεσμός έχει ένα μεταβατικό στάδιο προσαρμογής και ότι στόχος μας είναι μέχρι τα μέσα του 2014 να φτάσουμε το όριο αναμονής στα ΚΕΠΑ στους τρεις μήνες. Και αυτό είναι κάτι που θα γίνει, γιατί έχει γίνει οργανωτική ανασυγκρότηση και προσλάβαμε και επιπλέον γιατρούς. Ακόμα, προχθές ανακοινώσαμε για πρώτη φορά, με καθυστέρηση και ευθύνη του πολιτικού συστήματος, τις σαράντα τρεις μόνιμες ασθένειες, οι οποίες πλέον δεν θα ξαναπεράσουν από τα ΚΕΠΑ, με αποτέλεσμα να λύνεται ένα πάγιο πρόβλημα και αίτημα των αναπήρων της χώρας μας. 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Και τώρα θα αναφερθώ στη μεγάλη μεταρρύθμιση, στο ελάχιστο εγγυημένο εισόδημα το οποίο γίνεται πραγματικότητα για την Ελλάδα, ενώ υπήρχε σε όλη την Ευρώπη. Το 2014 δύο περιοχές της χώρας μας θα βιώσουν για πρώτη φορά αυτήν τη μεγάλη μεταρρυθμιστική αλλαγή, το ελάχιστο εγγυημένο εισόδημα, με σκοπό το 2015 να προχωρήσουμε συνολικά σ’ αυτήν τη μεγάλη αλλαγή. 
Και έρχεται και η μεγάλη αλλαγή του κοινωνικού κράτους, η «Πράσινη Βίβλος», για την οποία στοχεύουμε μέχρι τέλος αυτού του έτους να είναι νόμος στη Βουλή. 
Όσον αφορά τώρα το κοινωνικοασφαλιστικό σύστημα της χώρας, για το οποίο δικαίως ακούγονται πάρα πολλά, επαναλαμβάνω ότι η θέση της Κυβέρνησης είναι ο δημόσιος και καθολικός χαρακτήρας του ασφαλιστικού συστήματος. Τους τελευταίους δεκατέσσερις μήνες επιχειρήσαμε –και το ξέρετε πάρα πολύ καλά- ένα πρωτόγνωρο οργανωτικό νοικοκύρεμα, ένα νοικοκύρεμα που άλλαξε την εικόνα του ασφαλιστικού της χώρας μας, ένα νοικοκύρεμα το οποίο έφερε τεράστιες εξοικονομήσεις –κατά την εκτίμησή μου, πλησιάζουν το 1 δισεκατομμύριο ευρώ ετησίως- εις όφελος του ασφαλιστικού συστήματος, το οποίο μεταφέρει σε μια νέα εποχή το ασφαλιστικό σύστημα της χώρας μας και το Υπουργείο Εργασίας -όσο παράξενο κι αν φαίνεται- μέσα από τις μεταρρυθμιστικές τομές και ίσως το κάνει και πρότυπο στην Ευρώπη. 
Κυρίες και κύριοι συνάδελφοι, ξεκινήσαμε με το αυτονόητο, με τη διαφάνεια στην ακίνητη περιουσία των ασφαλιστικών ταμείων. Μέσα σε επτά μήνες καταγράψαμε για πρώτη φορά την ακίνητη περιουσία των ασφαλιστικών ταμείων και είναι στη «Διαφάνεια», σε ένα site, έτσι ώστε όλοι οι Έλληνες πολίτες, συνταξιούχοι και εργαζόμενοι, να μπορούν να επισκέπτονται την ιστοσελίδα και να βλέπουν την περιουσία που τους ανήκει. Μάλιστα, θα προχωρήσουμε και στην αξιοποίησή της με βέλτιστους βηματισμούς μέσω βέλτιστων πρακτικών. 
Εξοικονομήσαμε μέσα από συστεγάσεις 8 εκατομμύρια ευρώ. Μπορεί να φαίνεται μικρό το νούμερο, αλλά έχει το συμβολισμό του στο νοικοκύρεμα. Όταν η συνολική δαπάνη για ενοίκια του Υπουργείου Εργασίας ήταν 25 εκατομμύρια ευρώ, εμείς σε ένα χρόνο τα μειώσαμε στα 8 εκατομμύρια. Έχουμε μια μείωση κατά 33% στα ενοίκια του Υπουργείου Εργασίας. 
Και μετά το πρόγραμμα «Εστία» που ανέφερα, έρχομαι στη μεγάλη τομή, στο πρόγραμμα «Ήλιος», σ’ αυτό για το οποίο δικαιολογημένα ασκούνταν κριτική, στο όνειδος για το πολιτικό σύστημα, στις ονομαζόμενες παραβατικές συμπεριφορές, μέσα στις οποίες υπήρχαν κατά χιλιάδες οι ονομαζόμενες «μαϊμού συντάξεις». Ξέρετε ότι το νικήσαμε. Και αυτή η παρέμβαση του προγράμματος «Ήλιος» δεν στοίχισε ούτε 1 ευρώ στο δημόσιο. Έγινε με ίδιες δυνάμεις, έγινε με τους υπαλλήλους του Υπουργείου. Μάθαμε για πρώτη φορά πόσοι είναι οι εργαζόμενοι, πόσοι είναι οι συνταξιούχοι, πόσες είναι οι συντάξεις και τι ακριβώς πληρώνουμε στο συνταξιοδοτικό σύστημα. Αυτό γίνεται για πρώτη φορά. Εξοικονομήσαμε εκατοντάδες εκατομμύρια και αποτελεί τη μεγάλη μας παρέμβαση.
Επίσης, έχουμε και τη μεγάλη παρέμβαση στο χώρο της απασχόλησης που λέγεται «Εργάνη». Πρόκειται για ένα πρωτοποριακό εργαλείο που δεν το διαθέτει καμμία χώρα στην Ευρώπη. Μετράμε για πρώτη φορά τη δυνατότητα που έχει η χώρα μας να ανταποκρίνεται σε κρίσιμες στιγμές. Και, ναι, δημιουργούμε. Τώρα γνωρίζουμε πια και σε real time ενός δευτερολέπτου ποιες είναι καθημερινά οι προσλήψεις και οι απολύσεις. 
Επιπλέον, όσον αφορά αυτό που δεν ξέρουμε σήμερα, δηλαδή το πόσοι είναι οι εργαζόμενοι στη χώρα και τι μισθό παίρνουν, θα το μάθουμε το βράδυ της 16ης Νοεμβρίου, καθώς εκείνο το βράδυ τελειώνει για πρώτη φορά η ηλεκτρονική καταγραφή όλων των επιχειρήσεων και των εργαζομένων της χώρας. 
Και πέρα από αυτό έρχεται η ολοκλήρωση του νοικοκυρέματος στο ασφαλιστικό σύστημα, έρχεται ο «Άτλας». Με το σύστημα «Άτλας» επιχειρούμε, όπως ξέρετε πάρα πολύ καλά, να τελειώσουμε και να κλείσουμε έναν κύκλο, όχι καθυστερήσεων αλλά έναν κύκλο όσον αφορά τον οποίο, μετά από την ολοκλήρωση του συστήματος «Άτλας», οι μελλοντικοί από εμάς θα εξετάζουν τη σημερινή κατάσταση και θα αισθάνονται πολύ-πολύ άβολα, γιατί θα βλέπουν την ταλαιπωρία ανθρώπων που κάνουν να πάρουν τη σύνταξή τους δύο και τρία χρόνια, όπως και όλα τα υπόλοιπα που διαμορφώνονται μέσα στο ασφαλιστικό σύστημα της χώρας. 
Συγκεκριμένα, στο τέλος του 2013, σε δύο μήνες από τώρα, το Υπουργείο Υγείας θα παραλάβει από το Υπουργείο Εργασίας όλους τους Έλληνες ασφαλισμένους, άμεσα και έμμεσα μέλη. Αυτό αποτελεί μια τεράστια τομή, γιατί για πρώτη φορά θα γνωρίζουμε την ασφαλιστική ικανότητα των Ελλήνων. Αυτό θα γίνει σε δύο μήνες από τώρα και είναι το πρώτο βήμα του συστήματος «Άτλας».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Το δεύτερο βήμα είναι ότι στα μέσα τα 2014 πάνω από τους μισούς Έλληνες στο προσωπικό τους κομπιούτερ θα μπορούν να δουν το ασφαλιστικό τους βιογραφικό, ενώ στα μέσα του 2015 θα το δουν όλοι οι Έλληνες. Αυτό σημαίνει πλέον ότι τα βιβλιάρια ασθενείας, όπως τα ξέρουμε σήμερα, καταργούνται. Αυτό σημαίνει ότι η σύνταξη θα δίνεται μέσα σε ένα πάρα πολύ μικρό χρονικό διάστημα –αυτά που ξέρουμε και βιώνουμε σήμερα θα ανήκουν στο παρελθόν- γιατί σήμερα επιχειρούμε να περάσουμε μέσα στο σύστημα «Άτλας» εκατόν σαράντα τέσσερα δισεκατομμύρια ασφαλιστικές ώρες. Και αυτό θα γίνει πάρα πολύ σύντομα. 
Αυτές είναι οι μεγάλες μεταρρυθμίσεις που έγιναν, γίνονται και αποτελούν τον προπομπό για τη νέα Ελλάδα που γεννιέται. Και μην πει κανένας -γιατί θα το ακούσουμε κι αυτό- ότι δεν τολμήσαμε ως Υπουργείο να κυνηγήσουμε την παραβατικότητα και σε άλλα επίπεδα, όπως είναι η ανασφάλιστη εργασία και η αδήλωτη εργασία. 
Το γνωρίζετε πάρα πολύ καλά ότι ως Υπουργός είμαι ιστορικά καταγεγραμμένος ως εκείνος ο οποίος έβαλε το μεγαλύτερο πρόστιμο ποτέ για την ανασφάλιστη, εργασία, 10.550 ευρώ. Και το πρόστιμο αυτό έπιασε τόπο, όχι μόνο γιατί αποτυπώθηκε στα ισοζύγια της «Εργάνη» για το μήνα Σεπτέμβριο, αλλά έπιασε τόπο γιατί για πρώτη φορά μετά από τέσσερα χρόνια φθίνουσας πορείας των εσόδων του ΙΚΑ, τα έσοδα του ΙΚΑ αυξήθηκαν για το μήνα Σεπτέμβριο κατά 2,4%. 
Αυτό αποδεικνύει, λοιπόν, ότι η Ελλάδα αλλάζει. Η Ελλάδα πλέον μπαίνει σε μια νέα εποχή και μαζί με άλλες μεταρρυθμιστικές παρεμβάσεις, με άλλες εξοικονομήσεις, όπου δείχνουμε θάρρος και ανοίγουμε δρόμους, η Ελλάδα μπορεί να πατήσει στα πόδια της. Και να είστε σίγουροι ότι θα πατήσει και θα περάσει στην απέναντι όχθη, γιατί είναι η Ελλάδα που πραγματικά μπορεί, γιατί είναι η Ελλάδα που πραγματικά αξίζει για τις νέες γενιές, γιατί πραγματικά είναι η Ελλάδα που στερήθηκε πάρα πολλά λόγω αβελτηριών και του πολιτικού συστήματος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember> ) : Ολοκληρώστε, παρακαλώ.</ChairmanSpeech>
<Speech><Parlmember>ΙΩΑΝΝΗΣ ΒΡΟΥΤΣΗΣ</Parlmember> (Υπουργός Εργασίας, Κοινωνικής Ασφάλισης και Πρόνοιας): Όμως ήρθε η ώρα αυτό το πολιτικό σύστημα, αυτές οι δύο Κοινοβουλευτικές Ομάδες, αυτά τα δύο κόμματα που σήμερα απαρτίζουν την Κυβέρνηση, το ΠΑΣΟΚ και η Νέα Δημοκρατία, η Νέα Δημοκρατία και το ΠΑΣΟΚ, να είναι και αυτά τα κόμματα τα οποία ο ιστορικός του μέλλοντος θα τα καταγράψει ως τα κόμματα εκείνα τα οποία πραγματικά τη δύσκολη στιγμή για τη χώρα έδωσαν την κρίσιμη μάχη για την πρόκληση που ανοίγεται, στήριξαν την Ελλάδα και την πήγαν ένα βήμα μπροστά, στην εποχή που της αξίζει. 
Σας ευχαριστώ πολύ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember> ) : Σας ευχαριστούμε, κύριε Βρούτση. 
(Χειροκροτήματα από την πτέρυγα της Νέας Δημοκρατίας)
Το λόγο έχει ο κ. Ιωάννης Ιωαννίδης.</ChairmanSpeech> 
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ευχαριστώ, κυρία Πρόεδρε. 
Παίρνω το λόγο μετά από την ομιλία τριών Αρχηγών. 
Πιστεύω ότι η κ. Παπαρήγα είπε αλήθειες. Η Αίθουσα πρέπει να είναι γεμάτη όταν μιλούν οι Αρχηγοί και να ακούμε τις τοποθετήσεις τους. Δεν πρέπει να ακούμε μόνο τους δικούς μας και μετά να φεύγουμε. 
Κυρίες και κύριοι συνάδελφοι, η κατάθεση της πρότασης δυσπιστίας εκ μέρους του ΣΥΡΙΖΑ κατά της Κυβέρνησης είναι φυσικά ένα από τα μέτρα κοινοβουλευτικού ελέγχου που διαθέτει η Αντιπολίτευση και έχει το δικαίωμα να το ασκήσει όποτε επιθυμήσει. 
Όμως, μας προβληματίζει πάρα πολύ η συγκεκριμένη χρονική συγκυρία που επέλεξαν, όχι γιατί πρόκειται να δημιουργήσουν σε εμάς έστω και το παραμικρό πρόβλημα, αλλά γιατί η πράξη αυτή αποδεικνύει ότι το κόμμα της Αξιωματικής Αντιπολίτευσης δεν διστάζει σε τίποτα. Τη στιγμή μάλιστα που βρισκόμαστε σε σκληρές διαπραγματεύσεις με την τρόικα και έχουμε ανάγκη τη συνοχή, έρχεται να διασπάσει το εσωτερικό μέτωπο, να αποσπάσει την προσοχή της Κυβέρνησης και να αδυνατίσει τη στάση της.
Όμως, δεν είναι μόνο αυτή η πράξη. Παλαιότερα είχαμε τις καταλήψεις τύπου «βίλα Αμαλία». Πριν δύο μήνες έκλεισαν τα σχολεία και μετά τα πανεπιστήμια κι ο Υπουργός Παιδείας ζητά τη βοήθεια της δικαιοσύνης για να μπορέσουν τα παιδιά πλέον να σπουδάσουν και να μάθουν γράμματα. Υπάρχουν άνθρωποι οι οποίοι δεν έχουν χρήματα και πληρώνουν για να σπουδάσουν τα παιδιά τους εκτός της περιφέρειας στην οποία είναι η οικογένειά τους. Όλα αυτά, λοιπόν, είναι εις βάρος της οικογένειας. 
Κάθε μία από τις συνιστώσες του ΣΥΡΙΖΑ έχει και ένα απωθημένο και η ηγεσία, προσπαθώντας να ικανοποιήσει τους πάντες εσωκομματικά, αδιαφορεί για την ταλαιπωρία της κοινωνίας. 
Όσον αφορά την πρόταση δυσπιστίας, θα ήθελα να πω δυο λόγια για το έργο της Κυβέρνησης τους τελευταίους δεκαέξι μήνες. Απλά θα συγκρίνω τη σημερινή κατάσταση με αυτήν που επικρατούσε στη χώρα την περίοδο πριν από τις διπλές εκλογές του 2012, με τις οποίες ο ελληνικός λαός επέλεξε να καλέσει εμάς για να σχηματίσουμε Κυβέρνηση.
Η οικονομία ήταν σε κακά χάλια, παρ’ όλο που ακούστηκαν άλλα πράγματα. Θα θυμίσω δύο χαρακτηριστικά στοιχεία: Τη δυσπιστία και την καχυποψία που αντιμετωπίζαμε στη σχέση μας με την Ευρωπαϊκή Ένωση, με αντίκτυπο ακόμη και στο εξωτερικό εμπόριο. Και, δεύτερον, τον επαναλαμβανόμενο κάθε Σαββατοκύριακο πανικό στα μηχανήματα αυτόματης ανάληψης των τραπεζών. Τα έχουν ζήσει όλοι αυτά. 
Από εκείνο το χθες διδαχθήκαμε αρκετά και σίγουρα θέλουμε να το ξεχάσουμε,  γιατί το σήμερα είναι τελείως διαφορετικό. Με τους σωστούς χειρισμούς της Κυβέρνησης και του Πρωθυπουργού μας, του Αντώνη Σαμαρά, η διεθνής εμπιστοσύνη έχει αποκατασταθεί προς τη χώρα.
Επιπρόσθετα, υπάρχουν πρόσφατες προβλέψεις της Ευρωπαϊκής Επιτροπής για την Ελλάδα που σαφώς μιλούν για την προοπτική ανάκαμψης της ελληνικής οικονομίας από το 2014 και την πορεία σε αναπτυξιακή τροχιά, με επακόλουθο και τη μείωση της ανεργίας. Κι όχι μόνον αυτό, αλλά είμαστε αυτή τη στιγμή οι τέταρτοι στην Ευρωπαϊκή Ένωση σε απορροφητικότητα του ΕΣΠΑ. 
Το πιο σημαντικό είναι ότι έχουμε καταφέρει το αδιανόητο για μέχρι πριν από λίγο καιρό: Το σχηματισμό πρωτογενούς πλεονάσματος και σύμφωνα με τα όσα υποσχέθηκαν οι εταίροι μας, αυτό θα τους οδηγήσει σε ενέργειες για τη μείωση του χρέους, που με τη σειρά του θα ελαφρύνει τους συμπολίτες μας που εδώ και αρκετά χρόνια συνεισφέρουν με δυσκολία και δείχνουν μία πρωτόγνωρη υπομονή.
Αυτές τις θετικές εξελίξεις, που τόσο είναι κοντά μας, απεύχεται ο ΣΥΡΙΖΑ, κόμμα που ζει και αναπνέει όσο υπάρχουν μνημόνια και προβλήματα. Και επειδή γνωρίζουν φυσικά ότι τον επόμενο χρόνο τελειώνουν τα μνημόνια, προσπαθούν με κάθε τρόπο να υπονομεύσουν κάθε σχετική προσπάθεια της Κυβέρνησης και να οξύνουν όχι μόνο το πολιτικό κλίμα, αλλά και το οικονομικό, διώχνοντας με τη στάση τους κάθε υποψήφιο επενδυτή. 
Στους υπόλοιπους τομείς φυσικά βελτιώσαμε την κατάσταση. Ευχαριστούμε τον ελληνικό λαό για την κατανόηση, γιατί πράγματι όλα αυτά είναι εις βάρος του. Από αυτόν φεύγουν τα χρήματα, για να μπορέσουμε να ανταποκριθούμε, και δείχνει πραγματικά υπομονή με τις θυσίες που έχει κάνει. Σίγουρα πιάνουν τόπο.
Όμως, υπάρχουν και άλλα πράγματα. Επειδή είστε εδώ, κύριε Υπουργέ –αναφέρομαι στον Υπουργό Οικονομικών- θα ήθελα να πω ότι υπάρχουν περισσότερα περιθώρια, όπως στον πρωτογενή τομέα, στην κτηνοτροφία και στη  γεωργία. Χαρακτηριστικά αναφέρω ότι το ισοζύγιο εξωτερικού εμπορίου για το κρέας –μόνο για το κρέας- είναι αρνητικό κατά δύο δισεκατομμύρια τριακόσια εκατομμύρια. Έχουμε εισαγωγή 90% του κόκκινου κρέατος και 70% του χοιρινού. 
Πρέπει να δώσουμε κίνητρα στους αγρότες. Έχουμε όλη τη δυτική Μακεδονία να έχει βελανίδια που είναι η καλύτερη πρώτη ύλη και δωρεάν. Δεν έχουμε ανάγκη μόνο τους ξένους. Γιατί απευθυνόμαστε συνεχώς στους ξένους. Μπορούμε να κάνουμε ανάπτυξη και με τους δικούς μας και να έχουμε μεγαλύτερο πρωτογενές πλεόνασμα. Αρκεί να τα δούμε λίγο τα πράγματα σωστά. Όλα αυτά  πρέπει να τα συζητήσετε με τον κ. Τσαυτάρη, ο οποίος είναι καθηγητής. Πιστεύω ότι τα ξέρει πολύ καλά. 
Γιατί να εμπιστευθεί κάποιος τον ΣΥΡΙΖΑ, όταν ακούει τους ίδιους τους Βουλευτές του να παραδέχονται ότι δεν έχουν πειστικές προτάσεις για την κοινωνία όσον αφορά το πώς θα βρεθούν εκατοντάδες δισεκατομμύρια για να ικανοποιηθούν οι υποσχέσεις τους;
Κυρίες και κύριοι Βουλευτές, με το περυσινό κάλεσμα του ελληνικού λαού αναλάβαμε την τύχη του, παρά το ότι γνωρίζαμε ότι παραλαμβάνουμε τη χώρα με διεθνείς υποχρεώσεις για την ανάληψη των οποίων δεν συμφωνούσαμε και δεν είχαμε ευθύνη. Εμείς δεν φέραμε την τρόικα. Εμείς διαφωνούσαμε, αν θυμάστε. Βρήκαμε έναν άρρωστο στην εντατική και είμαστε υποχρεωμένοι να πολεμούμε για να τον θεραπεύσουμε και να μπορέσει να περπατήσει.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
ΠΡΟΕΔΡΕΟΥΣΑ (Μαρία Κόλλια- Τσαρουχά): Ολοκληρώστε, κύριε συνάδελφε.</Speech>
<Speech><Parlmember>ΙΩΑΝΝΗΣ ΙΩΑΝΝΙΔΗΣ</Parlmember>: Ολοκληρώνω, κυρία Πρόεδρε.
Αναλάβαμε, λοιπόν, πολύ μεγάλο βάρος και θα συνεχίσουμε αυτήν την προσπάθεια, γιατί χρωστούμε άλλοι στα παιδιά μας, άλλοι στα εγγόνια μας, να ξεπεράσει η χώρα αυτόν τον κίνδυνο και να μην ξαναέρθει ποτέ. 
Ευχαριστώ.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ιωαννίδη.
Το λόγο έχει ο κ. Ιωάννης Ζερδελής.</ChairmanSpeech>
<Speech><Parlmember>ΙΩΑΝΝΗΣ ΖΕΡΔΕΛΗΣ</Parlmember>: Κυρία Πρόεδρε, κυρίες και κύριοι συνάδελφοι, κύριοι Υπουργοί, κατ’ αρχάς θα ήθελα από το Βήμα αυτό να απαντήσω στον Υπουργό Υγείας κ. Άδωνι Γεωργιάδη για όσα είπε σχετικά με το πρόγραμμα της πρωτοβάθμιας φροντίδας υγείας. 
Ο κύριος Υπουργός γύρισε σήμερα, αν δεν κάνω λάθος, από το ταξίδι του στο Καζακστάν στην πόλη Άλμα Άτα. Πρέπει να θυμίσω όμως ότι η Άλμα Άτα είναι ο τόπος όπου συνετελέσθη ένα ιστορικό γεγονός για την παγκόσμια υγεία.  Είναι η Διακήρυξη της Άλμα Άτα, την οποία συναποφάσισαν κορυφαίοι επιστήμονες με παγκόσμιο κύρος και μεγάλο επιστημονικό ανάστημα που συγκεντρώθηκαν εκεί. 
Με απλά λόγια, αυτό που λέει η διακήρυξη είναι, πρώτον, ότι η υγεία είναι αγαθό και δεν είναι εμπόρευμα. Δεύτερον, ότι πρέπει να παρέχεται από τα συστήματα υγείας δωρεάν. Τρίτον, ότι αυτοί που θα την απολαμβάνουν δεν θα έχουν διακρίσεις ανάμεσα στη φυλή, στο φύλο, στο πολίτευμα, στη θρησκεία, στο σεξουαλικό προσανατολισμό και στην ηλικία.  
Φαίνεται από την τοποθέτηση του Υπουργού ότι αυτά δεν τον αγγίζουν. Ας μας επιτρέψει όμως να πούμε ότι αγγίζουν εμάς και μας αγγίζουν βαθιά. Χαρακτηρίζουν και το πρόγραμμά μας για την υγεία, το οποίο ο Υπουργός προσπάθησε να παρουσιάσει ότι είναι ταυτόσημο με την Task Force, κρύβοντας τα σκουπίδια του δικού του προγράμματος κάτω από το χαλί!
Και εξηγούμαι. Όταν, κύριοι συνάδελφοι, αναφερόμαστε στον όρο «οικογενειακός γιατρός», ο κύριος Υπουργός σταματάει σε αυτόν ακριβώς τον όρο, χωρίς να αναφέρεται στο περιεχόμενο και στην ουσία. Δεν αναφέρεται στις συνθήκες εργασίας. Δεν αναφέρεται στην ποιότητα των παρεχομένων υπηρεσιών. Δεν αναφέρεται στη χρηματοδότηση του συστήματος. Δεν αναφέρεται στην καθολικότητα του συστήματος. Δεν αναφέρεται στον έλεγχο του συστήματος. Δεν αναφέρεται σε τίποτα από αυτά τα οποία χαρακτηρίζουν το πρόγραμμά μας. 
Αγαπητοί συνάδελφοι, το 2004 η Νέα Δημοκρατία έκανε ένα πρόγραμμα, διεκδικώντας την εξουσία. Στο κομμάτι για την υγεία κάνει μία διαπίστωση. Η διαπίστωση αυτή είναι ότι η ανθρώπινη αξιοπρέπεια καθημερινά πεθαίνει στους διαδρόμους των νοσοκομείων. Αυτό έγινε το 2004. 
Ας μας δώσει, λοιπόν, ο Υπουργός τα στοιχεία τα οποία έχουμε ζητήσει, σχετικά με τους δείκτες που χαρακτηρίζουν, αξιολογούν και οριοθετούν τα συστήματα υγείας, όπως είναι η βρεφική θνησιμότης, το προσδόκιμο επιβίωσης, η προσβασιμότητα στα συστήματα υγείας και θα δει ότι αυτή η διαπίστωση της Νέας Δημοκρατίας που τώρα υπηρετεί από τη θέση του Υπουργού χρειάζεται μία επικαιροποίηση, η οποία θα λέει ότι η ανθρώπινη αξιοπρέπεια στους διαδρόμους των νοσοκομείων, όχι μόνο πεθαίνει καθημερινά αλλά παραμένει και άταφη και σε τυμπανιαία κατάσταση. 
Κυρίες και κύριοι συνάδελφοι, μετά την απάντηση, θέλω να αναφερθώ στη σημερινή πρόταση μομφής. Είναι δουλειά του Κοινοβουλίου να φτιάχνει νόμους. Οι νόμοι όμως, κύριοι συνάδελφοι, μπορούν να μας πάρουν από το χέρι και να μας οδηγήσουν σε έναν επίγειο παράδεισο. Μπορούν όμως να μετατρέψουν και τη ζωή μας σε κόλαση. 
Και μιας και χθες αναφέρθηκαν κάποιοι συνάδελφοι εδώ από το Βήμα της Βουλής στην παγκόσμια ημέρα κατά του ρατσισμού, θέλω να θυμίσω ότι δεν πρέπει να στεκόμαστε επετειακά στο γεγονός, αλλά να θυμηθούμε ότι ο ρατσισμός είχε νομοθετηθεί. Είχε νομοθετηθεί σε μία χώρα με έναν νόμο, ο οποίος λεγόταν Απαρτχάιντ. Και ο νόμος Απαρτχάιντ είχε ψηφιστεί από μία Βουλή και ήταν νόμιμος.
Θέλω να σας θυμίσω όμως ότι ο νόμος αυτός δεν υπάρχει πια. Έπεσε. Και δεν έπεσε μέσα στο Κοινοβούλιο, έπεσε σε αυτό που υποτιμητικά κάποιοι συνάδελφοι ανέφεραν «πεζοδρόμιο».
Θέλω να σας πω τις ομοιότητες του Απαρτχάιντ με το μνημόνιο: Το Απαρτχάιντ ήταν βαθιά ρατσιστικό, ανήθικο και άδικο. Το μνημόνιο, κύριοι συνάδελφοι, είναι βαθιά ταξικό, ανήθικο και άδικο. Θα είμαι ευτυχής αν θα έχει την ίδια κατάληξη με το Απαρτχάιντ. Σας πληροφορώ ότι η χαρά μου όταν το καταργήσω δεν θα ελαττωθεί καθόλου αν με θεωρήσουν ότι είμαι σε όχημα διαμαρτυρίας ή σε κόμμα ευκαιριακό. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστώ και εγώ. 
Το λόγο έχει ο Υπουργός Οικονομικών κ. Ιωάννης Στουρνάρας.</ChairmanSpeech> 
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρία Πρόεδρε, μισό λεπτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Με συγχωρείτε, κύριε Στουρνάρα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Με συγχωρείτε, κύριε Υπουργέ.
Σας ακούμε, κύριε Βούτση.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Είχαμε ξεκινήσει –το γνωρίζετε, είστε τρεις μέρες στην Έδρα- να μιλάει ένας Υπουργός ή Υφυπουργός κάθε πέντε Βουλευτές. Ύστερα αυτό έγινε ένας Υπουργός προς τέσσερις Βουλευτές. Ύστερα, ένας Υπουργός προς τρεις Βουλευτές. 
Δεν θεωρούμε ότι είναι δίκαιο, όταν υπάρχουν τόσοι εγγεγραμμένοι Βουλευτές, να πηγαίνει ένας προς έναν ή ένας προς δύο. Δεν είναι δυνατόν. Έχουν έρθει όλοι οι Υπουργοί, οι Υφυπουργοί της Κυβέρνησης…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ένας προς δύο πάει τώρα πλέον. Καταλαβαίνετε όμως, από τη στιγμή που μπαίνουν και οι Αρχηγοί των κομμάτων και αυτοί οι άνθρωποι…</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Άνθρωποι είναι και αυτοί, βεβαίως. Και δεν θα το έλεγα αυτό για τον κ. Στουρνάρα που θέλουμε και εμείς να τον ακούσουμε. Να μιλήσει έστω ένας ακόμα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Και, βέβαια, το θεωρώ λογικό να παίρνουν το λόγο τουλάχιστον οι Υπουργοί.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Πόσω μάλλον, αλλά έχουν μιλήσει οι Αναπληρωτές, οι Υφυπουργοί....</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Όχι, εντάξει. Τώρα βλέπω, όμως, ότι αρχίζουν και διαγράφονται οι Αναπληρωτές και οι κύριοι Υφυπουργοί. 
Έχετε το λόγο, κύριε Υπουργέ, για δέκα λεπτά και εσείς.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ευχαριστώ, κυρία Πρόεδρε. 
Κυρίες και κύριοι Βουλευτές, η πρόταση δυσπιστίας που κατέθεσε η Αξιωματική Αντιπολίτευση θέτει ως βασικό της θέμα την ακολουθούμενη οικονομική πολιτική της Κυβέρνησης. Σε αυτήν τη συζήτηση η Αντιπολίτευση προσπάθησε να απαξιώσει την εθνική προσπάθεια των τελευταίων ετών. Η πραγματικότητα όμως δεν μπορεί να αλλοιωθεί. Βρεθήκαμε στο επίκεντρο της μεγαλύτερης παγκόσμιας χρηματοπιστωτικής κρίσης από το 1929 και σταθήκαμε όρθιοι, αν και πολλοί προεξόφλησαν το τέλος μας και την έξοδό μας από την Ευρωζώνη. Πολλοί μάλιστα επένδυσαν στην καταστροφή. Τους διαψεύσαμε. Αυτό οφείλεται κυρίως στην αποφασιστικότητά μας και την ορθότητα των επιλογών μας αλλά και στο νομοθετικό έργο αυτής της Βουλής. 
Δεν πρέπει επίσης να ξεχνάμε ότι, παρά τα σημαντικά λάθη που διεπράχθησαν κατά το παρελθόν, είχαμε προνοήσει κατά την περίοδο της Μεταπολίτευσης να κάνουμε δύο βασικές στρατηγικές επιλογές: Η πρώτη το 1981 ήταν ότι γίναμε κομμάτι της μεγάλης και συνεχώς διευρυνόμενης ευρωπαϊκής οικογένειας. Η δεύτερη το 2001 ήταν ότι γίναμε κομμάτι του πυρήνα της οικογένειας αυτής που είναι η Ευρωζώνη. Χάρη σε αυτές τις δυο στρατηγικές επιλογές η Ελλάδα εξασφάλισε –έστω και καθυστερημένα- τη στήριξη των Ευρωπαίων εταίρων της και στάθηκε εν τέλει όρθια, κυρίως χάρη στις θυσίες του ελληνικού λαού που έχουν απτά αποτελέσματα. 
Από τότε που ξεκίνησε η κρίση η Ελλάδα έχει κάνει τεράστια προσαρμογή στα λεγόμενα «δίδυμα ελλείμματα». Αναφέρομαι στο πρωτογενές έλλειμμα του κράτους και στο έλλειμμα του ισοζυγίου τρεχουσών συναλλαγών. Προς το τέλος της προηγούμενης δεκαετίας και τα δυο αυτά ελλείμματα ξεπερνούσαν το 10% του ΑΕΠ –χονδρικά είκοσι δισεκατομμύρια το καθένα- και συνέβαλαν καθοριστικά στο ξέσπασμα της κρίσης. Σήμερα έχουν πλήρως εξαλειφθεί. 
Επίσης, σε επίπεδο ανταγωνιστικότητας έχουμε καλύψει σε όρους σχετικού κόστους εργασίας ανά μονάδα προϊόντος κυριολεκτικά όλη την απώλεια που είχαμε από τότε που μπήκαμε στο ευρώ μέχρι το 2009. 
Από το 2009 μέχρι σήμερα ο αντίστοιχος δείκτης ανταγωνιστικότητας έχει βελτιωθεί κατά 20%. Πέρυσι τέτοιον καιρό είχαμε έλλειμμα στο ισοζύγιο τρεχουσών συναλλαγών περίπου 3,7 δισεκατομμύρια ευρώ. Σήμερα έχουμε πλεόνασμα την αντίστοιχη περίοδο και στο τέλος του έτους περιμένουμε το ισοζύγιο να είναι περίπου μηδενικό, όπως και για το επόμενο έτος. 
Παράλληλα, η Ελλάδα έχει για πρώτη φορά μετά από σαράντα χρόνια αρνητικό πληθωρισμό και τον χαμηλότερο στην Ευρωζώνη. Αυτό συμβάλλει τόσο στη βελτίωση του διαθεσίμου εισοδήματος των πολιτών αυτής της χώρας όσο και στη βελτίωση της ανταγωνιστικότητας. 
Στο δημοσιονομικό τομέα έχουμε ήδη καλύψει, σήμερα που μιλάμε, το 80% της απαιτούμενης προσπάθειας που ορίζεται σε όρους πρωτογενούς αποτελέσματος στο χρονικό ορίζοντα 2009 – 2016. 
Το πρωτογενές αποτέλεσμα του κράτους, αυτό δηλαδή που ονομάζουμε γενική κυβέρνηση, έχει βελτιωθεί από το 2009 μέχρι σήμερα περισσότερο από είκοσι δισεκατομμύρια ευρώ, 10% του ΑΕΠ. 
Επίσης, ακόμα πιο σημαντικό είναι το γεγονός ότι, με βάση τις εκτιμήσεις για το τρέχον έτος, το κυκλικά διορθωμένο πρωτογενές πλεόνασμα της γενικής κυβέρνησης, δηλαδή το πρωτογενές πλεόνασμα υπολογισμένο σε επίπεδο προϊόντος πλήρους απασχόλησης, κυμαίνεται ανάλογα με τη μέθοδο που χρησιμοποιείται μεταξύ 4% και 6% του ΑΕΠ. Η δε αντίστοιχη βελτίωση με τον ίδιο τρόπο από το 2009 μέχρι σήμερα ανέρχεται σε περίπου 19% του ΑΕΠ. Το μέγεθος αυτής της προσαρμογής από το 2009 μέχρι σήμερα είναι ιστορικά πρωτοφανές για χώρες-μέλη της Ευρωπαϊκής Ένωσης και του ΟΟΣΑ.
Η επίτευξη πρωτογενούς πλεονάσματος στον κρατικό προϋπολογισμό ήδη από φέτος είναι μία θετική έκπληξη, δεδομένου ότι πολλοί θεωρούσαν ότι η Ελλάδα δεν θα επιτύχει αυτόν το στόχο.
Θα ήθελα εδώ να υπενθυμίσω σε όλους όσοι μού προσάπτουν ότι κάνω υπεραισιόδοξες προβλέψεις ότι ήταν μόλις 17 Ιανουαρίου όταν, με δημόσια δήλωσή μου, είχα προβλέψει ότι ήδη από φέτος θα καταγράφαμε πρωτογενές πλεόνασμα κοντά στο 0,4% του ΑΕΠ και είχα πει «περιμένετε να δείτε το αποτέλεσμα». Τότε δέχτηκα σφοδρή κριτική από την Αντιπολίτευση. Σήμερα τα στοιχεία επαληθεύουν περισσότερο απ’ αυτό που είχα πει αυτή μου την πρόβλεψη. 
Οι προβλέψεις μας δεν στοχεύουν να ωραιοποιήσουν την κατάσταση. Είναι απόλυτα ρεαλιστικές με βάση την πρόοδο που προβλέπουμε να επιτυγχάνεται μέρα με την ημέρα, μήνα με το μήνα στα μεγέθη της ελληνικής οικονομίας. Και αυτό το αναγνωρίζουν πλήρως οι διεθνείς αγορές χρήματος και κεφαλαίου. Δεν χρειάζεται να πω πολλά, ένα μόνο κρίσιμο μέγεθος θα αναφέρω, που έχει να κάνει με το πόσο γρήγορα μπορούμε να επανέλθουμε στις αγορές. 
Η επιτοκιακή διαφορά, δηλαδή το spread, του δεκαετούς ομολόγου είναι κάτω από τις εξακόσιες πενήντα μονάδες βάσης σήμερα από τρεις χιλιάδες μονάδες βάσης που ήταν όταν ανέλαβε αυτή η Κυβέρνηση. Αυτό είναι το αποτέλεσμα της τεράστιας προσπάθειας που καταβάλλει ο ελληνικός λαός, που δίνει τη δυνατότητα στην Κυβέρνησή του να διαπραγματεύεται χωρίς λεονταρισμούς, να επιζητά και να επιτυγχάνει όρους επωφελείς για τους πολίτες αυτής της χώρας.
Χαίρομαι ιδιαίτερα που μετά από τόσες μεγαλοστομίες ο Αρχηγός της Αξιωματικής Αντιπολίτευσης αποφάσισε να υιοθετήσει -στο εξωτερικό βέβαια, αλλά όχι στο εσωτερικό- σχέδιο παραμονής και όχι σχέδιο εθελούσιας εξόδου από την Ευρωζώνη, κάτι που δεν απέκλειε μέχρι πρότινος. Άλλες όμως συνιστώσες του κόμματός του περί άλλα τυρβάζουν. Και εδώ είναι το πρόβλημα. Φαίνεται να τον αμφισβητούν σε αυτό που είπε. Άραγε, αυτός είναι ο πραγματικός λόγος για τον οποίο έκανε την πρόταση μομφής; 
Σήμερα η Ελλάδα ακολουθεί ένα φιλόδοξο πρόγραμμα δημοσιονομικής προσαρμογής, που στόχο έχει να καταστήσει βιώσιμα τα δημόσια οικονομικά της χώρας σε μόνιμη βάση. Είναι ένα φιλόδοξο πρόγραμμα διαρθρωτικής προσαρμογής, το οποίο βελτιώνει την ανταγωνιστικότητα των εγχωρίως παραγομένων αγαθών και υπηρεσιών, αυξάνοντας έτσι τις εξαγωγές και υποκαθιστώντας εισαγωγές αγαθών και υπηρεσιών, σε τελευταία ανάλυση μειώνοντας το εξωτερικό χρέος και την εξάρτηση από το εξωτερικό.
Τέλος, ακολουθεί ένα φιλόδοξο πρόγραμμα ιδιωτικοποιήσεων και αξιοποίησης της δημόσιας περιουσίας, προκειμένου να προσελκύσει ξένες επενδύσεις, να δημιουργήσει νέες θέσεις εργασίας και νέες πηγές αναπτυξιακής δυναμικής, αλλά και να συμβάλει στη μείωση του δημοσίου χρέους. Αυτό το πρόγραμμα ιδιωτικοποιήσεων κάποιοι το ονομάζουνε ξεπούλημα, χωρίς όμως καμμία τεκμηρίωση, χωρίς να έχουν αποφασίσει οι ίδιοι αν θέλουν ή δεν θέλουν ιδιωτικές επενδύσεις, ανάπτυξη και θέσεις εργασίας. Ευαγγελίζονται την ακύρωση του προγράμματος που είναι η βασική πηγή προσέλκυσης των ξένων επενδύσεων, και μάλιστα απειλούν και τους ξένους επενδυτές. Αυτά δεν είναι συνεπή με την παραμονή της χώρας μας στην Ευρωζώνη.
Παρ’ όλα αυτά, τους τελευταίους μήνες η πρόοδος του προγράμματος αποκρατικοποιήσεων έχει σαφώς βελτιωθεί. Έως σήμερα το πρόγραμμα έχει αποφέρει στο ελληνικό δημόσιο έσοδα ύψους περίπου 3,5 δισεκατομμυρίων ευρώ, από τα οποία περίπου 2 δισεκατομμύρια ευρώ έχουν εισπραχθεί.
Τώρα, στο δημοσιονομικό τομέα και για την τόνωση των δημοσίων εσόδων και για την καταπολέμηση της φοροδιαφυγής και της φοροαποφυγής έχουμε προχωρήσει στην πλήρη αναμόρφωση του φορολογικού συστήματος. Πολλοί μιλούν για φορολογική μεταρρύθμιση. Αυτή έχει ήδη γίνει. Σε θεσμικό επίπεδο υιοθετήθηκαν οι σύγχρονοι και δραστικά απλοποιημένοι, κατά 70%, Κώδικες Φορολογίας Εισοδήματος και Φορολογικής Απεικόνισης Συναλλαγών, ενώ εισήχθη για πρώτη φορά ο νέος Κώδικας Φορολογικής Διαδικασίας. 
Το πιο δυνατό σημείο αυτού του κώδικα είναι ότι καταργεί το χάος της πολυνομίας με τους εκατοντάδες νόμους, αποφάσεις και εγκυκλίους. Αντί αυτών έχουμε πλέον ένα νόμο με απλές διαδικασίες για την υποβολή, τον έλεγχο, την είσπραξη, τη λήψη μέτρων και την τιμωρία των φοροφυγάδων.
Παράλληλα, υποβλήθηκαν φέτος οι πρώτοι σοβαροί φάκελοι τεκμηρίωσης, που ανταποκρίνονται σε διεθνή πρότυπα και πρακτικές, χάρη στη νέα νομοθεσία για τις ενδοομιλικές συναλλαγές και τον έλεγχό τους.
Η νέα φορολογική διοίκηση περιλαμβάνει εκατόν δεκαεννέα αναβαθμισμένες δημόσιες οικονομικές υπηρεσίες (ΔΟΥ), έναντι των διακοσίων ογδόντα οκτώ που είχαμε στο παρελθόν. Μέσα από τη διαδικασία των συγχωνεύσεων εξοικονομήσαμε ήδη περίπου 5 εκατομμύρια ευρώ από τα λειτουργικά κόστη, ενώ καταφέραμε να μειώσουμε και τα μισθώματα αρκετών κτηρίων ΔΟΥ κατά περίπου 50%.
Παράλληλα, για την εξυπηρέτηση των πολιτών, εγκαταστήσαμε το νέο «TAXIS» σε όλες τις ΔΟΥ. Φέτος εφαρμόστηκε για πρώτη φορά η υποχρεωτική ηλεκτρονική υποβολή φορολογικών δηλώσεων. Οι φορολογούμενοι έχουν πρόσβαση πλέον σε περισσότερες από πενήντα διαδικτυακές υπηρεσίες του «TAXIS NET» και μπορούν να εκτελέσουν σήμερα περίπου τις μισές πληρωμές μέσω τραπεζών και μέχρι το τέλος του τρέχοντος έτους το σύνολό τους. Απώτερος στόχος μας είναι ο φορολογούμενος να μη χρειάζεται να βρίσκεται σε επαφή με τη φορολογική διοίκηση, παρά μόνο σε εξαιρετικές περιπτώσεις. 
Μέχρι το τέλος του 2013 θα ολοκληρωθεί και η εγκατάσταση του «ELENXIS» και στις εξήντα μία ΔΟΥ που έχουν επιφορτιστεί με το φορολογικό έλεγχο. Με αυτό τον τρόπο, οι εν λόγω ΔΟΥ, τα πέντε εξειδικευμένα κέντρα ελέγχου και το ΣΔΟΕ θα αποτελούν ένα συνεκτικό δίκτυο κατά της φοροδιαφυγής και φοροαποφυγής. Σήμερα αυτό το δίκτυο αριθμεί πλέον των δύο χιλιάδων ελεγκτών βεβαίωσης και αναγκαστικής είσπραξης εσόδων, τη στιγμή που πριν από δεκαπέντε μήνες αριθμούσε περί τους εξακόσιους μόνο. 
Αποτέλεσμα όλων αυτών είναι ότι έχουμε πλέον τη δυνατότητα να αντιμετωπίσουμε με αποτελεσματικότητα τη φοροδιαφυγή, μέσα από στοχευόμενους ελέγχους σε ειδικές κατηγορίες ελεγχόμενων, όπως οι φορολογούμενοι που έστειλαν εμβάσματα την περίοδο 2009-2012. Όσοι βρίσκονταν έως σήμερα στο απυρόβλητο έχουν αρχίσει να ελέγχονται και δεν θα σταματήσουμε μέχρι να ελεγχθούν όλοι. Γι’ αυτό δώσαμε προσφάτως διετή παράταση της παραγραφής του δικαιώματος του δημοσίου για ελέγχους σε λίστες του εξωτερικού, από αυτές, δηλαδή, που έχουν προέλθει με ανταλλαγή πληροφόρησης. 
Αποτέλεσμα όλων αυτών, αλλά και του γεγονότος ότι η ύφεση είναι αρκετά πιο ήπια απ’ ό,τι αναμέναμε στην αρχή του έτους, είναι ότι έχει ανατραπεί πλήρως η εικόνα των φορολογικών εσόδων. Θέλω να το τονίσω αυτό. Εκεί που υπήρχε σημαντική υστέρηση τους πρώτους έξι μήνες του έτους, στο δεκάμηνο Ιανουαρίου-Οκτωβρίου τα έσοδα έχουν ξεπεράσει τον αντίστοιχο στόχο κατά 300 περίπου εκατομμύρια ευρώ. 
Ταυτόχρονα, έχει ξεκινήσει η αναδιοργάνωση του δικτύου των τελωνειακών υπηρεσιών, καθώς και η ηλεκτρονικοποίηση των διαδικασιών του διασυνοριακού και του εξαγωγικού εμπορίου. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Την ανοχή σας, κυρία Πρόεδρε, για λίγο.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Την έχετε, κύριε Υπουργέ.</ChairmanSpeech> 
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ήδη, από τη διαδικασία αυτή η Ελλάδα κέρδισε οκτώ θέσεις στη διεθνή κατάταξη. Κατατάσσεται πλέον στην πεντηκοστή δεύτερη θέση, από την εξηκοστή που ήταν πέρυσι, με βάση την πρόσφατη έκθεση «Doing Business Report» του 2014 της Παγκόσμιας Τράπεζας. 
Για όσους θεωρούν ότι έχουμε μείνει πίσω σε διαρθρωτικές αλλαγές  -γιατί πολλοί στο εξωτερικό και στο εσωτερικό το λένε αυτό- τους παραπέμπω στην έκθεση του ΟΟΣΑ με τίτλο «Οδεύοντας προς την Ανάπτυξη- Going for Growth», που εκδόθηκε τον Φεβρουάριο του τρέχοντος έτους, σύμφωνα με την οποία η Ελλάδα πρωταγωνιστεί στις διαρθρωτικές αλλαγές από το 2009 μέχρι σήμερα. Δεν είναι καθόλου τυχαία, λοιπόν, η βελτίωση της ανταγωνιστικότητας κατά 20% από το 2009 μέχρι σήμερα, την οποία ήδη σας ανέφερα. 
Κυρίες και κύριοι Βουλευτές, σήμερα περισσότερο από ποτέ χρειαζόμαστε ένα νέο αναπτυξιακό πρότυπο, εξωστρεφές, με έμφαση στις εξαγωγές και τις επενδύσεις. Τις επόμενες εβδομάδες θα παρουσιαστούν οι κεντρικοί άξονες αυτού του νέου αναπτυξιακού προτύπου, καθώς και οι βασικοί κλάδοι και τομείς πάνω στους οποίους θα στηριχθεί. 
Σήμερα όσο ποτέ χρειαζόμαστε ένα μικρότερο αλλά και πιο αποτελεσματικό κράτος, υψηλής ποιότητας δημόσια παιδεία και υγεία, αποτελεσματικό κοινωνικό κράτος, με στόχευση όμως των κοινωνικών δαπανών με εισοδηματικά κριτήρια και σε εκείνους που πραγματικά έχουν ανάγκη, κοινωνική ασφάλιση, δημόσια έργα με αναπτυξιακά οφέλη για όλη την επικράτεια. 
Για να τα επιτύχουμε όμως όλα αυτά, απαιτείται και είναι συνταγματική επιταγή ο καθένας να συμβάλει ανάλογα με τις δυνατότητές του μέσω ενός αποτελεσματικού και δίκαιου φορολογικού συστήματος και δεν υπάρχει πιο δίκαιος φόρος από αυτόν της ακίνητης περιουσίας.
Όλες οι προηγμένες χώρες -και ακόμα περισσότερο οι αγγλοσαξονικές, που είναι η Μέκκα του καπιταλισμού- στηρίζονται σε τέτοιους φόρους. 
Με τη νομοθετική πρωτοβουλία για τον Ενιαίο Φόρο Ακινήτων που θέσαμε υπό διαβούλευση, επιδιώκεται ο εξορθολογισμός και η άρση των προβλημάτων του προηγούμενου έκτακτου φορολογικού καθεστώτος, διευρύνοντας τη φορολογική βάση και κατανέμοντας το φορολογικό βάρος των ακινήτων δικαιότερα σε περισσότερους φορολογούμενους. 
Με δεδομένο το δημοσιονομικό στόχο του Ενιαίου Φόρου Ακινήτων και με τη συνδρομή των κυβερνητικών εταίρων, αναζητούμε τη βέλτιστη κατανομή της φορολογικής επιβάρυνσης. 
Η ολοκλήρωση –γιατί σας είπα στην αρχή ότι έχουμε τελειώσει το 80% της δημοσιονομικής προσαρμογής- του υπόλοιπου 20% αυτής της προσαρμογής που απομένει μέχρι το 2016 δεν θα προέλθει από οριζόντια δημοσιονομικά μέτρα. Αυτά έχουν εξαντλήσει τις δυνατότητές τους και το αποδέχονται πλέον όλοι. Θα προέλθει κυρίως από την ανάκαμψη και ανάπτυξη της οικονομίας μετά τη βαθιά, εξάχρονη, ύφεση. Ήδη για του χρόνου προβλέπουμε μικρό αλλά θετικό ρυθμό οικονομικής ανάπτυξης μετά από έξι χρόνια αρνητικών ρυθμών. 
Επίσης, από τη φορολογική συμμόρφωση ήδη έχουμε τα πρώτα αποτελέσματα, από στοχευμένες περικοπές δαπανών σε υποτομείς της γενικής κυβέρνησης, από την αναδιάρθρωση και εξυγίανση δημοσίων επιχειρήσεων και οργανισμών, από τη συνέχιση των μεταρρυθμίσεων και των διαρθρωτικών προσαρμογών που αποβλέπουν σε ένα σύγχρονο δημόσιο τομέα και, τέλος, από την άρση των ποικίλων εμποδίων στη λειτουργία του ανταγωνισμού στις αγορές αγαθών και υπηρεσιών. 
Αυτές οι μεταρρυθμίσεις χρειάζονται την ψήφο εμπιστοσύνης της ελληνικής Βουλής και είμαι βέβαιος ότι θα τη λάβουν. 
Ευχαριστώ πολύ. 
(Χειροκροτήματα)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ. 
Ο κ. Στέφανος Σαμοΐλης έχει το λόγο.</ChairmanSpeech> 
<Speech><Parlmember>ΣΤΕΦΑΝΟΣ ΣΑΜΟΪΛΗΣ</Parlmember>: Ευχαριστώ, κυρία Πρόεδρε. 
Παρακολούθησα με ιδιαίτερο ενδιαφέρον την τοποθέτηση του Προέδρου του ΠΑΣΟΚ κ. Βενιζέλου, ο οποίος μιλούσε επί μισή ώρα. Δύο είναι οι αγωνίες του, χαρακτηριστικές. Η μία είναι το πότε –και μετράει και τις μέρες, «είκοσι πέντε ημέρες», λέει, σήμερα- θα κατατεθεί η εξεταστική για τα υποβρύχια και η δεύτερη αγωνία του Προέδρου του ΠΑΣΟΚ είναι να μάθει σε ποιο χώρο ανήκει, αν είναι Κεντροαριστερά. Ο κ. Κουβέλης τού απάντησε, βέβαια, ότι δεν είναι. 
Εγώ θα πω και κάτι επιπλέον, κύριοι συνάδελφοι του ΠΑΣΟΚ, ότι είστε γρανάζι της Δεξιάς. Αυτή είναι η πραγματικότητα. Όλα τα άλλα λόγια τα οποία είπε ο Πρόεδρός σας επί μισή ώρα πραγματικά ήταν αέρας κοπανιστός, θα έλεγα. 
Όσον αφορά τώρα τις επιτυχίες του Υπουργού Οικονομικών και της Κυβέρνησης. Κατ’ αρχάς, το πρωτογενές πλεόνασμα είναι οι άνεργοι, στους οποίους προσθέτετε και άλλους άνεργους με τις νέες απολύσεις, για να λύσετε το πρόβλημα της ανεργίας, είναι οι περικοπές στην υγεία, στις κοινωνικές παροχές και στην παιδεία. 
Αυτό είναι το πρωτογενές πλεόνασμα, κύριε Υπουργέ. Δεν θα έπρεπε να είστε καθόλου, μα καθόλου, περήφανος για τέτοιου είδους πρωτογενή πλεονάσματα. 
Από την άλλη, πρέπει να δείτε ότι τα τελευταία στατιστικά στοιχεία της ΕΛΣΤΑΤ μιλούν για αποβιομηχάνιση της χώρας σε τραγικό βαθμό. Πώς είναι δυνατόν να μας λέτε ότι μία χώρα σε ύφεση, μία χώρα με ρυθμούς αποβιομηχάνισης, μία χώρα με ανοδικούς ρυθμούς ανεργίας θα έχει πρωτογενή πλεονάσματα και ανάπτυξη; Αυτά πραγματικά είναι όνειρα ή θα έλεγα καλύτερα ότι είναι ένα μεγάλο, μα μεγάλο, ψέμα. 
Επίσης, ήρθε η κυρία Υπουργός Τουρισμού να μας μιλήσει για τις νομοθετικές μεταρρυθμίσεις για την ενίσχυση της επιχειρηματικότητας.
Θυμάμαι χαρακτηριστικά σε μία συνεδρίαση της Επιτροπής Περιφερειών τον Γενικό Γραμματέα του Υπουργείου να απορεί και να λέει «μα, γιατί δεν έχουμε συμμετοχή στα προγράμματα έξυπνης επιχειρηματικότητας;». 
Διότι, κύριοι της Κυβέρνησης, της δικομματικής Κυβέρνησης, έχετε διαλύσει την επιχειρηματικότητα. Στην Κέρκυρα –που είναι η εκλογική μου περιφέρεια- μπαίνουν δύο λουκέτα την ημέρα στα καταστήματα. 
Επίσης, αναφέρθηκε η Υπουργός Τουρισμού στο χωροταξικό του τουρισμού. «Σύγχρονες βάσεις», λέει, «για την επόμενη εικοσαετία». Οι «σύγχρονες βάσεις» είναι ποιες; Να περιλαμβάνουμε περιοχές ιδιαίτερου φυσικού κάλλους, περιοχές αρχαιολογικού ενδιαφέροντος, μέσα στην επένδυση; 
Επίσης, η κυρία Υπουργός μίλησε για το ΕΣΠΑ. «Έχουμε» λέει «και το ΕΣΠΑ». Και άλλοι Υπουργοί και άλλοι ομιλητές επίσης αναφέρθηκαν στο ΕΣΠΑ.
Για ποιο ΕΣΠΑ, κύριοι της Κυβέρνησης; Για ένα ΕΣΠΑ «παγωμένο»; Εδώ και τρία χρόνια δεν κινείται φύλλο. ΄Όταν έχετε αναγκάσει και τους μικρούς και μεσαίους εργολάβους, που υλοποιούν τα έργα στην περιφέρεια, να μην έχουν ασφαλιστική και φορολογική ενημερότητα και να μην μπορεί να παραχθεί έργο; 
Πώς θα παραχθεί έργο από το ΕΣΠΑ, όταν οι «φαντάροι», οι «στρατιώτες» υλοποίησης των έργων -που είναι οι τεχνικοί, οι τεχνικές υπηρεσίες της πρωτοβάθμιας και δευτεροβάθμιας τοπικής αυτοδιοίκησης, την οποία διαλύετε με μείωση των πόρων- δεν υφίστανται; 
Αυτά πράγματι είναι όνειρα θερινής νυκτός ή καλύτερα είναι ένα μεγάλο ψέμα.
Από την άλλη, ήρθε ο συμπατριώτης μου, ο Υπουργός Δημόσιας Τάξης, και θυμάμαι τότε που είχε κάνει την επέμβαση στη βίλα «Αμαλία» και έλεγε ότι θα πάρει τη βίλα «Αμαλία» για να την παραδώσει στον Έλληνα πολίτη. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Έχει χτίσει πόρτες και παράθυρα, κύριοι της Κυβέρνησης. Εκεί είναι η βίλα «Αμαλία», με χτισμένες πόρτες και παράθυρα. Αυτό κάνετε. Πραγματικά διαλύετε τη χώρα. 
Ευχαριστώ πάρα πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε και εμείς. 
Το λόγο έχει ο Βουλευτής του Πανελλήνιου Σοσιαλιστικού Κινήματος κ. Δημήτριος Κρεμαστινός.</ChairmanSpeech>
<Speech><Parlmember>ΔΗΜΗΤΡΙΟΣ ΚΡΕΜΑΣΤΙΝΟΣ</Parlmember>: Κύριε Πρόεδρε, κυρίες και κύριοι Βουλευτές, πράγματι η πρόταση δυσπιστίας προς την Κυβέρνηση δεν περιορίζεται μόνο στην Κυβέρνηση. Θέτει δυστυχώς ένα μεγάλο θέμα, της αξιοπιστίας όλου του πολιτικού συστήματος, συμπεριλαμβανομένου και του μιντιακού συστήματος. 
Πράγματι, εάν συζητήσετε με τον απλό πολίτη θα σας ρωτήσει: Τι πραγματικά συμβαίνει; Γιατί το 2008 η τότε κυβέρνηση όχι μόνο δεν αντιλήφθηκε την παγκόσμια οικονομική κρίση, αλλά διαβεβαίωνε ότι το θέμα δεν αφορά την Ελλάδα και ότι οι τράπεζες είναι θωρακισμένες και δεν έχουν να φοβηθούν τίποτα; Πού ήταν τότε οι οικονομολόγοι -οι οποίοι ατέλειωτες ώρες, μετά την κρίση συμβουλεύουν τους πάντες και τα πάντα- να προειδοποιήσουν για το επερχόμενο οικονομικό «τσουνάμι»; Γιατί το 2009 δεν αντελήφθη τίποτα η τότε ηγεσία του ΠΑΣΟΚ και με προεκλογικό σύνθημα ουσιαστικά τις παροχές κέρδισε εκείνες τις εκλογές; Και το τρίτο «γιατί» είναι: Γιατί και η Νέα Δημοκρατία, που μετείχε στην κυβέρνηση Παπαδήμου και γνώριζε άριστα το τι συμβαίνει από πλευράς οικονομίας, με το Ζάππειο 1, το Ζάππειο 2, το Ζάππειο 3 ενεφανίσθη στις εκλογές και πήρε την πρώτη θέση; Το δις εξαμαρτείν ουκ ανδρός σοφού. Το τρις;
Γιατί και οι οικονομολόγοι του ΣΥΡΙΖΑ γνωρίζουν ότι σήμερα, χωρίς πραγματικό πρωτογενές πλεόνασμα, χωρίς ανταγωνιστικότητα, χωρίς εξαγωγές δεν μπορεί να υπάρξουν παροχές. Άρα, λοιπόν, πώς είναι δυνατόν ο πολίτης να πιστέψει ότι κάτι θα γίνει μετά τις εκλογές, όποτε αυτές γίνουν; Γι’ αυτό αντιδρά. 
Αντέδρασε δύο φορές. Την πρώτη φορά δεν έδωσε σε κανένα κόμμα ποσοστό πάνω από 20%. Όλα τα κόμματα είχαν ποσοστό κάτω από 20%. Και όταν τον προκάλεσαν τα κόμματα να δώσει αυτοδυναμία, δεν έδωσε σε κανένα κόμμα ποσοστό πάνω από 30%. Οι δημοσκοπήσεις από τότε μέχρι σήμερα επαναλαμβάνουν τα ίδια αποτελέσματα. Τι συμβαίνει, λοιπόν; Δεν πρέπει όλοι να διερωτηθούν; Δεν πρέπει να διερωτηθούν όλες οι παρατάξεις και όλες οι πλευρές; 
Γι’ αυτό και τη σημερινή πρόταση δυσπιστίας του ΣΥΡΙΖΑ θα πρέπει να την δουν όλοι, και ιδίως ο ΣΥΡΙΖΑ, με μεγάλο προβληματισμό. Οι πολίτες γνωρίζουν ότι η Γερμανία δεν είναι εύκολο να πει ναι στα δίκαια αιτήματά μας, γιατί πρέπει να πει ναι σε όλο τον ευρωπαϊκό Νότο, από την Ελλάδα και την Κύπρο μέχρι την Ισπανία και αυτό το ναι δεν μπορεί εύκολα να το πει. 
Για να διεκδικήσουμε, λοιπόν, αυτά που είπε το SPD στις τελευταίες εκλογές, θα πρέπει μια κυβέρνηση, ευρύτερη απ’ αυτήν που υπάρχει σήμερα, να μιλάει την ίδια γλώσσα, για να διεκδικήσει πραγματικά ένα σχέδιο Μάρσαλ και να οδηγήσει τη χώρα σε ανάπτυξη ευρωπαϊκού και όχι τριτοκοσμικού τύπου, αυτήν την οποία το Διεθνές Νομισματικό Ταμείο εφαρμόζει σε όλες τις χώρες. 
Πράγματι σ’ αυτό το σημείο οι ευθύνες όλων είναι τεράστιες, γιατί η χώρα εκτός από τη σελίδα της δυστυχίας που βιώνει σήμερα, αρχίζει δυστυχώς να βιώνει και τη σελίδα του αίματος. Σήμερα ο Υπουργός Δημόσιας Τάξεως είπε σε μια μεγάλη εφημερίδα πως ανησυχεί ότι το αίμα δεν έχει σταματήσει. 
Αντιλαμβάνεστε, κύριε Πρόεδρε και κύριοι Βουλευτές, τι σημαίνει αυτό; Δεν πρέπει αυτό να το δει η Βουλή και τα κόμματα με τη δέουσα προσοχή; Σ’ αυτό το σημείο οι ευθύνες όλων είναι τεράστιες, μηδενός εξαιρουμένου. Βεβαίως, οι διχαστικές ενέργειες, από οποιαδήποτε πλευρά κι αν προέρχονται, δεν πρέπει κατά κάποιον τρόπο να γίνουν αποδεκτές. Αντίθετα ο κόσμος, ο απλός πολίτης στο διάλογο που κάνουμε μαζί του, μας λέει ότι ζητά περισσότερη ομοψυχία και ενότητα. Η ομοψυχία και η ενότητα, όμως, γίνονται με πράξεις και όχι με λόγια. 
Σε μια χώρα, λοιπόν, όπου η ανεργία των νέων ξεπερνά το 60%, της οποίας τα δυο μεγάλα πανεπιστήμια είναι ακόμα κλειστά, όπου οι άστεγοι και οι πεινασμένοι αυξάνουν κάθε ημέρα, αντιλαμβάνεστε ότι η ευθύνη όλου του πολιτικού κόσμου και όλων των παρατάξεων είναι τεράστια και κανένας δεν μπορεί πια να πει ότι η ευθύνη ανήκει μόνο στον άλλο. 
Αντίθετα, θα πρέπει να πούμε ότι πατριώτης και πατριωτισμός δεν είναι αυτό που κλασικά πιστεύαμε, το να κατεβάσουμε τη σημαία από την Ακρόπολη, που για την εποχή εκείνη ήταν μεγάλος πατριωτισμός. Σήμερα πατριωτισμός είναι να εργαστούν όλοι για μια ανάπτυξη ευρωπαϊκού και όχι τριτοκοσμικού τύπου. Τότε η χώρα θα δει πραγματικά καλύτερες μέρες.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Κρεμαστινέ. 
Το λόγο έχει ο Υπουργός Δικαιοσύνης κ. Αθανασίου.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε. 
Κυρίες και κύριοι συνάδελφοι, καλούμεθα σήμερα να αποφασίσουμε επί της πρότασης δυσπιστίας των συναδέλφων του ΣΥΡΙΖΑ, την οποία κατέθεσαν σύμφωνα με τη διάταξη του άρθρου 142 του Κανονισμού της Βουλής. 
Η πρόταση αυτή στηρίζεται σε δυο αιτιάσεις. Η πρώτη αιτίαση αναφέρεται στις παραβιάσεις της δημοκρατικής νομιμότητος, με αφορμή την εκκένωση του κτηρίου της ΕΡΤ, και η δεύτερη αναφέρεται στην οικονομική πολιτική της Κυβέρνησης. Για το δεύτερο ζήτημα απήντησαν ήδη επαρκώς αρκετοί συνάδελφοι και θα αναφερθούν κι άλλοι, αρμοδιότεροι εμού.
Εγώ θα αναφερθώ στο πρώτο ζήτημα, στη δήθεν παραβίαση της δημοκρατικής νομιμότητας από την Κυβέρνηση, με αφορμή το κλείσιμο της ΕΡΤ και ό,τι επακολούθησε.
Θα αναφερθώ, δηλαδή, στη δημοκρατία και τη νομιμότητα, όπως την αντιλαμβάνομαι και όπως έγιναν αντιληπτές οι έννοιες αυτές στην περίπτωση της ΕΡΤ, αλλά και για τον τρόπο με τον οποίο τις αντιλαμβάνονται στον ΣΥΡΙΖΑ. 
Κυρίες και κύριοι συνάδελφοι, «ένας νόμος που πραγματικά υπάρχει είναι νόμος, έστω κι αν τύχει να μη μας αρέσει ή έστω κι αν διαφέρει από το πρότυπο βάσει του οποίου καθορίζουμε αν θα τον επιδοκιμάσουμε ή θα τον αποδοκιμάσουμε», έγραφε ο μεγάλος θεωρητικός της νομικής επιστήμης Τζων ΄Οστιν περίπου στα μέσα του 19ου αιώνα. 
Η αρχή αυτή, που δεν είναι πρωτοφανέρωτη, διαπερνά τη λειτουργία του δημοκρατικού πολιτεύματος. Στη δημοκρατία επικρατεί ο νομικός θετικισμός και κορυφαία εκδήλωσή του είναι το ίδιο το Σύνταγμα. Οι νόμοι του κράτους ψηφίζονται από τη δημοκρατική πλειοψηφία, υπακούουν στο Σύνταγμα και ερμηνεύονται με βάση το Σύνταγμα. 
Επομένως οι νόμοι που θεσπίζονται ως άνω υπάρχουν για να εφαρμόζονται έναντι όλων. Καθήκον της πολιτείας και της δικαιοσύνης είναι να τους εφαρμόζει έναντι όλων απαρέγκλιτα. 
Συνακόλουθα, είναι λάθος να συγχέεται το δίκαιο όπως είναι με το δίκαιο όπως θα έπρεπε να είναι. Το δίκαιο όπως είναι ισχύει και είναι δεσμευτικό για όλους, οι οποίοι, με γνώμονα το δίκαιο όπως θα έπρεπε να είναι, το μόνο που μπορούν να επιδιώξουν είναι την τροποποίηση των ανεπιθύμητων κανόνων, που πάντως -όσο δεν τροποποιούνται-, ισχύουν και εφαρμόζονται, επισύροντες και τις κυρώσεις της μη συμμόρφωσης με αυτούς. 
Σας λέω αυτά τα βασικά πράγματα, τα οποία σε πολλούς μπορεί να φαντάζουν κοινοτοπίες, μιας κι έτσι λειτουργούσε κι έτσι λειτουργεί η δημοκρατία, η οποία μπορεί να μην είναι το πολίτευμα που μας πηγαίνει στον παράδεισο, είναι όμως το πολίτευμα που μας αποτρέπει από το να βρεθούμε στην κόλαση. 
Ωστόσο, στην Ελλάδα του 2013 μαθαίνουμε ότι πολλά από τα πράγματα που θεωρούσαμε αυτονόητα ίσως δεν είναι πλέον. Στην Ελλάδα του 2013 υπάρχουν πολιτικές δυνάμεις που θεωρούν ότι ο καθένας μπορεί να κάνει ό,τι θέλει, όταν θεωρεί ότι αδικείται. Αντίθετα, όταν η πολιτεία εφαρμόζει το νόμο, εγκαλείται ότι αντιβαίνει στην αρχή της δημοκρατικής νομιμότητας.
Ας έλθουμε τώρα στο θέμα της ΕΡΤ. Για το ζήτημα της ΕΡΤ καταθέσατε, κύριοι συνάδελφοι του ΣΥΡΙΖΑ, πρόταση σύστασης εξεταστικής επιτροπής που συζητήθηκε στην Ολομέλεια στις 18 Ιουλίου. Επιμένετε να επικαλείστε το βολικό για εσάς μύθο ότι τάχα η ΕΡΤ έκλεισε με πράξη νομοθετικού περιεχομένου. Σας απέδειξα στη συζήτηση τότε ότι κάτι τέτοιο δεν ισχύει. Μάλλον θέλετε να το ξανακούσετε και γι’ αυτό θα το επαναλάβω εν τάχει.
Με βάση τη διάταξη του άρθρου 14Β του ν.3429/2005, όπως αυτό προστέθηκε με το άρθρο 66 στο ν.4002/2011 και ήδη ισχύει, εκδόθηκε η κοινή υπουργική απόφαση 02/11-06-2013 του Υπουργού Οικονομικών και του Υφυπουργού στον Πρωθυπουργό, με την οποία καταργήθηκε η ΕΡΤ. 
Στην εν λόγω διάταξη του άρθρου 66 του ν.4002/2011 κατονομάζονται συγκεκριμένα νομικά πρόσωπα, μεταξύ των οποίων και η ΕΡΤ, τα οποία είναι δυνατόν να καταργηθούν, να συγχωνευθούν κ.λπ. αν πληρούνται οι λοιπές προϋποθέσεις του νόμου.
Επομένως με την πράξη νομοθετικού περιεχομένου δεν εισάγεται το πρώτον η δυνατότητα κατάργησης της ΕΡΤ, εφόσον προϋπήρχε αυτή ήδη από το 2011, αλλά αντικαθίσταται η παράγραφος 2 του άρθρου, που ορίζει ποια άλλα ειδικά λεπτομερειακά ζητήματα μπορεί να ρυθμίζει η προαναφερθείσα κοινή υπουργική απόφαση. 
Η επείγουσα και απρόβλεπτη ανάγκη που επέβαλε η πράξη νομοθετικού περιεχομένου δεν ήταν η ανάγκη κατάργησης της ΕΡΤ -γι’ αυτό αρκούσε ο νόμος του 2011- αλλά η ομαλότερη διεκπεραίωση της διαδικασίας, εν όψει των ασφυκτικών προθεσμιών που προβλέπουν οι διεθνείς δεσμεύσεις της χώρας μας και αναφέρομαι στους νόμους 4046 και 4093 του 2012, που περιέχουν προαπαιτούμενες ενέργειες στο πλαίσιο του εγκεκριμένου Μεσοπρόθεσμου Πλαισίου Δημοσιονομικής Στρατηγικής 2013-2016. 
Συνεπώς, καταρρίπτεται, κύριε Βούτση, ο μύθος ότι η ΕΡΤ καταργήθηκε με την πράξη νομοθετικού περιεχομένου, αφού, όπως εξέθεσα, η δυνατότητα κατάργησής της είχε ήδη προβλεφθεί με το νόμο του 2011. 
Ας έλθουμε τώρα στο ζήτημα της επανακτήσεως της δημόσιας περιουσίας. Σε συμμόρφωση με την απόφαση της Επιτροπής Αναστολών του Συμβουλίου της Επικρατείας, λειτουργεί εδώ και μήνες τηλεοπτικός σταθμός με την επωνυμία «Δημόσια Τηλεόραση», ο οποίος εκπέμπει από τις συχνότητες της ΕΡΤ.
Επιπλέον, έχει ψηφιστεί και δημοσιευτεί ο ν. 4173/2013 περί της ιδρύσεως της «ΝΕΑΣ ΕΛΛΗΝΙΚΗΣ ΡΑΔΙΟΦΩΝΙΑΣ, ΙΝΤΕΡΝΕΤ ΚΑΙ ΤΗΛΕΟΡΑΣΗΣ Α.Ε». Είναι η ΝΕΡΙΤ.
Μέχρι πρόσφατα, η εκπομπή από τις εγκαταστάσεις της ΕΡΤ δεν ήταν δυνατή, λόγω της παραμονής σε αυτές πρώην εργαζομένων. Από καμμία διάταξη νόμου ή δικαστική απόφαση δεν προκύπτει η υποχρέωση του δημοσίου να συνεχίζει να μεταδίδει τις ίδιες ραδιοτηλεοπτικές εκπομπές από τους ίδιους παρόχους και με τους ίδιους εργαζόμενους, ώστε να διασφαλίζεται η τήρηση της αρχής της συνεχούς λειτουργίας της δημόσιας υπηρεσίας, στο πλαίσιο των άρθρων 15 παράγραφος 2 και 5Α του Συντάγματος.
Θεωρεί ο ΣΥΡΙΖΑ, περαιτέρω, ότι οι εργαζόμενοι, καταλαμβάνοντας την ΕΡΤ και εκπέμποντας από αυτήν, εκτελούν τις αποφάσεις του Συμβουλίου της Επικρατείας και ότι η Κυβέρνηση, ζητώντας τους να αποδώσουν στο δημόσιο την περιουσία που κατέχουν, αντιβαίνει στο πνεύμα της απόφασης. Ταυτόχρονα, ψέγει την Κυβέρνηση γιατί άργησε να εφαρμόσει πλήρως τη σχετική απόφαση.
Οι θέσεις αυτές, όπως διαπιστώνεται, είναι προδήλως αντίθετες η μία με την άλλη και διαστρεβλώνουν την πραγματικότητα για τους εξής λόγους. Κατά τα ως άνω εκτεθέντα, η πολιτεία δεν έχει υποχρέωση να λειτουργήσει την ΕΡΤ με το παλαιό εταιρικό θεσμικό σχήμα και με τους υπάρχοντες υπαλλήλους. Αν κάτι τέτοιο ίσχυε, θα είχε ανασταλεί το αντίστοιχο μέρος της απόφασης και ως προς αυτές τις παραδοχές, δηλαδή περί της καταργήσεως της ΕΡΤ και της λύσεως της συμβάσεως εργασίας.
Είναι σαφές από τα ανωτέρω ότι οι εργαζόμενοι που εξέπεμπαν από τις καταληφθείσες εγκαταστάσεις της ΕΡΤ, δεν μπορούν να θεωρηθούν δημόσιος φορέας ούτε αρχή που εγγυάται την τήρηση της αρχής της συνεχούς λειτουργίας της δημόσιας υπηρεσίας, όπως ορίζεται στην απόφαση του Συμβουλίου της Επικρατείας.
Είναι, επίσης, σαφές ότι η κατάληψη του κτηρίου είναι παράνομη, κατά τα οριζόμενα στο άρθρο 334 παράγραφος 3 του Ποινικού Κώδικα, αφού υπάρχουν όλα τα στοιχεία του νόμου για τη στοιχειοθέτηση του συγκεκριμένου αδικήματος, ήτοι παράνομη είσοδος σε δημόσιο χώρο παρά τη θέληση της δημόσιας υπηρεσίας, πρόκληση από την παράνομη είσοδο διακοπής ή διατάραξης της ομαλής λειτουργίας δημόσιας υπηρεσίας, δόλος των δραστών συνιστάμενος στη γνώση της παράνομης εισόδου και στη βούληση, όπως, με την ενέργειά τους, παρεμποδίσουν τη λειτουργία δημόσιας υπηρεσίας.
Πρόκειται, δηλαδή, για έγκλημα συγκεκριμένης διακινδύνευσης, αφού δεν αρκεί η δυνατότητα πρόκλησης διακοπής ή διατάραξης, αλλά απαιτείται η πραγματοποίηση του κινδύνου. Είναι εξίσου σαφές ότι η ελληνική πολιτεία και ο ελληνικός λαός ζημιώνονταν με σημαντικά χρηματικά ποσά κάθε μέρα, αφού η «Δημόσια Τηλεόραση» δεν μπορούσε να χρησιμοποιήσει τις δημόσιες πλην καταληφθείσες εγκαταστάσεις, ενώ η ανταπόκρισή της στις απαιτήσεις που η επικείμενη Ελληνική Προεδρία επέβαλλε ήταν αδύνατη.
Η πολιτεία αποφάσισε να συνομιλήσει με τους εργαζόμενους και να εφαρμόσει με πειθώ και όχι με τη βία την πολιτική της απόφαση αλλά και την απόφαση του Συμβουλίου της Επικρατείας. Ζητήθηκε πολλές φορές από τους πρώην εργαζόμενους να αποδώσουν τη δημόσια περιουσία στους νόμιμους κατόχους της. Όταν κατέστη σαφές ότι δεν υπήρχε τέτοια διάθεση από τους καταληψίες και αφού παρήλθαν μήνες ολόκληροι, η πολιτεία κατέφυγε στα μόνα νόμιμα μέσα που διέθετε.
Αν θέλετε να μας εγκαλέσετε γιατί εφαρμόσαμε το νόμο, υπερασπιζόμενοι την περιουσία του ελληνικού λαού, θα μας συγχωρήσετε, αλλά δεν θα θεωρήσουμε την έγκληση αυτή ως μομφή ή προσβολή.
Ας δούμε τώρα ποια είναι η άποψη του ΣΥΡΙΖΑ για το έννομο αγαθό που η ΕΡΤ παρείχε. Ήταν διαχρονικά πολλές φορές και με πλήθος τρόπων εκφρασθείσα η άποψη του ΣΥΡΙΖΑ ότι η ΕΡΤ ήταν φερέφωνο της Κυβέρνησης και αυτής και των προηγουμένων. Αν, όμως, έτσι είχαν τα πράγματα, η ΕΡΤ όπως λειτουργούσε, κατά την άποψη του ΣΥΡΙΖΑ, δεν εξυπηρετούσε το σκοπό της ως παρέχουσα αντικειμενική ενημέρωση και ως θεσμική εγγύηση της πολυφωνίας. Ξαφνικά, όμως, σε μια νύχτα, η ΕΡΤ μεταβλήθηκε για τον ΣΥΡΙΖΑ στον ιδεατό ραδιοτηλεοπτικό οργανισμό, που εξασφάλιζε τη δημοκρατία, την αντικειμενική ενημέρωση και την πολυφωνία.
Αυτό, βέβαια, το θυμηθήκατε, αφού προέκυψε η ευκαιρία να εκμεταλλευτείτε μικροκομματικά τη συγκυρία. Σήμερα, ο ΣΥΡΙΖΑ προασπίζεται την ΕΡΤ ως φορέα εννόμων αγαθών, που μέχρι πριν από λίγο καιρό την εγκαλούσε ότι ποτέ δεν ενδιαφερόταν για αυτά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα παρακαλούσα λίγο την ανοχή σας, εν όψει τού ότι δεν υπάρχει Υφυπουργός στο Υπουργείο Δικαιοσύνης για να συμπληρώσει.
Εμείς ποτέ δεν είπαμε ότι η ΕΡΤ ήταν φερέφωνο οποιουδήποτε ούτε αρνηθήκαμε ποτέ ότι είναι ανάγκη να υπάρξει δημόσια ραδιοτηλεόραση. Ήταν ορατές σε όλους, όμως, οι παθογένειες του υπάρχοντος μοντέλου και θέλαμε κάτι καλύτερο για τον ελληνικό λαό, δηλαδή, μια δημόσια ραδιοτηλεόραση που δεν θα υπολείπεται, αλλά θα είναι καλύτερη σε όλους τους τομείς από την προϋπάρχουσα και θα κοστίζει λιγότερο στο δοκιμαζόμενο ελληνικό λαό.
Ας δούμε τώρα ποια είναι η άποψη του ΣΥΡΙΖΑ για τη δημοκρατία και τη νομιμότητα. Είναι σαφές ότι ο ορισμός του ΣΥΡΙΖΑ για τη δημοκρατία και τη νομιμότητα είναι ο εξής: Δημοκρατία είναι μόνο οι απόψεις και οι πεποιθήσεις μας και νομιμότητα ό,τι συμφωνεί με αυτές. 
Ως προς τη δημοκρατία, θα αναφέρω απόψεις Βουλευτών του ΣΥΡΙΖΑ –δεν συνηθίζω να αναφέρω ονόματα, είναι στη διάθεσή σας- θα αναφέρω μόνο το τι ειπώθηκε σε συγκεκριμένα χρονικά σημεία. Τον Ιούλιο του 2013 Βουλευτής του ΣΥΡΙΖΑ είπε: «Έχουμε κοινοβουλευτική χούντα. Το λόγο έχει ο λαός.». Στις 9 Φεβρουαρίου του 2012 άλλος Βουλευτής είπε: «Αυτοί εδώ δεν σκοπεύουν να κάνουν εκλογές, θέλουν να εξαντλήσουν την επταετία.». Τον Ιανουάριο του 2013 άλλος Βουλευτής είπε ότι «η Κυβέρνηση χρησιμοποιεί βάρβαρες, αντιδημοκρατικές, αντισυνταγματικές και παράνομες μεθόδους κοινοβουλευτικής χούντας», ενώ τον Ιούνιο του 2013 ειπώθηκε ότι «ως ένα κράτος έκτακτης ανάγκης που σέβεται τον εαυτό του, έτσι και η τρικομματική χούντα έκανε επέμβαση στη δημόσια τηλεόραση».
Στις 26 Οκτωβρίου του 2011, τότε δηλαδή που ακόμα ο ΣΥΡΙΖΑ εκπροσωπούσε μικρό ποσοστό των Ελλήνων και ανέξοδα μπορούσε να λέει ό,τι θέλει, ο Πρόεδρος του ΣΥΡΙΖΑ δήλωνε για κυβέρνηση άλλη από τη δική μας: «Δεν υπήρχε ποτέ άλλοτε μεγαλύτερη αναντιστοιχία της κοινής γνώμης και της βούλησης της κοινωνίας και του λαού, από την ασκούμενη και εφαρμοζόμενη πολιτική από την Κυβέρνηση, μόνο στην επταετία. Αλλά, βλέπουμε συμπτώματα όμοια με αυτά που βλέπαμε στην επταετία.».
Αυτά δεν τα λέω εγώ, Βουλευτές του ΣΥΡΙΖΑ τα είπαν. Αν δεν ισχύει η διατυπωθείσα δημοσίως άποψη του Προέδρου σας, ότι είναι αδιανόητη η σύγκριση της Κυβέρνησης αυτής με τη χούντα, να μας το πείτε. Αλλιώς, να μας εξηγήσετε πώς μπορείτε να μιλάτε για δημοκρατία και μετά να εκφράζεστε με τον τρόπο αυτό για μια δημοκρατικά εκλεγμένη Κυβέρνηση. Επίσης, να μας πείτε και αν σκοπεύετε να συνεργαστείτε με πολιτικές δυνάμεις που δηλώνουν ότι «οι δυνάμεις κατοχής κατέλαβαν το Ραδιομέγαρο και πως ό,τι μεταδίδεται από εδώ και πέρα είναι προπαγάνδα της τρόικας, μην τους πιστεύετε.». 
Κατά την άποψη του ΣΥΡΙΖΑ, λοιπόν, το μήνυμα είναι σαφές: Αν δεν είναι κυβέρνηση δική μας, ιδίως όταν δεν κάνει αυτά που μας αρέσουν, είναι σίγουρα χούντα.
Τελειώνω, κύριε Πρόεδρε, με λίγα λόγια ως προς τη νομιμότητα. Θα ήθελα να θέσω μερικά μόνο ερωτήματα, ώστε να γίνει κατανοητή η άποψη του ΣΥΡΙΖΑ ως προς τη νομιμότητα, που με την πρόταση δυσπιστίας επικαλείται. 
Τα ερωτήματα είναι τα εξής: Είναι νόμιμη η κατάληψη του κτηρίου της ΕΡΤ και γενικότερα των δημοσίων κτηρίων; Είναι δημόσια περιουσία το κτήριο της ΕΡΤ ή έχει εκχωρηθεί με κάποιο τρόπο η χρήση του στους εργαζόμενους της ΕΡΤ; Ισχύει το άρθρο 334 του Ποινικού Κώδικα; Αφού διαφωνείτε τόσο πολύ, γιατί δεν φέρνετε μια πρόταση νόμου για την τροποποίηση ή την κατάργησή του, να τη συζητήσουμε στη Βουλή, όπως γίνεται στη δημοκρατία; 
Ως προς τις Σκουριές, είναι υπαρκτό το δικαίωμα των κατοίκων να μη συμφωνούν και να αντιδρούν σε ληφθείσες αποφάσεις και με τα μέσα τα οποία το Σύνταγμα και οι νόμοι ορίζουν. Όλοι έχουμε αυτό το αυτονόητο δικαίωμα και καλώς το έχουμε. Έχουμε, όμως, τη δυνατότητα κάποιοι εξ ημών να μετερχόμεθα βία και λοιπά παράνομα μέσα στο πλαίσιο του δικαιώματος αυτού; Προφανώς όχι.
Έχει παρατηρηθεί στελέχη σας όχι μόνο να μην καταδικάζουν τα παράνομα αυτά μέσα –επαναλαμβάνω, για να μη γίνει παρεξήγηση– τα παράνομα μέσα, όχι τη διαμαρτυρία των πολιτών, αλλά και να τείνουν να τα δικαιολογούν πολλές φορές. 
Όλα τα παραπάνω συμπυκνώνονται σε ένα βασικό ερώτημα: Οι νόμοι υπάρχουν και εφαρμόζονται για όλους ή μόνο όταν μας βολεύει; Η δική μας απάντηση είναι σαφής: Οι νόμοι είναι για όλους και εφαρμόζονται απαρέγκλιτα. Του ΣΥΡΙΖΑ την απάντηση κάποια στιγμή πρέπει να τη μάθουμε.
Κυρίες και κύριοι συνάδελφοι, εγώ είμαι νέος σχετικά στην πολιτική και ομολογώ ότι συχνά βλέπω πολλά πράγματα, πρώτα από την οπτική του δικαστή και του νομικού και μετά από αυτήν του πολιτικού. Έτσι, συχνά, πολλά από αυτά που ακούω και διαβάζω τα βρίσκω υπερβολικά και δυσεξήγητα και δεν τα κατανοώ. Ίσως με έχει επηρεάσει η σκιά μεγάλων πολιτικών, όπως του Γέρου Παπανδρέου, του Κωνσταντίνου Καραμανλή, του Ηλία Ηλιού και τόσων άλλων. 
Κατανοώ όμως την ανάγκη σας, συνάδελφοι του ΣΥΡΙΖΑ, να εκμεταλλευτείτε μικροπολιτικά τη συγκυρία και να προκαλέσετε θόρυβο, για να αναδείξετε θέματα εκεί όπου δεν υπάρχουν. Κατανοώ και την ανάγκη του κόμματός σας να συσπειρωθεί, μετά τις αυτονόητες για μας δηλώσεις του Προέδρου σας στο Τέξας περί παραμονής στο ευρώ, που σίγουρα δυσαρεστούν κάποιες από τις πάλαι ποτέ συνιστώσες και σας δημιουργούν εσωκομματικά προβλήματα. 
Με την πρόταση δυσπιστίας ζητάτε από τη Βουλή να άρει την εμπιστοσύνη της προς την Κυβέρνηση. Όμως, η πρότασή σας είναι μία εξαιρετική ευκαιρία για να αντιληφθεί ο ελληνικός λαός γιατί δεν μπορεί να έχει εμπιστοσύνη σε σας, διότι τα πάντα τα βλέπετε μέσα από το πρίσμα της μικροπολιτικής και της σκοπιμότητας και υιοθετείτε κάθε φορά την εκδοχή που σας βολεύει. Όταν οι συνθήκες αλλάζουν, αλλάζετε και άποψη και αρνείστε τις προηγούμενες θέσεις σας.
Η Βουλή δεν θα άρει την εμπιστοσύνη της προς την Κυβέρνηση. Αντιθέτως, θα τη διατρανώσει και ο ελληνικός λαός θα έχει τη δυνατότητα να διαπιστώσει για άλλη μία φορά πως άλλη αξιόπιστη κυβέρνηση για τον τόπο αυτήν τη στιγμή δεν υπάρχει.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Το λόγο έχει η Βουλευτής των Ανεξαρτήτων Ελλήνων κ. Τσαμπίκα Ιατρίδη.</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κυρίες και κύριοι συνάδελφοι, ήρθα πριν από λίγο από την Κω, όπου είχα πάει για να συμμετάσχω σε συνέδριο του δήμου του νησιού για τη βιώσιμη τουριστική ανάπτυξη. 
Αυτό που μπορώ με βεβαιότητα να σας πω είναι ότι οι ακρίτες νησιώτες αγωνιούν. Οι ακρίτες νησιώτες κάνουν αγώνα για να εξασφαλίσουν το αυτονόητο, δηλαδή τη δυνατότητα να μπορούν να παραμείνουν στον τόπο τους, τη δυνατότητα να συνεχίσουν να δημιουργούν και να παράγουν πλούτο γι’ αυτούς και τις οικογένειές τους. Αυτός είναι ο καθημερινός αγώνας των κατοίκων ολόκληρης της νησιωτικής Ελλάδας, γιατί από τότε που ο κ. Παπανδρέου μάς έβαλε στο μνημόνιο –χρησιμοποιώντας μάλιστα και ως σκηνικό το ακριτικό μας Καστελόριζο-, η νησιωτική Ελλάδα απαξιώνεται συστηματικά, μεθοδικά και με πρωτοφανή επιμονή από τις μνημονιακές κυβερνήσεις.
Αυτό που λέω είναι η ζοφερή πραγματικότητα και συμβαίνει τώρα, ανεξάρτητα από το αν ο ΣΥΡΙΖΑ κατέθεσε την πρόταση δυσπιστίας, ανεξάρτητα από το αν η συγκυβέρνηση προσπαθεί να μας πείσει ότι διαπραγματεύεται, ανεξάρτητα από το αν εγώ καταθέσω ένα σωρό έγγραφα, εκτιμήσεις, αναλύσεις διεθνών οργανισμών για την κατάσταση που επικρατεί στη χώρα μας. 
Αυτή είναι η πραγματικότητα που ζουν οι ακρίτες νησιώτες αλλά και όλοι οι Έλληνες. Όλα αυτά, μάλιστα, συμβαίνουν, όταν πράγματι υπήρξε αύξηση της τουριστικής κίνησης στα νησιά. Όμως, αυτή η αύξηση και τα έσοδα δεν διαχύθηκαν στην τοπική οικονομία και κοινωνία. Δεν διαχύθηκαν στους εργαζόμενους του τουρισμού, οι οποίοι έδωσαν τον καλύτερο εαυτό τους και μένουν ουσιαστικά χωρίς επίδομα.
Συνεχίζουν κάποιοι από την Κυβέρνηση να κατηγορούν τους νησιώτες, να τους κοροϊδεύουν και να λένε «εσείς δεν έχετε πρόβλημα, γιατί είχατε τουρισμό». Συνέβη σε επίκαιρη ερώτηση που είχα και έλαβα αυτήν την απάντηση. Όμως, αυτή είναι η πολιτική σας, η συκοφάντηση όλων των Ελλήνων όλων των επαγγελματικών κατηγοριών στο δημόσιο και τον ιδιωτικό τομέα, η επιτομή του «όλοι μαζί τα φάγαμε».
Κυρίες και κύριοι συνάδελφοι, η πραγματικότητα είναι ότι τα μικρά νησιά του Αιγαίου παραμένουν χωρίς γιατρούς, χωρίς εκπαιδευτικούς, χωρίς βασικές δημόσιες υπηρεσίες. Ασκείτε την πολιτική σας λες και τα νησιά ενώνονται μεταξύ τους με γέφυρες. Αναγκάζετε τους νησιώτες να μπουν στη βάσανο των μετακινήσεων και τους στερείτε ταυτόχρονα το δικαίωμα στη μετακίνηση. 
Η τακτική που ακολουθείτε στις άγονες γραμμές είναι πρωτοφανής. Φθάσατε στο σημείο να κόψετε την επιδότηση στο επιβατηγό πλοίο που συνέδεε τους διακόσιους πενήντα κατοίκους της Θηρασίας με τη Σαντορίνη για λόγους δημοσιονομικού κόστους. Ποιο ήταν, λοιπόν, το δημοσιονομικό κόστος; Ήταν 140 ευρώ το δρομολόγιο για τρία δρομολόγια την εβδομάδα, δηλαδή 20.000 ευρώ το χρόνο, ενώ αφήνετε σε άλλες γραμμές πακτωλό επιδοτήσεων και χωρίς να εξυπηρετούνται δρομολόγια.
Τουλάχιστον, επειδή είμαι δίκαιη, διορθώσατε αυτό το ατόπημα, αλλά είναι δείγμα ότι δεν έχετε κανένα σχέδιο, παρά μόνο πώς θα υπακούετε στους δανειστές. 
Τι ακούμε, μάλιστα, από τον αρμόδιο Υπουργό Ναυτιλίας; Λέει ότι μέχρι να αναλάβει αυτός, δεν υπήρχε ναυτιλιακή πολιτική. Δηλαδή, ο προηγούμενος Υπουργός τι έκανε; 
Είπε ακόμα ότι μία λύση για τη μείωση του κόστους στα καύσιμα των πλοίων είναι αυτά να μετασκευαστούν ώστε να καίνε LNG. Είναι πρωτοφανείς θεωρίες και απόψεις. 
Βέβαια, η Κυβέρνηση, πιστή στο διεστραμμένο νεοφιλελεύθερο δόγμα της, επικεντρώνεται μόνο στο εργατικό κόστος των Ελλήνων ναυτικών, τους οποίους αν δεν είχαμε, απλούστατα δεν θα υπήρχε ακτοπλοΐα στην Ελλάδα, δεν θα είχε συμβεί το μεγάλο θαύμα της ελληνικής εμπορικής ναυτιλίας.
Κυρίες και κύριοι συνάδελφοι, εδώ στο Κοινοβούλιο ο καθένας από εμάς στηρίζει τις απόψεις του, στηρίζει το κόμμα με το οποίο εκλέχτηκε και έλαβε θέση στα έδρανα αυτά. Το πρόβλημα, όμως, για όλους εμάς είναι ότι πλέον δεν ζούμε στην εποχή πριν από το 2009. 
Τα αποτελέσματα των πολιτικών που εσείς εφαρμόζετε πιστά, ακούγοντας τον Τόμσεν -και τον κάθε Τομσεν, για τον οποίο όλη η Ευρώπη σχολιάζει ως αποτυχημένο, όπως και το πρόγραμμα της τρόικας,- είναι άμεσα, είναι ορατά. Τα νιώθουν οι Έλληνες πολίτες και οι Έλληνες οικογενειάρχες. 
Το χειρότερο είναι ότι, μετά από τριάμισι χρόνια αιματηρών θυσιών, βλέπουμε ότι τα χειρότερα έρχονται. 
Γι’ αυτό και εμείς καταψηφίζουμε συνολικά την Κυβέρνηση, γιατί απλά δεν υπάρχει φως στο βάθος του τούνελ, αλλά υπάρχει μόνο βαθύ σκοτάδι, όπως όταν ξεκίνησαν τα ΜΑΤ για να εισβάλουν στο κτήριο της ΕΡΤ.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Δώστε μου μισό λεπτό ακόμη, κύριε Πρόεδρε.
Άποψή μου είναι ότι, όταν η δημοκρατία αποφασίζει να κινηθεί στο σκοτάδι, τότε κάτι συμβαίνει λάθος και κάτι γίνεται λάθος. 
Ο Αντώνης Σαμαράκης πριν από περίπου πενήντα χρόνια έγραψε ότι υπάρχει ένα μοιραίο λάθος, το οποίο μπορεί να μας συνθλίψει, ένας ποταμός Τίγρης στο τέσσερα καθέτως που «όχι μόνο πνίγει, αλλά και καταβροχθίζει».
Αυτό συμβαίνει και σήμερα εδώ. Ό,τι και αν λέει η Κυβέρνηση, όσα και να λέμε εμείς, οι Έλληνες πολίτες βλέπουν ότι η ζωή τους χειροτερεύει, ότι όσα έχτισαν με κόπο κινδυνεύουν να τα χάσουν, την ίδια στιγμή που τα σαΐνια της λίστας Λαγκάρντ γελούν εις βάρος τους, γιατί τους προστατεύει η Κυβέρνησή σας. Αυτή είναι η πραγματικότητα, ό,τι και να λέγεται σ’ αυτήν την Αίθουσα. Η πραγματικότητα δίνει τις απαντήσεις και κρίνει και εσάς και εμάς καθημερινά και αδυσώπητα. 
Σας ευχαριστώ πολύ.
(Χειροκροτήματα από την πτέρυγα των ΑΝΕΛ)</Speech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Κύριε Πρόεδρε, θα ήθελα να πάρω το λόγο για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Δεν θα έπαιρνα το λόγο και ούτε σε καμμία περίπτωση θα ήθελα να τον στερήσω από τους συναδέλφους. Όμως, επειδή άκουσα διάφορες ανακρίβειες, θα ήθελα να πω στη συμπαθέστατη κυρία συνάδελφο πως, σε ό,τι αφορά το LNG, είναι πρόγραμμα το οποίο ήδη εφαρμόζεται στη Βόρεια Ευρώπη. Από τα αδιάθετα υπολείμματα αυτού του προγράμματος της Βορείου Ευρώπης θέλουμε να χρηματοδοτήσουμε την ανακατασκευή πλοίων στην Ελλάδα, ώστε ακριβώς οι νησιώτες να έχουν φθηνότερο εισιτήριο για να φτάνουν στον τόπο τους. Είναι πάρα πολύ απλό. 
Χαίρομαι που, παρ’ ότι κάνατε την κριτική, αναγνωρίσατε ότι διορθώθηκαν τα λάθη σε ό,τι αφορά τα επιδοτούμενα δρομολόγια του Αιγαίου.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υπουργέ. 
Ο Πρόεδρος κ. Κακλαμάνης έχει το λόγο.</ChairmanSpeech> 
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν ήταν προσωπικό. Παρακαλώ. Ίσα-ίσα που ο Υπουργός σάς είπε ότι αναγνωρίσατε…</ChairmanSpeech>
<Speech><Parlmember>ΤΣΑΜΠΙΚΑ ΙΑΤΡΙΔΗ</Parlmember>: Μα, προσωπικά μίλησε, δεν μίλησε στην Κοινοβουλευτική Ομάδα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Πρόεδρε, έχετε το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: «Βάστα, Ρόμελ!» 
Λυπάμαι. Πολλοί λίγοι ίσως εδώ έχουν ζήσει εκείνη την εποχή. Η Ελλάδα αγωνιζόταν και στα μετόπισθεν δρούσε μία πέμπτη φάλαγγα. Δεν θα κάνω αυτό που έκανε ο κ. Τσίπρας, να καταγγείλω τον άλφα ή τον βήτα και εν συνεχεία, για είκοσι πέντε μέρες, να σφυρίζω αδιάφορα.
Άκουσα μάλιστα και την τοποθέτηση του συναδέλφου και είναι κρίμα γιατί είναι και Επτανήσιος και εμείς οι Επτανήσιοι είμαστε κάπως διαφορετικοί. Δηλαδή θεωρείτε και ειρωνεύεστε τον κ. Βενιζέλο, διότι αξιώνει από τον Αρχηγό σας –γι’ αυτήν τη λάσπη που έριξε πριν από είκοσι πέντε μέρες- να έρθει και να καταθέσει αυτήν την πρόταση εξεταστικής επιτροπής; Δηλαδή πρέπει να αιωρείται έτσι στα κανάλια, στις γειτονιές και εκεί στις τοπικές μας μαζώξεις, στις συνιστώσες μας, στις εντός-εκτός, μία λάσπη για είκοσι πέντε μέρες;
Δεν είναι σε θέση κάποιος από όλα τα επιτελεία του ΣΥΡΙΖΑ να γράψει δύο σελίδες κείμενο; Και θέλετε να κυβερνήσετε κιόλας; Δύο σελίδες κείμενο είναι! Δεν μπορείτε να γράψετε ότι γι’ αυτό και γι’ αυτό κατηγορούμε τον κ. Βενιζέλο; Εκτός κι αν όσοι τα άρπαξαν με τις συμβάσεις, τώρα σας λένε «γεια σας». Ε, να προσέχετε! 
Κυρίες και κύριοι συνάδελφοι, ελπίζω να ηχεί ακόμα στα αυτιά όλων μας -γιατί ο ελληνικός λαός το άκουσε και περιμένει μια ανάλογη στάση από όλους μας- αυτό που είπε ο Υφυπουργός Εθνικής Αμύνης, ότι δηλαδή το τελευταίο διάστημα παρατηρείται μια υπερσυγκέντρωση στρατιωτικών δυνάμεων στον Έβρο και στα μικρασιατικά παράλια. Ούτε εκείνος πιστεύω ότι κινδυνολογεί, αλλά ούτε και εγώ έχω τέτοια διάθεση. Γνωρίζω, όμως, ότι κάθε δέκα χρόνια μετά τη Μεταπολίτευση, οι καλοί μας γείτονες δοκιμάζουν τις αντοχές μας. Και εξαρτάται από το σε ποια κατάσταση έχουμε τις Ένοπλες Δυνάμεις, ώστε να μη λέμε κάποιοι στους νέους ότι «το Αιγαίο ανήκει στα ψάρια του», γιατί μπορεί να χρειαστεί να πολεμήσουν για την πατρίδα, όπως πολέμησαν οι πατεράδες τους ή οι παππούδες τους. Ο λαός χρειάζεται να ενθαρρυνθεί. Αντί να τον πανικοβάλλετε και να τον ταΐζετε με μιζέρια αντί ελπίδας από τα τσοντοκάναλα στα οποία περιφέρονται κάποιοι και από εδώ μέσα, θα πρέπει να τον ενθαρρύνουμε προς την πίστη που παραδοσιακά έχει και στη δημοκρατία και στην πατρίδα. 
Αυτήν τη σκέψη έκανα εγώ, όταν άκουσα τον κ. Δαβάκη. Διότι εδώ ως τώρα -και έρχομαι και εγώ στην πρόταση δυσπιστίας που κατέθεσε η Αξιωματική Αντιπολίτευση- όλοι μιλάμε για την αφορμή και όχι για το περιεχόμενο της πρότασης δυσπιστίας. 
Θα ακούσατε, κυρίες και κύριοι συνάδελφοι, ότι σχεδόν όλοι οι  Βουλευτές της Αξιωματικής Αντιπολίτευσης μιλάνε για την ΕΡΤ.</Speech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Δεν ακούσατε εμένα, κύριε Πρόεδρε.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Είπα σχεδόν όλοι ή σχεδόν όλη η ομιλία σας. Ε, πού και πού θα πείτε και για τους πεινασμένους και τους άνεργους. 
Το θέμα είναι τι θα γινόταν αν από το καλοκαίρι του 2010 βάζατε πλάτη και εσείς αλλά και η Νέα Δημοκρατία. Το θέμα είναι τι θα γινόταν αν βάζατε πλάτη, αντί να καίγεται η Αθήνα. Εγώ θυμάμαι –και υπάρχουν και τα βίντεο- ότι έξω από τη Βουλή δεν ήταν μόνο οι αγκυλωτοί σταυροί της Χρυσής Αυγής και οι σημαιοφόροι της Δεξιάς, αλλά μπροστά-μπροστά στον Άγνωστο Στρατιώτη -και όχι κάτω με το λαό που υπέφερε- ήταν και αρκετές από τις συνιστώσες σας. Τότε, γι’ αυτό βάλλατε με τόσο πάθος εναντίον του Παπουτσή. Τι έκανε τελικά ο Παπουτσής; Έπρεπε να αφήσει να γίνει «ντου» στη Βουλή, να γίνει μακελειό; Για ποιο λόγο; 
Θα πρέπει να συνέλθουμε, γιατί αυτά ξεκινούν από κάποιο χαστούκι, σαν τις καρπαζιές και τα σπρωξίματα που έφαγα εγώ από τη νεολαία σας, την Πρωτομαγιά του 2010, για να γράφει την επομένη το επίσημο όργανό σας ότι τάχα είπα τη φράση που θα σας πω παρακάτω. 
Ακούστε, σας παρακαλώ. Κάποτε σε καλούσαν στο αστυνομικό τμήμα, σε έσπαγαν στο ξύλο και δεν σου ζητούσαν να βγεις έξω και να πεις «καλά μου έκαναν», αλλά την άλλη μέρα έγραφε, για παράδειγμα, η «ΑΥΓΗ» -για την οποία έχω φάει ξύλο στη δεκαετία του ’50 και του ’60- ότι τάχα δαρόμενος εγώ, είπα «τώρα κατάλαβα τι έγκλημα κάναμε». Αυτό πώς το ερμηνεύετε, κυρίες και κύριοι συνάδελφοι, αλλά και εσείς αγαπητοί; Με μερικούς από εσάς, όπως ξέρετε, στο παρελθόν αγωνιζόμασταν στο ίδιο γήπεδο γι’ αυτά που πιστεύαμε. Αυτά που πιστεύαμε εξακολουθούν να υπάρχουν ως αξίες. Ίσως κάποια άλλα πράγματα να έχουν αλλάξει. 
Κυρίες και κύριοι συνάδελφοι, πραγματικά, ποιο είναι το περιεχόμενο αυτής της πρότασης δυσπιστίας; Ακούσατε τίποτα εδώ; Μόνο για ΕΡΤ και τα συνήθη, τα καθημερινά, ακούσαμε. Μπορούσατε να καταθέσετε μια επερώτηση -ο Κανονισμός λέει ότι μπορεί μία επερώτηση να συζητείται επί δύο ημέρες συνεχώς- και έτσι να μη δημιουργείται αυτήν τη στιγμή αυτή η κατάσταση.
Βέβαια, θα μου πείτε: Ο κ. Σαμαράς γιατί να δυσαρεστηθεί;  Αυτός μπορεί  να νομίζει -και θα κάνει λάθος, βέβαια- ότι έχει άλλοθι και για τα λάθη που κάνει. Διότι μια Κυβέρνηση στο κάτω –κάτω δεν είναι αλάθητη. Όμως κάποιοι στην Κυβέρνηση ενοχλούνται πάρα πολύ, όταν κάποιοι από εμάς που δώσαμε ψήφο εμπιστοσύνης στην Κυβέρνηση ασκούμε κριτική ή δεν ψηφίζουμε νομοθετήματα, τα οποία παραβιάζουν αρχές και αξίες. 
Αυτήν τη στιγμή μπαίνουμε στα μέσα του Νοέμβρη. Εγώ ξέρω τι γίνεται κάθε χρόνο Νοέμβρη μήνα. Έρχονται «οι ειδοί του Νοέμβρη». Σας κάνω έκκληση να μείνουμε όσο γίνεται πιο ήσυχοι. Αυτό σάς λέω μόνο αυτό. 
Το χαστούκι και το σπρώξιμο είδατε τελικά πού οδήγησε. Κάποιοι άρχισαν να βαράνε στο ψαχνό. Δεν μπορεί, λοιπόν, να παίζει κανείς με τη βία.
Απευθύνομαι και στη Νέα Δημοκρατία. Αυτή  η τεχνητή πόλωση -παρά τη διαφορά τεσσάρων-πέντε μονάδων, καθώς τον Μάιο του 2012 είχαμε αυτήν τη διαφορά και με τον ΣΥΡΙΖΑ και μια μονάδα παραπάνω με τη Νέα Δημοκρατία- έβλαψε τη χώρα. Και όταν επιχειρείται, όπως βλέπω, και η βία, ακόμα και η κρατική, όταν δεν χρησιμοποιείται εν μέτρω και υπερβαίνει τα όρια που οφείλει το κράτος….</Speech> 
<Speech><Parlmember>ΔΗΜΗΤΡΙΟΣ ΚΥΡΙΑΖΙΔΗΣ</Parlmember>: Πότε υπήρξε υπέρβαση; Δεν υπήρξε βία, κύριε Πρόεδρε.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ξέρω τι λέω. Στις τεσσερισήμισι η ώρα το πρωί δεν ήταν απαραίτητο ξυπνώντας οι Έλληνες να τα ακούνε και από εκεί και πέρα και οι κύριοι του ΣΥΡΙΖΑ και οι Ανεξάρτητοι να δίνουν την εικόνα ότι εδώ βρισκόμαστε σε έκτακτες συνθήκες.
Εγώ έχω επαινέσει το έργο του κ. Δένδια, στο βαθμό που έχει αρμοδιότητες. Τέτοιες επιχειρήσεις ξέρουμε πώς αποφασίζονται. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα ολοκληρώσω, κύριε Πρόεδρε. Έχω ξεπεράσει το χρόνο κατά δύο λεπτά.
(Γέλωτες στην Αίθουσα)
Κυρίες και κύριοι συνάδελφοι, έχω τη γνώμη ότι πρέπει να κοιτάξετε κάποιοι τον εαυτό σας στον καθρέφτη. Θα γελάσετε περισσότερο ή θα κλάψετε. Εάν καταλαβαίνετε κάποια πράγματα από αυτά που σας λέω, τότε θα κλάψετε. 
Κύριε Πρόεδρε, κυρίες και κύριοι συνάδελφοι, χθες ο κ. Μανιάτης μάς είπε για τις προόδους που συντελούνται σε μια πολιτική που άρχισε την «επάρατη» δεκαετία του ’80 με την κυβέρνηση του Ανδρέα Παπανδρέου του ΠΑΣΟΚ, με Υπουργό τότε τον Αναστάση Πεπονή, που συνεχίστηκε και συνεχίζεται και σήμερα που είναι Υπουργός ο Υφυπουργός στην κυβέρνηση του ΠΑΣΟΚ πιο πριν, ο Γιάννης Μανιάτης. 
Εμείς του ΠΑΣΟΚ φέραμε εδώ μια πρόταση νόμου -όσοι απομείναμε από το αποδεκατισμένο ΠΑΣΟΚ, που αποφάσισε όταν όλοι λάκιζαν να πέσει στη φωτιά, την οποία κάποιοι μετά από πεντέμισι χρόνια την άφησαν αναμμένη- για το Ταμείο Αλληλεγγύης των Γενεών. Γιατί εσείς μεν οδύρεστε για το ασφαλιστικό σύστημα -όπως οδύρονταν πολλοί μέχρι το ’83, που η κυβέρνηση τότε, πάλι του ΠΑΣΟΚ πήρε τα αποθέματα των ασφαλιστικών ταμείων από την Τράπεζα της Ελλάδος που με 25% πληθωρισμό έπαιρναν 1% τόκο και έτσι σήμερα υπάρχει ασφαλιστικό σύστημα, με όλα τα προβλήματα που υπάρχουν- αλλά δεν ψηφίσατε αυτό το Ταμείο Αλληλεγγύης των Γενεών. Ο εκπρόσωπός σας είπε: «Ο νόμος αυτός δεν έχει τίποτα κακό, αλλά αυτόν το νόμο έπειτα από ένα-δύο χρόνια θα έρθει μια κυβέρνηση και θα τον καταργήσει». 
Αυτή είναι η λογική που ενέπνεε και τους πριν από εσάς στην τότε Αριστερά να καταψηφίζουν τον ν. 1264, τους νόμους για τα δικαιώματα ή για τον εκδημοκρατισμό της χώρας ή για το κοινωνικό κράτος. Γιατί; Γιατί τα θέλατε όλα ή τίποτε. 
Είστε υπεύθυνοι! Αν το τονίζω αυτό, σας το λέω μπας και καταλάβετε ότι πρέπει να αλλάξετε έστω και κατ’ ελάχιστον πορεία. Γιατί η χώρα χρειάζεται συναίνεση στην κορυφή. Χρειάζεται αλληλεγγύη στη βάση, την κοινωνία. Η εκκλησία, οι δήμοι, οι εθελοντικές ομάδες κάνουν ανθρωπιστικές προσπάθειες. Οφείλουμε όλοι από εδώ να στείλουμε το μήνυμα, να στηρίξουμε τον κόσμο που υποφέρει. 
Η Κυβέρνηση δεν μπορεί να αφήνει ενάμισι εκατομμύριο ανασφάλιστους. Υπάρχουν τα άτομα με αναπηρία. Υπάρχει ο κόσμος που δεν αντέχει. Αντί να μιλάμε για μέτρα που θα πάρουμε, όταν έχουμε πλεόνασμα -που είναι ο βασικός μας στόχος, βέβαια- πρέπει να λάβουμε υπ’ όψιν ότι αυτήν τη στιγμή δεν υπάρχει αντοχή. Αυτή η διαπραγματευτική ομάδα που είχε προτείνει ο κ. Βενιζέλος εκ μέρους του ΠΑΣΟΚ πρέπει να ενεργοποιηθεί. 
Συζητήσεις με τους υπαλλήλους πλέον δεν έχουν νόημα. Στον κ. Τόμσεν να πείτε αυτό που είχα πει εγώ από εκείνη τη θέση για τον τότε πρεσβευτή των Ηνωμένων Πολιτειών, τον κ. Μπερνς, που πήγαινε στο Υπουργείο Εθνικής Αμύνης εν αγνοία του Υπουργού Εθνικής Αμύνης. Να τον πάρουν και να μην ξαναπατήσει εδώ. Να μιλήσετε με τα αφεντικά: Αν θέλουν η Ελλάδα να μείνει όρθια ή θέλουν να κατεδαφιστεί.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ, κύριε Πρόεδρε. 
Το λόγο έχει ο Βουλευτής της Νέας Δημοκρατίας κ. Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, συζητούμε σήμερα την πρόταση δυσπιστίας που κατέθεσε η Κοινοβουλευτική Ομάδα του ΣΥΡΙΖΑ και ο Αρχηγός σας κατά της Κυβέρνησης. 
Ο ΣΥΡΙΖΑ και ο κ. Τσίπρας προέβησαν αναμφισβήτητα σε μια πολιτική πράξη μείζονος σημασίας, σε ένα πισώπλατο χτύπημα στην Κυβέρνηση και κατ’ επέκταση στη χώρα και φυσικά στους πολίτες της. Διότι -θεωρητικά πάντα- από μια πρόταση δυσπιστίας υπάρχει η πιθανότητα να ανατραπεί η Κυβέρνηση, ακόμη και αν ποτέ μέχρι σήμερα δεν έχει συμβεί αυτό. Όμως, είναι η πρώτη φορά που ο κ. Τσίπρας επιδιώκει ξεκάθαρα να προκληθεί ένα τέτοιο γεγονός. 
Τι είναι όμως αυτό που ώθησε τον κ. Τσίπρα σε αυτού του μεγέθους το πολιτικό ατόπημα, σε μια κίνηση απόγνωσης; Ποιος, αλήθεια, είχε τη φαεινή ιδέα να εκθέσει τον ΣΥΡΙΖΑ σ’ αυτόν το βαθμό σε μια δύσκολη ώρα για την πατρίδα; Ποιος παρέσυρε τον Αρχηγό σας να μην ενδιαφερθεί για τίποτε άλλο, αλλά μόνο για να διατηρήσει μια πρόσκαιρη, καθαρά τακτικιστική ενότητα των συνιστωσών σας; 
Στην απόπειρά του, λοιπόν, ο κ. Τσίπρας να μεταβάλει αυτήν την ιδεολογική και πολιτική πανσπερμία σε έναν ενιαίο φορέα, έκανε αυτό το ατόπημα. Εάν βέβαια, δεν είχε δώσει ήδη αδιάσειστα δείγματα ότι η δίψα της εξουσίας είναι ο μοναδικός στόχος αυτού του κόμματος, θα υποπτευόμασταν πως έπεσε θύμα κάποιας επικοινωνιακής δολιοφθοράς, κάποιας προβοκάτσιας, όπως συνηθίζετε να λέτε.
Αντιθέτως, ως χαρακτηριστικό παράδειγμα οπορτουνιστών επιδιώκει να δημιουργήσει συνθήκες κυβερνητικής ανατροπής, καταστρέφοντας όσα έχει πετύχει μέχρι τώρα η χώρα μας και αδιαφορώντας για τις θυσίες που έχει κάνει μέχρι τώρα ο ελληνικός λαός, προκειμένου να ικανοποιήσετε τον ευσεβή σας πόθο να κυβερνήσετε συντρίμμια, αν φυσικά σάς «έβγαινε» -όπως δηλώνετε απερίφραστα- το σχέδιο της ανατροπής. 
Τη στιγμή που βρίσκεται σε εξέλιξη μια καίρια για την πατρίδα και την Κυβέρνηση εθνική διαπραγμάτευση σε μια σειρά από κρίσιμα ζητήματα για τη χώρα, ο κ. Τσίπρας επιδιώκει για μια ακόμη φορά την αποσταθεροποίηση και την αποτυχία της χώρας, χτυπώντας εσωτερικά την Κυβέρνηση, δηλαδή την ίδια τη χώρα, την ίδια την Ελλάδα. 
Κυρίες και κύριοι συνάδελφοι του ΣΥΡΙΖΑ, όταν η Κυβέρνηση διαπραγματεύεται, τότε διαπραγματεύεται η ίδια η χώρα. Όταν ο Πρωθυπουργός και η Κυβέρνηση διαπραγματεύεται, τότε διαπραγματεύεται η ίδια η χώρα. Η Αξιωματική Αντιπολίτευση είναι σήμερα φορέας των χειρότερων παραδόσεων λαϊκιστικής αντίληψης, κολλημένη στην ιδεολογία του παρελθόντος.
 Είναι δε φανερό ότι η πρόταση δυσπιστίας μάλλον απευθύνεται προς τα στελέχη του ΣΥΡΙΖΑ για τις επιλογές του Αρχηγού του -για να μην ακουστεί η εσωτερική αμφισβήτηση και κριτική για τα όσα είπε προ ημερών στο Τέξας ο κ. Τσίπρας- παρ’ ότι είναι πρόταση δυσπιστίας προς τους Βουλευτές της Νέας Δημοκρατίας κι απέναντι στην Κυβέρνηση, η οποία θα αποδείξει ότι διατηρεί ισχυρή κοινοβουλευτική πλειοψηφία για να συνεχίσει το μεταρρυθμιστικό της έργο. 
Διότι πώς θα διασφαλίσετε την ενότητά σας, όταν αλλάζετε τις θέσεις σας σαν τα πουκάμισα; Από «το νόμισμα δεν είναι φετίχ» ξαφνικά ο κ. Τσίπρας έγινε οπαδός της Ευρωζώνης! 
Από την άλλη, στελέχη σας αναγνωρίζουν ως επιτυχία το πρωτογενές πλεόνασμα, ενώ άλλοι θα αποκαταστήσουν μισθούς και συντάξεις με ένα νόμο και ένα άρθρο. 
Την ίδια ώρα ο κ. Γλέζος παραδέχεται ότι η θέση του ΣΥΡΙΖΑ για τα οικονομικά είναι ελλιπής και μη πειστική και ο κ. Δραγασάκης προτείνει ο ΣΥΡΙΖΑ να κρατά μικρό καλάθι. 
Από την άλλη, έχουμε και την πρόταση του κ. Στρατούλη ότι εν μία νυκτί θα σκίσει στο κατώφλι της Βουλής το μνημόνιο και ό,τι άλλο τον εμποδίζει να κυβερνήσει τη χώρα. 
Δεν έχετε καταφέρει, κύριοι του ΣΥΡΙΖΑ, να πείσετε ο ένας τον άλλον και επιδιώκετε να πείσετε τον ελληνικό λαό. Δυστυχώς, μένουμε κατάπληκτοι μπροστά στο μέγεθος της ανευθυνότητας του ΣΥΡΙΖΑ, ενός κόμματος που φαντασιώνεται μάλιστα και κυβερνητικό ρόλο. 
Εξακολουθείτε να αποτελείτε μια θλιβερή συνέχεια των πιο αναχρονιστικών αντιλήψεων, που δεν επέτρεψαν όλα τα προηγούμενα χρόνια να προχωρήσουμε σε μεταρρυθμίσεις, διότι η χώρα έχει άλλες προτεραιότητες τώρα. 
Έχοντας επιτύχει μία σειρά από καίριες μεταρρυθμίσεις σε ολόκληρο το φάσμα του δημοσίου τομέα, έχοντας επιτύχει πρωτογενές πλεόνασμα που θα αποτυπωθεί πολύ σύντομα, στο τέλος του χρόνου, έχοντας επιτύχει την ανακοπή του ρυθμού αύξησης του δημοσίου χρέους, η χώρα πλέον ατενίζει το μέλλον με περισσότερη αισιοδοξία. Υπάρχουν βέβαια και αρκετά προβλήματα ανοιχτά, αλλά εδώ είμαστε να τα αντιμετωπίσουμε. 
Όλα αυτά δεν είναι επιτυχίες για να αποδώσουν στεφάνια και δάφνες. Είναι η απάντηση σε όλους όσοι καταστροφολογούν. Η ελληνική Κυβέρνηση τώρα έχει την προτεραιότητα να δημιουργήσει τη δυναμική των επενδύσεων που θα εισαγάγει μακροπρόθεσμα τη χώρα σε μια τροχιά πλεονασμάτων και ουσιαστικής ανάκαμψης.
Κυρίες και κύριοι συνάδελφοι, είναι η πρώτη φορά στην κοινοβουλευτική ιστορία που Αρχηγός Αξιωματικής Αντιπολίτευσης χρησιμοποιεί την πρόταση δυσπιστίας κατά της Κυβέρνησης για να πάρει ψήφο εμπιστοσύνης από το ίδιο του το κόμμα. 
Η επικινδυνότητα του ΣΥΡΙΖΑ γίνεται ολοένα και περισσότερο πρωτοφανής. Ο ΣΥΡΙΖΑ εξωτερικού προσπαθεί να προσγειωθεί στην πραγματικότητα με το ένα πόδι. Ο ΣΥΡΙΖΑ εσωτερικού, αντιθέτως, αποδεικνύει συνεχώς ότι είναι μία δύναμη αντίδρασης και αναχρονισμού. 
Για όλους αυτούς τους λόγους και για πολλούς άλλους που δεν έχω το χρόνο να αναλύσω απορρίπτουμε το καταστροφικό λόμπι της δραχμής και της πεντάρας και στηρίζουμε την Κυβέρνηση και τον Πρωθυπουργό της χώρας κ. Σαμαρά. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Το λόγο έχει η Βουλευτής του ΣΥΡΙΖΑ κ. Χαρούλα Καφαντάρη.</ChairmanSpeech> 
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κύριε Πρόεδρε, κυρίες και κύριοι Βουλευτές, όσοι μέχρι στιγμής μίλησαν από την πλευρά της συγκυβέρνησης,  Βουλευτές και Βουλευτίνες, αναλώθηκαν σε γενικόλογες εκθέσεις ιδεών με ένδεια επιχειρημάτων, αναλώθηκαν σε συνεχείς επιθέσεις στον ΣΥΡΙΖΑ. Είναι σαν να μη μιλάμε σήμερα για κατάθεση πρότασης δυσπιστίας στην Κυβέρνηση, αλλά να συμβαίνει ακριβώς το αντίθετο. Αυτό, όμως, πρέπει να το θυμηθείτε και να καταλάβετε. 
Αγαπητοί συνάδελφοι και συναδέλφισσες Βουλευτές, η τακτική αυτή την οποία ακολουθείτε και οι διαρκείς επιθέσεις στον ΣΥΡΙΖΑ δείχνουν και κάτι άλλο. Δείχνουν βέβαια την έλλειψη επιχειρημάτων, αλλά δείχνουν και το φόβο, αυτόν το φόβο που εσείς προσπαθείτε να καλλιεργήσετε στον ελληνικό λαό, επειδή ακριβώς εσείς οι ίδιοι φοβάστε για την πολιτική σας. 
Φοβάστε, γιατί ως ελληνική Κυβέρνηση είστε παγιδευμένοι και υποταγμένοι στις μνημονιακές πολιτικές και υποχρεώσεις. Επειδή δεν μπορείτε να αρθρώσετε αυτόνομο πολιτικό λόγο, καλύπτεστε πίσω από τις πολιτικές των μνημονίων που έχουν αποφασιστεί στην Εσπερία. Αρκείστε να περιμένετε την ανάπτυξη που φτάνει, αλλά αυτή η ανάπτυξη φτάνει μόνο μέσα στη μοναξιά των ονείρων σας. 
Αφού, λοιπόν, αποτύχατε με τις επενδύσεις -αποτύχατε με τους επενδυτές που θα ερχόντουσαν από το Κατάρ, μετά μας είπατε για επενδύσεις από την Κίνα- ανακαλύψατε και κάτι καινούργιο. Ανακαλύψατε τα μεγάλα, τεράστια κοιτάσματα υδρογονανθράκων που υπάρχουν στον ελλαδικό χώρο, ενώ δεν έχουν τελειώσει ακόμη οι έρευνες και οι αξιολογήσεις. 
Συνεχίζετε να μοιράζετε οικόπεδα εδώ και εκεί και υποσχέσεις. Δημιουργήσατε Ταμείο Αλληλεγγύης Γενεών για τα μελλοντικά έσοδα από υδρογονάνθρακες, όταν αυτήν τη στιγμή δεν γνωρίζουμε κάτι. Και, αν υπάρχουν, θα είναι μετά από δεκαετίες. 
Η Κυβέρνηση, λοιπόν, φαίνεται ότι προσπαθεί να αντικαταστήσει ένα παλιό ρητό ενός πρώην πρωθυπουργού, ο οποίος δεν είναι στην Αίθουσα του Κοινοβουλίου. Το «λεφτά υπάρχουν» το έχετε αντικαταστήσει με το «υδρογονάνθρακες υπάρχουν». Αυτό είναι το νέο success story, το οποίο προσπαθείτε να δημιουργήσετε για τον ελληνικό λαό, τον ταλαιπωρημένο και χειμαζόμενο από τις πολιτικές σας. 
Για το σήμερα όμως τι λέτε, κύριοι της συγκυβέρνησης; Έξοδος από την κρίση δεν γίνεται με διώξιμο επιχειρήσεων από την Ελλάδα, με πλήρη αποβιομηχάνιση και κλείσιμο παραγωγικής δραστηριότητας. Πρόσφατα μάθαμε ότι μεγάλες ξενοδοχειακές επιχειρήσεις θα φύγουν από την Ελλάδα, όταν εσείς μιλάτε για τη μεγάλη, βαριά βιομηχανία του τουρισμού. 
Μιλάτε για αριθμούς, αλλά ούτε οι αριθμοί σάς βγαίνουν. Μιλήσατε για πρωτογενές πλεόνασμα μετά από μαγειρέματα κ.λπ. και εφαρμόσατε μια πολιτική για πρωτογενές πλεόνασμα το 2013. Η πολιτική αυτή όμως σας βγάζει δημοσιονομικό κενό το 2014. Η πολιτική σας αυξάνει το χρέος αντί να το μειώνει, λόγος για τον οποίο λέτε ότι μπήκαμε στα μνημόνια. 
Έγκαιρα είχε προειδοποιήσει ο ΣΥΡΙΖΑ ότι η κατάλυση της δημοκρατίας και τα μνημόνια πηγαίνουν χέρι-χέρι. Αυτές οι πολιτικές, για να περάσουν, θέλουν καταστολή δικαιωμάτων και καταστολή δημοκρατικών ελευθεριών. 
Αυτήν την πολιτική ακολουθήσατε και στο θέμα της ΕΡΤ. Αυτήν την αυταρχική πολιτική ακολουθήσατε και με το «μαύρο». Και αυτά που έγιναν προχθές και αυτά που έγιναν χθες βράδυ έγιναν από αυτή σας την πολιτική. 
Εσείς όμως, κύριοι της Κυβέρνησης, αυτήν τη στιγμή καλείστε να απολογηθείτε. Δεν καλείστε να απολογηθείτε στον ΣΥΡΙΖΑ, αλλά στον ελληνικό λαό. 
Καλείστε να απολογηθείτε στο ένα εκατομμύριο επτακόσιες χιλιάδες άνεργους και στις εκατόν πενήντα χιλιάδες των νέων επιστημόνων που έχουν μεταναστεύσει την τριετία του μνημονίου, αντί να είναι εδώ και να συμβάλλουν στην ανασυγκρότηση αυτής της πατρίδας. 
Καλείστε να απολογηθείτε στους μικρομεσαίους επιχειρηματίες. Εκατό χιλιάδες επιχειρήσεις έκλεισαν το 2012. Πόσες θα κλείσουν το 2013; Δεν μπορούν να πληρώσουν ασφαλιστικές εισφορές. 
Καλείστε να απολογηθείτε στους διαθέσιμους, σε κινητικότητα, δημόσιους υπαλλήλους, στους σχολικούς φύλακες, τις καθαρίστριες του Υπουργείου Οικονομικών. Οι πεντακόσιες ενενήντα πέντε καθαρίστριες που απολύονται θα λύσουν το δημοσιονομικό πρόβλημα της χώρας. 
Καλείστε να απολογηθείτε και στα νέα παιδιά με την κατάργηση των πενήντα δυο ειδικοτήτων ΕΠΑΛ-ΕΠΑΣ, που αφήνονται στην τύχη τους. 
Καλείστε να απολογηθείτε στους ανασφάλιστους με τις πολιτικές σας της ανεργίας, που δεν έχουν ούτε πρόσβαση στην υγεία, ενώ διαλύετε τις πρωτοβάθμιες δομές υγείας. 
Καλείστε να απολογηθείτε στους οικονομικά εξαθλιωμένους εργαζόμενους στα Σώματα Ασφαλείας και στις Ένοπλες Δυνάμεις με τις μειώσεις που έχουν υποστεί, ενώ αυτήν τη στιγμή τούς χρησιμοποιείτε σαν κατασταλτικό μηχανισμό ενάντια στις λαϊκές αντιδράσεις. 
Καλείστε να απολογηθείτε στους πολίτες αυτής της χώρας, που θα παγώσουν και φέτος με τις πολιτικές σας για το πετρέλαιο θέρμανσης, ενώ πολλές μεγάλες πόλεις πιθανόν να πνιγούν στο νέφος αιθαλομίχλης. Πρέπει να απολογηθείτε. 
Μιλάτε για νομιμότητα. Ποια νομιμότητα; Νομιμότητα είναι οι πράξεις νομοθετικού περιεχομένου και αυτή της ΕΡΤ; Νομιμότητα είναι η καταδίκη από την Ευρωπαϊκή Επιτροπή Κοινωνικών Δικαιωμάτων του Συμβουλίου της Ευρώπης για τον Ασωπό, που η Κυβέρνησή σας ανέχεται αυτό το έγκλημα χωρίς να προχωράει άμεσα σε λύσεις, πέρα από εξαγγελίες; 
Είναι νομιμότητα η ευρωπαϊκή καταδίκη της Ελλάδας για τις χωματερές, οι οποίες ακόμα δεν έχουν κλείσει; Εσείς προχωρείτε με φόβητρο τα πρόστιμα στην ανορθολογική διαχείριση των απορριμμάτων. Κι αν προχωρήσετε έτσι, κινδυνεύετε πάλι με άλλα πρόστιμα, λόγω της μεθόδου την οποία ακολουθείτε και η οποία είναι σε αντίθεση με το άρθρο 20 του Ελεγκτικού Συνεδρίου. 
Νομιμότητα είναι η παραβίαση ανθρωπίνων δικαιωμάτων και οι διάφορες καταγγελίες που έχουν γίνει; 
Κυρίες και κύριοι της συγκυβέρνησης, μέχρι εδώ. Το μόνο καλό που έχετε να κάνετε είναι να παραιτηθείτε τώρα, πριν οδηγήσετε τη χώρα πιο βαθιά στο χάος και την καταστροφή. Μόνο μια κυβέρνηση της Αριστεράς, μια κυβέρνηση του λαού μπορεί ουσιαστικά να διαπραγματευθεί, για τρεις λόγους: Θα έχει το λαό με το μέρος της. Δεν μας κρατάνε οι δανειστές, πουθενά. Καταλαβαίνετε τι λέω. Δεν έχουμε αναλάβει ευθύνες μνημονιακών πολιτικών. Έχουμε συγκεκριμένες προτάσεις. 
Κλείνοντας, κύριε Πρόεδρε, μισό λεπτό, θέλω να πω στους αγαπητούς συνάδελφους και συναδέλφισσες Βουλευτές ότι ο καθένας μας αυτήν τη στιγμή έχει και τη δική του προσωπική ευθύνη. Ο καθένας μας έχει προσωπική ευθύνη σημαντική, αν η πατρίδα και ο λαός της θα συνεχίσει να πορεύεται στον κατήφορο της υποτέλειας και της εξαθλίωσης ή με αξιοπρέπεια θα ορθώσει το ανάστημά του για μια άλλη πολιτική, για ένα καλύτερο μέλλον για όλους μας. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ- ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο κ. Αθανάσιος Πετράκος.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κυρίες και κύριοι συνάδελφοι της συγκυβέρνησης, υπερψηφίζοντας σήμερα το βράδυ την Κυβέρνησή σας, ψηφίζετε νέα μέτρα, το είπε ο κ. Τόμσεν στον κ. Στουρνάρα. Δηλαδή, υπερψηφίζετε να φορολογηθούν τα αγροτεμάχια, που είναι παγκόσμια πρωτοτυπία. Υπερψηφίζετε νέες απολύσεις και, στη θέση τους, δούλους εργαζόμενους από εταιρείες, νέες μειώσεις μισθών και συντάξεων, πλειστηριασμούς ακόμη και πρώτης κατοικίας, νέα λουκέτα στις επιχειρήσεις, κατασχέσεις και πλειστηριασμούς στους ελεύθερους επαγγελματίες που αδυνατούν να πληρώσουν τις εισφορές τους, οι άνεργοι από ενάμισι εκατομμύριo που είναι σήμερα να γίνουν δύο, νέα χαράτσια στον κόσμο, λουκέτο στις αμυντικές βιομηχανίες. 
Υπερψηφίζετε τη νέα φοροεπιδρομή στα ακίνητα. Υπερψηφίζετε να ξεπαγιάσει ο κόσμος για δεύτερη χρονιά, γιατί αρνηθήκατε το παλλαϊκό αίτημα να φέρετε την τιμή του πετρελαίου θέρμανσης τουλάχιστον όσο είναι στη Γερμανία. Υπερψηφίζετε νέες αυξήσεις στο ηλεκτρικό ρεύμα. Η αύξησή του ήταν 17,8% ανάμεσα στο 2012 και στο 2013. Την ώρα, δηλαδή, που ο ελληνικός λαός βρίσκεται στα όρια της εξαθλίωσης και έξι στους δέκα Έλληνες, με βάση τα στοιχεία του Πανεπιστημίου Θεσσαλονίκης, βρίσκονται σε καθεστώς ενεργειακής φτώχειας, η Κυβέρνηση συνεχίζει να ιδιωτικοποιεί την ηλεκτρική ενέργεια, παρ’ ότι έχει διπλασιαστεί το κόστος της τη δεκαετία των ιδιωτικοποιήσεων και καταστρέφεται η οικονομία.
Και έρχονται μετά οι κύριοι Στουρνάρας, Μανιάτης και Κεδίκογλου να εγκαλέσουν τον Πρόεδρο του ΣΥΡΙΖΑ και τον ΣΥΡΙΖΑ, γιατί είπε στους εργαζόμενους, μιλώντας στη ΔΕΗ, ότι ο ΣΥΡΙΖΑ δεσμεύεται να ακυρώσει μνημονιακές αποφάσεις και να σταματήσει την περαιτέρω ιδιωτικοποίηση της ΔΕΗ, καθώς και ότι δεσμεύεται να κάνει ό,τι είναι δυνατόν για να επανέλθει η ΔΕΗ υπό δημόσιο έλεγχο ως 100% δημόσια επιχείρηση.
Κυρίες και κύριοι της συγκυβέρνησης, τα δεκατέσσερα χρόνια των ιδιωτικοποιήσεων στο χώρο της ενέργειας ήταν πάρα πολλά, έτσι ώστε να καταρρεύσουν τα ιδεολογήματα του νεοφιλελευθερισμού. Ποια είναι τα ιδεολογήματά σας; Είναι δύο: ότι οι ιδιωτικοποιήσεις θα φέρουν μειώσεις στις τιμές και ρυθμίσεις, και δεύτερον, ότι θα φέρουν επενδύσεις. Τι είδαμε αυτά τα δεκατέσσερα χρόνια; Διπλασιασμό, όπως προείπα, του ηλεκτρικού ρεύματος. Τι κάνατε; Αυτήν την ώρα οι επιχειρήσεις κλείνουν, λόγω της τρομακτικής αύξησης του ενεργειακού κόστους. Τον τελευταίο χρόνο κόπηκε το ρεύμα σε τριακόσιες χιλιάδες νοικοκυριά. 
Από την άλλη τι έχετε κάνει; Έχετε δημιουργήσει κρατικοδίαιτους επιχειρηματίες, τους οποίους επιδοτεί ο ελληνικός λαός πλουσιοπάροχα, με τους μηχανισμούς είτε ανάκτησης μεταβλητού κόστους είτε με τα περίφημα αποδεικτικά διαθεσιμότητας ισχύος, τα οποία διπλασιάσατε τώρα, μέσα στη μνημονιακή καταστροφή. Γιατί; Για να δώσετε δώρο στους μεγαλοπαραγωγούς ρεύματος από φυσικό αέριο, το οποίο αυτήν τη στιγμή δεν χρειάζεται η χώρα. Η εγκατεστημένη ισχύς είναι 17.400 MW και η χώρα χρειάζεται 7.000 MW. Εσείς, όμως, διπλασιάσατε τα ΑΔΙ για να δώσετε τα δώρα στον Κοπελούζο, στον Λάτση, στον Βαρδινογιάννη, στον Περιστέρη, στον Μυτιληναίο, ο οποίος μάλιστα έχει πάρει και το μέγα δώρο από τον Παπακωνσταντίνου να αγοράζει φτηνά από τη ΔΕΗ και να πουλάει ακριβά το ρεύμα. Αυτό έχετε κάνει στο χώρο της ενέργειας.
Εσείς οι ίδιοι παραδεχτήκατε σε ερώτηση που καταθέσαμε προ ημερών για τη Ρυθμιστική Αρχή Ενέργειας -η οποία εμείς λέμε ότι λειτουργεί ως εκπρόσωπος των παραπάνω μεγαλοκαπιταλιστών- ότι μέσα από τις λειτουργίες αυτές ο ελληνικός λαός πλήρωσε την προηγούμενη χρονιά 360.000.000 ευρώ μόνο για εισαγωγές φυσικού αερίου, το οποίο δεν χρειαζόταν και δεν ήταν απαραίτητες οι εισαγωγές για να στηριχτούν αυτές οι ιδιωτικές μονάδες.
Δηλαδή, στα τέσσερα χρόνια ο ελληνικός λαός έχει πληρώσει 1,4 δισεκατομμύριο. 
Αυτό σημαίνουν, λοιπόν, οι ιδιωτικοποιήσεις στο χώρο της ενέργειας, που  μας εγκαλείτε για την πολιτική μας. Και για να μην ξεχάσουμε τι άλλο σημαίνει ιδιωτικοποιήσεις, σημαίνει την «ENERGA» και την «HELLAS POWER» και την πρόγονο της «HELLAS POWER», την «AEGEAN POWER», όπου εις ένδειξιν τιμής κι ευγνωμοσύνης στον κ. Μελισσανίδη, που έφαγε κάμποσα λεφτά και αυτός και χρώσταγε στο δημόσιο, εσείς δώσατε και τον ΟΠΑΠ. Αυτά έχετε κάνει. 
Ιδιωτικοποίηση σημαίνει να αποκλείετε τη ΔΕΗ από την κατασκευή νέων μονάδων και από τις ανανεώσιμες πηγές ενέργειας και να δίνετε εγγυημένες τιμές στους ιδιώτες, μεγαλύτερες από αυτές που έχουν στη Γερμανία. Το τι σημαίνει ιδιωτικοποίηση το είδαμε και στα ΕΛΠΕ. Τι ήταν τα ΕΛΠΕ πριν τα πάρει ο Λάτσης; Τη φθηνότερη βενζίνη και πετρέλαιο έπαιρνε ο κόσμος από εκεί. Τι είναι σήμερα; Η ακριβότερη εταιρεία. 
Μετά από όλα αυτά, λοιπόν, έχετε το θράσος να μας εγκαλείτε! Όταν ακόμα παραβιάζετε όχι τις προεκλογικές σας θέσεις, αλλά τις προγραμματικές σας δεσμεύσεις μέσα στη Βουλή, όπου ο κ. Πρωθυπουργός είπε ότι το σύστημα μεταφοράς ηλεκτρικής ενέργειας δεν πωλείται! Εσείς κατά παράβαση κάθε έννοιας δικαίου, εκχωρήσατε ακόμα και τα λιγνιτωρυχεία της Βεύης και του Κιλκίς και τώρα τα μεταλλεία του Κιλκίς στην «ΑΚΤΩΡ». 
Αυτή είναι η πολιτική η οποία έχει οδηγήσει χιλιάδες οικογένειες να στερούνται ηλεκτρικού ρεύματος αυτήν τη στιγμή στην Ελλάδα και τις επιχειρήσεις να φεύγουν. Εσείς που αυξήσατε το κόστος ενέργειας στα ύψη, με τα «δωράκια», όπως προείπα, στους ιδιώτες παραγωγούς.
Να, λοιπόν, γιατί ο ΣΥΡΙΖΑ λέει ότι οι επιχειρήσεις ενέργειας πρέπει να είναι υπό δημόσιο έλεγχο: για να έχει ο λαός ρεύμα και να μην ξαναγυρίσει στο λυχνάρι και να έχουν και οι επιχειρήσεις φθηνή ενέργεια, για να μείνουν στον τόπο και να μη μείνουν εκατόν είκοσι χιλιάδες άνεργοι από τη βαριά βιομηχανία, που κινδυνεύουν αυτήν την ώρα. 
Γι’ αυτό λέμε ότι αυτή η πολιτική που εφαρμόζετε δεν οδηγεί πουθενά και είναι ώρα να σηκωθείτε να φύγετε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας ευχαριστούμε. 
Το λόγο έχει ο Κοινοβουλευτικός Εκπρόσωπος της Χρυσής Αυγής κ. Ματθαιόπουλος.</ChairmanSpeech>
<Speech><Parlmember>ΑΡΤΕΜΙΟΣ ΜΑΤΘΑΙΟΠΟΥΛΟΣ</Parlmember>: Είναι τουλάχιστον υποκριτικό να επικαλείστε τη νομιμότητα και τον τρόπο με τον οποίο αυτή επιβλήθηκε, με αφορμή τα όσα συνέβησαν στην ΕΡΤ πριν από δύο ημέρες. 
Το πρώτο βασικό ερώτημα, που πρέπει να αναρωτηθείτε όλοι σας, είναι για ποιο λόγο η Νέα Δημοκρατία δεν επέβαλε τη νομιμότητα πέντε μήνες πριν, όταν δηλαδή ξεκίνησε η κατάληψη του κτηρίου. Αυτό θα το απαντήσετε σίγουρα εσείς οι ίδιοι, αλλά εμείς ξέρουμε πολύ καλά ότι συνέφερε και τη μία πλευρά και την άλλη να συντηρείται μία τέτοια κατάσταση, γιατί η Νέα Δημοκρατία είχε το αντίπαλο δέος έτσι ώστε να εκβιάζει τους ψηφοφόρους της και από την άλλη ο ΣΥΡΙΖΑ υποτίθεται ότι ενδιαφερόταν για τα δικαιώματα των εργαζομένων που απασχολούνταν στο Ραδιομέγαρο. 
Το δεύτερο, όμως, ερώτημα που πρέπει να σκεφτείτε είναι γιατί επέλεξε η Νέα Δημοκρατία να επιβάλει τη νομιμότητα σήμερα. Η απάντηση είναι πάρα πολύ απλή: Γιατί ήθελε να επιδείξει ένα κάποιο υποτυπώδες κυβερνητικό έργο. Πώς αντιλαμβάνεται ο κ. Σαμαράς το κυβερνητικό έργο; Μήπως με τη δίκαιη ανακατανομή των φόρων; Μήπως με τη δωρεάν παροχή υγείας ή παιδείας στους Έλληνες πολίτες; Όχι. Με το στήσιμο επικοινωνιακών σόου, για να αποδείξει ότι υπάρχει κι αυτός κάπου σε αυτήν την πολιτική σκηνή της χώρας. Αυτό το σόου ήταν τόσο κακοστημένο, που έρχονται σήμερα αυτοί οι οποίοι έχουν καταλύσει το νόμο και το Σύνταγμα να μας μιλάνε για την επιβολή της νομιμότητας. 
Είναι και κάτι άλλο, όμως, που ανάγκασε τη Νέα Δημοκρατία να το κάνει σήμερα και το λέμε μετά λόγου γνώσεως, γιατί μοιραζόμαστε τα ίδια στοιχεία με εσάς. Είναι όλες οι δημοσκοπήσεις που φέρνουν τη Χρυσή Αυγή πρώτη σε σειρά προτίμησης στους Έλληνες πολίτες και τη Νέα Δημοκρατία τρίτη. Αυτό είναι που έχει φέρει σε πανικό τον Αντώνη Σαμαρά, αυτό είναι που έχει φέρει πανικό στη Νέα Δημοκρατία και ήθελε με αυτόν τον τρόπο να δείξει στους τελευταίους εναπομείναντες ψηφοφόρους της ότι κάτι θέλει να κάνει. 
Επικαλείστε τη νομιμότητα και με τη δικαιολογία αυτή λέτε ότι το κράτος δικαίου έπραξε ό,τι όφειλε να πράξει. Θα αναφέρω ενδεικτικά πολύ λίγα από τα πάρα πολλά σκάνδαλα του ΠΑΣΟΚ –όσοι παρακολουθείτε τις ομιλίες μου γνωρίζετε ότι μιλάω πάντα από στήθους, αλλά σήμερα αναγκάστηκα να γράψω σε μια κόλα χαρτί μερικά από τα δεκάδες, γιατί αλλιώς θα είχα χάσει τον ειρμό της σκέψης μου- για να δούμε με ποια νομιμότητα συγκυβερνάει η Νέα Δημοκρατία. 
Ξεκινάω με τον τομέα της οικονομίας, όπου δεν υπάρχει ένα επιφανές στέλεχος του ΠΑΣΟΚ που να μην έχει κατηγορηθεί για το κακούργημα της φοροδιαφυγής. 
Δεν μπορούμε να αγνοήσουμε τα 110 εκατομμύρια ευρώ που, ως διά μαγείας, χάθηκαν από τα ταμεία του κόμματος. Ας πάμε στο 2000, στην περίοδο του Xρηματιστηρίου, που ένα κράτος-τζογαδόρος έλεγε στους Έλληνες πολίτες να αγοράσουν μετοχές-φούσκες και όλοι μετά αυτοκτόνησαν. Να υπενθυμίσουμε τους Ολυμπιακούς Αγώνες και την υπερχρέωση της χώρας. Να υπενθυμίσουμε το σκάνδαλο της «SIEMENS», τα «μαύρα» μάρκα, το 1 εκατομμύριο μάρκα του Τσουκάτου, που τα είχε σε βαλίτσες και τα μετέφερε στα ταμεία του κόμματος, τη λίστα Λαγκάρντ, όπου βρέθηκε μόνο ένας να κατηγορηθεί και αφέθηκε αθώος. Όταν κληθήκαμε να ψηφίσουμε εδώ πέρα, όλοι κάνατε πλάτες στους πραγματικούς υπαίτιους του σκανδάλου αυτού. Να υπενθυμίσουμε όμως και το πιο βασικό, την είσοδο της χώρας στο μνημόνιο, στο Διεθνές Νομισματικό Ταμείο.
Ας πάμε και σε έναν άλλο τομέα, στην εθνική άμυνα, για την οποία τόσο πολύ υποτίθεται ότι κόπτεσθε. Ας μιλήσουμε για τα υποβρύχια, για τα αεροσκάφη Mirage, για τους S-300, για το σκάνδαλο και την προδοσία της νύχτας των Ιμίων, για τον Οτσαλάν, για τα απόρρητα σχέδια που έχει ο κ. Βενιζέλος στο συρτάρι του σπιτιού του. Αργότερα μάλιστα ανακάλεσε, λέγοντας ότι κάθε Αντιπρόεδρος κυβέρνησης έχει πρόσβαση σε τέτοια αρχεία. 
Τι έκανε η Νέα Δημοκρατία για όλα αυτά τα σκάνδαλα, όταν τόσα χρόνια κυνηγώντας την εξουσία έκανε σημαία της την κάθαρση; Συγκυβερνά με τη νομιμότητα ενός κόμματος που έχει καταντήσει συνώνυμο της πολιτικής παρακμής, της διαφθοράς, της ρεμούλας και της μίζας. 
Μάλλον, για να διορθώσω κάτι που είπα, δεν συγκυβερνά η Νέα Δημοκρατία με το ΠΑΣΟΚ, το ανάποδο συμβαίνει, γιατί χθες, κοιτώντας προς τα έδρανα εκεί, είδα περισσότερους Βουλευτές του ΠΑΣΟΚ στα υπουργικά έδρανα παρά στα βουλευτικά έδρανα. Αυτή είναι η νομιμότητα η οποία σάς ενδιαφέρει. Όλο αυτό είναι ένα επικοινωνιακό σόου. 
Επειδή ο κύριος Πρωθυπουργός θα μιλήσει μετά από μένα και είναι προβλέψιμος- γιατί δεν έχει τι άλλο να πει στους ανθρώπους που πεθαίνουν από την πείνα λόγω μνημονίου- θα επικαλεστεί τα ίδια επιχειρήματα, ότι το κράτος είναι ένα κράτος δικαίου, αναλύσαμε το πρωί πόσο δίκαιο είναι το κράτος σας. 
Αυτό που έχουμε να προσθέσουμε –και καταλήγω με αυτό- είναι ότι η κοινή σας πορεία στα πολιτικά πράγματα μπορεί για κάποιους μήνες, για ένα διάστημα να σας έδωσε μία πολύτιμη ανάσα, να σας κράτησε στην εξουσία για κάποιους  μήνες. Αυτό κάποτε θα τελειώσει και να ξέρετε ότι θα έχετε και την ίδια, την κοινή κατάληξη. Όσοι δεν καταλαβαίνουν τι εννοώ, δείτε τα ποσοστά του ΠΑΣΟΚ και πώς οδεύει, για να καταλάβετε ποιο είναι και το δικό σας μέλλον.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής του ΣΥΡΙΖΑ κ. Νικόλαος Συρμαλένιος.</ChairmanSpeech> 
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Κύριε Πρόεδρε, κυρίες και κύριοι συνάδελφοι, κύριοι Υπουργοί, στην Αίθουσα αυτή έχει γίνει πάρα πολλή συζήτηση για το γιατί καταθέσαμε πρόταση μομφής. Είναι πάρα πολύ απλό. Καταθέσαμε πρόταση μομφής ως μία υπέρτατη κοινοβουλευτική πράξη η οποία ανταποκρίνεται τόσο στις τραγικές στιγμές που ζει η μεγάλη πλειοψηφία του ελληνικού λαού όσο στον αυταρχικό, αντισυνταγματικό, αντιδημοκρατικό κατήφορο με την υπόθεση της ΕΡΤ και μια σειρά άλλα ζητήματα και κυρίως γιατί πρέπει να σταματήσει αυτή η καταστροφική τροχιά της χώρας. 
Μας λέτε ότι με τη μομφή στρεφόμαστε κατά των θυσιών του ελληνικού λαού, αφού τώρα πλέον, όπου να ’ναι, θα αρχίσουν να φαίνονται οι καρποί. Ψεύδεστε ασύστολα, διότι καμμία πρόβλεψη, καμμία πρόγνωση, κανένας αναλυτής, κανένας οργανισμός, κανένας οικονομολόγος δεν πιστεύει ότι το πρόγραμμα αποπληρωμής του χρέους βγαίνει και ότι σε συνθήκες παρατεταμένης ύφεσης δεν θα υπάρχουν συνεχώς νέα μέτρα! 
Ήδη τρία νέα μέτρα θα αρχίσουν να εφαρμόζονται από την 1η Ιανουαρίου του 2014, τα 25 ευρώ για εισαγωγή στα νοσοκομεία, ο νέος φόρος ακινήτων, που μονιμοποιεί και επεκτείνει το χαράτσι, οι περικοπές στις κοινωνικές δαπάνες, με αιχμή τις μειώσεις στα εφάπαξ, στις επικουρικές συντάξεις και λοιπά. Έπονται οι πλειστηριασμοί πρώτης κατοικίας και η δήμευση των ακινήτων. 
Κατά συνέπεια, σας επιστρέφουμε το επιχείρημα και σας εγκαλούμε. Κάθε ψήφος εμπιστοσύνης στην Κυβέρνηση είναι ψήφος συνέχισης των αβάσταχτων θυσιών του ελληνικού λαού, που θα καλείται κάθε τόσο να πληρώνει για τις «μαύρες» τρύπες των χρηματοδοτικών κενών, 2 δισεκατομμύρια για το 2014, 6 έως 8 δισεκατομμύρια για το 2015-2016, γύρω στα 20 δισεκατομμύρια για την περίοδο μέχρι το 2020. Μην ξεχνάτε ότι ο κ. Στουρνάρας έχει μιλήσει για δανειακές υποχρεώσεις που θα μας συνοδεύουν τουλάχιστον για τα επόμενα ογδόντα χρόνια. 
Κύριοι της συγκυβέρνησης, ψηφίζετε σήμερα συνειδητά για τη συνέχιση των θυσιών, ουσιαστικά για την πλήρη εξαθλίωση του ελληνικού λαού!
Θα ήθελα τώρα να πω και λίγα λόγια για το success story στο χώρο της νησιωτικής πολιτικής και της ναυτιλίας.
Χθες το βράδυ μίλησε ο Υπουργός Ναυτιλίας και Αιγαίου για το κυβερνητικό έργο του Υπουργείου του. Ούτε λέξη για τα νησιά. Ούτε λέξη για την ακτοπλοΐα.
Κυρίες και κύριοι συνάδελφοι, οι πάντες ξέρουν και ιδιαίτερα οι νησιώτες, που το ζουν από πρώτο χέρι, ότι η ακτοπλοΐα καταρρέει.
 Σε συνθήκες αποκλειστικής διαχείρισης της ακτοπλοΐας από τις ιδιωτικές εταιρείες και ως αποτέλεσμα των μνημονιακών πολιτικών που περικόπτουν δραστικά τις επιδοτήσεις των γραμμών δημοσίου συμφέροντος -των λεγόμενων άγονων γραμμών-, πολλά νησιά, δεκάδες νησιά μένουν με ελάχιστη σύνδεση –μία ή δύο φορές την εβδομάδα- καθιστώντας τους νησιώτες πολίτες βήτα και γάμα κατηγορίας. 
Στα γραφεία μας καθημερινά φθάνουν σωρεία διαμαρτυριών από τις Κυκλάδες, από την Ανάφη, από την Κίμωλο, από τη Σίφνο, από τα Δωδεκάνησα, από την Κάρπαθο, από την Κάλυμνο, από το βόρειο Αιγαίο, από τη Λήμνο, από την Ικαρία, από παντού.
Κύριοι της Κυβέρνησης, σας ρωτάμε: Ποιο είναι το σχέδιό σας για την ακτοπλοΐα; Προφανώς δεν έχετε καμμία πολιτική, κανένα σχέδιο. Είστε έρμαιο των εφοπλιστικών συμφερόντων και παρακολουθείτε σαν τροχονόμοι τον ολιγοπωλιακό ανταγωνισμό τους. Αφήνετε τα νησιά στο έλεος του καιρού και του χειμώνα, διαγράφοντας το αυτονόητο, στοιχειώδες κοινωνικό δικαίωμα των νησιωτών για μετακίνηση. 
Ο ΣΥΡΙΖΑ, όμως, έχει πρόγραμμα, έχει σχέδιο. Θα συγκροτήσει άμεσα, στο πλαίσιο μίας μεικτής ακτοπλοϊκής αγοράς, ένα δημόσιο κοινωνικό φορέα ακτοπλοΐας κατά τα πρότυπα σκανδιναβικών χωρών, αντικείμενο του οποίου θα είναι ο επιτελικός σχεδιασμός και η επαναχάραξη των ακτοπλοϊκών δρομολογίων, με τη συμμετοχή και της τοπικής αυτοδιοίκησης, η δρομολόγηση πλοίων πρωταρχικά στις λεγόμενες άγονες γραμμές για την εξυπηρέτηση των αναγκών του κοινωνικού συνόλου. 
Προς αυτήν την κατεύθυνση θα αξιοποιήσουμε όλες τις εθνικές και ευρωπαϊκές δυνατότητες, αφού και η Ευρωπαϊκή Ένωση είναι διατεθειμένη -και το έχει δηλώσει- να χρηματοδοτήσει κοινοπραξίες με συμμετοχή του δημοσίου, ακόμα και για κατασκευή και για ναυπήγηση στα ελληνικά ναυπηγεία, για τα οποία δεν έχετε καμμία πολιτική και τα αφήνετε να καταρρέουν. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Κύριε Πρόεδρε, μισό λεπτό. Ολοκληρώνω.
Λέτε ότι ο ΣΥΡΙΖΑ θέλει να γκρεμίσει τη ναυτιλία και τη φορολογική ασυλία των εφοπλιστών. Αποκρύπτετε από την Αξιωματική Αντιπολίτευση το περιεχόμενο της έρευνας που διεξάγει η Ευρωπαϊκή Επιτροπή για τις σκανδαλώδεις φοροαπαλλαγές των εφοπλιστών. Χαρακτηριστική και η απάντηση του Υπουργείου Οικονομικών. Μας απέκρυψε την αλληλογραφία και την κατάθεση εγγράφων μεταξύ των Υπουργείων Ναυτιλίας και Οικονομικών για το ζήτημα που είχε θέσει η Ευρωπαϊκή Ένωση.
Η πραγματική κατάσταση στη ναυτιλία σήμερα είναι η εξής: 
Τα πλοία με ελληνική σημαία διαρκώς μειώνονται. Καταγράφηκε νέα μείωση, σύμφωνα με τα στοιχεία της Στατιστικής Αρχής, κατά 2,6%, φτάνοντας έτσι στα επίπεδα του 1990. Η εισροή του ναυτιλιακού συναλλάγματος καταρρέει. Υπήρξε μείωση σε σχέση με το αντίστοιχο περσινό οκτάμηνο Ιανουαρίου-Αυγούστου κατά 13%. Η ανεργία των ναυτικών αυξάνεται διαρκώς. 
Ο Υπουργός μάς μίλησε για αξιοσύνη του Λιμενικού Σώματος, όταν το Σώμα απαξιώνεται εντελώς, τα λιγοστά πλωτά μέσα κινούνται με χορηγίες, με πλημμελή συντήρηση και ελάχιστα καύσιμα. Ταυτόχρονα, οι χαμηλές αμοιβές, η αδυναμία κάλυψης της ιατροφαρμακευτικής τους περίθαλψης, οι διαβλητές διαδικασίες στις τοποθετήσεις, στις μετακινήσεις και στις αποσπάσεις απαξιώνουν ακόμη περισσότερο τη λειτουργία του Λιμενικού Σώματος.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, τελειώνω.
Σε ό,τι αφορά τον Οίκο Ναύτου, πέρα από τη μείωση των εσόδων του, λόγω της μείωσης της απασχόλησης, τη μείωση των συντάξεων των απόμαχων της θάλασσας, τη μείωση του προσωπικού του, αποτελεί κόλαφο για την Κυβέρνηση το μέγα σκάνδαλο με τους κομματικούς φίλους της Νέας Δημοκρατίας και του Υπουργού Παιδείας κ. Αρβανιτόπουλου, που προσπάθησαν να καταχραστούν μεγάλο χρηματικό ποσό. 
Κλείνοντας, θα ήθελα να πω ότι με την πολιτική σας φέρατε τη νησιωτική Ελλάδα αρκετές δεκαετίες πίσω. Κλείσατε υπηρεσίες και δομές που είχαν αποκεντρωθεί με αγώνες, ΔΟΥ, ΙΚΑ, τελωνεία, ειρηνοδικεία, ΕΛΤΑ, επιθεωρήσεις εργασίας, γραφεία του ΕΟΤ. Εκχωρείτε περιοχές φυσικού κάλλους σε ιδιωτικά συμφέροντα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, συντομεύετε.</ChairmanSpeech>
<Speech><Parlmember>ΝΙΚΟΛΑΟΣ ΣΥΡΜΑΛΕΝΙΟΣ</Parlmember>: Αυτή είναι η πολιτική σας. Διαλύετε τη δημόσια υγεία και την παιδεία και ο Υπουργός Υγείας μάς λέει ότι η λύση θα δοθεί με τη μονιμότητα των αγροτικών γιατρών. 
Αυτή η πολιτική σας πρέπει άμεσα να ανατραπεί και προς αυτήν την κατεύθυνση θα δουλέψουμε με όλες μας τις δυνάμεις.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, όσο γίνεται, να μην υπερβαίνουμε το χρόνο, γιατί αυτό είναι σε βάρος των συναδέλφων που αναμένουν να μιλήσουν.
Το λόγο έχει ο κ. Μητρόπουλος, Βουλευτής του ΣΥΡΙΖΑ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Κυρίες και κύριοι συνάδελφοι, πριν από λίγο καιρό η Κυβέρνηση παρέδωσε στους δανειστές στην αγγλική γλώσσα δύο γνωμοδοτήσεις του Νομικού Συμβουλίου του Κράτους, το οποίο λέει ότι: «Αφού έλεγξα τη γνησιότητα των υπογραφών του κυρίου Πρωθυπουργού και του κ. Προβόπουλου και αφού βεβαίωσα ότι όντως εκπροσωπούν τον ελληνικό λαό και έχουν δικαίωμα προς τούτο.». Δεχόμαστε ότι μόνοι μας ζητήσαμε και μπήκαμε στο Αγγλικό Δίκαιο. Θα το καταθέσω, για να διανεμηθεί αμέσως στους συναδέλφους.
Κάποιοι από εσάς έχετε διαβάσει τον «Έμπορο της Βενετίας». Ο Σάιλοκ, όταν είδε ότι ο πτωχευμένος έμπορος δεν μπορούσε να τον ικανοποιήσει, καθώς είχε πτωχεύσει, του ζήτησε μία λίβρα σώματος. Αυτό είναι το Αγγλικό Δίκαιο. Μόνοι μας ζητήσαμε την υπαγωγή στο Αγγλικό Δίκαιο, μόνοι μας ζητήσαμε την υπαγωγή στα λουξεμβουργιανά δικαστήρια, μόνοι μας ζητήσαμε να μας κατάσχουν περιουσία, ακόμα και πριν από την έκδοση δικαστικής απόφασης.
Διαβάζω την αποστροφή της γνωμοδότησης: «Η Ελλάδα και η Τράπεζα της Ελλάδος βεβαιώνει ότι κανένα από τα αντίστοιχα περιουσιακά στοιχεία εξαιρούνται λόγω εθνικής κυριαρχίας από κατάσχεση πριν ή μετά την έκδοση δικαστικής απόφασης.». 
Επίσης, κυρίες και κύριοι συνάδελφοι και αξιότιμοι κύριοι της Κυβέρνησης, λέει ότι ο Νομικός Σύμβουλος τους Κράτους που βεβαίωσε τη γνησιότητα του Έλληνα Πρωθυπουργού –τι όνειδος και τι ευτελισμός!- βεβαιώνει ότι δεν είναι απαραίτητο η δανειακή σύμβαση να περάσει από το ελληνικό Κοινοβούλιο.
Σας διαβάζω τον πέμπτο όρο της γνωμοδότησης: «Σύμφωνα με το Ελληνικό Δίκαιο βεβαιώνει το Νομικό Συμβούλιο του Κράτους το Κοινοβούλιο δεν απαιτείται να επικυρώσει την παρούσα σύμβαση, προκειμένου αυτή να είναι αποτελεσματική και δεσμευτική για την Ελλάδα.». Ψηφίστε τους! Παρέδωσαν την εθνική κυριαρχία. 
Πριν από δέκα μέρες η «COSCO» ζήτησε ένα μερεμέτι στο λιμάνι πέντε ή δέκα χιλιάδων και η τρόικα αρνείται. Και η τρόικα λέει διαβάζω από το προχθεσινό «ΕΘΝΟΣ» το εξής: «Να μας παραθέσετε τους λόγους για τους οποίους είναι απαραίτητο να επεκτείνετε τη δυνατότητα του λιμανιού πέραν του αρχικού επιχειρησιακού σχεδίου.». Καμμία επέκταση. Διώχνει ο Τσίπρας τις επενδύσεις! Ο Τσίπρας δεν φέρνει τους επενδυτές! Ποιος διώχνει την «COSCO»; 
Κυρίες και κύριοι συνάδελφοι, διαβάστε το δημοσίευμα στο κυριακάτικο «ΕΘΝΟΣ». Αρνήθηκε η τρόικα να εγκρίνει την επέκταση του λιμανιού. Υπό αυτήν την έννοια να μην κατηγορείτε τον Τσίπρα ότι έφερε εδώ την πρόταση μομφής για την ΕΡΤ, αλλά να τον παραδέχεστε για τη γενναιότητά του, για τη μεγαλοψυχία του, γιατί έπρεπε να φέρει πρόταση μομφής για απεμπόληση κυρίαρχων δικαιωμάτων. 
Πρέπει να διαβάσετε τις τρεις γνωμοδοτήσεις που έχουν οι δανειστές στα χέρια τους μόνο στα αγγλικά. Ποια Κυβέρνηση και πότε θα ζητήσει να φύγει από το Αγγλικό Δίκαιο; Ποιο Νομικό Συμβούλιο –αφού έχει παραδεχτεί αυτά που έχετε ανά χείρας- θα πάει στο Λουξεμβούργο και θα πει: «Κύριοι, όχι, θέλουμε διαγραφή χρέους. Όλοι θέλουμε επαναδιαπραγμάτευση.».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Άκουσα τον αξιότιμο Πρόεδρο του ΠΑΣΟΚ και προχθές μετά τη συνάντηση με τον Σουλτς, όπως και τον αξιότιμο κύριο Πρωθυπουργό, που είπαν ότι τελείωσε το μνημόνιο. Ποιο μνημόνιο τέλειωσε; 
Τώρα μπαίνουμε στο βαθύ μνημόνιο.
 Θα καταθέσω για τα Πρακτικά: Μέτρα για τα έτη 2013 και 2016. Το ν. 4093 με συνοδευτικούς πίνακες για τα έτη 2013-2016. Το ν.3863 ότι από 1-1-2015 και μετά, από το 2014 που λήγει το μνημόνιο, βασική σύνταξη για όλους, στο άρθρο 37. Το ν. 3863: Την 1-1-2021 αύξηση ορίων ηλικίας και μετά ανά τριετία. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ολοκληρώνω, κύριε Πρόεδρε.
Ο ν. 4046 του Παπαδήμου λέει ότι οι συντάξεις, κυρίες και κύριοι συνάδελφοι, θα ορίζονται μέχρι το 2060, οι δε δαπάνες μέχρι το 2060 –νόμος του ελληνικού κράτους- θα περιοριστούν στο ένα πέμπτο των σημερινών δαπανών, οι δαπάνες για το κράτος στα 9% -κανένα κράτος δεν λειτουργεί σήμερα με κάτω από 15%- και οι δαπάνες για την υγεία στο 6%. Θα το καταθέσω κι αυτό για τα Πρακτικά.
Οι επικουρικές συντάξεις: Μετά το 2015 ρήτρα μηδενικού ελλείμματος. Καμμία κρατική επιχορήγηση. Το ίδιο για το εφάπαξ. Ο μαθηματικός τύπος που θα κλαδεύει μετά το 2015. Θα το καταθέσω κι αυτό για τα Πρακτικά.
Ο κατώτατος μισθός με τον ν.4172 το 2017 γίνεται μισός, για να ακολουθηθεί η ρήτρα Βουλγαρίας του «παπαδήμειου μνημόνιου» ότι μέχρι τα τέλη του 2019 θα πρέπει να συγχρονιστούμε με τους μισθούς των ανταγωνιστικών χωρών.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ολοκληρώνω, κύριε Πρόεδρε.
Επειδή η ανεργία δεν τιθασεύεται, θα σας δώσω κι ένα αντίγραφο του νόμου που ορίζει τον άνεργο ως αυτό το άτομο που εργάστηκε έστω και μία ώρα στην εβδομάδα αναφοράς. Για να μικραίνει η, ξεσκουριάζοντας ανέργους, υπολογίζει και όσους δουλεύουν μία ημέρα την εβδομάδα.
Υπό αυτήν την έννοια, κυρίες και κύριοι συνάδελφοι, δεν υπάρχει άλλο περιθώριο από ένα εθνικό σχέδιο διαπραγμάτευσης με καταγγελία του μνημονίου, με διαγραφή του χρέους και με μετακύληση στους δανειστές τμήματος της ευθύνης για την καταστροφή που επέφεραν στην πατρίδα. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Μητρόπουλε. Πότε θα τελειώσετε;</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Τελειώνω, κύριε Πρόεδρε.
Υπό αυτήν την έννοια, τα κείμενα στα οποία έχει δεσμευτεί η πατρίδα είναι απαγορευτικά για να τεθεί η βάση μίας περήφανης, αξιοπρεπούς, εθνωφελούς διαπραγμάτευσης. 
Σας ευχαριστώ και με συγχωρείτε.
(Χειροκροτήματα από την πτέρυγα του ΣΥΡΙΖΑ-ΕΚΜ)
(Στο σημείο αυτό ο Βουλευτής κ. Αλέξιος Μητρόπουλος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>):  Κύριοι συνάδελφοι, με συγχωρείτε πάρα πολύ.
 Φαίνεται ότι εκλαμβάνετε την ανοχή του Προεδρείου ως αδυναμία να επιβάλλει τον περιορισμό του χρόνου εκεί που πρέπει. Και απευθύνομαι προς όλες τις πτέρυγες. 
Δεν είναι δυνατόν να μιλάτε 50% πάνω από το χρόνο που προβλέπεται από τον Κανονισμό. Οι συνάδελφοι συνεχώς έρχονται εδώ και ρωτούν «θα προφτάσω να μιλήσω;». Τι είναι, δηλαδή, αυτό; Επειδή το ηλεκτρονικό σύστημα συνέβη να βάλει κάποιον από εμάς μπροστά, πρέπει να το εκμεταλλεύεται αυτό; Παρακαλώ πάρα πολύ. 
Το λόγο ο Υφυπουργός παρά τω Πρωθυπουργώ κ. Κεδίκογλου.</ChairmanSpeech>
<Speech><Parlmember>ΣΙΜΟΣ ΚΕΔΙΚΟΓΛΟΥ</Parlmember> (Υφυπουργός στον Πρωθυπουργό και Κυβερνητικός Εκπρόσωπος): Ευχαριστώ, κύριε Πρόεδρε.
«Η Κυβέρνηση δεν θα πέσει με συζητήσεις στο Κοινοβούλιο», είχε πει πριν από ενάμισι μήνα ο κ. Τσίπρας, απαντώντας σε ερώτηση δημοσιογράφου εάν θα καταθέσει πρόταση μομφής στη Βουλή. Το θυμάστε;
Βέβαια, ο Πρόεδρος του ΣΥΡΙΖΑ συνηθίζει να αλλάζει θέσεις σαν τα πουκάμισα, όμως τι άλλαξε μέσα σε τόσο σύντομο χρονικό διάστημα για να αναθεωρήσει μία τόσο βασική πολιτική επιλογή;
 Ειπώθηκαν πολλά και θα τα κωδικοποιήσω σύντομα. 
Πρώτον, η πολυδιαφημισμένη φθινοπωρινή έφοδος του ΣΥΡΙΖΑ  για την κατάληψη της εξουσίας «έμεινε από καύσιμα». Τα σχολεία δεν έγιναν πεδία μάχης, η Θεσσαλονίκη δεν έγινε Στάλινγκραντ, η λαϊκή εξέγερση δεν υπήρξε, οι κινητοποιήσεις που καλούσε ο ΣΥΡΙΖΑ φυλλορροούσαν, η κυβερνητική πλειοψηφία στη Βουλή, χάρη στο υψηλότατο αίσθημα ευθύνης των Βουλευτών της Νέας Δημοκρατίας και του ΠΑΣΟΚ, παρέμενε αρραγής. 
Το χειρότερο για την Αξιωματική Αντιπολίτευση ήταν ότι είχε χτυπήσει δημοσκοπικό ταβάνι, παρά το γεγονός ότι είχε υιοθετήσει απολύτως το δόγμα «ναι σε όλους, ναι για όλα». Και τι δεν έταξε ο ΣΥΡΙΖΑ! Προσλήψεις, αυξήσεις, κάθε είδους παροχές και κρατικοποιήσεις, με το τραγελαφικό επιχείρημα «πόροι υπάρχουν».
Όμως, απέναντι σε μια Κυβέρνηση που ήταν στην πιο δύσκολη φάση της τετραετίας της, όταν, δηλαδή, έχει υλοποιήσει μια σειρά από δύσκολες αλλά απαραίτητες αποφάσεις, χωρίς ακόμη να φαίνονται χειροπιαστά τα ευεργετικά αποτελέσματα της εξυγίανσης, σε μια τέτοια φάση ο ΣΥΡΙΖΑ αδυνατούσε να περάσει μπροστά στις δημοσκοπήσεις.
Ο πρώτος λόγος, λοιπόν, ήταν η αποτυχία όλων των σχεδίων του. Ο δεύτερος ήταν ότι μετά την ομολογία Τσίπρα στο Όστιν του Τέξας ότι η έξοδος από το ευρώ θα ήταν καταστροφική, ο ΣΥΡΙΖΑ κόντευε να γίνει ρεμπέτ ασκέρι. Βλέπετε, ο ΣΥΡΙΖΑ ερχόταν αντιμέτωπος με το μεγαλύτερο, το κατ’ εξοχήν εγγενές του πρόβλημα, το πρόβλημα της πολλαπλής ταυτότητάς του, το οποίο στην περίπτωση της Ευρωζώνης έχει πάρει σχιζοειδείς διαστάσεις.
Προκειμένου, λοιπόν, να αποφύγει αυτήν τη δυσάρεστη πραγματικότητα, ο κ. Τσίπρας επέλεξε να ρίξει την μπάλα στην εξέδρα. Γνώριζε ότι δεν έχει καμμία τύχη η πρόταση μομφής, όμως προέχουν οι εσωκομματικές του ανάγκες.
Δεν θα σχολιάσω ιδιαίτερα τη συγκυρία που επέλεξε ο ΣΥΡΙΖΑ για την υποβολή της πρότασης. Στην πιο καθοριστική φάση της διαβούλευσης με τους δανειστές, εκεί που η Κυβέρνηση προσπαθεί να πετύχει την ταχύτερη δυνατή έξοδο από το μνημόνιο, με όπλο το πρωτογενές πλεόνασμα, το οποίο έγινε δυνατό χάρη στις θυσίες των Ελλήνων, εκεί που η οικονομία μας ξανακερδίζει την εμπιστοσύνη των αγορών, ο ΣΥΡΙΖΑ επιχειρεί να σπείρει την αμφιβολία. Δυστυχώς, δεν εκπλήσσεται κανείς. Έχει γίνει, άλλωστε, σαφές ότι για τον ΣΥΡΙΖΑ η καταστροφή είναι ένα θεμιτό μέσο κατάληψης της εξουσίας.
Αντίθετα, έκπληξη προκάλεσε η αφορμή για την πρόταση μομφής. Επιλέξατε την ΕΡΤ, που κάποτε αποκαλούσατε αμαρτωλή, τη διαδικασία κατάργησης της οποίας συζητήσαμε επανειλημμένα στη Βουλή. Αναφέρθηκα εκτεταμένα, στις συνεδριάσεις εκείνες, στους λόγους που καθιστούσαν αδύνατη την εξυγίανση εν λειτουργία της ΕΡΤ. Υπήρχαν ανυπέρβλητες δομικές στρεβλώσεις και καταστατικές δυσλειτουργίες.
Υπενθυμίζω, επίσης, ότι η συνταγματικότητα και η εν γένει νομιμότητα της πράξης κατάργησης της «ΕΡΤ Α.Ε.» επιβεβαιώθηκε από το ανώτατο δικαστήριο της χώρας, και μάλιστα, με σειρά αποφάσεών του. Η δε επέμβαση της Αστυνομίας για τον τερματισμό της παράνομης κατάληψης, πέραν του προφανούς, δηλαδή της αποκατάστασης της νομιμότητας και της απόδοσης του Ραδιομεγάρου στον ιδιοκτήτη του, στον ελληνικό λαό, έγινε και σε συμμόρφωση με την απόφαση του Συμβουλίου της Επικρατείας, η οποία, πέραν της επικύρωσης της κατάργησης της ΕΡΤ, όριζε επίσης ότι η Κυβέρνηση πρέπει να προβεί σε όλες τις απαραίτητες ενέργειες για την απρόσκοπτη μετάδοση εκπομπών από τη δημόσια ραδιοτηλεόραση.
Βέβαια, δεν παραλείψατε να επιχειρήσετε και πάλι τη γνωστή παραπληροφόρηση, ότι όλα έγιναν για να εξυπηρετηθούν ιδιωτικά συμφέροντα και να αποκλειστεί η δημόσια ραδιοτηλεόραση από τις ψηφιακές συχνότητες. Επειδή το έχετε πει πολλές φορές, παρά τις επανειλημμένες κατηγορηματικές απαντήσεις μου, δικαιούμαι να μη μιλώ για απλή παραπληροφόρηση, αλλά για σκόπιμα ψεύδη και για ωμή απόπειρα συκοφάντησης. Όχι ότι σας είναι άγνωστη η μέθοδος, αλλά σταματήστε να λέτε το ίδιο ψέμα.
Για να μην έχετε, λοιπόν, καμμία δικαιολογία, καταθέτω το Φύλλο Εφημερίδας της Κυβέρνησης στις 12 Αυγούστου, με το οποίο εκχωρείται στην ΝΕΡΙΤ, χωρίς αντάλλαγμα, φάσμα συχνοτήτων δύο διαύλων, για οχτώ προγράμματα, δηλαδή. Παρακαλώ να διανεμηθούν αντίγραφα στους Βουλευτές του ΣΥΡΙΖΑ, για να μην ξαναπούν το ίδιο ψέμα. Το βαρεθήκαμε. Ας βρουν κάποιο καινούργιο ψέμα.
(Στο σημείο αυτό ο Υφυπουργός στον Πρωθυπουργώ και Κυβερνητικός Εκπρόσωπος κ. Σίμος Κεδίκογλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Το ερώτημα, πάντως, παραμένει: Γιατί επιλέξατε την ΕΡΤ για την κορυφαία κοινοβουλευτική σας πράξη; Η μόνη εξήγηση που βρίσκω είναι ότι, μετά τον τερματισμό της παράνομης κατάληψης του Ραδιομεγάρου και τη διάψευση των προσδοκιών να γίνει το Ραδιομέγαρο Κούγκι, είπατε να καταβάλετε μια τελευταία προσπάθεια δημιουργίας εντυπώσεων. Την εκτίμηση αυτή επιβεβαιώνει και η χθεσινή στάση Βουλευτών σας έξω από το Ραδιομέγαρο. Πάλι, όμως, η παράσταση αποδείχθηκε κατώτερη των προσδοκιών σας.
Επειδή, όμως, ακούστηκαν εδώ χθες και σήμερα κατηγορίες εναντίον της Αστυνομίας, επειδή εκτέλεσε την αποστολή της και δεν υπάκουσε στις εντολές των Βουλευτών του ΣΥΡΙΖΑ, θέλω να υπενθυμίσω την κριτική που είχε ασκήσει η Αξιωματική Αντιπολίτευση, όταν Βουλευτές της Χρυσής Αυγής είχαν επιχειρήσει κάτι ανάλογο.
Δύο μέτρα και δύο σταθμά, κυρίες και κύριοι του ΣΥΡΙΖΑ; Και επειδή είμαι σίγουρος ότι θα αρχίσετε πάλι να διαμαρτύρεστε περί θεωρίας των δύο άκρων, να σας επισημάνω ότι ο καθένας αυτοπροσδιορίζεται με τις πράξεις του, ότι είναι μεν άλλο πράγμα να ασκείς βία και άλλο να δικαιολογείς τη βία, όμως και τα δύο είναι καταδικαστέα σε μια δημοκρατική πολιτεία, ότι δεν υπάρχει καλή και καλή βία, δεν υπάρχει δικαιολογημένη βία. 
Μου φαίνεται ότι έχετε μείνει στην επιχειρηματολογία της εποχής του Ψυχρού Πολέμου με τους κακούς αμερικανικούς πυρηνικούς πυραύλους, που απειλούν τους λαούς και τους καλούς σοβιετικούς πυραύλους, που τους υπερασπίζονται.
Όπως ο πυρηνικός όλεθρος δεν κάνει διακρίσεις και θα μας αφάνιζε όλους, έτσι και η βία έχει μία και μοναδική μορφή και απειλεί ολόκληρη την κοινωνία. Η βία δεν είναι η μαμή της ιστορίας, όπως πιστεύουν ορισμένοι από εσάς, ομνύοντας στο ευαγγέλιο του Μαρξ. Η βία είναι ο βιαστής της ιστορίας και εδώ στην Ελλάδα το ξέρουμε καλά! Η ιστορία της Ελλάδας θα ήταν πολύ διαφορετική, εάν δεν είχε δολοφονηθεί ο Ιωάννης Καποδίστριας, εάν δεν είχε δολοφονηθεί ο Γρηγόρης Λαμπράκης, εάν δεν είχε δολοφονηθεί ο Παύλος Μπακογιάννης! Η χώρα μας θα ήταν πολύ καλύτερη, εάν δεν είχε περάσει τον Εμφύλιο Πόλεμο! Στην Ελλάδα, έχουμε πληρώσει πανάκριβα τη βία! 
(Θόρυβος από την πτέρυγα του ΣΥΡΙΖΑ-ΕΚΜ)
Όλα αυτά σάς τα λέω για να θυμηθείτε πού έχει οδηγήσει αυτόν τον τόπο η βία. Αν αρνείστε ακόμα να το καταλάβετε, είναι δική σας η ευθύνη. 
 Ολοκληρώνοντας, θέλω να επισημάνω ότι ο ΣΥΡΙΖΑ ενάμιση χρόνο τώρα δεν είναι παρά μια στείρα άρνηση κάθε αλλαγής, κάθε μεταρρύθμισης, χωρίς να παρουσιάζει καμμία ρεαλιστική αντιπρόταση. 
Θέλω να κλείσω με μια ευχή σε εσάς, μια ευχή να καταφέρετε να παρουσιάσετε κάποιες, στοιχειωδώς έστω, συγκεκριμένες προτάσεις μέχρι το 2016, γιατί τότε θα γίνουν οι εκλογές. 
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε Υφυπουργέ. 
Το λόγο έχει ο κ. Αμανατίδης, Βουλευτής του ΣΥΡΙΖΑ.</ChairmanSpeech> 
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Μόλις παρακολούθησα και παρακολουθήσαμε μια ομιλία ενός Υπουργού, ο οποίος λίγο έως πολύ ομνύει και διαρρηγνύει τα ιμάτιά του -ενώ καταστρατηγεί το Σύνταγμα και δεν έχει φέρει την πράξη νομοθετικού περιεχομένου να επικυρωθεί από τη Βουλή- ότι θα φτιάξει μια δημοκρατική δημόσια τηλεόραση. 
Ξεχνάει την ίδια στιγμή αυτό που λέει ο Αισχύλος ότι «δεν είναι ο όρκος που μας κάνει να πιστεύουμε τον άνδρα, αλλά ο άνδρας που μας κάνει να πιστεύουμε τον όρκο». Εσάς, πλέον, δεν σας εμπιστεύεται ο ελληνικός λαός. Είναι τραγελαφικό, αυτοί που ξεπουλούν τη δημόσια περιουσία και που στερούν τα εργαλεία ανάπτυξης από τη χώρα μας, να μας πουν ότι υπερασπίζονται τη δημόσια τηλεόραση και μάλιστα από ποιους; Από τους εργαζόμενους! 
Ξεπουλάτε λιμάνια, αμυντική βιομηχανία, ενέργεια, νερό! Άραγε, γιατί μια Κυβέρνηση ΣΥΡΙΖΑ δεν θα έπρεπε να πάρει πίσω μια τυχόν ιδιωτικοποίηση του νερού, εάν θέλετε να την κάνετε; Και αυτό στο ξεπούλημα; Γιατί θα ήταν επιβλαβές για την κοινωνία να πάρουμε σαν δημόσιο κοινωνικό αγαθό το νερό; Έχετε να μας απαντήσετε; 
Γιατί τώρα φέραμε την πρόταση δυσπιστίας; Γιατί ακριβώς είστε έτοιμοι να πάρετε νέα καταστροφικά μέτρα και δεν έχετε την πολιτική νομιμοποίηση γι’ αυτό. Όπως βέβαια δεν την είχατε εδώ και ενάμιση χρόνο, γιατί άλλα λέγατε προεκλογικά και μέσα σε μια νύχτα γίνατε οι «γονείς» του μνημονίου! 
Η χώρα είναι σε αδιέξοδο με την πολιτική σας. Η δημοκρατία δεν είναι σε αδιέξοδο! Γι’ αυτό και η πρόταση δυσπιστίας. Πριν ήταν νωρίς, αύριο θα είναι αργά. Τώρα είναι ο χρόνος που έπρεπε να γίνει η πρόταση αυτή.  
Κυρίες και κύριοι συνάδελφοι, πρώτη φορά μία κυβέρνηση αποδίδει τόση πολλή δικαιοσύνη στους πλούσιους και τόση αδικία στους φτωχούς. Το καράβι σας, κύριοι της συγκυβέρνησης, είναι σαν και αυτό του Ξέρξη. Πετά στη θάλασσα ανθρώπους, για να επιβιώσει η ίδια. Δύο εκατομμύρια άνεργοι, πέντε χιλιάδες αυτοκτονίες, εξακόσιες χιλιάδες παιδιά με επισιτιστικό πρόβλημα. 
Μιλάτε για νομιμότητα. Λέτε ότι εφαρμόζετε το νόμο και λησμονείτε ότι το Σάββατο εγένετο για τον άνθρωπο και όχι ο άνθρωπος για το Σάββατο. Ωστόσο, μιλάτε για τη νομιμότητα, τη στιγμή που ο ίδιος ο αδελφός του Πρωθυπουργού, Πρόεδρος του Ελληνοαμερικάνικου Εκπαιδευτικού Ιδρύματος Κολλεγίου Ψυχικού Αθηνών, Αλέξανδρος Σαμαράς, δεν τηρεί τις αποφάσεις του Συμβουλίου της Επικρατείας για μη απολύσεις και συμμόρφωση με το ν. 682. Πώς θέλετε, λοιπόν, να σας πιστέψουμε;
Μιλάτε για εθνική ενότητα. Όμως, εθνικό είναι ό,τι είναι αληθές. Θυμηθείτε τα λόγια του Διονυσίου Σολωμού. Αλήθεια είναι ότι με όσα νομοθετείτε, συνεχίζεται η βίαιη φτωχοποίηση του λαού μας. Σ’ αυτό θα μας βρίσκετε συνέχεια αντίθετους.
Όσον αφορά την παιδεία, η παιδεία είναι στο εκτελεστικό απόσπασμα και προσπαθούμε να την υπερασπιστούμε εδώ και ενάμιση χρόνο. Πρώτη φορά Υπουργός Παιδείας περηφανεύεται γιατί μείωσε κατά 550 εκατομμύρια ευρώ τις δαπάνες, 40% στην πρωτοβάθμια και δευτεροβάθμια εκπαίδευση και 60% στα ΑΕΙ. Απέλυσε και ουσιαστικά οδήγησε στην ανεργία είκοσι χιλιάδες εκπαιδευτικούς –δεκαοκτώ χιλιάδες εκπαιδευτικούς κατά τη ρήση του κ. Κεδίκογλου προχθές που μίλησε- και είκοσι χιλιάδες μαθητές εκτός από τις πενήντα έξι ειδικότητες των ΕΠΑΛ, που τους οδηγεί από την εκπαίδευση στην κατάργηση. Αφήνει τα σχολεία αφύλακτα. Στοιβάζει είκοσι επτά και τριάντα μαθητές ανά τμήμα. Διαλύει την τριτοβάθμια εκπαίδευση. Έκανε το λύκειο εξεταστικό φροντιστήριο. Επιστράτευσε τους εκπαιδευτικούς. Ουσιαστικά, έκλεισε τα σχολεία.
Είμαστε στον Νοέμβριο. Ακούτε διαμαρτυρίες ότι τα σχολεία δεν δουλεύουν; Δεν δουλεύουν όχι γιατί απεργούν οι εκπαιδευτικοί, αλλά γιατί λείπουν οι εκπαιδευτικοί.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Όσον αφορά στο πρόγραμμα –επειδή λέτε ότι δεν έχουμε πρόγραμμα- δεν έχω το χρόνο να σας διαβάσω το σημείο το οποίο αναφέρεται στην παιδεία. Ωστόσο, θα καταθέσω το έγγραφο με τα είκοσι εννέα σημεία-στόχους του προγράμματος του ΣΥΡΙΖΑ που βγήκαν από το συνέδριό μας. Είναι ο μπούσουλας που θα μας οδηγήσει σε μία περήφανη νίκη και σε μία περήφανη ιστορία, την οποία θα γράψουμε με ανάπτυξη της χώρας, γιατί θεωρούμε την παιδεία επένδυση και εργαλείο εξόδου από την κρίση και όχι δαπάνη που πρέπει να αποφύγουμε.
(Στο σημείο αυτό ο Βουλευτής κ. Ιωάννης Αμανατίδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κυρίες και κύριοι συνάδελφοι, με τη σημερινή μας πρόταση αντιστοιχίζουμε και εναρμονίζουμε το λαϊκό αίσθημα δυσπιστίας απέναντι στη συγκυβέρνησή σας. Πριν από το χάραμα, το σκοτάδι είναι το πιο βαθύ. Να ξέρετε ότι σε λίγες ημέρες που θα ακουστεί ξανά το σύνθημα «ψωμί, παιδεία, ελευθερία», είναι αυτό που μας οδηγεί για να φέρουμε την αλλαγή στη χώρα μας.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Υφυπουργός Ανάπτυξης και Ανταγωνιστικότητας κ. Σκορδάς.</ChairmanSpeech>
<Speech><Parlmember>ΑΘΑΝΑΣΙΟΣ ΣΚΟΡΔΑΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε.
Πράγματι, κυρίες και κύριοι, το χάραμα έχει το πιο βαθύ σκοτάδι, αλλά το φως της επόμενης μέρας θα το δουν μόνο όσοι θέλουν να το δουν. Οι Βουλευτές του ΣΥΡΙΖΑ μάλλον δεν θέλουν να το δουν. Γι’ αυτό και η πρόταση δυσπιστίας που έχουν καταθέσει είναι άτοπη. 
Κυρίες και κύριοι, θέλετε να ρίξετε μία Κυβέρνηση, ενώ στο διάστημα που αυτή έχει την ευθύνη της πορείας του τόπου δεν κάνατε τίποτα απολύτως, τίποτα εποικοδομητικό, ούτε μία πρόταση, μία ρεαλιστική τοποθέτηση, μία στήριξη μίας έστω κυβερνητικής πρωτοβουλίας, ακόμα και αν δεν την πιστεύετε. Έστω και για τα μάτια του κόσμου, δεν το κάνατε. 
Ο τομέας του εμπορίου και της βιομηχανίας είναι χαρακτηριστικό παράδειγμα της ανεύθυνης και ανερμάτιστης πολιτικής σας επιλογής.
Μέσα σε ένα περιβάλλον εξαιρετικά δύσκολο, λόγω της κρίσης που δοκιμάζει τις αντοχές κάθε Έλληνα και κάθε Ελληνίδας, επιχειρήσαμε να αλλάξουμε ολόκληρη την αγορανομική νομοθεσία που στον πυρήνα της παρέμενε η ίδια από το 1946. Συζητήσαμε με εμπόρους, με βιοτέχνες και με ανθρώπους της αγοράς, που παλεύουν να μείνουν ζωντανοί και να θρέψουν τα σπίτια τους, και μετά καταλήξαμε στις αλλαγές. 
Πού ήταν όλον αυτόν τον καιρό η Αξιωματική Αντιπολίτευση; Ήταν στα κάγκελα, να καταγγέλλει γενικώς και αορίστως ό,τι βλέπει, όπως λουκέτα και πτώση της ζήτησης. Όταν τους είπαμε με πολλούς τρόπους, μέσα και έξω από το Κοινοβούλιο, ότι πρέπει να δούμε μαζί και να χτυπήσουμε όχι τα αποτελέσματα, αλλά τα αίτια της ακρίβειας και τις παθογένειες της αγοράς, αντί να βάλουν πλάτη στο όνομα των μη προνομιούχων που δοκιμάζονται, εκείνοι περιορίζονταν στο να μας κολλούν ετικέτες, όπως «φιλελεύθεροι, αντιλαϊκοί» και ένα σωρό άλλες, που όμως, κυρίες και κύριοι, δεν είναι ικανές να κρύψουν το πραγματικό σας πολιτικό εμπόρευμα, τις ανεφάρμοστες θέσεις σας, που σκοπεύουν μόνο στο να χαϊδεύουν αυτιά και, όταν βλέπετε ότι αυτό αποτυγχάνει, λειτουργείτε ως ντελάληδες της μιζέριας, της γκρίνιας και της καταστροφολογίας.
Βελτιώσαμε την οργάνωση της πολιτείας, ώστε να αντιμετωπίσουμε αποτελεσματικά το παρεμπόριο. Γιατί είναι εντελώς άδικο ο νόμιμος καταστηματάρχης να πρέπει να κάνει πωλήσεις σε δύσκολο περιβάλλον, να πληρώνει ενοίκιο, φως, νερό, τηλέφωνο, εφορία και την ίδια ώρα να βλέπει έξω από το μαγαζί του τον παράνομο να πουλάει χωρίς αποδείξεις, χωρίς φορολογία και χωρίς λειτουργικά έξοδα.
Εμείς, κυρίες και κύριοι, αποδείξαμε –και αποδεικνύουμε- ότι είμαστε με τον καταστηματάρχη που αγωνίζεται. Εσείς όμως, για άλλη μία φορά, σταθήκατε απέναντι στον τίμιο έμπορο που αγωνίζεται να τα φέρει βόλτα, στηρίζοντας με την πολιτική σας το παρεμπόριο. 
Να σας θυμίσω την ΑΣΟΕΕ; Όσες φορές η πολιτεία επιχείρησε να αποκαταστήσει τη νομιμότητα έξω από το πεζοδρόμιο της ΑΣΟΕΕ, ο ΣΥΡΙΖΑ κραυγάζει ότι παραβιάζουμε το πανεπιστημιακό άσυλο. Αλήθεια, τι σχέση έχει το πανεπιστημιακό άσυλο με το παρεμπόριο; Μόνο ο διαταραγμένος πολιτικός λόγος της Αξιωματικής Αντιπολίτευσης ξέρει.
Κάναμε μεγάλο αγώνα, προκειμένου να βρούμε τη χρυσή τομή για την προστασία των υπερχρεωμένων νοικοκυριών, χωρίς να υπονομεύουμε τη στεγαστική πίστη. Οι ντελάληδες της μιζέριας πρώτα μας κατηγορούσαν ότι αργούμε να βρούμε λύση και μετά ακολούθησαν το μοναδικό δρόμο που μπορούν να βαδίσουν, το δρόμο του λαϊκισμού, χαϊδεύοντας τα αυτιά του δοκιμαζόμενου δανειολήπτη με κορόνες του τύπου «σεισάχθεια» και «κούρεμα στα δάνεια».
Θέλετε να μιλήσουμε για τις αλλαγές στην αγορά, εκεί που θεσπίσαμε τέσσερις εκπτωτικές περιόδους, προκειμένου να μπορεί ο πολίτης, την ώρα που βλέπει τα εισοδήματά του να μειώνονται, να βρίσκει περισσότερες φορές το χρόνο φθηνότερα προϊόντα; Πού ήταν ο ΣΥΡΙΖΑ όταν εκπονούσαμε τις πολιτικές αυτές; Ήταν απέναντι, όπως πάντα, να γκρινιάζει μονότονα, να υποδαυλίζει όχι την προσπάθεια, αλλά την παραίτηση της κοινωνίας.
Τι θα πει στον πολίτη που έσπευσε την προηγούμενη Κυριακή του Νοεμβρίου, όταν τα καταστήματα ήταν ανοιχτά, για την εμμονή του σε υποχρεωτικά κλειστά μαγαζιά; Τι θα πείτε στους ανθρώπους που θέλουν να επιχειρήσουν και οι οποίοι βρήκαν μια διέξοδο στην κυβερνητική απόφαση; Τι θα πείτε σε αυτούς που μειώσαμε τα ελάχιστα κεφάλαια για σύσταση ανώνυμης εταιρείας, για μηδενισμό στη σύσταση της ΕΠΕ και για την ίδρυση της ιδιωτικής κεφαλαιοποιητικής εταιρείας με ένα ευρώ; Χιλιομασημένα συνθήματα από τους ντελάληδες της μιζέριας, ικανά να ντύσουν επιθεωρήσεις, όχι όμως σοβαρό και με επιχειρήματα πολιτικό διάλογο.
Πρέπει να πούμε ότι αυτήν την περίοδο επιχειρείται μια σημαντική προσπάθεια να μετατραπούν οι κρατικές προμήθειες σε ηλεκτρονικές, έτσι ώστε να κλείσει κάθε χαραμάδα που θα μπορούσε να οδηγήσει σε αμαρτίες που πολύ μας ταλαιπώρησαν στο παρελθόν. Και όταν ο ΣΥΡΙΖΑ δεν έχει επιχειρήματα επί του συγκεκριμένου, το γυρίζει στη γενικόλογη αοριστολογία. 
Ακόμη, να πούμε για τα επιχειρηματικά πάρκα, που διευκολύνουν τις επιχειρήσεις αλλά και τους κατοίκους των περιοχών αυτών, αφού ξεκαθαρίζουν πού μπορεί να λειτουργήσει και τι.
Επίσης, όσον αφορά το ελληνικό σήμα, ήδη βρίσκεται στην τελική του φάση και αποτελεί διαβατήριο ποιότητας για τα ελληνικά προϊόντα που φιλοδοξούν να κατακτήσουν τις διεθνείς αγορές. 
Να πούμε και για τις μικρές καθημερινές αλλαγές; Για την απλοποίηση διαδικασιών στην αδειοδότηση που διευκολύνει τις επιχειρήσεις; Όπως και για το άνοιγμα επαγγελμάτων που δίνει διέξοδο; Και για το άνοιγμα της Αγοράς Καταναλωτή του Ρέντη;
Bέβαια, κυρίες και κύριοι, δεν λέμε ότι λύσαμε τα προβλήματα, αλλά ότι εργαζόμαστε μεθοδικά και αποτελεσματικά και ότι θα συνεχίσουμε και το επόμενο διάστημα, με την αξιοποίηση της εργαλειοθήκης του ΟΟΣΑ και με τη μεταφορά όλων των πιστωτικών σημειωμάτων στα τιμολόγια χονδρικής αγοράς. Κάθε μέρα κάνουμε ένα βήμα, σε μια προσπάθεια να μειώσουμε όσο μπορούμε τις επιπτώσεις της τεράστιας κρίσης στους πολίτες, να υπερβούμε τις δυσκολίες όσο γρηγορότερα γίνεται και να ανοίξουμε ένα νέο βιώσιμο αναπτυξιακό κύκλο. 
Η προσπάθεια είναι πολύ δύσκολη, αλλά αυτό είναι το πατριωτικό μας καθήκον. Και η Αξιωματική Αντιπολίτευση, αντί να συνδράμει κάπως αυτήν την προσπάθεια με τη δική της πολιτική πρόταση και με τις δικές της θέσεις, όχι μόνο επιχειρεί να την υπονομεύσει, όχι μόνο προπαγανδίζει την παραίτηση της κοινωνίας μπροστά στον αγώνα για ένα καλύτερο μέλλον αυτού του τόπου, αλλά, όταν πια τα αδιέξοδα γύρω της είναι αξεπέραστα, καταφεύγει σε τέτοιες κινήσεις, όπως είναι αυτή η πρόταση δυσπιστίας χωρίς κανένα πολιτικό αποτέλεσμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Επί ενάμιση χρόνο αυτή η Κυβέρνηση προσπαθεί να στηρίξει την ευρωπαϊκή προοπτική της χώρας. Αυτή η προσπάθεια αναγνωρίζεται από τους πολίτες που πασχίζουν μαζί μας, αντί να είναι κάτω στους δρόμους και να κραυγάζουν, όπως κάνει ο ΣΥΡΙΖΑ και τα στρατευμένα μέλη του μόνο. 
Τις προσπάθειές μας αναγνωρίζουν, πέρα από τους πολίτες, και οι εταίροι στην Ευρώπη. Μόνος ντελάλης της μιζέριας απέμεινε ο ΣΥΡΙΖΑ. Ο κόσμος πια έχει αντιληφθεί ότι τα καταφέρνουμε να κρατήσουμε την Ελλάδα στην Ευρώπη και να υπερβούμε την κρίση. 
Αντί να απολογηθείτε, κυρίες και κύριοι του ΣΥΡΙΖΑ, στους Έλληνες πολίτες για την πλήρη ανευθυνότητά σας, ουσιαστικά γιατί υπονομεύετε την πανεθνική προσπάθεια να ξεπεράσουμε τις δυσκολίες, ουσιαστικά γιατί αδιαφορείτε για τις θυσίες και τις προσπάθειες των πολλών, έρχεστε να καταθέσετε πρόταση δυσπιστίας, το αποτέλεσμα της οποίας θα είναι για σας άλλη μια απογοήτευση. Διότι το πραγματικό σας πρόβλημα δεν είναι ότι θα απορριφθεί η δική σας αίτηση δυσπιστίας, αλλά ότι οι πολίτες καταθέτουν πια καθημερινή πρόταση δυσπιστίας εναντίον του πολιτικού σας λόγου. Και αυτό είναι κάτι που θα εκφράσουν στις επόμενες εκλογές. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Βουλευτής του ΣΥΡΙΖΑ κ. Αναστάσιος Κουράκης.</ChairmanSpeech> 
<Speech><Parlmember>ΑΝΑΣΤΑΣΙΟΣ ΚΟΥΡΑΚΗΣ</Parlmember>: Ευχαριστώ, κύριε Πρόεδρε. 
Για όσους αναρωτιούνται τι σημαίνει για μας η πρόταση δυσπιστίας, πρέπει να σας πω ότι τρεις μέρες τώρα στη Βουλή φέραμε μέσα σ’ αυτήν την Αίθουσα τη φωνή των εργαζομένων της ΕΡΤ, της δημόσιας τηλεόρασης, αλλά και τον αγώνα των ηρωικών σχολικών φυλάκων που περπάτησαν με τα πόδια από τη Θεσσαλονίκη μέχρι την Αθήνα. Μάλιστα, η απουσία τους αυτήν τη στιγμή έχει ως αποτέλεσμα να γίνονται καταστροφές και βανδαλισμοί, αλλά και να υποβαθμίζονται οι κτηριακές εγκαταστάσεις, με αποτέλεσμα οι ίδιοι οι γονείς να επωμίζονται το βάρος, να επωμίζονται το κόστος για να προσλαμβάνονται οι ίδιοι ή άλλοι φύλακες, προκειμένου να φυλάξουν τα αφύλακτα σχολειά και να μην καταστρέφονται. 
Επίσης, φέραμε τη φωνή των κατοίκων που αγωνίζονται στις Σκουριές, οι οποίοι με το μεγαλειώδη αγώνα τους έδειξαν ότι επικίνδυνα είναι τα τοξικά απόβλητα και όχι οι ίδιοι οι κάτοικοι. 
Ακόμα, φέραμε τον αγώνα των δεκάδων χιλιάδων απολυμένων από διάφορες υπηρεσίες του δημόσιου και ιδιωτικού τομέα αλλά και τη φωνή των κατοίκων και εργαζομένων της ΕΥΑΘ, για την οποία κανένα ιδιωτικό κανάλι δεν μετέδωσε ότι η απόφαση του Συμβουλίου της Επικρατείας ακύρωσε την ένταξη στο ΤΑΙΠΕΔ, κάτι που είναι μια πολύ μεγάλη νίκη του κινήματος και τη χαιρετίζουμε. 
Επιπλέον, φέραμε τον αγώνα των διοικητικών υπαλλήλων στα πανεπιστήμια, των οποίων η απουσία έχει ως αποτέλεσμα τα πανεπιστήμια να μην έχουν τη στοιχειώδη φύλαξη, να μην έχουν τεχνική και γραμματειακή υποστήριξη και να ετοιμάζονται να προσληφθούν νέοι εργαζόμενοι με εργασιακές σχέσεις του μέλλοντος, δηλαδή με μπλοκάκια, ανασφάλιστοι, ακόμα και με «μαύρη» εργασία. Αυτό θα έχει ως αποτέλεσμα να εξαναγκαστούν τα πανεπιστήμια, λόγω της υποστελέχωσης, να συγχωνευθούν, σύμφωνα με το προαναγγελλόμενο ήδη δεύτερο σχέδιο «Αθηνά». 
Βέβαια εδώ έχουμε τον Υπουργό Παιδείας, ο οποίος, υποτίθεται σεβόμενος τους θεσμούς, ζήτησε την παρέμβαση της δικαιοσύνης για να ανοίξουν τα πανεπιστήμια. Ο ίδιος ακριβώς άνθρωπος πρέπει να μας πει όμως γιατί δεν σεβάστηκε την απόφαση της δικαιοσύνης, στην οποία είχαν προσφύγει οι εκπαιδευτικοί των τεχνικών λυκείων. Η δικαιοσύνη χαρακτήρισε παράνομες τις διαθεσιμότητες του κυρίου Υπουργού. 
Προσέξτε, κυρίες και κύριοι συνάδελφοι -συγγνώμη, κύριε Υπουργέ, για την έκφραση- το κόλπο που έκανε ο Υπουργός: Βγάζει τον Ιούλιο διαθεσιμότητες των καθηγητών της τεχνολογικής εκπαίδευσης, προσφεύγουν στη δικαιοσύνη και κερδίζουν. Η απόφαση αυτή ήταν τον Ιούλιο του 2013. Δεν του αρέσει του Υπουργού, ακυρώνει τη δική του απόφαση και υπογράφει μια καινούργια στις 30 Οκτωβρίου για τον ίδιο αριθμό και τους ίδιους ανθρώπους, ώστε να ακυρωθεί το κέρδος που είχαν εξασφαλίσει προηγουμένως. Αυτό είναι αδιανόητο. Είναι αδιανόητο, γιατί οι εκπαιδευτικοί αυτοί προσφεύγουν ξανά και δεν ξέρω μέχρι πότε θα ακυρώνει τον εαυτό του ο Υπουργός καταργώντας τον από την πολιτική ηγεσία. 
Όμως θα ήθελα από τον κύριο Υπουργό να μας πει γιατί καλύπτει τον αδερφό του Πρωθυπουργού, ο οποίος είναι Πρόεδρος του Κολλεγίου Αθηνών και σύμφωνα με καταγγελία της Ομοσπονδίας Ιδιωτικών Εκπαιδευτικών, παραβαίνει το Σύνταγμα, τον εκτελεστικό νόμο; Το κολλέγιο –επαναλαμβάνω- του οποίου είναι πρόεδρος ο αδερφός του Πρωθυπουργού κ. Σαμαρά, εφαρμόζει την εγκύκλιο του κ. Αρβανιτόπουλου, η οποία, όπως σας είπα, καταργήθηκε από το Συμβούλιο της Επικρατείας δύο ημέρες πριν εκδοθεί από το Υπουργείο. Αυτήν τη νομιμότητα ποιος θα την υπερασπίσει; 
Ακόμα μας είπε μέσα στα πεπραγμένα ο κύριος Υπουργός Παιδείας απίστευτες ανακρίβειες, όπως το ότι «αυξήσαμε τα ολοήμερα σχολεία και τα αναβαθμίσαμε». Ποια; Τα ολοήμερα σχολεία, όπου όλοι οι γονείς ξέρουν ότι δεν λειτουργεί τίποτα αυτήν τη στιγμή; 
Ακόμη υπερηφανεύθηκε ο κύριος Υπουργός για τα πεπραγμένα, ότι εξασφαλίζει –λέει- σίτιση στους αναπληρωτές εκπαιδευτικούς. Αφού τους εξαθλίωσε, τους καλεί να πάνε στις στρατιωτικές λέσχες για να σιτίζονται! Και αυτό το θεωρεί πρόοδο. 
Όπως επίσης, θεωρεί επιτυχία -το είπε και ο κ. Αμανατίδης- ότι μπόρεσε και εξασφάλισε από την υποβάθμιση και τη συγχώνευση των σχολείων και από τους τριάντα μαθητές ανά τάξη, πεντακόσια πενήντα εκατομμύρια. Συγχαρητήρια, κύριε Υπουργέ! Καταστρέφετε την παιδεία και εξασφαλίζετε πεντακόσια πενήντα εκατομμύρια!
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω πολύ σύντομα, κύριε Πρόεδρε.
Μας είπε και κάτι ακόμη, ότι ένας από τους προσεχείς στόχους -ο τέταρτος του Υπουργείου- είναι να φέρει το νομοσχέδιο για την έρευνα και την τεχνολογία. 
Να θυμίσουμε στον κύριο Υπουργό ότι στον προϋπολογισμό του 2014 έχουμε μια μείωση κονδυλίων κατά 22,4% για την έρευνα, σε σύγκριση με το τρέχον έτος και σε σύγκριση με το 2008 έχουμε μείωση πάνω από 50%;  Με αυτόν τον τρόπο τέσσερα ερευνητικά κέντρα της χώρας μας δεν μπορούν να εξασφαλίσουν ούτε καν τη μισθοδοσία. 
 Όμως είπε και κάτι ακόμη, ότι στα θετικά πεπραγμένα είναι το «ψηφιακό σχολείο». Αυτό έρχεται σε απίστευτη αρμονία με αυτό που είπε ο κύριος Πρωθυπουργός στη συνέντευξη που έδωσε προ ημερών, ότι «η απάντηση στην ανεργία των νέων και στη δυσπιστία στο πολιτικό σύστημα είναι το δωρεάν Wi-Fi». Πάρα πολύ ωραία. Εγώ θα έλεγα ότι είναι ένα εξαιρετικό «όπλο», για να μπορούν αυτοί που δεν έχουν φαΐ -θα τρώνε όμως Wi-Fi!- να βλέπουν πού γίνονται τα συσσίτια, για να μπορούν να στήνονται στις ουρές, να βλέπουν ποιες πλατείες και ποιες γέφυρες είναι άδειες, για να μπορούν να πηγαίνουν οι άστεγοι, να βλέπουν ποια σπίτια πρόκειται να βγουν στον πλειστηριασμό, να βλέπουν ποια κοινωνικά ιατρεία μπορούν να εξυπηρετήσουν, όταν τα δημόσια νοσοκομεία καταρρέουν κάτω από τις πολιτικές του κ. Γεωργιάδη και του Υπουργείου! 
Για όλους αυτούς τους λόγους καταθέσαμε αυτήν την πρόταση δυσπιστίας και είμαστε σίγουροι ότι ο ελληνικός λαός θα το εκτιμήσει.</Speech>  
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember> (Υφυπουργός Εθνικής Άμυνας): Κύριε Πρόεδρε, θα παρακαλούσα να λάβω το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κύριε Υφυπουργέ, έχετε το λόγο για ένα λεπτό.</ChairmanSpeech>
<Speech><Parlmember>ΑΘΑΝΑΣΙΟΣ ΔΑΒΑΚΗΣ</Parlmember> (Υφυπουργός Εθνικής Άμυνας): Θα ήθελα να κάνω μια διευκρίνιση, επειδή αντελήφθην ότι υπήρξαν κάποιες παρερμηνείες στην ολιγόλεπτη ομιλία μου πριν από μερικές ώρες. Υπήρξαν αναφορές τις οποίες θέλω να διαλευκάνω και να επεξηγήσω. 
Τα όσα είπα σχετικά με τη γείτονα αναφέρονταν ασφαλώς στο παρελθόν. 
Σήμερα τα πράγματα έχουν αλλάξει. Η ένταση στο Αιγαίο έχει πέσει και έχουν βελτιωθεί σαφώς και οι διμερείς μας σχέσεις. Αυτό ακριβώς ήθελα να καταδείξω και οποιαδήποτε άλλη παρερμηνεία αυτών που είπα εκφεύγει αυτής της ουσίας των λεγομένων μου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Το λόγο έχει ο Πρόεδρος της Κοινοβουλευτικής Ομάδας των Ανεξάρτητων Ελλήνων κ. Πάνος Καμμένος.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κύριε Πρόεδρε, κυρίες και κύριοι συνάδελφοι, συζητούμε σήμερα την πρόταση δυσπιστίας για την Κυβέρνηση, μία πρόταση δυσπιστίας που οι Ανεξάρτητοι Έλληνες είχαμε ζητήσει να συζητηθεί από τον Μάρτιο του 2013 και από τον Ιούνιο του 2013.
Η πρώτη φορά ήταν με αφορμή την εφαρμογή των μνημονίων και την είσοδο της Κύπρου στο μηχανισμό στήριξης, με τη διάλυση της κυπριακής οικονομίας, με ευθύνη του Υπουργού Οικονομικών κ. Στουρνάρα. Την ίδια εποχή ο Υπουργός Οικονομικών κ. Στουρνάρας –και εδώ ήταν να περάσει το θέμα, το λέω για τους Βουλευτές ιδιαίτερα της Νέας Δημοκρατίας- έκανε δημόσιες δηλώσεις εντός του Κοινοβουλίου, λέγοντας ότι στηρίζει την άποψη του κ. Γεωργίου της Στατιστικής Υπηρεσίας, περί αλλοιώσεως των στοιχείων από την κυβέρνηση Καραμανλή. 
Δυστυχώς, οι δεκαοκτώ Βουλευτές των Ανεξάρτητων Ελλήνων δεν είχαμε την κοινοβουλευτική πλειοψηφία για να συζητηθεί η πρόταση δυσπιστίας. Το αποτέλεσμα είναι η Κύπρος ουσιαστικά να έχει πέσει στα χέρια των δανειστών, με ευθύνη της ελληνικής Κυβέρνησης, της Κυβέρνησης αυτής για την οποία σήμερα συζητούμε.
Σήμερα θα ψηφίσουμε, κυρίες και κύριοι συνάδελφοι, ως Έλληνες Βουλευτές, ορκισμένοι στο Σύνταγμα, για το αν θα δώσουμε ψήφο δυσπιστίας ή ψήφο εμπιστοσύνης στην Κυβέρνηση αυτή. Με τη θέση την οποία βεβαίως πήρε το κόμμα της ΔΗΜΑΡ, ουσιαστικά με τη θέση «ΠΑΡΩΝ», η ψήφος δυσπιστίας δεν μπορεί να συγκεντρώσει, απ’ ό,τι μέχρι τώρα φαίνεται, τους εκατόν πενήντα έναν Βουλευτές, ώστε να οδηγηθούμε σε εκλογές. 
Όμως, το αποτέλεσμα της σημερινής βραδιάς έχει να κάνει και με το κατά πόσο συνεχίζει να υπάρχει η αρχή της δεδηλωμένης για την Κυβέρνηση, κατά πόσον δηλαδή οι εκατόν πενήντα ένας Βουλευτές σήμερα θα ψηφίσουν και θα δώσουν ψήφο εμπιστοσύνης σε αυτήν την Κυβέρνηση. Η απώλεια της δεδηλωμένης, δηλαδή η μη ύπαρξη εκατόν πενήντα μίας θετικών ψήφων και αυτή πρέπει να οδηγήσει σε εκλογές, όπως το Σύνταγμα ορίζει.
Κυρίες και κύριοι συνάδελφοι, καλούμεθα να αποφασίσουμε αν δίνουμε ψήφο εμπιστοσύνης στις κατασχέσεις της πρώτης κατοικίας. Καλείστε να αποφασίσετε για λογαριασμό των Ελλήνων πολιτών που σας έστειλαν και μας έστειλαν σε αυτήν την Αίθουσα κατά πόσο θα επιτρέψουμε στην πολιτική που επιβάλλει η τρόικα και στην πολιτική που εφαρμόζει η σημερινή  Κυβέρνηση να προχωρήσουν από την 1-1-2014 στη δήμευση της περιουσίας των Ελλήνων, της ιδιωτικής περιουσίας. 
Καλείστε να αποφασίσετε κατά πόσο θα δώσετε ψήφο εμπιστοσύνης στην περαιτέρω μείωση των μισθών και των συντάξεων. Σήμερα, με εγκύκλιο του ΓΕΣ – και εδώ είναι ο κύριος Υπουργός, θέλω να μου απαντήσει αργότερα- βλέπουμε ότι οι απόστρατοι του Στρατού Ξηράς θα έχουν λιγότερα εισοδήματα από τον επόμενο μήνα, λόγω της μείωσης του μερίσματος που αποφασίστηκε. Αυτό θα επιφέρει ένα περαιτέρω πλήγμα στους απόστρατους που έχουν φτάσει πλέον κάτω από το όριο της φτώχειας.
Κυρίες και κύριοι συνάδελφοι, σήμερα με την ψήφο εμπιστοσύνης ή την ψήφο δυσπιστίας πρέπει να αποφασίσουμε εάν θα συνεχίσουμε αυτήν την πολιτική, η οποία αποδεδειγμένα πλέον οδηγεί στην ύφεση, οδηγεί στην ανεργία, οδηγεί στη φτωχοποίηση του ελληνικού λαού ή αν θα προχωρήσουμε, ώστε να εφαρμοστεί το συνταγματικό δικαίωμα του Έλληνα πολίτη να επιλέξει μία νέα κυβέρνηση, μία κυβέρνηση η οποία θα αρνηθεί να εκτελεί εντολές της τρόικας, θα επαναφέρει την εθνική κυριαρχία της χώρας, θα διαγράψει το απεχθές και το επονείδιστο χρέος, μία κυβέρνηση η οποία θα καταγγείλει τα αντισυνταγματικά, άκυρα μνημόνια και τις δανειακές συμβάσεις. 
Οι Ανεξάρτητοι Έλληνες καταθέσαμε ολόκληρη την κυβερνητική μας πρόταση. Διότι πιστεύουμε ότι μπορεί ο ελληνικός λαός, σοφότερος όλων, να αποφασίσει για μία πλειοψηφία που θα πάρει στα χέρια της τη διακυβέρνηση του τόπου. Γιατί δεν είναι η μόνη λύση τα δύο κόμματα που καταρρέουν και στηρίζονται ουσιαστικά στη συγκάλυψη ο ένας του άλλου. 
Σήμερα, η ψήφος δυσπιστίας έχει να κάνει ακόμα με το εάν θα επικυρώσει η Βουλή των Ελλήνων την απόφαση των συγκυβερνώντων να καλύπτει ο ένας τον άλλο σε ποινικές υποθέσεις, οι οποίες έχουν να κάνουν είτε με τα εξοπλιστικά είτε με αυτό το οποίο είχε δεσμευτεί ο σημερινός Πρωθυπουργός πριν από τις εκλογές, δηλαδή τη μία και μόνη εξεταστική για το πώς μπήκαμε στο μνημόνιο και την απόδοση των ευθυνών. 
(Στο σημείο αυτό την Προεδρική Έδρα καταλαμβάνει ο Α´ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ) 
Ερωτώνται σήμερα οι Έλληνες Βουλευτές για το αν θα αποφασίσουν να αλλάξουν αυτήν την Κυβέρνηση, η οποία ακόμα και με ηλεκτρονική αλληλογραφία των Υπουργών της δέχεται ότι θα πρέπει συνταγματικές επιταγές να μη ληφθούν υπ’ όψιν και να εκτελεστούν εντολές της τρόικας, που παραβαίνουν το Σύνταγμα, τον καταστατικό χάρτη της χώρας. 
Η Κυβέρνηση αυτή, κατά τη δική μας άποψη, έχει αποτύχει παντελώς στο έργο της. Όλες οι εξαγγελίες οι οποίες έχουν γίνει -και θα το αποδείξουμε στα επόμενα λεπτά- έχουν πέσει έξω ουσιαστικά. Ο ελληνικός λαός συνεχίζει να βλέπει ότι η πολιτική αυτή οδηγεί σε πλήρες αδιέξοδο. 
Την ώρα που στην Ευρωπαϊκή Ένωση γίνεται εξεταστική επιτροπή για το πώς αυτή η πολιτική που επεβλήθη στην Ελλάδα απέτυχε και ποιοι φέρουν  ευθύνες, εδώ καλείστε και καλούμεθα να αποφασίσουμε εάν αυτήν τη λάθος πολιτική θα τη συνεχίσουμε και θα την ακολουθήσουμε, με αποτέλεσμα περισσότερους ανέργους, περισσότερα λουκέτα, μεγαλύτερη φτωχοποίηση και παράδοση της ιδιωτικής και της δημόσιας περιουσίας των Ελλήνων. 
Εκτός από όλα αυτά, όμως, η Κυβέρνηση αυτή έχει προχωρήσει ουσιαστικά σε αναστολή συνταγματικών διατάξεων. Επειδή ακούστηκαν διάφορα εδώ, θα επικαλεστώ τρεις φράσεις τριών ανθρώπων από διαφορετικούς πολιτικούς χώρους. 
Ο Γιάννης Αδαμόπουλος, Πρόεδρος του Δικηγορικού Συλλόγου Αθήνας, που στηρίχθηκε για την εκλογή του από τη Νέα Δημοκρατία, είπε: «Μια σύμβαση αμιγώς δανειακή τείνει να μετατραπεί σε όχημα πλήρους εξανδραποδισμού και υποτέλειας ενός ολόκληρου κράτους, κατά πλήρη καταστρατήγηση κάθε έννοιας εθνικής κυριαρχίας και ανεξαρτησίας, συνταγματικής τάξης και νομιμότητας.». 
Ο Κώστας Χρυσόγονος, καθηγητής Συνταγματικού Δικαίου είπε: «Ό,τι κατέκτησαν οι πρόγονοί μας με αίμα εδώ και αιώνες, σήμερα το απεμπολούμε. Πρόκειται για σφετερισμό της εξουσίας, κλεπτοκρατία, εναλλασσόμενη αρετή, αιρετή μοναρχία, εξαθλιωμένο διεθνές προτεκτοράτο.».
Ο Γιώργος Κασιμάτης, καθηγητής Συνταγματικού Δικαίου στο Πανεπιστήμιο Αθηνών,…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Χορτάσαμε από καθηγητές!</Speech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων):  Θέλετε, κύριε Τζαβάρα, να σας θυμίσω για τη «SIEMENS» τι λέγαμε; Θέλετε να σας θυμίσω ποιους παραπέμψαμε από τη Νέα Δημοκρατία και ποιες παρεμβάσεις έγιναν τότε; Τότε, όμως, αντέξατε. Ελπίζω να αντέξετε και σήμερα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην απαντάτε σε διακοπές, κύριε Πρόεδρε.</ChairmanSpeech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Λέει, λοιπόν, ο Γιώργος Κασιμάτης: «Στη χώρα έχει γίνει πραξικόπημα με πολύ καλά οργανωμένο σχέδιο και με εναλλαγές στη θέση του κατ’ επίφασην Πρωθυπουργού. Στην Ελλάδα έγινε πραξικόπημα και οι πραξικοπηματίες κυβερνούν, ενώ ταυτόχρονα μετέχουν σε σχέδιο ολικής απώλειας της εθνικής κυριαρχίας και ανεξαρτησίας.».
Έχει αντικατασταθεί το νομοθετικό έργο της Βουλής των Ελλήνων με πράξεις νομοθετικού περιεχομένου και βλέπουμε ότι οι πράξεις νομοθετικού περιεχομένου πλέον περιλαμβάνονται σε αποφάσεις και συζητήσεις που κάνουν οι δύο εταίροι στου Μαξίμου, ο κ. Βενιζέλος και ο κ. Σαμαράς, λέγοντας ότι με πράξεις νομοθετικού περιεχομένου θα ασκήσουν την πολιτική, καταργώντας ουσιαστικά το Κοινοβούλιο. 
Η Κυβέρνηση αυτή στηρίζεται σε πλειοψηφία, η οποία ουσιαστικά εξαπάτησε τον ελληνικό λαό. Έχω εδώ την προεκλογική αφίσα της Νέας Δημοκρατίας με τίτλο: «Ηθική και δικαιοσύνη στην πολιτική διακυβέρνηση». 
Με τίτλο: «Πολιτική με ήθος» δεσμεύεται για τα εξής: «Απόδοση ευθυνών για την είσοδο της Ελλάδας στο μνημόνιο». Δεν έγινε. «Έλεγχος «πόθεν έσχες» των πολιτικών που άσκησαν εξουσία από το 1974 μέχρι σήμερα». Δεν έγινε. 
«Αλλαγή του νόμου περί ευθύνης Υπουργών». Εδώ, πλέον, έχουμε στο γραφείο του Προέδρου της Βουλής πάνω από πενήντα δικογραφίες και μηνύσεις είτε από πολίτες είτε από εισαγγελικούς λειτουργούς για ευθύνες Υπουργών για σκάνδαλα τεράστια που ζημίωσαν τον τόπο. Αντί να έρθουν και να συζητηθούν στην Ολομέλεια αυτά με τριάντα υπογραφές –και, γιατί όχι, με τριακόσιες ή διακόσιες υπογραφές- παραμένουν στο συρτάρι, μέχρι να παραγραφούν τα εγκλήματα των Υπουργών. 
Συνεχίζει το πρόγραμμα της Νέας Δημοκρατίας και η αφίσα του κ. Σαμαρά. «Κατάργηση βουλευτικών προνομίων και αναθεώρηση βουλευτικής ασυλίας». Τίποτα από όλα αυτά δεν έγινε. 
«Ασυμβίβαστο Βουλευτών, Υπουργών». «Ανεξαρτησία δικαστικής αρχής από την εκτελεστική εξουσία». Αυτό αντικαταστάθηκε με μηνύματα που στέλνει πλέον ο σύμβουλος του Πρωθυπουργού προς την εισαγγελία, για να προχωρήσει σε προκαταρκτική εξέταση. Αυτή είναι η αλήθεια. 
Η αλήθεια είναι, λοιπόν, ότι αυτή η Κυβέρνηση στηρίζεται από μία πλειοψηφία, η οποία δημιουργήθηκε με ψεύτικες υποσχέσεις. 
Το καταθέτω για τα Πρακτικά. 
(Στο σημείο αυτό ο  Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Οι δύο υπεύθυνοι συγκυβερνήτες, ο κ. Σαμαράς και ο κ. Βενιζέλος, αποτελούν και προσωπικό πρόβλημα. Αυτούς τους δύο σήμερα θα κρίνουμε οι Έλληνες Βουλευτές για το αν μπορούν να συνεχίσουν να κυβερνούν, διότι δεσμεύονται με προσωπικές επιστολές. 
Θυμίζω την επιστολή στις 15 Φεβρουαρίου 2012 του, ως Προέδρου τότε της Νέας Δημοκρατίας, κ. Σαμαρά που δεσμευόταν προς την τρόικα ότι εάν εκλεγεί θα εφαρμόσει πλήρως το πρόγραμμα το οποίο επιβάλλουν τα μνημόνια. 
Έτερη επιστολή, στις 10 Μαΐου 2013, που την υπογράφουν προς τον Όλι Ρεν, τον Μάριο Ντράγκι ο κ. Στουρνάρας, ο κ. Σαμαράς και ο κ. Προβόπουλος και δεσμεύονται με τις υπογραφές τους ότι όποια μέτρα δώσει εντολή η τρόικα να πάρουν –συμπεριλαμβανομένων των κατασχέσεων των σπιτιών, των χωραφιών, και περαιτέρω μείωσης των μισθών- θα τα πάρουν χωρίς καμμία αντίδραση. Δεν υπάρχει, λοιπόν, θέμα διαπραγματεύσεως. Τα παραμύθια της διαπραγμάτευσης τελείωσαν τον Ιούνιο του 2013. 
 (Στο σημείο αυτό ο  Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Εάν δει κανείς μια σειρά από ψέματα, τα οποία ειπώθηκαν, θα δει ουσιαστικά ότι έχει πλέον τελειώσει το λάδι αυτής της Κυβέρνησης. 
Στις 8 Νοεμβρίου 2012 ο Πρωθυπουργός, εξερχόμενος από τη Βουλή δηλώνει: «Η Ελλάδα έκανε ένα μεγάλο και αποφασιστικό βήμα προς την ανάκαμψη. Ήταν προϋπόθεση αυτή η ψηφοφορία για να ξαναβρούμε δουλειά για τα παιδιά μας». 
Εκατόν πενήντα χιλιάδες θέσεις εργασίας υποσχόταν με τα δεκαοκτώ μέτρα, τα οποία θα έπαιρνε η Κυβέρνηση αυτή, εάν το Ιούνιο τον προηγούμενο ψήφιζε Νέα Δημοκρατία ο ελληνικός λαός. 
Πόσες θέσεις ανεργίας δημιουργήθηκαν; Πόσα παιδιά έφυγαν στο εξωτερικό ως μετανάστες; Πώς η Ελλάδα αυτήν τη στιγμή ματώνει, πεινάει και πτωχεύει; 
Στις 15 Νοεμβρίου 2012 ο κ.Αντώνης Σαμαράς δήλωνε: «Η ανάκαμψη έρχεται. Εντός του 2013 προέβλεψε ο Πρωθυπουργός ότι θα αρχίσει η ανάκαμψη». Μάλιστα, στη Βαλέτα που βρισκόταν τότε, στη Μάλτα, είπε το περίφημο: «Το ελληνικό success story θα είναι ένα ευρωπαϊκό success story». Το αποτέλεσμα, βεβαίως που τον επιβεβαιώνει είναι ότι την προηγούμενη βδομάδα υποβαθμίστηκε η Γαλλία. Άρα, η πολιτική αυτή της λιτότητας, η οποία πλέον αποτελεί και αντικείμενο συζήτησης στο Συμβούλιο της Ευρώπης -και πολύ σωστά έθεσε το θέμα στη Νομική Επιτροπή ο Κοινοβουλευτικός μας Εκπρόσωπος ο Νότης Μαριάς- και στην Ευρωπαϊκή Ένωση, για να μην επαναλάβουμε στην Ευρώπη το λάθος –τη λάθος συνταγή, όπως έλεγε ο Πρωθυπουργός- το οποίο οδήγησε την Ελλάδα σε αυτό το αδιέξοδο.  
Υποσχέσεις για ανάκαμψη ακούσαμε και στη Διεθνή Έκθεση Θεσσαλονίκης στις 7 Σεπτεμβρίου 2013, στην οποία ο Πρωθυπουργός είπε ξεκάθαρα: «Δεν θα χρειαστούν άλλα μέτρα πέρα από ό,τι συμφωνήθηκε. Άλλωστε, μια νέα μετρολογία δεν την αντέχει η οικονομία μας». 
Το ίδιο ακριβώς μοτίβο βλέπουμε από τον Υπουργό Οικονομικών, τον άνθρωπο ο οποίος ήταν ο συνεργάτης του κ. Σημίτη και προχώρησε τότε στο κλείσιμο της Ιονικής 
Στις 23 Ιουλίου 2011 στο «MEGA» ρωτούν τον κ. Στουρνάρα: «Πότε θα γυρίσουμε σε ανάπτυξη;». Απάντηση: «Του χρόνου θα έχουμε θετική ανάπτυξη». 
Στις 7 Φεβρουαρίου 2013 στο «BLOOMBERG»: «Ανάκαμψη από τα τέλη του έτους». 
Στις 9 Μαΐου 2013: «Ανάπτυξη το 2014». Δεκαοκτώ μέτρα κατέθεσε η Νέα Δημοκρατία για την προεκλογική περίοδο, υποσχόμενη ουσιαστικά μία νέα διακυβέρνηση. Κανένα από αυτά δεν εφαρμόστηκε ούτε ακόμα το ακροτελεύτιο για την ελληνική ΑΟΖ. Στη συμφωνία δε στων δύο κομμάτων της συγκυβέρνησης ούτε καν υπάρχει αναφορά για το θέμα της ΑΟΖ. Και δεν υπάρχει καμία αναφορά ούτε για την αναστολή των συνεπειών της εγγραφής στον «Τειρεσία» ούτε τα μέτρα για τη ρευστότητα ούτε, βεβαίως, όλες αυτές οι προαναγγελίες, οι οποίες ήταν ένα ψέμα και μία απάτη εις βάρος του ελληνικού λαού.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Προέδρου των ΑΝΕΛ)
Κύριε Πρόεδρε, την ανοχή σας, παρακαλώ.
Υπόσχονταν στους αγρότες, όπως έγραφε η εφημερίδα «ΕΛΕΥΘΕΡΙΑ» της Λάρισας: «Υπόσχεση με εντολή Σαμαρά. Η Νέα Δημοκρατία θα επιστρέψει στους κτηνοτρόφους τα 60.000.000 της εξισωτικής αποζημίωσης». Στους ομολογιούχους έλεγαν ότι θα αποζημιωθούν. Υπόσχονταν αύξηση του αφορολόγητου στα 8.000 και μείωση του ΦΠΑ. 
Τελικά το μόνο που ισχύει είναι αυτό που υπέγραψαν και ψήφισαν στο μνημόνιο του 2012, δηλαδή μνημόνιο μέχρι το 2060. Μέχρι τότε έχουν δεσμεύσει τη χώρα και προσπαθούν βήμα-βήμα, σταγόνα τη σταγόνα να εξαπατήσουν ακόμη μία φορά τον ελληνικό λαό. 
Πιθανώς να δούμε και άλλα σενάρια μετά από σήμερα το βράδυ -ή μετά από λίγο καιρό- για αλλαγή Πρωθυπουργού. Να αλλάξουμε, δηλαδή, μετά το Γιώργο Παπανδρέου και τον κ. Παπαδήμο, το Σαμαρά για να συνεχιστεί η ίδια πολιτική. Η ίδια πολιτική, όμως, θα είναι με τη συμφωνία του ΠΑΣΟΚ και της Νέας Δημοκρατίας. Άλλη πολιτική σημαίνει πολιτική καταγγελίας των μνημονίων, επαναφορά της εθνικής κυριαρχίας, μείωση της φορολογίας, επιστροφή σε μισθούς και συντάξεις που θα δώσουν ρευστό και αίμα στην οικονομία και εφαρμογή του Συντάγματος και των νόμων του κράτους.
Κυρίες και κύριοι συνάδελφοι, όμως δεν έχει να κάνει η υπόθεση της στήριξης της Κυβέρνησης μόνο με την οικονομία. Έχει να κάνει και με τα εθνικά θέματα. Λυπήθηκα που άκουσα τον Υφυπουργό Εθνικής Άμυνας προηγουμένως να τον έχουν «μαλώσει» για τις δηλώσεις του για την Τουρκία και να τον υποχρεώνουν να έρχεται εδώ μέσα και να λέει ότι όλα καλά είναι στο Αιγαίο.
Σταμάτησαν να υπάρχουν παραβιάσεις; Σταμάτησαν να προκαλούν μέχρι προχθές στο τουρκικό κοινοβούλιο με απειλές για μετατροπή της Αγιάς Σοφιάς σε τζαμί; Σταμάτησε το Eğitme Programı που εφαρμόζεται στην Ίμβρο και στην Τένεδο; Τίποτα από όλα αυτά δεν σταμάτησε. Εσείς γυρίζετε στην πολιτική Ρόντου, διότι φαίνεται ότι η Νέα Δημοκρατία πλέον επηρεάστηκε και εφαρμόζει την πολιτική Σημίτη στην εξωτερική πολιτική.
Σήμερα το πρωί, κύριε Υπουργέ Εθνικής Άμυνας, μου ήρθε ένα e-mail από το Βέλγιο, το οποίο αναφέρεται στο European Union Battle Group, δηλαδή στον ευρωπαϊκό στρατό. Μπήκα στην επίσημη ιστοσελίδα του Υπουργείου Εθνικής Άμυνας του Βελγίου και ξέρετε τι λέει, κυρίες και κύριοι συνάδελφοι; Ότι το Βέλγιο από το δεύτερο εξάμηνο του 2014 αναλαμβάνει την ευθύνη του ευρωπαϊκού στρατού με δυόμισι χιλιάδες στρατιώτες που θα προέρχονται από το Βέλγιο, την Ολλανδία, τη Γερμανία, την Ισπανία, το Λουξεμβούργο και τη Μακεδονία. 
Από πότε, κύριε Υπουργέ, έχετε παραχωρήσει τον όρο «Δημοκρατία της Μακεδονίας» χωρίς να έχετε ενημερώσει καν τον ελληνικό λαό; Μήπως ήταν αυτές οι συζητήσεις με τον κ. Νίμιτς για τις οποίες σας ζητήσαμε οκτώ φορές να έρθει εδώ ο Πρωθυπουργός και αρνήθηκε;
Σάς το καταθέτω.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 Ποιος είναι αυτός ο ευρωπαϊκός στρατός, ο οποίος, λέει, θα καταστέλλει τις εξεγέρσεις έξι χιλιόμετρα από τις Βρυξέλλες; Πώς διαμορφώνεται αυτός ο ευρωπαϊκός στρατός και πώς θα επεμβαίνει και πού; Μήπως θα χρειάζεται να επέμβει αν έχουμε ταραχές; Εάν, δηλαδή, η θεωρία των δύο άκρων, την οποία στηρίζει ο Πρωθυπουργός, οδηγήσει τον ελληνικό λαό σε συγκρούσεις μεταξύ μας; Γιατί αυτό είναι που επιδιώκει ουσιαστικά η Κυβέρνηση και η πολιτική των δύο άκρων, να γυρίσουμε την Ελλάδα στο 1947. Σας λέμε ότι δεν θα το επιτρέψουμε.
Κυρίες και κύριοι συνάδελφοι, όσον αφορά ένα θέμα το οποίο θίχθηκε προηγουμένως από τον κ. Βενιζέλο, θέλω να θέσω ξεκάθαρα τη θέση μας. Ο κ. Βενιζέλος ήρθε εδώ και απείλησε, ουσιαστικά, το ΣΥΡΙΖΑ, λέγοντας ότι δεν τολμά να φέρει την εξεταστική για τα υποβρύχια. 
Περιμένω να ακούσω τον Αρχηγό της Αξιωματικής Αντιπολιτεύσεως και σας λέω ότι οι δεκαοκτώ υπογραφές των Ανεξάρτητων Ελλήνων είναι εδώ. Διότι όσον αφορά τα υποβρύχια, στην υπόθεση δηλαδή της συμφωνίας του κ. Σάφα με τον κ. Βενιζέλο, για την οποία τότε η Νέα Δημοκρατία αντέδρασε, δεν ψήφισε και κατήγγειλε ως σκάνδαλο, έρχεται τώρα να επισφραγίσει η σημερινή ψήφος σας. 
Δεν πρόκειται απλώς για την επέκταση της συμφωνίας για 1,3 δισεκατομμύρια, τα οποία θα πληρώσει ο ελληνικός λαός. Πρόκειται για την τροπολογία που ήρθε την επομένη της ψήφισης της συμφωνίας για τα υποβρύχια η οποία ακυρώνει την έρευνα του ΣΔΟΕ που αποδεικνύει ότι υπάρχουν διαδρομές μαύρου χρήματος πολλών εκατοντάδων εκατομμυρίων ευρώ σε συγκεκριμένες offshore εταιρείες που αφορούν πολιτικά πρόσωπα. 
Αυτή η  έρευνα του ΣΔΟΕ κατατέθηκε στη Βουλή. Με την τροπολογία που κατέθεσε εν συνεχεία ο κ. Βενιζέλος, κατά παράβαση του άρθρου 28 παράγραφος 2 του Συντάγματος για τις διεθνείς συμφωνίες, ουσιαστικά αθωώνει τη γερμανική εταιρεία και απαγορεύει την έρευνα. 
Θα συμφωνήσετε, κυρίες και κύριοι συνάδελφοι, στην άφεση αμαρτιών, μετά τον Γιώργο Παπανδρέου, στη υπόθεση των υποβρυχίων; Θα πράξετε το ίδιο που έπραξε η Κυβέρνηση, όταν χάρισε το ΦΠΑ των 500 εκατομμυρίων, στη «HOCHTIEF»; 
Δεν έχουμε, λοιπόν, απλώς μία ψήφο δυσπιστίας ή  ψήφο εμπιστοσύνης. Και επειδή θέλω να σας θυμίσω τι γινόταν εκείνη την εποχή, θα αναφερθώ στα Πρακτικά της Συνεδρίασης της Υποεπιτροπής Εξοπλιστικών της Βουλής της 17ης Μαρτίου του 2010, όπου ο κ. Μεϊμαράκης –ο σημερινός Πρόεδρος της Βουλής- τότε ως Υπουργός και ο κ. Τασούλας ως Υφυπουργός έθεσε θέμα σκανδάλου, λέγοντας επί λέξει: «Αν θυμάμαι καλά, δεν υπάρχει αίτημα του Ναυτικού και δεν υπάρχει στο ΕΜΠΑΕ για τα δύο επιπλέον υποβρύχια». 
 Αυτό σημαίνει πως τα δύο υποβρύχια τα οποία παραγγέλνετε, τα παραγγέλνετε με δική σας πρωτοβουλία, κύριε Βενιζέλο, προσωπική. Κάνατε εσείς προσωπικά -και όχι μέσω των υπηρεσιών σας- τη συζήτηση, όχι με τους ομολόγους σας, αλλά με ιδιώτες, αγνοώντας τα θεσμικά όργανα της πολιτείας και προχωρήσατε σε μία συμφωνία, η οποία δεν ξέρουμε αν θα τηρηθεί και την οποία δεν την έχουμε ακόμα μπροστά μας. 
Η συμφωνία δεν τηρήθηκε. Ο κ. Σάφα πήρε τα 500 εκατομμύρια που προέβλεπε η προκαταβολή και έφυγε. Οι εργαζόμενοι είναι απλήρωτοι στο Σκαραμαγκά. Τα υποβρύχια ουσιαστικά κινδυνεύουν να μην τα παραλάβει ποτέ το Ελληνικό Πολεμικό Ναυτικό. 
Και εκεί θα μείνουν όλοι ατιμώρητοι, στο όνομα της συγκυβέρνησης, στο όνομα της συγκάλυψης; Για ποιο λόγο λέμε του Έλληνα «πλήρωσε παραπάνω φόρους» και την ίδια στιγμή χαρίζουμε στις offshore των προμηθευτών των εμπόρων όπλων και των γερμανικών εταιρειών τα δισεκατομμύρια; 
Μήπως το ίδιο δεν θα γίνει και στα Ελληνικά Αμυντικά Συστήματα; Πάτε με τον ίδιο τρόπο πάλι να πράξετε αυτό που πράξατε για τα υποβρύχια. Σύμβουλος για την πώληση των Ελληνικών Αμυντικών Συστημάτων μπαίνει η εταιρεία «ΠΛΑΝΕΤ», Γενική Διευθύντρια της οποίας είναι η κ. Μάχη Καραγιάννη και κατά διαβολική σύμπτωση είναι η σύζυγος του Γενικού Γραμματέα του Υπουργείου Οικονομικών, του μετόχου των Ελληνικών Αμυντικών Συστημάτων.
(Στο σημείο αυτό ο Πρόεδρος των Ανεξάρτητων Ελλήνων κ. Πάνος Καμμένος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Αυτή είναι η πολιτική την οποία εφαρμόζετε; Αυτή είναι η πολιτική των σκανδάλων, της συγκάλυψης, η πολιτική την οποία έρχεστε σήμερα και ζητάτε με την ψήφο του ελληνικού λαού, μέσω των Βουλευτών, να επιβεβαιώσει η Βουλή των Ελλήνων. Αυτή είναι ψήφος εμπιστοσύνης σε μία συγκυβέρνηση της διαπλοκής, της απάτης σε βάρος των Ελλήνων πολιτών, ψήφος εμπιστοσύνης σε μία συγκυβέρνηση κάλυψης τους ενός των άλλων. 
Αν αυτά δεν είναι εγκλήματα, ποια είναι τα εγκλήματα; Οι απειλές προς πολιτικούς αντιπάλους ή και φίλους; Βλέπουμε έρευνες όπως αυτή της «SIEMENS» να μην έρχονται στη Βουλή, έρευνες όπως αυτή του ΕΟΤ να μην έρχονται στη Βουλή ή μάλλον να σταματάνε στο Γραφείο του Προέδρου της Βουλής. 
(Στο σημείο αυτό την Προεδρική Έδρα καταλαμβάνει ο Πρόεδρος της Βουλής κ. ΕΥΑΓΓΕΛΟΣ-ΒΑΣΙΛΕΙΟΣ Ι. ΜΕΪΜΑΡΑΚΗΣ )
Την ίδια στιγμή, επειδή ο κ.Καρχιμάκης τα έβαλε –για εμένα ήταν ένας μεγάλος αντίπαλος στη Βουλή αυτή και έχουμε επανειλημμένως «σκοτωθεί» μεταξύ μας- με τον Προβόπουλο, να πηγαίνει υπάλληλος της ΕΥΠ, ο οποίος διώκεται για κατασκοπεία, και τον κατηγορεί ότι χρησιμοποίησε –λέει- απόρρητα έγγραφα.
Και αυτό να το κάνει η Κυβέρνηση της οποίας ο Αντιπρόεδρος -γελώντας από εδώ- μας είπε ότι έχει τα εθνικά σχέδια του κράτους, τα απόρρητα σχέδια στο σπίτι του, την ίδια ώρα που ο κ. Πάγκαλος βγήκε και στη δημόσια τηλεόραση –δημόσια έχει γίνει πλέον αυτή η τηλεόραση- και είπε ότι παρακολουθούσε Αμερικανούς διπλωμάτες. Ο πλήρης παραλογισμός! 
Ξέρουμε, λοιπόν, ότι εδώ δεν πρόκειται για ψήφο εμπιστοσύνης στην Κυβέρνηση. 
Ψήφο εμπιστοσύνης, κυρίες και κύριοι συνάδελφοι, καλείστε να δώσετε στους δανειστές-τραπεζίτες και στα όργανά τους! Και να θυμάστε ότι εδώ πια έχει δημιουργηθεί ένα καθεστώς κατά το οποίο τα κόμματα και οι κυβερνήσεις έρχονται και παρέρχονται. Όμως, οι τραπεζίτες είναι αυτοί που ουσιαστικά εξουσιάζουν. Θα τους δώσετε το δικαίωμα να κατασχέσουν τα σπίτια των ψηφοφόρων σας; Αποφασίστε μόνοι σας!
(Ζωηρά και παρατεταμένα χειροκροτήματα από την πτέρυγα των ΑΝΕΛ)</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι Μεϊμαράκης</Parlmember>): Ο Πρόεδρος του ΣΥΡΙΖΑ κ. Τσίπρας έχει το λόγο. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου): Κυρίες και κύριοι Βουλευτές, με βάση το άρθρο 142 του Κανονισμού της Βουλής σάς καλούμε σήμερα, καλούμε τη Βουλή των Ελλήνων να αποσύρει την εμπιστοσύνη της προς την Κυβέρνηση. Καλούμε με δυο λόγια τη Βουλή να εναρμονιστεί με την πραγματικότητα που επικρατεί στη χώρα και στο λαό, να αφουγκραστεί τη φωνή της κοινωνίας, να ανασάνει για λίγο το βαρύ αέρα της κοινωνίας, να αντικρύσει το δράμα της κοινωνίας και κυρίως, να σταματήσει να υποκρίνεται. 
Μας ρωτάτε, κυρίες και κύριοι συνάδελφοι της Πλειοψηφίας, από προχθές ποιος είναι άραγε ο λόγος της δυσπιστίας. Για ποιον να σας πρωτομιλήσουμε, κύριοι συνάδελφοι; Δεν βρίσκουμε λόγια για να περιγράψουμε την εθνική τραγωδία που βιώνει ο λαός μας, το κοινωνικό ολοκαύτωμα που συνεπάγεται η απαρέγκλιτη εφαρμογή των καταστροφικών μέτρων του μνημονίου εδώ και τρία χρόνια.
Άλλωστε, δεν υπάρχουν σε παγκόσμια κλίμακα πολλά παραδείγματα για να συγκρίνουμε. Ούτε στο μεγάλο κραχ στις Ηνωμένες Πολιτείες το 1929 έφθασε η ανεργία πάνω από το 25% ούτε στη Γερμανία του Μεσοπολέμου –στην ηττημένη Γερμανία του Μεσοπολέμου του Καγκελάριου Μπρούνινγκ- ούτε σε χώρες του τρίτου κόσμου είδαμε τόση καταστροφή συμπυκνωμένη σε τόσο λίγο χρόνο. 
Η πολιτική σας έχει οδηγήσει τη χώρα σε μία ανείπωτη καταστροφή. Ολοένα και μεγαλύτερο μέρος του πληθυσμού υποφέρει, βρίσκεται σε απόγνωση, και εσείς μας ρωτάτε για ποιο λόγο κάνουμε μομφή στην Κυβέρνησή σας. 
Ε, λοιπόν, κάνουμε μομφή στην Κυβέρνησή σας γιατί αποτύχατε σε όλα σχεδόν, γιατί αποτύχατε σε όλα όσα υποσχεθήκατε προεκλογικά και σε όλα όσα εξαγγείλατε μετεκλογικά στις προγραμματικές δηλώσεις. 
Όταν πριν από δεκαπέντε μήνες παίρνατε εντολή επαναδιαπραγμάτευσης, τότε σας είπαμε «αξιοποιήστε το εκλογικό αποτέλεσμα, αξιοποιήστε ακόμα και τη δύναμη που έδωσε ο ελληνικός λαός στο ΣΥΡΙΖΑ!». Όχι μόνο δεν διαπραγματευτήκατε, όχι μόνο δεν διεκδικήσατε μία καλύτερη έκβαση για τη δανειακή σύμβαση, τη συνθήκη, το μνημόνιο, αλλά διαρκώς με υποτακτική συμπεριφορά παίρνετε αποφάσεις για ολοένα σκληρότερα μέτρα. 
Αποτύχατε να συγκρατήσετε την οικονομική κατάρρευση. Αποτύχατε να αρθρώσετε ένα συγκεκριμένο εναλλακτικό του μνημονίου σχέδιο προς τους εταίρους και τους δανειστές. Αποτύχατε –και αυτό είναι το κυριότερο- να αντιμετωπίσετε έστω και στοιχειωδώς την ανθρωπιστική κρίση που χτυπά την πόρτα εκατομμυρίων συμπολιτών μας. 
Και σαν να μην φτάνει τώρα αυτή η παταγώδης αποτυχία σας, επιχειρείτε τώρα να τη μετατρέψετε σε νέα σκληρή τιμωρία του λαού μας.
Αλλά κάπου εδώ, κυρίες και κύριοι Βουλευτές, τα ψέματα τελειώνουν. Τούτη την ώρα μας ακούν οι Έλληνες πολίτες και μας βλέπουν αδιαμεσολάβητα από τα «παπαγαλάκια» των ευνοούμενων και προστατευόμενων μέσων ενημέρωσης.
Όλοι συνειδητοποιούν ότι η δυσπιστία δεν είναι του ΣΥΡΙΖΑ προς την Κυβέρνηση. Η δυσπιστία είναι της μεγάλης πλειοψηφίας της κοινωνίας προς την Κυβέρνηση. Η δυσπιστία και η μομφή δεν είναι εδώ μέσα. Είναι εκεί έξω.
 Εκεί έξω που χιλιάδες άνθρωποι αυτήν τη στιγμή αντιμετωπίζονται ως σκουπίδια. Χιλιάδες άνθρωποι αναζητούν κυριολεκτικά στα σκουπίδια τα μέσα της επιβίωσής τους. Χιλιάδες άνθρωποι στοιβάζονται σε νοσοκομεία που αδυνατούν να τους προσφέρουν στοιχειώδη προστασία της ζωής και της υγείας τους και αφήνονται αβοήθητοι χωρίς φαρμακευτική αγωγή, γιατί είναι ανασφάλιστοι. Έχουμε πάνω από τρία εκατομμύρια συμπολίτες μας ανασφάλιστους, σύμφωνα με τα επίσημα στοιχεία του ΕΟΠΥΥ. Αυτή είναι μια πραγματική βραδυφλεγής βόμβα στα θεμέλια της ελληνικής κοινωνίας.
Εκεί έξω πάνω από διακόσιες πενήντα χιλιάδες νέοι άνθρωποι, επιστήμονες έχουν ήδη μεταναστεύσει στο εξωτερικό, το πιο παραγωγικό κομμάτι της ελληνικής κοινωνίας.
 Εκεί έξω χιλιάδες άνθρωποι καθημερινά ταπεινώνονται, βγαίνουν σε πλειστηριασμό μαζί με τα υπάρχοντά τους, ισοπεδώνονται από τη φορολογική σας λαίλαπα. Άνθρωποι του μεσαίου χώρου, της μεσαίας οικονομικής και κοινωνικής διαστρωμάτωσης, βλέπουν τη ζωή τους να κρέμεται στο τσιγκέλι της γενικής εκποίησης, τους κόπους μίας ζωής να αφανίζονται. 
Μας ρωτάτε, λοιπόν, με περίσσια υποκρισία: Γιατί η δυσπιστία; 
Γιατί αποτύχατε, λοιπόν, η δυσπιστία. Γιατί διαλύσατε την κοινωνία και η κοινωνία δεν σας νομιμοποιεί πια να συνεχίζετε να τη διαλύετε. Αλλά και για έναν ακόμη λόγο. Δεν έχετε κανένα σχέδιο εξόδου και πλέον δεν είναι μόνο ότι οι «από κάτω» δεν σας θέλουν, αλλά και εσείς δεν μπορείτε. Δεν μπορείτε πια, κύριε Πρωθυπουργέ. Δεν μπορείτε και όσο το συνειδητοποιείτε –γιατί το συνειδητοποιείτε- ότι δεν μπορείτε, τόσο πιο επικίνδυνοι γίνεστε για την ίδια τη δημοκρατία. 
Εξευτελίσατε πριν από πέντε μήνες τη δημόσια εικόνα της χώρας με το «μαύρο» που επιβάλατε εν μία νυκτί στη δημόσια ραδιοτηλεόραση. Ξεσηκώσατε τη διεθνή δημοκρατική κατακραυγή. Προχωρήσατε σε πράξεις που ακόμα και τα ολοκληρωτικά δικτατορικά καθεστώτα δυσκολεύονται με τόση ευκολία να αποφασίσουν.
Φιμώσατε τη φωνή της πατρίδας μας στο εξωτερικό και στον υπόλοιπο κόσμο. Σκορπίσατε εκατοντάδες εκατομμύρια ευρώ δημόσιο χρήμα γι’ αυτήν σας την επιλογή. Γιατί το κάνατε αυτό; Για να κάνετε το χατίρι των ιδιωτικών καναλιών, να κάνετε το χατίρι της διαπλοκής και ταυτόχρονα να κλείσετε κάθε πιθανή πηγή σχετικά αντικειμενικής ενημέρωσης, γιατί ξέρετε πολύ καλά πως η δημοκρατία και η πλουραλιστική ενημέρωση είναι για εσάς και για την πολιτική σας κίνδυνος, μεγάλος κίνδυνος.
Κυβερνάτε δεκαπέντε μήνες τώρα με τη βοήθεια των ΜΑΤ και με πράξεις νομοθετικού περιεχομένου. Έχετε σπάσει κάθε ρεκόρ. Είκοσι δύο πράξεις νομοθετικού περιεχομένου. Κάποιες από αυτές δεν τις φέρνετε καν για κύρωση στη Βουλή, όπως αυτή που αφορά το κλείσιμο της ΕΡΤ. 
Κυβερνάτε με πολιτικές επιστρατεύσεις απεργών. Επιβάλλετε ένα καθεστώς εκτάκτου ανάγκης στην κοινωνία.
Δεν διστάζετε ακόμα και το ίδιο το Σύνταγμα να παραβιάσετε, προκειμένου να υλοποιήσετε τη βαρβαρότητα του μνημονίου. Γιατί γνωρίζετε πολύ καλά ότι η βάρβαρη πολιτική θέλει και βάρβαρα μέσα προκειμένου να υλοποιηθεί. Και σ’ αυτές τις συνθήκες η δημοκρατία είναι όχι μόνο περιττή, αλλά και εμπόδιο σε όσα κάνετε και σε όσα σχεδιάζετε να κάνετε σε αγαστή σύμπνοια με την τρόικα.
Αλήθεια λοιπόν, κύριε Σαμαρά, είναι μαχαιριά για τη χώρα να μιλήσουμε για όλα αυτά ή μήπως είναι γκιλοτίνα για τη χώρα να συμβαίνουν όλα αυτά; Ο κύριος Πρωθυπουργός προχθές σε ομιλία του είπε ότι η δημοκρατία δεν φοβάται την αλήθεια. Στην πραγματικότητα όμως είναι ο ίδιος και η Κυβέρνησή του που φοβούνται και τη δημοκρατία και την αλήθεια, διότι όσο μεγαλύτερη γίνεται η δυστυχία σ’ αυτόν τον τόπο, τόσο μεγαλύτερη είναι η ευτυχία στην προπαγάνδα της Κυβέρνησης, όσο μεγαλύτερα είναι τα αδιέξοδα, τόσο μεγαλύτερο το ψέμα και η υποκρισία στην πολιτική της.
Μιλάτε για success story λες και βρίσκεστε σε άλλη χώρα και χωρίς ντροπή πάνω στα κοινωνικά ερείπια που δημιουργείτε. Μιλάτε για success story, όταν οι ίδιοι οι δανειστές μας μιλούν για λάθος πρόγραμμα που δεν βγαίνει και για λάθος πολλαπλασιαστές της ύφεσης. Μιλάτε για success story, όταν οι ίδιοι μιλούν και προχωρούν στο Ευρωπαϊκό Κοινοβούλιο στη σύσταση εξεταστικής επιτροπής για τη διεύρυνση των ευθυνών της αποτυχίας του προγράμματος που εφαρμόζεται στην Ελλάδα.
Εντάξει ο ΣΥΡΙΖΑ, όπως λέτε, είναι ανεύθυνος και μιλά για αποτυχία. Άραγε, όλοι αυτοί που λένε ότι το πρόγραμμα δεν βγαίνει, ότι χρειάζεται διαγραφή χρέους γιατί δεν είναι βιώσιμο, που συστήνουν εξεταστική επιτροπή στο Ευρωπαϊκό Κοινοβούλιο είναι και αυτοί ανεύθυνοι; Ή μήπως έγιναν ΣΥΡΙΖΑ και αυτοί; 
Ξέρετε εδώ δεν μπορείτε να ξεφύγετε τόσο εύκολα. Την ώρα που εσείς διαφημίζετε την επιτυχία του μνημονίου στην Ελλάδα και στην Ευρώπη και άρα, με αυτόν ακριβώς τον τρόπο εκμηδενίζετε κάθε περιθώριο διαπραγμάτευσης, διότι σας απαντούν «αφού πετυχαίνει το πρόγραμμα γιατί ζητάτε να το αλλάξουμε», την ίδια στιγμή το Ευρωπαϊκό Κοινοβούλιο συστήνει εξεταστική επιτροπή.
Σας θυμίζω, κύριε Σαμαρά, ότι ήσασταν εσείς στην Αξιωματική Αντιπολίτευση τότε που μιλάγατε για μία και μόνη εξεταστική, αυτή για το πώς φτάσαμε στο μνημόνιο. Μετά όμως εξομολογηθήκατε, εξαγνιστήκατε, αφήσατε τις αμαρτίες που παρελθόντος και όχι μόνο αρνηθήκατε να εφαρμόσετε αυτό που υποσχεθήκατε προεκλογικά, αλλά με δύο χέρια εδώ καταψηφίσατε την πρόταση του ΣΥΡΙΖΑ για εξεταστική επιτροπή για το μνημόνιο, για το πώς φτάσαμε ως εδώ. 
Τώρα, όμως, αυτό που εσείς αρνηθήκατε στο ελληνικό Κοινοβούλιο το αποφασίζουν στο Ευρωπαϊκό Κοινοβούλιο και το ερώτημα είναι ευθύ προς εσάς. Τι θα κάνετε; Αναμένουμε την επίσημη τοποθέτησή σας. Θεωρείτε θετικό ή αρνητικό που συστάθηκε αυτή η επιτροπή ή μήπως είναι και αυτή μία ακόμα μαχαιριά κατά της Ελλάδας; Εντέλει, πώς προτίθεστε να αξιοποιήσετε αυτήν την επιτροπή; Θα διεκδικήσετε να καταθέσετε και ο ίδιος ως Πρωθυπουργός ή μήπως φοβάστε ότι θα θυμώσει ο κ. Τόμσεν; 
Με δύο λόγια, δεν μπορείτε για πολύ να πατάτε σε δύο βάρκες. Ή θα επιμείνετε ότι έχουμε success story και θα καταγγείλετε το Ευρωπαϊκό Κοινοβούλιο που διερευνά τα αίτια της αποτυχίας ή θα συνεργαστείτε μαζί του και θα σταματήσετε το παραμύθι της επιτυχίας. Άλλος δρόμος δεν υπάρχει ή αν υπάρχει, αυτός ο δρόμος είναι ο απόλυτος δρόμος της αυτογελοιοποίησης. 
Κυρίες και κύριοι Βουλευτές, τα πράγματα είναι απλά μέσα στη δραματικότητά τους. Το ότι η ελληνική κοινωνία δεν αντέχει άλλο δεν το λέμε εμείς. Το λένε δεξιά και αριστερά στα Μέσα Μαζικής Ενημέρωσης οι Βουλευτές της Πλειοψηφίας.
Αλλά κι όπως σας είπα πιο πριν, δεν είναι μόνο ότι δεν αντέχει η κοινωνία, είναι ότι κι εσείς δεν μπορείτε άλλο. 
Δεν μπορείτε, κύριοι. Κι αυτό, ακόμη κι αν σήμερα δεν αποδειχθεί, τις επόμενες εβδομάδες, με τα νέα μέτρα που απεργάζεστε με την τρόικα, είμαστε βέβαιοι ότι θα αποδειχθεί. 
Και θέλουμε με την ευκαιρία τη σημερινή να προειδοποιήσουμε το λαό αλλά και να ξεκαθαρίσουμε στους Βουλευτές, οι οποίοι κάνουν πως δεν καταλαβαίνουν, ότι Κυβέρνηση και τρόικα προσποιούνται πως διαπραγματεύονται ενώ προετοιμάζονται να μπήξουν για άλλη μία φορά το μαχαίρι στην πληγή. 
Οι διαβεβαιώσεις σας, κύριε Πρωθυπουργέ, ότι δεν θα πάρετε άλλα μέτρα είναι ψεύτικες. Και σας προκαλώ να τις επαναλάβετε, για να τις θυμούνται κι όσοι από τους Βουλευτές σας σήμερα θα ψηφίσουν κατά της πρότασή μας, αλλά δεξιά κι αριστερά δηλώνουν ότι δεν θα δεχθούν νέα μέτρα. 
Και λέω ότι είναι ψεύτικες οι διαβεβαιώσεις, διότι η Κυβέρνησή σας έχει αποδεχθεί τον στόχο που θέτει το πρόγραμμα για πρωτογενές πλεόνασμα της τάξης του 2,8% το 2014 και 4,1% το 2015. 
Όταν λοιπόν αποδέχεστε την υποχρέωση να έχετε τόσο υψηλό πλεόνασμα σε συνθήκες ύφεσης, όχι μόνο τους μισθούς και τις συντάξεις θα βάλετε στο χέρι, όχι μόνο τα μαντριά και τις στάνες θα βάλετε στο χέρι και θα φορολογήσετε, αλλά και νοσοκομεία θα κλείσετε και πανεπιστήμια θα κλείσετε και την πρώτη κατοικία των ανθρώπων που δεν έχουν να πληρώσουν θα πάρετε. Αυτή είναι η αλήθεια.
Και σας προκαλώ αυτήν την αλήθεια, κύριε Σαμαρά, να την ομολογήσετε. 
Λέτε ότι διαπραγματεύεστε. Τι ακριβώς διαπραγματεύεστε; Πείτε το και σε εμάς. Ποιες είναι οι κόκκινες γραμμές σας; Τι είδους διαπραγμάτευση κάνετε; Αυτή που περιγράφει στα Μέσα Μαζικής Ενημέρωσης ο κ. Τόμσεν, που σάς λέει «μη λέτε ότι δεν θα πάρετε νέα μέτρα, γιατί τελικά θα πάρετε και θα είστε αναξιόπιστος»; 
Κατ’ αρχάς, μόνο και μόνο το γεγονός ότι ανέχεστε να συζητάτε με αποτυχημένους υπαλλήλους οργανισμών που οι προϊστάμενοί τους δημοσίως ομολογούν ότι το πρόγραμμα στην Ελλάδα απέτυχε, αλλά αυτοί εδώ οι υφιστάμενοι βγάζουν και γλώσσα από πάνω, είναι δηλωτικό της υποτακτικής σας στρατηγικής. 
Με δύο λόγια, κύριε Πρωθυπουργέ, ήρθε η ώρα να τελειώσουν τα ψέματα. Μην κάνετε τον ανήξερο. Σεις ήσασταν στη δική μου θέση πριν από δύο χρόνια και λέγατε ότι το μνημόνιο είναι λάθος. Αναγκαστήκατε μετά στην πιο θεαματική κυβίστηση της Μεταπολίτευσης, προκειμένου να γίνετε Πρωθυπουργός. 
Είπε ο κ. Βενιζέλος σήμερα ότι προσχωρήσατε στις θέσεις του ΠΑΣΟΚ. Μπράβο σας. Το κάνατε κι αυτό. Και τον κουβαλάτε και στις πλάτες σας. Αντιλαμβάνομαι ότι είναι βαρύ το φορτίο. Το κάνατε κι αυτό, όμως, για να γίνετε Πρωθυπουργός. Μπράβο σας. Έπρεπε να γίνετε Πρωθυπουργός. Μάλιστα, το καταφέρατε.
(Χειροκροτήματα από την πτέρυγα του ΣΥΡΙΖΑ-ΕΚΜ)
Τώρα όμως, κύριε Πρωθυπουργέ, που γίνατε Πρωθυπουργός δεκαπέντε μήνες, πώς αισθάνεστε; Αισθάνεστε πετυχημένος; Ήσυχος; Αναρωτιέμαι. 
Κοιτάξτε με. Δεν είναι κακό. 
(Γέλωτες και χειροκροτήματα από την πτέρυγα του ΣΥΡΙΖΑ/ΕΚΜ)
Αναρωτιέμαι, κοιμάστε ήσυχος τα βράδια, κύριε Πρωθυπουργέ;</ChairmanSpeech> 
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Κυβέρνησης): Έχετε οίηση. Έχετε αμετροέπεια. Και τώρα το ρίξατε στο ψυχογραφικό. Κοιτάω από εκεί για να μη γελάω.
(Χειροκροτήματα από την πτέρυγα της Νέας Δημοκρατίας)
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Μπράβο, χειροκροτείστε, αλλά δεν είστε για γέλια. Είστε για κλάματα. 
(Θόρυβος στην Αίθουσα)
(Κωδωνοκρουσίες)
(Χειροκροτήματα από την πτέρυγα του ΣΥΡΙΖΑ-ΕΚΜ) 
Και δεν είστε για γέλια, διότι ο λαός υποφέρει. Υποφέρει, κύριοι συνάδελφοι, ο λαός. Υποφέρει ο λαός από την πολιτική σας.
Και απαντήστε, κύριε Πρωθυπουργέ, όταν θα πάρετε το λόγο. Όταν κυβερνάτε μία χώρα που ο λαός της υποφέρει, που ο λαός της χειμάζεται, σας δίνω μία ευκαιρία –είπαν οι Βουλευτές σας ότι είναι μία μεγάλη ευκαιρία που σας δίνουμε και πράγματι, σας δίνουμε μία ευκαιρία έστω για μία φορά, σε αυτή την κρίσιμη ιστορική στιγμή για τον τόπο- να κοιτάξετε τους Βουλευτές στα μάτια, που έχουν κάνει και «μαύρα μάτια» να σας δουν.
Είναι η τρίτη φορά που έρχεστε στη Βουλή σε δεκαπέντε μήνες. Δεν έχετε έρθει ποτέ να απαντήσετε σε καμμία ερώτηση κανενός Βουλευτή και είστε ο πρώτος Πρωθυπουργός από τη Μεταπολίτευση και μετά που απαξιώνει με αυτό τον τρόπο το Κοινοβούλιο.
Σας ζητώ να μου απαντήσετε αν αισθάνεστε πετυχημένος ότι τα καταφέρατε, όταν σε αυτήν τη χώρα υπάρχουν παιδιά που λιποθυμούν στα σχολεία, υπάρχουν καρκινοπαθείς που δεν μπορούν να πάρουν τα φάρμακά τους, διότι είναι ανασφάλιστοι, σύμφωνα με τα επίσημα στοιχεία του ΕΟΠΥΥ, όταν το πιο σημαντικό, το καλύτερο δυναμικό τούτης της χώρας μεταναστεύει στο εξωτερικό, αλλά και η μεσαία τάξη εξαθλιώνεται.
(Θόρυβος στην Αίθουσα από την πτέρυγα της Νέας Δημοκρατίας)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Παρακαλώ, κύριοι συνάδελφοι!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Το ερώτημά μου τώρα είναι το εξής: Καλό το παραμύθι του success story, αλλά με τι θα συνεχίσετε να κυβερνάτε;
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember>: Texas story!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Με τα δώρα στη διαπλοκή; Άντε και φιμώσατε την ΕΡΤ, άντε και χαρίσατε και τις ψηφιακές άδειες στους καναλάρχες! Ψωμί ποιος θα δώσει στους πεινασμένους; Στέγη ποιος θα δώσει στους άστεγους;</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Οι επιτροπές αγώνα!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Ελπίδα και αξιοπρέπεια στη νέα γενιά αυτού του τόπου ποιοι θα δώσουν; Οι καναλάρχες; Οι ντερμπεντέρηδες δημοσιογράφοι των δελτίων των 20.00΄ ή τα ΜΑΤ, με τα οποία κλείνετε και φιμώνετε κάθε απεργιακή κινητοποίηση.
(Χειροκροτήματα από την πτέρυγα του ΣΥΡΙΖΑ-ΕΚΜ)
Γι’ αυτό δείτε το πραγματικά σαν μία ευκαιρία να σταματήσετε να μιλάτε για ιστορία επιτυχίας πάνω στα κοινωνικά ερείπια. Είναι ντροπιαστικό γι’ αυτούς που μας ακούν. Να παραδεχτείτε το αυτονόητο, ότι δεν πάει άλλο με την τρόικα. Διότι, ξέρετε, μία φορά είναι λάθος, δεύτερη φορά είναι βλακεία, τρίτη φορά όμως είναι έγκλημα. Η συνέχεια του λάθους συνιστά συνειδητή εγκληματική πράξη κατά της πατρίδας και του λαού μας, που βυθίζεται στην ανθρωπιστική κρίση.
Τα όριά σας, κύριοι της Κυβέρνησης, τα έχετε ξεπεράσει προ πολλού. Ας το σκεφτούν αυτό καλά όλοι και ας πάρει ο καθένας την ευθύνη του. Είναι ιστορική ώρα και ξέρετε ότι από την ιστορία δεν ξέφυγε κανείς.
Μας ρωτάτε, λοιπόν, ποια είναι η λύση. Η λύση είναι δύσκολη. Είναι απλή μεν, αλλά είναι δύσκολη. Δεν είναι εύκολη. Κατ’ αρχάς, πρέπει να σταματήσει το έγκλημα. Να σταματήσετε να ποτίζετε με δηλητήριο την οικονομία και το λαό. Μας ρωτάτε: Μα, μπορούμε να ακυρώσουμε το μνημόνιο;
Ομολογώ ότι αυτό ακριβώς είναι το δράμα σας, ότι εσείς δεν μπορείτε. Για να είμαι ακριβής, καμμία κυβέρνηση δεν μπορεί από μόνη της να ακυρώσει το μνημόνιο, γιατί το μνημόνιο μπορεί να το ακυρώσει μόνο ένας, ο λαός με την ψήφο του. Μόνο αυτός!
(Χειροκροτήματα από την πτέρυγα του ΣΥΡΙΖΑ-ΕΚΜ)
Μόνο ο κυρίαρχος λαός μας με την ψήφο του μπορεί να ακυρώσει το μνημόνιο.
(Χειροκροτήματα από την πτέρυγα της Νέας Δημοκρατίας και του ΠΑΣΟΚ)
Χειροκροτήστε και εσείς! Γίνεστε περισσότερο γελοίοι απ’ ό,τι η πολιτική σας περί επιτυχίας. Χειροκροτήστε!</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριοι συνάδελφοι, παρακαλώ να ακουστεί ο κύριος Αρχηγός με σεβασμό! Παρακαλώ!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Το μνημόνιο, λοιπόν, μπορεί να το ακυρώσει μόνο ένας.
<Speech><Parlmember>ΦΩΤΕΙΝΗ ΠΙΠΙΛΗ</Parlmember>: Ο λαός! Το είπαμε!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Ναι, ο λαός, με την ψήφο του. Γι’ αυτό και θέλω να ξεκαθαρίσω κάτι.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πες κι άλλα!
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Τώρα δεν θα γελάσετε, κύριε Γεωργιάδη.
Θέλω να ξεκαθαρίσω κάτι. Δεν μας αφορούν, κυρίες και κύριοι της κυβερνητικής Πλειοψηφίας, τα σενάρια που σας τρομοκρατούν, τα σενάρια που σας κάνουν να χάνετε τον ύπνο σας και αφορούν τη δημιουργία νέας Κυβέρνησης από αυτήν την Βουλή, ακριβώς γιατί γνωρίζουμε ότι τη λύση μπορεί να τη δώσει μόνο ο λαός, ακριβώς γιατί γνωρίζουμε ότι η λύση είναι η λαϊκή ετυμηγορία, ακριβώς γιατί γνωρίζουμε ότι η λύση είναι οι εκλογές που θα δώσουν ισχυρή εντολή αυτοδυναμίας σε μία κυβέρνηση κοινωνικής σωτηρίας, ισχυρή εντολή ακύρωσης του μνημονίου και ανάκτησης της κυριαρχίας και της αξιοπρέπειας του λαού και της χώρας, ισχυρή δημοκρατική εντολή σε μία κυβέρνηση κοινωνικής σωτηρίας και λαϊκής ενότητας, με στόχο να αποκαταστήσει την τρωθείσα εικόνα της χώρας στο εξωτερικό, με στόχο να αξιοποιήσει την αποτυχία του προγράμματος, ώστε να διεκδικήσει βιώσιμη λύση για το χρέος.
Kακά τα ψέματα, ό,τι και εάν πείτε εδώ. δεν υπάρχει βιώσιμη λύση για το χρέος, χωρίς τη διαγραφή μεγάλου μέρους του. Και είναι αδιανόητο, την ώρα που αυτό συζητάνε και παραδέχονται ακόμα και στο Διεθνές Νομισματικό Ταμείο, η χώρα να μην έχει εθνική στρατηγική, να μην έχει θέση για το θέμα του χρέους. Τη λύση, λοιπόν, θα δώσει πράγματι μια Κυβέρνηση που θα ζητήσει κατ’ αρχάς το προφανές από τους εταίρους, διότι αυτή την εντολή θα πάρει από τον λαό. Ποιό είναι το προφανές; Ότι, όσο βρισκόμαστε σε ύφεση ή σε μη βιώσιμη ανάπτυξη, δεν μπορεί η ελληνική οικονομία να πληρώσει ούτε ένα ευρώ για τόκους και χρεολύσια. 
Γιατί, όταν μια χώρα βρίσκεται σε ανθρωπιστική κρίση, χρέος αυτών που την κυβερνούν είναι πρωτίστως να μην πεθαίνει ο κόσμος από την πείνα, είναι πρωτίστως να μπορούν να εμβολιάζονται όλα τα παιδιά στα σχολεία, όχι να πληρώνουμε τόκους και πανωτόκια!
Χρειάζεται μια Κυβέρνηση που θα πράξει το αυτονόητο, κατ’ εντολή του λαού. Θα ακυρώσει όλους τους μνημονιακούς νόμους και θα ψηφίσει νέους νόμους, που θα δώσουν ώθηση στην ανάπτυξη και την παραγωγική ανασυγκρότηση της χώρας. 
(Χειροκροτήματα από την πτέρυγα του ΣΥΡΙΖΑ-ΕΚΜ)
Και μην μου πείτε ότι αυτό συνιστά μονομερή ενέργεια, γιατί είναι σαν να παραδέχεστε ότι είστε Πρωθυπουργός υπό την πλήρη κηδεμονία ξένων. Ούτε το Φόρο Προστιθέμενης Αξίας στην εστίαση δεν ήσασταν σε θέση να αποφασίσετε μόνος σας, χωρίς τη σύμφωνη γνώμη των ξένων δανειστών. Ούτε τον απαράδεκτο, αναποτελεσματικό και λαοκτόνο φόρο στο πετρέλαιο θέρμανσης, που σκότωσε ανθρώπους πέρυσι, δεν μπορείτε να αποσύρετε, παρ’ ότι βλέπετε ότι δεν έχει έσοδα στα δημόσια ταμεία και ότι γεμίζει με αιθαλομίχλη τη χώρα μας.
Αυτά όμως θα τα πράξει μια Κυβέρνηση που θα διαχειριστεί την ακύρωση του μνημονίου, με την ψήφο του λαού. Με ρωτάτε, όμως, διαρκώς «πού θα βρείτε τα λεφτά». Αυτοί που τα φάγανε μαζί, ρωτούν που θα βρούμε τα λεφτά για να αντιμετωπίσουμε την ανθρωπιστική κρίση. 
Σας ρωτώ, λοιπόν, κύριε Σαμαρά, έχετε μήπως ακούσει για την έκθεση πεπραγμένων της Γενικής Γραμματείας Διαφάνειας και  Ανθρωπίνων Δικαιωμάτων- ο κ. Σούρλας είναι επικεφαλής, δεν είναι ΣΥΡΙΖΑ-που λέει ότι από το λαθρεμπόριο καυσίμων το δημόσιο χάνει δύο δισεκατομμύρια ευρώ ετησίως; Το έχετε ακούσει; Τι έχετε κάνει γι’ αυτό ενάμιση χρόνο τώρα; Έχετε διαβάσει την ίδια έκθεση που λέει ότι από τα πλαστά τιμολόγια χάνονται άλλα τόσα το χρόνο; Από το λαθρεμπόριο τσιγάρων οκτακόσια εκατομμύρια; Σύνολο 4,8 δισεκατομμύρια ετησίως, δεν το έχετε ακούσει; Γιατί δεν ψάχνετε εκεί, μόνο ψάχνετε διαρκώς σε αυτούς που τους κάνατε φτωχούς; Πάτε στις συντάξεις, στους μισθούς, στην πρώτη κατοικία, στις στάνες στα μαντριά; Δεν πάτε όμως εκεί, γιατί; Μήπως υπάρχουν ισχυρά ονόματα από πίσω και δεν έχετε την πολιτική βούληση να τα πλήξετε; 
Κυρίες και κύριοι συνάδελφοι, κάντε λίγη υπομονή. Κύριε Πρόεδρε, ζητώ την ανοχή σας. Άλλωστε, δεν έχω και πολύ συχνά αυτή την ευκαιρία, ας το παραδεχτώ και ας το παραδεχτούμε όλοι.
Από το κλείσιμο της ΕΡΤ το δημόσιο ζημιώθηκε πάνω από 200 εκατομμύρια ευρώ. Οι εργαζόμενοι μιλούν για 300 εκατομμύρια ευρώ. Ζημιώθηκε το δημόσιο. Γιατί πρέπει να πληρώνει ο λαός τις εμμονές σας; 
Από τις ψηφιακές άδειες των τηλεοπτικών σταθμών έπρεπε να είχατε εισπράξει 300 εκατομμύρια ευρώ. Έτσι ανέφερε όχι ο ΣΥΡΙΖΑ, αλλά το πρώτο μνημόνιο. Ήταν η μόνη μνημονιακή δέσμευση που δεν υλοποιήθηκε σ’ αυτή τη χώρα. Γιατί, άραγε, δεν υλοποιήθηκε; Δίνετε δωρεάν τις άδειες και προχωράτε σε λεηλασία και σε απολύσεις του λαού. Για ποιο λόγο;
Θα σας πω εγώ, λοιπόν, το γιατί. Επιλέγετε να υπερασπίζεστε τα συμφέροντα μίας τόσο μικρής μειοψηφίας με το αντίστοιχο αντάλλαγμα, φυσικά, από τα Μέσα Μαζικής Ενημέρωσης που ελέγχουν, να διαστρεβλώνουν και να υποστηρίζουν την Κυβέρνησή σας. Ξέρετε, τη χώρα δεν την έριξαν στα βράχια μονάχα οι κυβερνήσεις, αλλά και αυτοί που κυβερνούσαν τόσα χρόνια χωρίς να φαίνονται. Είναι το τρίγωνο της αμαρτίας: Χρεωκοπημένες τράπεζες που στηρίζουν χρεωκοπημένους καναλάρχες, για να στηρίζουν τη χρεωκοπημένη σας πολιτική.
Κύριε Σαμαρά, γιατί απ’ αυτήν την περιβόητη υπόθεση της λίστας Λαγκάρντ δεν έχουμε εισπράξει ούτε ένα ευρώ απ’ αυτούς που βρίσκονται στη λίστα Λαγκάρντ; Γιατί για πάνω από είκοσι πέντε χιλιάδες υποθέσεις εμβασμάτων στο εξωτερικό που έχουν βρεθεί, ολοκληρώθηκαν έλεγχοι μόνο σε δύο υποθέσεις; Μήπως είναι και αυτό μέρος της προγραμματικής σας συμφωνίας ή, μάλλον, της προγραμματισμένης συγκάλυψης με το ΠΑΣΟΚ του κ. Βενιζέλου;
Κύριε Σαμαρά, γιατί από τις έξι χιλιάδες πεντακόσιες εβδομήντα πέντε off shore ακινήτων, η Κυβέρνησή σας έχει ελέγξει μόνο τριάντα τέσσερις; Έχετε να δώσετε μία απάντηση; Απ’ αυτές τις τριάντα τέσσερις βρέθηκαν 40 εκατομμύρια ευρώ για το ελληνικό δημόσιο, πράγμα που σημαίνει ότι αν ελέγχατε το σύνολο αυτών, δεν θα βρίσκατε βέβαια 6,6 δισεκατομμύρια ευρώ, αλλά θα βρίσκατε 4 δισεκατομμύρια ευρώ ή 3 δισεκατομμύρια ευρώ ή έστω 2 δισεκατομμύρια ευρώ. Γιατί πηγαίνετε στο φτωχό, τον πονεμένο, τον κατατρεγμένο και δεν τα βάζετε με το μεγάλο κεφάλαιο, μ’ αυτούς που φοροδιαφεύγουν, που φοροαποφεύγουν; 
Όσον αφορά το σκάνδαλο των υποβρυχίων, κύριε Πρωθυπουργέ, έχετε ακούσει τίποτα γι’ αυτό; Θυμάστε τι είναι αυτό το σκάνδαλο των υποβρυχίων; 
Αδημονεί ο κ. Βενιζέλος να μάθει αν θα καταθέσουμε αίτημα για εξεταστική επιτροπή. 
Μην είστε τόσο ανυπόμονος, κύριε Βενιζέλο.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Εσείς αδημονείτε για τη δική μας εξεταστική.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Όλα θα γίνουν στην ώρα τους.</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Θα σας προλάβουμε.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Ένα-ένα θα τα πηδάτε τα εμπόδια σ’ αυτήν την Κοινοβουλευτική Περίοδο, αν τα πηδήξετε τελικά.
(Ζωηρά και παρατεταμένα χειροκροτήματα από την πτέρυγα του ΣΥΡΙΖΑ - ΕΚΜ)
Κύριε Πρωθυπουργέ, έχετε ακούσει τίποτα για το σκάνδαλο των υποβρυχίων; Μήπως θυμάστε τι έλεγαν τότε –δεν ήταν πολύ παλιά, αλλά πριν από δύο χρόνια- τα στελέχη της Νέας Δημοκρατίας; Θυμάστε τι έλεγε –είναι εδώ, στην Αίθουσα- ο κ. Μιχελάκης; 
Κύριε Πρωθυπουργέ, είπατε ότι δεν με κοιτάτε, για να μη γελάτε. Όμως, νομίζω ότι αυτό δεν τιμά ούτε τον πολιτικό μας πολιτισμό ούτε τον πολιτικό διάλογο, όταν έχετε να εμφανιστείτε ένα χρόνο στη Βουλή και λέτε στον Αρχηγό της Αντιπολίτευσης «δεν σας κοιτώ, για να μη γελώ». 
Θυμάστε τι έλεγε ο κ. Μιχελάκης, εκπρόσωπός σας τότε, για να γελάσουμε όλοι μαζί τώρα; Θα σας πω εγώ. Τον Απρίλιο του 2012 έλεγε «ο κ. Βενιζέλος, ο οποίος υπήρξε βασικός συνήγορος του κ. Τσοχατζόπουλου στην εξεταστική επιτροπή για το σκάνδαλο των TOR M1, δεν δικαιούται πλέον να σιωπά. Είναι, άλλωστε, ο ίδιος που το 2010 αναθεώρησε την επαχθή σύμβαση Τσοχατζόπουλου για τα υποβρύχια, αποδεχόμενος ακόμη επαχθέστερους όρους. Για παράδειγμα, δέσμευσε το δημόσιο να καταβάλει τα οφειλόμενα μπροστά σε τακτές ημερομηνίες, χωρίς όμως να δεσμεύσει την κατασκευάστρια εταιρεία για αντίστοιχη πρόοδο εργασιών και χωρίς να προβλέψει εγγυητικές επιστολές καλής ή έγκαιρης παράδοσης.»
Αυτά τα λέει ο κ. Μιχελάκης. Πόσα εκταμιεύτηκαν από τη σύμβαση των υποβρυχίων, όταν η Κυβέρνηση τότε έβαζε χαράτσια και φόρους στον ελληνικό λαό; Ήταν 360 εκατομμύρια ευρώ. Και τι έγιναν τα υποβρύχια; Σαπίζουν στο Σκαραμαγκά. Είναι άνεργοι χίλιοι διακόσιοι εργαζόμενοι και ένας από τους πιο παραγωγικούς κλάδους της οικονομίας μας μένει ερειπωμένος.
Όμως, διαβάζουμε ότι ο κ. Σάφα, ενώ δεν έχει βάλει ούτε μία βίδα στα υποβρύχια γι’ αυτά τα λεφτά που έχει πάρει, διεκδικεί να του δοθεί και δάνειο με εγγύηση του δημοσίου, την οποία μάλιστα θα κληθεί να πληρώσει ο ελληνικός λαός. 
Σας ρωτώ, κύριε Σαμαρά: Ισχύει αυτό; Διαψεύστε το, γιατί θα πρόκειται για ένα σκάνδαλο που πλέον θα φέρει και τη δική σας υπογραφή. 
Επίσης, κύριε Σαμαρά, μας μιλάτε εδώ για τις ιδιωτικοποιήσεις και μας κατηγορείτε ότι εμείς τις διώχνουμε. Με κατηγορείτε, μάλιστα, ότι είμαι διώκτης των επενδυτών. Έκανε μάλιστα ερώτηση ο κ. Νικήτας Κακλαμάνης στον Υπουργό Οικονομικών που έλεγε: «Πόσες επενδύσεις έχουν μείνει στη χώρα από το 2012 και μετά, άνω του ενός εκατομμυρίου ευρώ»; Ξέρετε πόσες απάντησε ο Υπουργός; «Τέσσερις».
Εγώ διώχνω τις επενδύσεις! Και το λέτε αυτό εσείς που επί των ημερών σας έκλεισαν εκατόν επτά χιλιάδες περισσότερες επιχειρήσεις από όσες άνοιξαν στη χώρα και έφυγαν οι μεγάλοι κολοσσοί: Η «COCA COLA 3Ε», η «ΦΑΓΕ», η «ΒΙΟΧΑΛΚΟ» που αθροιστικά έχουν τζίρο άνω του 4% του εγχώριου ΑΕΠ. Και μας κατηγορείτε εσείς, ο Πρωθυπουργός της ύφεσης και της αποεπένδυσης, ότι εμείς διώχνουμε τους επενδυτές, όχι η πολιτική σας!
Δώστε μου τώρα μία ακόμη εξήγηση. Γιατί πουλήσατε, μέσω του ΤΑΙΠΕΔ είκοσι οκτώ ακίνητα του δημοσίου για 260 εκατομμύρια ευρώ που πήγαν όλα για το χρέος, υπογράφοντας παράλληλα ότι για τα επόμενα είκοσι χρόνια θα δίνουμε ενοίκιο 30 εκατομμύρια ευρώ το χρόνο, συνολικά δηλαδή 600 εκατομμύρια ευρώ; Δηλαδή θα πάρουμε 260 εκατομμύρια ευρώ τώρα, για να δώσουμε 600 εκατομμύρια ευρώ στο βάθος της εικοσαετίας, δηλαδή ζημιά 340 εκατομμύρια ευρώ! Γιατί; Τα βρήκατε κληρονομιά αυτά τα χρήματα, κύριε Πρωθυπουργέ; Γιατί το υπογράψατε αυτό; 
Πείτε μου τώρα, κύριε Σαμαρά; Γιατί έχει απαλλαγή ο ιδιοκτήτης του αεροδρομίου «Ελευθέριος Βενιζέλος» από την καταβολή ΦΠΑ που υπολογίζεται 700 εκατομμύρια ευρώ; Αν υπάρχει κανένας κακομοίρης επιχειρηματίας και χρωστά 10.000 ευρώ, μπαίνει φυλακή. Από αυτούς γιατί δεν τα διεκδικούμε; Μας περισσεύουν και δεν τα διεκδικούμε; 
Θα σας απαντήσω εγώ σε όλα αυτά τα γιατί, κύριε Πρωθυπουργέ. Γιατί είστε μία Κυβέρνηση που εξυπηρετεί τα συμφέροντα των ελαχίστων. Γιατί η διαπλοκή, η λαμογιά –υπόγεια ή «υποβρύχια»- η εισφοροδιαφυγή, η φοροαποφυγή των μεγάλων συμφερόντων, αν ήταν μία φορά πρόβλημα τα χρόνια προ του μνημονίου, τώρα είναι δέκα φορές πρόβλημα. Έχουν όλα αυτά γιγαντωθεί, γι’ αυτό και η κοινωνική σας βάση, οι παραδοσιακοί ψηφοφόροι της συντηρητικής παράταξης στρέφονται σε άλλες λύσεις, γι’ αυτό και ο μεσαίος χώρος έχει γυρίσει την πλάτη στην ακροδεξιά σας πολιτική. 
Κύριε Πρωθυπουργέ, πιστεύω ειλικρινά ότι σήμερα σας δίνω μια ευκαιρία να μιλήσετε τη γλώσσα της αλήθειας. Δείτε αυτήν την πρόταση μομφής όχι ως απειλή, αλλά ως μια ευκαιρία. Πιστεύω επίσης ότι δεν υπάρχει άλλο σκαλοπάτι στου κακού τη σκάλα, για να κατέβει η Κυβέρνησή σας, γιατί δεν υπάρχει άλλο σκαλοπάτι να κατέβουν η πατρίδα, η κοινωνία, οι άνθρωποι. Μπροστά στην ανθρωπιστική τραγωδία που βιώνει η χώρα μας, της οποίας εσείς είστε αυτουργοί, δεν περιμένουμε δυστυχώς να αναλάβετε σήμερα τις ευθύνες σας. 
Επειδή, όμως, ποτέ δεν υπήρξε κοινωνία που να αποδέχεται να θυσιαστεί ως αμνός εν ονόματι αλλότριων συμφερόντων, επειδή ο ελληνικός λαός έχει αποδείξει ότι ξέρει να υπερασπίζεται αξίες, όπως η ελευθερία, η δημοκρατία και τα δικαιώματά του, ξέρει να υπερασπίζετε την αξιοπρέπεια και την εθνική κυριαρχία.
Θα τελειώσω, λέγοντας ότι εμείς έχουμε εμπιστοσύνη στις Ελληνίδες, στους Έλληνες, στο λαό και στην πατρίδα. Εσείς έχετε;
Αν ναι, ιδού η λύση. Ιδού οι εκλογές, ιδού η δημοκρατία! 
(Ζωηρά και παρατεταμένα χειροκροτήματα από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κυρίες και κύριοι συνάδελφοι, έχουν ζητήσει το λόγο με βάση τα όσα προέκυψαν από την ομιλία σας, κύριε Πρόεδρε, ο κύριος Πρόεδρος του ΠΑΣΟΚ, ο κ. Στουρνάρας και ο κ. Αβραμόπουλος που θέλει να κάνει μία επισήμανση. 
Σας παρακαλώ, να κάνετε τις παρεμβάσεις σας πολύ γρήγορα, γιατί πρέπει να μιλήσει και ο κύριος Πρωθυπουργός. 
Τελικά, ο κ. Αβραμόπουλος δεν θέλει να μιλήσει. 
Το λόγο, λοιπόν, έχει ο κ. Βενιζέλος. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με συγχωρείτε, δεν γίνεται έτσι. Αν ξεκινήσουμε ένα νέο κύκλο και το γενικεύσουμε, θα πάμε μέχρι το πρωί.</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Λαφαζάνη, αυτό θα έπρεπε να το σκεφτούμε πριν, γιατί τέθηκαν ζητήματα τα οποία απαιτούν απάντηση. 
Ορίστε, κύριε Βενιζέλο, έχετε το λόγο. 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Παρακαλώ, κύριε Πρόεδρε. Αφού ανέβηκα στο Βήμα, δεν επιτρέπω διακοπές.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Σας είπα ότι έχετε το λόγο, κύριε Βενιζέλο.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Σας ευχαριστώ.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, με συγχωρείτε, αλλά έχω ζητήσει το λόγο.</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Μετά, κύριε Λαφαζάνη. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μα, δεν είναι έτσι!</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης):  Ορίστε, κύριε Βενιζέλο. 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κυρίες και κύριο Βουλευτές, ο ΣΥΡΙΖΑ είχε αναλάβει σήμερα ενόψει της ομιλίας του κ. Τσίπρα μία πολύ ενδιαφέρουσα οργανωτική πρωτοβουλία. Είχε συνδέσει τα μικρόφωνα της Αίθουσας της Βουλής με μεγάφωνα στην Πλατεία Συντάγματος, στο χώρο της συγκέντρωσης. Μόνο που όταν άρχισε να μιλάει ο κ. Τσίπρας και κατά τη διάρκεια της ομιλίας του έως το τέλος, απεδείχθη ότι δεν υπήρχε ούτε κοινό στην πλατεία ούτε ομιλία, γιατί δεν υπήρχε πραγματικό περιεχόμενο σ’ αυτά που είπε ο κ. Τσίπρας. 
Επανέλαβε το εξής καταπληκτικό επιχείρημα: Η πρόταση μομφής κατά πάσα πιθανότητα θα απορριφθεί, αλλά η Κυβέρνηση θα πέσει, γιατί διαφορετικά δεν μπορώ να εξηγήσω στους Βουλευτές μου, στο κοινό μου, στον ελληνικό λαό γιατί έκανα αυτήν την πρόταση μομφής!</Speech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Κύριε Πρόεδρε, είναι αυτό προσωπικό;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Βεβαίως. 
Εμφανίστηκε, επίσης, ο κ. Τσίπρας αγανακτισμένος και πεισμωμένος μπροστά στο ενδεχόμενο η Κυβέρνηση να μην αποδεχθεί νέα δημοσιονομικά μέτρα, περικοπές μισθών και συντάξεων και επιβαρύνσεις του ελληνικού λαού.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Τι λέτε τώρα; Πού κολλάει αυτό; 
Κύριε Πρόεδρε, απαντάει τώρα επί προσωπικού;
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Βεβαίως! Είναι σε απόγνωση και αδιέξοδο, επειδή η Κυβέρνηση λέει αυτό που λέει και πιστεύει αυτό που λέει, διότι…
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ετέθησαν ζητήματα, για τα οποία ο Πρόεδρος του ΠΑΣΟΚ θεωρεί ότι πρέπει να απαντήσει. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, θέλετε να κάνουμε νέο κύκλο; Θέλετε να μιλήσουν πάλι όλοι οι Αρχηγοί;</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Καθίστε, κύριε Λαφαζάνη.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>): Κύριε Λαφαζάνη, σάς παρακαλώ καθίστε. Έθεσε νέα ζητήματα ο κ. Τσίπρας τα οποία τον αφορούν. Έχει το δικαίωμα να απαντήσει. Έχει και δικαίωμα δευτερολογίας για πέντε λεπτά.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Τι έχετε πάθει; Δεν θέλετε να με ακούσετε, ε;</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Δεν μπορεί να συνεχίζεται αυτό, κύριε Πρόεδρε!. 
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Καθίστε, κύριε Λαφαζάνη. Ασκώ τα δικαιώματα που προβλέπει ο Κανονισμός. 
Μεγάλο πείσμα και απόγνωση, γιατί σου λέει, τι θα απογίνει η πολιτική μου, εάν η Κυβέρνηση δεν λάβει πράγματι νέα μέτρα και δεν προκληθεί η κοινωνική αντίδραση που περιμένω. Γιατί ο ΣΥΡΙΖΑ μάς είπε για μία ακόμα φορά ότι επενδύει στην καταστροφή της χώρας, στην αποτυχία της εθνικής πολιτικής, στην κατάρρευση της οικονομίας, στο να εξανεμιστούν οι δραματικές θυσίες του ελληνικού λαού. Αυτό είναι βαριά προσβολή στον ελληνικό λαό. 
Θέλετε ο ελληνικός λαός να αναδείξει μια Κυβέρνηση η οποία θα ακυρώσει το μνημόνιο. Μα, εμείς θέλουμε το ταχύτερο δυνατό να βγούμε από το μνημόνιο, να έχει πάψει να ισχύει το μνημόνιο. 
Τι θα απογίνετε, κύριε Τσίπρα, χωρίς μνημόνιο; 
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Πού είναι το προσωπικό;</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Εμείς θέλουμε να βγούμε από το μνημόνιο και εσείς οικοδομείτε την πολιτική σας ύπαρξη στο μνημόνιο.</Speech> 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ο Πρωθυπουργός είναι; Τι είναι;</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Και έρχεστε εδώ και λέτε …
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριοι συνάδελφοι, ο κ. Βενιζέλος έχει πέντε λεπτά. Αν χρειαστεί, μπορεί ο κ. Τσίπρας να κάνει τις παρεμβάσεις του. Αφήστε τον να ολοκληρώσει.
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ως Πρωθυπουργός μιλάει;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Εμένα με ευχαριστεί αυτή η εικόνα του νευρικού ΣΥΡΙΖΑ.</Speech> 
<Speech><Parlmember>ΓΕΩΡΓΙΟΣ ΒΑΡΕΜΕΝΟΣ</Parlmember>: Δεν έχει τίποτα η εικόνα!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Με ευχαριστεί! Είναι μία ενδιαφέρουσα απόδειξη και αποτύπωση της στρατηγικής κρίσης στην οποία έχετε περιέλθει. 
(Χειροκροτήματα από την πτέρυγα της Νέας Δημοκρατίας)
 Όμως, μόνοι σας κάνατε την πρόταση μομφής. Ας προσέχατε! Όποιος ξύνεται στη γκλίτσα του τσοπάνη, αυτά παθαίνει!
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ως τσοπάνης το λέτε;</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Τώρα, λοιπόν, ήρθε ο κ. Τσίπρας να μας πει σήμερα ότι δεν υπάρχει άλλη λύση για τη βιωσιμότητα του χρέους από τη δραστική του περικοπή. 
Επειδή επί των ημερών μας, επί των ημερών μου στο Υπουργείο Οικονομικών, μειώθηκε το χρέος κατά 130 δισεκατομμύρια, κύριε Τσίπρα, βγείτε να πείτε ότι εάν αυτό δεν είναι το πλήρες, ότι είναι πάντως κάτι πολύ σημαντικό. 
Πότε ομολογήσατε, πότε αποδεχθήκατε με στοιχειώδη γενναιοδωρία, με στοιχειώδη ειλικρίνεια ότι αυτό που έγινε ήταν ένα γιγαντιαίο βήμα που απάλλαξε τις επόμενες γενιές Ελλήνων από ένα ιστορικό βάρος στο δημόσιο χρέος πενήντα, εξήντα ποσοστιαίων μονάδων του ΑΕΠ από 130 δισεκατομμύρια ευρώ; Πρόκειται για περικοπή μοναδική στα παγκόσμια χρονικά. 
Και επιπλέον αναδιάρθρωση, η οποία καθιστά το χρέος βιώσιμο και μας επιτρέπει να διεκδικήσουμε την αποδοχή της βιωσιμότητας από την παγκόσμια κοινότητα τώρα που έχουμε να εμφανίσουμε πρωτογενές πλεόνασμα.
Άρα, λοιπόν, ο λαός θέλουμε να έρθει στις εκλογές, έχοντας μπροστά του μία άλλη Ελλάδα, μια άλλη κατάσταση, μία Ελλάδα με θεσμική ισοτιμία, μία Ελλάδα που έχει φύγει από τη μέγγενη του μνημονίου, από την ταπείνωση του δανειζομένου και του φτωχού συγγενούς. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αντιπροέδρου)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Πρόεδρε, ολοκληρώστε παρακαλώ.
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Τελειώνω, κύριε Πρόεδρε.
Και βεβαίως περιμένατε στο τέλος της ομιλίας σας να αναφερθείτε στο ζήτημα των υποβρυχίων και των ναυπηγείων. Και σας λέω –και απευθύνομαι σε εσάς προσωπικά- ότι είναι πάρα πολύ άτιμη πράξη η συκοφαντία κατά το Ποινικό Δίκαιο. 
Περιμένω να έρθετε στη Βουλή με την πρόταση που έχετε εξαγγείλει, αλλά δεν την βλέπω να κατατίθεται, γιατί πρέπει να διεξαχθεί στη Βουλή ανάμεσά μας, ανάμεσα σε εσάς και σε εμένα, κύριε Τσίπρα, μία μονομαχία προσωπικού και πολιτικού ήθους...
(Θόρυβος – Διαμαρτυρίες από την πτέρυγα του ΣΥΡΙΖΑ - ΕΚΜ)</Speech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Στο Ελ Πάσο!</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): ...γιατί έχουμε διαδρομές προσωπικές, επιστημονικές,  επαγγελματικές, κοινωνικές, θεσμικές. Δεν έχουμε προκύψει από παρθενογένεση.
Και επειδή, σε σχέση με τους ανθρώπους της γενιάς σας, είστε εξαιρετικά ευνοημένος από την τύχη –ξεκινήσατε την πολιτική σας σταδιοδρομία ως αρχηγός κόμματος- πρέπει να τιμήσετε την εύνοια της τύχης, να σέβεστε τους αντιπάλους σας, να σέβεται τους θεσμούς, να σέβεστε την αλήθεια.
Είδα το επιχείρημά σας. Το επιχείρημα σας είναι ότι η νέα Δημοκρατία τον Μάρτιο ή τον Απρίλιο του 2010 είπε κάποια πράγματα.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Του 2012.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Του 2012.
Ο κ. Μιχελάκης, ο κ. Μεϊμαράκης –άκουσα προηγουμένως- ο κ. Τασούλας, θα απαντήσουν οι συνάδελφοι. Θα απαντήσουν.
Έχετε υπ’ όψιν σας ότι η Βουλή ψήφισε ένα νόμο, τον οποίο και εκτελέσαμε και για πρώτη φορά εφαρμόστηκαν αυτές οι πρωτοφανείς εγγυήσεις διαφάνειας; Και ψάχνετε να βρείτε πού πήγαν τα τριακόσια πενήντα εκατομμύρια που κατέβαλε το Ναυτικό σε εκτέλεση του νόμου; 
Πήγαν εκεί που έπρεπε να πάνε για να αποκτήσουν αξία 2 δισεκατομμύρια που είχαν δοθεί έως το 2009 με τέσσερα υποβρύχια πεταμένα, τα τρία στον Σκαραμαγκά και το ένα στο Κίελο.</Speech> 
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Ποιος τα πέταξε;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Και ανακτήσαμε την κυριότητα! Και έτσι ο «ΠΑΠΑΝΙΚΟΛΗΣ» είναι το καλύτερο πλοίο του στόλου και τα άλλα τρία ανήκουν στην κυριότητα ελληνικού δημοσίου. 
Όμως, ξέρετε ποια επιχειρήματα επικαλεστήκατε; Τα επιχειρήματα των οπαδών και των συνεργατών του κ. Τσοχατζόπουλου. Δεν αναφέρατε σήμερα τη λέξη «αντισταθμιστικά ωφελήματα» που την έχετε πει άλλες φορές, γιατί η ακύρωση τους ήταν η ακύρωση του δικτύου των παράνομων πληρωμών. Τα υπερασπιστήκατε τις προηγούμενες φορές. 
Πιστεύετε ότι δεν αντιλαμβανόμαστε τι υπερασπίζεστε; Αφού υιοθετήσατε στο ΣΥΡΙΖΑ τα στελέχη του Τσοχατζόπουλου τώρα υιοθετείται και τις αμαρτωλές συμβάσεις.</Speech> 
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Τι λέτε τώρα;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Χτυπάτε εμένα, αλλά έχετε στενό πολιτικό φλερτ με τη κ. Κατσέλη, η οποία ήταν συναρμόδια σε όλα αυτά τα θέματα.
Κατακρίνατε το νόμο για το Σκαραμαγκά, αλλά είπατε επιμόνως «ΠΑΡΩΝ» και στηρίξατε τον όμοιο νόμου για την Ελευσίνα, εδώ στη Βουλή. Τον όμοιο νόμο για την Ελευσίνα!
Και τώρα στηρίζετε συγκεκριμένα και επώνυμα συμφέροντα που θέλουν τη διάλυση του Σκαραμαγκά, τον εξανδραποδισμό των εργαζομένων. Θα τα πούμε όμως, αναλυτικά. Αυτό είναι σκηνές από το έργο που θα παιχτεί εδώ με ονόματα, με αποδείξεις, με συμφέροντα. Γιατί βγήκατε πολύ νωρίς στην πιάτσα, κύριε Τσίπρα! 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Πρόεδρε, ολοκληρώστε.
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κύριε Πρόεδρε, ολοκληρώνω. 
Και τώρα ερχόμαστε αντιμέτωποι με το τραγικό ερώτημα που έχει η χώρα. Τη στιγμή που χρειαζόμαστε κοινωνική συναίνεση και εθνική ενότητα έχουμε έναν τεχνητό διχασμό. Αντί για το συνταγματικό τόξο των δημοκρατικών δυνάμεων, έχουμε πάλι το ετερόκλητο αμάγαλμα των αντιμνημονιακών δυνάμεων για το οποίο μίλησα στη βασική μου αγόρευση.
Το χειρότερο όμως απ’ όλα είναι το έλλειμμα αντιπολίτευσης. Πώς μπορεί να πορευθεί η χώρα μέσα σε τόσα και τέτοια προβλήματα, χωρίς συναίνεση, χωρίς ενότητα, αλλά και χωρίς καμμία προοπτική για το μέλλον; Γιατί, όχι απλώς δεν έχουμε εναλλακτική λύση εκτός Ευρώπης, αλλά δεν προσφέρεται στο πολιτικό σύστημα της χώρας εναλλακτική λύση.
Αν η εναλλακτική σας πρόταση είναι η σημερινή σας ομιλία, αλίμονο για τον τόπο, κύριε Τσίπρα! 
(Χειροκροτήματα από την πτέρυγα του ΠΑΣΟΚ)
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Κύριε Πρόεδρε, παρακαλώ το λόγο.</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ορίστε, κύριε Πρόεδρε, έχετε το λόγο.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Κύριε Πρόεδρε, κατά παράβαση του Κανονισμού δώσατε πέντε λεπτά στον Πρόεδρο του ΠΑΣΟΚ και μίλησε δέκα. Θα έπρεπε να του δώσετε δέκα για να μιλήσει είκοσι. Γιατί όσο μιλάει, δίνει δημοσκοπικούς πόντους στο ΣΥΡΙΖΑ και είναι πραγματικός χορηγός μας.
Καταλαβαίνω, όμως, τη δύσκολη θέση στην οποία βρίσκεται ο Πρωθυπουργός, να τον έχει αποκλειστικό συνεταίρο και να τον αντικαθιστά, να του παίρνει και το χρόνο -επί της ουσίας, να τον υποκαθιστά. 
Επί της ουσίας, εγώ στην πρόσκληση για μονομαχία θα απαντήσω. Κύριε Βενιζέλο, δώσατε την ευκαιρία να σας αποκαλύψω για ποιον λόγο πήγα στο Τέξας: Για να μάθω πώς μονομαχούν στο Ελ Πάσο! Στην μονομαχία, λοιπόν, θα είμαι παρών! 
(Χειροκροτήματα από την πτέρυγα του ΣΥΡΙΖΑ - ΕΚΜ)
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κύριε Τσίπρα, σας συγχαίρω γιατί έχετε προσφύγει στην αμερικανική βοήθεια, προκειμένου να σας εκπαιδεύσουν οι Αμερικάνοι. Αυτό που βάλατε ως στόχο στο Τέξας είναι τρύπιο δολάριο! 
(Χειροκροτήματα από την πτέρυγα του ΠΑΣΟΚ)</Speech>
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Κύριε Πρόεδρε, μπορώ να έχω το λόγο;</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Υπουργέ, επειδή η ώρα είναι δώδεκα παρά είκοσι και είναι τελευταίος ομιλητής ο κύριος Πρωθυπουργός…Επιμένετε να μιλήσετε;  
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε, μπορώ να έχω το λόγο; Θέλω να πω κάτι επί της διαδικασίας.
(Θόρυβος-διαμαρτυρίες από την πτέρυγα της Νέας Δημοκρατίας)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Λαφαζάνη, γνωρίζετε ότι πάντα μετά την ομιλία του Αρχηγού της Αξιωματικής Αντιπολίτευσης κατά παράδοση ένας Υπουργός ή και δύο Υπουργοί απαντούν. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ποτέ!</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Τόσα χρόνια έχω θητεύσει και εγώ και εσείς. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Όχι ποτέ δεν έχει γίνει. Δώστε μου το λόγο να πω μία κουβέντα. Τον ζητώ ως Κοινοβουλευτικός Εκπρόσωπος.</Speech>  
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Σας παρακαλώ, κύριε Λαφαζάνη.
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι απαράδεκτο!</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ο κ. Βενιζέλος, εκτός από Πρόεδρος του Κόμματος είναι και Υπουργός της Κυβέρνησης. Πήρε το λόγο και απήντησε. Από εκεί και πέρα, για τρία λεπτά ας δώσουμε το λόγο στον κ. Στουρνάρα και μετά θα μιλήσει ο Πρωθυπουργός.
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ζητώ το λόγο ως Κοινοβουλευτικός Εκπρόσωπος…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν υπάρχει Κοινοβουλευτικός Εκπρόσωπος. Είναι παρών ο Αρχηγός σας.
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν μπορεί να μιλήσει!</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Παρόντος του Αρχηγού, δεν μπορεί να μιλήσει ο Κοινοβουλευτικός Εκπρόσωπος!</Speech>
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Κύριε Πρόεδρε,…
(Θόρυβος-διαμαρτυρίες από τις πτέρυγες της Νέας Δημοκρατίας και του ΠΑΣΟΚ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Είναι ο Αρχηγός σας εδώ, κύριε Εκπρόσωπε.
(Θόρυβος, έντονες διαμαρτυρίες από την πτέρυγα του ΣΥΡΙΖΑ)
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>:  Δεν μπορεί να μιλάνε Υπουργοί, Υφυπουργοί…Αυτό το οποίο κάνετε τώρα…</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Σας παρακαλώ, κύριοι συνάδελφοι! Δεν θα δημιουργήσει το Προεδρείο τεχνητή ένταση την ώρα της λήξης.  Θα πει ο κ. Λαφαζάνης αυτό που θέλει, το Προεδρείο θα λειτουργήσει σύμφωνα με τον Κανονισμό και θα ολοκληρώσουμε.
(Θόρυβος στην Αίθουσα)
Σας παρακαλώ, κύριοι συνάδελφοι, ησυχία!
Ολοκληρώστε, κύριε Λαφαζάνη.
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αυτό το οποίο κάνετε τώρα παραβιάζει τον Κανονισμό.</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Εσείς τώρα δεν παραβιάζετε τον Κανονισμό;</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Λαφαζάνη, σας είπα όχι.
(Θόρυβος στην Αίθουσα)
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Ακούστε με….</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ναι, σάς ακούω.
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Παραβιάζει τον Κανονισμό, αλλά παραβιάζει και την απλή λογική και τη δεοντολογία…</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Λαφαζάνη, σας απήντησα. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: ...διότι αν ξεκινάει να ομιλεί ο Πρόεδρος του ΠΑΣΟΚ και μετά ο κ. Στουρνάρας -δεν έχω τίποτα με τους ανθρώπους, αλίμονο- καταλαβαίνετε ότι μπορεί να ξεκινήσει ένας νέος κύκλος.</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Σας απαντώ, ο Κανονισμός… 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Θα θέλουν να τοποθετηθούν και οι υπόλοιποι Αρχηγοί και οι υπόλοιποι Κοινοβουλευτικοί Εκπρόσωποι…</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ένα λεπτό. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: …και θα πάμε μέχρι το πρωί.</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Όχι, κύριε Λαφαζάνη. 
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Αντιλαμβάνεστε, λοιπόν, ότι ανοίγετε έναν νέο κύκλο συζήτησης.</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Σας είπα λοιπόν και σας απαντώ…
<Speech><Parlmember>ΠΑΝΑΓΙΩΤΗΣ ΛΑΦΑΖΑΝΗΣ</Parlmember>: Μετά τον Αρχηγό της Αξιωματικής Αντιπολίτευσης είναι ο Πρωθυπουργός ο οποίος παίρνει το λόγο και δεν χρειάζεται να έχει βοηθούς ούτε τον κ. Στουρνάρα ούτε τον κ. Βενιζέλο. Το γνωρίζουν άπαντες αυτό, μέχρι και το τελευταίο κόμμα.</Speech> 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Λαφαζάνη, έχουμε θητεύσει και οι δύο πολλά χρόνια εδώ. Σας λέω, λοιπόν, ότι πάντα μετά τον Αρχηγό της Αξιωματικής Αντιπολίτευσης -εγώ και ως Βουλευτής το έζησα και ως Υπουργός- μεσολαβούσε ένας Υπουργός.
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δύο!</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Και παρακαλώ αν θέλετε να το δείτε, γιατί θυμάμαι ότι και εγώ ο ίδιος είχα μεσολαβήσει. Πάντα μεσολαβούσε Υπουργός. Γι’ αυτό ακριβώς έδωσα το λόγο. 
Απλά τυχαίνει σήμερα ο Πρόεδρος του ΠΑΣΟΚ να είναι και Υπουργός της Κυβέρνησης. Τον αφορά το θέμα και ζητά το λόγο. Δεν θα του τον δώσω; 
Γι’ αυτό ακριβώς έδωσα το λόγο και στον δικό σας Αρχηγό να ομιλήσει αμέσως μετά τον κ. Βενιζέλο. 
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)
Σας παρακαλώ! 
Το λόγο έχει ο κύριος Υπουργός Οικονομικών για πέντε λεπτά και μετά ο κύριος Πρωθυπουργός και ολοκληρώνουμε. 
Ορίστε, κύριε Υπουργέ, έχετε το λόγο.
<Speech><Parlmember>ΙΩΑΝΝΗΣ ΣΤΟΥΡΝΑΡΑΣ</Parlmember> (Υπουργός Οικονομικών): Ευχαριστώ, κύριε Πρόεδρε. 
Κύριε Τσίπρα, περιμέναμε επί είκοσι πέντε λεπτά να ακούσουμε κάτι. Δεν ακούσαμε απολύτως τίποτα, ούτε μία πρόταση πολιτικής, παρά μόνο απειλές για εξεταστικές επιτροπές, για φυλακίσεις. Αυτό νομίζω ότι δεν είναι σωστό. 
Είπατε ότι αποτύχαμε. Πού αποτύχαμε; Επί ενάμιση χρόνο που είμαι εδώ επενδύετε στην καταστροφή. Θυμόσαστε πέρυσι που λέγατε ότι δεν θα υπάρχει συμφωνία; Πήγαμε στο Eurogroup και πήραμε 50 δισεκατομμύρια ευρώ, ενώ περιμέναμε 35 δισεκατομμύρια ευρώ. Βάλαμε ρήτρα μείωσης χρέους. 
Θυμόσαστε ότι πέρυσι πληρώσαμε 12 δισεκατομμύρια ευρώ σε τόκους; Φέτος πληρώσαμε 6 δισεκατομμύρια ευρώ. Πώς έγινε αυτό; Μειώθηκαν τα επιτόκια, σπρώχθηκαν προς τα πίσω τα χρεολύσια. Δεν ελαφρύνεται έτσι ο ελληνικός λαός; 
Ποια είναι η δική σας πρόταση; Που έρχεστε και λέτε ότι θα μείνουμε στο ευρώ αλλά θα σκίσετε το μνημόνιο και οι θεωρίες ότι τα μνημόνια τα σκίζει ο λαός; Πού τα λέτε αυτά; Ποιος τα ακούει αυτά; 
Και όταν απειλείτε επενδυτές που θα έρθουν, θα μείνουμε έτσι στο ευρώ; Θα μείνουμε στο ευρώ με απειλές επενδυτών; Αλλά αυτό δεν είναι το χειρότερο. Το χειρότερο είναι η υποκριτική στάση που κρατάτε για τη φοροδιαφυγή, για τα μεγάλα συμφέροντα. 
Φέραμε στη Βουλή και ψηφίσαμε φορολογικούς κώδικες. Φέραμε και ψηφίσαμε Κώδικα Φορολογίας Εισοδήματος και Κώδικα Φορολογικής Διαδικασίας. Τι κάνουν αυτοί οι δύο κώδικες; Κλείνουν τρύπες για τις offshore, για την υποκεφαλαιοποίηση. Τα ψηφίσατε; Ψηφίσατε «ΌΧΙ». 
Η Κυβέρνησή μας ελέγχει offshore εταιρίες ακινήτων. Βέβαια, τα 40 εκατομμύρια ευρώ που αναφέρατε η δική μας η Κυβέρνηση τα ανακάλυψε και συνεχίζει. 
Η δική μας Κυβέρνηση εξίσωσε το πετρέλαιο θέρμανσης με το πετρέλαιο κίνησης που είπατε ότι είναι η αιτία να πεθάνουν παιδάκια -και λυπάμαι για αυτό που είπατε. Γιατί το κάναμε; Για να παταχτεί το λαθρεμπόριο. Και έχει παταχθεί το λαθρεμπόριο στο πετρέλαιο κίνησης και στο πετρέλαιο θέρμανσης. Και για να πατάξουμε και το λαθρεμπόριο στη ναυτιλία, έχουμε βάλει συστήματα εισροών-εκροών παντού και τα συνδέουμε με τη Γενική Γραμματεία Πληροφοριακών Συστημάτων. Αυτά γίνονται τώρα, κύριε Τσίπρα. 
Πραγματικά, όμως, περιμέναμε να ακούσουμε ποια είναι η δική σας πρόταση. Εμείς έχουμε πρόταση. Το αν αποτυγχάνει το πρόγραμμά μας, το κρίνουν πρώτα από όλα οι αγορές. Γι’ αυτό από πέρυσι μέχρι σήμερα τα επιτοκιακά περιθώρια έχουν πέσει τόσο πολύ; Γι’ αυτό η πιθανότητα να βγει η Ελλάδα από το ευρώ είναι πλέον μηδενική, ενώ μέχρι πριν από λίγο καιρό ήταν πάνω από 50%; Εσείς έχετε επενδύσει στην καταστροφή. Απλά, δεν σας βγήκε.
Δεν καταλαβαίνω την πρόταση μομφής. Την κάνατε προφανώς διότι πήγατε στην Αμερική, είπατε το σωστό και υιοθετήσατε τη θέση μας ότι πρέπει να μείνουμε στο ευρώ. Και την άλλη μέρα βγήκε ορυμαγδός από στελέχη σας που σας έκαναν κριτική. Εγώ νομίζω ότι αυτή η πρόταση μομφής είναι μία ένδειξη αμηχανίας.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΠΑΣΟΚ και της Νέας Δημοκρατίας)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Το λόγο έχει ο κ. Τσίπρας.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Κύριε Πρόεδρε, λυπάμαι που βρίσκομαι στην ανάγκη να απαντήσω. Θα απαντήσω σύντομα.
Κύριε Υπουργέ, απευθυνθήκατε σε μένα. Γι’ αυτό απαντώ. Δεν θέλω να καθυστερήσω την ομιλία του Πρωθυπουργού.
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δεν προβλέπεται από τον Κανονισμό αυτό, κύριε Πρόεδρε. Και ο κ. Λαφαζάνης παραβιάζει τον Κανονισμό. Λέω τη γνώμη μου. Κάνετε λάθος. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Τώρα το θυμηθήκατε, κύριε Πρόεδρε; Όλοι οι άλλοι, δηλαδή, έχουν δικαίωμα να παρέμβουν κι εγώ δεν έχω δικαίωμα να απαντήσω;</Speech> 
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Αφήστε τον να ολοκληρώσει. 
Συνεχίστε, κύριε Πρόεδρε. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Ολοκληρώνω σε μισό λεπτό.
Κύριε Υπουργέ, το αν πετυχαίνετε ή όχι κρίνεται από τα αποτελέσματά σας. Δεν ξέρω για ποιο λόγο δεν είχατε την ευγένεια να δείτε συγκεκριμένα τα στοιχεία τα οποία σας παρέθεσα για την αδυναμία σας επί ενάμιση χρόνο να βάλετε χέρι εκεί όπου πραγματικά μπορεί να υπάρχει «μαύρο χρήμα», φοροδιαφυγή, φοροαποφυγή και συνεχίζετε να υλοποιείτε ένα πρόγραμμα που κατακρεουργεί τη μεσαία τάξη και τους μη έχοντες. 
Σε έναν οικονομολόγο, όμως, και Υπουργό ταυτόχρονα, όπως εσείς, που από το 2010, από τότε που ήσασταν στον ΙΟΒΕ διαρκώς προβλέπετε για την επόμενη χρονιά κάθε χρόνο ανάκαμψη κι ότι θα βγούμε από την κρίση  και διαρκώς αποτυγχάνετε στις προβλέψεις σας, σε έναν οικονομολόγο ο οποίος λέει ότι το πιο σημαντικό οικονομικό κείμενο στην ιστορία της χώρας είναι το μνημόνιο, ε, δεν μπορεί κανείς να αντικρούσει με επιχειρήματα την πολιτική του τοποθέτηση. 
Θέλω να πω και κάτι τελευταίο: Εάν λοιπόν, κύριε Υπουργέ, δεν έχετε αποτύχει, τότε τι γύρευαν εβδομήντα Βουλευτές της κοινοβουλευτικής Πλειοψηφίας στο γραφείο σας, προκειμένου να διαμαρτυρηθούν για τις επιλογές σας στον ενιαίο φόρο ακινήτων; Γιατί λοιπόν, υπάρχει αυτή η αμηχανία, η σύγχυση στην Κοινοβουλευτική Ομάδα της Πλειοψηφίας εξαιτίας της πολιτικής σας; Και έρχεστε εδώ να μιλήσετε για δική μας αμηχανία; 
Κύριε Υπουργέ, ειλικρινά θα έπρεπε κανείς να έχει επίγνωση των αποτελεσμάτων που έχει επιφέρει στην ελληνική κοινωνία για να μπορεί να μιλάει με την άνεση που μιλάτε εσείς, λες και αναφέρεστε σε άλλο λαό και σε άλλη κοινωνία, όπως κάποτε η Μαρία Αντουανέτα είπε «αφού πεινούν, δώστε τους παντεσπάνι»! 
(Χειροκροτήματα από την πτέρυγα του ΣΥΡΙΖΑ - ΕΚΜ)
ΠΡΟΕΔΡΟΣ (Ευάγγελος – Βασίλειος Ι. Μεϊμαράκης): Κυρίες και κύριοι συνάδελφοι, ολοκληρώνουμε τη συζήτηση με την ομιλία του κυρίου Πρωθυπουργού. 
Παρακαλώ τον κύριο Πρωθυπουργό να έρθει στο Βήμα. 
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Κυβέρνησης): Έχετε χάσει την αίσθηση του μέτρου και της σοβαρότητας; Κύριε Τσίπρα, σας κοιτάω. Σας ενόχλησε μήπως η «παλλαϊκή, μεγαλειώδης» συγκέντρωσή σας απόψε στο Σύνταγμα; 
(Χειροκροτήματα από την πτέρυγα της Νέας Δημοκρατίας)
Ξεκινήσατε, κύριε Τσίπρα, απόψε την πρόταση μομφής για να μας ρίξετε. Και στο τέλος ζητήσατε να παραιτηθούμε μόνοι μας; 
(Χειροκροτήματα από την πτέρυγα της Νέας Δημοκρατίας)
Κύριε Τσίπρα, τη χάρη αυτή δεν θα σας την κάνουμε. Εκλογές θα γίνουν το 2016, κ. Τσίπρα.
(Χειροκροτήματα από την πτέρυγα της Νέας Δημοκρατίας)
Με την πρόταση μομφής εσείς πιστεύετε ότι μπορείτε να ανατρέψετε την Κυβέρνηση. Ας θυμηθούμε, όμως, λίγους μήνες πριν μπροστά στο κτήριο της ΕΡΤ, ότι όταν άρχισε η κατάληψη εσείς τότε διακηρύσσατε: «Αυτή η Κυβέρνηση της βαρβαρότητας…», ανάλογα με αυτά που μας είπατε κι απόψε, «…δεν θα πέσει στους διαδρόμους της Βουλής, θα πέσει στους δρόμους μέσα από τους λαϊκούς μας αγώνες». 
Το Σεπτέμβρη επιδιώξατε λαϊκή εξέγερση. Προαναγγείλατε και πάλι στη Θεσσαλονίκη ότι η Κυβέρνηση θα πέσει από το λαό, από το πεζοδρόμιο. Ο λαός, όμως, δεν σας έκανε τη χάρη. Γι’ αυτό ύστερα απευθυνθήκατε, κύριε Τσίπρα, στα σχολεία και καλέσατε τους εκπαιδευτικούς να ρίξουν την Κυβέρνηση. Ούτε αυτό σας βγήκε. Και φτάσατε στο κατάντημα να καλέσετε τους μαθητές να ρίξουν την Κυβέρνηση, κάνοντας μάλιστα στον φετινό αγιασμό έκκληση και στα παιδιά του δημοτικού. Ούτε και αυτή η έκκλησή σας βρήκε ανταπόκριση. 
Έτσι, τι κάνατε; Εγκαταλείψατε τους δρόμους και επιστρέψατε στους διαδρόμους της Βουλής και καταθέσατε πρόταση μομφής. Την καταθέσατε, αλλά φαίνεται ότι δεν την πιστεύετε κι ο ίδιος. Θέατρο παίζετε. 
Γιατί δεν την πιστεύετε; Δεν την πιστεύετε, πρώτον, γιατί αν την πιστεύατε ειλικρινά, δεν θα κάνατε πρόταση μομφής σε ένα θέμα που το ίδιο το κόμμα σας βρίσκεται σε ασθενέστατη θέση. 
Γιατί την ΕΡΤ, εσείς ο ίδιος την έχετε- πολλές φορές και όχι μία- καταγγείλει στο παρελθόν ως πλήρως απαξιωμένη. Δικιά σας είναι η κουβέντα. Άλλο αν μετά χαλάσατε τον κόσμο που εμείς κλείσαμε την «πλήρως απαξιωμένη» ΕΡΤ. 
Δημόσια τηλεόραση ήδη υπάρχει και θα μετακομίσει, κύριε Τσίπρα, εκεί όπου είναι η θέση της, στο ραδιομέγαρο, που το έχει πληρώσει ο ελληνικός λαός με το υστέρημά του και που το είχαν καταλάβει επί πέντε μήνες μερικές δεκάδες συνδικαλιστές.
(Χειροκροτήματα από την πτέρυγα της Νέας Δημοκρατίας)
Η Δικαιοσύνη έχει προ πολλού αποφασίσει για τη νομιμότητα της απόφασής μας, τον περασμένο Ιούνιο. Η ίδια η Βουλή έχει νομοθετήσει τη νέα δημόσια τηλεόραση και το μεταβατικό σχέδιο. Και ο λαός εκφράζει σε κάθε ευκαιρία την απέχθειά του σε καταλήψεις κτηρίων που γίνονται νησίδες ανομίας και επικροτεί την Κυβέρνηση όταν καθαρίζει αυτή την κοινωνική γάγγραινα.
Και από όλα τα θέματα που θα μπορούσε να επιλέξει ο ΣΥΡΙΖΑ για να δικαιολογήσει την πρόταση μομφής, διαλέγει εκείνο στο οποίο είναι ο πλέον απομονωμένος, ο ίδιος ο ΣΥΡΙΖΑ, μέσα στην κοινωνία, η οποία μας επέκρινε, αν θέλετε, όχι γιατί αποκαταστήσαμε τη νομιμότητα στο ραδιομέγαρο, αλλά γιατί αργήσαμε πέντε μήνες να το κάνουμε. Και ακόμα σήμερα καταθέτετε μομφή για το έλασσον, για τις συνέπειες της απόφασης του περασμένου Ιουνίου, δηλαδή την ανάγκη να απελευθερωθεί το ραδιομέγαρο. Και δεν καταθέσατε μομφή τον Ιούνιο για το μείζον, όταν κλείσαμε την αμαρτωλή ΕΡΤ. Προφανώς, δεν εννοείτε τίποτα από αυτά, γι’ αυτό και η πρόταση μομφής που καταθέσατε -αν είναι ποτέ δυνατόν!- δεν είναι ούτε μισή σελίδα. 
Εκτός, όμως, από θέατρο, ο κ. Τσίπρας παίζει και επικίνδυνα παιχνίδια τη στιγμή που επιλέγει για την πρόταση μομφής, τη στιγμή που η Κυβέρνηση βρίσκεται σε κρίσιμη διαπραγμάτευση με τους δανειστές, αλλά και τη στιγμή που για πρώτη φορά η Κυβέρνηση βρίσκεται σε θέση ισχυρή, γιατί έχει πετύχει μετά από τόσα χρόνια, μέσα από τις θυσίες του ελληνικού λαού, τους στόχους που είχε βάλει και σε πολλές περιπτώσεις μάλιστα τους έχει ξεπεράσει.
Τι μήνυμα στέλνετε, λοιπόν, μέσα στη χώρα; Ότι την ώρα που για πρώτη φορά δεν διαπραγματευόμαστε με την πλάτη στον τοίχο, ζητάτε να πέσει η Κυβέρνηση, δηλαδή να αποδυναμωθεί ξανά η Ελλάδα μπροστά στους δανειστές της. Το πιστεύετε αυτό; Δεν το ξέρω. Το θέλετε; Δεν το ξέρω. Εκ του ασφαλούς κάνετε την πρότασή σας. Γνωρίζετε ότι δεν θα περάσει.
Παρ’ όλα αυτά διακινδυνεύετε να κάνετε κακό για ένα λόγο ακόμα: γιατί σε λιγότερο από πενήντα ημέρες αρχίζει η Ελληνική Προεδρία στην Ευρώπη. Για σκεφτείτε το και για αναρωτηθείτε: τι μήνυμα στέλνετε με αυτό που κάνετε απόψε προς τα έξω; Ότι τη στιγμή που η Ελλάδα ανακτά την αξιοπιστία της και όλος ο κόσμος αρχίζει να διαβλέπει την ανάκαμψη που πλησιάζει και όχι πλέον την έξοδο από το ευρώ, τη στιγμή που όλος ο κόσμος αντιμετωπίζει πια την Ελλάδα ως παράγοντα σταθερότητας στην περιοχή μας –όχι ως πηγή αστάθειας για την Ευρώπη, που εθεωρείτο πριν- τη στιγμή αυτή εσείς ζητάτε να πέσει η Κυβέρνηση, να ξαναβυθιστεί η χώρα στο χάος.
Το επιθυμείτε αυτό πραγματικά; Δεν ξέρω. Ως Πρωθυπουργός εύχομαι να μην το επιθυμείτε, αλλά σίγουρα παίζετε θέατρο. Και δεν μιλάω βέβαια γι’ αυτά τα αστεία επεισόδια που στήσατε ως θεατρική παράσταση χθες πριν από τα δελτία των 20.00΄, για να φτιάξετε ένταση από το τίποτα και για να καλύψετε τη γκάφα της πρότασης μομφής την οποία αμφισβητούν ή διακωμωδούν ακόμη και δικοί σας. Άλλωστε, αυτή η θεατρική παράσταση απέτυχε, γιατί δεν ήταν καν θέατρο. Ήταν καραγκιόζ μπερντές, κύριε Τσίπρα!
(Χειροκροτήματα από την πτέρυγα της Νέας Δημοκρατίας)
Και τίθεται, βέβαια, το ερώτημα: Γιατί υποχρεούται ο κ. Τσίπρας να παίζει θέατρο; Γιατί απλούστατα σας τελείωσε η πολιτική. Δεν έχετε εναλλακτικές λύσεις να προτείνετε. Σας τελείωσε και η επανάσταση. Δεν βρίσκουν ανταπόκριση οι εκκλήσεις σας για ανατροπή της Κυβέρνησης στους δρόμους και στα πεζοδρόμια. Δεν τη βρίσκετε την ανταπόκριση από τον κοσμάκη. Τι άλλο σας μένει; Να παίξετε θέατρο κοινοβουλευτικής παρέμβασης με μία πρόταση μομφής που ξέρετε ότι δεν πρόκειται να περάσει.
Διαλέξατε, όμως, τη χειρότερη στιγμή, τη στιγμή της πιο κρίσιμης διαπραγμάτευσης. Προηγουμένως αναγκάστηκα να φύγω να πάω στο γραφείο μου γι’ αυτό το λόγο. Και είμαι επί επτά ημέρες την εβδομάδα, είκοσι τέσσερις ώρες την ημέρα, γι’ αυτό το λόγο στο γραφείο μου, γι’ αυτήν τη διαπραγμάτευση.
(Χειροκροτήματα από την πτέρυγα της Νέας Δημοκρατίας)
Προχωράτε αμέσως στο επόμενο λάθος: Καλείτε τους οπαδούς σας έξω από τη Βουλή. Δεν έχει σημασία που ακόμα μια φορά ο κόσμος δεν ανταποκρίθηκε. Σημασία έχει ότι ζητάτε από τον κόσμο σας να εκβιάσει τους Βουλευτές την ώρα της ψηφοφορίας.
Αλήθεια το πιστεύετε, κύριε Τσίπρα; Θα μας φοβίσετε; Το πεζοδρόμιο του ΣΥΡΙΖΑ θα εκφοβίσει το Κοινοβούλιο, κύριε Τσίπρα; Έχετε την εντύπωση ότι θα υποκύψουμε στις ακραίες συμπεριφορές σας;  
(Χειροκροτήματα από την πτέρυγα της Νέας Δημοκρατίας)
Αλλά, επιδιώκετε, «πίσω από τις κουίντες» τις μυστικές, που εμείς δεν βλέπουμε, επιδιώκετε και κάτι άλλο, πολύ πιο σημαντικό για εσάς τον ίδιο, με αυτήν την παράσταση που στήσατε, να κατευνάσετε το ίδιο σας το κόμμα. Τους αιφνιδίασε η αποφασιστικότητα της Κυβέρνησής μας να χτυπήσει την εγκληματική δραστηριότητα των νεοναζί. Τους κόστισε και η κριτική που σας κάνουμε για τις δικές σας ακραίες συμπεριφορές. Σας κόστισε ότι αναγκάζεστε και απολογείστε κάθε μέρα γιατί οι ίδιοι δεν είστε το άκρο και γιατί δεν υποθάλπετε ακρότητες. 
Το προσπαθείτε, αλλά σας κοστίζει πολύ, γιατί ήσασταν αλλιώς μαθημένοι. Ήσασταν μαθημένοι επί πολλά χρόνια χωρίς πολιτικό κόστος να υπερασπίζεστε κάθε ακραίο και κάθε ακρότητα, να φωνάζετε για κάθε κατειλημμένο κτίριο, για κάθε «βίλα Αμαλία», που καθαρίζει πια ευτυχώς η Αστυνομία και ο Δένδιας. Και ο ελληνικός λαός χειροκροτεί που καθαρίζει η Αστυνομία και ο Δένδιας.  
(Χειροκροτήματα από την πτέρυγα της Νέας Δημοκρατίας)
Υποθάλπετε καταλήψεις ακόμα και μέσα στα πανεπιστήμια και τα υπερασπίζεστε μόνον όταν αυτά είναι κλειστά. Ευτυχώς τα πανεπιστήμια τα ανοίγουμε, παρά τις προσευχές που έκανε ο ΣΥΡΙΖΑ για να μην ανοίξουν. 
Και τώρα υπερασπίζεστε ακόμα μία ακρότητα, αδιανόητη για οποιαδήποτε δημοκρατική χώρα, να παραμείνει κατειλημμένο το κεντρικό ραδιομέγαρο της χώρας από παράνομους που κάνουν πειρατική εκπομπή, με μέσα και με υλικά του δημοσίου. Θέλει ο ΣΥΡΙΖΑ να κρυφτεί, αλλά οι παλιές συνήθειες δεν τον αφήνουν. 
Και πάνω στη στενοχώρια τους, ήρθε και η δήλωσή σας από το Τέξας. Προκάλεσε η δήλωση αυτή τεράστιο σοκ, όχι σε εμάς, αλλά στο εσωτερικό σας. Τι τους είπατε; Για να είμαστε δίκαιοι, το σωστό τους είπατε: «Μια έξοδος από το ευρώ δεν θα ωφελήσει κανέναν. Αντιθέτως, θα πυροδοτήσει σοβαρά νέα προβλήματα διαχείρισης ενός ασταθούς νέου νομίσματος» -σωστό- «φαινόμενα bankrupt» –σωστό- «πληθωρισμό» –σωστό- «φυγή κεφαλαίων και ανθρώπων» –σωστό. «Για το λόγο αυτό και μόνον η Ελλάδα δεν θα έπρεπε και δεν θα το κάνει  να εξέλθει από την Ευρωζώνη». Πώς είπατε; Το ξαναλέτε μια φορά να το ακούσουμε καλά όλοι μας; 
(Χειροκροτήματα από την πτέρυγα της Νέας Δημοκρατίας)
Αυτό ακριβώς σας λέγαμε κι εμείς για ενάμισι χρόνο. Και τι με λέγατε, κύριε Τσίπρα; Με λέγατε κινδυνολόγο, μερκελιστή, ό,τι άλλο μπορείτε να βρείτε μου τα έχετε πει. 
Και ορθά σας παρατήρησε ο πρώην μέντοράς σας –τον θυμάστε;- ο κ. Αλαβάνος, ότι αυτούς ακριβώς τους κινδύνους που τώρα αναγνωρίζετε, κύριε Τσίπρα, τους επικαλείται από την αρχή η Κυβέρνηση. Και αυτούς ακριβώς τους κινδύνους πολύ μεγαλύτερης καταστροφής αποτρέψαμε, λέω εγώ. Αυτά όλα που περιγράφετε σήμερα, αυτά που είπατε από το Τέξας εμείς τα εμποδίσαμε να συμβούν στην Ελλάδα, παρά τον πόλεμο που δεχθήκαμε από εσάς. Αλλά σας είπε και κάτι άλλο ο κ. Αλαβάνος, ότι δεν συμβιβάζεται η έξοδος από το μνημόνιο με την παραμονή στο ευρώ. 
Τι ακριβώς συμβαίνει με αυτά τα πίσω-μπρος, ευρώ-δραχμή του κ. Τσίπρα; Πίσω να πάει σε αυτά που έλεγε πριν, προφανώς ντρέπεται. Μπροστά να πάει σε αυτά που εξήγγειλε από το Τέξας, φοβάται. Τι να κάνει, λοιπόν; Επιστρέφοντας από το Τέξας, ρίχνει μία πρόταση μομφής κατά της Κυβέρνησης, νομίζοντας ότι έτσι θα καθαρίσει το πρόβλημα. 
Όμως όποιος έχει πει πολλά ψέματα πρέπει να έχει και καλή μνήμη, κύριε Τσίπρα. Είστε λίγο ξεχασιάρης. Είναι λίγο κοντή η μνήμη σας. Πώς αλλιώς εξηγείται ότι στις 11 Μαΐου 2012 λέγατε: «Πρώτη πράξη της Κυβέρνησης της Αριστεράς θα είναι η ακύρωση του μνημονίου και των μνημονιακών του νόμων».  Ή «Δεν είναι φετίχ το νόμισμα. Έχει σημασία αν θα είναι ευρώ η δραχμή;»;
Αλλά, επτά μήνες αργότερα στο Ινστιτούτο Μπρούκινγκς –κατά σύμπτωση και πάλι ροντέο μπορεί να γίνει η Βουλή- λέγατε το εξής απίστευτο απευθυνόμενος όχι σε Έλληνες, σε ξένους: «Οι κινδυνολόγοι θα σας πουν ότι το κόμμα μας» -ο ΣΥΡΙΖΑ- «αν έρθει στην Κυβέρνηση, θα σχίσει τη δανειακή σύμβαση με την Κυβέρνηση και το ΔΝΤ». «Ο ΣΥΡΙΖΑ δεν θέλει τίποτα από όλα αυτά» -τους είπατε- «ο ΣΥΡΙΖΑ θα κρατήσει την Ελλάδα στην Ευρωζώνη». Το είπατε και σήμερα. Μέσα σε αυτό το κύμα του λαϊκισμού που εκπέμψατε, είπατε μισή αλήθεια και ο κόσμος κατάλαβε. 
Ποιοι κινδυνολόγοι είναι, λοιπόν, αυτοί, κύριε Τσίπρα; Εσείς ο ίδιος τα λέγατε. Για να μη σας θυμίσω τι έλεγαν την ίδια εποχή μέχρι και σήμερα κάποιοι δικοί σας: «Και πώς θέλετε την Ελλάδα στην Ευρωζώνη, αφού διακηρύσσετε ότι δεν έχει σημασία ευρώ ή δραχμή;». Θα μου πείτε: «Δεν έχει δικαίωμα, κύριε Σαμαρά, να αλλάξει θέση ο κ. Τσίπρας;». Ασφαλώς και έχει, αλλά να το πει καθαρά από εδώ, να το ακούσουν και οι δικοί του, όχι να τους το σερβίρετε λίγο-λίγο και από μακριά, αν και εσείς βέβαια πιστεύετε αυτά που λέτε. Γιατί στο κάτω-κάτω της γραφής, αν πράγματι έχετε αλλάξει ρότα και μυαλά, θα έπρεπε όχι μομφές να κάνετε κατά της Κυβέρνησης, αλλά να μας βοηθάτε να κρατήσουμε την Ελλάδα στην Ευρωζώνη. Γι’ αυτό ακριβώς και ΣΥΡΙΖΑ σημαίνει σύγχυση και αντιφάσεις που τις διαβάζει ο καθένας, τις αναγνωρίζει και ένα μικρό παιδί. 
Σημασία έχει ότι κανείς δεν μπορεί -όσο και αν αναγάγει τον κομπογιαννιτισμό, την παραπλάνηση σε επιστήμη- ταυτόχρονα να κοροϊδεύει τον ελληνικό λαό και τους ξένους και τους δικούς του και τους απ’ έξω και τις συνιστώσες και τις συνισταμένες. Δεν μπορείτε να παίζετε θέατρο συνεχώς, να κλείνετε το μάτι πονηρά σε όλους, να νομίζετε ότι μπορείτε να τους ξεγελάτε όλους. Κάποτε πρέπει να αναλάβετε τις ευθύνες σας, αλλιώς θα χάσετε από παντού. 
Και μια που μιλάμε για θέατρο, όταν ακούω αυτές τις δολιχοδρομίες, όλη αυτήν τη σύγχυση, αυτές τις αντιφάσεις, θυμάμαι αυτό που είχε πει ο Σαίξπηρ για αυτές τις περιπτώσεις. Ακούστε το, θα σας κάνει καλό. Ακούστε το: «Από το σοβαρό στο γελοίο η απόσταση είναι μικρή. Από το γελοίο στο σοβαρό η απόσταση είναι τεράστια». Η απόσταση που έχετε να διανύσετε είναι τεράστια. 
(Ζωηρά και παρατεταμένα χειροκροτήματα)</Speech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Το θέατρο είναι πανεπιστήμιο, δεν είναι καταστροφή όπως η πολιτική σας!</Speech>
<Speech><Parlmember>ΑΝΤΩΝΗΣ ΣΑΜΑΡΑΣ</Parlmember> (Πρόεδρος της Κυβέρνησης): Γι’ αυτό, μπλεγμένοι καθώς είστε ανάμεσα σε ψέματα, σε συνιστώσες, μπλεγμένοι όπως είστε ανάμεσα σε υπερατλαντικές περιπλανήσεις και στον υπαρκτό σας λαϊκισμό, θα σας πάρει χρόνια -είναι μεγάλη η απόσταση- για να τα βρείτε με τους συντρόφους σας σε μια επιτέλους ξεκάθαρη θέση. Και αυτό είναι το τίμημα μιας ατέλειωτης πολιτικής υποκρισίας. 
Κυρίες και κύριοι συνάδελφοι, εμείς δεν έχουμε κανένα λόγο να ρίξουμε αλάτι στην πληγή τους. Έχουμε κατανόηση, αντιλαμβανόμαστε πλήρως και το σοκ και τον κλονισμό εκείνων που είχαν μάθει να καταγγέλλουν όλα αυτά ως κινδυνολογία και που τώρα τα ακούν ξαφνικά από το στόμα του ίδιου του Αρχηγού τους. Όλο αυτό το ψυχόδραμα που παίζετε στον ΣΥΡΙΖΑ ήταν ίσως έκπληξη για πολλούς, όχι για εμάς. Το ξέραμε ότι κάπως έτσι θα τελείωνε αυτό το δράμα των πολλαπλών μεταμορφώσεων. 
Επιλέξατε να πολεμήσετε το μνημόνιο, αλλά δεν μας είπατε τι θα κάνετε με το μνημόνιο. Το ψάχνετε, το παλεύετε, το ζορίζετε,κι άκρη ακόμα δεν βρήκατε. Θα το σχίσει ο ΣΥΡΙΖΑ; Θα το καταργήσει; Θα το επαναδιαπραγματευθεί; Κάποια από όλα αυτά; Όλα αυτά μαζί; Από όλα έχει ο μπαχτσές. Τα έχετε πει όλα κατά καιρούς. Και τι δεν μας έχετε πει ως τώρα! 
Και θα καταγγείλετε το μνημόνιο –μας είπατε- και θα παραμείνετε στην Ευρωζώνη. Και θα αποκαταστήσετε μισθούς και συντάξεις και νέα φορολογία δεν θα βάλετε. Και θα διώξετε τους ξένους επενδυτές –φυλακή όποιος τολμήσει- και Έλληνες, δημοσίους υπαλλήλους, επιχειρηματίες, ξένους, όλους θα τους καταργήσετε, θα φιλοξενήσετε όμως όλους τους ξένους μετανάστες στην Ελλάδα. 
Τώρα μάλιστα και οι δικοί σας έχουν αρχίσει να σας θέτουν επικίνδυνα ερωτήματα: Από πού θα βρεθούν οι πόροι για όλα αυτά; Στον ΣΥΡΙΖΑ λεφτά υπάρχουν; Και όσο προσπαθούν να απαντήσουν τόσο περισσότερο τα μπερδεύουν. Αλλά όσο εκείνοι μπερδεύονται στα αδιέξοδά τους, η χώρα προχωράει. 
Η χώρα σας αφήνει πίσω, κύριε Τσίπρα. Η Ελλάδα θα έχει βγει από το μνημόνιο και εσείς ακόμα θα τσακώνεστε για το πώς θα επαναδιαπραγματευθείτε. 
Η Ελλάδα έχει πετύχει το μεγαλύτερο κούρεμα δημοσίου χρέους που έχει υπάρξει ποτέ στην ιστορία και εσείς ακόμα τσακώνεστε για το πώς θα κουρέψετε το χρέος, μας λέγατε πριν. 
Η Ελλάδα έχει ήδη πετύχει την πιο θεαματική –και έχει δίκιο ο Στουρνάρας- μείωση τόκων που έγινε ποτέ, και εσείς ακόμα τσακώνεστε για το πώς θα βελτιώσετε τους όρους του δανεισμού. Με 5,4% μάς δάνεισαν όταν μπήκαμε στο πρώτο μνημόνιο, 2,5% είναι ο μέσος όρος είπε ο Βενιζέλος. Το τελευταίο ήταν με 1%. Δεκατρία δισεκατομμύρια τόκους πληρώναμε όταν μπήκαμε στο μνημόνιο. Δεκαοκτώ φτάσαμε στη συνέχεια. Πάνω από 20(%) θα πληρώναμε φέτος, αν δεν είχαμε πετύχει το αποτέλεσμα του προηγούμενου Νοεμβρίου. Θα πληρώσουμε μόνον 7(%) και λιγότερα την επόμενη χρονιά. Μειώσαμε τους τόκους στο 1/3 και εσείς ακόμα τσακώνεστε για το πώς θα μειώσετε τους τόκους. 
Η Ελλάδα έχει πετύχει συμφωνία των δανειστών για την επιπλέον βελτίωση του χρέους, αν πιάσουμε φέτος πρωτογενές πλεόνασμα. Και πιάνουμε πρωτογενές πλεόνασμα και εσείς ακόμα τσακώνεστε για το πώς θα μειώσετε το χρέος.
Μας θυμίζετε καμμιά φορά ότι ήμασταν και εμείς στη Νέα Δημοκρατία -είπατε πριν- εναντίον του μνημονίου. Σας απαντάω: Ναι, ήμασταν, αλλά ψηφίζαμε στη Βουλή ό,τι ήταν σωστό, κυρίως περικοπές σπατάλης και αλλαγές διαρθρωτικές, γιατί αυτά έπρεπε να γίνουν. Εσείς δεν έχετε ψηφίσει ούτε μία περικοπή σπατάλης ούτε μία διαρθρωτική αλλαγή. Δεν είστε εναντίον του μνημονίου. Είστε υπέρ των κατεστημένων δομών και των στρεβλώσεων που χρόνια τώρα μας έχουνε φέρει εδώ στο χείλος της χρεοκοπίας και προσπαθείτε απεγνωσμένα αυτό να το διασώσετε.
(Ζωηρά και παρατεταμένα χειροκροτήματα)
Ήμασταν εναντίον του μνημονίου, προειδοποιώντας ότι θα οδηγούσε σε τεράστια και παρατεταμένη ύφεση. Αποδείχθηκε ότι είχαμε δίκιο. Τώρα όμως οδηγούμε τη χώρα στην ανάκαμψη. Αυτό θέλετε τώρα να ανακόψετε.
Μας είπατε πριν ότι δεν μπορεί μια χώρα σε ύφεση να βγάλει πρωτογενές πλεόνασμα. Σας απαντώ: Πρώτα απ’ όλα, ήδη βγάζουμε πρωτογενές πλεόνασμα, έστω και μικρό, παρά το γεγονός ότι είμαστε ακόμα σε ύφεση. Οπότε αφήστε τα «δεν μπορεί».
Δεύτερον, όντως δεν μπορεί μια χώρα σε ύφεση να βγάλει πλεονάσματα, εκτός και αν έχει τεράστιες στρεβλώσεις και αν έχει τεράστιες σπατάλες. Η Ελλάδα είχε τεράστιες στρεβλώσεις, που τώρα τις θεραπεύουμε μία-μία και τεράστιες –μεγαλύτερες ακόμα- σπατάλες, τις οποίες και κόβουμε δραστικά. 
Τι ακριβώς μας εισηγείστε; Να βγούμε από την ύφεση, συνεχίζοντας τις απίστευτες σπατάλες; Να μην προχωρήσουμε σε αλλαγές στη διοίκηση, στους νόμους, σε αλλαγές διαρθρωτικές που θα έπρεπε κανονικά από δεκαετίες να έχουν γίνει σε αυτόν τον τόπο, ανεξάρτητα από την οποιαδήποτε τρόικα; Θέλετε, όμως, να βγούμε από την ύφεση συνεχίζοντας το «πάρτι» για τους επιτήδειους; Αυτούς τελικά προστατεύετε; 
Και κάνατε και μία γκάφα το τελευταίο διάστημα και το επαναλάβατε πολλοί από εσάς και απόψε: Βγήκατε και ειρωνευτήκατε τη δική μου ανακοίνωση ότι θα αγωνιστώ για να υπάρχει δωρεάν δικτυακή πρόσβαση –δωρεάν Wi-Fi- μέσα σε ένα χρόνο. Και απαντήσατε -οι πρωταθλητές του λαϊκισμού- ότι το Wi-Fi δεν τρώγεται. Φυσικά. Και οι καταλήψεις στο ραδιομέγαρο δεν τρώγονται, αλλά γι’ αυτές χαλάτε εσείς τον κόσμο. Το Wi-Fi σάς μάρανε; 
Προσέξτε όμως γιατί με το Wi-Fi τα πράγματα είναι πιο σοβαρά. Σύμφωνα με τη Διεθνή Τράπεζα –αλλά κοιτάτε μόνο εκείνα που συμφέρει να κοιτάτε- κάθε αύξηση 10% της διείσδυσης της ευρυζωνικότητας αυξάνει το ΑΕΠ μιας χώρας κατά 1,2%. Και αν η Ελλάδα φτάσει στα επίπεδα διείσδυσης του ευρωπαϊκού μέσου όρου, αυτό σημαίνει αυξημένο ΑΕΠ κάθε χρόνο κατά 4 δισεκατομμύρια ευρώ, που θα πάνε κατά κύριο λόγο σε νέους ανθρώπους. Βλέπετε μερικοί συριζαίοι παριστάνουν τους νεωτεριστές, αλλά στην πραγματικότητα είστε πιο παλιοί και από τους δεινόσαυρους. Τζουράσικ Παρκ!
(Χειροκροτήματα)
Άλλωστε, μην το ξεχνάτε: Ο ΣΥΡΙΖΑ είναι το μόνο κόμμα που με επίσημη ανακοίνωσή του χαρακτήρισε το διαδίκτυο ως «τεχνοφασισμό».
Ελέχθησαν πάρα πολλά απόψε. Γι’ όλες αυτές τις συνωμοσιολογίες πήρατε απαντήσεις και απ’ ό,τι κατάλαβα, αναμένεται δύσκολη για εσάς η συνέχεια. 
Θέλω μόνο να πω ότι μιλήσατε και για την Ευρωπαϊκή Ένωση, για το Ευρωπαϊκό Κοινοβούλιο. Ρωτήσατε αν θα πάω να καταθέσω στην Εξεταστική Επιτροπή του. Απ’ ό,τι ξέρω, δεν συστάθηκε εξεταστική επιτροπή. Ακρόαση έγινε στην αρμόδια επιτροπή του Κοινοβουλίου. Αλλά ξαφνικά ο κ. Τσίπρας νοιάζεται για το Ευρωκοινοβούλιο; Αυτό αποτελεί είδηση.
Γι’ αυτό το λόγο θέλω να το επαναλάβω εδώ στο Σώμα ότι στην πλατφόρμα του συνεδρίου των κομμάτων που συμμετέχετε εσείς, η Ευρωπαϊκή Αριστερά, υπάρχει η θέση ότι πρέπει να καταργήσετε το FRONTEX που αποτρέπει την ελεύθερη μετανάστευση στην Ευρώπη, δηλαδή να μπουν όλοι οι λαθρομετανάστες μέσα. Υπάρχει η θέση για τη διάλυση του ΝΑΤΟ. Είμαι περίεργος πώς θα το ακούσει αυτό η Τουρκία. Μάλλον θα χαρεί. 
Η Die Linke στη γερμανική Βουλή καταψήφισε όχι μόνο τη χρηματοδότηση της Ελλάδας, αλλά καταψήφισε και τις θέσεις σας για το κατοχικό δάνειο. Το ξέρετε; Και είστε μαζί. Με τα περιθωριακά κόμματα του ψευδοκράτους, που αυτοχαρακτηρίζονται ως «κόμματα της Βορείου Κύπρου», και με αυτά είστε μαζί. Και σταματώ εδώ. 
Ελέχθη και κάτι άλλο απόψε. Το άφησα τελευταίο, γιατί είναι και το πιο χαριτωμένο. Είπατε ότι με αυτήν την πρόταση μομφής με αναγκάσατε να έρθω εγώ στο Κοινοβούλιο. Ποιος το είπε; Αυτός που προχθές Παρασκευή, την ώρα που υποβάλατε την αίτηση για την πρόταση μομφής, ο ίδιος δεν παραβρεθήκατε. Αυτό δεν έχει ξαναγίνει, να υποβάλει πρόταση μομφής η Αξιωματική Αντιπολίτευση, ο Αρχηγός της να απουσιάζει και όταν ήρθε χθες –το είδαμε όλοι- κόντεψε να δραπετεύσει από την πρόταση μομφής που είχατε υποβάλει! Αλλά και αυτό το προσπερνάμε. Προσχηματική ήταν η διαμαρτυρία σας. 
Έτσι κι αλλιώς, κύριε Τσίπρα, τις επόμενες εβδομάδες έχουμε δύο μεγάλες συζητήσεις. Η μία είναι για τον Προϋπολογισμό και η άλλη μία προ ημερησίας συζήτηση για το θέμα της αντιμετώπισης της βίας, όπου και θα μιλήσουμε για την ασφάλεια του πολίτη. Τις προανήγγειλα άλλωστε σε μία πρόσφατη συνέντευξή μου. Συνεπώς, δεν χρειαζόταν, δα, κοτζάμ πρόταση μομφής για να τα πούμε. Αστεία πράγματα! Σύντομα θα τα ξαναπούμε. Τώρα, για ποιο λόγο σας αρέσει κάθε φορά εδώ να πηγαίνετε γυρεύοντας, να έρχεστε εδώ και να τ’ ακούτε, είναι δικό σας θέμα.
Ξέρετε, εγώ, κύριε Τσίπρα, γυρίζω πραγματικά όλον τον κόσμο για να αλλάξω τη θέση και την εικόνα της χώρας μας. Γυρίζω όλον τον κόσμο για να φέρω επενδύσεις που εσείς θέλετε να διώξετε. Αγωνίζομαι νύχτα-μέρα να ξεμπλοκάρω στρεβλώσεις που εσείς υπερασπίζεστε. Και αυτά όλοι μας θα συνεχίσουμε να τα κάνουμε κατά προτεραιότητα. Αυτά έχει κατεπειγόντως ανάγκη η Ελλάδα. 
Αλλά μεταξύ μας, κύριε Τσίπρα, θέλω κι εγώ να συζητάμε δημόσια τακτικότερα. Αλλά κάντε μου μία χάρη. Αν θέλετε να συζητάμε τακτικότερα, παρακαλώ να έχετε μία άποψη, όχι δέκα ταυτόχρονα διαφορετικές απόψεις. Να μας πείτε τι ακριβώς υποστηρίζετε συγκεκριμένα, όχι να μας καταγγέλλετε συνεχώς, προτείνοντας στη συνέχεια αυτά που εμείς έχουμε ήδη κάνει ή προτείνοντας εκείνα που λίγο αργότερα εσείς ο ίδιος καταγγέλλετε ως καταστροφικά. Σας παρακαλώ θερμά όχι τη μία φορά να λέτε «τι ευρώ, τι δραχμή» και την άλλη «θα είναι καταστροφή να βγούμε από το ευρώ». 
Επίσης, αν θέλετε να γίνεται πραγματικά ουσιώδης κοινοβουλευτική συζήτηση, καλείστε και εσείς, ο ΣΥΡΙΖΑ, να επωμιστείτε μερίδιο ευθύνης. Δεν μπορεί να μένετε στο «όχι σε όλα». Δεν σας ζητώ να προσχωρήσετε φυσικά στη δικιά μας άποψη, αλλά να μην έχετε ψηφίσει μέχρι τώρα ούτε μία περικοπή σπατάλης είναι αδιανόητο. 
Ακούστε κι αυτό. Πέρα και πάνω από την παρουσία του οποιουδήποτε στη Βουλή, μην δηλητηριάζετε με φθηνό λαϊκισμό και θέατρο το Κοινοβούλιο. Αλλάξτε τροπάρι. Προσπαθήστε να γίνετε ένα σοβαρό κόμμα Αξιωματικής Αντιπολίτευσης. Δεν δυσκολεύεστε μόνο να γίνετε κυβέρνηση –που δεν θα γίνετε- αλλά δεν μπορείτε καν να γίνετε αντιπολίτευση. 
Ούτε έχετε και σε μεγάλη υπόληψη, κύριε Τσίπρα, το Κοινοβούλιο, μια που διακηρύσσετε μέχρι πρόσφατα ότι η Κυβέρνηση δεν θα πέσει στη Βουλή αλλά στους δρόμους. Άλλο τώρα αν δεν σας βγήκαν οι δρόμοι και τα πεζοδρόμια και επιστρέψατε στη Βουλή. Και αν η επιστροφή σας είναι ειλικρινής, τότε να ξέρετε ότι εδώ δεν είναι πεζοδρόμιο ούτε φοιτητικό αμφιθέατρο άλλων εποχών. Και το Βήμα της Βουλής δεν είναι ντουντούκα. Και αν θέλετε πραγματικά κοινοβουλευτικές αναμετρήσεις, να προσέχετε και τις εκφράσεις σας. Τα «μερκελιστές» και «υπάλληλοι των τοκογλύφων» και «εγκάθετοι των ξένων» να τα κόψετε. Γιατί αν θέλετε να συναντιόμαστε τακτικότερα στο χώρο αυτό, δεν υπάρχει περίπτωση να ανεχθώ τέτοια συμπεριφορά! 
(Χειροκροτήματα από την πτέρυγα της Νέας Δημοκρατίας)
Και δεν μου επιτρέπει η θέση μου να σας απαντήσω, όπως θα άξιζε ίσως, αλλά ούτε μπορώ και να κάθομαι να ακούω τις ύβρεις σας. Αν απαιτείτε περισσότερη κοινοβουλευτική παρουσία του Πρωθυπουργού κι όλης της Κυβέρνησης, καλό θα είναι να σέβεστε κι εσείς τους Βουλευτές, το χώρο και τη θέση σας. 
Αυτά που είπε χθες προς την Κυβέρνηση εδώ μέσα δικός σας Βουλευτής «χτίστε τις φυλακές γιατί θα σας χρειαστούν», το ακούσατε, κύριε Τσίπρα; Αυτό είναι το κοινοβουλευτικό σας ήθος; Το καταγγείλατε; 
Έχετε το θράσος να μας εγκαλείτε και από πάνω ότι σας αγνοούμε τόσες φορές; Έχετε το θράσος να μιλάτε για εγκάθετους τοκογλύφων στην Κυβέρνηση που πέτυχε δανεισμό με 1% κι έκοψε 146 δισεκατομμύρια χρέους; Σε αυτές τις απίστευτες ανοησίες, τι να απαντήσω;
Και ποιοι τα λένε αυτά; Εσείς, η Χρυσή Αυγή και κάποιοι άλλοι που βρίσκονται σε μόνιμο παραλήρημα. 
(Χειροκροτήματα από την πτέρυγα της Νέας Δημοκρατίας)
Γι’ αυτό σας λέω, αν θέλετε να πολεμήσετε τους εχθρούς σας, φροντίστε να μη γίνεστε ίδιοι με τους εχθρούς σας. Κι αν θέλετε να συζητάτε με τους αντιπάλους σας, να μάθετε πρώτα να τους σέβεστε. 
Κυρίες και κύριοι συνάδελφοι, η εθνική ανεξαρτησία της Ελλάδας δεν υπονομεύτηκε όταν ξέσπασε η οικονομική κρίση. Υπονομευόταν επί χρόνια όταν η χώρα δανειζόταν ξέφρενα, εισήγε πολλαπλάσια απ’ όσα εξήγε κι έχανε συνεχώς σε θέσεις ανταγωνιστικότητας. Κι ενώ ήταν αυτονόητο ότι όλα αυτά έπρεπε να αλλάξουν, κάτι τέτοιο δεν έγινε ποτέ. Αυτήν τη στιγμή αυτό κάνουμε, το αυτονόητο. 
Βέβαια και τότε πολλές κυβερνήσεις το διαπίστωσαν και υπήρξαν αρκετοί που προσπάθησαν να κάνουν κάτι για να προλάβουν τα χειρότερα. Κάθε φορά όμως τι ξεσηκώθηκε; Ένα «τσουνάμι» λαϊκισμού και τις σταμάτησε αυτές τις κυβερνήσεις. Κι έτσι φτάσαμε στην κρίση που κόντεψε να διαλύσει τη χώρα. 
Εμείς έχουμε επιλέξει να μην κοιτάμε πίσω. Ο λαός μάς έστειλε εδώ για να λύσουμε το πρόβλημα όσο γίνεται πιο γρήγορα, για να πιάσουν τόπο οι θυσίες του μια ώρα αρχύτερα, για να μη χρειαστούν άλλες θυσίες και να βγούμε από την κρίση το τάχιστο δυνατό. 
Να, λοιπόν ο «οδικός χάρτης» που είπατε ότι δεν υπάρχει για την έξοδο από την κρίση. Όχι αυτά που «θα» γίνουν, κύριε Τσίπρα, αλλά αυτά που ήδη γίνονται και πολύ σύντομα θα αρχίσουν να αποδίδουν. 
Κι επειδή τα θέλετε βήμα-βήμα, σας τα λέω βήμα-βήμα: 
Το πρώτο βήμα είναι το πρωτογενές πλεόνασμα. Δεν υπολόγιζαν ότι θα τα καταφέρναμε φέτος κι όμως τα καταφέρνουμε. Κι αυτό σημαίνει ότι όχι μόνο δεν ζητάμε δανεικά για να καλύψουμε τα τρέχοντα έξοδά μας, αλλά βγάζουμε και κάτι παραπάνω για να καλύψουμε και κάποιες από τις αδικίες που έγιναν. Αυτό ήταν το πρώτο βήμα. 
Μόνο έτσι θα μειωθούν οι αδικίες, όταν κάθε χρόνο το 70% πάνω από το στόχο του πλεονάσματος θα το δίνουμε σε όσους έχουν μεγαλύτερη ανάγκη. Έρχεται σε λίγους μήνες ο καιρός να δώσουμε το όποιο πλεόνασμα και θα το δούμε ποιο θα είναι. Θα το δώσουμε όμως. Θα δω τότε τι θα σοφιστείτε για να μας κατηγορήσετε.   
Το δεύτερο βήμα είναι η ανάκαμψη κι αυτή θα αρχίσει από το νέο έτος, όπως πια συμφωνούν όλοι. Ούτε γι’ αυτό ήταν σίγουρος κανείς μέχρι πρόσφατα. Τώρα πια όλοι το δέχονται. Το 2014 θα είναι η πρώτη χρονιά ανάκαμψης μετά από έξι χρόνια ύφεσης. Αν η μακροχρόνια βαθιά ύφεση γονάτισε τη χώρα, η ανάκαμψη θα τη ξαναστήσει στα πόδια της. Κι αυτό δεν είναι μακρινό μέλλον. Αυτό αρχίζει ήδη. 
Το τρίτο βήμα είναι η εμπιστοσύνη ότι βελτιώνεται η ανταγωνιστικότητά μας. Το επιβεβαιώνουν αυτό μία σειρά από δείκτες, αλλά κυρίως το γεγονός ότι το εμπορικό μας ισοζύγιο δεν είναι φέτος ελλειμματικό, για πρώτη χρονιά εδώ και δεκαετίες. Κι αυτό δείχνει ότι δεν συμμαζέψαμε απλώς τα δημοσιονομικά, αλλά αλλάξαμε και τις βαθύτερες ισορροπίες της ελληνικής οικονομίας υπέρ της ανταγωνιστικότητας και της ανάπτυξης. Έχουμε δρόμο ακόμα, αλλά τη βασική στροφή την πετυχαίνουμε ήδη. 
Το τέταρτο βήμα είναι να βγούμε στις αγορές, να αρχίσουμε ξανά να δανειζόμαστε ως φυσιολογική χώρα, να μην έχουμε χρηματοδοτικά κενά. Αυτό μας το προέβλεπαν για τα τέλη του 2015 –και αν- όμως κι εδώ τους διαψεύσαμε θετικά.
Τα επιτόκια πέφτουν συνεχώς. Τα spreads έχουν ήδη υποχωρήσει σε επίπεδα προ κρίσεως. Κατά πάσα πιθανότητα θα βγούμε στις αγορές για πρώτη φορά στο τέλος της επόμενης χρονιάς. Κι αυτό θα σηματοδοτεί ότι ανακτούμε πρόσθετο έλεγχο βήμα-βήμα, ανακτούμε πρόσθετο έλεγχο συνεχώς. 
Το πέμπτο βήμα θα είναι να μειώσουμε σταδιακά τα επίπεδα φορολογικής επιβάρυνσης, διευρύνοντας συστηματικά τη φορολογική βάση. Ξέρουμε πόσο επιβαρύνθηκε ο κόσμος, ειδικά φέτος. Πληρώνει φόρους για τα τρία προηγούμενα χρόνια μαζί με τους φετινούς, αλλά του χρόνου αυτό δεν θα υπάρχει. Με το που επιτυγχάνουμε πλεονάσματα και μάλιστα, ξεπερνάμε τους στόχους μας, όπως ήδη κάνουμε, η ελάφρυνση των φορολογικών βαρών θα προχωρήσει ταχύτερα.
Δεν πρόκειται, βεβαίως, να θέσουμε σε κίνδυνο τα πλεονάσματα. Δεν πρόκειται να ξανακυλήσουμε σε κρίση ελλειμμάτων και δανεισμού, αλλά τη φορολογία σταδιακά θα τη μειώνουμε μέχρι να τη φέρουμε εκεί που πρέπει. Αυτό δεν θα γίνει κάποια στιγμή στο απώτερο μέλλον. Ήδη άρχισε με το ΦΠΑ στην εστίαση και ασφαλώς, θα υπάρχουν σημαντικές βελτιώσεις στο σχέδιο για το φόρο των ακινήτων, βελτιώσεις για τις οποίες πρότειναν σειρά γονίμων προτάσεων πολλοί συνάδελφοί μας.
(Χειροκροτήματα από την πτέρυγα της Νέας Δημοκρατίας)
Έκτο βήμα: Τα πρωτογενή πλεονάσματα θα γίνουν κανονικά πλεονάσματα σε δύο χρόνια. Ως το 2016, σύμφωνα με το πρόγραμμα που ήδη τηρούμε κατά γράμμα, θα καλύπτουμε όχι μόνο τα τρέχοντα έξοδά μας, αλλά και τις δαπάνες για τόκους και χρεολύσια και έτσι θα ανακτήσουμε πλήρως τον έλεγχο. Τον έλεγχο θα τον ανακτούμε πλήρως, βήμα-βήμα από το 2014 και το 2016, με τη λήξη της τετραετίας, θα γίνουν εκλογές. Μέχρι τότε εμείς θα έχουμε βγάλει τη χώρα από το πρόβλημα.
(Χειροκροτήματα από την πτέρυγα της Νέας Δημοκρατίας)
Ως τότε φροντίστε και εσείς να έχετε λύσει τα εσωτερικά σας, γιατί οι εκλογές θα γίνουν το 2016, κύριε Τσίπρα. Μη μπερδεύετε το μνημόνιο με την παρακολούθηση των δημοσιονομικών στοιχείων στις άλλες χώρες της Ευρωζώνης. Ασφαλώς, όλες οι χώρες του ευρώ θα έχουν μια επιτήρηση με τις νέες συνθήκες που προβλέπονται για την Ευρωζώνη. Όλες! Όμως, όταν έχεις βιώσιμη ανάπτυξη και δημοσιονομικά πλεονάσματα, δεν έχεις τίποτα να φοβάσαι από επιτήρηση στα οικονομικά σου και μάλιστα, από επιτήρηση όμοια με όλους τους εταίρους σου.
Αυτά που μόλις σας ανέφερα, κυρίες και κύριοι συνάδελφοι, είναι τα πρώτα αποφασιστικά βήματα εξόδου από την κρίση, από την ασφυξία του μνημονίου: Πρωτογενή πλεονάσματα, ανάκαμψη, εμπορικό πλεόνασμα, έξοδος στις αγορές, αντιμετώπιση υπερφορολόγησης, γραφειοκρατίας, φοροδιαφυγής, με ταυτόχρονη αποκατάσταση των αδικιών. Έτσι βγαίνουν οι χώρες από τη μεγάλη κρίση, διορθώνοντας τα προβλήματά τους, με θυσίες ασφαλώς, αλλά αποκαθιστώντας αδικίες και ανακτώντας τον έλεγχο σταδιακά, βήμα-βήμα, χωρίς μαγικά που δεν υπάρχουν, χωρίς ψέματα με κοντά ποδάρια, χωρίς φρούδες υποσχέσεις που δεν τις πιστεύει πια κανένας Έλληνας και όλα αυτά με σταθερότητα και με ασφάλεια, όχι με παραμύθια.
Που τα λέτε εδώ, μετά πηγαίνετε στο Τέξας, τα ανατρέπετε και ύστερα έρχεστε πίσω και κάνετε προτάσεις μομφής για να μπερδέψετε τους δικούς σας. Ακόμα και όσοι έχουν ασκήσει στην Ελλάδα την πιο αυστηρή κριτική μέχρι σήμερα, προβλέπουν ότι σε λίγα χρόνια θα έχουμε πια επίπεδο ΑΕΠ, ευημερίας δηλαδή, ίδιο με εκείνο που είχαμε πριν την κρίση -αλλά σε πολύ πιο υγιή βάση, λέω εγώ- χωρίς σπατάλες, χωρίς πάρτι, χωρίς ελλείμματα, χωρίς υπερδανεισμό. Από παράδειγμα προς αποφυγή θα είμαστε υπόδειγμα ανάπτυξης. Το δύσκολο κομμάτι το περάσαμε, τα μεγάλα βήματα τα κάναμε, οι θυσίες του λαού πιάνουν τόπο. Δεν θα υπάρξουν άλλα οριζόντια μέτρα λιτότητας, δεν θα βυθίσουμε την οικονομία σε νέο κύκλο ύφεσης τώρα που πάει να βγει σε ανάκαμψη. Δεν το χρειαζόμαστε, αφού πιάνουμε τους στόχους μας.
Άλλωστε, το λέω προς κάθε κατεύθυνση. Δεν το αντέχει ούτε η οικονομία ούτε η χώρα. Ό,τι συμφωνήσαμε θα γίνει. Τηρούμε τις δεσμεύσεις μας στο ακέραιο. Ζητούμε να τηρήσουν και οι εταίροι μας τις δικές τους. Ο μεγάλος μαραθώνιος είναι προς το τέλος και μετά θα υπάρξουν δυσκολίες, ναι, αλλά η μεγάλη δοκιμασία πλησιάζει στο τέλος της. Όλο και περισσότεροι το θέλουν αυτό και όλο λιγότεροι το αμφισβητούν.
Γι’ αυτό σας ζητώ, κυρίες και κύριοι συνάδελφοι, να απορρίψετε την πρόταση μομφής του ΣΥΡΙΖΑ. Πετύχαμε πολλά και θα πετύχουμε ακόμα περισσότερα για να παίζουμε αυτήν την ώρα ένα κακόγουστο θέατρο σε τόσο κρίσιμες στιγμές. Ο ελληνικός λαός πλήρωσε ακριβά όλη αυτήν την υπερπροσπάθεια που έγινε για να βγούμε από την κρίση και ξέρει πια ότι ο λαϊκισμός και οι ακρότητες τον κρατούν πίσω, την ώρα που πρέπει να κάνουμε ένα άλμα ζωής προς τα εμπρός. Ξέρει ότι του στήνουν παγίδα στο χθες, ενώ προσπαθεί να θεμελιώσει ένα καλύτερο αύριο.
Κυρίες και κύριοι συνάδελφοι, δύο διαφορετικά κόμματα στηρίζουμε αυτή την Κυβέρνηση. Μπορεί να μην τα κάνουμε όλα σωστά, αλλά το καράβι πήγαινε στα βράχια και το γυρίσαμε. Την οικονομία που ήταν κολλημένη στο βάλτο την ξεκολλήσαμε.
Δεν συμφωνούμε σε όλα για το χθες μεταξύ μας –το είπε και ο κ. Βενιζέλος- αλλά ο ελληνικός λαός δεν μας έστειλε εδώ για το χθες. Μας έδωσε σαφή εντολή να συνεργαστούμε και να προχωρήσουμε μπροστά για να διασφαλίσουμε το αύριο τον παιδιών του και την εντολή αυτή την τιμούμε στο ακέραιο και κάθε μέρα δίνουμε μάχες με χιλιάδες προβλήματα εντός και εκτός της χώρας και προχωράμε και το ξαναλέω. Τώρα όλοι το παραδέχονται ότι προχωράμε και με οδηγό μας –τι;- τον απόλυτο σεβασμό στις τεράστιες θυσίες του ελληνικού λαού. Μόνο ο ΣΥΡΙΖΑ και κάποιοι άλλοι εδώ μέσα δεν δέχονται ότι προχωράμε και κάνουν ό,τι μπορούν για να παραμείνει η χώρα στο χάος που βρισκόταν.
Την απάντηση θα την πάρετε σε λίγο στην ψηφοφορία –μην ανησυχείτε!- από όλους τους Βουλευτές, που με ανιδιοτέλεια και αξιοπρέπεια στηρίζουν την Κυβέρνησή μας. Εμείς για πολιτικό οξυγόνο έχουμε το στόχο μας. Οι άλλοι ας έχουν το ψέμα. Γιατί πλαστογραφείτε ένα μέλλον που δεν υπάρχει. Φτιάχνετε προσδοκίες που δεν ακουμπάνε την αλήθεια και όλα αυτά για να ικανοποιήσετε συνιστώσες και συντεχνίες που ζουν γύρω από στενά, μικρόψυχα συμφέροντα που διχάζουν αντί να ενώνουν τον κόσμο. 
Αφού σήμερα είναι η μέρα των μομφών, να μην τον αφήσω παραπονούμενο τον κ. Τσίπρα, να πω και εγώ τη δική μου μομφή προς τον ΣΥΡΙΖΑ. Ξεκίνησε να ανατρέψει την Κυβέρνηση τον Σεπτέμβρη, τελικά το μόνο που κατάφερε ήταν να ανατρέψει από το Τέξας τις θέσεις του ΣΥΡΙΖΑ. Η πρόταση μομφής που έκανε εδώ είναι το φάρμακο, η δραμαμίνη για τη ναυτία που προκάλεσε η απότομη αυτή στροφή του κ. Τσίπρα στους Βουλευτές και οπαδούς του. Για να γλιτώσει δηλαδή από τη μομφή του Λαφαζάνη, ο κ. Τσίπρας έκανε μομφή στο Σαμαρά. 
(Χειροκροτήματα από την πτέρυγα της Νέας Δημοκρατίας)
Τα δικά του τα αδιέξοδα μετέτρεψε σε πρόταση μομφής. Κύριε Τσίπρα, την ταλαιπωρείτε τη Βουλή, γιατί θέλετε να μας ρίξετε! Και πώς θέλετε να μας ρίξετε, κύριε Τσίπρα; Ψηφίζοντας εναντίον μας, μαζί με τη Χρυσή Αυγή! 
(Θόρυβος-Διαμαρτυρίες από την πτέρυγα του ΣΥΡΙΖΑ - ΕΚΜ)
Εκεί το φτάσατε, εκεί καταντήσατε το κόμμα σας. Και όπως σύντομα θα διαπιστώσετε, αυτό θα αποδειχθεί και το μεγαλύτερό σας λάθος!
(Στο σημείο αυτό όρθιοι Βουλευτές της Νέας Δημοκρατίας χειροκροτούν ζωηρά και παρατεταμένα)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Ολοκληρώθηκε η συζήτηση επί της προτάσεως δυσπιστίας.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Κύριε Πρόεδρε, θα ήθελα το λόγο για δύο λεπτά. 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Δεν γίνεται, κύριε Πρόεδρε! Ουδέποτε έχει πάρει κανείς το λόγο μετά τον Πρωθυπουργό και αναγράφεται ρητά στον Κανονισμό αυτό.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Δεν είναι έτσι. Δεν είναι προϋπολογισμός ούτε προγραμματικές δηλώσεις. Δεν το λέει ο Κανονισμός αυτό που λέτε! 
<Speech><Parlmember>ΑΘΑΝΑΣΙΟΣ ΜΠΟΥΡΑΣ</Parlmember>: Δεν υπάρχει θέμα λόγου, κύριε Πρόεδρε! 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Δεν υπάρχει περίπτωση!
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Τι «δεν υπάρχει περίπτωση»; Δεν κατάλαβα! Ουδέποτε μετά τον Πρωθυπουργό έχει πάρει κανείς το λόγο! Ουδέποτε! Και το αναγράφει ρητά ο Κανονισμός. 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι λέτε, κύριε Πρόεδρε;</Speech>
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Σας παρακαλώ, όταν μιλάτε στο Προεδρείο, να συμπεριφέρεστε με την ευγένεια που συμπεριφέρεται και ο Πρόεδρος.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Ακούστε με λίγο, επί της διαδικασίας μπορώ; Για ένα λεπτό; 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης):  Κύριε Πρόεδρε, και στην πρόταση δυσπιστίας και στον προϋπολογισμό και στην πρόταση για ψήφο εμπιστοσύνης ουδέποτε παίρνει το λόγο κανείς μετά τον Πρωθυπουργό. Ουδέποτε τον πήρε, από το 1974 μέχρι σήμερα. Δεν είναι δυνατό να σας δοθεί ο λόγος!
(Χειροκροτήματα από την πτέρυγα της Νέας Δημοκρατίας)
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Κύριε Πρόεδρε, σας παρακαλώ, γιατί αρνείστε το διάλογο; Δώστε μου το λόγο επί της διαδικασίας και αποφασίστε τι θα κάνετε στο τέλος. Δώσατε το λόγο στον κ. Βενιζέλο! 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Πρόεδρε, μην οξύνουμε, δεν υπάρχει λόγος! Με βάση τον Κανονισμό, τελευταίος ομιλητής είναι πάντα ο Πρωθυπουργός! Ολοκληρώθηκε η συζήτηση.
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Ακούστε με λίγο. Επί της διαδικασίας μπορώ; 
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Μα δεν γίνεται. Σας λέω ότι δεν έχετε το λόγο, μη με φέρνετε σε δύσκολη θέση. Τώρα γιατί με φέρνετε σε δύσκολη θέση; Αφού δεν έχετε το λόγο. Ολοκληρώθηκε η διαδικασία με την ομιλία του Πρωθυπουργού, κύριε Πρόεδρε. 
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Δεν θέλετε το διάλογο; Γιατί, κύριε Πρόεδρε το κάνετε αυτό; Ας δοθεί η δυνατότητα μετά στον Πρωθυπουργό να απαντήσει. Μπορεί να απαντά και χωρίς κείμενο.
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Σας παρακαλώ, κύριε Πρόεδρε. 
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)
Με βάση τον Κανονισμό, τελευταίος ομιλητής πάντα είναι ο Πρωθυπουργός. Δεν υπάρχει διάλογος μετά την ομιλία του Πρωθυπουργού, εφόσον έχουμε υπερβεί τη δωδεκάτη! 
(Θόρυβος στην Αίθουσα)
Εσείς θέλετε να αλλάξουμε ακόμα και αυτά. Δεν υπάρχει, κύριε Πρόεδρε, αυτό το δικαίωμα. Γιατί με φέρνετε σε δύσκολη θέση; Ποτέ δεν έχει γίνει αυτό. Μετά τις 0.00΄ και με τελευταίο τον Πρωθυπουργό, προχωράμε πάντοτε στην ψηφοφορία. Γιατί να δημιουργήσουμε τώρα μία ένταση χωρίς λόγο για διαδικαστικό θέμα;
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Έχετε το δικαίωμα να πάρετε όποια απόφαση θέλετε. Κύριε Πρόεδρε, επί της διαδικασίας δεν μπορώ να πάρω το λόγο;
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κύριε Πρόεδρε, επί του διαδικαστικού δεν μπορείτε να πάρετε το λόγο ούτε και επί της ουσίας. Δεν έχει ξαναγίνει αυτό, κύριε Πρόεδρε.
(Θόρυβος-διαμαρτυρίες από την πτέρυγα του ΣΥΡΙΖΑ - ΕΚΜ)
<Parlmember>ΑΛΕΞΙΟΣ ΤΣΙΠΡΑΣ</Parlmember> (Πρόεδρος της Κοινοβουλευτικής Ομάδας του Συνασπισμού Ριζοσπαστικής Αριστεράς - Ενωτικού Κοινωνικού Μετώπου): Εντάξει, κύριε Πρόεδρε. Αυτό αποδεικνύει ένδεια επιχειρημάτων. Λυπάμαι, αλλά αυτό αποδεικνύει ότι φοβάται το διάλογο και εσείς τον προστατεύετε ως Βουλευτή.
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κι εγώ λυπάμαι, αλλά αυτό δεν έχει ξαναγίνει, κύριε Πρόεδρε.
Κυρίες και κύριοι συνάδελφοι, ολοκληρώθηκε η συζήτηση επί της προτάσεως δυσπιστίας κατά της Κυβέρνησης, η οποία υπεβλήθη από τον Πρόεδρο της Κοινοβουλευτικής Ομάδας του ΣΥΡΙΖΑ - ΕΚΜ και Αρχηγό της Αξιωματικής Αντιπολίτευσης κ. Αλέξη Τσίπρα και εβδομήντα έναν Βουλευτές του κόμματός του, σύμφωνα με το άρθρο 84 του Συντάγματος και 142 του Κανονισμού της Βουλής. 
Θα ακολουθήσει ονομαστική ψηφοφορία που θα διεξαχθεί σύμφωνα με τις διατάξεις του άρθρου 72 του Κανονισμού της Βουλής. 
Οι αποδεχόμενοι την πρόταση δυσπιστίας απαντούν «ΝΑΙ».
Οι μη αποδεχόμενοι την πρόταση δυσπιστίας απαντούν «ΟΧΙ».
Οι αρνούμενοι ψήφο απαντούν «ΠΑΡΩΝ».
Κυρίες και κύριοι συνάδελφοι, σας ενημερώνω ότι στο Προεδρείο έχουν έρθει επίσης σύμφωνα με το άρθρο 70 Α΄ του Κανονισμού της Βουλής, επιστολές συναδέλφων ευρισκομένων σε αποστολή της Βουλής στο εξωτερικό, με τις οποίες γνωστοποιούν την ψήφο τους. Αυτές οι ψήφοι θα συνυπολογιστούν στην καταμέτρηση που θα ακολουθήσει.
Καλούνται επί του καταλόγου ο Βουλευτής κ. Ιορδάνης Τζαμτζής από τη Νέα Δημοκρατία και η Βουλευτής κ. Όλγα Γεροβασίλη από το ΣΥΡΙΖΑ - ΕΚΜ.
Παρακαλώ να αρχίσει η ανάγνωση του καταλόγου.
(ΨΗΦΟΦΟΡΙΑ)
(ΜΕΤΑ KAI ΤΗ ΔΕΥΤΕΡΗ ΑΝΑΓΝΩΣΗ ΤΟΥ ΚΑΤΑΛΟΓΟΥ)
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Υπάρχει συνάδελφος, ο οποίος δεν άκουσε το όνομά του;
Κανείς.
Οι επιστολές, οι οποίες απεστάλησαν στο Προεδρείο από τους συναδέλφους, σύμφωνα με το άρθρο 70 Α΄ του Κανονισμού της Βουλής, καταχωρίζονται στα Πρακτικά.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(να μπουν οι επιστολές σελ.646-649)
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κυρίες και κύριοι συνάδελφοι, σας ενημερώνω ότι έχει έλθει στο Προεδρείο επιστολή του συναδέλφου κ. Νικήτα Κακλαμάνη, ο οποίος μας γνωρίζει ότι δεν θα παρευρεθεί στη σημερινή  ψηφοφορία και ότι αν ήταν παρών, θα ψήφιζε «ΟΧΙ».
Επίσης, ο κ. Μανώλης Γλέζος δεν θα παρευρεθεί στη σημερινή ψηφοφορία και με επιστολή μάς γνωρίζει ότι αν ήταν παρών, θα ψήφιζε «ΝΑΙ».
Οι επιστολές αυτές, οι οποίες εκφράζουν πρόθεση ψήφου, θα καταχωρισθούν στα Πρακτικά της σημερινής συνεδρίασης, αλλά δεν συνυπολογίζονται στην καταμέτρηση των ψήφων.
(Οι προαναφερθείσες επιστολές καταχωρίζονται στα Πρακτικά και έχουν ως εξής:
(να μπουν οι επιστολές σελ.651-652)
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κυρίες και κύριοι συνάδελφοι, κηρύσσεται περαιωμένη η ψηφοφορία και παρακαλώ τους κυρίους ψηφολέκτες να προβούν στην καταμέτρηση των ψήφων και την εξαγωγή του αποτελέσματος.
(ΚΑΤΑΜΕΤΡΗΣΗ)
(ΚΑΤΑ ΤΗ ΔΙΑΡΚΕΙΑ ΤΗΣ ΚΑΤΑΜΕΤΡΗΣΗΣ)
ΠΡΟΕΔΡΟΣ(Ευάγγελος - Βασίλειος Ι. Μεϊμαράκης): Κυρίες και κύριοι συνάδελφοι, θα ήθελα να ανακοινώσω στο Σώμα ότι έχουμε λάβει επιστολή από τον Πρόεδρο της Κοινοβουλευτικής Ομάδας του ΠΑΣΟΚ κ. Βενιζέλο με την οποία μας γνωστοποιεί ότι η Βουλευτής κ. Θεοδώρα Τζάκρη δεν μετέχει πλέον στην Κοινοβουλευτική Ομάδα του ΠΑΣΟΚ. 
(Η προαναφερθείσα επιστολή έχει ως εξής: 
(να μπει η επιστολή σελ.655)
(ΜΕΤΑ ΤΗΝ ΚΑΤΑΜΕΤΡΗΣΗ)
ΠΡΟΕΔΡΟΣ (Ευάγγελος - Βασίλειος Ι. Μεϊμαράκης): Κυρίες και κύριοι συνάδελφοι, έχω την τιμή να ανακοινώσω στο Σώμα το αποτέλεσμα της διεξαχθείσης ονομαστικής ψηφοφορίας. 
Ψήφισαν συνολικά 294 Βουλευτές. 
Υπέρ της πρότασης δυσπιστίας  δηλαδή «ΝΑΙ» ψήφισαν 124 Βουλευτές. 
Κατά της πρότασης δυσπιστίας δηλαδή «ΌΧΙ» ψήφισαν 153 Βουλευτές. 
Ψήφισαν «ΠΑΡΩΝ»  17 Βουλευτές σύμφωνα με το παρακάτω πρωτόκολλο ονομαστικής ψηφοφορίας:
( να μπει το πρωτόκολλο σελ.656α)
ΠΡΟΕΔΡΟΣ(Ευάγγελος - Βασίλειος Ι. Μεϊμαράκης): Συνεπώς, η πρόταση δυσπιστίας των Βουλευτών του ΣΥΡΙΖΑ κατά της Κυβέρνησης απορρίπτεται. 
(Όρθιοι οι Βουλευτές της Νέας Δημοκρατίας χειροκροτούν ζωηρά και παρατεταμένα)
Κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών της σημερινής συνεδρίασης. 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΟΣ (<ChairmanSpeech><Parlmember>Ευάγγελος-Βασίλειος Ι. Μεϊμαράκης</Parlmember>):  Το Σώμα παρέσχε τη ζητηθείσα εξουσιοδότηση. 
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 1.13΄ λύεται η συνεδρίαση για σήμερα Δευτέρα 11 Νοεμβρίου 2013 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:19/11/2013 1:39:00 μμΑπό:K.arapi
Εκτυπώθηκε:19/11/2013 10:07:00 πμ</body>
</html>