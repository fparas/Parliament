<html><head><meta name="cp:revision" content="3"><meta name="date" content="2013-06-28T09:15:00Z"><meta name="Company" content="OTS"><meta name="Keywords" content=""><meta name="meta:word-count" content="52898"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-06-26T06:19:00Z"><meta name="Word-Count" content="52898"><meta name="dcterms:created" content="2013-06-28T09:06:00Z"><meta name="dcterms:modified" content="2013-06-28T09:15:00Z"><meta name="Last-Modified" content="2013-06-28T09:15:00Z"><meta name="Last-Save-Date" content="2013-06-28T09:15:00Z"><meta name="meta:character-count" content="285653"><meta name="Template" content="Normal.dot"><meta name="meta:save-date" content="2013-06-28T09:15:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-06-28T09:15:00Z"><meta name="Edit-Time" content="1200000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-06-28T09:06:00Z"><meta name="Last-Printed" content="2013-06-26T06:19:00Z"><meta name="meta:last-author" content="k.arapi"><meta name="Comments" content=""><meta name="Creation-Date" content="2013-06-28T09:06:00Z"><meta name="xmpTPg:NPages" content="1"><meta name="resourceName" content="19-6-2013.doc"><meta name="Last-Author" content="k.arapi"><meta name="w:comments" content=""><meta name="Character Count" content="285653"><meta name="Page-Count" content="1"><meta name="Revision-Number" content="3"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ 19.6.2013                               σελ.4
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΑ΄
Τετάρτη  19 Ιουνίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Αναφορά στη συνεργασία της τρικομματικής Κυβέρνησης, σελ. 
3. Αναφορά στην πράξη νομοθετικού περιεχομένου για την ΕΡΤ και στην απόφαση του Συμβουλίου της Επικρατείας, σελ. 
4. Επί διαδικαστικού θέματος, σελ. 
5. Αναφορά σχετικά με τη λειτουργία του καναλιού της Βουλής, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Απαντήσεις Υπουργών σε ερωτήσεις Βουλευτών, σελ. 
2. Ανακοίνωση του δελτίου επικαίρων ερωτήσεων της Πέμπτης 20 Ιουνίου 2013, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: &quot;Συμπλήρωση των διατάξεων περί Εθνικού Κτηματολογίου και άλλες ρυθμίσεις&quot;, σελ. 
2. Κατάθεση Εκθέσεως Διαρκούς Επιτροπής:                                                                   Η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την  Έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: &quot;Κύρωση της Συμφωνίας μεταξύ της Ελληνικής Δημοκρατίας και της Ομοσπονδιακής Δημοκρατίας της Βραζιλίας περί εκδόσεως&quot;, σελ. 

ΠΡΟΕΔΡΕΥΟΝΤΕΣ 
ΔΡΑΓΑΣΑΚΗΣ Ι. , σελ.
ΚΑΛΑΝΤΖΗΣ Γ., σελ.                                                                                     ΚΟΛΛΙΑ – ΤΣΑΡΟΥΧΑ Μ., σελ.                                                                    ΤΡΑΓΑΚΗΣ Ι., σελ. 
ΟΜΙΛΗΤΕΣ

Α. Επί της αναφοράς στη συνεργασία της τρικομματικής Κυβέρνησης:
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΤΣΟΥΚΑΛΗΣ Ν. , σελ.
ΦΟΥΝΤΑ Ν. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Β. Επί της αναφοράς στην πράξη νομοθετικού περιεχομένου για την ΕΡΤ και στην απόφαση του Συμβουλίου της Επικρατείας:
ΒΟΡΙΔΗΣ Μ. , σελ.
ΛΑΜΠΡΟΥΛΗΣ Γ. , σελ.
ΜΑΡΙΑΣ Ε. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΤΣΟΥΚΑΛΗΣ Ν. , σελ.
ΦΟΥΝΤΑ Ν. , σελ.

Γ. Επί διαδικαστικού θέματος:
ΒΟΡΙΔΗΣ Μ. , σελ.
ΔΡΑΓΑΣΑΚΗΣ Ι. , σελ.
ΚΑΛΑΦΑΤΗΣ Σ. , σελ.
ΛΑΜΠΡΟΥΛΗΣ Γ. , σελ.
ΜΑΡΙΑΣ Ε. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΤΡΑΓΑΚΗΣ Ι. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

Δ. Επί της αναφοράς σχετικά με τη λειτουργία του καναλιού της Βουλής:
ΔΡΑΓΑΣΑΚΗΣ Ι. , σελ.
ΠΑΦΙΛΗΣ Α. , σελ.

Ε. Επί του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής:
ΑΛΕΞΟΠΟΥΛΟΣ Α. , σελ.
ΑΠΟΣΤΟΛΟΥ Ε. , σελ.
ΑΥΓΕΝΑΚΗΣ Ε. , σελ.
ΒΛΑΧΟΣ Γ. , σελ.
ΒΟΓΙΑΤΖΗΣ Π. , σελ.
ΒΟΡΙΔΗΣ Μ. , σελ.
ΔΡΑΓΑΣΑΚΗΣ Ι. , σελ.
ΔΡΙΒΕΛΕΓΚΑΣ Ι. , σελ.
ΖΑΡΟΥΛΙΑ Ε. , σελ.
ΘΕΟΠΕΦΤΑΤΟΥ Α. , σελ.
ΙΓΓΛΕΖΗ Α. , σελ.
ΚΑΛΑΦΑΤΗΣ Σ. , σελ.
ΚΑΦΑΝΤΑΡΗ Χ. , σελ.
ΚΕΛΛΑΣ Χ. , σελ.
ΛΑΜΠΡΟΥΛΗΣ Γ. , σελ.
ΛΙΒΙΕΡΑΤΟΣ Ε. , σελ.
ΜΑΚΡΗ Ρ. , σελ.
ΜΑΡΙΑΣ Ε. , σελ.
ΜΙΧΕΛΟΓΙΑΝΝΑΚΗΣ Ι. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΝΑΓΙΩΤΑΡΟΣ Η. , σελ.
ΠΑΠΑΔΗΜΟΥΛΗΣ Δ. , σελ.
ΠΑΦΙΛΗΣ Α. , σελ.
ΣΚΟΝΔΡΑ Α. , σελ.
ΣΚΡΕΚΑΣ Κ. , σελ.
ΤΑΜΗΛΟΣ Μ. , σελ.
ΤΡΑΓΑΚΗΣ Ι. , σελ.
ΤΣΟΥΚΑΛΗΣ Ν. , σελ.
ΦΟΥΝΤΑ Ν. , σελ.
ΧΑΪΚΑΛΗΣ Π. , σελ.
ΧΡΙΣΤΟΦΙΛΟΠΟΥΛΟΥ Π. , σελ.

 
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΣΑ΄
Τετάρτη 19 Ιουνίου 2013
Αθήνα, σήμερα στις 19 Ιουνίου 2013, ημέρα Τετάρτη και ώρα 10.13΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ .
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
  (</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 18 Ιουνίου 2013 εξουσιοδότηση του Σώματος επικυρώθηκαν με ευθύνη του Προεδρείου τα Πρακτικά της Σ΄ συνεδριάσεώς του, της Τρίτης 18 Ιουνίου 2013, σε ό,τι αφορά την ψήφιση στο σύνολο του σχεδίου νόμου «Κύρωση της Πράξης Νομοθετικού Περιεχομένου «Τροποποίηση του άρθρου 1 της από 30.10.2012 Πράξης Νομοθετικού Περιεχομένου, η οποία κυρώθηκε με το άρθρο πρώτο του ν.4118/2013 «Κύρωση της Πράξης Νομοθετικού Περιεχομένου «Ρυθμίσεις για την αντιμετώπιση των εξαιρετικά επειγουσών και απρόβλεπτων αναγκών του κοινωφελούς, μη κερδοσκοπικού ιδρύματος με την επωνυμία «ΚΟΙΝΩΦΕΛΕΣ ΙΔΡΥΜΑ ΕΡΡΙΚΟΣ ΝΤΥΝΑΝ»»» και άλλες διατάξεις (Α΄ 32)»).
Έχω την τιμή να ανακοινώσω στο Σώμα το δελτίο επικαίρων ερωτήσεων της Πέμπτης 20 Ιουνίου 2013.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 1587/17-6-2013 επίκαιρη ερώτηση του Βουλευτή Πιερίας της Νέας Δημοκρατίας κ. Γεωργίου Κωνσταντόπουλου προς τον Υπουργό Υγείας , σχετικά με την ενσωμάτωση στο πρόγραμμα εμβολιασμών μιας προληπτικής αγωγής για πρόωρα νεογνά.           
 2. Η με αριθμό 1576/17-6-2013 επίκαιρη ερώτηση του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Αναστασίου Κουράκη προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τις απολύσεις εκπαιδευτικών. 
 3. Η με αριθμό 1574/17-6-2013 επίκαιρη ερώτηση του Βουλευτή Ροδόπης του Πανελλήνιου Σοσιαλιστικού Κινήματος κ. Αχμέτ Χατζή Οσμάν προς τον Υπουργό Αγροτικής Ανάπτυξης και Τροφίμων, σχετικά με το σύστημα ολοκληρωμένης διαχείρισης στην παραγωγή καπνού. 
 4. Η με αριθμό 1578/17-6-2013 επίκαιρη ερώτηση του Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τη διακοπή των έργων επί του κάθετου άξονα της Εγνατίας Οδού στο τμήμα Μάνδρα – Ψαθάδες – Διδυμότειχο. 
 5. Η με αριθμό 1585/17-6-2013 επίκαιρη ερώτηση του Βουλευτή Β΄ Αθηνών του Λαϊκού Συνδέσμου - Χρυσή Αυγή κ. Ηλία Παναγιώταρου προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με τα οργανικά και λειτουργικά προβλήματα στα αστικά λεωφορεία. 
 6. Η με αριθμό 1581/17-6-2013 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το ελάχιστο εγγυημένο εισόδημα στην Περιφέρεια Δυτικής Ελλάδας. 
7. Η με αριθμό 1583/17-6-2013 επίκαιρη ερώτηση της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Υγείας, σχετικά με λήψη μέτρων για τη δωρεάν πραγματοποίηση των αναγκαίων εξετάσεων όλων των μαθητών για την εγγραφή τους στην πρωτοβάθμια και δευτεροβάθμια εκπαίδευση.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
 1. Η με αριθμό 1588/17-6-2013 επίκαιρη ερώτηση της Βουλευτού Φθιώτιδας της Νέας Δημοκρατίας κ. Ελένης Μακρή - Θεοδώρου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τη χορήγηση αδειών για υφιστάμενα δικαιώματα χρήσης νερού.
2. Η με αριθμό 1577/17-6-2013 επίκαιρη ερώτηση της Βουλευτού Β΄ Θεσσαλονίκης του Συνασπισμού Ριζοσπαστικής Αριστεράς - Ενωτικό Κοινωνικό Μέτωπο κ. Ευαγγελίας Αμμανατίδου - Πασχαλίδου προς τον Υπουργό Αγροτικής Ανάπτυξης και Τροφίμων, σχετικά με την ανάγκη άμεσων εκτιμήσεων από τον ΕΛΓΑ στις αγροτικές καλλιέργειες που επλήγησαν από ισχυρές χαλαζοπτώσεις στη Μακεδονία. 
3. Η με αριθμό 1575/17-6-2013 επίκαιρη ερώτηση του Βουλευτή Έβρου του Πανελλήνιου Σοσιαλιστικού Κινήματος κ. Γεωργίου Ντόλιου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την αξιοποίηση του ζεόλιθου στο Νομό Έβρου. 
4. Η με αριθμό 1579/10-6-2013 επίκαιρη ερώτηση του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με την πρόθεση του μουσείου της Ομοσπονδιακής Δημοκρατίας της Γερμανίας να επιστρέψει οκτώ χιλιάδες κομμάτια από αγγεία της νεολιθικής εποχής. 
5. Η με αριθμό 1586/17-6-2013 επίκαιρη ερώτηση του Βουλευτή Νομού Αττικής του Λαϊκού Συνδέσμου - Χρυσή Αυγή κ. Ηλία Κασιδιάρη προς τον Υπουργό Δημόσιας Τάξης και Προστασίας του Πολίτη, σχετικά με την καταστολή της ένοπλης δράσης Αλβανών κακοποιών στην κεντρική Ελλάδα. 
 6. Η με αριθμό 1582/17-6-2013 επίκαιρη ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Οικονομικών, σχετικά με την αμυντική βιομηχανία της χώρας μας. 
 7. Η με αριθμό 1584/17-6-2013 επίκαιρη ερώτηση του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραϊτη προς τους Υπουργούς Εργασίας, Κοινωνικής Ασφάλισης και Πρόνοιας και Ανάπτυξης, Ανταγωνιστικότητας, Υποδομών, Μεταφορών και Δικτύων, σχετικά με την καταβολή των δεδουλευμένων των εργαζομένων στο εργοτάξιο Αμβρακίας – Ακτίου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμεθα στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις».
Στη Διάσκεψη των Προέδρων αποφασίστηκε η συζήτηση του νομοσχεδίου να γίνει σε δύο συνεδριάσεις. 
Στη σημερινή συνεδρίαση θα συζητηθεί το νομοσχέδιο επί της αρχής και στην αυριανή συνεδρίαση θα συζητηθούν τα άρθρα και οι τροπολογίες σε μία ενότητα.
Προτού δώσω το λόγο στον εισηγητή της Πλειοψηφίας, τον κ. Κωνσταντίνο Σκρέκα, θέλω να σας ενημερώσω, κυρίες και κύριοι συνάδελφοι, ότι από το Γραμματέα της Κοινοβουλευτικής Ομάδας των Ανεξάρτητων Ελλήνων, τον κ. Παναγιώτη Μελά, έχουμε μία επιστολή που λέει τα εξής: «Κύριε Πρόεδρε, σας γνωρίζουμε ότι στη συζήτηση της 19ης και 20ής Ιουνίου 2013 επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής, ως ειδική αγορήτρια ορίζεται η κ. Ραχήλ Μακρή και ως Κοινοβουλευτικός Εκπρόσωπος ο κ. Νότης Μαριάς».
Εκ μέρους της Χρυσής Αυγής, ο Κοινοβουλευτικός Εκπρόσωπος κ. Χρήστος Παππάς αναφέρει σε επιστολή τα εξής: «Κύριε Πρόεδρε, σας ενημερώνω πως στη συνεδρίαση της Ολομελείας της 19ης Ιουνίου με θέμα ημερήσιας διάταξης «Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής», ορίζουμε ειδική αγορήτρια τη Βουλευτή Β’ Αθηνών κ. Ελένη Ζαρούλια και Κοινοβουλευτικό Εκπρόσωπο το Βουλευτή Β’ Αθηνών κ. Ηλία Παναγιώταρο».
Τέλος, ο Πρόεδρος της Δημοκρατικής Αριστεράς κ. Φώτης Κουβέλης σε επιστολή του αναφέρει τα εξής: «Κύριε Πρόεδρε, κατά τη συζήτηση του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής «Συμπλήρωση των διατάξεων περί Εθνικού Κτηματολογίου και άλλες ρυθμίσεις», ορίζουμε ειδική αγορήτρια τη Βουλευτή Αιτωλοακαρνανίας κ. Νίκη Φούντα».
Κύριε Σκρέκα, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΣΚΡΕΚΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, η εμπειρία σχεδόν δύο αιώνων από τη σύσταση του νέου ελληνικού κράτους απέδειξε ότι η επίτευξη των φιλόδοξων στόχων για μείωση ελλείμματος, δημιουργία ανάπτυξης, οργάνωση μιας κοινωνικής ασπίδας για τις αδύναμες ομάδες πληθυσμού και πάνω απ’ όλα, η εξασφάλιση ενός υψηλού βιοτικού επιπέδου για τον Έλληνα, θα επισυμβεί μόνο στηριζόμενη σε ένα αξιόπιστο και λειτουργικό κράτος. Μία αδύναμη Δημόσια Διοίκηση, με ελλείμματα και παθογένειες δεκαετιών, καταδικάζει την εθνική προσπάθεια ανόρθωσης της Ελλάδος.
Τον Ιούνιο του 2012, η Νέα Δημοκρατία έλαβε από τον ελληνικό λαό την εντολή να ηγηθεί της προσπάθειας διακυβέρνησης μέσα σε ένα δυσμενές περιβάλλον μιας χώρας πλήρως αποκλεισμένης από τις διεθνείς αγορές, με καταρρακωμένη αξιοπιστία στο εξωτερικό και με μία κοινωνία στα όρια της αντοχής της στο εσωτερικό.
Οι περιστάσεις δεν μπορούν να είναι πιο δύσκολες, καθώς η Κυβέρνηση καλείται να φέρει εις πέρας μία αποστολή που μοιάζει σχεδόν ακατόρθωτη. Καλείται να ενισχύσει το διεθνές κύρος της Ελλάδας, να αναδιοργανώσει τον κρατικό μηχανισμό, να προχωρήσει άμεσα σε βαθιές μεταρρυθμίσεις και τελικά, να βάλει και πάλι τη χώρα στην τροχιά της ανάπτυξης, έτσι ώστε να διασφαλιστεί η ευημερία μέσα σε ένα περιβάλλον κοινωνικής και οικονομικής ασφάλειας. Πάνω απ’ όλα, καλείται να εμπνεύσει τους Έλληνες, προτείνοντας θαρραλέες και καινοτόμες πολιτικές, καθιστώντας παράλληλα με ειλικρίνεια σαφές ότι μαγικές λύσεις δεν υπάρχουν. Έχει περάσει ανεπιστρεπτί η εποχή των λαϊκίστικων λόγων, των ανέξοδων υποσχέσεων και έχει έρθει η ώρα των μεγάλων αποφάσεων και των τολμηρών πράξεων.
Το παρόν νομοσχέδιο, λοιπόν, έρχεται σε μία κρίσιμη περίοδο για τη χώρα μας, καθώς πέρα από την αναδιοργάνωση του δημόσιου τομέα, γίνεται τεράστια προσπάθεια για την ανάκαμψη και ανάπτυξη της οικονομίας του τόπου και για τη δημιουργία χιλιάδων νέων θέσεων εργασίας που έχουμε ανάγκη. Το Κτηματολόγιο, πράγματι, αποτελεί βασικό αναπτυξιακό εργαλείο και είναι ένα θεμελιώδες έργο για την Ελλάδα, το οποίο δημιουργεί πολύ σημαντικά οφέλη για τον πολίτη και για την εθνική οικονομία, ενώ ταυτόχρονα συμβάλλει σημαντικά στην προστασία του περιβάλλοντος.
Έτσι, λοιπόν, η ολοκλήρωση και η αποτελεσματική λειτουργία του Κτηματολογίου, είναι σημαντική προϋπόθεση για την προσέλκυση επενδύσεων, τη βελτίωση της ανταγωνιστικής θέσης της χώρας σε διεθνές περιβάλλον, καθώς προχωρά στην οριστική, χωρίς αμφισβητήσεις καταγραφή και κατοχύρωση της περιουσίας των πολιτών, περιορίζει τη γραφειοκρατία και γίνονται απλούστερες και ταχύτερες οι διαδικασίες μεταβίβασης της ακίνητης περιουσίας. Επίσης, ενισχύει τη διαφάνεια και την ασφάλεια στις μεταβιβάσεις ακινήτων, αναβαθμίζει την αγορά ακινήτων και αυξάνει την αξία της ακίνητης ιδιοκτησίας, με συνέπεια να προσελκύονται σημαντικότατες επενδύσεις, οριοθετεί αμετάκλητα και διασφαλίζει πλήρως τη δημόσια αλλά και τη δημοτική περιουσία, προστατεύει αποτελεσματικότερα το περιβάλλον, αφού η αμετάκλητη οριοθέτηση των δασών και του αιγιαλού θα αποτελέσει το σοβαρότερο εμπόδιο ενάντια στις καταπατήσεις και στην αυθαιρεσία. Τέλος, αποτελεί απαραίτητο εργαλείο για την ορθολογική οργάνωση και ανάπτυξη της χώρας. 
Όμως, αυτό το τόσο σημαντικό έργο για τους πολίτες καθώς επίσης για την πρόοδο και την ανάπτυξη του τόπου, είναι ένα τρανταχτό παράδειγμα της ανεπάρκειας του τρόπου με τον οποίο έχει συγκροτηθεί από το 1981 το δημόσιο σύστημα της χώρας. 
Να θυμίσω ότι κάποια στιγμή στις αρχές της δεκαετίας του 1990, με κυβέρνηση του τότε ΠΑΣΟΚ και επί υπουργίας του κ. Λαλιώτη η Ελλάδα πήρε σχεδόν 100 εκατομμύρια ευρώ από την Ευρωπαϊκή Ένωση για τη δημιουργία Κτηματολογίου αλλά δυστυχώς η Ευρωπαϊκή Ένωση ζήτησε τα περισσότερα από αυτά να επιστραφούν, όταν είδε ότι δεν είχαμε κάνει τίποτα. 
Από τότε έχουν γίνει πολλές προσπάθειες επιτάχυνσης των διαδικασιών για την επίτευξη του έργου αλλά ακόμα και σήμερα, δυστυχώς, ένα μικρό κομμάτι έχει χαρτογραφηθεί. 
Με το παρόν νομοσχέδιο επιδιώκεται η κατάργηση του νομικού προσώπου δημοσίου δικαίου: «Οργανισμός Κτηματολογίου και Χαρτογραφήσεων Ελλάδος-ΟΚΧΕ», με μεταφορά των αρμοδιοτήτων του στην ανώνυμη εταιρεία με την επωνυμία «ΚΤΗΜΑΤΟΛΟΓΙΟ ΑΝΩΝΥΜΗ ΕΤΑΙΡΕΙΑ», η οποία μετονομάζεται σε «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ ΑΝΩΝΥΜΗ ΕΤΑΙΡΕΙΑ – ΕΚΧΑ Α.Ε», που είναι νομικό πρόσωπο ιδιωτικού δικαίου με μοναδικό μέτοχο το ελληνικό δημόσιο. 
Έτσι επιτυγχάνεται η συγκέντρωση του συνόλου των αρμοδιοτήτων σε ενιαίο πλέον οργανισμό για την κτηματογράφηση, χαρτογράφηση και διαχείριση των γεωχωρικών πληροφοριών παντός θεματικού τύπου και κλίμακος, με στόχο να θεραπευτούν τα προβλήματα που έχουν δημιουργηθεί τα τελευταία τριάντα χρόνια στους μείζονες τομείς αναπτυξιακής υποδομής της χώρας και να προκύψει μια νέα, συνολική δυναμική στα αντικείμενα αυτά της αποτύπωσης, απεικόνισης και νομικής αναφοράς του γεωχώρου.  
Σημαντικότατος και βασικός στόχος είναι, το 2020 να διαθέτει η Ελλάδα ένα πλήρες σχετικό σύστημα κατά τα πρότυπα των άλλων ευρωπαϊκών χωρών, εκπληρώνοντας μια διαχρονική και ιστορική εκκρεμότητα, τηρώντας παράλληλα τις μνημονιακές δεσμεύσεις περί σύνταξης Κτηματολογίου, όπως αυτές ισχύουν από το έτος 2011. 
Επίσης, τροποποιούνται οι διατάξεις των νόμων 2308/1995 και 2664/1998 που αφορούν τη σύνταξη και λειτουργία του Εθνικού Κτηματολογίου. Προκειμένου, λοιπόν, να επιταχυνθεί η σύνταξη του Κτηματολογίου και να ομογενοποιηθεί το πλαίσιο και η στρατηγική για τη λειτουργία του θεσμού, προωθείται με σχετική ρύθμιση με τη μεταφορά αρμοδιοτήτων στην ανώνυμη εταιρεία «ΚΤΗΜΑΤΟΛΟΓΙΟ Α.Ε», η οποία εφεξής μετονομάζεται σε ΕΚΧΑ και η οποία συγκεντρώνει το σύνολο των αρμοδιοτήτων σε έναν πλέον οργανισμό για την κτηματογράφηση, χαρτογράφηση και διαχείριση των γεωχωρικών πληροφοριών παντός θεματικού τύπου και κλίμακος, με στόχο να θεραπευτούν τα προβλήματα που έχουν δημιουργηθεί τα τελευταία χρόνια. 
Στόχος του νομοσχεδίου είναι η προώθηση και επιτάχυνση των διαδικασιών για την ανάθεση και ολοκλήρωση των μελετών κτηματογράφησης. Επίσης, με την τροποποίηση των διατάξεων του ν. 2664/1998 βελτιώνονται και απλοποιούνται οι διαδικασίες συναλλαγών με τα κτηματολογικά γραφεία. Παράλληλα, ανατίθεται στην εταιρεία «ΚΤΗΜΑΤΟΛΟΓΙΟ Α.Ε» η οργάνωση, αναδιάρθρωση, υλικοτεχνική υποστήριξη της λειτουργίας των κτηματολογικών γραφείων που θα συσταθούν κατά το νόμο και επίσης αξιοποιούνται οι σύγχρονες τεχνολογίες καθώς εισάγονται διαδικασίες εξ αποστάσεως ηλεκτρονικής υποβολής αιτημάτων εγγραφής πράξεων και έκδοσης πιστοποιητικών από τα κτηματολογικά γραφεία.
Με την τροποποίηση των διατάξεων του ν. 2308/1995 για τη σύνταξη του Εθνικού Κτηματολογίου αντιμετωπίζονται οι ανάγκες βελτίωσης διαδικαστικών λειτουργιών, όπως η ατελώς υποβολή αίτησης διόρθωσης προδήλου σφάλματος, ο καθορισμός του τρόπου είσπραξης του προστίμου λόγω μη υποβολής δήλωσης χωρίς την άμεση εφαρμογή των διατάξεων του ΚΕΔΕ, καθώς και η τροποποίηση της σύνθεσης των επιτροπών ενστάσεων.
Καθιερώνεται, επίσης, η υποχρέωση του δημοσίου για υποβολή δηλώσεων εγγραπτέων δικαιωμάτων κατά το στάδιο της κτηματογράφησης, ενώ προκειμένου να επιταχυνθεί η περαίωση της κτηματογράφησης σε κτηματολογικές ενότητες, επί των οποίων δεν έχουν υποβληθεί αιτήσεις διόρθωσης ή ενστάσεις, προτείνεται η δυνατότητα μερικής περαίωσης της διαδικασίας κτηματογράφησης σ’ αυτές τις κτηματολογικές ενότητες.
Τέλος, προβλέπεται η δυνατότητα απόσπασης προσωπικού από άλλες υπηρεσίες του δημοσίου ή του ευρύτερου δημόσιου τομέα και άλλων κρατικών νομικών προσώπων ιδιωτικού δικαίου προς την «ΚΤΗΜΑΤΟΛΟΓΙΟ Α.Ε.». Η κατάργηση του ΟΚΧΕ, δηλαδή του «Οργανισμού Κτηματολογίου και Χαρτογραφήσεων Ελλάδας» και η δημιουργία της ΕΚΧΑ, δηλαδή του «Εθνικού ΚΤΗΜΑΤΟΛΟΓΙΟΥ ΚΑΙ ΧΑΡΤΟΓΡΑΦΗΣΗΣ Α.Ε.» θα συμβάλει στη δημιουργία ευνοϊκού κλίματος για επενδύσεις από εγχώριους και ξένους επενδυτές, καθώς θα παρέχονται πλήρη, επικαιροποιημένα και συσχετισμένα μεταξύ τους έγκυρα στοιχεία στους εν δυνάμει επενδυτές, με επιβαλλόμενους περιορισμούς, όπως για παράδειγμα κηρυγμένοι αρχαιολογικοί χώροι, δασικές εκτάσεις, αιγιαλός, προστατευόμενες περιοχές, περιοχές «Νatura», κ.λπ..
Επίσης, θα εξασφαλίσει από ενιαίο σχετικό φορέα –την «ΕΚΧΑ Α.Ε.»- την παροχή στη Δημόσια Διοίκηση, στους φορείς του δημόσιου τομέα, στην αυτοδιοίκηση και στους πολίτες αξιόπιστων, συνεχώς ενημερωμένων και συμβατών μεταξύ τους γεωχωρικών και κτηματολογικών δεδομένων σε ψηφιακή μορφή. 
Τρίτον, θα καθιερώσει προς όφελος των πολιτών ασφαλές περιβάλλον διαχείρισης της περιουσίας τους που σχετίζεται με τη γη, χωρίς τις αβεβαιότητες και τις μακροχρόνιες διενέξεις του παρελθόντος προς το σκοπό της οριστικής απαλλαγής τους από το υψηλό κόστος επίλυσης των σχετικών διαφορών που προέκυπταν. 
Θα επιτύχει, επίσης, την ενοποίηση και το συντονισμό σε εθνικό επίπεδο τόσο της ποιότητας όσο και της πρότυπης μορφής των γεωχωρικών δεδομένων, σύμφωνα με την οδηγία INSPIRE, αλλά και την εξάλειψη του κατακερματισμού και της σπατάλης παραγωγής και ελέγχου ποιότητας από όλους τους φορείς οι οποίοι παράγουν σήμερα γεωχωρικά δεδομένα σε συνδυασμό με το Κτηματολόγιο, όπως για παράδειγμα οι πολεοδομίες, οι τεχνικές υπηρεσίες, κ.λπ..
Τέλος, θα εξασφαλίσει την ενιαία διαχείριση συγχρηματοδοτούμενων ευρωπαϊκών προγραμμάτων σχετικών με το Κτηματολόγιο, τα γεωχωρικά δεδομένα και τις χαρτογραφήσεις.
Κυρίες και κύριοι συνάδελφοι, θεωρούμε, λοιπόν, ότι το παρόν νομοσχέδιο θα δώσει επιτέλους λύση σε ένα χρόνιο πρόβλημα της Ελληνικής Δημοκρατίας που ξεκινά από το 1836, όταν ο Όθωνας προσπάθησε να ξεκινήσει τη χαρτογράφηση και κτηματολόγηση του ελληνικού χώρου. Από τότε, ύστερα από τέσσερις χιλιάδες νόμους, διατάγματα και αποφάσεις, ακόμα δεν έχουμε ολοκληρωμένο κτηματολόγιο.
Θεωρούμε, λοιπόν, ότι αυτό το νομοσχέδιο που φέρνει σήμερα προς ψήφιση το Υπουργείο Περιβάλλοντος, Ενέργειας και Κλιματικής Αλλαγής, είναι προς αυτήν την κατεύθυνση, θα δώσει λύσεις και γι’ αυτόν το λόγο το στηρίζουμε.
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε συνάδελφε.
Παρακαλώ την κ. Θεοπεφτάτου, εισηγήτρια του ΣΥΡΙΖΑ, να λάβει το λόγο.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΑΦΡΟΔΙΤΗ ΘΕΟΠΕΦΤΑΤΟΥ</Parlmember>: Κυρίες και κύριοι συνάδελφοι, νομίζουμε ότι δεν υπάρχει καμμία αμφιβολία για την αναγκαιότητα του Κτηματολογίου ως βασικού αναπτυξιακού εργαλείου και ως προαπαιτούμενου για οποιονδήποτε σχεδιασμό, προκειμένου να διασφαλιστεί αφ’ ενός η δυναμική ανάπτυξη και αφ’ ετέρου η ποιότητα ζωής των πολιτών της χώρας.
Είναι πολλά τα θέματα που προκάλεσαν τριβές και εμπόδισαν την εξέλιξη της ολοκλήρωσης του έργου και τη βελτίωσή του, όπου αυτό ήταν αναγκαίο. Τα σημαντικότερα, κατά την άποψή μας, είναι τα παρακάτω: 
Πρώτον, οι διοικητικές εμπλοκές μεταξύ των αρμόδιων φορέων ΟΚΧΕ και «ΚΤΗΜΑΤΟΛΟΓΙΟ Α.Ε.», αλλά και των συναρμόδιων Υπουργείων ΠΕΚΑ, Δικαιοσύνης και Αγροτικής Ανάπτυξης. 
Δεύτερον, οι χρονοβόρες και πολυδάπανες διαδικασίες διόρθωσης των αρχικών κτηματολογικών εγγραφών και κυρίως η εμπλοκή σε αυτές των δικαστικών αρχών.
Τρίτον, οι διαδικασίες κτηματογράφησης και οι μεγάλες καθυστερήσεις τόσο για την ανάθεση όσο και για την ολοκλήρωση των μελετών. Εδώ πρέπει να τονίσουμε ότι λόγω της οικονομικής κρίσης και της έλλειψης αναπτυξιακών δράσεων, ο ανταγωνισμός των υποψηφίων αναδόχων έχει οδηγηθεί σε μακροχρόνιες και ενίοτε ατελέσφορες δικαστικές εμπλοκές.
Τέταρτη αιτία, είναι το περίπλοκο νομικό πλαίσιο όπως έχει διαμορφωθεί από τους δύο βασικούς νόμους, τον 2308/1995 που αφορά τη σύνταξη και τον 2664/1998 που αφορά τη λειτουργία του Κτηματολογίου και οι αλλεπάλληλες τροποποιήσεις τους, που έχουν προκαλέσει σειρά ζητημάτων ερμηνείας και γραφειοκρατικές καθυστερήσεις κατά την εφαρμογή τους.
Κατ’ αρχάς, το Εθνικό Κτηματολόγιο είναι και πρέπει να παραμείνει δημόσια περιουσία και ως εκ τούτου επιβάλλεται να διενεργηθεί από δημόσιο φορέα υπέρ του συμφέροντος του συνόλου της κοινωνίας. Και αυτό γιατί έχει κοινωνικό χαρακτήρα, καθώς επιδρά στη διασφάλιση των δικαιωμάτων, στην προστασία του περιβάλλοντος, στον έλεγχο και στη διαφάνεια στις χρήσεις γης, στην ανάπτυξη υποβαθμισμένων περιοχών και στην ανάπτυξη της αγοράς ακινήτων σε αυτές, με παράλληλη χαρτογράφηση απομονωμένων περιοχών, στη διευκόλυνση των επενδύσεων, στην οργάνωση της αγοράς ενοικίων αγροτικής γης και αστικών ακινήτων κ.λπ..
Οι δύο φορείς του δημοσίου ασχολούνται με την πολιτική κτηματογράφηση της χώρας με διαφορετικά, όμως, αντικείμενα. Η «ΚΤΗΜΑΤΟΛΟΓΙΟ Α.Ε.» ως φορέας υλοποίησης και λειτουργίας του Κτηματολογίου, ο δε ΟΚΧΕ ως δημόσια αρχή εκπόνησης, εποπτείας και υλοποίησης κάθε πολιτικής σχετικά με τη γεωχωρική πληροφορία, συμπεριλαμβανομένου και του έργου του Κτηματολογίου. 
Τι έχουμε, λοιπόν, με το παρόν σχέδιο νόμου; Ενώ ο Οργανισμός Κτηματολογίου και Χαρτογραφήσεων, δηλαδή ο ΟΚΧΕ, θα έπρεπε να αναδειχθεί ως το ανώτατο όργανο της πολιτείας μέσω του οποίου θα χαράσσεται η πολιτική για τη βελτίωση και προσαρμογή του θεσμού, με σκοπό την οικονομική ανάπτυξη, την προστασία του περιβάλλοντος και του δημόσιου συμφέροντος, ενώ θα έπρεπε να του παρασχεθούν από την πολιτεία οι απαραίτητες θεσμικές διευκολύνσεις για την ενίσχυσή του σε οργάνωση και σε προσωπικό και ενώ θα έπρεπε η «ΚΤΗΜΑΤΟΛΟΓΙΟ Α.Ε.» να υπάγεται στον ΟΚΧΕ, αντί, λοιπόν, να γίνουν όλα αυτά, έχουμε το αντίστροφο. Χωρίς επαρκή αιτιολόγηση και τεκμηρίωση καταργείται ο ΟΚΧΕ και απορροφάται από την Α.Ε.. 
Επί είκοσι έξι χρόνια ποιος είχε τον έλεγχο και τη διαχείριση και τελικά την πολιτική ευθύνη της λειτουργίας του; Γιατί το 1996 δημιουργήθηκε η «ΚΤΗΜΑΤΟΛΟΓΙΟ Α.Ε.» χωρίς να καταργηθεί ο ΟΚΧΕ; Εντέλει ποιος θα έχει τον έλεγχο και τη διαχείριση της νέας «υπερ-Α.Ε.», της «ΕΚΧΑ ΑΕ»; 
Σε καμμία χώρα το κράτος δεν έχει απολέσει τον έλεγχο για την κατάρτιση και τη διαχείριση του Κτηματολογίου. Παραμένει δημόσια αποστολή. Έτσι το έργο του Εθνικού Κτηματολογίου στο σύνολό του, από την ανάθεση των μελετών κτηματογράφησης μέχρι και τη λειτουργία των κτηματολογικών γραφείων, περιέρχεται σε ένα νομικό πρόσωπο με μορφή Α.Ε., για την οποία μάλιστα η προηγούμενη κυβέρνηση αναζητούσε εναγωνίως θεσμικό επενδυτή. Το γεγονός ότι ο σημερινός Υπουργός ΠΕΚΑ, όπως μας δήλωσε στην επιτροπή, απέτρεψε αυτήν την εξέλιξη, δεν τον απαλλάσσει από την πολιτική ευθύνη του εγχειρήματος. 
Το ρόλο της σφραγίδας εγγύησης δημοσίου με το προτεινόμενο νομοσχέδιο αναλαμβάνει αντί του ΟΚΧΕ, μόνος ο Υπουργός ΠΕΚΑ μέσω εγκυκλίων και υπουργικών αποφάσεων. Η απουσία μιας αμιγώς δημόσιας υπηρεσίας που επιβλέπει τη διαδικασία μειώνει το θέμα των εγγυήσεων του δημόσιου συμφέροντος στο ζήτημα του Κτηματολογίου.
Τέλος, όλη η γεωχωρική πληροφορία σε εθνικό επίπεδο περιέρχεται ως προς τη συλλογή, διάθεση και πιθανώς εκμετάλλευση σε μία Α.Ε. με ό,τι σημαίνει αυτό. 
Θέση μας διατυπωμένη κατ’ επανάληψη μέχρι σήμερα συνιστά η συγχώνευση των αρμοδιοτήτων σε ένα νομικό πρόσωπο και αυτό δεν τηρείται με τη ρύθμιση αυτή. Οι δύο φορείς του δημοσίου ασχολούνται με την πολιτική κτηματογράφησης της χώρας με διαφορετικά, όμως, αντικείμενα.
Με το άρθρο 2 του νομοσχεδίου, γίνεται μία απόπειρα για την επιτάχυνση των διαδικασιών και την απομείωση της γραφειοκρατίας και της ταλαιπωρίας των πολιτών. Αυτό κατά την άποψή μας δεν επιτυγχάνεται. Συγκροτούνται τα κτηματολογικά γραφεία της χώρας, μόνο που ο τρόπος της στελέχωσης, της οργάνωσης και της λειτουργίας τους εμπεριέχει στοιχεία αδιαφάνειας, ιδίως στις ρυθμίσεις που αφορούν στη στελέχωση των κτηματολογικών γραφείων με το κατάλληλο προσωπικό. Ακόμα και για την κάλυψη των θέσεων των προϊσταμένων των γραφείων τούτων, οι οποίοι ρητά καθορίζεται ότι θα έχουν την ιδιότητα του δημόσιου λειτουργού, προβλέπεται τρόπος διορισμού τους, που κατά τη γνώμη μας είναι παντελώς αδιαφανής. Αντίστοιχα, δεν αναφέρεται τίποτα για το προσωπικό τους, την εξασφάλιση εργασιακών δικαιωμάτων των ήδη υπηρετούντων, τη μετάβαση του προσωπικού των έμμισθων υποθηκοφυλακείων από δικαστικούς υπαλλήλους σε υπαλλήλους ΥΠΕΚΑ. 
Στο ίδιο άρθρο, ορίζεται, ότι τυχόν ανακρίβειες στις αρχικές κτηματολογικές εγγραφές απαιτούν για τη διόρθωσή τους την άσκηση εκ μέρους του έχοντος το σχετικό έννομο συμφέρον αναγνωριστικής ή διεκδικητικής αγωγής ενώπιον του αρμόδιου καθ’ ύλην και κατά τόπο μονομελούς ή πολυμελούς πρωτοδικείου. Μάλιστα ορίζονται και αποκλειστικές προθεσμίες για την άσκηση των ως άνω αγωγών διάρκειας οκτώ ή δέκα ετών και δώδεκα ή δεκατεσσάρων ετών. 
Κατά τη γνώμη μας, πρόκειται για μία διάταξη που θα ταλαιπωρεί επί πολλά χρόνια τόσο ψυχικά όσο και οικονομικά τους ενδιαφερόμενους πολίτες στα ελληνικά δικαστήρια, ο υπερβολικός φόρτος εργασίας των οποίων και η συνακόλουθη καθυστέρηση στην έκδοση των αποφάσεών τους, είναι προβλήματα γνωστά και αναγνωρισμένα από όλους. Από την άλλη, με αυτόν τον τρόπο θα διαιωνίζονται χωρίς ιδιαίτερο λόγο οι εκκρεμότητες που αφορούν σε ακίνητα με εξαιρετικά δυσμενείς συνέπειες και για τους ενδιαφερόμενους πολίτες αλλά και για την εθνική οικονομία. 
Θα έπρεπε να αναζητηθεί ένας άλλο λιγότερο χρονοβόρος και γραφειοκρατικός τρόπος επίλυσης των διαφορών αυτών, αν μάλιστα ληφθεί υπ’ όψιν και το γεγονός της δεινής οικονομικής κρίσης που διέρχεται η χώρα, η οποία επιτάσσει την ταχεία εκκαθάριση κάθε διαφοράς που αφορά σε ακίνητη περιουσία.
Η καθιέρωση του θεσμού του κτηματολογικού δικαστή, που εν πρώτοις ακούγεται θετική, εκτιμούμε ότι θα αποβεί και αυτή ατελέσφορη, όπως συνέβη και με τόσους άλλους θεσμούς στο χώρο της δικαιοσύνης, αν ληφθεί σοβαρά υπ’ όψιν το αδιαμφισβήτητο γεγονός του μικρού και ανεπαρκούς αριθμού των δικαστών σε σχέση με τις ολοένα αυξανόμενες ανάγκες που καλείται να καλύψει η ελληνική δικαιοσύνη αλλά και αν ληφθεί υπ’ όψιν ακόμα σοβαρότερα το γεγονός ότι οι υποθέσεις που σχετίζονται με την κτηματογράφηση της χώρας ήταν κατά το παρελθόν πάρα πολλές και στο μέλλον θα είναι ακόμα περισσότερες, όταν η διαδικασία της κτηματογράφησης θα ξεκινήσει μετά από μακροχρόνια διακοπή και πάγωμα. 
Ακόμα παρατηρούμε ότι δεν ξεκαθαρίζονται οι αρμοδιότητες του κτηματολογικού δικαστή, γιατί διατηρούνται τα μονομελή και πολυμελή πρωτοδικεία, δηλαδή προκύπτουν παράλληλες αρμοδιότητες.
Δεδομένου των τόσο μεγάλων καθυστερήσεων στην ολοκλήρωση του Κτηματολογίου και της παράλληλης μνημονιακής δέσμευσης για ολοκλήρωση έως το 2020 εισάγονται παρεκκλίσεις στο σύστημα ανάθεσης μελετών, ώστε να επιτευχθεί ο στόχος γρήγορα και φθηνά αλλά όχι ο στόχος της ποιότητας, επάρκειας και αξιοπιστίας των δεδομένων. Εάν δεν διασφαλιστεί η απαραίτητη ποιότητα των αποτελεσμάτων με βάση την ιεράρχηση των σημερινών και των προβλεπόμενων μελλοντικών αναγκών, δεν θα υπάρχει Κτηματολόγιο, απλά θα λέμε ότι υπάρχει.
Είναι γεγονός ότι οι μελέτες του Κτηματολογίου έχουν ιδιαιτερότητες. Πώς τις αντιμετωπίζει, όμως, το προτεινόμενο νομοσχέδιο; Εκεί που έμπαιναν υπερβολικές απαιτήσεις για τους διαγωνιζόμενους και είχαμε όντως καθυστερήσεις, τώρα κινούμαστε στην ακριβώς αντίθετη κατεύθυνση αφαιρώντας όλες τις διασφαλίσεις που το θεσμικό πλαίσιο παρέχει για την επίτευξη των ποσοτικών αλλά και ποιοτικών στόχων του έργου, καταργώντας την τεχνική προσφορά στην κατ’ επίφαση επίσπευση των διαδικασιών. 
Ως μοναδικό κριτήριο ανάθεσης για τους διαγωνισμούς της «ΚΤΗΜΑΤΟΛΟΓΙΟ ΑΕ» τίθεται η χαμηλότερη προσφορά.
Αυτό το κριτήριο δεν έχει εφαρμοστεί ακόμα σε μελέτες που αυτές να έχουν εκπονηθεί και ολοκληρωθεί. Με μοναδικό κριτήριο τη χαμηλότερη τιμή και τις υπερβολικές εκπτώσεις που θα προκύψουν, είναι σχεδόν σίγουρο ότι οι μελέτες του Κτηματολογίου δεν θα ολοκληρωθούν. 
Εμείς προτείνουμε το κριτήριο ανάθεσης να είναι και η πλέον συμφέρουσα προσφορά, όπως άλλωστε προβλέπεται από την κείμενη νομοθεσία, διατηρώντας την υποχρέωση υποβολής και αξιολόγησης της τεχνικής προσφοράς. Μόνο έτσι διασφαλίζεται η αρτιότητα και ποιότητα του παραγόμενου έργου, που είναι το ζητούμενο σ’ αυτήν την περίπτωση.
Για τη μείωση των χρόνων θα μπορούσε να προβλέπεται μόνο μία προσφυγή και για τα τρία στάδια. Αντίθετα, αντικαθίσταται η τεχνική προσφορά με άλλες διασφαλίσεις, όπως οι ποινικές ρήτρες και η χρηματοοικονομική ικανότητα των αναδόχων. Λαμβάνοντας υπ’ όψιν την οδυνηρή οικονομική κατάσταση της χώρας και την κατάσταση που έχουν περιέλθει οι μελετητικές εταιρείες, στις οποίες το δημόσιο έχει κάνει ουσιαστικά παύση πληρωμών, πώς ελέγχονται οι συγκεκριμένες εταιρείες για τη χρηματοοικονομική ικανότητα; Με τα αποτελέσματα της τελευταίας τριετίας;
Ας έρθουμε τώρα και στο επίμαχο άρθρο, το οποίο ρυθμίζει τα σχετικά με την αρμοδιότητα κατάρτισης, συμπλήρωσης, διόρθωσης, ανάρτησης, παραλαβής, τήρησης, καταχώρησης, επεξεργασίας και προετοιμασίας, εξέτασης των αντιρρήσεων κατά του περιεχομένου των δασικών χαρτών.
Το θέμα των δασικών χαρτών και του Δασολογίου απασχολεί τα τελευταία τριάντα χρόνια την ελληνική κοινωνία και αποτελεί θέμα μείζονος σημασίας για την προστασία της δημόσιας περιουσίας, το οποίο συνδέεται άμεσα όχι μόνο με την ανάπτυξη της οικονομίας της ορεινής υπαίθρου και την προστασία των δασικών οικοσυστημάτων αλλά και με τη δυνατότητα άσκησης ενός σύγχρονου χωροταξικού και περιβαλλοντικού σχεδιασμού.
Η νομοθετική και η εκτελεστική εξουσία, αναγνωρίζοντας τη σημασία αυτού του έργου, το συμπεριέλαβαν ρητά στην τελευταία Αναθεώρηση του Συντάγματος με προφανή και κοινωνικά αποδεκτό στόχο την υλοποίηση αυτού του σχεδιασμού επ’ ωφελεία του δημοσίου συμφέροντος.
Η αρμοδιότητα, τώρα, για την κατάρτιση των δασικών χαρτών περιέρχεται αποκλειστικά στην «ΚΤΗΜΑΤΟΛΟΓΙΟ Α.Ε.» και μέσω αυτής στα ιδιωτικά μελετητικά γραφεία, στα οποία μπορεί η Α.Ε. να το αναθέσει, τα οποία όμως δεν είναι πειθαρχικά και ποινικά ελεγχόμενα όπως οι δημόσιες υπηρεσίες. 
Η αρμόδια Διεύθυνση Δασών, δεν συμμετέχει στο σχεδιασμό και στον προγραμματισμό των περιοχών για τις οποίες θα καταρτιστούν οι δασικοί χάρτες και κρατά μόνο το δικαίωμα θεώρησης εντός τεσσάρων μηνών από την υποβολή και στην περίπτωση απαίτησης διορθώσεων κ.λπ. εντός έξι μηνών. Κι αυτό ανεξαρτήτως από το πλήθος και την έκταση των περιοχών που είναι υπό θεώρηση. 
Άρα, ενώ ο αρχικός στόχος είναι η επίσπευση των διαδικασιών, τελικά διαμορφώνεται ένα σύστημα που άλλος αναθέτει, άλλος ελέγχει κι άλλος αναρτά. Είναι δυνατόν να περιμένουμε ένα ποιοτικό αποτέλεσμα όταν ο φορέας που από το Σύνταγμα έχει την ευθύνη για την προστασία των δασών, δηλαδή η Δασική Υπηρεσία ουσιαστικά παραγκωνίζεται και δεν συμμετέχει στο σχεδιασμό, στην εκπόνηση, ούτε καν στον έλεγχο; 
Προβλέπεται για τον έλεγχο του δασικού χάρτη ότι μπορεί να διατίθεται προσωπικό από τα δασαρχεία και τις λοιπές υπηρεσίες της αποκεντρωμένης διοίκησης και λοιπές υπηρεσίες. Από που θα διατεθεί όλο αυτό το προσωπικό; Από την ήδη κατακρεουργημένη, υποστελεχωμένη και απαξιωμένη Δημόσια Διοίκηση; 
Εφόσον η αρμοδιότητα για την κατάρτιση των δασικών χαρτών έχει ήδη εκχωρηθεί στην «ΚΤΗΜΑΤΟΛΟΓΙΟ Α.Ε.» με το ν. 3889/10, η νέα αυτή ρύθμιση σκοπό έχει να εκδιώξει τη Δασική Υπηρεσία από την ανάρτηση και την κύρωση των δασικών χαρτών και να υπονομεύσει τον ελεγκτικό της ρόλο. Πρακτικά υπονομεύεται ο ελεγκτικός ρόλος του δημοσίου σε ένα τέτοιο κρίσιμο ζήτημα, όπως είναι ο δασικός πλούτος.
Ο μόνος τρόπος για να μην απαξιωθούν τα δικαιώματα του δημοσίου κατά τη σύνταξη των δασικών χαρτών είναι να έχουν ουσιαστικό ρόλο και αρμοδιότητα οι δασικές υπηρεσίες. Διαφορετικά είναι βέβαιο ότι θα οδηγηθούμε σε απαξίωση των δικαιωμάτων του δημοσίου και στην καταπάτηση δημόσιας γης με την καταστρατήγηση του τεκμήριου κυριότητας υπέρ του δημοσίου που ισχύει για τα δάση και τις δασικές εκτάσεις.
Αυτά, κύριοι συνάδελφοι, είναι τα βασικά σημεία που ήθελα να αναφερθώ. Επιφυλάσσομαι κι αύριο στην κατ’ άρθρον συζήτηση.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε, κυρία συνάδελφε, που ήσασταν και ακριβέστατη ως προς το χρόνο σας. 
Προτού δώσω το λόγο στον ειδικό αγορητή και συνάδελφο κ. Ιωάννη Δριβελέγκα του ΠΑΣΟΚ, θα ήθελα να διαβάσω την επιστολή του Γραμματέα της Κοινοβουλευτικής Ομάδας του ΠΑΣΟΚ, κ. Μανιάτη:
«Κύριε Πρόεδρε, σας γνωρίζουμε ότι στο νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής «Συμπλήρωση των διατάξεων περί Εθνικού Κτηματολογίου και άλλες ρυθμίσεις», ειδικός αγορητής ορίζεται από το ΠΑΣΟΚ ο Βουλευτής κ. Ιωάννης Δριβελέγκας». 
Επίσης, από την Κοινοβουλευτική Ομάδα του Κομμουνιστικού Κόμματος Ελλάδας ο Κοινοβουλευτικός Εκπρόσωπός του, κ. Θανάσης Παφίλης, έστειλε την εξής επιστολή: 
«Κατά τη συζήτηση του νομοσχεδίου αρμοδιότητας του Υπουργείου Περιβάλλοντος, Ενέργειας και Κλιματικής Αλλαγής «Συμπλήρωση των διατάξεων περί Εθνικού Κτηματολογίου και άλλες ρυθμίσεις» ορίζουμε ως ειδικό αγορητή το Βουλευτή κ. Γεώργιο Λαμπρούλη». 
Το λόγο έχει ο συνάδελφος Βουλευτής Χαλκιδικής, ειδικός αγορητής του ΠΑΣΟΚ και συμπατριώτης κ. Ιωάννης Δριβελέγκας.</ChairmanSpeech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Όλοι είμαστε συμπατριώτες. Όλοι είμαστε Μακεδόνες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και συμπατριώτες και Μακεδόνες και γείτονες είμαστε. Χαίρομαι που αποδέχεστε την έννοια.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Δεκτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Βεβαίως. Από τη στιγμή, κύριε Ψυχάρη, που όλοι θεωρούν ότι είναι Έλληνες Μακεδόνες τότε γίνεται δεκτό με την καρδιά μας και με τη συμφωνία όλων μας. 
Ορίστε κύριε Δριβελέγκα, έχετε το λόγο.</ChairmanSpeech> 
 <Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Κύριε Πρόεδρε, κυρίες και κύριοι συνάδελφοι…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Γιατί δεν ανεβαίνετε στο Βήμα, κύριε συνάδελφε;</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Όπως γνωρίζετε, κύριε Πρόεδρε, ο Κανονισμός λέει ότι οι αγορητές στο οκτάλεπτο μιλάνε από τη θέση τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν έχετε οκτώ λεπτά. Έχετε δεκαπέντε λεπτά, είστε ειδικός αγορητής.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Δεν πειράζει. Μου αρέσει εδώ που είμαι με τους συναδέλφους.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πάντως είτε καθήμενος είτε όρθιος, πάντα ορθά μιλάτε.</ChairmanSpeech> 
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Κυρίες και κύριοι συνάδελφοι, συζητάμε σήμερα ένα σχέδιο νόμου που αφορά ρυθμίσεις για το Κτηματολόγιο. Θα έπρεπε αυτό το σχέδιο νόμου να απασχολεί πάρα πολύ όλη τη Βουλή αλλά κυρίως και την ελληνική κοινωνία για έναν απλό λόγο. 
Στη δύσκολη κατάσταση που βρίσκεται σήμερα η χώρα και όλοι ζητάμε επενδύσεις -και καλώς τις ζητάμε- έρχονται διάφοροι επενδυτές και όταν πάνε να δούνε τα οικόπεδα ή τις διάφορες περιοχές -θέλοντας να κάνουν επενδύσεις- το πολύ σε ένα μήνα σηκώνονται και φεύγουν. Αυτό γίνεται, γιατί υπάρχει πλήθος προβλημάτων. Δεν υπάρχει σχεδόν τίποτα ξεκαθαρισμένο. 
Με λύπη μου θα πω ότι είμαστε η μοναδική χώρα στην Ευρώπη μαζί με το Κόσσοβο και μια περιοχή της Σικελίας, που δεν έχουμε Κτηματολόγιο. Ακόμα και η Αλβανία σε χρόνο «dt» τελείωσε το κτηματολόγιό της. 
Πού οφείλεται αυτό; Άκουσα τον εισηγητή της Πλειοψηφίας. Πήραμε χρήματα, επιστημονικό προσωπικό –και δόξα τω Θεώ, έχουμε πάρα πολύ καλό- έχουμε ψηφίσει πάρα πολλούς νόμους, διατάξεις και ρυθμίσεις και το αποτέλεσμα μένει εδώ που είναι σήμερα. 
Κυρίες και κύριοι συνάδελφοι, προϋπόθεση για να γίνει το Κτηματολόγιο, βεβαίως, είναι και οι δασικοί χάρτες. Η Ελλάδα καλύπτεται από έντεκα χιλιάδες φύλλα δασικών χαρτών. Μέχρι στιγμής έχουν τελειώσει τα εννιακόσια, εκ των οποίων έχει κυρωθεί -αν είμαι ακριβής- περίπου μια δεκαπεντάδα. Τα πράγματα είναι όπως το ακούτε, κύριοι συνάδελφοι. Εδώ είναι η πολιτική ηγεσία να το επιβεβαιώσει ή να το διαψεύσει. Και αυτά τα εννιακόσια δεν έχουν κυρωθεί –και με το δίκιο τους οι δασικές υπηρεσίες- διότι έχουν πρόβλημα με τα δικαστήρια. 
Πριν πω που οφείλεται αυτό, κάντε τους πολλαπλασιασμούς. Εγώ είμαι μαθηματικός και τους έχει κάνει. Κάντε τους πολλαπλασιασμούς για να δείτε πότε θα τελειώσει με αυτούς τους ρυθμούς το Κτηματολόγιο. Θα τελειώσει το 2050, το 2060 αν πάμε με τους ίδιους ρυθμούς. Γι’ αυτό ήρθε και η ανάγκη του νομοσχεδίου για να επιταχύνει τις διαδικασίες. Βεβαίως, δεν φτάνει το σχέδιο νόμου, κύριοι Υπουργοί. Τα έχω πει και στην επιτροπή. Εδώ είναι και ο κ. Λιβιεράτος, που είναι και το αντικείμενό του στο Πολυτεχνείο. Αυτό που συμβαίνει στη χώρα μας μάλλον αγγίζει τα όρια του παράλογου. 
Έχουμε χάρτες 1:5.000 και 1:50.000. Όταν συγκρίνεις μια κουκίδα στο 1:5.000, όπως λέει και ο κύριος καθηγητής, με το 1:50.000, τα δέκα μέτρα που είναι η κουκίδα αυτή γίνονται εκατό. Αν πας, λοιπόν, αυτά να τα εφαρμόσεις, ο ένας θα μπει στο οικόπεδο του άλλου. Βρέθηκαν διάφορες περιπτώσεις, όπως το οικόπεδο να είναι μέσα στη θάλασσα και διάφορες άλλες ιλαροτραγικές καταστάσεις. 
Σας πληροφορώ, λοιπόν, ότι αν δεν αλλάξει το σύστημα αυτό, να γίνει δηλαδή διαφορετικά η ταύτιση των χαρτών, το πρόβλημα θα συνεχίζεται και θα τελειώσουμε, όπως είπα, το 2050 και το 2060 τους δασικούς χάρτες. Είναι θέμα νομοσχεδίου; Βεβαίως και όχι. Και ορθώς δεν λέει εδώ τι θα κάνουμε. Είναι θέμα όμως της καινούργιας υπηρεσίας που επιτέλους γίνεται. Κι αυτό για να μην έχει κάθε μια –ως συνήθως γίνεται στη χώρα- το βιλαέτι της. 
Απορώ ειλικρινά –το είπα και στην επιτροπή- με τους άλλους που διαφωνούν με τη συγχώνευση του ΟΚΧΕ με το Κτηματολόγιο προβάλλοντας λόγους που είναι αστήρικτοι παντελώς. Λένε ότι η υπηρεσία αυτή διασφαλίζει καλύτερα το εθνικό συμφέρον απ’ ό,τι ο Υπουργός και η πολιτική ηγεσία που έχει τη νομιμοποίηση του ελληνικού λαού. Μήπως διασφαλιζόταν μέχρι τώρα; Ξέρουμε όλοι τι γινόταν. 
Κατά πλεονασμό το γράφει κιόλας. Είναι προς τιμήν των Υπουργών που δέχθηκαν να συμπληρωθεί για την υπεράσπιση του δημοσίου συμφέροντος, λες και δεν είναι αυτονόητο αυτό. Αλλά το γράφει για τον καθησυχασμό όσων ανησυχούσαν. Αλλά παρ’ όλα αυτά, η εισηγήτρια της Μειοψηφίας κατά κύριο λόγο γι’ αυτό καταψηφίζει ένα σχέδιο νόμου το οποίο επιταχύνει τις διαδικασίες. 
Επίσης, πάρα πολύ σημαντικό, κύριε Πρόεδρε, είναι αυτό που είχα πει στην επιτροπή και έγινε δεκτό από τον Υπουργό, να έρχεται, δηλαδή, μια ετήσια έκθεση στο Κοινοβούλιο για να βλέπουμε τι ακριβώς γίνεται. Αυτά τα στοιχεία που σας είπα εγώ, επειδή ασχολήθηκα με το νομοσχέδιο, πιθανόν να μην τα ήξεραν πάρα πολλοί συνάδελφοι. 
Ορθώς δέχθηκε ο Υπουργός, κ. Καλαφάτης, την πρόταση που κάναμε –και προσωπικά- σε ό,τι έχει σχέση με την ετήσια έκθεση. Μάλιστα να έρχεται ο πρόεδρος με τα υπηρεσιακά στελέχη της καινούργιας εταιρείας δυο φορές το χρόνο στην επιτροπή της Βουλής για να λέει την πρόοδο των εργασιών. Είναι αν θέλετε ένας έμμεσος, για να μην πω άμεσος τρόπος, πίεσης του Κοινοβουλίου προς την υπηρεσία. Να έχει, δηλαδή, το νου της ότι ελέγχεται για να δούμε τι κάνει, που πηγαίνει και πόσο προχωρούν οι διαδικασίες. 
Θα μου πείτε, θα λύσει το πρόβλημα; Βεβαίως και όχι αλλά σίγουρα θα προσθέσει μια διαφορετική λειτουργία. 
Κυρίες και κύριοι συνάδελφοι, κύριε Υπουργέ, θα έλεγα άμεσα, αν θέλετε τον Σεπτέμβριο, αφού η καινούργια υπηρεσία στελεχωθεί, να έρθει στη Βουλή για να μας πει πού βρισκόμαστε, για να ξέρουμε μετά τι έχει γίνει σε έξι μήνες και σε ένα χρόνο. Επαναλαμβάνω ότι είναι πάρα πολύ σημαντικό αλλά στην Ελλάδα μάλλον λειτουργούμε πολλές φορές μόνο για την επικοινωνία. Μας ενδιαφέρουν τα θέματα της επικοινωνίας, γι’ αυτό και έχουμε στη χώρα μας -ενώ δεν έχουμε Κτηματολόγιο όπως έχει όλη η Ευρώπη- τις περισσότερες ενημερωτικές εκπομπές. Έχουμε από τις 6.00΄ το πρωί ενημερωτικές εκπομπές -σε λίγο θα πάμε από τις 4.00΄, ενώ και τα μεσάνυχτα υπάρχουν δυο-τρεις ενημερωτικές εκπομπές- όχι για πράγματα ουσίας αλλά κυρίως για λόγους επικοινωνίας.
Επαναλαμβάνω ότι αυτό είναι πάρα πολύ σημαντικό νομοσχέδιο. Είναι δυνατόν χώρα η οποία δεν έχει Κτηματολόγιο να μιλάει για ανάπτυξη; Πού θα γίνει η ανάπτυξη; Στον αέρα; Αυτό πρέπει να μας προβληματίσει και τουλάχιστον από εδώ και πέρα, λαμβάνοντας υπ’ όψιν αυτά τα στοιχεία που είπα, να έχουμε πιο γρήγορη διαδικασία και επιτέλους να τελειώσουμε, γιατί σε λίγο θα τελειώσει και το Κόσσοβο και θα μείνουμε οι μόνοι στην Ευρώπη που δεν θα έχουμε Κτηματολόγιο.
Κυρίες και κύριοι συνάδελφοι, μιλήσαμε στην επιτροπή και θα έλεγα ότι κάναμε και πάρα πολύ καλή δουλειά, επί των άρθρων και επί της διαδικασίας. Ήρθαν όλοι οι επιστημονικοί φορείς και οι περισσότεροι, για να μην πω η πλειονότητα, ασχολήθηκαν με τα επιμέρους διαδικαστικά συμφέροντά τους ή κατά τον τρόπο τους με την καλύτερη λειτουργία αλλά κανείς δεν έβαλε το δάχτυλο επί τον τύπον των ήλων, δηλαδή να πει για ποιον λόγο αυτήν τη στιγμή είμαστε εδώ πού είμαστε. Δεν το ξέρουν; Γνωρίζουν καλύτερα από εμάς τι πρέπει να γίνει.
Κάνουν ημερίδες, μου είπαν. Εγώ τους ρώτησα. Έκαναν ημερίδες οι επιστημονικοί φορείς για τις τεχνικές προσφορές, για τις οικονομικές προσφορές -σημαντικά θέματα και αυτά, δεν λέω, που πρέπει να μας απασχολούν- για το χρόνο, για το ένα, για το άλλο αλλά δεν έκαναν για το πώς πρέπει να τελειώνουμε με την κύρωση των έντεκα χιλιάδων δασικών χαρτών σε ένα χρόνο, σε δύο χρόνια, σε τρία χρόνια, γιατί είναι προϋπόθεση για το θέμα του Κτηματολογίου.
Θα πούμε περισσότερα επί των άρθρων στην αυριανή διαδικασία. Αυτό που θέλω να πω είναι ότι αυτήν τη στιγμή έχουμε μία πολιτική ηγεσία η οποία κατά βάση στην επιτροπή δέχθηκε πάρα πολλές σωστές παρατηρήσεις και επισημάνσεις όλων των μετεχόντων συναδέλφων στην επιτροπή για τη βελτίωση του σχεδίου νόμου και βεβαίως πρέπει αυτό να το αναγνωρίσουμε στην πολιτική ηγεσία. Μάλιστα κάποιοι εκ των συναδέλφων, επικεντρώθηκαν σε κάποια άρθρα τα οποία δημιούργησαν μία υποψία, χωρίς να υπάρχει κανένας λόγος. 
Ο κύριος Υπουργός, ο κ. Καλαφάτης, με τη συνδρομή όλων –στο άρθρο 7 αναφέρομαι, γνωρίζουν οι συνάδελφοι που μετείχαν στην επιτροπή- αμέσως απέσυρε την παράγραφο, η οποία πιθανώς δημιουργούσε υποψίες για κάποιες χαριστικές πράξεις. 
Θέλω να πω δηλαδή –γιατί βλέπω και κάποια δημοσιεύματα για κάποιες τροπολογίες- ότι πρέπει επιτέλους να διαβάζουμε σωστά τα πράγματα, δεν πρέπει να καταλογίζουμε προθέσεις πριν καν δούμε την παρέμβαση του Υπουργείου. Γιατί υπήρξε κόμμα της Αντιπολίτευσης που, ενώ ο Υπουργός είχε κάνει δεκτή την απόσυρση της παραγράφου, επί δέκα λεπτά αναφερόταν στο συγκεκριμένο άρθρο καταλογίζοντας πρόθεση και διάφορες άλλες σκοπιμότητες.
	Κλείνοντας, κύριε Πρόεδρε και κύριοι Υπουργοί, θέλω να πω ότι θα το ψηφίσουμε το νομοσχέδιο, γιατί σε πάρα πολλά θέματα δείχνει τη διάθεση επιτάχυνσης των διαδικασιών, όμως θα ήθελα και από σας να πάρετε την πρωτοβουλία του συντονισμού μαζί με το Κτηματολόγιο, για να λυθεί επιτέλους αυτό το θέμα των δασικών χαρτών.
	Βλέπω τον κ. Αμοργιανιώτη εδώ –το συνεργάτη από τότε που ήμουν Υφυπουργός στο Υπουργείο Γεωργίας- που γνωρίζει πάρα πολύ καλά τα δασικά θέματα. Θέλω να σου πω, αγαπητέ Γιώργο μου, ότι όταν πάω στο Δασαρχείο της Κασσάνδρας και βλέπω να εξετάζουν τους δασικούς χάρτες με το μεγεθυντικό φακό, αισθάνομαι λύπη και ντροπή, όχι γιατί δεν είναι επιστήμονες –είναι πάρα πολύ καλοί- αλλά επειδή σκέφτομαι ότι αν σήμερα με αυτήν την τεχνολογία –τη δορυφορική, την ιντερνετική, την εξελιγμένη αυτήν τεχνολογία- βρισκόμαστε στην εποχή του μεγεθυντικού φακού, τότε δεν υπάρχει περίπτωση να έχουμε Κτηματολόγιο!
Ελπίζω, λοιπόν, αυτά να αντιμετωπιστούν για να δώσουμε θετική προοπτική ύπαρξης Κτηματολογίου στη χώρα, που είναι τόσο απαραίτητο για την ανάπτυξη. Επειδή είδα τώρα τον Κοινοβουλευτικό Εκπρόσωπο –και τον βλέπω συχνά στην τηλεόραση που μιλάει για τις μεταρρυθμίσεις- θέλω να πω αγαπητέ συνάδελφε, κύριε Βορίδη, ότι αυτή είναι μεταρρύθμιση. Είναι μεταρρύθμιση για να προχωρήσει η χώρα στις επενδύσεις και να έχουμε επιτέλους Κτηματολόγιο. Είναι ντροπή το 2013, να είμαστε η μοναδική χώρα στην Ευρώπη χωρίς Κτηματολόγιο. 
	Ευχαριστώ, κύριε Πρόεδρε.</Speech>
	ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κύριε Δριβελέγκα. 
	Κυρία Μακρή, με ενημέρωσαν ότι είχατε ζητήσει λόγω ενός προσωπικού θέματος να μεσολαβήσει κάποιος άλλος ειδικός αγορητής. Βεβαίως, ήρθατε στην ώρα σας, οπότε αν δεν έχει πρόβλημα η κ. Ζαρούλια, να μιλήσετε εσείς τώρα. 
	Ορίστε, έχετε το λόγο.</ChairmanSpeech>
	<Speech><Parlmember>ΡΑΧΗΛ ΜΑΚΡΗ</Parlmember>: Ευχαριστώ, κύριε Πρόεδρε.
	Κύριοι Υπουργοί, κυρίες και κύριοι Βουλευτές, το νομοσχέδιο «Συμπλήρωση των διατάξεων περί Εθνικού Κτηματολογίου και άλλες ρυθμίσεις» αποτελεί μία ακόμη προσπάθεια στη μακριά λίστα νομοθετημάτων των κομμάτων της Νέας Δημοκρατίας και του ΠΑΣΟΚ για τη ρύθμιση του ζητήματος του Κτηματολογίου. 
	Δυστυχώς για τη χώρα, η αναποτελεσματικότητα και ανικανότητα των κομμάτων σας, έχει ως μόνο αποτέλεσμα τη θλιβερή πρωτιά να είμαστε η μόνη ευρωπαϊκή χώρα που δεν έχει Κτηματολόγιο. Δεν διαθέτει δηλαδή μία κατάλληλα δομημένη βάση δεδομένων, που να περιλαμβάνει τα ακίνητα και τα δικαιώματα που υπάρχουν σε αυτά, όπως για παράδειγμα πλήρης ή ψιλή κυριότητα, επικαρπία, πιθανή προσημείωση κ.λπ.. 
	Επίσης, είναι η μοναδική χώρα που δεν έχει οριοθετημένα με έγκυρο και νομικά ισχυρό τρόπο τα δάση της. Η ανάληψη νομοθετικής πρωτοβουλίας για ένα τόσο ευαίσθητο και λεπτό ζήτημα, οφείλει να πραγματοποιείται όχι υπό την πίεση των προθεσμιών της τρόικας και των μνημονιακών υποχρεώσεων αλλά προκειμένου να διασφαλιστούν δημόσιες εκτάσεις και τα δάση της χώρας. 
Αποτελεί κοινή γνώση ότι μία από τις κυριότερες αιτίες πυρκαγιών σε δασικές εκτάσεις, αποτελεί η προσπάθεια καταπάτησης των περιοχών αυτών. Το γεγονός αυτό, διαπιστώθηκε σε πρόσφατη αυτοψία της Επιτροπής Περιβάλλοντος του Κοινοβουλίου. Το βαρύ τίμημα της καταστροφής δεν θα υπήρχε στην περιοχή του Νομού Ηλείας, εάν είχε δημιουργηθεί αξιόπιστο, λειτουργικό και αδιαμφισβήτητο Κτηματολόγιο και οριστικοί δασικοί χάρτες. 
Απόρροια των μέχρι στιγμής ρυθμίσεων των κομμάτων σας επί των ανωτέρω θεμάτων, εκτός της ελλιπούς περιβαλλοντικής προστασίας, είναι η έλλειψη κωδικοποίησης των προαναφερθέντων στοιχείων, η οποία αποτελεί ένα από τα βασικά εμπόδια για την αξιοποίηση ακίνητης περιουσίας και την υλοποίηση ουσιαστικών επενδύσεων.
Η συγκυβέρνηση, βέβαια, δεν γνωρίζει την έννοια της ουσιαστικής επένδυσης, γι’ αυτό και δεν ενδιαφέρεται για την έννοια της καλής και της ολοκληρωμένης νομοθέτησης. Απόδειξη αυτού αποτελούν οι συγκεκριμένες διατάξεις, όπου διαφαίνεται ο βασικός στόχος σας για την κατάργηση του Οργανισμού Κτηματολογίου και Χαρτογραφήσεων Ελλάδος, τον φορέα εκείνο που έχει την αρμοδιότητα για την αεροφωτογράφιση της χώρας και διαθέτει ένα αρχείο που ξεπερνά τις τετρακόσιες χιλιάδες φωτογραφίες. 
Αποτελεί αξιοσημείωτο γεγονός ότι την τριετία 2007 – 2009 ο οργανισμός αυτός προχώρησε στη λήψη ενός μεγάλου αριθμού αεροφωτογραφιών, οι οποίες κανονικά θα έπρεπε να χρησιμοποιηθούν από την εταιρεία «ΚΤΗΜΑΤΟΛΟΓΙΟ Α.Ε» στο πλαίσιο σύνταξης του υπόβαθρου του Εθνικού Κτηματολογίου. Κάτι τέτοιο βέβαια δεν επιτεύχθη, ποτέ όμως με ευθύνη που να ανήκει στον ΟΚΧΕ. Έτσι, το συγκεκριμένο γεγονός εγείρει πολλά ερωτηματικά.
Να σημειωθεί ότι τα αρχεία του οργανισμού χρησιμοποιήθηκαν ως βασική πλατφόρμα δεδομένων κατά την τακτοποίηση των αυθαιρέτων του 2011. Η παράλογη απόφαση κατάργησης του οργανισμού ίσως δεν είναι άσχετη με τις πιέσεις της τρόικας, προκειμένου να προσληφθεί για την υλοποίηση της διαδικασίας ολλανδική εταιρεία, η οποία και θα λειτουργήσει ως εξωτερικός σύμβουλος. Μια ενδεχόμενη τέτοια απόφαση κατάργησης του οργανισμού και πρόσληψης Ολλανδών συμβούλων προκαλεί ουκ ολίγα ερωτηματικά.
Επιπρόσθετα, με τις προτεινόμενες διατάξεις δεν επιτυγχάνεται καμμία εξοικονόμηση πόρων, αφού ο ΟΚΧΕ, απασχολεί τριάντα πέντε δημοσίους υπαλλήλους με προσωποπαγείς θέσεις και στεγάζεται σε κτήριο του ΥΠΕΚΑ μαζί με άλλες υπηρεσίες που θα συνεχίσουν να υπάρχουν και μετά την προτεινόμενη κατάργηση, οπότε δεν υφίσταται καμμία απολύτως μείωση δαπάνης.
Επίσης, η υποτιθέμενη μείωση κόστους μισθοδοσίας από την κατάργηση των θέσεων του Προέδρου, Αντιπροέδρου και των μελών του Δ.Σ. του ΟΚΧΕ εξανεμίζεται, καθώς στην προτεινόμενη ρύθμιση προβλέπονται δύο θέσεις νέων αντιπροέδρων στην νέα Α.Ε. Υπογραμμίζουμε ότι εκεί το ύφος των απολαβών θα καθορίζεται με μια απλή απόφαση των μετόχων και όχι με ΚΥΑ του ΥΠΕΚΑ και του Υπουργού Οικονομικών, όπως ισχύει σήμερα για τον ΟΚΧΕ. 
Όπως σας τονίσαμε και στις συνεδριάσεις της Διαρκούς Επιτροπής Παραγωγής και Εμπορίου, άλλο ένα σημείο που φανερώνει την προχειρότητά σας προκύπτει από την παράγραφο 9 του άρθρου 1 στην οποία αναφέρεται ότι: «Μέχρι την έναρξη ισχύος του νέου οργανισμού του Υπουργείου Περιβάλλοντος, Ενέργειας και Κλιματικής Αλλαγής, οι αρμοδιότητες του προτελευταίου εδαφίου της παραγράφου 1 του άρθρου 1 του παρόντος, καθώς και οι εκκρεμείς διαδικασίες που αφορούν διαγωνισμούς που έχει προκηρύξει και εκτελεί ο ΟΚΧΕ, ασκούνται και συνεχίζονται, αντιστοίχως, από τη Διεύθυνση Τοπογραφικών Εφαρμογών του Υπουργείου Περιβάλλοντος».
Θα πρέπει να σας ενημερώσουμε ότι αναθέτετε αρμοδιότητες, έστω και προσωρινές, σε μια διεύθυνση του Υπουργείου που προτίθεστε να καταργήσετε άμεσα. Η συγκεκριμένη διεύθυνση δεν υπάρχει στο προτεινόμενο οργανόγραμμα όπως το έχετε ανακοινώσει. 
Επομένως, δύο τινά συμβαίνουν: Πρώτον, δεν ξέρετε τι αναθέτετε και τι καταργείτε, το οποίο είναι αναμενόμενο από όλη την Κυβέρνηση, γιατί στην ουσία εκτελεί απλά διαταγές αντί να ασκεί τη ρυθμιστική αρμοδιότητα του κράτους. 
Δεύτερον, αυτές οι αρμοδιότητες πολύ σύντομα θα μείνουν στον αέρα. Ο φορέας υλοποίησης του Κτηματολογίου θα έπρεπε να είναι ένα νομικό πρόσωπο δημοσίου δικαίου, όπως είναι σήμερα ο ΟΚΧΕ, με σαφές χρηματοοικονομικό πλάνο. Ένα τέτοιο νομικό πρόσωπο θα μπορούσε να ενισχυθεί με προσωπικό, να στηριχθεί πολιτικά και να συμμετέχει στη χάραξη αλλά και στην εφαρμογή μιας ενιαίας εθνικής πολιτικής για τη γεωπληροφορία στη χώρα. 
Αντ’ αυτού, εσείς ιδρύετε μια ακόμη ανώνυμη εταιρεία, την οποία θα στελεχώσετε με δημοσίους υπαλλήλους, τους ίδιους δηλαδή ανθρώπους που επανειλημμένως έχετε κατηγορήσει ως αναποτελεσματικούς και αναξιόπιστους. 
Επίσης, εύκολα αντιλαμβάνεται κανείς ότι δεν θα υφίσταται έλεγχος επί της διαχείρισης των δράσεων από την όποια πολιτική ηγεσία του ΥΠΕΚΑ, καθώς επίσης και από τις υπηρεσίες του ΥΠΕΚΑ προς την ανώνυμη εταιρεία.
Δεν προκύπτει, λοιπόν, κανένα πλεονέκτημα από το σχεδιασμό της απόφασής σας. Το μόνο που προκύπτει είναι η προχειρότητα νομοθετικής πρωτοβουλίας και η εισαγωγή διατάξεων αποδόμησης του κράτους προς όφελος συγκεκριμένων συμφερόντων. 
Η προχειρότητα στις αποφάσεις και τις ενέργειές σας διαφαίνονται και από τις δηλώσεις του κυρίου Υπουργού στη συνεδρίαση της Ολομέλειας στις 28 Μαΐου, όπου ειπώθηκε ότι η χώρα μας είναι σε άθλια –τολμώ να χρησιμοποιήσω αυτήν τη λέξη- κατάσταση. Το θέμα της διαχείρισης του γεωχώρου είναι σημαντικό. Δεν έχουμε αντιληφθεί την τεκμηρίωση και τη διαχείριση του γεωχώρου σε όποια στάθμη κι αν το σκεφθεί κανείς. 
Πριν κάνετε διαπιστώσεις τύπου Γεωργίου Παπανδρέου, δεν θα πρέπει να αναρωτηθείτε γιατί υπάρχει η Εθνική Επιτροπή Γεωπληροφορίας, την οποία προεδρεύετε και η οποία δεν έχει συνεδριάσει εδώ και δεκατέσσερις μήνες, ενώ θα έπρεπε να συνεδριάζει τουλάχιστον τρεις φορές το χρόνο, σύμφωνα με το νόμο και να επιλαμβάνεται των προβλημάτων που επικαλείται ο ίδιος ο Υπουργός; 
Είναι πιστεύουμε ξεκάθαρο ότι δεν δύναται να ανατίθεται η άσκηση της δημόσιας πολιτικής στον τομέα της γεωπληροφορίας σε ανώνυμη εταιρεία που δεν ελέγχεται στην πραγματικότητα από το δημόσιο. Η εν λόγω πρακτική θα αποτελέσει πανευρωπαϊκή πρωτιά από τη χώρα μας που δεν νομίζουμε ότι μας τιμά. 
Είναι σαφές ότι η ανάθεση αρμοδιότητας σε ανώνυμη εταιρεία για την υλοποίηση και λειτουργία του Εθνικού Κτηματολογίου δεν μπορεί να υποστηριχθεί πουθενά, αφού άλλωστε οι πράξεις που διενεργούνται για τη σύνταξη και λειτουργία του Εθνικού Κτηματολογίου αποτελούν διοικητικές πράξεις με ό,τι αυτό συνεπάγεται. Διενεργούνται δηλαδή από δημόσιο λειτουργό και όχι από κατ’ ανάθεση δημόσιο λειτουργό. 
Μελετώντας το νομοθέτημα, δεν μπορέσαμε, πραγματικά, να εντοπίσουμε σαφή και πραγματικά στοιχεία που θα δικαιολογούσαν αυτές τις πολιτικές αποφάσεις. Δεν τα εντοπίσαμε για έναν πολύ απλό λόγο, διότι δεν υπάρχουν νομικά, τεχνικά ή δημοσιονομικά δεδομένα που να δικαιολογούν τις συγκεκριμένες επιλογές. 
Ωστόσο, η αναποτελεσματικότητά σας καθίσταται επικίνδυνη για τη χώρα, καθώς βρίσκεται αντιμέτωπη με το ενδεχόμενο επιστροφής εκατομμυρίων ευρώ για τις καθυστερήσεις που παρατηρούνται στην κατάρτιση του Εθνικού Κτηματολογίου. Αυτό δεν σας το επισημαίνουμε μόνο εμείς, αλλά και ο αρμόδιος Επίτροπος, ο οποίος αναφέρει χαρακτηριστικά ότι οι ρυθμοί υλοποίησης του ελληνικού Κτηματολογίου είναι ρυθμοί χελώνας. 
Είναι ενδεικτικό ότι κατά την περίοδο 2000-2006 η Ευρωπαϊκή Ένωση χρηματοδότησε τη χώρα μας με 80 εκατομμύρια ευρώ περίπου, προκειμένου να υλοποιήσει την κατάρτιση του Εθνικού Κτηματολογίου. Ωστόσο, η πραγματικότητα αποδείχθηκε διαφορετική. Στα τέλη του 2006 σύμφωνα με τον αρμόδιο Επίτροπο, ορισμένα στοιχεία του έργου έλειπαν με αποτέλεσμα το έργο να συμπεριληφθεί στον κατάλογο των ημιτελών έργων, τα οποία και θα χρηματοδοτούνταν αποκλειστικά με εθνικούς πόρους. Ως καταληκτική ημερομηνία αναφερόταν ο Μάρτιος του 2013. 
Το έργο όμως προχώρησε και πάλι με αργούς ρυθμούς. Για το λόγο αυτό η Ευρωπαϊκή Επιτροπή έδωσε και νέα παράταση ως τις 31 Δεκεμβρίου του 2013, με τη μόνη διαφορά ότι αν το έργο δεν ολοκληρωθεί μέχρι την ολοκλήρωση της προθεσμίας, τότε θα εφαρμοστεί δημοσιονομική διόρθωση για το συγχρηματοδοτούμενο μέρος του έργου ή πιο απλά η χώρα μας θα κληθεί να επιστρέψει εκατομμύρια ευρώ στην Ευρωπαϊκή Ένωση. 
Εν κατακλείδι, γίνεται αντιληπτό ότι με σπασμωδικές νομοθετικές πρωτοβουλίες, οι οποίες έχουν αναληφθεί ύστερα από πιέσεις της τρόικας για την πρόσληψη των συμβούλων που προτείνει, δεν είναι δυνατόν να λύσετε ένα χρονίζον πρόβλημα. Σας έχουμε προτείνει σειρά λύσεων στην αρμόδια επιτροπή, όχι για άλλο λόγο, αλλά γιατί η χώρα επωμίζεται τα αποτελέσματα της αποτυχημένης οικονομικής πολιτικής σας. Ας μην επωμιστεί και νέα πρόστιμα από την Ευρωπαϊκή Ένωση λόγω της ανικανότητάς σας. 
Ευχαριστώ. 
(Χειροκροτήματα από την πτέρυγα των ΑΝΕΛ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε, κυρία Μακρή. 
Κυρίες και κύριοι συνάδελφοι, η Διαρκής Επιτροπή Δημόσιας Διοίκησης, Δημόσιας Τάξης και Δικαιοσύνης καταθέτει την έκθεσή της στο σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Κύρωση της Συμφωνίας μεταξύ της Ελληνικής Δημοκρατίας και της Ομοσπονδιακής Δημοκρατίας της Βραζιλίας περί εκδόσεως».
Το λόγο έχει η κ. Ελένη Ζαρούλια.</ChairmanSpeech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Κύριε Πρόεδρε, συζητάμε σήμερα για ένα σχέδιο νόμου με συμπληρωματικές διατάξεις για το Εθνικό Κτηματολόγιο. Πρόκειται για ένα σημαντικό έργο, που ενώ για τις υπόλοιπες ευρωπαϊκές χώρες αποτελεί κάτι το δεδομένο, για τη χώρα μας εν έτη 2013 αποτελεί ακόμη ζητούμενο. 
Το ότι δεν έχουμε ως και σήμερα Εθνικό Κτηματολόγιο οφείλεται σε διάφορους λόγους, ιστορικούς και μορφολογικούς. Οφείλεται σε τεχνικές, επιστημονικές και άλλες δυσκολίες. Κυρίως, όμως, οφείλεται στα λάθη όλων των κυβερνήσεων των τελευταίων δεκαετιών, στην έλλειψη της πολιτικής βούλησης για να ολοκληρωθεί αυτό το θεμελιώδες έργο, στην άρνηση των κυβερνήσεων αυτών να συγκρουστούν με συμφέροντα και παγιωμένες νοοτροπίες. 
Πιστεύουμε πως η αποτυχία της ολοκλήρωσης του Εθνικού Κτηματολογίου αποτελεί ένα από τα μεγαλύτερα σκάνδαλα της Μεταπολίτευσης, σκάνδαλο που συναγωνίζεται επάξια τα σκάνδαλα του Χρηματιστηρίου και των Olympic Games.
Σήμερα όλοι γνωρίζουμε, πως το Εθνικό Κτηματολόγιο βρίσκεται μακριά από την ολοκλήρωσή του. Το παρόν νομοσχέδιο, έρχεται σύμφωνα με την Κυβέρνηση, να βελτιώσει την κατάσταση και να δημιουργήσει ένα νομοθετικό πλαίσιο που θα επιτρέψει να ολοκληρωθεί το Εθνικό Κτηματολόγιο μέχρι το 2020. Το αν το παρόν σχέδιο νόμου δημιουργεί, πράγματι, τις προϋποθέσεις για την επιτυχή ολοκλήρωση του Εθνικού Κτηματολογίου μέχρι το 2020, είναι κάτι προς συζήτηση, διότι ακούσαμε και στις επιτροπές από τους αρμόδιους φορείς που είχαμε φέρει ότι μάλλον μέχρι το 2020 δεν θα τα καταφέρετε. 
Από την άλλη, πιστεύουμε πως ενώ πρέπει να δούμε τι κάνουμε από εδώ και πέρα, πρέπει παράλληλα να γίνει ένας συνολικός απολογισμός, να δούμε τι έγινε μέχρι τώρα ή τι δεν έγινε, να δούμε ποιος έφταιξε -αν έφταιξε κάποιος- και να αποδοθούν οι όποιες ευθύνες, πολιτικές ή μη. 
Για το έργο αυτό ξοδεύτηκαν πολλά εκατομμύρια από εθνικούς και κοινοτικούς πόρους. Πολλοί συμπολίτες μας ξόδεψαν πολλά χρήματα και ταλαιπωρήθηκαν. Δεν έχουμε την πολυτέλεια να προχωρήσουμε χωρίς να γίνει πρώτα ο σχετικός απολογισμός, όχι μόνο γιατί χάθηκε χρόνος και χρήμα, αλλά γιατί θα είναι χρήσιμα τα όποια συμπεράσματα, για να αποφύγουμε λάθη και παραλείψεις στο μέλλον. 
Τι κάνει το παρόν νομοσχέδιο; Κατ’ αρχήν, καταργεί τον Οργανισμό Κτηματολογίου και Χαρτογραφήσεων Ελλάδος, το γνωστό και ως ΟΚΧΕ, που είναι νομικό πρόσωπο δημοσίου δικαίου και δημιουργεί την «Εθνικό Κτηματολόγιο και Χαρτογράφηση Α.Ε.» ως μετεξέλιξη της «ΚΤΗΜΑΤΟΛΟΓΙΟ Α.Ε.». Επιπλέον, προβλέπει αλλαγές στη λειτουργία του Κτηματολογίου και στη διαδικασία ανάθεσης μελετών, καθώς και τροποποιήσεις στη δασική νομοθεσία. 
Καταργείτε τον ΟΚΧΕ, για να ενοποιήσετε τους φορείς που ασχολούνται με το Κτηματολόγιο και τη χαρτογράφηση σε έναν ενιαίο φορέα. Προχωράτε σ’ αυτή την κίνηση με τη δικαιολογία ότι, πρώτον, ο ΟΚΧΕ είναι ταυτόσημο σχεδόν αντικείμενο με την «ΚΤΗΜΑΤΟΛΟΓΙΟ Α.Ε.», ενώ από την άλλη, αν και επιβάρυνε τον κρατικό προϋπολογισμό με αρκετές εκατοντάδες χιλιάδες ευρώ το χρόνο, αυτός δεν παρήγαγε κάποιο έργο. 
Φυσικά, η χαρτογράφηση και η διαχείριση των σχετικών δεδομένων δεν ταυτίζεται με το Εθνικό Κτηματολόγιο. Για το λόγο αυτό μάλιστα, στη νέα εταιρεία προβλέπονται δύο Διευθύνσεις με τα σχετικά αντικείμενα. Από την άλλη, από πουθενά ούτε από την αιτιολογική έκθεση ούτε από τις διατάξεις του νόμου, προκύπτει οικονομικό όφελος για το δημόσιο. Το αν για πολλά χρόνια δεν παρήγαγε κάποιο έργο, αυτό βαρύνει τις εκάστοτε ηγεσίες του Υπουργείου Περιβάλλοντος και όχι τον φορέα αυτόν καθ’ εαυτόν. 
Απ’ ό,τι μπορούμε να γνωρίζουμε, ο ΟΚΧΕ μεταξύ άλλων διαχειρίζεται μια Εθνική Υποδομή Γεωχωρικών Πληροφοριών, την ΕΥΓΕΠ, σε υλοποίηση της οδηγίας INSPIRE. Οι σχετικές πληροφορίες είναι στη διάθεση των πολιτών και του δημοσίου και μάλιστα δωρεάν. Επιπλέον, είναι δυνατόν να γίνουν κινήσεις, ούτως ώστε μελλοντικά ο συγκεκριμένος φορέας να μην επιβαρύνει τον κρατικό προϋπολογισμό, όπως μας είπατε και στην επιτροπή. 
Το σημαντικότερο όμως είναι ότι η διαχείριση των σχετικών δεδομένων, όπως και το αντικείμενο του Κτηματολογίου, δεν μπορεί να ανατεθεί στην ολότητά του σε μια ανώνυμη εταιρεία που λειτουργεί με ιδιωτικοοικονομικά κριτήρια. Δεν μπορεί να μην υπάρχει ένας εποπτικός φορέας του δημοσίου!
Όπως σας είπαμε και στην επιτροπή, οι ανώνυμες εταιρείες είναι εργαλεία στη διάθεση του κράτους και όχι σχήματα για αντικατάστασή του. Αν πρέπει να υπάρξει οπωσδήποτε ένας ενιαίος φορέας για τα σχετικά αντικείμενα, αυτός πιστεύουμε πως θα πρέπει να έχει τη μορφή νομικού προσώπου δημοσίου δικαίου. 
Στην επιτροπή μάς αναφέρατε πως τη μεγάλη εποπτεία θα την έχει ο Υπουργός και γι’ αυτό καταργείτε τον ΟΚΧΕ. Επίσης, ειπώθηκε πως ο Υπουργός έχει την πολιτική ευθύνη και είναι υπόλογος στον κοινοβουλευτικό έλεγχο. Να μας επιτρέψει ο Υπουργός να αμφιβάλουμε και για τα δύο. Είδαμε το πόσο λογοδοτούν στην παρούσα Βουλή οι Υπουργοί της Κυβερνήσεως. Μόλις την περασμένη Δευτέρα, στο πλαίσιο του κοινοβουλευτικού ελέγχου, απαντήθηκε μία μόνο από τις δεκατέσσερις ερωτήσεις. Οι υπόλοιπες δεκατρείς δεν απαντήθηκαν λόγω κωλύματος των Υπουργών.
Όσον αφορά το ότι ο Υπουργός ο ίδιος θα εποπτεύει τη νέα εταιρεία, έχουμε δει το πόσο επόπτευαν και την «ΚΤΗΜΑΤΟΛΟΓΙΟ Α.Ε.» οι εκάστοτε Υπουργοί όλα αυτά τα χρόνια. Σωρεία οι καταγγελίες για παράνομες προσλήψεις και για επιζήμιες πρακτικές. Επιπλέον, κανείς δεν μπορεί να μας εγγυηθεί ότι μελλοντικά δεν θα ιδιωτικοποιηθεί η νέα εταιρεία «ΕΚΧΑ Α.Ε.» με ό,τι αυτό θα συνεπάγεται. 
Η συγκυβέρνηση προχωρεί στο ξεπούλημα όλων των υποδομών της χώρας, στο ξεπούλημα της δημόσιας περιουσίας. Ακόμη και το νερό πουλάει, το δημόσιο αυτό αγαθό. Γιατί να μην προχωρήσει σε ιδιωτικοποίηση και της εταιρείας αυτής; 
Όσον αφορά τις αλλαγές στον τρόπο ανάθεσης των μελετών, παρατηρούμε πως στο βωμό της λεγόμενης επιτάχυνσης, διαμορφώνεται ένα πλαίσιο πλήρους ασυδοσίας, αφού ο έλεγχος, η διαφάνεια, ο ανταγωνισμός, η τεχνική αξιολόγηση και οι υποχρεώσεις του ανάδοχου για χρηματοδότηση, ουσιαστικά, καταργούνται. Οι διατάξεις του παρόντος νόμου έρχονται να προσθέσουν νέες εξαιρέσεις στο ν.3316/2005, συνεχίζοντας έτσι την αποσπασματική αντιμετώπιση των προβλημάτων. 
Με τις αλλαγές που προβλέπονται, τα κριτήρια επιλογής των μελετητών θα είναι μόνο η οικονομική προσφορά και τα χρηματοοικονομικά στοιχεία του υποψηφίου αναδόχου. Αυτό, λόγω και της συνεχιζόμενης ύφεσης που αντιμετωπίζει η χώρα μας, θα ανοίξει το δρόμο στις ξένες εταιρείες και στον παραγκωνισμό του ελληνικού μελετητικού δυναμικού.
Με τη θέσπιση ως κριτηρίου επιλογής αυτού τη χαμηλότερη τιμή, με την υποβάθμιση των ποιοτικών χαρακτηριστικών της κάθε πρότασης, το μόνο που θα επιτευχθεί είναι να αναλάβουν εταιρείες καιροσκοπικού χαρακτήρα και να μην προχωρήσει τίποτα.
Σχετικά με τις διατάξεις αλλαγής του πλαισίου λειτουργίας της «ΚΤΗΜΑΤΟΛΟΓΙΟ Α.Ε.», δηλαδή, της νέας «ΕΚΧΑ Α.Ε.», έχουμε να παρατηρήσουμε πως ενώ κάποιες από αυτές δείχνουν να κινούνται σε σωστή κατεύθυνση, το σημαντικό είναι πως από πουθενά δεν προκύπτει το πώς οι αλλαγές αυτές μπορούν να υλοποιηθούν. Από πουθενά δεν προκύπτει πως η νέα εταιρεία θα μπορέσει να ανταποκριθεί στο νέο διευρυμένο αντικείμενο που της ανατίθεται. Δεν προβλέπεται ούτε κάποιο σχεδιάγραμμα ούτε κάποια μορφή ενίσχυσης σε πόρους. 
Το νομοσχέδιο αναφέρει πως η νέα εταιρεία θα είναι δημόσια εταιρεία μη επιχορηγούμενη από το κράτος. Αλλά πουθενά δεν αναφέρεται το πού θα βρει τους πόρους να κάνει όλα αυτά που προβλέπονται, ζήτημα που σας το θέσαμε και στην Επιτροπή. Ακόμη, δεν μας έχετε απαντήσει και θα θέλαμε κάποια απάντηση σχετικά με αυτό. Να σημειωθεί πως μιλάμε για μία εταιρεία που τόσα χρόνια δεν ανταποκρίνεται σε αυτά που της έχουν ανατεθεί. Χωρίς χρηματοδότηση, χωρίς κάποιο χρονοδιάγραμμα με διευρυμένες αρμοδιότητες και αντικείμενο, αμφιβάλλουμε για το κατά πόσο θα πετύχει αυτά που θέλουμε στο μέλλον.
Από την άλλη, σε σχέση με τις αποσπάσεις δημοσίων υπαλλήλων στη νέα εταιρεία που προβλέπονται στο άρθρο 4 –υπαλλήλων από όλο το φάσμα του δημοσίου- έχουμε να πούμε πως από τη στιγμή που δεν προβλέπονται συγκεκριμένες προϋποθέσεις επιλογής, είναι αμφίβολο το εάν θα βοηθήσουν πράγματι την εταιρεία. Ο Υπουργός έχει ανεξέλεγκτα την πλήρη ελευθερία επιλογής, χωρίς να δεσμεύεται από ένα συγκεκριμένο πλαίσιο, ένα πλαίσιο το οποίο θα καθορίζει τα τυπικά προσόντα και τη σχετική εμπειρία που απαιτεί το αντικείμενο του Εθνικού Κτηματολογίου. 
Τέλος, οι αλλαγές που προβλέπονται στη δασική νομοθεσία, πιστεύουμε πως όχι μόνο δεν δίνουν λύσεις, όχι μόνο δεν εξυπηρετούν το δημόσιο συμφέρον, αλλά αντίθετα θα έχουν άσχημες συνέπειες στην προστασία των δασικών εκτάσεων και γενικότερα της δημόσιας γης. 
Συγκεκριμένα, με την ανατροπή στην ουσία του τεκμηρίου κυριότητας του δημοσίου με τον παραγκωνισμό της Διεύθυνσης Δασών και με την αναβάθμιση της νέας «ΚΤΗΜΑΤΟΛΟΓΙΟ Α.Ε.» σε βασικό παίκτη, όσον αφορά ακόμη και την οριοθέτηση των δασικών χαρτών, δημιουργείται ένα πλαίσιο που δεν θα προστατεύσει αποτελεσματικά τη δημόσια γη. Δημιουργείται ένα πλαίσιο που θα επιτρέψει να χαθούν μεγάλες δασικές και αναδασωτέες εκτάσεις.
Για εμάς τον πρώτο λόγο για την κατάρτιση των δασικών χαρτών πρέπει να έχουν οι Διευθύνσεις Δασών, οι οποίες πρέπει να στελεχωθούν κατάλληλα και να στηριχθούν από την πολιτεία, ούτως ώστε να αντεπεξέλθουν στο έργο τους και όχι να παραγκωνίζονται προς χάρη ενός σχήματος μίας ανώνυμης εταιρείας. 
Η νέα εταιρεία, η «ΕΚΧΑ Α.Ε.», δεν μπορεί να αναρτά δασικούς χάρτες, χάρτες που δεν θα έχουν τα εχέγγυα που μπορεί να τους προσδώσει μια δημόσια αρχή. Η υποστελέχωση των Διευθύνσεων Δασών, όπως και οι ασφυκτικές προθεσμίες που τίθενται σε αυτές είτε για τη σχετική ανάρτηση είτε για τον έλεγχο των αναρτήσεων των δασικών χαρτών, δημιουργούν ένα ρυθμιστικό πλαίσιο που μόνο προς το δημόσιο συμφέρον δεν θα είναι.
Όσον αφορά τώρα τις δύο υπουργικές τροπολογίες, η μία αφορά αλλαγές στο σχέδιο νόμου, ενώ η άλλη αφορά ρυθμίσεις πολεοδομικού ενδιαφέροντος. Οι όποιες αλλαγές έγιναν στην αρχική μορφή του νομοσχεδίου δεν το καθιστούν περισσότερο ελκυστικό. Από την άλλη, ενώ διεξήχθησαν τέσσερις συνεδριάσεις στη σχετική επιτροπή, ο Υπουργός διάλεξε να καταθέσει την τροπολογία σε σχέση με τις πολεοδομικές ρυθμίσεις μετά την ολοκλήρωση της όλης συζήτησης. Αυτό, ως πρακτική είναι λάθος και η τροπολογία αυτή δεν μπορεί να γίνει δεκτή. Εξάλλου, διαφωνούμε και με το περιεχόμενό της.
Το παρόν σχέδιο νόμου πιστεύουμε ότι, όχι μόνο δεν θα δώσει λύσεις, αλλά θα δημιουργήσει και περισσότερα προβλήματα στην ήδη προβληματική κατάσταση με το Εθνικό Κτηματολόγιο και τους δασικούς χάρτες. Η Κυβέρνηση με το νομοθέτημα αυτό ανοίγει το δρόμο για την άρση της προστασίας μεγάλων εκτάσεων του δημοσίου. Μεγάλες δασικές και αναδασωτέες εκτάσεις θα γίνουν αντικείμενο εκμετάλλευσης και θα ανοίξει ο δρόμος για την εμπορευματοποίηση της εθνικής γης και την εξυπηρέτηση επιχειρηματικών και άλλων συμφερόντων.
Καλούμε την Κυβέρνηση, ακόμα και τώρα, να αποσύρει το παρόν σχέδιο νόμου και να θέσει το ζήτημα από την αρχή, να λάβει σοβαρά υπόψη της τις παρατηρήσεις και τις προτάσεις των αρμόδιων φορέων και να καταθέσει άμεσα ένα σχέδιο νόμου που θα δίνει πραγματικά λύσεις και θα προστατεύει τη δημόσια περιουσία.
Ως εκ τούτου, καταψηφίζουμε επί της αρχής το παρόν σχέδιο νόμου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κυρία συνάδελφε. 
Το λόγο έχει η ειδική αγορήτρια της Δημοκρατικής Αριστεράς, κ. Νίκη Φούντα.</ChairmanSpeech>
<Speech><Parlmember>ΝΙΚΗ ΦΟΥΝΤΑ</Parlmember>: Ευχαριστώ, κύριε Πρόεδρε.
Κύριοι Υπουργοί, κύριοι συνάδελφοι, συζητάμε σήμερα ένα νομοσχέδιο εν μέσω πολιτικής κρίσης, μιας κρίσης που δεν μπορεί παρά να είναι απόλυτα συνυφασμένη με την κρίση αξιών στην ελληνική κοινωνία, αυτή που διαμόρφωσε παθογένειες τις οποίες καλούμαστε σήμερα –θα έπρεπε από χθες κιόλας- να αντιπαλέψουμε, να κάνουμε αυτό που έπρεπε να γίνεται σε αυτή την Αίθουσα, δηλαδή να μεταρρυθμίσουμε και να «σπάσουμε αυγά», για να χρησιμοποιήσω μία μη δόκιμη έκφραση.
Η Δημοκρατική Αριστερά αυτόν τον ένα χρόνο συγκυβέρνησης έχει κάνει πολύ μεγάλες υπερβάσεις. Δεν θα κουραστούμε να υπενθυμίζουμε πως η χώρα δεν θα είχε κυβέρνηση αν η Δημοκρατική Αριστερά δεν έπαιρνε αυτή τη μεγάλη απόφαση να γυρίσει σελίδα ως παράταξη, αλλά και ως πολιτικός χώρος, να απαρνηθεί τον πολύ βολικό ομολογουμένως ρόλο της Αντιπολίτευσης, να πάρει ευθύνες που δεν της αναλογούσαν και να κάνει ουσιαστικές προτάσεις, κάποιες φορές να βγει μπροστά και κάποιες φορές να υποχωρήσει μπροστά στη μεγάλη πρόκληση, το δημόσιο συμφέρον και το καλό του τόπου.
Να συμπληρώσω όμως πως την υπέρβαση της μαύρης οθόνης δεν θα την κάνει ποτέ και για κανένα λόγο. Τη μαύρη οθόνη πολιτικά δεν θα την επιτρέψει!
Παρά την απαξίωση εν μέρει της λειτουργίας της τρικομματικής κυβέρνησης, η Δημοκρατική Αριστερά είναι εδώ σήμερα για να κάνει αυτό που οφείλει: να μεταρρυθμίσει, να αλλάξει, να προσπαθήσει να διορθώσει παθογένειες, να ξεφύγει από τη στείρα δημοσιονομική προσαρμογή και να προχωρήσει σε ουσιαστικές μεταρρυθμίσεις, σε ανατροπή της αδράνειας της Δημόσιας Διοίκησης, αλλά και του κρατικού ελέγχου. Γιατί τα εκατόν δέκα χρόνια άγονων, αναποτελεσματικών προσπαθειών να υπάρξουν δασικοί χάρτες στην Ελλάδα είναι αναμφισβήτητα παθογένεια. Και αν κάποια στιγμή επιζητούμε να υπάρξει στη χώρα περιουσιολόγιο, να υπάρξει πλήρης διαφάνεια στα περιουσιακά στοιχεία, στο φόρο ακίνητης περιουσίας, στην πάταξη της αυθαιρεσίας στην κατασκευή, αλλά και στην πάταξη της φοροδιαφυγής, το Κτηματολόγιο είναι το πρώτο μεγάλο βήμα, η αρχή, το ήμισυ του συνόλου της προσπάθειας.
Δυστυχώς, είμαστε και επίσημα η μόνη χώρα στην Ευρωπαϊκή Ένωση που δεν έχει Κτηματολόγιο. Έχει γίνει ολοκλήρωση μόλις του 18% των χαρτών εκ των οποίων σημαντικό μέρος των εκτάσεων πρέπει να χαρτογραφηθεί εκ νέου, ενώ υπό εξέλιξη βρίσκεται συνολικά μόλις το 42% των χαρτών. Και όποιος δεν ψηφίσει αυτό το νομοσχέδιο, μπορεί να ισχυριστεί ότι δεν πρέπει να αλλάξει τίποτα, πως δεν υπάρχουν κακώς κείμενα, πως δεν πειράζει που τα τελευταία δεκαοχτώ χρόνια επίσημης κτηματογράφησης κατασπαταλώνται χρήματα της Ευρωπαϊκής Ένωσης και των Ελλήνων πολιτών χωρίς αποτέλεσμα; 
Υπάρχουν ευθύνες οι οποίες μπορούν να αναζητηθούν όταν απαντηθεί η ερώτηση: «Γιατί το πολιτικό σύστημα δεν εντόπισε έγκαιρα τις αδυναμίες; Ποιος κερδίζει από τις καθυστερήσεις στην ανάρτηση των χαρτών, την επανάληψη διαγωνισμών, τις εκκρεμοδικίες, την αδιαφάνεια; Γιατί, σχεδόν δύο δεκαετίες έχει ολοκληρωθεί τόσο μικρό ποσοστό χαρτών;» Οι απαντήσεις είναι αυτονόητες και δεν αποτελούν ζητούμενο αυτού του νομοσχεδίου. Το κατά πόσον όμως, οφείλουν να αλλάξουν όλα αυτά, σίγουρα είναι το μείζον στην προσπάθεια αυτή. 
Επί της αρχής η σύνταξη του Εθνικού Κτηματολογίου αποτελούσε και αποτελεί ένα βασικό σημείο του καθορισμού της αναπτυξιακής πορείας της χώρας. Περιλαμβάνει γενική καταγραφή των κτηματολογικών πληροφοριών που αφορούν κυρίως τα τεχνικά, νομικά και οικονομικά στοιχεία των ιδιοκτησιών, καθώς και πληροφορίες που θεωρούνται απαραίτητες για τη διοικητική, τεχνική και αναπτυξιακή δραστηριότητα του τόπου, για μια συνολική ηλεκτρονική μεταρρύθμιση.
Σκοπός του Κτηματολογίου είναι η δημιουργία ενός σύγχρονου, πλήρως αυτοματοποιημένου αρχείου, με στοιχεία τα οποία αποδεικνύουν και ταυτόχρονα εξασφαλίζουν τις συναλλαγές, τροφοδοτώντας με πληροφορία, τόσο το κράτος, όσο και τον πολίτη για τα δικαιώματά του πάνω στην ακίνητη ιδιοκτησία. Και αυτό είναι αδήριτη ανάγκη να υπάρξει στη χώρα.
Ως το 2020 το Εθνικό Κτηματολόγιο πρέπει να έχει ολοκληρωθεί. Είναι γεγονός πως η σημασία των χωρικών δεδομένων έχει γίνει εδώ και χρόνια αντιληπτή στην Ευρωπαϊκή Ένωση, όπως προκύπτει από τον μεγάλο αριθμό δράσεων στον τομέα αυτό, η σημαντικότερη εκ των οποίων είναι η οδηγία INSPIRE, όπως αυτή έχει ενσωματωθεί στο Ελληνικό Δίκαιο και για την οποία η χώρα μας οδηγήθηκε από την Κομισιόν στο Ευρωπαϊκό Δικαστήριο.
Ας μην ξεχνάμε, επίσης, τον κίνδυνο για απαίτηση άμεσης επιστροφής πόρων συγχρηματοδότησης του Κτηματολογίου ύψους 80 εκατομμυρίων ευρώ σε μια τέτοια οικονομική συγκυρία, αλλά και την πιθανότητα συνολικής διακοπής της επιτροπής όπου οι προγραμματισμένες εργασίες έπρεπε να ολοκληρωθούν μέχρι τον Μάρτιο του 2013. Είναι επίσημα στοιχεία από ερώτηση των Οικολόγων Πράσινων στο Ευρωκοινοβούλιο.
Όλα αυτά λέγονται από μέρους μας για την ενίσχυση του επιχειρήματος πως υπάρχει άμεση ανάγκη ολοκλήρωσης του Κτηματολογίου και επειδή ακούσαμε από την πλευρά της Αντιπολίτευσης κάποια ψελλίσματα περί αναιτιολόγητης συγχώνευσης και ανάγκης αλλαγής και διάφορα άλλα. 
Για τη διακίνηση των γεωχωρικών δεδομένων η Δημοκρατική Αριστερά κατέθεσε τροπολογία, προκειμένου να διασφαλιστεί και να επιταχυνθεί η πολιτική διαμοιρασμού των γεωχωρικών δεδομένων, σύμφωνα με τις επιταγές της οδηγίας 98/2003 για την περαιτέρω χρήση της δημόσιας πληροφορίας, την οδηγία INSPIRE, το ν. 3882/2010 και την ευρωπαϊκή πολιτική για το Ψηφιακό Θεματολόγιο 2020.
Είναι απαραίτητο να υπάρχει άμεση ρύθμιση του διαμοιρασμού των δημοσίων δεδομένων μεταξύ των δημοσίων αρχών και η διάθεσή τους σε τρίτους, καθώς τα χρήματα τα οποία έχουν χρησιμοποιηθεί είναι του Έλληνα και του Ευρωπαίου φορολογούμενου.
Αυτό ελπίζουμε ότι θα γίνει με το ελάχιστο κόστος και με το μέγιστο δυνατό κοινωνικό και οικονομικό όφελος. Με αυτόν μόνο τον τρόπο θα μπορεί να διασφαλιστεί ο δημόσιος και δωρεάν χαρακτήρας των δεδομένων και κάποια στιγμή ίσως να φτάσουμε και στην πολυπόθητη κοινωνία της πληροφορίας. 
Ο ΟΚΧΕ, που συγχωνεύεται με το παρόν νομοσχέδιο, παρείχε το τελευταίο μόλις διάστημα αυτή τη δυνατότητα, βάζοντας στη συνέχεια ένα «Κλειστό λόγω εκποίησης» στην κεντρική σελίδα του επίσημου site με τα τηλέφωνα των Υπουργών προϊσταμένων τους από κάτω σε μια άλλη, γκρίζα οθόνη αυτή τη φορά, με γνώμονα προφανώς τον σεβασμό προς τους θεσμούς. Τα συμπεράσματα δικά σας.
Πριν ξεκινήσουμε με τον σχολιασμό του καθεαυτού σχεδίου νόμου, να κάνουμε ειδική μνεία στην υπουργική τροπολογία, που προέκυψε έπειτα από κοινή μας τοποθέτηση με το ΠΑΣΟΚ, για τον έλεγχο των πεπραγμένων της «ΕΚΧΑ Α.Ε.» κάθε έτος, καθώς και την επιβεβλημένη πλέον παρουσία της νέας εταιρείας κάθε έξι μήνες στην Επιτροπή Παραγωγής και Εμπορίου, ώστε να παρουσιάσει την πρόοδο των εργασιών που έχει αναλάβει. 
Είναι μια πολύ θετική τροπολογία και θα θέλαμε να υπάρχει ουσιαστικά σε κάθε τέτοιο μακροπρόθεσμο εγχείρημα.
Έλεγχος και διαφάνεια, λοιπόν, με ζητούμενο το συντονισμό και τη σύμπραξη των όποιων εργαλείων, με στόχο την ποιότητα της παραγόμενης πληροφορίας στα σωστά χρονοδιαγράμματα. 
Επιχειρείται, λοιπόν, με το παρόν νομοσχέδιο μια συμπλήρωση στη σύνταξη και τη λειτουργία του θεσμού και ειδικότερα μια περαιτέρω βελτίωση της νομοθεσίας όσον αφορά στην απλοποίηση των διαδικασιών, τόσο της εξωδικαστικής, όσο και της δικαστικής επίλυσης των ζητημάτων διόρθωσης των αρχικών και μεταγενέστερων εγγραφών, καθώς και της διευκόλυνσης των συναλλαγών. 
Στο πλαίσιο του εξορθολογισμού των δημοσίων φορέων με συναφές αντικείμενο και αλληλοκαλυπτόμενες δραστηριότητες το παρόν νομοσχέδιο εισηγείται την κατάργηση του «Οργανισμού Κτηματολογίου και Χαρτογραφήσεων Ελλάδος» και τη μεταφορά των αρμοδιοτήτων του στην εταιρεία «ΚΤΗΜΑΤΟΛΟΓΙΟ Α.Ε.», δημιουργώντας ένα νέο, ενιαίο φορέα με την ονομασία «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ Α.Ε.». Αυτό γίνεται προσδοκώντας να μπει ένα τέλος στις στρεβλώσεις που δημιουργήθηκαν με την ως σήμερα ισχύουσα οργανωτική κατάσταση, ενώ ταυτόχρονα με την πολυπόθητη ολοκλήρωση του έργου να έχει επιτευχθεί και μια οικονομία κλίμακας, αλλά και σημαντική εξοικονόμηση του κόστους των δαπανών. Να σημειωθεί ότι και οι ίδιοι οι εργαζόμενοι μιλούσαν για την αναγκαιότητα του ενιαίου φορέα.
Ο ενιαίος αυτός φορέας θα λειτουργεί πλέον υπό την εποπτεία του Υπουργού, ο οποίος θα έχει και την πλήρη ευθύνη του εγχειρήματος. Η «ΕΚΧΑ Α.Ε.» θα είναι νομικό πρόσωπο ιδιωτικού δικαίου με μοναδικό μέτοχο το ελληνικό δημόσιο, όπως αυτό εκπροσωπείται και από τον εποπτεύοντα πλέον Υπουργό Περιβάλλοντος. Οι υπάλληλοι του ΟΚΧΕ προβλέπεται να επιστρέψουν στα καθήκοντά τους ως εργαζόμενοι του Υπουργείου. 
Εμείς προτείναμε, αξιοποιώντας τη γνώση της εξειδίκευσης του αντικειμένου του ΟΚΧΕ να αναλάβουν χρέη επιβλέπουσας αρχής, εντός του Υπουργείου πια, σε όλο αυτό το εγχείρημα.
Το έργο του Εθνικού Κτηματολογίου από το έτος 1994 χαρακτηρίστηκε ως ένα από τα πολύ μεγάλα έργα στη χώρα. Έτσι, λοιπόν, με τη ψήφιση του ν.2229/1994 το ελληνικό δημόσιο έχει τη δυνατότητα να ιδρύει ανώνυμες εταιρείες, οι οποίες είχαν σκοπό να εκπονούν τις μελέτες και τα έργα κατ’ εξαίρεση από κάθε κείμενη διάταξη, πλην εκείνων του Δικαίου της Ευρωπαϊκής Ένωσης, με κανονισμούς που εγκρίνονται από τους εποπτεύοντες Υπουργούς και δημοσιεύονται στην Εφημερίδα της Κυβέρνησης. 
Σκοπό είχε την επιτάχυνση στη διαδικασία διενέργειας των διαγωνισμών και υπογραφής των συμβάσεων, με κριτήριο ανάθεσης αυτό της χαμηλότερης τιμής, και τελικά την ολοκλήρωση του Κτηματολογίου.
Μνημονιακή μας υποχρέωση είναι το Κτηματολόγιο να έχει ολοκληρωθεί μέχρι το 2020. Γεγονός αποτελεί πως ένας από τους λόγους της μεγάλης καθυστέρησης είναι το νομικό πλαίσιο της διαγωνιστικής διαδικασίας. Έτσι προτείνεται με το παρόν νομοσχέδιο η κατάργηση της ισχύουσας διάταξης του ν. 3316/2005 και οι διαδικασίες ανάθεσης και εκτέλεσης των συμβάσεων να ενταχθούν σε νέα διάταξη, η οποία προστίθεται ως άρθρο 45Α. 
Δεν είναι της παρούσης να κρίνουμε το νόμο περί της ανάθεσης των μελετών, όμως, οφείλουμε να παρατηρήσουμε ότι στη σύντομη ιστορία του έχει καταντήσει διάτρητος από τις συνεχείς εξαιρέσεις. 
Θέσαμε υπ’ όψιν της επιτροπής τους λόγους της αναγκαιότητας για ορισμό του κωδικού αριθμού της πίστωσης και ζητήσαμε διευκρινίσεις για τους λόγους που η διαδικασία υλοποίησης της σύμβασης πραγματοποιείται με την ανάθεση διαδοχικών συμβάσεων. 
Καταθέσαμε, ως Δημοκρατική Αριστερά, τροπολογία για το θέμα της τεχνικής επάρκειας, που το θεωρούμε πάρα πολύ σημαντικό. Επίσης το θεωρούμε προαπαιτούμενο για τις αναθέσεις μελετών, καθώς και για το πώς θα μπορούσε να διευρυνθεί αυτή η βάση των μελετητών που θα μπορούν να διεκδικήσουν την ανάθεση της μελέτης. 
Με το παρόν νομοσχέδιο προτείνεται η αξιοποίηση των σύγχρονων τεχνολογιών, η ηλεκτρονική υποβολή αιτημάτων εγγραφής πράξεων και έκδοσης πιστοποιητικών από τα κτηματολογικά γραφεία, καθώς και η εξασφάλιση της διαφάνειας και η απλούστευση των συναλλαγών. 
Όπως αναφέραμε ήδη, προτείνουμε η ηλεκτρονική υπηρεσία να επεκταθεί και στη χορήγηση των πληροφοριών και πάντα με την προϋπόθεση πως υπάρχει δυνατότητα της συμβατότητας των συστημάτων.
Με τη δυνατότητα περαίωσης της κτηματογράφησης σε ενότητες, που συνολικά έχουν περιληφθεί στους προσωρινούς κτηματολογικούς πίνακες, αλλά και τα διαγράμματα που δεν έχει υποβληθεί γι’ αυτά αίτηση διόρθωσης ή ένστασης και που δεν επηρεάζονται καθ’ οιονδήποτε τρόπο από τυχόν υποβληθείσες αιτήσεις διόρθωσης ή ενστάσεις, ανακτάται πολύτιμος χρόνος για τις εκ των πραγμάτων χρονοβόρες επιμέρους διαδικασίες κτηματογράφησης. 
Πολύ σημαντική μεταρρυθμιστική κίνηση του νομοσχεδίου αποτελεί η καθιέρωση της υποβολής δηλώσεων εγγραπτέων δικαιωμάτων του δημοσίου κατά το στάδιο της κτηματογράφησης. Με αυτόν τον τρόπο εξασφαλίζεται για πρώτη φορά η πλήρης καταγραφή της δημόσιας περιουσίας, ώστε να είναι δυνατή η ανάδειξη και επιτέλους η αξιοποίησή της. Αναφέρω ενδεικτικά κάποια σημεία που διασφαλίζεται αυτή η κυριότητα: Άρθρο 2 παράγραφος 1, καθώς και άρθρο 3 παράγραφοι 6 και 13. 
Το Κτηματολόγιο, όμως, δεν μπορεί να υπάρξει χωρίς δασικούς χάρτες. Το θέμα των δασικών χαρτών και του Δασολογίου απασχολεί έντονα τα τελευταία τριάντα χρόνια την ελληνική κοινωνία και αποτελεί θέμα μείζονος σημασίας για την προστασία της δημόσιας περιουσίας, το οποίο συνδέεται άμεσα, όχι μόνο με την προστασία των δασικών οικοσυστημάτων, όχι μόνο με την ανάπτυξη της οικονομίας της ορεινής υπαίθρου, αλλά και με τη δυνατότητα άσκησης ενός σύγχρονου χωροταξικού και περιβαλλοντικού σχεδιασμού. 
Η σύνταξη του Εθνικού Δασολογίου αποτελεί όχι απλά προαπαιτούμενο, αλλά συνταγματικά επιβαλλόμενη προϋπόθεση. Η διαδικασία κατάρτισης και κύρωσης του δασικού χάρτη, μετά την πολύχρονη πλέον εμπειρία εφαρμογής των μέχρι τώρα ισχυόντων νόμων, καθιστά σαφή την αναγκαιότητα ριζικών αλλαγών, έτσι ώστε να επιτευχθεί η επιτάχυνση της ολοκλήρωσης των διαδικασιών. Έτσι, λοιπόν, στο νέο νομοσχέδιο η εταιρεία ΕΚΧΑ συνεχίζει να κρατά τα ηνία αντί των περιφερειακών διευθύνσεων δασών, ο ρόλος των οποίων περιορίζεται στη θεώρηση των χαρτών, αλλά και στη δυνατότητα υποβολής αντιρρήσεων. 
Θέλω να μιλήσω επιγραμματικά για το τι θεωρούμε ότι πρέπει να αλλάξει στα άρθρα 5 και 7 και όχι στην τελευταία ουσιαστικά παρουσίαση.
Όσον αφορά τους μηχανικούς και τις τροπολογίες που έχουμε καταθέσει, είναι απαραίτητη η παρουσία τους στα κτηματολογικά γραφεία, καθώς και το άνοιγμα του αντικειμένου της χαρτογράφησης σε περισσότερους μελετητές. Ζητούμε τη διασφάλιση νέων θέσεων εργασίας για την καταπολέμηση της ανεργίας και το άνοιγμα των κριτηρίων ανάθεσης. Συμφωνούμε με τις ρήτρες ασφάλειας ευθύνης που ορίζονται στο 5% του ποσού της μελέτης. Προκρίνουμε δυο προϋποθέσεις-όρους: Να υπάρχει φάκελος οικονομικών και τεχνικών θεμάτων -η ανάγκη για την τεχνική αξιολόγηση που ζητήσαμε- και το άνοιγμα σε ομάδες μελετών, χωρίς αποκλεισμούς, αλλά και πτυχία κατώτερης τάξεως, όπως αναφέρεται και στο νομοσχέδιο σε μια ιδιαιτέρως θετική διάταξη. 
Τέλος, θέλω να πω για την ανάγκη χρησιμοποίησης της υπάρχουσας πληροφορίας. Πρέπει να χρησιμοποιηθούν οι πληροφορίες που έχει η Γεωγραφική Υπηρεσία Στρατού και να δύναται το κράτος να χρησιμοποιήσει στοιχεία σε κάθε στιγμή που θεωρεί ότι αυτό είναι αναγκαίο. 
Έχουμε καταθέσει κατά τη διάρκεια της επιτροπής και ένα πρόγραμμα -χρονοδιάγραμμα ουσιαστικά- για τα υποθηκοφυλακεία. Θεωρούμε ότι πρέπει να γίνει άμεσα η ψηφιοποίηση των αρχείων, η καταγραφή της ελληνικής περιουσίας, της ήδη μερικώς καταγεγραμμένης, να γίνει η διασταύρωση των στοιχείων και η τελική έγκριση στις οριστικές αναρτήσεις μέχρι το 2020.
Θέλω να ολοκληρώσω, λέγοντας ότι ουσιαστικά είμαστε εδώ για να μπορέσουμε να διασφαλίσουμε τους όρους αυτού του εγχειρήματος, να μπορέσουμε να καταστήσουμε σαφές ότι πλέον θα υπάρχει στο σύστημα απόλυτη διαφάνεια και σεβασμός στα χρονοδιαγράμματα. Η συμβατότητα των συστημάτων, για να μην επαναληφθούν τα προβλήματα που υπάρχουν -και που τα γνωρίζουμε όλοι- στο Υπουργείο Οικονομικών, πρέπει να διασφαλιστεί από την αρχή, για να μπορέσουμε ουσιαστικά να μην έχουμε περαιτέρω καθυστερήσεις. 
Με γνώμονα, λοιπόν, το δημόσιο συμφέρον, την εξυπηρέτηση των πολιτών, την τήρηση των χρονοδιαγραμμάτων και τις οριζόντιες πολιτικές με αναπτυξιακή προοπτική υπερψηφίζουμε αυτό το νομοσχέδιο, που ουσιαστικά καθίσταται μεταρρύθμιση στην ελληνική πραγματικότητα. 
Ευχαριστώ. 
(Χειρoκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε, κυρία συνάδελφε. 
Παρακαλώ, τον ειδικό αγορητή του Κομμουνιστικού Κόμματος Ελλάδας, τον κ. Γεώργιο Λαμπρούλη, να πάρει τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΛΑΜΠΡΟΥΛΗΣ</Parlmember>: Ευχαριστώ, κύριε Πρόεδρε.
Θα θέλαμε και από αυτό το Βήμα να καταγγείλουμε τον απαράδεκτο και προκλητικό τρόπο με τον οποίον η Κυβέρνηση χθες αρνήθηκε να συζητήσει την τροπολογία του Κομμουνιστικού Κόμματος, προσπαθώντας με τερτίπια να αποφύγει ένα τεράστιο πολιτικό ζήτημα που αφορά την επαίσχυντη πράξη νομοθετικού περιεχομένου και την κοινή υπουργική απόφαση που καταργεί ή συγχωνεύει δημόσιους φορείς και οργανισμούς, όπως συμβαίνει με τη δημόσια επιχείρηση ΕΡΤ ΑΕ, οδηγώντας, πετώντας στην ουσία χιλιάδες εργαζομένους στον δρόμο, ανάμεσά τους και τους εργαζόμενους στην ΕΡΤ. 
Το Κομμουνιστικό Κόμμα επανακατέθεσε την τροπολογία και στο σημερινό νομοσχέδιο. Ζητάμε από την Κυβέρνηση, διά του Υπουργού, να συζητηθεί η τροπολογία και να γίνει ψηφοφορία, προκειμένου αφενός να τοποθετηθεί το κάθε κόμμα και να αποφασίσει ο κάθε Βουλευτής ονομαστικά, εάν συμφωνεί ή όχι και αφετέρου, σε ό,τι αφορά την Κυβέρνηση, ιδού η Ρόδος, για να αποδείξει εάν έχει πλειοψηφία στη Βουλή για να εφαρμόσει αυτούς τους επαίσχυντους νόμους.
Σχετικά με το Εθνικό Κτηματολόγιο, αυτό αποτελεί το θεσμικό πλαίσιο στο οποίο στηρίζεται η πολιτική γης: ιδιοκτησίες γης, χωροταξικός σχεδιασμός, πολεοδομικές ρυθμίσεις κ.λπ.. Ο ρόλος του δεν περιορίζεται απλώς στην αντιμετώπιση κάποιων ιδιοκτησιακών προβλημάτων ή στην κατοχύρωση της κτηματικής πίστης. Για παράδειγμα, περιλαμβάνει τη συλλογή και επεξεργασία στοιχείων, την καταγραφή των ιδιοκτησιών, των ιδιοκτησιακών σχέσεων, τον χαρακτήρα και τις χρήσεις γης. 
Έχει έναν πολυδιάστατο και δυναμικό ρόλο. Αφορά και τη συλλογή και επεξεργασία των στοιχείων που είναι απαραίτητα για τον χωροταξικό σχεδιασμό, την καταγραφή, προστασία, αξιολόγηση και αξιοποίηση των φυσικών πόρων και των έργων υποδομής στον δασικό, αγροτικό και πολεοδομικό χώρο και γενικότερα στη χάραξη μιας γενικότερης πολιτικής γης.
Συνεπώς, και στο ζήτημα της πολιτικής για τη γη είναι δεδομένο ότι συγκρούονται και αντιπαρατίθενται πολιτικές και βεβαίως συμφέροντα. Έτσι, από τη σκοπιά της εργατικής τάξης η χρήση γης είναι κοινωνικό αγαθό, ενώ από τη σκοπιά της αστικής τάξης είναι εμπόρευμα. Στη βάση αυτής της αντίθεσης και αντιπαράθεσης εκφράζονται διαχρονικά και οι πολιτικές των κομμάτων και ο ταξικός τους χαρακτήρας. 
Έτσι, η πολιτική γης των κυβερνήσεων Νέας Δημοκρατίας και του ΠΑΣΟΚ στο παρελθόν, αλλά και της σημερινής τρικομματικής Κυβέρνησης με την προσθήκη της ΔΗΜΑΡ καθορίζονταν και καθορίζονται από την αντίληψη της χρήσης γης ως εμπορεύματος. Επομένως, και η ιδιοκτησία γης υπόκειται στους νόμους της καπιταλιστικής αγοράς. Αυτός είναι ο ρόλος και η πολιτική των κομμάτων της αστικής διακυβέρνησης, που διευκολύνει την εμπορευματοποίηση και εκείνου του μέρους της γης που ανήκει άμεσα στο δημόσιο, όπως για παράδειγμα οι δασικές εκτάσεις ή έμμεσα, ως περιουσία δημόσιων οργανισμών ή επιχειρήσεων. 
Πρόκειται για πολιτική εναρμονισμένη με τη γενικότερη πολιτική των ιδιωτικοποιήσεων, που εναρμονίζεται πλήρως στην κατεύθυνση κερδοφορίας του κεφαλαίου, στο πλαίσιο συγκεκριμένων στρατηγικών επιλογών και κατευθύνσεων της Ευρωπαϊκής Ένωσης που έχουν προαποφασιστεί και υλοποιούνται εδώ και πάρα πολλά χρόνια στη χώρα μας από τις κυβερνήσεις της Νέας Δημοκρατίας και του ΠΑΣΟΚ.
Έτσι, εναλλάξ αυτές οι κυβερνήσεις έως τώρα, με μια σειρά από νόμους, μετά την Μεταπολίτευση, που αφορούν το Εθνικό Κτηματολόγιο, εσκεμμένα δεν περιέλαβαν τα δάση, τις δασικές εκτάσεις και τα δικαιώματα του δημοσίου σε αυτές τις εκτάσεις. Είναι γνωστό ότι από τη δεκαετία του 1970 και μετά η κύρια κατεύθυνση στη χάραξη της δασικής πολιτικής ήταν η διευκόλυνση της αλλαγής χρήσης των δασών και η εμπορευματοποίηση της δασικής γης. Μια σειρά νόμοι, όπως ο ν. 998/1979, ο ν.1734/1987, ο ν. 3147/2003 και ο ν. 3208/2003, ο ν. 3818/2010 και ο ν.3889/2010, άλλαζαν κάθε φορά προς το χειρότερο τους όρους προστασίας των δασών και της δημόσιας περιουσίας. 
Την τελευταία δε τριετία, πέρασε σε άσχετους νόμους διαφόρων Υπουργείων ένας καταιγισμός αντιδασικών ρυθμίσεων, με τις οποίες επιχειρείται μία τεράστιας σημασίας παρέμβαση στον προορισμό των δασών και της δημόσιας περιουσίας. 
Αφού άνοιξαν τον δρόμο, λοιπόν, για την ανεξέλεγκτη αλλαγή χρήσης των δασών, αλλά και των αναδασωτέων εκτάσεων, για εγκατάσταση για παράδειγμα ανανεώσιμων πηγών ενέργειας, στο όνομα δήθεν της ενίσχυσης της ανάπτυξης, επιτρέπουν κάθε είδους επέμβαση και καταργούν κάθε είδους έλεγχο της Δασικής Υπηρεσίας. 
Δεν ήταν τυχαίος ο κατατεμαχισμός της Δασικής Υπηρεσίας με τις περιφέρειες αρχικά και τις αποκεντρωμένες διοικήσεις αργότερα. Δεν ήταν τυχαία η μεταφορά της Γενικής Διεύθυνσης Δασών από το Υπουργείο Αγροτικής Ανάπτυξης στο Υπουργείο Περιβάλλοντος το 2010. Στόχος; Η αφαίρεση αρμοδιοτήτων από τη «δύστροπη» Δασική Υπηρεσία και η μεταφορά του σε ιδιώτες. 
Δεν είναι τυχαίο ότι στον Οργανισμό του Υπουργείου Περιβάλλοντος που προωθείται σε συνεργασία με την task force, ο Δασικός Τομέας συρρικνώνεται δραματικά. Υπάρχει φήμη για κατάργηση της Γενικής Διεύθυνσης Δασών και περιορισμού του τομέα αυτού σε δύο διευθύνσεις. Δεν είναι τυχαίο, επίσης, ότι από την πολιτική ηγεσία του Τομέα των Δασών προωθείται θεσμικά η δυνατότητα παραχώρησης εκμετάλλευσης των δημοσίων δασών σε εταιρείες. Δεν είναι τυχαίο ότι ο τομέας, ο οποίος καθημερινά ενδυναμώνεται στη δασική υπηρεσία και φαίνεται ότι θα αποτελέσει το μέλλον της, είναι αυτός της αγροτικής ασφάλειας. 
Παράλληλα με τις ανωτέρω ενέργειες, οι έως τώρα πολιτικές που εφαρμόστηκαν και προωθούνται και με το παρόν σχέδιο νόμου, φωτογράφιζαν μεγάλες μελετητικές ελληνικές εταιρείες. Προσδιόριζαν τη μορφή και τον τρόπο συνεργασίας τους με πολυεθνικές εταιρείες, ιδιωτικοποιώντας το Εθνικό Κτηματολόγιο, μέσω της «ΚΤΗΜΑΤΟΛΟΓΙΟ Α.Ε.» και τη συνεργασία με συμβούλους-εταιρείες από άλλες χώρες. Σε όλες αυτές τις αποφάσεις είχε παραλειφθεί ότι το 65% της έκτασης προς καταγραφή είναι δάση και δασικές εκτάσεις που διέπονται από ειδικό νομικό καθεστώς προστασίας και των οποίων η ένταξη στο εθνικό κτηματολόγιο, μέσω του δασικού κτηματολογίου έπρεπε να είχε προηγηθεί, ενώ παράλληλα άνοιγε ο δρόμος για παράκαμψη του τεκμηρίου κυριότητας του δημοσίου. Εκχώρηση δηλαδή δημόσιας περιουσίας στα ιδιωτικά συμφέροντα, βγάζοντας εκτός εκατομμύρια στρέμματα δασικής προστασίας, αλλάζοντας δηλαδή τον ορισμό του δάσους και της δασικής έκτασης. 
Σε αυτήν την κατεύθυνση, σε συνέχεια όλων των προηγούμενων πολιτικών, εντάσσεται και το σχέδιο νόμου της Κυβέρνησης, υπηρετώντας με αυτόν τον τρόπο και σε αυτόν τον τομέα, την επιτάχυνση στην προώθηση με πιο γρήγορους ρυθμούς των καπιταλιστικών αναδιαρθρώσεων -μεταρρυθμίσεων λένε οι της συγκυβέρνησης- αξιοποιώντας βεβαίως την οικονομική καπιταλιστική κρίση. Στόχος; Μέσω της αλλαγής του ιδιοκτησιακού καθεστώτος από δημόσια σε ιδιωτική ενός σημαντικού τμήματος της γης, η εξυπηρέτηση των αναγκών αναπαραγωγής του κεφαλαίου -της κερδοφορίας του δηλαδή- ώστε να βρουν διέξοδο για επένδυση τα υπερσυσσωρευμένα κεφάλαια που λιμνάζουν. Προϋπόθεση γι’ αυτό η απλοποίηση της νομοθεσίας, προς όφελος της ατομικής ιδιοκτησίας και προσαρμογή στις κατευθύνσεις της Ευρωπαϊκής Ένωσης για προσαρμογή των δασών στην οικονομία της αγοράς, όπως λένε. 
Από αυτήν τη σκοπιά, λοιπόν, είναι κάλπικη και αποπροσανατολιστική και η τακτική ή η όποια αντιπαράθεση και του ΣΥΡΙΖΑ, αλλά και των άλλων κομμάτων, που θεωρούν ότι εντός των τειχών της Ευρωπαϊκής Ένωσης θα μπουν κανόνες και όροι για τις επενδύσεις του κεφαλαίου, με στόχο την όποια ανάπτυξη -εμείς λέμε καπιταλιστική ανάπτυξη- με ωφελημένο παράλληλα και το λαό, αφήνοντας όμως, στο απυρόβλητο την πολιτική κεφαλαίου Ευρωπαϊκής Ένωσης που αποτυπώνεται και ως δέσμευση για τη χώρα μας και στην πολιτική γης που ακολουθείται. Δείτε για παράδειγμα στη χρήση γης, στα νερά κ.λπ.. 
Συνεπώς, η υλοποίηση αυτής της βαθύτατα αντιλαϊκής πολιτικής και από την παρούσα Κυβέρνηση, σε συνέχεια των προηγούμενων, προϋποθέτει την ιδιωτικοποίηση των δασών, τον αποχαρακτηρισμό εκατομμυρίων στρεμμάτων, την εκχώρηση δημόσιων εκτάσεων δασών, δασικών εκτάσεων και παράκτιων περιοχών, τη διαμόρφωση και υλοποίηση δράσεων για την εξασφάλιση της ανταποδοτικότητας σε κάθε δραστηριότητα στη γη, την ενίσχυση ουσιαστικά της κερδοσκοπίας και της επιχειρηματικής δραστηριότητας σε εκτός σχεδίου περιοχές. 
Πώς υπηρετείται αυτή η πολιτική; Πρώτον, το Κτηματολόγιο και τα γεωχωρικά δεδομένα αποτελούν στοιχεία στρατηγικής σημασίας και αποτελούν διακηρυγμένο στόχο για τους επιχειρηματικούς ομίλους, προκειμένου να επενδύσουν και δεν είναι τυχαία η ένταξή τους στο μνημόνιο, όπως φαίνεται -το συζητήσαμε και στην επιτροπή- και από την αιτιολογική έκθεση. 
Δεύτερον, συνδυάζεται με τη φορομπηχτική πολιτική για τους μικρούς ιδιοκτήτες γης, τα αγροτεμάχια, με την εκπόνηση νέων χωροταξικών σχεδίων -για παράδειγμα, δείτε για τον τουρισμό και για τις ανανεώσιμες πηγές ενέργειας- διευκολύνοντας θηριώδη επενδυτικά σχέδια, σε βάρος κλάδων της τοπικής οικονομίας, όπως για παράδειγμα των μικρών νησιών, αλλά όχι μόνο των μικρών νησιών. 
Τρίτον, μεταφέρει αρμοδιότητες σε μια ανώνυμη εταιρεία, την ΕΚΧΑ με όλα τα επακόλουθα, όσον αφορά την αξιοποίηση των δεδομένων, αλλά και τις εκχωρήσεις δικαιωμάτων, τις ιδιωτικοποιήσεις και άλλα. 
Τέταρτον, δίνει στην ανώνυμη εταιρεία, την ΕΚΧΑ τη δυνατότητα τιμολογιακής πολιτικής για όλα τα δεδομένα, την εφαρμογή δηλαδή της ανταποδοτικότητας νέου χαρατσώματος για τις νέες κτηματογραφήσεις, αλλά και για την εξυπηρέτηση των ιδιοκτητών από τα κτηματολογικά γραφεία. 
Πέμπον, υποχρεώνει το δημόσιο για υποβολή δηλώσεων εγγραπτέων δικαιωμάτων κατά το στάδιο της κτηματογράφησης. Αυτό είναι ένα στοιχείο –το τονίσαμε και στην επιτροπή- για το πώς αποκαλύπτει την ευλυγισία του το κράτος, το καπιταλιστικό κράτος, στην πολιτική εξυπηρέτηση των στόχων και των συμφερόντων του κεφαλαίου.
Έκτον, με την αναγνώριση στην εισηγητική έκθεση της υποστελέχωσης των δασικών υπηρεσιών και τον μερικό τρόπο κύρωσης των δασικών χαρτών, προϊδεάζει αρνητικά για την ποιότητα, την ακρίβεια και το περιεχόμενό τους, αφού θα καταρτίζονται από την ανώνυμη εταιρεία –και το σημαντικότερο- με πλήρη ανατροπή του τεκμηρίου κυριότητας του δημοσίου υπέρ των ιδιωτικών συμφερόντων.
Είναι γνωστό ότι οι δασικοί χάρτες θεσμοθετήθηκαν το ’98, προκειμένου η Δασική Υπηρεσία να αποτυπώσει οριστικά τις εκτάσεις για τις οποίες ισχύει το μαχητό τεκμήριο κυριότητας του δημοσίου επί δασών, δασικών και χορτολιβαδικών εκτάσεων, ώστε να τις υπερασπιστεί αποτελεσματικά στα πλαίσια του Εθνικού Κτηματολογίου. 
Εδώ προκύπτει ένα ζήτημα με την οριστικοποίηση του ορισμού του τι είναι δάσος, τι είναι δασική έκταση. Είναι ένα θέμα που θέσαμε και στην επιτροπή και το αναδείξαμε, διότι το θεωρούμε ως προϋπόθεση για τη σύνταξη του Εθνικού Κτηματολογίου, δηλαδή τη σύνταξη των δασικών χαρτών. 
Σε αυτό το θέμα, για παράδειγμα, μπορεί να συμφωνούμε όλα τα κόμματα. Όλοι θέλουν δασικούς χάρτες. Υπάρχει αναγκαιότητα, λοιπόν, κατάρτισης των δασικών χαρτών.
Εμείς, όμως, θέτουμε το εξής ζήτημα, για το οποίο σίγουρα δεν συμφωνούμε όλα τα κόμματα: Φτάνει και μόνο η σύνταξη των δασικών χαρτών ή και οι επιμέρους, αν θέλετε διαφωνίες για τον τρόπο που θα συνταχθούν για να λυθούν ζητήματα ή προβλήματα; Εμείς λέμε, όχι. Δεν φθάνει μόνο αυτό. Μάλιστα, θεωρούμε πως κανένα πρόβλημα δεν πρόκειται να λύσουν οι δασικοί χάρτες, όσο η ασκούμενη πολιτική, αντί να αντιμετωπίζει τον φυσικό μας πλούτο ως δημόσιο κοινωνικό αγαθό, ως λαϊκή περιουσία, τον αντιμετωπίζει ως νέο πεδίο κερδοφορίας των μεγάλων οικονομικών συμφερόντων, ενεργειακών, τουριστικών και άλλων, υποτάσσοντας παράλληλα προς αυτήν την κατεύθυνση και τις επιστημονικές μεθόδους προς όφελος των μεγάλων ή μικρών ιδιωτικών συμφερόντων. 
Για παράδειγμα, πόση σημασία έχει εάν η Πεντέλη –εδώ στη γειτονιά, για όσους είναι Αθηναίοι- έχει δασικό χάρτη, όταν αντί να την προστατεύσουμε και να την αναδασώσουμε, έχουμε σκοπό να εγκατασταθούν τεράστιας κλίμακας φωτοβολταϊκά; Αντίστοιχα παραδείγματα μπορούμε να πούμε πάμπολλα ανά την Ελλάδα. 
Θεωρούμε, λοιπόν, πως όσο η συζήτηση περιστρέφεται μόνο στον τρόπο σύνταξης των δασικών χαρτών, χωρίς να αναφερθούμε και να αγγίζουμε τη γενικότερη δασική πολιτική, τότε η συζήτηση, κατά τη γνώμη μας, είναι τουλάχιστον αποπροσανατολιστική. Σε αυτήν την κατεύθυνση επιχειρείται και από τα άλλα κόμματα να συζητηθεί. 
Έβδομον, υιοθετούνται οι αποσπάσεις εργαζομένων προς την ανώνυμη εταιρεία ή στα κτηματολογικά γραφεία από νομικά πρόσωπα δημοσίου δικαίου ή νομικά πρόσωπα ιδιωτικού δικαίου, από τους δήμους, οι οποίοι ασφυκτιούν από ελλείψεις σε προσωπικό. Θεωρούμε πως υπάρχει ανάγκη στελέχωσης με μόνιμο προσωπικό. Αυτό επιβάλλεται εκτός των άλλων και από την ανάγκη υψηλής εξειδίκευσης και μόνιμης παρουσίας στο ζήτημα του Κτηματολογίου.
Όγδοο, στις μελέτες του Κτηματολογίου μονοπωλούν μια χούφτα εταιρείες, οι οποίες διαμορφώθηκαν και ανδρώθηκαν κάτω από συγκεκριμένη πολιτική αναθέσεων. Το οικονομικό μέγεθος των αναθέσεων των νέων μελετών τις κατευθύνει σε συγκεκριμένους ομίλους είτε ντόπιους είτε ξένους. 
Η χαμηλότερη τιμή προσφοράς, χωρίς την τεχνική αξιολόγηση -και μάλιστα με δάνεια- χωρίς τεχνογνωσία και χωρίς αναφορά στα στελέχη, στους εργαζόμενους των εταιρειών και στους συνεργάτες, θα οδηγήσει σε ακόμη μεγαλύτερη υποβάθμιση των παραγωγών των μελετών, οι οποίοι με μπλοκάκι ή με μισθό πείνας θα είναι έρμαιο των μονοπωλιακών επιχειρήσεων.
 Χωρίς να υπάρχει η ψευδαίσθηση ότι το να συμπεριλαμβάνονται ορισμένα μικρά μελετητικά πτυχία στις συμπράξεις θα αλλάξει την εργασιακή κατάσταση, για παράδειγμα στο χώρο των τοπογράφων μηχανικών, δεν μπορεί κι αυτό ακόμα να αφήνεται σε γενική αναφορά. 
Η διολίσθηση των αναθέσεων σε ομίλους που έχουν ως κύριο αντικείμενο τις ψηφιακές τεχνολογίες, υποβαθμίζει το κύριο στοιχείο του τεχνικού αντικειμένου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, δώστε μου ένα λεπτό.
Το Κομμουνιστικό Κόμμα αντιμετωπίζει τη χρήση γης ως κοινωνικό αγαθό στη βάση της κοινωνικής ιδιοκτησίας. Η κοινωνική αξιοποίησή της για την αγροτική παραγωγή, τον τουρισμό, την εξασφάλιση της λαϊκής στέγης, τη βιομηχανική παραγωγή, την εξασφάλιση υποδομών, κοινωνικών υπηρεσιών κοκ., προϋποθέτει την κοινωνική ιδιοκτησία της γης και τον κεντρικό σχεδιασμό. Και στο ζήτημα της γης, συνεπώς, αναδεικνύεται πως το καπιταλιστικό κέρδος και η ικανοποίηση των λαϊκών αναγκών είναι ασύμβατα μεταξύ τους και συγκρούονται.
Θεωρούμε πως είναι απαραίτητη η κατάρτιση ενός σύγχρονου, πολυδιάστατου και δυναμικού Δασικού Κτηματολογίου, χωρίς επιβάρυνση του λαού, αλλά των μεγαλοϊδιοκτητών, που θα περιέχει όλες εκείνες τις τεχνικές, νομικές, ποιοτικές και κοινωνικοοικονομικές πληροφορίες που θα το καθιστούν βασικό εργαλείο για το χωροταξικό και τη χάραξη μιας πολιτικής χρήσης γης με σεβασμό στο φυσικό περιβάλλον, με ταυτόχρονη καταγραφή στοιχείων ιδιοκτησιακών και του χαρακτήρα της έκτασης: δάσος, δασική έκταση, αγρός, δομημένη περιοχή, χωριό, βιομηχανική περιοχή κ.λπ..
Το Δασικό Κτηματολόγιο πρέπει να προηγηθεί του Εθνικού. Σε διαφορετική περίπτωση οδηγούμαστε σε νομιμοποίηση όλων των παρανομιών και εκχώρηση δημόσιας περιουσίας. Η εκτίμηση και αξιολόγηση της σημασίας του πρέπει να στηρίζεται στην προϋπόθεση ότι το όλο έργο πρέπει να συμβάλει και στην επίλυση του ιδιοκτησιακού προβλήματος των δασικών εδαφών, στην προστασία των δασικών οικοσυστημάτων και του φυσικού περιβάλλοντος των παράκτιων περιοχών, ανοικτών στην πρόσβαση για το λαό, στην αύξηση των ελεύθερων κοινόχρηστων χώρων και των χώρων πρασίνου. 
Αυτό που αναδεικνύεται είναι η ανάγκη του κεντρικού σχεδιασμού ως απαραίτητης προϋπόθεσης για σχεδιασμένη υλοποίηση και αξιοποίηση ενός κτηματολογίου ως εργαλείου σχεδιασμού και ανάπτυξης για την κάλυψη, όμως, του συνόλου των λαϊκών αναγκών, σχεδιασμού που θα διαμορφώνεται με βάση ένα σύνολο κριτηρίων οικονομικών, κοινωνικών, περιβαλλοντικών, τα οποία βεβαίως προϋποθέτουν διαφορετικό κίνητρο και οργάνωση της παραγωγής και σε τελευταία ανάλυση, ανατροπές στο χαρακτήρα της ιδιοκτησίας και της εξουσίας. Τότε μόνο το Εθνικό Κτηματολόγιο και στο πλαίσιό του το Δασικό, μπορεί να αξιοποιηθεί ως εργαλείο ανάπτυξης προς όφελος των λαϊκών αναγκών, ως στοιχείο μιας φιλολαϊκής πολιτικής χρήσης γης. 
Σε αυτήν την κατεύθυνση καλούμε και τους εργαζόμενους στο δασικό τομέα να πλαισιώσουν και να ενισχύσουν τη λαϊκή συμμαχία των εργαζομένων, των φτωχών αγροτών, των αυτοαπασχολούμενων, της νεολαίας ενάντια στην εμπορευματοποίηση της δασικής γης και του φυσικού περιβάλλοντος, ενάντια στο ξεπούλημα της δημόσιας περιουσίας, διεκδικώντας παράλληλα: Πρώτον, την κατάργηση του αντιδραστικού νομικού πλαισίου για τη δασοπροστασία στο σύνολό του, καθώς και όλων των αντιδασικών διατάξεων της τελευταίας τριετίας, αλλά και των διατάξεων που αφαιρούν την αρμοδιότητα των δασικών χαρτών από τη δασική υπηρεσία. Δεύτερον, την παρεμπόδιση και αποτροπή της παραχώρησης της διαχείρισης εκμετάλλευσης των δημόσιων δασών στα επιχειρηματικά συμφέροντα και τις ορέξεις του μεγάλου κεφαλαίου. Και τέλος, την ίδρυση ενιαίου δημόσιου φορέα δασοπροστασίας με παράλληλη οργάνωση, στελέχωση και εξοπλισμό της δασικής υπηρεσίας.
Ευχαριστώ, κύριε Πρόεδρε, για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε συνάδελφε.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, θα ήθελα το λόγο για να καταθέσω κάποιες νομοτεχνικές βελτιώσεις.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, έχετε το λόγο, αφού είναι μόνο για νομοτεχνικές βελτιώσεις, προτού δώσουμε το λόγο στους συναδέλφους Βουλευτές που έχουν εγγραφεί.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Θα ήθελα να ενημερώσω ότι θα διανεμηθούν στους συναδέλφους κάποιες νομοτεχνικές βελτιώσεις στα άρθρα 1, 2 και 7.
(Στο σημείο αυτό ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής, κ. Σταύρος Καλαφάτης, καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
                  (Να φωτογραφηθεί η σελ. 91)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ να διανεμηθεί στους συναδέλφους.
Το λόγο έχει ο συνάδελφος Βουλευτής Λέσβου κ. Παύλος Βογιατζής.</ChairmanSpeech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, κύριοι Υπουργοί, προέρχομαι από ένα νομό ο οποίος έχει τεράστια προβλήματα αυτή τη στιγμή με το θέμα του Κτηματολογίου. Ξέρετε, δεν είναι αληθές ότι δεν υπήρξε ποτέ Κτηματολόγιο στην Ελλάδα. Στα νησιά του βορείου Αιγαίου υπήρξε οθωμανικό Κτηματολόγιο απολύτως ακριβές.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το Ταπί.</ChairmanSpeech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ναι, πράγμα το οποίο ακόμη και σήμερα οι ιδιοκτήτες το χρησιμοποιούν. Μέρος αυτού του κτηματολογίου είναι στην κατοχή της Εθνικής Τράπεζας. Το υπόλοιπο βρίσκεται στην Κωνσταντινούπολη και μπορεί κάποιος να πάει να πάρει διαγράμματα, προκειμένου να αποδείξει την περιουσία του.
Εδώ είναι απορίας άξιο πώς αυτό το Κτηματολόγιο δεν χρησιμοποιήθηκε από την «ΚΤΗΜΑΤΟΛΟΓΙΟ Α.Ε.». Ένα κομμάτι είναι αυτό.
Στα νησιά του Αιγαίου υπάρχει μία τεράστια και αφάνταστη ταλαιπωρία, με την έννοια ότι οι ιδιοκτησίες είναι μικρές και δεν είναι ιδιαίτερα μεγάλης αξίας. Θέλω να πω εδώ ένα παράδειγμα. Κάποτε ήρθε μία γυναίκα, η οποία πουλούσε για 1.500 ευρώ –για τόσα είχε βρει αγοραστή- ένα μικρό αγροτεμάχιο μερικών δένδρων και ήταν υποχρεωμένη να πάει στο δικαστήριο και ο δικηγόρος εξ αρχής της γύρεψε 1.500 ευρώ. Άρα, εκ των πραγμάτων αποκλείεται να βρει το δίκιο της αυτή η γυναίκα.
Επίσης, είναι ζητούμενο πώς στο δημόσιο με μία απλή καταγγελία για έναν δημόσιο υπάλληλο για ανάρμοστη συμπεριφορά αυτός μπαίνει σε αργία. Εδώ έχουμε την έκθεση του κ. Ρακιντζή, με την οποία ζητάει και αστικές ευθύνες και ποινικές ευθύνες από το Δ.Σ. της «ΚΤΗΜΑΤΟΛΟΓΙΟ Α.Ε.». Δεν ξέρει κανένας αν αποδόθηκαν αυτές οι ευθύνες ή όχι.
Καταλαβαίνω ότι η Κυβέρνηση προσπαθεί να φέρει εις πέρας όλα τα πράγματα κατά έναν τρόπο. Όμως, μιας και είναι επίκαιρο το «σπάσιμο των αυγών» και πρέπει να «σπάσουν αυγά», εδώ φοβάμαι ότι τα αυγά τα κρατάμε στα χέρια μας και δεν τα αφήνουμε μη τυχόν και σπάσουν.
Θα σας διαβάζω από την έκθεση του κ. Ρακιντζή τι υπάλληλους χρησιμοποίησε η «ΚΤΗΜΑΤΟΛΟΓΙΟ Α.Ε.». Χρησιμοποίησε έναν υπάλληλο, ο οποίος έχει σπουδάσει σεμινάρια ψυχοακουστικής και φωτογραφίας. Χρησιμοποίησε έναν δεύτερο υπάλληλο, ο οποίος είχε προϋπηρεσία σε Stage στον ΟΑΕΔ Θεσσαλίας. Χρησιμοποίησε και έναν τρίτο υπάλληλο, ο οποίος είχε κατάστημα υψηλής κοπτοραπτικής και κεντημάτων. Καταλαβαίνετε ότι με αυτόν τον τρόπο δεν μπορεί να είμαστε πειστικοί.
Θέλω, κύριε Υπουργέ, επίσης, να σας πω το εξής: Η «ΚΤΗΜΑΤΟΛΟΓΙΟ Α.Ε.» στις 25 Μαΐου του 2010 με δελτίο Τύπου ανακοινώνει πως πήρε 35 εκατομμύρια ευρώ από το Γ’ Κοινοτικό Πλαίσιο Στήριξης και ότι τα έργα αυτά αφορούν την ψηφιακή βάση δεδομένων των ενεργών τίτλων -υπάρχουν ενεργοί τίτλοι;- την προμήθεια ολοκληρωμένης πληροφορικής υποδομής, την ψηφιοποίηση των στοιχείων, των διανομών και των αναδασμών, την οριοθέτηση δασών και δασικών εκτάσεων, τη δημιουργία χαρτογραφικού υποβάθρου για χάραξη αιγιαλού και διαδικτυακές υπηρεσίες. Επίσης, ανακοινώνει ότι τέλειωσε το έργο. 
Υπάρχει αυτό το έργο πουθενά, κύριε Υπουργέ; Και αυτό είναι ένα ζητούμενο.
Καταλαβαίνω την καλή πρόθεση και θα υπερψηφίσω το νομοσχέδιο. Όμως, δεν μπορώ να μην πω και αυτά, τα οποία πιστεύω και αυτά τα οποία βλέπω, καθώς υποφέρει ο κόσμος εκεί στα νησιά μας.
Κύριε Υπουργέ, στο πλαίσιο -έχω καταθέσει μία τροπολογία, δεν ξέρω αν θα γίνει δεκτή- του παρόντος σχεδίου νόμου για το Εθνικό Κτηματολόγιο και με γνώμονα τα πολλαπλά οφέλη που μπορούν να προκύψουν για τη χώρα, για τους πολίτες από τη συγκεκριμένη νομοθετική ρύθμιση, προτείνεται η ουσιαστική συμπλήρωση της διάταξης της παράγραφος 7 του άρθρου 23 του ν. 2664/1998, προκειμένου να διασφαλίσουμε προς όφελος των πολιτών ασφαλές περιβάλλον διαχείρισης της περιουσίας τους.
Στην εν λόγω διάταξη γίνεται λόγος για μεταβατική λειτουργία των υποθηκοφυλακείων ως κτηματολογικών γραφείων, που λήγει ουσιαστικά με τη σύσταση οριστικού κτηματολογικού γραφείου. Η ουσιαστική συμπλήρωσή της, επομένως, αφορά τον προσδιορισμό του χρόνου σύστασης του οριστικού κτηματολογικού γραφείου, ο οποίος δεν μπορεί να είναι άλλος από αυτόν της οριστικοποίησης των πρώτων εγγραφών. Για να συσταθεί, δηλαδή, και να λειτουργήσει το οριστικό κτηματολογικό γραφείο θα πρέπει να έχουν παρέλθει οι προβλεπόμενες προθεσμίες που επιτρέπουν την οποιαδήποτε διόρθωση και αποκατάσταση παραλείψεων ή σφαλμάτων, που έχουν διαπιστωθεί στις πρώτες εγγραφές. 
Προκειμένου, λοιπόν, να εξασφαλίσουμε στους πολίτες ένα ασφαλές πλαίσιο για τις κτηματολογικές συναλλαγές τους, θα πρέπει στη διάταξη της παραγράφου 7 του άρθρου 23 να καθίσταται σαφές πως η μετάβαση από τα υποθηκοφυλακεία στο οριστικό κτηματολογικό γραφείο -που θα πρέπει να τα υποκαταστήσει- θα προκύψει μετά την οριστικοποίηση των πρώτων κτηματολογικών εγγραφών.
Επίσης, θα ήθελα να τονίσω το εξής: Σε σχέση με τα τρίμηνα που παρακρατούν οι άμεσοι υποθηκοφύλακες, προκειμένου να υποδεχθούν το Κτηματολόγιο, θεωρούμε ότι δεν είναι σύμφωνο με το Σύνταγμα, να περιέρχεται μέρος αυτών των χρημάτων στην «ΚΤΗΜΑΤΟΛΟΓΙΟ ΑΕ». Τα χρήματα αυτά καταβάλλονται από τον πολίτη ως αμοιβή του άμεσου υποθηκοφύλακα και το δημόσιο εισπράττει τον ΦΠΑ.
(Στο σημείο αυτό την Προεδρική Έδρα καταλαμβάνει ο Α΄ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )
 Δεν μπορεί το δικαίωμα αυτό να περιέρχεται σε μία εταιρεία, γιατί νομίζω ότι παραβιάζεται το άρθρο 5 του Συντάγματος περί αναλογικότητας στην εργασία.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Κύριε Υπουργέ, κουνούσατε το κεφάλι σας στην τελευταία παρατήρηση για τους άμισθους υποθηκοφύλακες. Έχετε αποφασίσει κάτι γι’ αυτό το θέμα; Το Προεδρείο ερωτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Θέλετε να ερμηνεύσω το νεύμα μου; Μπορεί να είναι θετική, μπορεί να είναι και αρνητική αντίδραση. Θα τοποθετηθώ στη συνέχεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Πάντως, το νεύμα σας ήταν θετικό, προς τα κάτω ήταν.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Αυτό είναι θέμα ερμηνείας δική σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όταν κουνάμε το κεφάλι μας προς τα κάτω είναι θετική αντίδραση, αλλιώς θα κάνατε «όχι».
Ο κ. Αποστόλου έχει το λόγο για επτά λεπτά.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, θα παρακαλούσα για την ανοχή σας, κατά το δυνατόν στο χρόνο, γιατί πραγματικά έχει γίνει μία ουσιαστική συζήτηση στην Επιτροπή και καλόν είναι, παρά την απουσία Βουλευτών για ένα πάρα πολύ σοβαρό ζήτημα –διότι το ζήτημα της κατάρτισης του Εθνικού Κτηματολογίου…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κύριε συνάδελφε, ζητώ συγγνώμη που σας διακόπτω –θα κρατήσω ακέραιο το χρόνο σας- αλλά θα ήθελα να σημειώσω πως δεν πρέπει να ξεχνάμε ότι αυτή τη στιγμή συνεδριάζουν τέσσερις Επιτροπές στη Βουλή, με πενήντα Βουλευτές η καθεμία.
Συνεχίστε, παρακαλώ.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Το ζήτημα, λοιπόν, της κατάρτισης του Εθνικού Κτηματολογίου και της σύνταξης των δασικών χαρτών ταλανίζει χρόνια τη χώρα μας και πραγματικά, συμφωνούμε όλοι για την αναγκαιότητά τους. Εκεί που διαφωνούμε είναι για τους λόγους για τους οποίους υπήρξε καθυστέρηση και βέβαια, για την πορεία του συγκεκριμένου έργου από εδώ και πέρα. 
Κύριοι Υπουργοί, στην τοποθέτησή σας πραγματικά δεν αιτιολογήσατε γιατί δύο οργανισμοί, φορείς ευρύτερου δημόσιου ενδιαφέροντος –αναφέρομαι στον ΟΚΧΕ και στη Δασική Υπηρεσία- σε αυτήν τη διαδικασία ουσιαστικά υποκαθίστανται –ο μεν ΟΚΧΕ καταργείται, η δε Δασική Υπηρεσία παραμερίζεται- σε μία πορεία που όλα οδηγούν προς την «ΚΤΗΜΑΤΟΛΟΓΙΟ Α.Ε.». Και επειδή για τη συγκυβέρνησή σας η θεοποίηση της ιδιωτικοποίησης είναι ένα ζητούμενο, επιτρέψτε μου –σας το είπα και στην επιτροπή- να τονίσουμε ότι εμείς διαφωνούμε ριζικά, γιατί φοβόμαστε αυτό που θα έρθει. 
Αν θυμάστε, κύριε Πρόεδρε, παλαιότερα όλοι λέγαμε για τις ανώνυμες εταιρείες δημοσίου ενδιαφέροντος «μία μετοχή το δημόσιο». Μετά από λίγα χρόνια «πετάξανε» οι μετοχές.
 Γι’ αυτό και εμείς, επειδή στο συγκεκριμένο ζήτημα υπήρξε και κάποια πίεση για να αρχίσει η «ΚΤΗΜΑΤΟΛΟΓΙΟ Α.Ε.» να οδεύει προς ιδιωτικοποίηση, είμαστε αντίθετοι από θέση ιδεολογίας και φιλοσοφίας. Θεωρούμε, ιδιαίτερα στα ζητήματα που έχουν σχέση με την προστασία της δημόσιας περιουσίας, ότι πρέπει να είναι καθαρά κρατικός ο φορέας, ο οποίος θα τα διαχειρίζεται όλα αυτά. 	
Όντως –είμαι από αυτούς που το είπαν και στην επιτροπή- έγιναν θετικά βήματα, όπως το ότι επιτέλους μετά από τόσα χρόνια θεσπίζεται η υποχρέωση του δημοσίου να εγγράψει δικαιώματα ιδιοκτησίας με τη χρήση του τεκμηρίου κυριότητας του δημοσίου. Ήταν ένα ζήτημα για το οποίο πραγματικά φωνάζαμε τόσο καιρό, διότι είναι ουσιαστικά το μοναδικό εργαλείο που είχε το δημόσιο για να υπερασπίσει την περιουσία του.
Κύριε Πρόεδρε, αυτή η διαδικασία παραμερισμού του τεκμηρίου κυριότητας ήταν κύριο χαρακτηριστικό της λειτουργίας της «ΚΤΗΜΑΤΟΛΟΓΙΟ Α.Ε.». Ακόμα και σχετικές αποφάσεις και γνωμοδοτήσεις του Νομικού Συμβουλίου του Κράτους -στο οποίο και η «ΚΤΗΜΑΤΟΛΟΓΙΟ Α.Ε.» είχε προσφύγει σχετικά με τη χρήση του τεκμηρίου κυριότητας του δημοσίου- πέταξε στην άκρη. Μέχρι χθες δεν υπήρχε καμμία τέτοια εγγραφή. 
Και το λέω αυτό γιατί –το ξέρετε, κύριοι Υπουργοί- είναι σχετικά πρόσφατη μια απάντηση που πήρα, που λέει ότι τετρακόσιες τρεις χιλιάδες στρέμματα αυτή την ώρα είναι καταπατημένα, όταν έχει καταγραφεί μόνο το 17% του Εθνικού Κτηματολογίου, των εμπράγματων δικαιωμάτων. Αντιλαμβάνεστε, λοιπόν, τι έχει να γίνει στη διαδρομή. 
Ξέρετε τι συμβαίνει με αυτά τα καταπατημένα, κύριε Πρόεδρε; Το δημόσιο τα έχει καταχωρημένα ως δικά του και όταν πάει να τα δει, δεν τα βρίσκει. Είχα απάντηση από τον Υπουργό Οικονομικών για είκοσι χιλιάδες στρέμματα στην Ηλεία, τα οποία μετέφερε στο ΤΑΙΠΕΔ η Κτηματική Εταιρεία του Δημοσίου. Όταν πήγαν οι ελεγκτές, οι επιθεωρητές να τα βρουν, τα δεκαοκτώ χλιάδες είχαν ήδη καταπατηθεί. Το δημόσιο είχε χάσει τουλάχιστον τη διαχείρισή τους. 
Αυτό είναι ένα μεγάλο ερώτημα, κύριοι Υπουργοί. Τι θα κάνετε με αυτά τα καταπατημένα; Επίσης, υπάρχει ένα τεράστιο ζήτημα με τα «αγνώστου ιδιοκτήτη», τα οποία σε ανάλογο αριθμό και επιφάνεια ανακαλύπτονται από τη συγκεκριμένη διαδικασία. Είναι ένα σοβαρό ζήτημα. 
Το δεύτερο θέμα έχει σχέση με την κατάρτιση των δασικών χαρτών. Τα είπαμε στην επιτροπή και τα ξαναλέμε. Δεν λύνουμε προβλήματα με την κατάρτιση των δασικών χαρτών. Καταγράφουμε την κατάσταση, τη μορφή των συγκεκριμένων εδαφών στη συγκεκριμένη ημερομηνία και ταυτόχρονα, βεβαίως, τη συσχετίζουμε με την αρχαιότερη βλαστική απεικόνιση, που στην προκειμένη περίπτωση είναι οι χάρτες του 1945, σε περιοχές που δεν υπάρχουν οι χάρτες του 1960 ή και του 1937.
Θέλω πραγματικά, κύριε Υπουργέ, μια και ήρθατε, να μας πείτε το εξής: Επιμένετε διαρκώς ότι υπάρχει μια απόκλιση μεταξύ της ερμηνείας των χαρτών του 1945 με την πραγματικότητα και αναφέρατε ένα ποσοστό, περίπου εκατό μέτρα. Εγώ σας λέω ότι δεν έχουν παρατηρηθεί, καταχωρηθεί, καταμετρηθεί τέτοιου είδους αποκλίσεις. Θα σας καταθέσω και σχετική….</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Στην Ηλεία είναι μέσα στη θάλασσα.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Δεν υπάρχουν.
Σε όσους χάρτες έχει ολοκληρωθεί η διαδικασία, οι αποκλίσεις μπορεί να είναι το πολύ μέχρι πέντε μέτρα. Αν πάλι λέτε ότι υπάρχουν αυτές οι αποκλίσεις, διότι δεν δημιουργούνται σύμφωνα με την εικόνα που έχουμε για ασφαλή στοιχεία, πηγαίνετε στους χάρτες του 1960. Δεν είναι δηλαδή ζητήματα για τα οποία εμείς σώνει και καλά διαφωνούμε. Είναι όμως ένα ζήτημα που πρέπει να λυθεί. Εγώ θα σας καταθέσω σχετικές γνωμοδοτήσεις, που δείχνουν άλλο πράγμα απ’ αυτό που ισχυρίζεστε. 
Το λέω αυτό, κύριε Υπουργέ, γιατί δεν πρέπει να ξεχνάμε ότι υπάρχει το άρθρο 112 του Συντάγματος, όπου τα πράγματα είναι ξεκάθαρα όσον αφορά το χαρακτήρα των συγκεκριμένων εδαφών. Πολλές φορές εσείς θέτετε ερωτήματα σχετικά με τον ορισμό του δάσους κ.λπ. Με αυτά να μην παίζετε, διότι υπάρχει ένας κίνδυνος όποια δουλειά έχει γίνει μέχρι σήμερα, να τιναχθεί στον αέρα.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εμείς έχουμε ένα στόχο, να ολοκληρωθεί όσο το δυνατόν γρηγορότερα αυτή η διαδικασία. Πλανάται η εικόνα ότι δεν έχει γίνει τίποτα. Βεβαίως, έχει γίνει. Πού κολλάμε όμως; Κολλάμε στο γεγονός ότι ενώ πάνω από το 60% της δασικού χαρακτήρα γης έχει μπει στη διαδικασία, από την ανάθεση μέχρι τη σύνταξη, σε όλη τη διαδρομή, φτάνουμε στην ώρα της κύρωσης και εκεί υπάρχει το μεγάλο ζήτημα. 
Και αυτό γιατί όταν μιλάμε για την περιοχή ιδιαίτερα της ανατολικής Αττικής, πάνω από το 95% των εδαφών εκείνων έχουν φτάσει μέχρι το προστάδιο της κύρωσης. Γιατί δεν προχωρούν; Διότι εμφανίζονται πολλά προβλήματα. 
Υπάρχει η άποψη ότι τώρα θα λύσουμε τα προβλήματα. Όχι, δεν τα λύνουμε τώρα, καταγράφουμε την κατάσταση, κυρώνουμε και από εκεί και πέρα όσοι κυβερνούν και έχουν τη θέληση και τη δύναμη να αναλάβουν το αντίστοιχο πολιτικό κόστος, να το αναλάβουν και εκεί να αναμετρηθούμε, να πούμε «εμείς αυτά θέλουμε να γκρεμιστούν, αυτά να επανέλθουν στην προτέρα κατάσταση». Μην το κάνετε ανοίγοντας διαδρόμους σήμερα. 
Αυτό που έχει συμβεί μέχρι σήμερα, δυστυχώς, είναι ότι όλες οι παρεμβάσεις στη δασική νομοθεσία από το 1979 μέχρι σήμερα -πάνω από σαράντα χρόνια- είχαν έναν αποκλειστικό στόχο, να μειώσουν τις εκτάσεις δασικού χαρακτήρα. 
Γι’ αυτό, λοιπόν, βλέπετε ότι, ενώ η χώρα μας έχει ένα ποσοστό δάσωσης που διαρκώς αυξάνεται, γιατί στην επαρχία ο κόσμος φεύγει κι έρχεται στις πόλεις, εδώ γύρω από τις αστικές περιοχές που υπάρχει ένα τεράστιο ενδιαφέρον, εμφανίζονται τα προβλήματα. Εκεί θέλει αποφασιστικές λύσεις και κυρίως με το αντίστοιχο πολιτικό κόστος.</Speech> 
<Speech><Parlmember>ΕΥΑΓΓΕΛΟΣ ΛΙΒΙΕΡΑΤΟΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κύριε Πρόεδρε, παρακαλώ θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο Προεδρεύων θα ήθελε να κάνει μία παρατήρηση, αν μου επιτρέπετε.
Κύριε Υπουργέ, αν αρχίσετε να απαντάτε στον κάθε ομιλητή, δεν θα τελειώσουμε ποτέ. Θα μαζεύετε τις σημειώσεις σας και στο τέλος θα απαντήσετε σε όλους τους ομιλητές.</ChairmanSpeech>
<Speech><Parlmember>ΕΥΑΓΓΕΛΟΣ ΛΙΒΙΕΡΑΤΟΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Δι&apos; ολίγον θα είναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα σας δώσω το λόγο, αφού πρώτα το Προεδρείο κάνει μία μικρή παρέμβαση που τη δικαιούται. 
Μία από τις ειδικότητές μου, για να ξέρετε, είναι και τοπογράφος μηχανικός. Το 1974 που πρωτοεξελέγην Βουλευτής –πριν από τριάντα εννέα ολόκληρα χρόνια παρακαλώ- η πρώτη ομιλία που είχα κάνει στη Βουλή ήταν για την ύπαρξη Κτηματολογίου. Είχα πει τότε ότι δεν μπορεί να γίνει κανένας πολεοδομικός και χωροταξικός σχεδιασμός χωρίς την ύπαρξη Κτηματολογίου, επικαλούμενος μάλιστα και το γεγονός ότι ακόμη και η Αλβανία τότε είχε Κτηματολόγιο από τους Ιταλούς, όπως γνωρίζετε.
Εγώ, λοιπόν, θα πω ότι έχουν γίνει –και θα συμφωνήσω μαζί σας- πολλά πράγματα, αλλά είναι σκόρπια. Επειδή έχω παρακολουθήσει την πορεία του Κτηματολογίου στη χώρα μας, έχουν γίνει άπειρα λάθη, αλλά έχει γίνει κι αρκετή δουλειά. Η δουλειά, όμως, αυτή είναι σκόρπια και πρέπει να μαζευτεί. Το έχω πει κι άλλες φορές, όταν μου εδίδετο η ευκαιρία να μιλήσω στη Βουλή.
Θα ήθελα, λοιπόν, σε αυτό το θέμα να ομονοήσουμε όλοι, για να μπορέσει επιτέλους η χώρα μας να αποκτήσει ένα αξιόπιστο Κτηματολόγιο, διότι αν δεν είναι αξιόπιστο δεν έχει κανένα νόημα. Και βέβαια, θα συμφωνήσω με το γεγονός –κι εκεί θέλετε να κάνετε την παρέμβασή σας- ότι το δημόσιο έχει κάνει μεγάλο λάθος, όταν αποποιείται της καταγραφής των δικών του εκτάσεων. Ήδη παρουσιάζεται πράγματι το γεγονός να νομίζει ότι έχει εκτάσεις, οι οποίες του ανήκουν και τελικά αυτές οι εκτάσεις να μην του ανήκουν. 
Κύριε Υπουργέ, θα σας επιτρέψω να κάνετε μία παρέμβαση, όπως το είπατε, τρίλεπτη.</ChairmanSpeech>
<Speech><Parlmember>ΕΥΑΓΓΕΛΟΣ ΛΙΒΙΕΡΑΤΟΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Και λιγότερο, κύριε Πρόεδρε. 
Θα μπορούσα να συμφωνήσω σε όλα όσα είπατε, αλλά σε ένα πράγμα δεν μπορώ να συμφωνήσω, εκτός αν αποδειχθεί, γιατί αν αποδειχθεί θα είναι παγκόσμια πρωτοτυπία και θα είμαι ο πρώτος που θα τη δεχτώ. Δεν μπορεί να είναι συμβατός ένας χάρτης που μεγεθύνεται δέκα φορές για να συγκριθεί με έναν, ο οποίος είναι εξ ορισμού ήδη φτιαγμένος αλλιώς. Αυτό είναι αδύνατον! Δεν γίνεται παγκόσμια. Δεν μπορείς το 1 προς 50.000 να το μεγαλώσεις δέκα φορές και να το κάνεις 1 προς 5.000 για να το συγκρίνεις με έναν υπαρκτό σημερινό χάρτη που είναι 1 προς 5.000!
Εάν μου το αποδείξετε –και είμαι έτοιμος- θα κάνουμε δημοσίευση με δύο ονόματα σε διεθνές περιοδικό ως παγκοσμίως πρωτότυπο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν γίνεται, κύριε Υπουργέ. Έχετε απόλυτο δίκιο, δεν συζητείται!</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Θα προσκομίσω τα στοιχεία στον Υπουργό και από εκεί και πέρα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει η κ. Ξηροτύρη -Αικατερινάρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε, σε αυτήν την προσπάθεια πράγματι από τότε κι εγώ που είμαι Βουλευτής, από το 2000, για να υπάρξει στη χώρα μας Κτηματολόγιο, χωροταξικός σχεδιασμός και Δασολόγιο, ήταν συνεχείς και οι οχλήσεις μας και οι παρεμβάσεις μας. Άρα, είναι απαραίτητο και αυτό το σχέδιο νόμου για τη «Συμπλήρωση των διατάξεων περί Εθνικού Κτηματολογίου και άλλες ρυθμίσεις». 
Το Κτηματολόγιο, λοιπόν, είναι ένα κατ’ εξοχήν αναπτυξιακό εργαλείο για την καταγραφή και διασφάλιση της δημόσιας περιουσίας, την καταγραφή και οριοθέτηση της ιδιωτικής περιουσίας και κυρίως όλα αυτά μέσα σε ένα πλαίσιο σωστού χωροταξικού σχεδιασμού. Αυτά είναι τα κατ’ εξοχήν εργαλεία, τα οποία θα μας οδηγήσουν σε μία ουσιαστική ανάπτυξη της χώρας μας και ουσιαστική αξιοποίηση της δημόσιας περιουσίας. 
Η οργανωμένη θεσμοθέτηση του Εθνικού Κτηματολογίου άρχισε το 1986 με την ίδρυση του ΟΚΧΕ που ήταν και ο Οργανισμός Κτηματολογίου της Ελλάδος. Ακολούθησε το 1995 η σύσταση του «ΚΤΗΜΑΤΟΛΟΓΙΟΥ ΑΕ» και άλλες ρυθμίσεις, προκειμένου να επιταχυνθεί και να διευκολυνθεί η διαδικασία σύνταξης του Εθνικού Κτηματολογίου.
Παρ’ όλο, όμως, που πέρασαν περίπου είκοσι πέντε με τριάντα χρόνια και από την πρώτη θεσμοθέτηση, τα πράγματα δεν εξελίχθηκαν όπως θα θέλαμε. 
Βρισκόμαστε ακόμη στην κατάσταση να είμαστε από τις τελευταίες χώρες -στην Ευρώπη ούτως ή άλλως, αλλά και στον υπόλοιπο κόσμο- που δεν έχουμε ακόμη ένα ολοκληρωμένο Κτηματολόγιο, δεν έχουμε ένα ολοκληρωμένο Δασολόγιο. Βέβαια, ο χωροταξικός μας σχεδιασμός ήταν πρόσφατος και χρειάζεται και αυτός αναθεωρήσεις, προκειμένου να μπορέσουν αυτά τα αναπτυξιακά εργαλεία να λειτουργήσουν σωστά και να αποδώσουν.
Πρέπει, όμως, να πω σε σχέση με την προηγούμενη συζήτηση που κάναμε, ότι μέσα σ’ αυτό το άναρχο περιβάλλον έχουμε καταφέρει και ορισμένα βασικά πράγματα και πρέπει να τα διαφυλάξουμε ως κόρη οφθαλμού και κυρίως στο Σύνταγμά μας το άρθρο 24, που προστατεύει τις δασικές εκτάσεις και τις επιταγές του Συντάγματος για την ανάγκη χωροταξικού σχεδιασμού, για την ανάγκη Δασολογίου στη χώρα. Κάνουμε πολλούς αγώνες και να μην αλλοιωθεί το άρθρο 24 και παράλληλα να μπορέσει το δημόσιο να κρατήσει το τεκμήριο κυριότητάς του όσον αφορά τις δασικές εκτάσεις.
Αυτά, λοιπόν, καταγράφονται ως αγώνες και ως συνεχής προσπάθεια απ’ όλα τα κόμματα. Απλώς, η πολιτεία μέσα απ’ αυτές τις ρυθμίσεις δεν μπόρεσε ακόμα και αυτές τις επιταγές του Συντάγματος να τις κάνει ουσιαστικά εργαλεία για να λειτουργήσουν από εδώ και πέρα αποτελεσματικά για τη χώρα.
Είναι, λοιπόν, πολλές απ’ αυτές τις ρυθμίσεις του νομοσχεδίου θετικές, γι’ αυτό και εμείς το υπερψηφίζουμε επί της αρχής, αλλά, όπως τόνισα, χρειάζεται εγρήγορση και συστηματική προσπάθεια, προκειμένου και να καλυφθούν οι παθογένειες του παρελθόντος και να έχουμε επιτέλους αυτά τα αναπτυξιακά εργαλεία και από την άλλη πλευρά, να μην αλλοιώσουμε αυτά τα οποία επιτάσσει το Σύνταγμά μας και αυτά τα οποία έχουμε καταφέρει μέχρι τώρα.
Έγινε μία μεγάλη συζήτηση αν πράγματι ο Οργανισμός που μέχρι τώρα είχε την κύρια ευθύνη για το Κτηματολόγιο, ο ΟΚΧΕ, θα πρέπει να συγχωνευθεί και να υπερισχύσει ο ανώνυμος χαρακτήρας της νέας εταιρείας που γίνεται από τη συγχώνευση της «ΚΤΗΜΑΤΟΛΟΓΙΟ Α.Ε.» και του ΟΚΧΕ και να επικρατήσει ως ανώνυμη εταιρεία. Είναι πολλές και σοβαρές οι αιτιάσεις, μήπως η ανώνυμη εταιρεία πραγματικά δεν λειτουργήσει με κύριο γνώμονα -και σωστά έγινε αυτή η προσθήκη- το δημόσιο συμφέρον και ότι το σχήμα του Οργανισμού διασφάλιζε πολύ περισσότερο αυτήν την απαίτηση που έχουμε όλοι, ότι η οργάνωση, η λειτουργία και η σύνταξη του Εθνικού Κτηματολογίου κατά κύριο λόγο πρέπει να υπηρετεί το δημόσιο συμφέρον.
Νομίζω ότι με κάποιες διατάξεις ενισχύεται εδώ ο ρόλος σε σχέση με το παρελθόν του ΥΠΕΚΑ, αλλά και με συμπληρωματικές, κύριε Υπουργέ, πρέπει να ενισχύσετε περισσότερο το ρόλο του Υπουργείου Περιβάλλοντος, Ενέργειας και Κλιματικής Αλλαγής σε αυτά τα θέματα, ακριβώς για να μην έχουμε μία κυριαρχία μιας ανώνυμης εταιρείας πάνω στα θέματα της συντάξεως και λειτουργίας του Κτηματολογίου. Νομίζω ότι έχετε περιθώριο και από την άλλη πλευρά, είναι τόσα τα προεδρικά διατάγματα που πρέπει να εκδοθούν και τόσες οι υπουργικές αποφάσεις -και κοινές, αλλά και αποφάσεις του ΥΠΕΚΑ- που πραγματικά μπορεί, εφόσον εκδοθούν γρήγορα και να λειτουργήσει το Κτηματολόγιο σωστά και το Υπουργείο, το κατ’ εξοχήν υπεύθυνο, να βάλει αυτό τη σφραγίδα του πάνω στην όλη διαδικασία σύνταξης και λειτουργίας του Κτηματολογίου.
Θα ήθελα να αναφερθώ στο ότι προσπαθείτε μέσα από το άρθρο 5 να συντμήσετε τις διαδικασίες ανάθεσης μελετών. Ξέρετε ότι, όταν παρεκκλίνει κανείς, όπως είχε παρεκκλίνει και στο παρελθόν η «ΚΤΗΜΑΤΟΛΟΓΙΟ Α.Ε.» από τη νομοθεσία του κράτους, το ν. 3316 για τη σύνταξη των μελετών και όταν αλλοιώνει τα τρία στάδια και κυρίως, το ενδιάμεσο στάδιο, που είναι και το βασικότερο, της αξιολόγησης με βάση προσφορότερη για το δημόσιο προσφορά, που αυτό έχει μέσα και την οικονομική προσφορά, αλλά και την πλήρη αξιολόγηση του σχήματος το οποίο συμμετέχει, το βρίσκει μπροστά του. Το δημόσιο βεβαίως έχει αδυναμίες, καθυστερεί, υπάρχουν ενστάσεις, υπάρχουν επιφυλάξεις για τις επιτροπές, αν είναι αντικειμενικές, αν επιτελούν το έργο τους. Όμως, μην οδηγούμαστε στις λύσεις του στυλ «πονάει το κεφάλι, ας το κόψουμε».
Πρέπει να εξορθολογήσουμε και να εξυγιάνουμε το δημόσιο τομέα και όχι να καταργήσουμε άλλα στάδια αξιολόγησης που είναι απαραίτητα και τα έχει ανάγκη το επιστημονικό δυναμικό της χώρας, για να μπορέσει να σταθεί στα πόδια του. Δεν θα μπορέσει να σταθεί στα πόδια του με μόνο κριτήριο τη χαμηλότερη προσφορά. Ο αγώνας που γίνεται αυτήν τη στιγμή και η κρίση που υπάρχει στη χώρα μας, έχει οδηγήσει πράγματι σε μια υποχώρηση των δημόσιων επενδύσεων, άρα και των μελετών. 
Επομένως αν πάμε στη διαδικασία αυτή της χαμηλότερης προσφοράς, φεύγουμε από το ποιοτικό κριτήριο, το οποίο πρέπει να υπάρχει για τις μελέτες της χώρας και οδηγούμαστε έτσι σε μια άλλη κατάσταση. Εμείς θέλουμε να συντμήσετε τις προθεσμίες μέσα από την καλή λειτουργία του Κτηματολογίου και αντικειμενική ανάθεση των μελετών, αλλά όχι μέσα από την κατάργηση αυτής εδώ της διαδικασίας. 
Τελειώνοντας, κύριε Πρόεδρε, θα ήθελα να πω ότι όσον αφορά στο άρθρο 7 –υπάρχουν βέβαια πάρα πολύ σημαντικές διατάξεις και οι περισσότερες από αυτές είναι θετικές για τη σύνταξη των δασικών χαρτών. Είναι όμως, πάρα πολύ σημαντική η παρέμβαση της αποκεντρωμένης περιφέρειας και όσον αφορά τη συγκρότηση των επιτροπών εξέτασης των ενστάσεων, για τις οποίες πρέπει να είμαστε πολύ προσεκτικοί και με τη συγκρότηση και με τη λειτουργία τους και ως προς τα θέματα της ολοκλήρωσης του δασικού χάρτη. 
(Σε αυτό το σημείο κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνω, κύριε Πρόεδρε. 
Υπάρχει, βέβαια, η άρση για τις εντός σχεδίου περιοχές του τεκμηρίου κυριότητας του δημοσίου, εφόσον αυτές είναι οικιστικές περιοχές και ολοκληρώθηκαν οι διαδικασίες ένταξής τους στο σχέδιο πόλεως. Καλό είναι να μην ανοίξουμε άλλο αυτήν τη διαδικασία.
Σε αυτό το πνεύμα θα ήθελα να εκφράσω την αντίθεσή μου ως προς την παράγραφο 2β, ότι εκτάσεις που έχουν απολέσει το δασικό τους χαρακτήρα πριν την 11-6-1975 λόγω επεμβάσεων που έλαβαν χώρα κ.λπ., δεν χαρακτηρίζονται ως δάση ή δασικές εκτάσεις. Σε αυτό διαφωνούμε, γιατί ανοίγουμε άλλον ασκό του Αιόλου, με παλαιότερες βασιλικές αποφάσεις ή χουντικά προεδρικά διατάγματα, να μην πάμε τώρα να τα νομιμοποιήσουμε.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Το λόγο έχει ο συνάδελφος κ. Χαϊκάλης.</ChairmanSpeech> 
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κύριοι συνάδελφοι, έχω έναν καημό: Μια φορά να δούμε ένα νομοσχέδιο, το οποίο να είναι ολοκληρωμένο, να μην έχει τρύπες, να μην είναι ένα νομοσχέδιο που έχει γίνει για να γίνει. Το λέω αυτό, γιατί δεν υπάρχει τελικά ένα όραμα στην πολιτεία ή κάποια σκέψη για το τι νομοθετεί, για το τι κάνει, πού θέλει να πορευτεί, τι λύσεις θέλει να δώσει, εκτός εάν, επειδή υπάρχουν πιέσεις ότι λειτουργούμε με πράξεις νομοθετικού περιεχομένου, φέρνουμε κάπου-κάπου και κάποια νομοσχέδια, για να λέμε ότι λειτουργούμε και με προϋποθέσεις κοινοβουλευτικού κανονισμού. 
Και γιατί το λέω αυτό: Στη χώρα μας έχουμε μια πληθώρα νόμων περί του Κτηματολογίου, δασικών εκτάσεων, οικιστικών περιπτώσεων κ.λπ., αλλά δεν έχουμε Κτηματολόγιο, για να μπορέσει να ορίσει τους κανόνες λειτουργίας αυτού του νομικού πλαισίου που θα ορίσει τις δασικές περιοχές. Η Ελλάδα μάλιστα είναι η μοναδική χώρα της Ευρωπαϊκής Ένωσης που δεν διαθέτει βάση δεδομένων. Έχουμε φτάσει στο σημείο, μετά από προσπάθειες δεκαετιών και δαπάνες ενός δισεκατομμυρίου και πλέον, η κτηματογράφηση να έχει ολοκληρωθεί σε ποσοστό μόλις 17%. 
Να θυμίσω ότι την επίβλεψη αυτού του οργανισμού την είχε και η Νέα Δημοκρατία και το ΠΑΣΟΚ. Και ερχόμαστε σήμερα να συζητήσουμε και να ψηφίσουμε ένα άλλο νομοσχέδιο, όπου πάλι επικρατεί η προχειρότητα, πάλι δεν υπάρχουν κριτήρια, πάλι δεν υπάρχουν κανόνες, πάλι δεν υπάρχει ούτε αρχή ούτε τέλος. 
Αυτό το λέω, γιατί για το άρθρο 7, παράγραφος 2, για παράδειγμα, για το οποίο γίνεται πολύ μεγάλος ντόρος, λέει ότι δεν χαρακτηρίζονται ως δάση δασικές εκτάσεις κατά τη διαδικασία του άρθρου 14 του ν. 998/1979 και δεν κηρύσσονται αναδασωτέες εκτάσεις που έχουν απολέσει το δασικό τους χαρακτήρα πριν από τις 11-06-1975 λόγω επεμβάσεων που έλαβαν χώρα με βάση διοικητική πράξη, η οποία καλύπτει το τεκμήριο νομιμότητας.
Υπάρχει πάρα πολύς κόσμος τον οποίο ευνοεί και είμαστε σύμφωνοι, γιατί αυτήν τη στιγμή υπάρχουν νοικοκυριά χαμηλής εισοδηματικής τάξης, τα οποία ήταν σε απόγνωση, διότι ήταν υπό την απειλή των δασαρχών και των δασικών υπηρεσιών, οι οποίοι ίσως δεν γνώριζαν ή λόγω ευθυνοφοβίας πλησίαζαν αυτούς τους κατοίκους και τους απειλούσαν με δικαστικές απειλές.
Ερχόμαστε, λοιπόν και λέμε ότι το άρθρο 7, παράγραφος 2, ουσιαστικά έχει επικυρωθεί και με την απόφαση 1573/2002 και εκφράζει αυτούς τους ανθρώπους οι οποίοι είχαν αυτά τα προβλήματα. Η σημερινή διάταξη ποιον εκπροσωπεί; Ποιον φωτογραφίζει; Μήπως είναι φωτογραφική διάταξη; Εννοούμε τα συμφέροντα που έχουν μεγαλοεπιχειρηματίες, ειδικά για το «PORTO CARRAS» για το οποίο έχουμε κάνει μία αναφορά σε σχέση μ’ αυτό το λόγο. Απ’ όλα τα χαρτιά και απ’ όλα τα δημοσιεύματα τα οποία υπάρχουν, βλέπουμε ότι οι πράξεις χαρακτηρισμού είναι παράνομες και δεν μπορούν να χρησιμοποιηθούν για να εκδοθούν νόμιμες οικοδομικές άδειες. 
Στην επιτροπή της Βουλής είπαν ότι αυτό το πράγμα δεν πρόκειται να ισχύσει και ότι έχουν τελειώσει. Δεν πρόκειται να γίνει προσπάθεια επανέκδοσης οικοδομικής άδειας βάσει των προηγούμενων καθεστώτων. Μπορεί να μας δώσει κανείς την εγγύηση ότι μ’ αυτό το νομοσχέδιο, μ’ αυτό το άρθρο, τα μεγάλα οικονομικά συμφέροντα δεν θα επανέλθουν, για να πάρουν οικοδομική άδεια; Μπορεί κανείς να μας το εγγυηθεί; Εκεί είναι το μεγάλο πρόβλημα. 
Γιατί, λοιπόν, δεν μπαίνουν ασφαλιστικές δικλίδες και λειτουργείτε με επιπολαιότητα βάζοντας στο ίδιο τσουβάλι και τους επιτήδειους που θέλουν να διεκδικήσουν την περιουσία του δημοσίου, καθώς επίσης και τους μικρούς ιδιοκτήτες οι οποίοι αυτήν τη στιγμή επαπειλούνται από το δασαρχείο;</Speech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Το θέμα στο οποίο αναφέρεστε έχει ολοκληρωθεί και έχει κλείσει στην επιτροπή. Έχει συζητηθεί, έχουν γίνει οι τοποθετήσεις, έκλεισε το θέμα στην επιτροπή. Αυτό σας το λέω για ενημέρωσή σας.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Βεβαίως. Το ξέρω. Είπατε –όπως το είπε και ο κ. Δριβελέγκας- ότι έχει τελειώσει. Λέω, όμως, το εξής: Μ’ αυτό το νομοσχέδιο μπορεί να διεκδικήσει ο κάθε επιχειρηματίας νέα οικοδομική άδεια; Εκεί είναι το μεγάλο πρόβλημα, γιατί εφόσον υπάρχει αποχαρακτηρισμός, το ζητούμενο είναι αν μπορεί. 
Εγώ χαίρομαι, κύριε Υπουργέ, αν δεσμευτείτε και πείτε ότι έχει τελειώσει. Όμως, αν υπάρξει, τι γίνεται σ’ αυτήν την περίπτωση; Αυτό είναι το ζητούμενο. Εδώ μιλάμε για αποχαρακτηρισμούς και νομολογίες που έχουν γίνει για το συγκεκριμένο έργο χρόνια τώρα. Εκεί είναι το πρόβλημα. Μπορείτε να μας το διασφαλίσετε; Αν μας το διασφαλίσετε, δεν έχω κανένα πρόβλημα. Το παίρνω πίσω κι αυτό που είπα.</Speech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Μα, τοποθετήθηκα σχετικώς στην επιτροπή, όπως τοποθετήθηκε και ο κ. Δριβελέγκας, ακριβώς προς άρση κάθε παρερμηνείας και κάθε καχυποψίας, για να μην υπάρχει καν το σκεπτικό κάποιος να σκεφθεί ότι υπάρχει μία σχετική σκοπιμότητα. Το κλείσαμε οριστικώς και αμετακλήτως το θέμα στην επιτροπή. Δεν υπάρχει τέτοιο ζήτημα. Γι’ αυτό είπαμε ότι είναι απολύτως σεβαστή η νομολογία του Συμβουλίου της Επικρατείας. Εκεί μείναμε.</Speech>
<Speech><Parlmember>ΠΑΥΛΟΣ ΧΑΪΚΑΛΗΣ</Parlmember>: Εντάξει. Χαίρομαι που δεσμεύεστε και το λέτε και δεν υπάρχει κανένα πρόβλημα γι’ αυτό το λόγο.
Επίσης, για το θέμα του Κτηματολογίου πιστεύουμε ότι η Κυβέρνηση νομοθετεί χωρίς ουσιαστικό όφελος πια για το δημόσιο. Με το παρόν νομοσχέδιο καταργείται μία μικρή και ευέλικτη μονάδα του δημοσίου, ενώ δημιουργείται μία ανώνυμη εταιρεία, η οποία εν τέλει θα καταλήξει κι αυτή στο ΤΑΙΠΕΔ. Το ζητούμενο είναι γιατί καταργείται ο ΟΚΧΕ. Ποιο είναι το μεγάλο πρόβλημα; Πότε θα γίνουν οι δασικοί χάρτες για τους οποίους συζητάμε; Πόσο μπορεί να αντέξει το Κτηματολόγιο, όταν μέχρι το 2020 προβλέπεται να τελειώσει χωρίς να έχει πόρους αυτήν τη στιγμή; Μ’ αυτούς τους πόρους, η ΕΚΧΑ πότε θα μπορέσει να λειτουργήσει κάτω από το βάρος των πιέσεων των οικονομικών; Πώς θα αντεπεξέλθει σ’ αυτές τις υποχρεώσεις που υπάρχουν; Το Κτηματολόγιο θα πρέπει να είναι ένα εργαλείο εξυπηρέτησης του κοινωνικού συνόλου και όχι να έχει σκοπό την αύξηση κερδών, γιατί εκεί θα είναι το μεγάλο ζητούμενο. 
Επίσης, εκχωρείται το σύνολο των εθνικών γεωγραφικών δεδομένων σε ιδιώτες. Αυτό είναι ένα άλλο θέμα. Γιατί περιβαλλοντολογικά δεδομένα, δεδομένα ρύπανσης, αέρα, υδάτων και δασικών χαρτών θα πρέπει να δοθούν σε ιδιώτες; Υπάρχουν απαντήσεις; Μήπως ισχύει αυτό που είπατε, ότι δηλαδή δεν κάνει καλά τη δουλειά της η επιτροπή η οποία έχει να συνεδριάσει, όπως είπαμε, δεκατέσσερις μήνες; Εδώ είναι το μεγάλο ζητούμενο. Όλα στο βωμό του χρήματος; Δεν ξέρω, αυτή είναι η μεγάλη ουσία.
Εμείς έχουμε ως μέλημα, ουσιαστικά, την προστασία των ανθρώπων χαμηλής εισοδηματικής τάξης, οι οποίοι έχουν αυτήν τη στιγμή τα σπίτια και κινδυνεύουν και με αυτόν τον τρόπο ουσιαστικά λυτρώνονται.
Όμως θα πρέπει, κύριε Υπουργέ, να δείτε και την περίπτωση των δασαρχών, οι οποίοι θα πρέπει να γνωρίζουν ουσιαστικά ποια είναι η αποστολή τους, ποια είναι η δουλειά τους, ποιες είναι οι υποχρεώσεις τους, τι ορίζουν, να ακολουθούν τους νόμους ώστε να είμαστε βέβαιοι ότι δεν θα προσφεύγουμε σε λίγο στα δικαστήρια. Γιατί οι προσφυγές στα δικαστήρια αποτελούν όνειδος για το κράτος και δεν αποτελούν λύση.
Νομίζω ότι εκεί θα πρέπει να εστιάσουμε από εδώ και πέρα, δηλαδή, στην καταγραφή των νόμων, ολοκληρωμένα πια, για να μπορούν να γνωρίζουν και ο πολίτης και ο δασάρχης και οι οποιοιδήποτε επενδυτές τι έχουν, πώς θα έρθουν να δημιουργήσουν και πώς θα λειτουργήσουν από εδώ και πέρα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε και εμείς, κύριε συνάδελφε.
Το λόγο έχει η συνάδελφος κ. Σκόνδρα.</ChairmanSpeech>
<Speech><Parlmember>ΑΣΗΜΙΝΑ ΣΚΟΝΔΡΑ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, συζητάμε σήμερα τη συμπλήρωση των διατάξεων του Εθνικού Κτηματολογίου. 
Τη σημασία της ύπαρξης του Εθνικού Κτηματολογίου τη γνωρίζουμε όλοι και θα συμφωνήσω με τον εισηγητή μας ότι αποτελεί βασικό αναπτυξιακό εργαλείο. Όμως, η σημασία του επεκτείνεται και πέρα από τον αναπτυξιακό του χαρακτήρα. 
Το νομοσχέδιο αυτό του ΥΠΕΚΑ σίγουρα κινείται στη σωστή κατεύθυνση. Αναμφισβήτητα θα βοηθήσει σημαντικά στην επίλυση ανοιχτών ζητημάτων. Είναι πολύ θετική η κατάργηση του «Οργανισμού Κτηματολογίου και Χαρτογραφήσεων» και η συγχώνευσή του με την «ΚΤΗΜΑΤΟΛΟΓΙΟ Α.Ε.», υπό τη νέα του ονομασία, φυσικά, «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ Α.Ε.». Θα δημιουργήσει σημαντικά οφέλη τόσο για το κράτος όσο και για τους πολίτες. 
Συμφωνώ απόλυτα με τη στόχευση του Υπουργείου για εξορθολογισμό φορέων του δημοσίου με επικαλυπτόμενες δραστηριότητες. Θα επιτευχθεί μείωση δαπανών λειτουργίας και η συγκέντρωση αρμοδιοτήτων θα παρέχει σε πολίτες, σε επενδυτές και σε άλλες δημόσιες υπηρεσίες, αξιόπιστα, έγκυρα και πλήρως συμβατά μεταξύ τους γεωχωρικά δεδομένα. Λύνεται έτσι ακόμα μία μακροχρόνια ταλαιπωρία των ενδιαφερομένων που πολλές φορές οι εν λόγω διενέξεις τους κατέληγαν στα δικαστήρια. Με την ολοκλήρωσή του έως το 2020 θα διασφαλιστεί η οριστική και χωρίς αμφισβητήσεις καταγραφή και κατοχύρωση της ιδιοκτησίας των πολιτών και του δημοσίου.
Πρόκειται, λοιπόν, για μία πολύ σημαντική εξέλιξη που στο μέλλον θα ενισχύσει τη διαφάνεια, θα περιορίσει σε μεγάλο βαθμό τη γραφειοκρατία και θα απλουστεύσει τις διαδικασίες μεταβίβασης της ακίνητης περιουσίας. Συμβάλλει σημαντικά στην προστασία του περιβάλλοντος αφού προχωράει στην αμετάκλητη οριοθέτηση των δασών και του αιγιαλού, που θα αποτελέσει ανυπέρβλητο εμπόδιο ενάντια στις καταπατήσεις και στην αυθαιρεσία.
Κυρίες και κύριοι συνάδελφοι, η αλήθεια είναι ότι η Ελλάδα είναι ίσως η μοναδική χώρα του δυτικού κόσμου που εν έτει 2013 δεν γνωρίζει επακριβώς τι ανήκει σε ποιον και από πού έως πού επεκτείνεται η ακίνητη περιουσία του καθενός. 
Από το 1836 άρχισαν οι απόπειρες για τη δημιουργία Κτηματολογίου και παρά τις τέσσερις χιλιάδες νόμους, διατάγματα και υπουργικές αποφάσεις που ακολούθησαν, σήμερα εξακολουθούμε να μην έχουμε Εθνικό Κτηματολόγιο. Αποτύχαμε ακόμα και όταν πήραμε τα 100 εκατομμύρια ευρώ από την Ευρωπαϊκή Ένωση. Τι καταφέραμε; Καταφέραμε να μας ζητηθεί επιστροφή μέρους των χρημάτων και εμείς σήμερα, δυστυχώς, να έχουμε χαρτογραφήσει μόνο ένα μικρό κομμάτι της χώρας μας. Αυτό αποτελεί βασική έλλειψη, αδυναμία θα το έλεγα, τόσο από πλευράς αναπτυξιακής διάστασης όσο και από πλευράς αξιόπιστης καταγραφής και πληροφόρησης γεωχωρικών, πολεοδομικών και χωροταξικών δεδομένων, με ό,τι επίπτωση μπορεί να έχει αυτή η έλλειψη ολοκληρωμένης καταγραφής στην οικονομική και κοινωνική ζωή του τόπου. 
Πάντα με πνεύμα εποικοδομητικής κριτικής θέλω να επισημάνω αυτές τις αδυναμίες του κράτους απέναντι στο φορολογούμενο πολίτη, αλλά και τον μελλοντικό ξένο ή ντόπιο επενδυτή που ακόμα και σήμερα δεν μπορεί να είναι σίγουρος για το τι θα αντιμετωπίσει στο μέλλον σχετικά με την περιουσία και την επένδυσή του. 
Θα αναφέρω εδώ το εξωφρενικό παράδειγμα του ΣΕΦ που όταν μπήκε στη λίστα του ΤΑΙΠΕΔ προς αξιοποίηση μάθαμε ότι εδώ και δεκαετίες είναι αυθαίρετο και λειτουργεί χωρίς πολεοδομική άδεια. Αντίστοιχα, διάβασα σε έγκριτο φύλλο εφημερίδος ότι πληθώρα άλλων ακινήτων που καλείται να αξιοποιήσει το ΤΑΙΠΕΔ διαθέτουν ελλιπείς ή και καθόλου πολεοδομικές άδειες. Όπως, επίσης, δεν είναι και λίγες εκείνες οι περιπτώσεις ακινήτων οι οποίες παρουσιάζουν αποκλίσεις από τα πολεοδομικά ή τοπογραφικά έγγραφα. 
Αυτά τα παραδείγματα καταδεικνύουν το γενικότερο μπάχαλο που επικρατεί γύρω από το νομικό καθεστώς ακινήτων τόσο του δημοσίου όσο και των ιδιωτών στην πατρίδα μας, που πρέπει να διευθετηθεί άμεσα, για να αποκτήσει η χώρα πλήρες και αντιπροσωπευτικό Κτηματολόγιο.
Όπως γνωρίζετε, κύριοι Υπουργοί, το βασικό εμπόδιο στη μεταβίβαση ακινήτων που δεν διαθέτουν τις απαιτούμενες άδειες είναι το ζήτημα των χρήσεων, που έχουν οριστεί με προεδρικά διατάγματα σε ΦΕΚ, διότι η χρήση τους δεν μεταβιβάζεται στον νέο ιδιοκτήτη. 
Κυρίες και κύριοι συνάδελφοι, χρειαζόμαστε ένα εθνικό Κτηματολόγιο που θα κατοχυρώσει οριστικά την ακίνητη περιουσία του κράτους και των πολιτών. Θέλουμε μια ολοκληρωμένη λύση που θα εξασφαλίζει τη μεγαλύτερη δυνατή διαφάνεια και ασφάλεια όλων των συναλλαγών που σχετίζονται με την ακίνητη περιουσία, που στην πατρίδα μας παρουσιάζει ιδιαιτερότητες και δυσκολίες. 
Βασική παραδοχή εδώ είναι ότι δεν μπορεί να γίνει Κτηματολόγιο εάν δεν ολοκληρωθούν οι δασικοί χάρτες, κάτι που είναι πολύ ουσιαστικό. Ο πολυτεμαχισμός της γης, σε συνδυασμό με την μη ύπαρξη δασικών χαρτών για το μεγαλύτερο μέρος της χώρας, δημιουργούν τεράστια προβλήματα εντοπισμού των αγροτεμαχίων στις αγροτικές περιοχές, αλλά και των οικοδομήσιμων οικοπέδων σε περιοχές εντός σχεδίου. Κι ας μην αναφερθώ και στις εκατοντάδες περιπτώσεις που οι τίτλοι ιδιοκτησίας καταστράφηκαν από τον καιρό του πολέμου. 
Στο σημείο αυτό θέλω να θέσω δύο ζητήματα που θα πρέπει να τα δούμε με πολλή προσοχή, που κατά την άποψή μου είναι σοβαρότατα και τα αντιμετωπίζουν πολλοί ιδιοκτήτες αγροτεμαχίων στο Νομό μου βεβαίως, στην Καρδίτσα, αλλά και σε όλη την υπόλοιπη Ελλάδα. Αναφέρομαι στα ιδιόκτητα κτήματα, στα οποία κάποια στιγμή φύτρωσαν θάμνοι και δέντρα και δεν αφαιρέθηκαν έγκαιρα από τον ιδιοκτήτη. Έρχεται το δασαρχείο και τα χαρακτηρίζει δασικά. Επί της ουσίας το κράτος καταργεί το δικαίωμα εκμετάλλευσης της ιδιοκτησίας. Αυτό είναι λογικό, είναι δίκαιο; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Το δεύτερο που θέλω να επισημάνω είναι οι γαίες υψηλής παραγωγικότητας για τις οποίες το κράτος πρέπει επιτέλους να βάλει σαφή, ξεκάθαρα και αντικειμενικά κριτήρια για το χαρακτηρισμό τους, γιατί αυτήν τη στιγμή δεν υπάρχει κατηγοριοποίηση και όλες οι εκτάσεις, πλην των δασικών και αρχαιολογικών, χαρακτηρίζονται ως γαίες υψηλής παραγωγικότητας και αυτό είναι απλώς παράλογο. Για τα ζητήματα αυτά πρέπει να γίνει μια σοβαρή και εκτενής συζήτηση και να βρεθούν λύσεις. 
Κυρίες και κύριοι συνάδελφοι, όλα τα παραπάνω πρέπει να λυθούν οριστικά. Το νομοσχέδιο έρχεται σε μια κρίσιμη περίοδο. Στο χέρι μας είναι να το αξιοποιήσουμε σωστά, να βελτιώσουμε τα κακώς κείμενα, να αποκτήσει αυτοσεβασμό το ίδιο το κράτος, αλλά και σοβαρό και αξιόπιστο πρόσωπο απέναντι στους πολίτες. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε. 
Το λόγο έχει ο συνάδελφος κ. Αλεξόπουλος.</ChairmanSpeech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Κύριε Πρόεδρε, κύριοι Υπουργοί, κυρίες και κύριοι συνάδελφοι, με τη σειρά μου θέλω και εγώ να τονίσω την αντίθεσή μας στην κατάργηση ενός οργανισμού, νομικού προσώπου δημοσίου δικαίου, του ΟΚΧΕ, του Οργανισμού Κτηματολογίου και Χαρτογραφήσεων Ελλάδας, και την εκχώρηση των αρμοδιοτήτων του και γενικότερα αρμοδιοτήτων του δημόσιου τομέα σε μια ανώνυμη εταιρεία ή σε ανώνυμες εταιρείες. 
Από τις συζητήσεις μας στην Επιτροπή Παραγωγής και Εμπορίου δεν πείστηκα για την αναγκαιότητα της δημιουργίας της «ΚΤΗΜΑΤΟΛΟΓΙΟ Α.Ε.», ούτε πριν, ούτε τώρα, ιδιαίτερα όταν ο αξιοσέβαστος, κατά τα άλλα, κύριος Υπουργός παραδέχτηκε ότι ο ΟΚΧΕ τα δύο τελευταία χρόνια παρήγαγε σημαντικό έργο, τονίζοντας ότι ξαναζωντάνεψε ο ΟΚΧΕ με βάση την ευρωπαϊκή οδηγία INSPIRE. Εκτιμώ ότι ο οργανισμός αυτός ενισχυόμενος θα μπορούσε να συνεχίσει να παράγει σημαντικό έργο, όχι μόνο επιστημονικό αλλά και ουσιαστικό. 
Επίσης, θέλω να τονίσω και εγώ μια ακόμη σοβαρή αντίθεσή μας που σχετίζεται τόσο με τη διαδικασία ανάθεσης των διαφόρων μελετών όσο και με την επιτάχυνση των διαδικασιών και του τρόπου επικύρωσης των δασικών χαρτών. Φοβούμαστε ότι αυτές θα έχουν ως αποτέλεσμα την απώλεια δημόσιας γης. 
Εν πάση περιπτώσει τις επιφυλάξεις μας, τις αντιθέσεις μας, τις απόψεις μας, τις επισημάνσεις μας για τα θετικά σημεία του παρόντος νομοσχεδίου έχουν αναπτύξει με σαφήνεια και ακρίβεια προλαλήσαντες συνάδελφοι του ΣΥΡΙΖΑ τόσο εδώ όσο και στην Επιτροπή Παραγωγής και Εμπορίου. 
Έτσι εγώ στην παρούσα ομιλία-παρέμβασή μου θέλω να θέσω ένα ερώτημα, έναν προβληματισμό, που νομίζω ότι σχετίζεται με την κατασπατάληση δημοσίου χρήματος εξαιτίας του γεγονότος ότι ίδιες ή διαφορετικές υπηρεσίες του ίδιου ή διαφορετικού Υπουργείου εκπονούν ή αναθέτουν την εκπόνηση ίδιων ή ανάλογων μελετών πολλές φορές χωρίς να γνωρίζει η δεξιά τι ποιεί η αριστερά. 
Πιο συγκεκριμένα, στο άρθρο 8 του συζητούμενου νομοσχεδίου διαβάζω: «Με απόφαση του Υπουργού Περιβάλλοντος, Ενέργειας και Κλιματικής Αλλαγής, που δημοσιεύεται στην Εφημερίδα της Κυβερνήσεως ανατίθεται στην εταιρεία «ΚΤΗΜΑΤΟΛΟΓΙΟ ΑΝΩΝΥΜΗ ΕΤΑΙΡΕΙΑ», όπως αυτή μετονομάζεται, η τήρηση των ορίων Ειδικών Ζωνών Διατήρησης και Ζωνών Ειδικής Προστασίας σε εθνικό επίπεδο και καθορίζεται η διαδικασία ενημέρωσης και τήρησής τους καθώς και κάθε άλλη σχετική λεπτομέρεια.» Αυτό σημαίνει ότι κάπου υπάρχουν αυτές οι περιοχές οριοθετημένες και αναθέτουμε την τήρηση και αναθεώρηση των χαρτών που έχουν οριοθετηθεί στην «ΚΤΗΜΑΤΟΛΟΓΙΟ Α.Ε.».
Πιο κάτω διαβάζω: «Με απόφαση του Υπουργού Περιβάλλοντος, Ενέργειας και Κλιματικής Αλλαγής, που δημοσιεύεται στην Εφημερίδα της Κυβερνήσεως, καθορίζονται τα όρια των περιοχών του Δικτύου «Natura 2000» στα ενιαία χαρτογραφικά υπόβαθρα της εταιρείας «ΚΤΗΜΑΤΟΛΟΓΙΟ Α.Ε.», όπως αυτή μετονομάζεται.» 
Για να δούμε, όμως, τι συμβαίνει. Έχουμε στη διάθεσή μας το ν. 3937 της 31ης Μαρτίου του 2011 που αφορά τη διατήρηση της βιοποικιλότητας κι άλλες διατάξεις. Εκεί, μεταξύ των άλλων, υπάρχει ένας ευρύς κατάλογος με προστατευόμενες περιοχές, όπου όμως διαβάζει κανείς πέραν του πού βρίσκεται η κάθε περιοχή και ποια είναι η έκτασή της, πράγμα που σημαίνει ότι κάπου αυτές έχουν χωροθετηθεί, έχουν κάπου αποτυπωθεί. Από την άλλη μεριά, στην υπ’ αριθμόν 110 ΚΥΑ της 30ης Απριλίου του 2012 βλέπουμε τις διαδικασίες με τις οποίες καθορίζονται οι τεχνικές προδιαγραφές για την εκπόνηση μελετών χωροθέτησης των περιοχών «Natura 2000». Είναι η ΚΥΑ του 2012.
Έρχομαι τώρα και σας δείχνω αυτόν εδώ το χάρτη. Αυτός ο χάρτης είναι οι προστατευόμενες περιοχές έτσι όπως είναι αποτυπωμένες στον ιστότοπο της Ευρωπαϊκής Ένωσης «Natura 2000» για την Ελλάδα. Από την άλλη μεριά, έρχομαι να σας θυμίσω το εξής πράγμα: Μία από τις βασικές υποχρεώσεις των μελετητών που έχουν αναλάβει τα διαχειριστικά σχέδια των λεκανών απορροής της Ελλάδας είναι ότι πρέπει, συν τοις άλλοις, να καθορίσουν, να οριοθετήσουν τις προστατευόμενες περιοχές και να εκπονήσουν ειδικά διαχειριστικά σχέδια προκειμένου να εξασφαλιστούν οι υδατικοί πόροι, και να διατηρηθούν οι προστατευόμενες περιοχές. Έτσι, λοιπόν, εντελώς επιλεκτικά θα σας καταθέσω χάρτες από το υδατικό διαμέρισμα της Αττικής, όπου είναι οριοθετημένες οι ζώνες προστασίας, χάρτες από την ανατολική Στερεά Ελλάδα με το ίδιο πράγμα, χάρτες από την Πελοπόννησο, χάρτες από τη δυτική Μακεδονία και εν πάση περιπτώσει, απ’ όλες αυτές τις διαχειριστικές μελέτες.
(Στο σημείο αυτό ο Βουλευτής κ. Απόστολος Αλεξόπουλος καταθέτει για τα Πρακτικά τους προαναφερθέντες χάρτες, οι οποίοι βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Η ερώτησή μου είναι η εξής: Τα στοιχεία αυτά τα οποία μας δίδουν οι συγκεκριμένοι μελετητές είναι πρωτογενή στοιχεία; Είναι στοιχεία τα οποία προέκυψαν από δικές τους τοπογραφικές και άλλες εργασίες και οριοθέτησαν με σαφήνεια αυτές τις περιοχές, δεδομένου ότι αναφέρουν και την έκτασή τους, ή είναι περιοχές οι οποίες έχουν αντιγραφεί από το γενικότερο χάρτη που υπάρχει στην Ευρωπαϊκή Ένωση ή απ’ αυτά τα οποία υπάρχουν στο νόμο που σας προανέφερα; Κι αν συμβαίνει αυτό, ρωτώ: Τι πληρώνουμε; Για ποια δουλειά τούς πληρώνουμε; Αυτό, λοιπόν, ήθελα να επισημάνω.
Επιπλέον θα ήθελα να πω το εξής: Ποιος έχει ελέγξει την αξιοπιστία αυτών των χαρτών; Τα στοιχεία αυτά υπάρχουν ή δεν υπάρχουν ήδη σε βάση δεδομένων του ΥΠΕΚΑ; Γιατί πληρώνουμε και ξαναπληρώνουμε τα ίδια στοιχεία που είτε υπάρχουν είτε κάποιοι τα αναπαράγουν και μάλιστα μας τα σερβίρουν σαν προϊόντα δικών τους μελετών;
Τελειώνω, κύριε Πρόεδρε και κύριε Υπουργέ, επαναφέροντας το θέμα του Ινστιτούτου των Γεωλογικών και Μεταλλευτικών Ερευνών, του ΙΓΜΕ. Σήμερα για άλλη μια φορά καταθέσαμε εμείς, αλλά κι άλλα κόμματα, μία τροπολογία που νομίζουμε ότι δίνει λύση στο πρόβλημα που έχει δημιουργήσει η ΚΥΑ 25200 της 8ης Νοεμβρίου του 2011. Περιμένουμε μία θετική σας αντίδραση. Και το λέω αυτό, διότι έχω διαπιστώσει ότι τον τελευταίο καιρό κρύβεστε πίσω από την άρνηση του Υπουργού Οικονομικών που φαίνεται ότι έχει χάσει κάθε επαφή με την πραγματικότητα.
Αντιμετωπίστε το πρόβλημα και ας αρχίσουμε τη συζήτηση για το πώς το ΙΓΜΕ θα μπορέσει από εδώ και πέρα να υπηρετήσει αποτελεσματικά την αποστολή για την οποία δημιουργήθηκε. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε. 
Το λόγο έχει η συνάδελφος κ. Καφαντάρη.</ChairmanSpeech>
<Speech><Parlmember>ΧΑΡΟΥΛΑ ΚΑΦΑΝΤΑΡΗ</Parlmember>: Κύριε Πρόεδρε, κύριοι Υπουργοί, κυρίες και κύριοι Βουλευτές, με το εν λόγω σχέδιο νόμου η μνημονιακή Συγκυβέρνηση επιβεβαιώνει την απόφασή της για το ξεπούλημα δημόσιων αγαθών στην υπηρεσία της αγοράς και την υπονόμευση έως κατάργηση του ελεγκτικού ρόλου του δημοσίου, που επιβάλλεται μέσα από την κατάργηση ή και την απαξίωση δημοσίων υπηρεσιών. 
Το σχέδιο νόμου προβλέπει την κατάργηση του ΟΚΧΕ και τη μεταβίβαση όλων των αρμοδιοτήτων για τη χάραξη πολιτικής και την παραγωγή και διαχείριση όλων των γεωχωρικών δεδομένων, συμπεριλαμβανομένων και των δασικών χαρτών, στην «ΚΤΗΜΑΤΟΛΟΓΙΟ Α.Ε.» παράλληλα με την περαιτέρω απαξίωση της Δασικής Υπηρεσίας. 
Όλως τυχαίως, για την Κυβέρνηση η «ΚΤΗΜΑΤΟΛΟΓΙΟ Α.Ε.» είναι μία από τις πρώτες υποψήφιες προς πώληση ανώνυμες εταιρείες του δημοσίου. 
Ο ρόλος όμως και ο σκοπός του ΟΚΧΕ επιβεβαιώθηκε και με το ν.3882/2010, όπου του ανατέθηκε η ανάπτυξη, η διαχείριση και η λειτουργία της Εθνικής Υποδομής Γεωχωρικών Πληροφοριών, της ΕΥΓΕΠ, η οποία αποτελεί αναπόσπαστο μέρος της Ευρωπαϊκής Υποδομής Γεωχωρικών Πληροφοριών και αναπτύσσεται από τον ΟΚΧΕ σε εφαρμογή μιας πολύ σημαντικής ευρωπαϊκής οδηγίας, της 2/2007, της INSPIRE. 
O OKXE αποτελεί το φυσικό φορέα άσκησης της κεντρικής πολιτικής γεωχωρικών πληροφοριών όχι μόνο γιατί ήδη το σχετικό νομοθετικό πλαίσιο τού αναθέτει το ρόλο αυτό, αλλά και γιατί πληροί τα απαραίτητα και συνταγματικά απαιτούμενα στοιχεία του δημόσιου ελέγχου, της τεχνογνωσίας, της σχετικής υποδομής, της ουδετερότητας ως προς την αναπτυσσόμενη ιδιωτική αγορά γεωχωρικών πληροφοριών. 
Από τη διεθνή εμπειρία και στις ευρωπαϊκές χώρες λειτουργεί για το κτηματολόγιο ένας φορέας-ρυθμιστής και ένας φορέας-παραγωγός. Αυτοί οι δύο φορείς δεν μπορεί να ταυτίζονται, όπως επιχειρείται σήμερα με το εν λόγω νομοσχέδιο. Δεν δύναται, δηλαδή, να καταργείται ο ρυθμιστής και να παραμένει ο παραγωγός με ρυθμιστικές αρμοδιότητες και κυρίως χωρίς καμμία επίβλεψη. 
Κύριοι της Κυβέρνησης, το θέμα δεν είναι απλώς η απαξίωση μιας υπηρεσίας και το εργασιακό μέλλον των εργαζόμενων, αλλά είναι κάτι πολύ περισσότερο. Με το εν λόγω νομοσχέδιο επιβάλλεται ο αποσυντονισμός και ο εξοστρακισμός του δημοσίου από στρατηγικής σημασίας αναπτυξιακά εργαλεία, όπως –και το προείπα- τη διαχείριση γεωπληροφορικού υλικού, αλλά επίσης και από τη διασφάλιση-εγγύηση του δασικού πλούτου και της δημόσιας γης. 
Σε όσους σήμερα λυπούνται διότι η Ελλάδα είναι η μόνη χώρα που δεν έχει Κτηματολόγιο να θυμίσω ότι η Ελλάδα είναι και η μοναδική χώρα που δεν έχει οριοθετημένα, με έγκυρο και νομικά ισχυρό τρόπο, τα δάση της. Όμως και δασικοί χάρτες να υπήρχαν, αν ο ορισμός του δάσους δεν είναι με βάση τα στοιχεία της επιστήμης και όχι με βάση μικρά και μεγάλα συμφέροντα, αν η πολιτεία δεν διαθέτει την πολιτική βούληση να αντιμετωπίσει τα δάση ως φυσικό πλούτο, ως δημόσιο αγαθό και όχι σαν παιχνίδι κερδοφορίας και εξυπηρέτησης συμφερόντων –ενεργειακών, τουριστικών κ.λπ.- τα αποτελέσματα θα είναι τα ίδια. 
Η συγκυβέρνηση επικαλείται την ανάγκη επιτάχυνσης των διαδικασιών και τις υποχρεώσεις της για το πρόγραμμα «Κτηματολόγιο». Ακούγεται υποκριτικό να καταγγέλλεται ότι η χώρα δεν έχει Κτηματολόγιο. Ποιοι, όμως, κυβέρνησαν όλα αυτά τα τελευταία τριάντα χρόνια; Ποιοι διαχειρίστηκαν κονδύλια για το Κτηματολόγιο; 
Για εμάς το Κτηματολόγιο ήταν και είναι ένα εργαλείο ανάπτυξης σε όφελος του λαού. Το νομοσχέδιο ουσιαστικά επαναρρυθμίζει το θέμα των δασικών χαρτών στο σύνολό τους συγκεντρώνοντας σε μία ανώνυμη εταιρεία, την «ΚΤΗΜΑΤΟΛΟΓΙΟ Α.Ε.», αρμοδιότητες που οφείλουν να ασκούνται συνταγματικά από δημόσια αρχή. 
Πρακτικά υπονομεύεται έως καταργείται ο ελεγκτικός ρόλος του ίδιου του δημοσίου στο κρίσιμο ζήτημα του δασικού μας πλούτου και της δημόσιας γης. Περιέρχονται στην «ΚΤΗΜΑΤΟΛΟΓΙΟ Α.Ε.» η κατάρτιση και διόρθωση του δασικού χάρτη, καθώς και οι εργασίες σχετικά με τις αντιρρήσεις, την ανάρτηση και την κύρωση. 
Η νέα διάταξη φαίνεται ότι έχει σκοπό να εκδιώξει τη Δασική Υπηρεσία από την ανάρτηση και κύρωση των δασικών χαρτών, να υπονομεύσει τον ελεγκτικό της ρόλο αντί να αναδειχθεί ο ρόλος της ως εγγυητή και ελεγκτή της αξιοπιστίας δασικών χαρτών, της ουσιαστικής προστασίας των οικοσυστημάτων. Εξάλλου είναι γνωστό ότι η αρμοδιότητα για την κατάρτιση δασικών χαρτών έχει ήδη εκχωρηθεί στην «ΚΤΗΜΑΤΟΛΟΓΙΟ Α.Ε.» πριν καν τη ψήφιση του ν. 3889/2010.
Κύριοι της Κυβέρνησης, αμφιβάλλει κανείς ότι ο δασικός χάρτης ο μη ελεγμένος επιστημονικά και τεχνικά από δημόσια αρχή δεν θα έχει την εγκυρότητα που απαιτείται και θα αμφισβητείται συνεχώς από πολίτες που έχουν έννομα συμφέροντα, ακυρώνοντας ουσιαστικά μια πολυδάπανη και πολύχρονη προσπάθεια, που τελικά πληρώνει ο ελληνικός λαός; Αγνοείτε φαίνεται ότι ο έλεγχος των δασικών χαρτών δεν είναι μια τυπική γραφειοκρατική διαδικασία, αλλά οφείλει να αφορά το σύνολο των γεωχωρικών πληροφοριών, όρια ιδιοκτησιών, χρήσεις, χαρακτηρισμούς και απαιτεί, εκτός των άλλων, εκτεταμένη δουλειά πεδίου, ακόμα και σύνταξη χαρτών. 
Ίσως δεν έχετε καταλάβει ότι η θωράκιση του ελεγκτικού ρόλου της δημόσιας αρχής, στην προκειμένη περίπτωση της Δασικής Υπηρεσίας, και για το σκοπό αυτό η ενίσχυσή της και σε προσωπικό αλλά και σε οικονομικούς πόρους, δεν είναι ένα απλό συντεχνιακό αίτημα. Είναι ανάγκη του ίδιου του κράτους να ανταποκριθεί στις υποχρεώσεις του στην προστασία της δημόσιας περιουσίας. Ουσιαστικά η συγκυβέρνησή σας ολοκληρώνει την ουσιαστική κατάργηση της Δασικής Υπηρεσίας και επιφυλάσσει, σε όσους δασολόγους επιμένουν να εργάζονται, την ευθύνη της υπογραφής κύρωσης των χαρτών αβλεπεί, όντας οι μόνοι ποινικά και πειθαρχικά υπόλογοι για τα όποια λάθη. Εξάλλου δεν είναι τυχαία η συστηματική απαξίωση και αποστελέχωση των δασικών υπηρεσιών. 
Τα στοιχεία που κατατέθηκαν από εκπροσώπους φορέων κατά την ακρόαση στην Επιτροπή Παραγωγής και Εμπορίου -εργαζόμενοι, το ΓΕΩΤΕΕ κ.λπ.- επιβεβαιώνουν ότι ο μέχρι σήμερα σχεδιασμός και οι σχετικές ρυθμίσεις για την «ΚΤΗΜΑΤΟΛΟΓΙΟ Α.Ε.» ήταν τέτοιες ώστε να καταστήσουν τη Δασική Υπηρεσία ουσιαστικά αναποτελεσματική και δυστυχώς, αργότερα ακόμα και να λοιδορηθεί.
Κλείνοντας, κύριοι συνάδελφοι, έχω ένα συμπέρασμα: Μια ανώνυμη εταιρεία, η «ΚΤΗΜΑΤΟΛΟΓΙΟ Α.Ε.», η οποία ιδρύθηκε για να «τρέξει» ένα συγκεκριμένο έργο, τώρα θα υποκαταστήσει την επιτελική δημόσια αρχή –για παράδειγμα, ΟΚΧΕ- που πρέπει να υπάρχει και όλες τις δημόσιες αρχές που εξ αντικειμένου συνεργάζονται και μόνο έτσι μπορεί να υπάρξει ένα συγκεκριμένο θετικό αποτέλεσμα. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε.
Κύριε Υπουργέ, έχετε ζητήσει το λόγο.
Ορίστε, έχετε το λόγο.</ChairmanSpeech> 
<Speech><Parlmember>ΕΥΑΓΓΕΛΟΣ ΛΙΒΙΕΡΑΤΟΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε. 
Κυρίες και κύριοι Βουλευτές, το Κτηματολόγιο και η χαρτογράφηση είναι μια παλιά ιστορία. Ελπίζω να την ξέρετε. Η γνώμη μου είναι ότι είναι συνυφασμένη με την έννοια του δυτικού κράτους, όπως καθιερώθηκε μετά το 1821, και των αντιδράσεων στην έννοια αυτή. Είπα στην επιτροπή -και σας το ξαναθυμίζω- ότι μετά τη δεύτερη Ενετοκρατία, όταν οι Ενετοί είχαν κάνει Κτηματολόγιο στην Πελοπόννησο, η επιστροφή των Οθωμανών συμβολίστηκε ως απελευθέρωση από το Κτηματολόγιο. Και αυτά τα λένε η Ιστορία και οι πηγές. 
Έχω δομήσει την παρέμβασή μου σε οκτώ ερωτήματα. Βεβαίως τα ερωτήματα είναι πολύ περισσότερα. Τα έχετε βάλει εσείς και κατά τη διάρκεια της συζήτησης στις επιτροπές. Για λόγους οικονομίας δεν θα αναφερθώ σε πολλά που είπα στις επιτροπές και υπάρχουν στα Πρακτικά.
Ερώτημα πρώτο: Γιατί η χώρα δεν έχει Κτηματολόγιο και σύστημα χαρτογράφησης; Αυτά τα δυο -θυμηθείτε το- πάνε μαζί. Δεν μπορούν να διαχωριστούν. Πατέντες είναι οι διαχωρισμοί, κατά την νεοελληνική έννοια της πατέντας. Η χώρα δεν έχει Κτηματολόγιο και σύστημα χαρτογράφησης γιατί δεν συμβιβάστηκε η έννοια του κράτους με τη σχέση της κοινωνίας με τις γαίες ως οθωμανικό κατάλοιπο. Αυτή είναι η αλήθεια η οποία ισχύει, εκτονωμένη βέβαια, σε πολλές περιπτώσεις και σήμερα. 
Παρά τις προσπάθειες που έγιναν από το 1827, πριν έρθει ο Καποδίστριας, μέχρι το 1911 –αυτές είναι οι χρονικές περίοδοι- δηλαδή, ογδόντα τέσσερα χρόνια, δεν μπόρεσε να αποκτήσει η χώρα ούτε σύστημα χαρτογράφησης ούτε Κτηματολόγιο, παρά την καταλυτική σε πολλά άλλα πράγματα παρέμβαση των Αυστριακών από το 1878 μέχρι το 1918. Η ιστορία του ελληνικού συστήματος χαρτογράφησης και Κτηματολογίου ανάγεται σ’ αυτήν την περίοδο της επιρροής των Αυστριακών κυρίως μετά τον Τρικούπη. 
Έχουμε, λοιπόν, δύο περιόδους μετά από το 1911. Πρώτον, τη στρατιωτική περίοδο στο Σύστημα Χαρτογράφησης και Κτηματολογίου, εξήντα τρία χρόνια, από το 1911 έως το 1974. Υπήρξε μια απόλυτη στρατιωτική κυριαρχία στο Σύστημα Χαρτογράφησης και Κτηματολογίου με μια μικρή φωτεινή παρένθεση το 1960, όταν ο Κωνσταντίνος Καραμανλής εισήγαγε το σύστημα της χαρτογράφησης σε κλίματα 1:5000, το οποίο χρησιμοποιούμε ακόμα και σήμερα. Οι δασικοί χάρτες στους οποίους αναφέρεστε, σε αυτό το σύστημα συνδέονται.
Δεν είναι τυχαίο ότι σε πρόσφατη έκδοση, κύριε Πρόεδρε, που έκανε η Βουλή, στα Τετράδια Κοινοβουλευτικού Λόγου, ο Ανδρέας Μιχαλακόπουλος –είναι ένα από τα βιβλιαράκια που μας έδωσαν οι Πρόεδροι της Βουλής- αναφέρει ότι το 1917 η έννοια των γεωργικών συνεταιρισμών μπήκε και καθιερώθηκε στην Ελλάδα, γιατί δεν μπορούσε η χώρα να αποκτήσει χάρτες, τοπογραφήσεις και όλα αυτά τα τεχνολογικά στοιχεία τα οποία απαιτούντο για να προχωρήσει μια σύγχρονη χώρα μπροστά. 
Επίσης, μια κυρία προχθές με πήρε τηλέφωνο και από το αρχείο του πατέρα της -εάν κάνω λάθος να με συγχωρέσει- Ευάγγελου Φραγκάκου, μου ανέφερε κάτι το οποίο δεν ήξερα. Κατά τη βουλγαρική κυριαρχία από το 1914 έως το 1917 στη Θράκη, οι Βούλγαροι συνέταξαν εκπληκτικής ποιότητας και επιστημοσύνης Κτηματολόγιο κατά το αυστριακό σύστημα Τόρενς, το οποίο μάλιστα ο Ευάγγελος Φραγκάκος ως αρμόδιος λειτουργός έπρεπε να περιφρουρήσει όταν οι Γάλλοι πήγαν στη Θράκη και απαιτήθηκε αυτό το Κτηματολόγιο να σωθεί. Δεν ξέρω την τύχη που είχε αυτό το Κτηματολόγιο, αλλά σας το φέρνω σαν παράδειγμα της περιόδου εκείνης.
Η πολιτική περίοδος του Συστήματος Χαρτογράφησης και Κτηματολογίου είναι από το 1986 έως το 1996 ως ΟΚΧΕ, όπου δεν είδαμε κάτι το σημαντικό και κανένας δεν αναρωτιόταν, όπως αναρωτιόμαστε σήμερα, για τον ΟΚΧΕ. Ήταν μέσα στη λήθη, ήταν σε ύπνωση το θέμα του ΟΚΧΕ. Με έκπληξη διαπιστώνω ότι ξαφνικά η έννοια «ΟΚΧΕ» αφυπνίσθη και έχω την εξήγηση γιατί αφυπνίσθη και πώς αφυπνίσθη.
Η δεύτερη πολιτική περίοδος είναι από το 1996 έως το 2009, όταν ιδρύθηκε η «ΚΤΗΜΑΤΟΛΟΓΙΟ Α.Ε.» και ο ΟΚΧΕ ήταν επίσης σε ύπνωση και κανένας δεν ενδιαφερόταν για αυτόν με τον τρόπο που ακούω με μεγάλη και ευχάριστη έκπληξη ότι ενδιαφερόμαστε σήμερα. 
Η τρίτη περίοδος, την οποία εγώ αποκαλώ περίοδο της σύγχυσης, είναι από το 2009 έως το 2013, όταν συνυπήρξε η «ΚΤΗΜΑΤΟΛΟΓΙΟ Α.Ε.» με τον ΟΚΧΕ, διότι ο ΟΚΧΕ αφυπνίσθη και έγινε και πολύ επικοινωνιακός και πολύ μοντέρνος και πολύ πειστικός στην επικοινωνία του με τα κόμματα, όπου δημιούργησε μια σύγχυση απίστευτη, την οποία τη ζήσαμε, τουλάχιστον όσοι είμαστε στη δουλειά, σε απίστευτες δημόσιες συζητήσεις, όπου οι επικεφαλής –χρησιμοποιώ πληθυντικό για να είμαι ευγενής- ο ένας επιτίθετο στον άλλο με λόγια και με έννοιες τις οποίες εγώ ντρέπομαι να θυμάμαι. Και αυτά είναι καταγεγραμμένα και βιντεοσκοπημένα και όποιος θέλει μπορεί να τα βρει.
Έχουμε, λοιπόν, μετά από εκατόν εβδομήντα τέσσερα χρόνια ακριβώς ένα στόχο που λέει ότι το 2020 πρέπει να έχουμε ένα Κτηματολόγιο και εγώ προσθέτω με την ευκαιρία αυτή και ένα σύστημα χαρτογράφησης. 
Δεύτερη ερώτηση: Τι έγινε κατά τη στρατιωτική περίοδο την οποία σας ανέφερα, τα εξήντα τρία χρόνια; Δόθηκε έμφαση στη χαρτογράφηση και χάθηκε το Κτηματολόγιο επί στρατιωτικής κυριαρχίας. Έγιναν χάρτες, βέβαια όχι σε μεγάλη κλίμακα, ώστε να είναι χρήσιμοι για τις πολιτικές εφαρμογές και κατά την πολιτική περίοδο, δηλαδή τα είκοσι επτά χρόνια που σας είπα, έγινε το ανάποδο. Δόθηκε έμφαση στο Κτηματολόγιο, όπως δόθηκε, και χάθηκε η χαρτογράφηση, χάθηκε η έννοια της χαρτογράφησης.
Αυτό το πληρώνουμε σήμερα. Το πληρώνουμε γιατί έχουμε αυτά τα τερατώδη γεωμετρικά λάθη στο χαρτογραφικό μας σύστημα όπου οι δασικοί χάρτες είναι ένα κορυφαίο παράδειγμα. Έχουμε την άγνοια της κλίμακας. Και ο συνάδελφος –επιτρέψτε μου τον όρο «συνάδελφος», κύριε Πρόεδρε, ως μηχανικός- αλλά και ο κ. Αλεξόπουλος…</Speech>
	ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Είμαστε συνάδελφοι. Αυτήν την ιδιότητα δεν τη χάνουμε ποτέ.</ChairmanSpeech>
	<Speech><Parlmember>ΕΥΑΓΓΕΛΟΣ ΛΙΒΙΕΡΑΤΟΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ακριβώς. Αναφέρθηκαν σε αυτό το θέμα όπου αναρωτιόμαστε: Όλες αυτές οι απεικονίσεις που έχουμε είναι συμβατές μεταξύ τους; Δεν είναι συμβατές μεταξύ τους, διότι χάσαμε τεχνολογία, χάσαμε τεχνική στα χρόνια αυτά. 
	Τρίτο ερώτημα, για να είμαι σύντομος: Γιατί το χαρτογραφικό σύστημα και το Κτηματολόγιο πάνε μαζί; Διότι και τα δύο στηρίζονται σε μία γεωμετρική βάση. Δεν υπάρχει Κτηματολόγιο χωρίς αναφορά στη γεωμετρική βάση. Το Κτηματολόγιο στην ουσία του είναι ένα γεωχωρικό δεδομένο -όπως είναι και τα άλλα, όπως είναι ο δασικός χάρτης κ.λπ.- με τη μόνη διαφορά ότι στο Κτηματολόγιο υπάρχει μία νομική ενίσχυση, μία νομική θωράκιση στο ιδιοκτησιακό, το οποίο είναι ένα θέμα προς χαρτογράφηση. Αυτό λέγεται κτηματολόγιο. Αυτό δεν το λέω εγώ. Ξέρουμε από τα μέσα του 17ου αιώνα ότι είναι έτσι τα πράγματα. 
	Η αποτύπωση, λοιπόν, και η απεικόνιση γεωμετρικά της γεωχωρικότητας είναι ένα θέμα το οποίο αποκτά θεματική ιδιότητα όταν αναφέρεται στην ιδιοκτησία, στα δάση, στις χρήσεις γης, στις αξίες γης και σε χίλια δύο άλλα πράγματα. Δεν είναι μόνο αυτό. Είναι η δημογραφία, είναι χιλιάδες πράγματα στον ανθρωπιστικό τομέα της κοινωνικής δραστηριότητας.
	Και βέβαια σήμερα, είμαστε σε μία εποχή ψηφιακότητας. Η ψηφιακότητα διευκολύνει τα πράγματα, διότι είναι ο ενοποιητικός παράγοντας που συνδέει το χαρτογραφικό σύστημα με το Κτηματολόγιο. Θα πρέπει να ξαναβρούμε τι θα πει κλίμακα στην απεικόνιση. Θα πρέπει να είμαστε πολύ αυστηροί ώστε να μην γίνονται γεωμετρικά λάθη γιατί αυτά πληρώνονται. 
Όταν ένας δασικός χάρτης δεν «κλείνει», όπως λέμε στην πιάτσα, θα πάει στο δικαστήριο και το δικαστήριο θα βγάλει πραγματογνώμονες και ο πραγματογνώμονας θα πάει και θα βγάλει μία άλλη ακρίβεια. Διότι το 1:50.000 που έγινε 1:5.000 και τινάχθηκε στα εκατό μέτρα, με τον άλλο που είναι στο 1:5.000 με το ένα μέτρο, όταν θα έρθει από το δικαστήριο ο πραγματογνώμονας και θα πάει με τα σούπερ τοπογραφικά εργαλεία, θα σου φέρει ακρίβεια δέκα εκατοστών και άντε μετά να συνδυάσεις όλα αυτά τα πράγματα. 
	Αυτά βέβαια κινούν την αγορά, παράγουν πλούτο. Δεν έχω καμμία αντίρρηση να το δούμε έτσι. Αλλά να το δούμε, να το ξέρουμε. Να ξέρουμε ότι όλη αυτή η σύγχυση και όλο αυτό το χάος παράγει πλούτο. Σε ποιους όμως παράγει πλούτο; 
Δεν είναι τυχαίο λοιπόν ότι το σύστημα χαρτογράφησης και το Κτηματολόγιο πάνε μαζί. Θα σας αναφέρω χώρες –δεν θα πω μεγάλες- όπως είναι η Αυστρία -το λαμπρό παράδειγμα- η Κύπρος -«Τμήμα Κτηματολογίου και Χωρομετρίας» λέγεται στην Κύπρο- η Δανία, η οποία είναι ένα εξαιρετικό παράδειγμα. Και σας είπα και στην επιτροπή ότι δεν διεκδικώ τη Δανία του Νότου, όπως υπαινίχθη εδώ προηγουμένως με έναν ελευθεριάζοντα τρόπο. Επίσης, είναι η Ολλανδία, η οποία είναι και μέσα στα πόδια μας τον τελευταίο καιρό. Και πολύ καλά κάνει, τουλάχιστον στο τεχνολογικό επίπεδο και είναι στα πόδια μας, γιατί μαθαίνουμε. Είναι και η Σουηδία, η Φινλανδία, η Βουλγαρία, οι οποίες έχουν κοινά συστήματα. 
Άρα, δεν τίθεται θέμα διαχωρισμού. Αυτά πάνε μαζί και μαζί πρέπει να συνεχίσουν. Πρέπει επίσης να ενισχυθούν.
	Τέταρτο ερώτημα: Τι έγινε με τον ΟΚΧΕ από το 2009 μέχρι το 2013; Εγώ με μία αθώα χαρά είπα ότι στα τρία αυτά χρόνια ξαναζωντάνεψε, διότι όλα τα άλλα ήταν σε ύπνωση και κανένας δεν ενδιαφερόταν. Καλά έκανε και ζωντάνεψε. Η ευκαιρία του INSPIRE ήταν μία πολύ καλή ευκαιρία, αλλά πολύ μικρή για να δικαιολογήσει έναν οργανισμό ο οποίος κοστίζει –επειδή ερωτηθήκαμε ποιο είναι το δημοσιονομικό όφελος- 1,2 εκατομμύριο ευρώ το χρόνο κι έχει πρόεδρο και αντιπρόεδρο που αμείβονται με περισσότερα χρήματα απ’ ότι αμειβόμουν εγώ πριν από τις περικοπές ως πρωτοβάθμιος καθηγητής πανεπιστημίου τριάντα τρία χρόνια. Δεν ξέρω με ποια εφόδια και με ποια κριτήρια γινόντουσαν οι επιλογές γι’ αυτούς τους προέδρους και τους αντιπροέδρους, οι οποίοι βεβαίως έχουν μία εξαιρετική –νέα παιδιά είναι-επικοινωνιακή ικανότητα και πείθουν τα κόμματα και πείθουν τα συνδικάτα και πείθουν τα Μέσα Μαζικής Ενημέρωσης, στα οποία στηριζόμαστε πάρα πολλές φορές ως τεκμήριο για την κριτική μας. 
Ο ΟΚΧΕ, λοιπόν, έχει ένα τεράστιο διοικητικό κόστος πέρα από το 1,2 εκατομμύρια ευρώ το χρόνο. Η εξυπηρέτηση της οδηγίας INSPIRE είναι μια πολύ μικρή παράγραφος για να μπορέσει να δικαιολογεί έναν ολόκληρο οργανισμό. Έναν οργανισμό, κυρίες και κύριοι Βουλευτές, ο οποίος έχει σαράντα πέντε εργαζόμενους από τους οποίους πολλοί αποσπάστηκαν. Σας το έδειξα και στην επιτροπή -δεν θα καθίσω τώρα να χάσω τον καιρό μου- τα πορτοκαλί που βλέπετε είναι αποσπάσεις, διαθέσεις, αποσπάσεις σε, αποσπάσεις από. Διαβάζω εδώ: πέντε αποσπάσεις στη «ΚΤΗΜΑΤΟΛΟΓΙΟ Α.Ε.», αποσπάσεις από το Δήμο Καλαμάτας, από το Δήμο Εορδαίας, από το ΥΠΕΚΑ…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μην λέτε Καλαμάτα, μπορεί να σας βγει σε κακό.</Speech>
<Speech><Parlmember>ΕΥΑΓΓΕΛΟΣ ΛΙΒΙΕΡΑΤΟΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Την λατρεύω την Καλαμάτα.
… από την ανώνυμη εταιρεία «Επενδύστε Α.Ε.» στον ΟΚΧΕ, από το Επιμελητήριο Βοιωτίας, από το Δήμο Μαραθώνα, από τον ΟΠΕΚΕΠΕ. Δηλαδή, ένα εκπληκτικό «μαγαζί» -ας μου επιτραπεί η έκφραση- το οποίο είχε μια εκπληκτική επικοινωνιακή ικανότητα για να διαχειρίζεται το INSPIRE. 
Όσον αφορά, δε, την Επιτροπή Γεωχωρικών Πληροφοριών, που κακώς ο Υπουργός δεν την συγκάλεσε -το είπα και στην επιτροπή- σας παραπέμπω στη διαβούλευση, η οποία υπάρχει ακόμα στο διαδίκτυο -εκτός αν την κατέβασαν- όπου εκεί ως ο μοναδικός καθηγητής συναφούς αντικειμένου ελληνικού πανεπιστημίου είχα μια γενναία -θα την έλεγα τώρα βλέποντας πώς εξελίχθηκαν τα πράγματα- τοποθέτηση για αυτήν όλη την ιστορία, η οποία είχε στηθεί γύρω από αυτό το θέμα του INSPIRE.
Άρα, τα πράγματα έχουν πολλές όψεις. Πολλές φορές πρέπει να είμαστε προσεχτικοί να μην βιαζόμαστε να εκτεθούμε απέναντι σε πράγματα και σε καταστάσεις. Θα πρέπει να περιμένουμε να ακούσουμε και τον άλλο λόγο εάν θέλουμε να είμαστε δίκαιοι. Δεν θα μπω σε περαιτέρω λεπτομέρειες για αυτό το θέμα.
Πέμπτο ερώτημα: Είναι πρόβλημα η ανώνυμη εταιρεία του δημοσίου; Γιατί και αυτό ελέχθη. Χτυπάμε ότι είναι μια ανώνυμη εταιρεία λες και είναι μια ανώνυμη εταιρεία ιδιωτική. Η ανώνυμη εταιρεία του δημοσίου -και εδώ σας θυμίζω ότι η «ΚΤΗΜΑΤΟΛΟΓΙΟ Α.Ε.» υπάγεται στις ΔΕΚΟ- είναι μια δημόσια επιχείρηση, ανήκει δηλαδή στις δημόσιες επιχειρήσεις και οργανισμούς, ο πρόεδρός της εμφανίζεται ενώπιων σας, τον επιλέγετε, τον εγκρίνετε ή όχι, έχει κανονισμούς. Τώρα μάλιστα με τον νέο νόμο είναι πολύ πιο αυστηρή και πολύ πιο πυκνή η εποπτεία του Υπουργείου. Ποια είναι η διαφορά; Η διαφορά είναι ότι ως ανώνυμη εταιρεία του δημοσίου έχει μεγαλύτερη ευελιξία στα διοικητικά και οικονομικά θέματά της. Αυτό είναι σημαντικό για ένα έργο το οποίο πρέπει να τελειώσει γρήγορα, σωστά, χωρίς πλέον τις πατέντες και τα προβλήματα του παρελθόντος.
Με το νομοσχέδιο αυτό υπάρχει δημόσιος έλεγχος: Υπάρχει μεγάλος έλεγχος από το Υπουργείο, που νομίζω ότι στη φάση αυτή είναι απαραίτητο να υπάρχει ο έλεγχος από το Υπουργείο. Υπάρχει ο έλεγχος από τη Βουλή, τον οποίο τον πρότεινε ο κ. Δριβελέγκας και νομίζω ότι έγινε δεκτό. Εγώ, μάλιστα, θα προχωρούσα ένα βήμα παραπάνω, κύριε Δριβελέγκα και θα ζητήσω έλεγχο τρεις φορές το χρόνο. Είναι κάθε τέσσερις μήνες. Στην κρίσιμη φάση που βρισκόμαστε, δεν είναι πολύ τρεις φορές το χρόνο ο έλεγχος από τη Βουλή. Σκεφτείτε το αυτό.
Έκτο ερώτημα: Είναι αποδεκτή η πολυδιάσπαση της έννοιας, της ενότητας «Κτηματολόγιο, Χαρτογραφικό Σύστημα»; Εδώ υπάρχει ένα πρόβλημα -το αναγνωρίζω- και λέχθηκε ήδη. Ο πρόεδρος είπε ότι πρέπει να μαζευτούν οι φορείς και όλες αυτές οι δραστηριότητες και όλο το υλικό το οποίο υπάρχει σε χίλια δύο μέρη. Ελέχθη και από Βουλευτές. Πιστεύω ότι δεν πρέπει να συνεχιστεί η πολυδιάσπαση του αντικειμένου της κτηματογράφησης γενικά και του χαρτογραφικού συστήματος σε όλα αυτά τα χιλιάδες Υπουργεία και Οργανισμούς που βρίσκονται τώρα. Πρέπει να υπάρχει ένας οργανισμός, έτσι γίνεται σε όλες τις ευρωπαϊκές χώρες.
Από τη Φινλανδία μέχρι τη Βουλγαρία σε ένα μαγαζί είναι όλα μαζεμένα, ώστε αυτός ο οποίος θέλει να έχει ένα τεκμήριο τέτοιο, να πηγαίνει σε ένα μέρος, όχι στο Υπουργείο Αγροτικής Ανάπτυξης, όχι στο Υπουργείο –σκέτο- Ανάπτυξης, όχι στο Υπουργείο Δικαιοσύνης, όχι στο Υπουργείο Εθνικής Άμυνας, όχι σε χιλιάδες άλλα Υπουργεία και οργανισμούς που είναι τώρα. Γιατί είναι τώρα; Διότι, δυστυχώς, στα τεχνολογικά θέματα υπάρχει και ανθεί ο κλαδικός πατριωτισμός –όπως τον λέω εγώ- που είναι η συντεχνιακή αντίληψη περί άσκησης της επιστήμης της τεχνολογίας και του επαγγέλματος. Όλοι κοιτάμε το σινάφι μας, κανένας δεν κοιτάει το συμφέρον του συνόλου και νομίζω ότι αυτό πρέπει να αλλάξει. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού) 
Έβδομο ερώτημα: Γιατί δεν πρέπει να είναι το Κτηματολόγιό μας δημοσιονομικό; Γιατί δεν πρέπει το Κτηματολόγιό μας να είναι «fiskal kataster», αλλά να είναι αναπτυξιακό με βασική περιβαλλοντολογική υποδομή; Εδώ δεν χρειάζεται να επιχειρηματολογήσω. Νομίζω το καταλαβαίνετε όλοι. Θα είναι ολέθριο λάθος, το Εθνικό Κτηματολόγιο και η Χαρτογράφηση να πάει σε δημοσιονομικού χαρακτήρα λύση. Αυτά έγιναν στην Ιταλία, στη Γαλλία, στην Ισπανία, επειδή πριν από διακόσια χρόνια έπρεπε να γίνει η αλλαγή στη γη. 
Όγδοο ερώτημα και τελευταίο: Είναι δίκαιο το μήνυμα της παραποιημένης ιστοσελίδας του ΟΚΧΕ, όπως αναρτήθηκε πριν μερικές ημέρες; Το είδα όντας σε σύνοδο Υπουργών στο Λουξεμβούργο και το μόνο που μπορώ να πω είναι ότι θλίφτηκα πάρα πολύ ως δημόσιος λειτουργός σαράντα δύο χρόνια στο ελληνικό πανεπιστήμιο. 
Είδα στην προμετωπίδα της ιστοσελίδας του ΟΚΧΕ, τον εθνικό φορέα, τον Οργανισμό Κτηματολογίου και Χαρτογραφήσεων Ελλάδος, ότι τελειώνει, δηλαδή ότι εκποιείται με την εγγύηση της Κυβέρνησης και του Υπουργού ΥΠΕΚΑ καθηγητή χαρτογραφίας. Στη δεύτερη σελίδα έγραφε: «Κλειστό λόγω εκποίησης. Πληροφορίες στο γραφείο του Υπουργού Περιβάλλοντος».
Δεν ξέρω αν είναι δίκαιο αυτό και τι ακριβώς υπερασπίζεται αυτή η εικόνα. Επειδή εγώ δεν μπορώ να απαντήσω, το μόνο που μπορώ να κάνω – και είναι το μόνο μου όπλο- είναι να καταθέσω στη Βουλή για όλους σας ένα βιβλίο. Δεν έχω δυστυχώς τα μέσα να το χαρίσω και στους τριακόσιους. Είναι ένα βιβλίο που εκδόθηκε από το ΕΛΙΑ του Μάνου Χαριτάτου -που τον τιμήσατε όλοι πρόσφατα, όταν πέθανε- με τίτλο «Χαρτογραφικές Περιπέτειες της Ελλάδας 1821-1919». Εδώ είναι όλα. Την επόμενη φορά θα είναι από το 1920 μέχρι σήμερα. 
(Στο σημείο αυτό ο Υπουργός Περιβάλλοντος, Ενέργειας και Κλιματικής Αλλαγής κ. Ευάγγελος Λιβιεράτος καταθέτει για τα Πρακτικά το προαναφερθέν βιβλίο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής) 
Ευχαριστώ πολύ και με συγχωρείτε αν πήρα δύο λεπτά παραπάνω. 
(Χειροκροτήματα από τις πτέρυγες του ΠΑΣΟΚ και της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μη στενοχωριέστε, θα το κρατήσω από τη δευτερολογία σας. 
Ο κ. Δημήτριος Παπαδημούλης έχει το λόγο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ, κύριε Πρόεδρε. 
Κύριοι Υπουργοί, κυρίες και κύριοι συνάδελφοι, σε λίγες ημέρες, μάλλον σε λίγες ώρες, οι τρεις Αρχηγοί της τρικομματικής συγκυβέρνησης συναντώνται και πάλι, χαμένοι στη μετάφραση της απόφασης του Συμβουλίου της Επικρατείας –κι αν διαβάσω τα ρεπορτάζ και τις δηλώσεις και τις διαρροές- και σε κατάσταση νευρικής κρίσης. 
Η τρόικα εσωτερικού πιέζεται από την τρόικα εξωτερικού να τα βρει και να μην κάνει εκλογές. Η εγχώρια διαπλοκή με άρθρα γραμμής στην πρώτη σελίδα λέει «βρείτε τα». Οι ψηφοφόροι των τριών κομμάτων, σύμφωνα με τις δημοσκοπήσεις ,δεν θέλουν εκλογές και πιέζουν να τα βρουν.</Speech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ο ΣΥΡΙΖΑ;</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Η δική μας εκτίμηση, γιατί είναι δικός σας λογαριασμός αν θα τα βρείτε ή δεν θα τα βρείτε, είναι ότι ακόμα κι αν τα βρείτε…</Speech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Εσείς τι θέλετε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, μη διακόπτετε τον ομιλητή, αλλά θα ήθελα και ο ομιλητής να μην προκαλεί με τις δηλώσεις του με θέματα που είναι και άσχετα με το νομοσχέδιο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν χάνω τον ειρμό μου. 
Ακόμη και αν τα βρουν οι τρεις συνεταίροι της μνημονιακής πολιτικής, δεν θα αντέξουν πολύ. Ακόμη και αν το γυαλί που ράγισε κατά κοινή ομολογία και των τριών, επιδιορθωθεί έτσι πρόχειρα με ένα τσιρότο, οι πιέσεις είναι μεγάλες και δεν θα αντέξει για πολύ. 
Την κρίση την προκάλεσε η αντιδημοκρατική, αντισυνταγματική, αυθαίρετη και εναντίον της Πλειοψηφίας της Βουλής απόφαση της Νέας Δημοκρατίας και του κ. Σαμαρά για την ΕΡΤ. Αλλά πίσω από την ΕΡΤ η νευρική κρίση κρύβει και τα νέα μέτρα που έρχονται, τα οποία προέκυψαν από τη χθεσινή συνάντηση Στουρνάρα - τρόικας -σύμφωνα με όλα τα ρεπορτάζ- γιατί έχουμε δημοσιονομικό κενό και απαίτηση για νέα μέτρα τη διετία 2014-2015, λόγω ΕΟΠΥΥ που βγάζει πρόσθετα 2 δισεκατομμύρια με 2,5 δισεκατομμύρια, εξαιτίας του ναυαγίου του κυβερνητικού πλάνου στις ιδιωτικοποιήσεις, λόγω μιας σοβαρής υστέρησης εσόδων, που οι ίδιοι την εκτιμάτε σε 600 εκατομμύρια ευρώ.
Σας θυμίζω ότι η προηγούμενη τριτοκομματική συγκυβέρνηση, την οποία δεν υποστήριζε η Νέα Δημοκρατία, αλλά την υποστήριζαν πρωτοπαλίκαρα της σημερινής Νέας Δημοκρατίας, ο κ. Βορίδης, ο κ. Γεωργιάδης, ως στελέχη του κ. Καρατζαφέρη τότε, κόντεψε να πέσει για 300 εκατομμύρια ευρώ. Προσθέστε σε αυτά και το όργιο της φοροδιαφυγής, που αυτές τις μέρες, τους μήνες και τα χρόνια του μνημονίου έχει μεγαλώσει. Πέρα όμως από τα αδιέξοδα αυτά, έχουμε ένα πρόβλημα δημοκρατίας και εξευτελισμού με κυβερνητική ευθύνη -και ιδιαίτερη ευθύνη της Νέας Δημοκρατίας- του ίδιου του Κοινοβουλίου.
Κυρίες και κύριοι συνάδελφοι, και απευθύνομαι στους συναδέλφους όλων των πτερύγων, η χώρα κυβερνιέται εδώ και ένα χρόνο με πράξεις νομοθετικού περιεχομένου. Η τελευταία για την ΕΡΤ και τις άλλες ΔΕΚΟ ήταν η δέκατη ένατη στον αριθμό. Επειδή λανσάρεστε ως μεταρρυθμιστές και ευρωπαϊστές, μπορείτε να μου πείτε μία ευρωπαϊκή χώρα, που να έχει στα νομοθετικά της εργαλεία την πράξη νομοθετικού περιεχομένου και να την εφαρμόζει δεκαεννιά φορές μέσα σε λιγότερο από ένα χρόνο, παραβιάζοντας τις συνταγματικές προβλέψεις για το πότε εφαρμόζεται; Τι λέει το Σύνταγμα; Η πράξη νομοθετικού περιεχομένου είναι ένα εξαιρετικό μέτρο, που εφαρμόζεται αν έχουμε πόλεμο, αν έχουμε θεομηνία, αν έχουμε ένα σοβαρό κίνδυνο για τη δημόσια υγεία. Τι από αυτά υπάρχει στην ΕΡΤ;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Πόλεμο έχουμε, οικονομικό!</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Έρχομαι στην απόφαση για την ΕΡΤ, που ήταν η αφορμή αυτής της κρίσης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Για το Κτηματολόγιο θα πούμε τίποτα;</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα πούμε, κύριε Πρόεδρε. Χαίρομαι για την αντικειμενικότητά σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Όχι, ένα λεπτό. Δεν θα έχεις χρόνο.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Χαίρομαι για την αντικειμενικότητά σας. Προτείνω στη Διάσκεψη των Προέδρων να σας απονεμηθεί εύσημο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Δεν θα έχεις χρόνο μετά και θα ζητάς παράταση χρόνου, γι’ αυτό το λέω.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Παρακαλώ. Και όχι ενικός, κύριε Πρόεδρε. Να σέβεστε τις διαδικασίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ, τι ήταν αυτό τώρα; Δεν κατάλαβα.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Λέω, όχι ενικός. 
Έρχομαι στην απόφαση για την ΕΡΤ και αυτά τα δευτερόλεπτα θα μου τα χαρίσετε. Δεν θέλω άλλο τίποτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εάν θέλετε να εφαρμόσω τον Κανονισμό, είστε εκτός θέματος. Αυτά θα συζητηθούν αύριο στις τροπολογίες.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Καλά, κύριε Πρόεδρε. Να τα πείτε και στον Πρωθυπουργό, που διαβάζει κείμενο. Ο Κανονισμός λέει από στήθους να μιλούν οι ρήτορες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Γιατί εσείς δεν έχετε κείμενο μπροστά σας;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Όχι, έχω σημειώσεις, δεν έχω κείμενο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ποιος το ξέρει αυτό;</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Αν παρακολουθούσατε εμένα, θα το βλέπατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακολουθώ. Βλέπω από πάνω. Βλέπω και όλους τους άλλους συναδέλφους.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μπορεί και να σας ωφελήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Λοιπόν, συνεχίστε τώρα.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Η πράξη νομοθετικού περιεχομένου και η υπουργική απόφαση που την εξειδικεύει για την ΕΡΤ, παραβιάζει το Σύνταγμα, εξευτελίζει τον Κανονισμό της Βουλής, παραβιάζει την ίδια την ευρωπαϊκή νομοθεσία περί απολύσεων. Και δεν σας το λέμε μόνο εμείς. Σας το είπε χθες και ο εκπρόσωπος της Κομισιόν. Προσβάλλει και θίγει το δικαίωμα των πολιτών στην ενημέρωση, στον πολιτισμό και τσαλακώνει την ίδια τη δημοκρατική νομιμότητα. Γι’ αυτό σε όλες τις δημοσκοπήσεις, ακόμη και αυτές που φιλοξενήθηκαν στα πιο φιλικά σας μέσα ενημέρωσης, το 65%, το 75% του ελληνικού λαού τάχθηκε εναντίον, γι’ αυτό και η παγκόσμια κατακραυγή. Θέλετε τις ευρωπαϊκές οδηγίες που παραβιάζετε με τις ομαδικές απολύσεις των δυόμισι χιλιάδων ανθρώπων; Είναι η 129/1975, η 56/1992, η 50/1998 και άλλες που ακολούθησαν το 2000 και το 2002.
Κλείσατε, κύριοι της Νέας Δημοκρατίας, με εντολή Σαμαρά –αυτήν τη φορά το «εντολή Σαμαρά» είναι αλήθεια- τα μόνα νόμιμα κανάλια, διότι τα άλλα, τα ιδιωτικά, σύμφωνα με απόφαση του Συμβουλίου της Επικρατείας, λειτουργούν παράνομα, καθώς το Συμβούλιο της Επικρατείας έχει πει ότι η διαδοχική ανανέωση των αδειών από το 1995 και μετά, με προσωρινές άδειες, συνιστά παρανομία.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Να μην πηγαίνετε στα παράνομα κανάλια.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Επίσης την ίδια ώρα που κλείνετε την ΕΡΤ, οργανώνετε με ένα μεροληπτικό τρόπο ένα διαγωνισμό για την παροχή ψηφιακού σήματος για δεκαπέντε χρόνια, που λήγει στις 30 Ιουνίου και πάτε να τον κλείσετε με κλειστή την ΕΡΤ και με μοναδικό συμμετέχοντα την κοινοπραξία των ιδιωτών καναλαρχών που ακούει στο όνομα «DIGEA». 
Εμείς ζητούμε να ακυρωθεί αυτός ο διαγωνισμός, να μετατεθεί η ημερομηνία, να διασφαλιστεί η δυνατότητα να συμμετάσχει η δημόσια ραδιοτηλεόραση και να σταματήσει να υπάρχει μονοπώλιο των ιδιωτών και στην εκπομπή του ψηφιακού σήματος και στην παροχή ειδήσεων, που συνοδεύονται από μπόλικη προπαγάνδα. 
Αυτό που έχουμε σήμερα, δεν είναι τρικομματική συγκυβέρνηση. Είναι Κυβέρνηση Νέας Δημοκρατίας με φιλική συμμετοχή ΠΑΣΟΚ και ΔΗΜΑΡ και επειδή χθες ένας άλλος Υπουργός της Κυβέρνησης για μια εμπρόθεσμη τροπολογία του ΚΚΕ και των Ανεξάρτητων Ελλήνων αρνήθηκε τη συζήτησή της, με αστεία επιχειρήματα ότι τάχα δεν είναι σύμφωνη με το Σύνταγμα, κύριε Καλαφάτη και κύριε Λιβεριάτο –ιδιαίτερα εσείς, κύριε Λιβεριάτο, που δεν υπογράψατε την πράξη νομοθετικού περιεχομένου- απαντήστε μου στην εξής ερώτηση:
Είναι συνταγματικό για την Κυβέρνηση να φέρνει με διαδικασία κατεπείγοντος πεντακόσιες είκοσι σελίδες σε ένα μόνο άρθρο και είναι αντισυνταγματικό να συζητάμε μια τροπολογία, που κατατέθηκε εμπρόθεσμα, για ένα θέμα που καίει την ελληνική κοινωνία, που κάνει την Κυβέρνηση να τρίζει, με το επιχείρημα ότι δεν υπήρξε έκθεση του Γενικού Λογιστηρίου του Κράτους μέχρι τη στιγμή που το συζητήσαμε; Μπορούσατε να την ετοιμάσετε. 
Σας ρωτώ, κύριε Καλαφάτη, γιατί αυτό αφορά το κόμμα σας. Η βουλευτική τροπολογία των τριών Βουλευτών, την οποία δέχθηκε η Κυβέρνηση με εντολή Μπαλτάκου –δηλαδή Σαμαρά- για τα θαλασσοδάνεια των κομμάτων και την ασυλία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κυρίου Μπαλτάκου και κυρίου Σαμαρά, κύριε Παπαδημούλη. Παρακαλώ!</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: ...σύμφωνα με τις πληροφορίες...</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Θα κάνω μια διακοπή και θα σας κρατήσω το χρόνο.</ChairmanSpeech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Να μου τον κρατήσετε, ναι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ακούστε να δείτε, νομίζω ότι κάπου ξεφύγαμε τελείως από τον Κανονισμό της Βουλής. Έχουν περάσει ήδη εννέα λεπτά και δεν έχετε αναφέρει ούτε μια λέξη για το Κτηματολόγιο. 
Η δυνατότητα να μιλήσετε γι’ αυτά τα θέματα, θα σας δοθεί αύριο που θα συζητηθούν οι τροπολογίες. Εσείς όμως επαναλαμβάνετε και σήμερα θέματα τα οποία ετέθησαν και χθες και απαντήθηκαν. Σας παρακαλώ πολύ να μιλήσετε για το νομοσχέδιο, στα τρία-τέσσερα λεπτά που σας απομένουν από τώρα. 
Ευχαριστώ πολύ.</ChairmanSpeech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Ευχαριστώ για τη σύσταση. Θα τη λάβω υπ’ όψιν μου. Ολοκληρώνω τη φράση μου. 
Απαντήστε μου, λοιπόν. Η βουλευτική τροπολογία -η δήθεν βουλευτική!- που με κυβερνητική μεθόδευση τη δέχθηκε τελευταία στιγμή χωρίς αιτιολογία ο κ. Χατζηδάκης και έμπαινε και έβγαινε ο κ. Μπαλτάκος εκείνη την ώρα –η ιστορία θα κρίνει το ρόλο και την ανάμειξή του- συνοδευόταν από έκθεση του Γενικού Λογιστηρίου του Κράτους; Γιατί τη δεχθήκατε; Γιατί δυο μέτρα και δύο σταθμά;
Εν πάση περιπτώσει, σήμερα μπορείτε να δεσμευτείτε ότι δεν θα επαναλάβετε την ίδια συμπεριφορά Λυκουρέντζου και αν όχι εσείς, κύριε Καλαφάτη –διότι ενδεχομένως δεσμεύεστε από κομματική πειθαρχία- εσείς, κύριε Λιβιεράτο, που δεν υπογράψατε αυτήν την πράξη νομοθετικού περιεχομένου; 
Έρχομαι, για να ικανοποιήσω και τον Προεδρεύοντα, στο Κτηματολόγιο στα τέσσερα λεπτά που έχω. Η ιστορία του Κτηματολογίου είναι το χρονικό μιας μεταρρύθμισης που πρωτοεξαγγέλθηκε πριν από εκατόν ενενήντα χρόνια και ακόμη δεν έχει πραγματοποιηθεί. 
Αυτό έχει ιδιαίτερη αξία, γιατί έχει γεμίσει ο τόπος από Πρωθυπουργούς, που αυτοπροβάλλονται ως μεταρρυθμιστές. Και ο τελευταίος Πρωθυπουργός, ο σημερινός –δεν ξέρω πόσο θα παραμείνει- λέει «είμαι ο μεγάλος μεταρρυθμιστής, ο μεγάλος ευρωπαϊστής που πάνε να με ρίξουν, γιατί πάω να κάνω μία μεταρρύθμιση στην ΕΡΤ»- και εννοεί το λουκέτο, το «μαύρο», αυτό για το οποίο τον κράζει όλη η Ευρώπη, ακόμη και οι ιδεολογικά και πολιτικά ομογάλακτοί του.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember>: Ποιοι είναι οι ομογάλακτοι;</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Το Κτηματολόγιο όμως είναι μία μεταρρύθμιση που εκκρεμεί εδώ και εκατόν ενενήντα χρόνια, γιατί τα κόμματα της Νέας Δημοκρατίας, του ΠΑΣΟΚ και οι πολιτικοί τους πρόγονοι, υποταγμένοι σε συμφέροντα και σκοπιμότητες, τη ματαίωναν. 
Πρωτοεξαγγέλθηκε από τον Καποδίστρια και ματαιώθηκε από τους κοτζαμπάσηδες της εποχής. Έβγαλε διάταγμα ο Όθωνας το 1836. Ούτε αυτό υλοποιήθηκε. Το ξαναεξήγγειλε το 1838 ο Χαρίλαος Τρικούπης. Και πέρασαν εκατό χρόνια, για να φτιαχτεί ο Οργανισμός Κτηματολογίου και Κτηματογραφήσεων, ο ΟΚΧΕ το 1986. Το 1994 εντάσσεται στο Β΄ Κοινοτικό Πλαίσιο Στήριξης. Δυο νόμοι το 1995 και το 1998 και πέντε τροποποιήσεις νόμων από το 1997 μέχρι το 2006. 
Αποτέλεσμα; Πολύ αργοί ρυθμοί χωρίς σχέδιο, χωρίς σωστή μελέτη, με τεράστιες τρύπες. Το 2001 έγινε η απένταξη του Κτηματολογίου ως προγράμματος από το Β΄ Κοινοτικό Πλαίσιο Στήριξης, λόγω των μεγάλων προόδων και των μεγάλων μεταρρυθμίσεων, στην πραγματικότητα λόγω των σκανδάλων που συνόδευσαν την ελλιπή και πολύ αργή εφαρμογή του. Και όταν ξεκινά το Γ΄ Κοινοτικό Πλαίσιο Στήριξης το 2006, δεν εντάσσεται καθόλου το Κτηματολόγιο. Αυτή είναι η μεταρρυθμιστική προσπάθεια της Νέας Δημοκρατίας και του ΠΑΣΟΚ. 
Στην Κύπρο έχουν Κτηματολόγιο από το δέκατο ένατο αιώνα και υλοποιείται σήμερα με ένα λειτουργικό τρόπο με νόμο του 1946. Τα λέω αυτά, για να μην αποδίδει κανείς αυτά σε ελαττώματα του έθνους. 
Ποιοι ευνοούνται από αυτήν την κατάσταση και ποια είναι η κατάσταση; Έχει ξοδευθεί, σύμφωνα με στοιχεία στο τέλος του 2011, ένα δισεκατομμύριο ευρώ. Έχουν κατοχυρωθεί λιγότερο από το 18% των δικαιωμάτων. Γεμάτο εκκρεμότητες!
Και ποιοι ευνοούνται; Αυτοί που κάνουν ή έχουν κάνει καταπατήσεις ή σκοπεύουν να κάνουν και τις μεθοδεύουν, αυτοί που επιδιώκουν αλλαγές χρήσεων γης, αυτοί που ροκανίζουν δάση και αιγιαλούς και που εκμεταλλεύονται τις «τρύπες». 
Την ίδια ώρα υποκατάστατα αρχεία δεν υπάρχουν. Το Ε9 δεν είναι αξιόπιστο. Τα στοιχεία της ΔΕΗ επίσης. Τα στοιχεία των υποθηκοφυλακείων αναφέρονται σε πρόσωπα και όχι σε δικαιώματα. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Βουλευτή)
Κλείνω μέσα στο χρόνο που μου διετέθη από το Προεδρείο.
Η εισηγήτριά μας, η συνάδελφος Αφροδίτη Θεοπεφτάτου και οι άλλοι ομιλητές του ΣΥΡΙΖΑ αναφέρθηκαν με επιχειρήματα και με στοιχεία στους λόγους που είμαστε κριτικοί απέναντι στο νομοσχέδιο. Αύριο στη συζήτηση επί των άρθρων, θα έχουμε τη δυνατότητα όλοι μας να αναφερθούμε περισσότερο και να δούμε αν κάποια από τα στοιχεία της κριτικής μας είναι διατεθειμένο το Υπουργείο να τα κάνει δεκτά. 
Όταν όμως είμαστε, κυρίες και κύριοι συνάδελφοι, σε τέτοια κρίση της κοινωνίας, της δημοκρατίας και κυβερνητικής συνοχής, με ένα Κοινοβούλιο υποβαθμισμένο και εξευτελισμένο, που το αντιμετωπίζει η Νέα Δημοκρατία –και όχι η τρικομματική συγκυβέρνηση- με τη λογική του «αποφασίζουμε και διατάσσουμε» και νομοθετώντας εναντίον της υπάρχουσας κοινοβουλευτικής Πλειοψηφίας, τότε δεν καταλαβαίνω, κυρίες και κύριοι της ΔΗΜΑΡ, πώς εξηγείται και η δική σας σιωπή χθες, όταν συζητήθηκε το θέμα.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Τα είπαμε αυτά.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Δεν είναι δυνατόν να λέτε ότι είστε εναντίον της πράξης νομοθετικού περιεχομένου και να μη συνδράμετε προσπάθειες, ώστε η Πλειοψηφία που υπάρχει στη Βουλή να εκφραστεί και με ψήφο. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Να ευχαριστήσετε και το Προεδρείο, γιατί σας έδωσε και δυόμισι λεπτά παραπάνω.
Το λόγο έχει ο κ. Βορίδης.</ChairmanSpeech>
<Speech><Parlmember>ΙΩΑΝΝΗΣ ΔΡΙΒΕΛΕΓΚΑΣ</Parlmember>: Μην παίρνετε χαρτιά μαζί, κύριε συνάδελφε.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κατά τον Κανονισμό, μιλάμε από στήθους, αλλά επιτρέπονται σημειώσεις.
Ευχαριστώ πολύ, κύριε Πρόεδρε.
Όπως αντιλαμβάνεσθε, έχουν τεθεί ζητήματα, που δεν έχουν σχέση με το υπό συζήτηση νομοσχέδιο, αλλά χρήζουν κάποιας απαντήσεως. 
Είμαι υποχρεωμένος να δώσω κάποιες τέτοιες απαντήσεις.
Θα ξεκινήσω από αυτό το οποίο αγαπά πάρα πολύ ο ΣΥΡΙΖΑ, το Σύνταγμα, τον Κανονισμό και τα διαδικαστικά ζητήματα. Και πάνω σε αυτό έχει οικοδομηθεί μία φιλολογία και ένα επιχείρημα περί δήθεν εκτροπής, μη σεβασμού των δημοκρατικών διαδικασιών, αυταρχισμού της Κυβερνήσεως και διάφορων συναφών ψευδοεπιχειρημάτων.
Για να συνεννοηθούμε, λοιπόν, τα πράγματα έχουν ως εξής: Εξεδόθη μία κοινή υπουργική απόφαση, η οποία δεν βρίσκει καν έρεισμα στην πράξη νομοθετικού περιεχομένου. Έχει έρεισμα νόμο, ο οποίος παρέχει νομοθετική εξουσιοδότηση για την έκδοση της συγκεκριμένης κοινής υπουργικής αποφάσεως.
Να ενημερώσω τους συναδέλφους του ΣΥΡΙΖΑ –γιατί δεν το γνωρίζουν- ότι η παροχή νομοθετικής εξουσιοδότησης είναι καθ’ όλα έγκυρη κοινοβουλευτική, δημοκρατική διαδικασία. Άλλως, όπως αντιλαμβάνεστε, για οποιοδήποτε ζήτημα έπρεπε να ρυθμίσει η πολιτεία, θα έπρεπε να ψηφίζει νόμους. Δεν το κάνει και ευλόγως. Χορηγεί νομοθετική εξουσιοδότηση και δίνει νομοθετική αρμοδιότητα σε Υπουργούς με υπουργικές αποφάσεις, με προεδρικά διατάγματα, να νομοθετούν, βεβαίως μέσα στα όρια της σχετικής εξουσιοδότησης που δίνει η Βουλή. Και αυτό συνέβη! Πού είναι η εκτροπή; Δεν υπάρχει. Υπάρχει στο μυαλό του ΣΥΡΙΖΑ.
Πάμε στο θέμα της πράξεως νομοθετικού περιεχομένου. Για τις πράξεις νομοθετικού περιεχομένου μπορεί ο καθένας για την αιτιολογία τους να έχει τις αιτιάσεις του. 
Τι προβλέπει όμως το Σύνταγμα γι’ αυτό; Το Σύνταγμα προβλέπει ότι κατατίθεται στις προθεσμίες που προβλέπει το Σύνταγμα –τι να κάνουμε;- μέσα στο Κοινοβούλιο. Και τι άλλο προβλέπει το Σύνταγμα; Προβλέπει επίσης ότι κυρώνεται ή δεν κυρώνεται από το Κοινοβούλιο. Πού είναι εδώ η εκτροπή; Θα ακολουθηθεί η συγκεκριμένη διαδικασία. Αυτό, ως προς το διαδικαστικό μέρος, γιατί μας βάζετε διαδικαστικά θέματα. 
Εγώ λέω ότι πάντα χάνεστε σε ένα δαίδαλο διαδικασιών. Καθίστε να συζητήσουμε την ουσία των θεμάτων, να συζητήσουμε για τη δημόσια τηλεόραση, να συζητήσουμε για το εάν καλώς έγιναν οι ενέργειες της Κυβερνήσεως, επί της ουσίας όμως και όχι στο θέμα του Τύπου, διότι –με συγχωρείτε πολύ!- στο θέμα του Τύπου δεν πάσχει.
Και πάμε τώρα στο περαιτέρω ζήτημα, στο ότι δεν πάσχει στο θέμα του Τύπου. Έρχεται και επικυρώνεται με μία προσωρινή διαταγή, με μια προσωρινή απόφαση από το Συμβούλιο της Επικρατείας. Δεν πάσχει –λέει- διότι εάν έπασχε στο θέμα του Τύπου –που θέτετε, κύριε Παπαδημούλη, τα της συνταγματικότητος- θα έφευγε όλη η υπουργική απόφαση. Άρα δεν πάσχει. 
Και μάλιστα τι επικυρώνει; Επικυρώνει το άρθρο 1 της κοινής υπουργικής απόφασης: «Διάλυση της ΕΡΤ». Επικυρώνει το άρθρο 3 της κοινής υπουργικής απόφασης: «Λύση των συμβάσεων εργασίας». Επικυρώνονται αυτά. Και μένει πράγματι –και αναστέλλεται η εκτέλεση μέχρι την κρίση της επί αναστολής εκτελέσεως και εν συνεχεία ενδεχομένως, εάν κερδηθεί αυτό, μέχρι το ζήτημα της προσφυγής, που έχει γίνει- το ζήτημα της χρήσεως των συχνοτήτων. Προφανώς! Και ως προς αυτό θα υπάρξει συμμόρφωση της Κυβερνήσεως με την προσωρινή διαταγή του Συμβουλίου της Επικρατείας, σύμφωνα με τη συνταγματική τάξη.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Πότε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Προσέξτε τώρα. Με ρωτάτε, κύριε Οικονόμου, το πότε. Το θέσατε σε μία άλλη συζήτηση. Η απάντηση ως προς το πότε, θα σας εξηγήσω ποια είναι. Το ταχύτερο δυνατό, σύμφωνα πάλι με την παράγραφο 2 της προσωρινής διαταγής του Συμβουλίου της Επικρατείας, που λέει ότι ανατίθεται στον Υπουργό Οικονομικών και στον αρμόδιο Υφυπουργό να λάβουν τα κατάλληλα οργανωτικά μέτρα, προκειμένου να καλυφθεί αυτή η προϋπόθεση. Μεσολαβεί λοιπόν ένα χρονικό διάστημα. Προφανώς δεν είναι άπειρο, είναι ένα ζήτημα ημερών, αλλά μεσολαβεί ένα χρονικό διάστημα. Ποιο είναι λοιπόν το ζήτημα και ως προς αυτό;
Πάμε τώρα στα περίφημα θέματα της τροπολογίας, τα διαδικαστικά. Προσέξτε, για την ουσία δεν έχουμε πει κουβέντα μέχρι τώρα. Τώρα συζητάμε συνταγματική τάξη, Κανονισμό, διαδικασίες, τέτοια. 
Πάμε όμως –για να το τελειώσουμε και αυτό- και στο περίφημο ζήτημα της τροπολογίας. Λέτε ότι το άρθρο 73 παράγραφος 3 του Συντάγματος λέει ότι δεν εισάγεται τροπολογία, εάν δεν συνοδεύεται από έκθεση του Γενικού Λογιστηρίου του Κράτους; Αυτό δεν είναι το άρθρο 73 παράγραφος 3. Λάθος. Είναι άλλο άρθρο του Συντάγματος. Το άρθρο 73 παράγραφος 3 του Συντάγματος λέει ότι η τροπολογία δεν εισάγεται προς συζήτηση –όχι προς ψήφιση, εκεί έχουμε άλλο άρθρο που δεν μπορεί να εισαχθεί προς ψήφιση- εάν δεν την κάνει δεκτή η Κυβέρνηση. Άλλο ζήτημα αυτό. Το άρθρο 73 λέει ότι δεν εισάγεται προς συζήτηση, εάν προέρχεται από τη Βουλή και επιφέρει κόστος στον προϋπολογισμό.
Γιατί το κάνει, άραγε, αυτό ο συνταγματικός νομοθέτης; Διότι αντιλαμβάνεται ότι η Βουλή δεν συνεκτιμά με τον τρόπο που πρέπει, τα ζητήματα του κόστους και αφήνει αυτήν την εκτίμηση στη διακριτική ευχέρεια της Κυβέρνησης και μόνο. Αυτό λέει ο συνταγματικός νομοθέτης. Δεν σας αρέσει αυτό. Τι να κάνουμε; Όταν θα έρθετε και θα έχετε Πλειοψηφία θα αλλάξετε το Σύνταγμα, για να το κάνετε όπως θέλετε. Προς το παρόν αυτό έχουμε, αυτό δουλεύουμε.
Πρόσθετο επιχείρημα: «Ναι» -λέει- «αλλά το άρθρο 73 παράγραφος 4 τι λέει»; Λέει ότι αν κατατίθεται από τον Αρχηγό του κόμματος, εφόσον πρόκειται για συζήτηση σχεδίου νόμου, που αφορά δημόσιο οργανισμό, τότε ναι μπορεί να κατατεθεί. Ποιο δημόσιο οργανισμό; Όποιον να είναι; Όχι βεβαίως. Το σχετικό με την τροπολογία, όχι όποιον να είναι. 
Άρα λοιπόν, όταν με το καλό θα έρθει το σχέδιο νόμου για τη νέα ΕΡΤ, τότε θα καταθέσετε και θα συζητήσουμε ό,τι τροπολογία θέλετε. Μέχρι τότε το Σύνταγμα απαγορεύει τη συζήτηση. 
Τα λύσαμε τα διαδικαστικά; Καλυφθήκαμε;</Speech>
<Speech><Parlmember>ΘΕΟΔΩΡΟΣ ΔΡΙΤΣΑΣ</Parlmember>: Όχι βέβαια.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Με συγχωρείτε, άμα θέλετε να φάμε τη ζωή μας, συζητώντας διαδικαστικά...
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Παρακαλώ!
Κύριε Βορίδη, κόψτε και εσείς τη συζήτηση γι’ αυτό το θέμα, για να πάμε στο Κτηματολόγιο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα την κόψω και εγώ.
Αυτά τα θέματα βάζετε. Όλο το επιχείρημα του αυταρχισμού της Κυβέρνησης προέρχεται από την αντίληψη του ΣΥΡΙΖΑ ότι εδώ παραβιάζεται το Σύνταγμα και ο Κανονισμός. Έχει αποδειχθεί σε αυτήν την Αίθουσα συστηματικά, ότι ο μόνος ο οποίος ευτελίζει το Σύνταγμα και τον Κανονισμό, είναι ο ΣΥΡΙΖΑ με τελείως καταχρηστικές ενστάσεις, με τελείως αναιτιολόγητες προτάσεις αντισυνταγματικότητας, με πράγματα τα οποία δεν έχουν την παραμικρή νομική βάση και τα οποία προσβάλλουν και όποιον ξέρει τα στοιχειώδη νομικά.
Εν πάση περιπτώσει, αν θέλετε να το πω και αλλιώς, εσείς του ΣΥΡΙΖΑ έχετε δύο, κατά τη γνώμη μου, ωραίες και μεγάλες κοινοβουλευτικές δυνατότητες, για να προξενήσετε ευρύτατη συζήτηση για το θέμα που θέλετε. Να σας κάνω και υποδείξεις; Τι να κάνω τώρα; Άμα δεν τον ξέρετε τον Κανονισμό, να σας τα λέμε εμείς.</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Μη νοιάζεστε για το καλό μας. Σας απασχολεί η δημοκρατία πολύ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Για το καλό σας!
Η πρώτη δυνατότητα που έχετε, είναι η εξής: Μπορείτε να προκαλέσετε συζήτηση για οποιοδήποτε ζήτημα θέλετε, εκτός ημερησίας διατάξεως, στο επίπεδο των πολιτικών Αρχηγών. Προκαλέστε τη, και αυτό είναι το ήπιο μέτρο. 
Θέλετε και το πιο βαρύ; Αυτή η «ρημάδα» η πρόταση δυσπιστίας πού είναι; Την περιμένουμε, μας λέτε για τη συνοχή, μας λέτε ότι δεν έχουμε τη δεδηλωμένη, μας λέτε ότι δεν έχουμε Πλειοψηφία, μας λέτε ότι δεν έχει ψηφιστεί. Αφού έχουμε κάνει όλα αυτά τα κακά, φέρτε τη «ρημάδα» την πρόταση δυσπιστίας, να δούμε τι γίνεται!</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Επειδή «ξύνεστε στην γκλίτσα του τσοπάνη», θα το λάβουμε υπ’ όψιν.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Μα σας το λέμε, σας το ξαναλέμε, σας έχουμε προκαλέσει. Λέγαμε ότι θα κάνετε και την έφοδο εδώ, στη «Βαστίλλη», τη Δευτέρα –δεν είχε αρκετό κόσμο για τη «Βαστίλλη»- για να έρθετε να την καταθέσετε και να εκφράσετε ομοθυμαδόν τη λαϊκή οργή! Ούτε τότε έγινε. Δεν είχε και λαϊκή οργή, άρα δεν είχε και πρόταση δυσπιστίας. Εν πάση περιπτώσει, τι τα λέτε όλα αυτά με τις τροπολογίες και τις ξε-τροπολογίες; 
Λήφθηκε μια απόφαση. Η απόφαση αυτή είναι βαθιά μεταρρυθμιστική. Είναι μια απόφαση η οποία εκπληρώνει τις διεθνείς υποχρεώσεις της χώρας. Είναι μια απόφαση η οποία μας κρατάει στο δρόμο της αξιοπιστίας. Λήφθηκε αυτή η απόφαση. Προφανώς προξενεί αντιδράσεις. Υπάρχουν σκέψεις, υπάρχουν αντιρρήσεις. Βάζετε το ζήτημα της κυβερνητικής συνοχής. Μην κόπτεστε εσείς γι’ αυτό. Αυτό θα το λύσουμε εμείς.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το ζήτημα της κυβερνητικής συνεργασίας θα το λύσουμε εμείς. Εσάς αυτό δεν σας αφορά. Τα θέματα που έχουμε, αυτά αντιμετωπίζονται.
Θα μου επιτρέψετε να πω ότι η Κυβέρνηση εθνικής ευθύνης –και τα τρία κόμματα που συμμετέχουν σε αυτό το δύσκολο εγχείρημα- έχουν να υπερηφανεύονται γι’ αυτήν τη διαδρομή, για σημαντικά επιτεύγματα, για το ότι πήραν μια χώρα στο χείλος της χρεοκοπίας και αυτήν τη στιγμή την έχουν φέρει –και τα τρία κόμματα!-...
(Χειροκροτήματα)
....σε ένα σημείο, όπου μπορούμε να υπερηφανευόμαστε γι’ αυτό το οποίο έχουμε κάνει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ωραία. Παρακαλώ, πηγαίνετε και στο θέμα του Κτηματολογίου.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Πάω και στο Κτηματολόγιο. Πόσο χρόνο έχουμε για το Κτηματολόγιο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Έχετε τέσσερα λεπτά, όσα έδωσα και στον κ. Παπαδημούλη. Τώρα πια σας μιλάω και στον πληθυντικό, όπως απαίτησε και ο κ. Παπαδημούλης.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, κύριε Πρόεδρε. Εγώ αποδέχομαι τον ενικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εντάξει. Ευφυολόγημα ήταν.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Στο Κτηματολόγιο, λοιπόν. Δύο λόγια θέλω να πω για ορισμένες αντιρρήσεις που ακούστηκαν.
Άκουσα την αντίρρηση, ότι με αυτήν την συγχώνευση που γίνεται, ουσιαστικά δεν μπορεί να εφαρμοστεί Πειθαρχικό Δίκαιο δημοσίων υπηρεσιών και ότι αυτό δημιουργεί έναν κίνδυνο –ας το πω έτσι- για την ακεραιότητα της εργασίας και του παραγόμενου προϊόντος από τη συγκεκριμένη εταιρεία και το πώς θα διαφυλαχθούν τα δημόσια συμφέροντα. Μάλλον αυτός ο οποίος τα λέει, δεν γνωρίζει πώς λειτουργεί το Πειθαρχικό Δίκαιο των δημοσίων υπαλλήλων. Δεν γνωρίζει, παραδείγματος χάριν, ότι ουδέποτε εφηρμόσθη. Δεν γνωρίζει, παραδείγματος χάριν, ότι προφανώς δεν διαφύλαξε από υποθέσεις διαφθοράς το Δίκαιο των δημοσίων υπαλλήλων και δεν υπάρχει εκεί. 
Το δεύτερο επιχείρημα που άκουσα, είναι ότι δεν διασφαλίζονται μία σειρά από πράγματα του δημοσίου ενδιαφέροντος, που θα έπρεπε να διασφαλιστούν, εξαιτίας του χαρακτήρα της ανωνύμου εταιρείας και της συγχωνεύσεως, που γίνεται, των αρμοδιοτήτων από τον ΟΚΧΕ στην εταιρεία. Γιατί δεν εποπτεύει ο Υπουργός; Επομένως για μείζονα ζητήματα δεν θα είναι στην κυριαρχική κρίση του Υπουργού το πώς πρόκειται να εξελιχθούν τα πράγματα και εννοείτε τώρα εδώ, ότι ένας υπηρεσιακός παράγων εποπτεύει αποτελεσματικότερα το δημόσιο συμφέρον από ό,τι το εποπτεύει ο Υπουργός, ειδικά στα θέματα και στις ενστάσεις τις οποίες εγείρατε; 
Εγώ θέλω μέσα σ’ αυτό το δράμα, που είναι η κατάρτιση του Κτηματολογίου, όπου περιγράφεται η αστοχία του, να πω μόνο να κοιτάξει κανείς τις αναθεωρήσεις οι οποίες έχουν γίνει στους σχετικούς νόμους, το τελευταίο χρονικό διάστημα. Μιλάμε, δηλαδή για αναθεωρήσεις πάρα πολλές φορές, οι οποίες έχουν γίνει δύο φορές μέσα στον ίδιο χρόνο. Έχουν γίνει περίπου δέκα αναθεωρήσεις των σχετικών νόμων, μέσα σε ένα διάστημα πενταετίας ή επταετίας. Είναι προφανές ότι κάτι δεν λειτουργεί καλά. Το ότι κάτι δεν λειτουργεί καλά, φαίνεται από τις αναθεωρήσεις, αλλά φαίνεται και το προϊόν το οποίο έχει παραχθεί και το οποίο όλοι εδώ έθεσαν ως πρόβλημα.
Εδώ όμως, πρέπει κανείς να αναζητήσει το εξής: Σε ένα τέτοιο τεχνικό ζήτημα, γιατί δεν λειτουργεί η Δημόσια Διοίκηση; Κατά τη γνώμη μου, αυτό είναι το βασικό ζητούμενο. Γιατί η Δημόσια Διοίκηση δεν το φτιάχνει εξαρχής έτσι, όπως πρέπει; Γιατί αυτό δεν είναι ευθύνη της πολιτικής ηγεσίας, αυτά στην πραγματικότητα, όπως και οι αναθεωρήσεις, είναι εισηγήσεις των υπηρεσιών, της διοικήσεως. Τι είναι εκείνο το οποίο δεν λειτουργεί; Τι έχει συμβεί; Γιατί αυτή η διαδικασία; Και αυτό είναι, κατά τη γνώμη μου, ένας βαθύς έλεγχος, ένας έλεγχος που συνδέεται –για να ανοίξουμε και ένα αγαπημένο μας θέμα αυτών των ημερών- με την αξιολόγηση της Δημόσιας Διοίκησης και στο συγκεκριμένο τομέα. Γιατί; 
Το άλλο που θα ήθελα να θέσω, είναι το εξής: Ωραία, τα άκουσα αυτά από την πλευρά του ΣΥΡΙΖΑ για την προστασία των δασών, για τους δασικούς χάρτες, για όλα αυτά, τα οποία σωστά επισημαίνονται, αλλά θα ήθελα να ακούσω και κάτι άλλο. Τι θα γίνει, όταν έχουν διαμορφωθεί πραγματικές καταστάσεις; Τι θα κάνουμε με αυτό; Γιατί την ακούω αυτήν την κουβέντα. Τι θα γίνει, παραδείγματος χάριν –για να σας πω συγκεκριμένα πράγματα- όταν έχουν υπάρξει νόμιμες αποφάσεις με οικοδομικές άδειες, οι οποίες εν συνεχεία ακυρώθηκαν από το Συμβούλιο της Επικρατείας, που έκρινε τις διατάξεις του νόμου, με τις οποίες εξεδόθησαν αυτές οι οικοδομικές άδειες, ως αντισυνταγματικές, έχουν υλοποιηθεί και ερχόμαστε σήμερα και λέμε ότι εκεί είναι δασικές περιοχές, σε νομίμως υλοποιηθείσες οικοδομικές άδειες; Τι θα κάνουμε με αυτό; Με συγχωρείτε, αλλά δυστυχώς έτσι είναι. Αυτοί που υλοποίησαν τις άδειες, έχουν άδειες στα χέρια τους, οι οποίες εξεδόθησαν από την αρμόδια δημόσια αρχή. Τι θα κάνουμε με αυτό; 
Να σας πω άλλα; Τι θα κάνουμε με περιοχές στις οποίες, εάν πάρω το δασικό χάρτη του ’40, θεωρητικώς είναι δάσος και σήμερα, είναι πλήρως οικοδομημένες; Πλήρως, όμως! Μιλάμε για οικισμούς. Τι θα κάνετε εσείς του ΣΥΡΙΖΑ, θα τους γκρεμίσετε;</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Να μας κάνετε ερώτηση κοινοβουλευτικού ελέγχου, όταν γίνουμε κυβέρνηση…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Με το καλό! Δεν μας το λέτε, όμως, από τώρα, για να το ξέρουν και αυτοί; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε, σας παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν μας το λέτε από τώρα, να το ξέρουν και αυτοί; Γιατί, σε τελευταία ανάλυση, εδώ η όποια νομοθεσία πρέπει να εισάγει και στοιχεία ρεαλισμού, στοιχεία θεμιτής προστασίας ατομικής ιδιοκτησίας και στοιχεία αντιμετώπισης των βιοτικών αναγκών, διότι, αλλιώς, ζούμε στην εποχή του δάσους, την ώρα που δεν υπάρχει ούτε φυλλαράκι! Άρα λοιπόν, αυτό δεν είναι πια δυνατόν να αντιμετωπιστεί με αυτό το μειωτικό τρόπο. 
Εγώ θέλω να χαιρετίσω, διότι βλέπω από την πλευρά του Υπουργείου, κυρίες και κύριοι συνάδελφοι, πραγματικά μια διαφορετική οπτική, που θέλει επιτέλους, να δώσει λύση σε αυτά τα μεγάλα ζητήματα που τυραννούν πάρα πολλούς συμπολίτες μας, για πολύ μεγάλο χρονικό διάστημα και που στην ουσία, χτυπούν και σκοντάφτουν στην επίλυσή τους, σε μία τύφλωση, σε μία ιδεολογική εμμονή, σε μία δήθεν οικολογική προσήλωση, η οποία για πάρα πολλά χρόνια, δεν λύνει κανένα ζήτημα.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κύριε συνάδελφε.
Το λόγο έχει η συνάδελφος κ. Εύη Χριστοφιλοπούλου.</ChairmanSpeech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Κύριε Πρόεδρε, παρακαλώ, ζητώ κι εγώ την ανοχή σας, επειδή δεν μπορώ παρά να σχολιάσω τα όσα εκτός του νομοσχεδίου σήμερα, έχουν τεθεί από τους συναδέλφους.
Η μέρα είναι πολύ κρίσιμη και αυτή η ημέρα και αυτές που προηγήθηκαν. Απαιτείται λοιπόν και νηφαλιότητα και πνεύμα συνεργασίας. 
Άκουσα χθες τον Αρχηγό της Αξιωματικής Αντιπολίτευσης, τον κ. Αλέξη Τσίπρα, εδώ στη Βουλή, τιμώντας τη μνήμη του Γρηγόρη Λαμπράκη και του Γιώργου Τσαρουχά, να κάνει μνεία για τον ακραίο, διχαστικό λόγο, ο οποίος δεν ευνοεί τη δημοκρατία. 
Αγαπητέ κύριε Παπαδημούλη, στη θέση σας δεν θα έλεγα για εξευτελισμό του Κοινοβουλίου. Θα μπορούσα να πω για παράκαμψη, θα μπορούσα να βρω άλλη λέξη, αλλά «εξευτελισμός του Κοινοβουλίου» είναι πολύ βαριά έκφραση από έναν κοινοβουλευτικό άνδρα. Άρα από όλους και προς όλους, ο ακραίος, διχαστικός λόγος δεν συνάδει με την κρισιμότητα των στιγμών. 
Όσον αφορά το θέμα της τροπολογίας τοποθετηθήκαμε, κύριε Παπαδημούλη -και εμείς και νομίζω και η ΔΗΜΑΡ. Και ξέρετε πολύ καλά, αν έχετε ρίξει μια ματιά στην πρόταση νόμου που καταθέσαμε από κοινού ΠΑΣΟΚ και ΔΗΜΑΡ, ότι η σχετική τροπολογία του ΚΚΕ, αλλά και των Ανεξάρτητων Ελλήνων, όπως τέθηκε χθες από τον κ. Καμμένο και την οποία υπογράφει ο Κοινοβουλευτικός τους Εκπρόσωπος, ο κ. Μαριάς, είναι περίπου στο ίδιο πνεύμα…</Speech>
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Και η δική μας πρόταση.</Speech> 
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Άρα στην ουσία, δεν υπήρξε διαφωνία και αυτό τέθηκε και από εμάς, στη Βουλή, χθες το βράδυ.</Speech> 
<Speech><Parlmember>ΔΗΜΗΤΡΙΟΣ ΠΑΠΑΔΗΜΟΥΛΗΣ</Parlmember>: Θα την ψηφίσουμε αύριο.</Speech>
<Speech><Parlmember>ΠΑΡΑΣΚΕΥΗ ΧΡΙΣΤΟΦΙΛΟΠΟΥΛΟΥ</Parlmember>: Μεσολάβησε όμως, μία προσωρινή διαταγή του Συμβουλίου της Επικρατείας, την οποία οφείλουμε να σεβαστούμε. Τι είπε αυτή, κύριοι Υπουργοί; Αυτή είπε ότι πρέπει να αναδιαρθρωθεί και να πάμε σε νέα δημόσια ραδιοτηλεόραση, με ανοιχτούς πομπούς και ανοιχτή την τηλεόραση και το ραδιόφωνο. Και αυτό πρέπει να γίνει τώρα. 
Όσα είπαμε σε αυτήν την Αίθουσα, για ένα τόσο σημαντικό θέμα, όσο αυτό του νομοσχεδίου, στο οποίο θα έρθω κι εγώ στην ώρα μου να μιλήσω, είναι πάλι στο σκοτάδι. Χθες μιλούσαμε για την υγεία στο σκοτάδι. Πόσο θα πάει αυτό; Σας ερωτώ. Τι χρόνο έχουμε; Εκπροσωπείτε την Κυβέρνηση εδώ, απαντήστε. 
Τρίτον, εξαγγέλθηκε χθες από αυτό εδώ το Βήμα, από τον κ. Λυκουρέντζο, -ο οποίος αν και αναρμόδιος, ωστόσο, όπως κι εσείς, εκπροσωπούσε χθες την Κυβέρνηση- ότι θα έρθει νομοσχέδιο. Εμείς ζητάμε αυτό το νομοσχέδιο που θα έρθει για τη νέα ραδιοτηλεόραση, τη Δημόσια Ραδιοτηλεόραση, να έχει τη συναίνεση των τριών Αρχηγών των τριών κομμάτων, που στηρίζουν την Κυβέρνηση αυτή και να γίνει με τηλεόραση ανοιχτή. 
Άρα έρχομαι στη μαγική λέξη συνεργασία. Πρέπει να αποδείξουμε στην πράξη, κύριοι Υπουργοί, ότι αυτή η Κυβέρνηση είναι μια Κυβέρνηση συνεργασίας. Και δεν είναι μόνο στο θέμα της ΕΡΤ, που το ΠΑΣΟΚ έχει εκφράσει ενστάσεις για τον τρόπο λειτουργίας της Κυβέρνησης. Είναι και στο μεγάλο πρόγραμμα της ανεργίας, για το οποίο έπρεπε να γίνει πολύ μεγάλη φασαρία, να ασκηθούν τρομακτικές πιέσεις, για να αποδεχθεί ο Υπουργός Οικονομικών -Κυριακή των Βαΐων ψηφίζαμε τον εφαρμοστικό νόμο- να εντάξει την τροπολογία του ΠΑΣΟΚ για το μεγάλο πρόγραμμα ανάσχεσης της ανεργίας. 
Τι συμβαίνει αυτήν τη στιγμή για το θέμα της ανεργίας, κυρίες και κύριοι συνάδελφοι; Να σας πω; Χρονοτριβούμε, καθυστερούμε, όχι για ένα θέμα μεταρρύθμισης, αλλά για ένα θέμα κοινωνικής συνοχής και υποστήριξης των ανθρώπων, που είναι άνεργοι, την ώρα που πρέπει εμείς να κάνουμε τις μεταρρυθμίσεις, όπως αυτή η μικρή αλλά πολύ σημαντική μεταρρύθμιση που φέρνει το δικό σας νομοσχέδιο. 
Και τι άλλο συμβαίνει; Μαθαίνω σήμερα -και μεταφέρετέ το στον συνάδελφό σας, τον κ. Βρούτση- ότι γίνονται, λέει, ομαδόν αποχωρήσεις και μετακινήσεις υπαλλήλων.
Υπάρχει αξιολόγηση; Πώς γίνονται αυτές και από ποια Υπηρεσία; Γίνονται σε θέσεις των Ειδικών Υπηρεσιών του Ευρωπαϊκού Κοινωνικού Ταμείου, όπου γίνονται αιτήσεις πληρωμής αυτήν τη στιγμή, προς την Αρχή Πληρωμής του ΕΣΠΑ, με πρόβλημα στην απορρόφηση των πόρων και ιδιαίτερα αυτών, που αφορούν την ανεργία; Σας ερωτώ και περιμένω αρμοδίως απάντηση. Η Κυβέρνηση πρέπει να επιδείξει στην πράξη, συνεργασία. Και ξαναλέω: Το μείζον θέμα δεν είναι μόνο η ΕΡΤ, υπάρχει ο αντιρατσιστικός νόμος, υπάρχει και το ακόμη πιο μεγάλο ζήτημα της ανεργίας. Το μεγάλο πρόγραμμα ανάσχεσης της ανεργίας πρέπει να μην εμποδιστεί πια. Άρα βρισκόμαστε σήμερα, αναμένοντας την πρόταση για τη νέα ραδιοτηλεόραση να έρθει, αλλά βεβαίως, αναμένοντας και τη συνάντηση των τριών Αρχηγών.
Εμείς εκφράσαμε τη σχετική μας αισιοδοξία από το γεγονός ότι έγινε κατανοητό και από τον Πρωθυπουργό, ότι πρέπει να υπάρξει και νέο σχέδιο, νέο πλάνο, επικαιροποίησης της κυβερνητικής συμφωνίας των τριών εταίρων. Ναι, μας χωρίζουν ιδεολογικά πολλά με τη Νέα Δημοκρατία, λιγότερα με τη ΔΗΜΑΡ, έχει όμως πολύ μεγάλη σημασία, επειδή έχουν τρέξει τα πράγματα και έχουν τρέξει και στην Ευρωπαϊκή Ένωση και στον κόσμο, όλους αυτούς τους μήνες, να επικαιροποιήσουμε την κυβερνητική μας συμφωνία και τον τρόπο με τον οποίο θα συνεργαζόμαστε τα κόμματα, που στηρίζουμε την Κυβέρνηση. Εγώ θα πω, κύριοι συνάδελφοι και κύριοι Υπουργοί, ότι ναι, υπάρχουν προβλήματα, όπως αυτά που ανέφερα, προβλήματα συνεργασίας. Όμως πείτε μου εσείς: έχει προϋπάρξει στα ιστορικά χρονικά, κυβέρνηση τριών κομμάτων στη χώρα, μέσα σε μία τόσο κρίσιμη συγκυρία; Θεωρώ λοιπόν, ότι αυτά τα προβλήματα μπορούν να ξεπεραστούν, οφείλουν να ξεπεραστούν, αρχής γενομένης από τη συνεργασία των τριών Αρχηγών και το νέο πλαίσιο λειτουργίας της Κυβέρνησης, το επικαιροποιημένο, διότι ακούσαμε από τον κ. Παπαδημούλη, εδώ, ότι υπάρχουν νέα μέτρα. 
Εγώ θα πω το ακριβώς αντίθετο: Η διένεξη ΔΝΤ και Ευρωπαϊκής Ένωσης, Γερμανίας, δίνει τη μεγάλη ευκαιρία στη χώρα, να αποδειχθεί και στην πράξη, ότι δεν υπάρχει περίπτωση -δεν υπάρχουν αντοχές, δεν υπάρχουν ανοχές, το έχουμε πει πολύ καιρό τώρα- για νέα μέτρα, αλλά και για το κούρεμα του χρέους. Όλη αυτή η ευρωπαϊκή συγκυρία ευνοεί στο να συγκροτηθεί αυτό που πάλι είχαμε πει, κύριοι Υπουργοί, για την Εθνική Ομάδα Διαπραγμάτευσης. Και Εθνική Ομάδα Διαπραγμάτευσης δεν σημαίνει ότι είναι μόνο τα τρία κόμματα που συμμετέχουν στην Κυβέρνηση, αλλά βεβαίως είναι και η Αντιπολίτευση, με τις ενστάσεις, με την κριτική, με τις διαφωνίες της, ακόμη και με τις καταγγελίες της.
Είναι ανάγκη, κυρίες και κύριοι συνάδελφοι, στη διαπραγμάτευση αυτή οι εταίροι μας να βλέπουν και μία ομάδα, η οποία θα έχει και εμπειρογνώμονες και τεχνοκράτες, αλλά θα έχει και μία πολιτική ομάδα διαπραγμάτευσης, που θα αποδεικνύει κάθε φορά, ότι ο διχαστικός λόγος, τον οποίο ανέφερε ο Αρχηγός της Αξιωματικής Αντιπολίτευσης, δεν υφίσταται. Και τον τιμά -εγώ το επανέλαβα από του Βήματος τούτου, κύριε Παπαδημούλη- αυτό που είπε ο κ. Τσίπρας, γιατί κάπου στη δημοκρατία πρέπει να βρίσκουμε και αυτό που μας ενώνει. Και αυτό που μας ενώνει, είναι ακριβώς η ίδια η δημοκρατία και η υπεράσπισή της.
Θέλω λοιπόν να πω ότι θα δείξουμε στους εταίρους και δανειστές μας, στους εταίρους μας στην Ευρωπαϊκή Ένωση, στον κόσμο ολόκληρο, ότι μέσα εδώ, μπορεί να διαφωνούμε, ότι μέσα εδώ μπορεί, αν θέλετε, να χρησιμοποιούμε και έντονες και ακραίες εκφράσεις –καλό είναι να μην το κάνουμε- αλλά τέλος, μέσα εδώ, μπορούμε και με τις διαφωνίες μας να κάνουμε μια Εθνική Ομάδα Διαπραγμάτευσης, γιατί, ναι και η Ευρώπη και η Ελλάδα είναι σε οικονομικό πόλεμο και οι συνθήκες είναι ακραίες.
Κύριε Υπουργέ, θέλω τώρα να θίξω το θέμα των μεταρρυθμίσεων. Και εδώ, ξέρετε, υπάρχει και ένας πόλεμος για το ποιοι από εμάς είμαστε μεταρρυθμιστές και ποιοι είμαστε αντιμεταρρυθμιστές. Εγώ όμως θέλω να ρωτήσω την Αντιπολίτευση εάν ένα νόμο μεταρρυθμιστικό έχει ψηφίσει. Μήπως ψηφίσατε τον «Καλλικράτη»; Μήπως ψηφίσατε το νόμο για την τριτοβάθμια εκπαίδευση; Ποιο μεταρρυθμιστικό νόμο ψηφίσατε; 
Μακάρι να τα βρούμε στο πεδίο της μεταρρύθμισης, γιατί βεβαίως υπάρχουν και μεταρρυθμίσεις, οι οποίες βαπτίζονται μεταρρυθμίσεις και δεν είναι, αλλά υπάρχουν και μεταρρυθμίσεις ουσιαστικές, τις οποίες η συζήτηση και οι διαφωνίες μας, που θα προκύψουν, μπορεί να τις κάνουν πιο ουσιαστικές και ιδίως πιο εφαρμόσιμες. Άρα μεταρρυθμίσεις χρειάζεται η χώρα. Αυτό που δεν χρειάζεται, είναι να κάνουμε τους μεταρρυθμιστές και να λειτουργούμε με διαρροές, με επικοινωνιακά τερτίπια και επικοινωνιακά παιχνίδια. Και αυτό πάει προς όλους μας.
Δε στοχοποιώ κανέναν. Αυτό αφορά όλους μας, κύριοι συνάδελφοι και του Πρωθυπουργού συμπεριλαμβανομένου. Δεν μπορούμε να λειτουργούμε με επικοινωνιακά παιχνίδια και με τερτίπια. Οι στιγμές είναι κρίσιμες. 
Αυτό το νομοσχέδιο όμως που έχουμε στα χέρια μας –και αυτό που συζητήθηκε και στην επιτροπή- όπως ακούσατε και από τον εισηγητή μας τον κ. Δριβελέγκα, θεωρούμε ότι έχει μεγάλη αναπτυξιακή σημασία, διότι πράγματι, η μετάβαση από το σύστημα μεταγραφών και υποθηκών στο σύστημα του Κτηματολογίου είναι αναπτυξιακή προϋπόθεση. Η κτηματοκεντρική οργάνωση διευκολύνει τις συναλλαγές. Πολλά έχουν λεχθεί, θα μπορούσα να πω πολλά περισσότερα. 
Βοηθάει αυτό το νομοσχέδιο προς αυτήν την κατεύθυνση; Σαφώς και βοηθάει και πολλές από τις ρυθμίσεις και τα άρθρα που θα συζητήσουμε αύριο και επιταχύνουν διαδικασίες και διευκολύνουν.
Βοηθάει τη διαδικασία η συγχώνευση του ΟΚΧΕ με την εταιρεία «ΚΤΗΜΑΤΟΛΟΓΙΟ»; Βεβαίως και βοηθάει. Και βοηθάει, διότι αίρει επικαλύψεις αρμοδιοτήτων, αίρει ακόμη ένα μεγάλο πρόβλημα που υπάρχει, δυστυχώς, όχι μόνο στον τομέα του Υπουργείου σας, αλλά και σε άλλα Υπουργεία, το να υπάρχουν δηλαδή πολλοί δημόσιοι φορείς με αλληλοεπικαλυπτόμενες αρμοδιότητες, οι οποίες πέραν του ότι πολλές φορές συγκρούονται, δημιουργούν και εμπόδια, δυσλειτουργίες και τελικά επιβραδύνουν τη λήψη των αποφάσεων. Άρα θεωρούμε ότι η συγχώνευση της εταιρείας «ΚΤΗΜΑΤΟΛΟΓΙΟ» με τον ΟΚΧΕ είναι μια θετική ρύθμιση.
Συμμερίζομαι απολύτως τα περί Πειθαρχικού Δικαίου που είπε ο κ. Βορίδης, διότι θα πρέπει και να εφαρμόζουμε τελικά αυτά που αποφασίζουμε και να μην κρυπτόμαστε. 
Να σας πω και κάτι άλλο. Δεν μπορούμε να επικαλούμαστε διοικητικές πράξεις, κανόνες και κανονισμούς, για να κρύψουμε –αν θέλετε- τη μη θέληση να πάρουμε αποφάσεις, για να κρύψουμε το γεγονός ότι σε πολλές μεταρρυθμίσεις «σέρνουμε τα πόδια μας» –όχι όλοι, αλλά κάποιοι «σέρνουν τα πόδια τους»- και ότι δεν θέλουμε να «σπάσουμε αυγά» για να κάνουμε την ομελέτα. Πρέπει να πηγαίνουμε στην ουσία. Και η ουσία είναι, ότι αυτές οι διατάξεις είναι χρήσιμες. Επισημαίνω όμως, το πρόβλημα των δασικών χαρτών. Είναι αυτό το πρόβλημα που πρέπει να λυθεί και που έπρεπε ήδη από χθες να είχε λυθεί. 
Όσα είπε ο κ. Δριβελέγκας και όσα άκουσα από εσάς, κύριε Υπουργέ, με πείθουν ότι καμμία λύση δεν μπορεί να δοθεί, αν τώρα δεν δοθεί διέξοδος στους δασικούς χάρτες. 
Τα όσα ανέφερε ο κ. Βορίδης, είναι πραγματικά. Έχουμε ολόκληρες περιοχές, όπου οι άνθρωποι και νόμιμα την άδεια έχουν και τόσο καιρό πληρώνουν στο κράτος κανονικά τους φόρους επί των ακινήτων ως νόμιμοι, νομοταγείς πολίτες. Ούτε φοροφυγάδες είναι ούτε τίποτα. Κι έρχεται το κράτος και τους λέει «ξέρετε, αυτό είναι δασικό, δεν σας ανήκει». 
Εδώ σας θέλω. Ο μεταρρυθμιστής πρέπει να βρίσκει και λύσεις, όχι μόνο να καταγγέλλει τους άλλους ότι δεν κάνουν μεταρρυθμίσεις. Το θέμα όμως είναι να βρούμε λύση -θα μιλήσουμε αύριο, κύριοι Υπουργοί, επί των άρθρων επ’ αυτών- και κυρίως, να προχωρήσουμε στη διαρθρωτική μεταβολή, στη συγχώνευση και στην επίσπευση των δασικών χαρτών.
Ευχαριστώ πολύ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε, κυρία συνάδελφε.
Το λόγο έχει ο κ. Μαριάς για δώδεκα λεπτά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε.
 Κύριοι Υπουργοί, κύριοι Βουλευτές, θα αναφερθώ κι εγώ βεβαίως, πριν μπω στην τοποθέτηση επί του νομοσχεδίου, στις γενικότερες τοποθετήσεις που προέκυψαν από τους Κοινοβουλευτικούς Εκπροσώπους. 
Είναι έτσι τα πράγματα, όπως τα παρουσίασε ο συνάδελφος ο κ. Βορίδης; Η υπουργική απόφαση που αφορά την ΕΡΤ, εκδόθηκε σε εκτέλεση νόμου, όπως είπατε ή νόμου, όπως τροποποιήθηκε από την πράξη νομοθετικού περιεχομένου; Διότι έχει μια μικρή διαφορά αυτό. Ας τα πάρουμε από την αρχή.
Είχαμε πει ότι το μνημόνιο βλάπτει σοβαρά και τη δημοκρατία, διότι με τη λογική που έχετε ξεκινήσει και ενεργείτε, αξιοποιείτε διατάξεις παρά το Σύνταγμα, σε σχέση με τις πράξεις νομοθετικού περιεχομένου, διότι αυτές εκδίδονται υπό πολύ συγκεκριμένες προϋποθέσεις, οι οποίες προσδιορίζονται από το Σύνταγμα. 
Είναι βέβαιο ότι εσείς στη συγκεκριμένη περίπτωση, έχετε παραβιάσει όλες τις προϋποθέσεις του άρθρου 44 παράγραφος 1, διότι ούτε έκτακτη περίπτωση ούτε εξαιρετικά επείγουσα περίπτωση υπάρχει ούτε απρόβλεπτη ανάγκη υπάρχει για τη συγκεκριμένη πράξη νομοθετικού περιεχομένου. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Προσέξτε τι λέει, κύριοι συνάδελφοι. «Η έκτακτη περίπτωση εξαιρετικά επείγουσας και απρόβλεπτης ανάγκης για την αντιμετώπιση κατεπείγοντος ζητήματος για την εφαρμογή του άρθρου 14Β –ποιου νόμου;- του ν. 3429/2005, που αφορά στην εφαρμογή των διατάξεων του ν.4046/2012 -είναι το μνημόνιο του Παπαδήμου και αυτό είναι το εξαιρετικά επείγον τώρα- και του ν. 4093/2012». Δηλαδή, για να εφαρμοστούν οι διατάξεις νόμων του 2012 –έχουμε 2013, αν δεν κάνω λάθος- ξαφνικά υπάρχει επείγουσα ανάγκη. Εφόσον οι νόμοι εκδόθηκαν από το 2012 είχατε έξι, εφτά, οκτώ, εννιά μήνες και από την εποχή του Παπαδήμου πολύ περισσότερους, να περάσετε τις πράξεις που χρειάζονταν. Άρα δεν υπάρχει κατεπείγον.
Δεύτερον, λέει: «Λαμβάνοντας υπ’ όψιν τη σχετική πρόταση του Υπουργικού Συμβουλίου». Δεν συγκλήθηκε Υπουργικό Συμβούλιο. Είχαμε πει λοιπόν σε αυτήν την Αίθουσα σε ανύποπτο χρόνο, αλλά το αποδέχθηκε τότε το ΠΑΣΟΚ και η Δημοκρατική Αριστερά, ότι, όταν αξιοποιείς τις πράξεις νομοθετικού περιεχομένου, πρώτον, πρέπει να συνεδριάσει το Υπουργικό Συμβούλιο. Θυμάστε που σας ζητούσαμε εδώ, να μας φέρετε τα Πρακτικά του Υπουργικού Συμβουλίου, της συνεδρίασης, με το τι είπε κάθε Υπουργός; Δεν θέλατε να το κάνετε αυτό και λέγατε: «Όχι, όλα είναι ομαλά». Διότι εδώ, προκύπτει, στη συγκεκριμένη περίπτωση, ότι τέσσερις Υπουργοί δεν υπέγραψαν. Και γιατί δεν υπέγραψαν; Επειδή δεν τους πήγαν το Πρακτικό διά περιφοράς ή επειδή είχαν πολιτική διαφωνία; Και έγινε συζήτηση επ’ αυτού;
Να λοιπόν, γιατί θέταμε ως βασική προϋπόθεση για κάθε πράξη νομοθετικού περιεχομένου, ότι χρειάζεται σύγκληση του Υπουργικού Συμβουλίου, να τηρηθούν Πρακτικά, να γίνει ψηφοφορία και εν συνεχεία, να υπάρξει απόφαση που θα πάει προς τον Πρόεδρο της Δημοκρατίας, να ελέγξει τα ζητήματα αυτά.
Όσον αφορά τον Πρόεδρο της Δημοκρατίας, ειρήσθω εν παρόδω, δεν θέτουμε αυτήν τη στιγμή κυρίαρχα το ζήτημα, γιατί σήμερα υπάρχει μια πολιτική κρίση και στην πολιτική κρίση θα απαντήσουμε και θέλουμε να κάνουμε παρέμβαση, για να απαλλαγεί η χώρα από το μνημόνιο, και δεν θέλουμε να τη μετατρέψουμε σε πολιτειακή κρίση. Όμως, όταν έρθει ο χρόνος, όταν τελειώσει αυτή η ιστορική φάση, θα δούμε υπό ποιους όρους και προϋποθέσεις μπορεί ή πρέπει να ενεργεί ο Πρόεδρος της Δημοκρατίας, διότι, όταν του φέρνουν κάτι να υπογράψει, οφείλει να δει και τις προϋποθέσεις, αν υπάρχουν συγκεκριμένα. Κλείνει η παρένθεση.
Η πράξη νομοθετικού περιεχομένου λοιπόν, δίνει τη δυνατότητα σε μια κυβέρνηση να περνάει ρυθμίσεις που ισχύουν επί εκατόν τριάντα ημέρες, ακόμη και αν καταψηφιστούν από την Πλειοψηφία της Βουλής. Είναι μια κατάσταση έκτακτης ανάγκης, είναι πολύ επικίνδυνη κατάσταση και μέχρι πρόσφατα, εσάς του ΠΑΣΟΚ και της ΔΗΜΑΡ δεν σας ενοχλούσε, γιατί συμφωνούσατε και λέγατε: «Δεν πειράζει, όταν θα έρθει σε εκατό ημέρες, θα ψηφίσουμε». 
Τώρα όμως, που είστε αντίθετοι, έχετε εγκλωβιστεί, διότι γίνεται η ρύθμιση, διότι εφαρμόζεται η ρύθμιση, διότι δεν μπορείτε να κάνετε τίποτα επί εκατόν τριάντα ημέρες, παρά μόνο να αποσυρθείτε και να μη στηρίξετε την Κυβέρνηση. Και έχετε πλέον εγκλωβιστεί. Είναι το γνωστό δίλημμα του φυλακισμένου. Τι θα κάνετε; Θα πάτε μαζί στον Άδη με τη Νέα Δημοκρατία ή θα μείνετε εκεί; Και όταν είχα πει στους συναδέλφους από τη ΔΗΜΑΡ -και παρεξηγήθηκα- ότι είναι ευκαιρία να αποδράσετε από το Αλκατράζ, είχε έρθει εδώ κάποιος από το ΠΑΣΟΚ και έκανε κριτική και μάλιστα, έμαθα ότι πήγε και στο Προεδρείο της Βουλής και έλεγε ότι με τον τρόπο που μιλώ, εκβιάζω τους Βουλευτές. Είχα πει: «Το δίλημμά σας είναι απλό: Ή θα συνεχίσετε αυτήν την ιστορία και θα πάτε μαζί με το πλοίο αύτανδροι ή θα σπάσετε αυτά τα δεσμά, παίρνοντας τις πρωτοβουλίες». Εκεί είναι το ζήτημα. 
Με την πράξη νομοθετικού περιεχομένου λοιπόν, εγκλωβιστήκατε, αλλά τις έχετε νομιμοποιήσει. Γιατί από αυτό το Βήμα οι Ανεξάρτητοι Έλληνες από την πρώτη στιγμή, σας εξηγήσαμε το επικίνδυνο του ζητήματος και το ότι δεν ήταν και νόμιμο. Επομένως η συγκεκριμένη πράξη νομοθετικού περιεχομένου είναι αντισυνταγματική, διότι δεν υπάρχουν οι προϋποθέσεις βάσει των οποίων εκδόθηκε. 
Και τι έκανε αυτή η πράξη; Αυτή η Πράξη τροποποίησε το ν. 3429/2005. Έρχεται λοιπόν ο συνάδελφος, ο κ. Βορίδης, και τι λέει; «Μα, για διαβάστε την υπουργική απόφαση που έκλεισε την ΕΡΤ. Λέει πουθενά ότι είναι σε εκτέλεση η πράξη νομοθετικού περιεχομένου;».
Όμως, σας είπε τη μισή αλήθεια. Γιατί λέει: «Έχοντας υπ’ όψιν το άρθρο 14 του ν. 3429 κ.λπ., όπως αντικαταστάθηκε…» -αυτό ξέχασε να το πει- «…από το άρθρο 1 της από 10-6-2013 πράξης νομοθετικού περιεχομένου».
Επομένως η υπουργική απόφαση εκδόθηκε σε εκτέλεση του νόμου, όπως τροποποιήθηκε από την πράξη νομοθετικού περιεχομένου και επομένως, αν δεν είχε περάσει αυτή να τροποποιεί, δεν μπορούσε να ισχύσει, με τους όρους που θέλατε. Αυτή είναι η πραγματικότητα, για να αποκαθιστούμε τα πράγματα.
Επομένως, εδώ πρέπει να πάρετε μία απόφαση: είτε θα σταθείτε σε επίπεδο αρχής, απέναντι σ’ αυτά τα ζητήματα είτε θα ακολουθήσετε τον αντιδημοκρατικό κατήφορο, τον οποίο σας έχει επιβάλει ούτως ή άλλως, η πλειοψηφία αυτήν τη στιγμή της Κυβέρνησης, που εκφράζεται από τη Νέα Δημοκρατία.
Λέμε λοιπόν το εξής: Το τι θα συμβεί και το ότι έχουμε μία κυβερνητική κρίση είναι έκδηλο. Όμως δεν είναι η αιτία η υπόθεση της ΕΡΤ, είναι η αφορμή. Η αιτία είναι τα τεράστια κοινωνικά προβλήματα που έχετε σωρεύσει με την εφαρμογή του αντικοινωνικού μνημονίου, που έχει μετατρέψει τη χώρα σε κοινωνικό νεκροταφείο. Υπάρχουν ενάμισι εκατομμύριο άνεργοι, τετρακόσιες χιλιάδες οικογένειες στη φτώχεια και χιλιάδες μαγαζιά που έχουν κλείσει. 
Πήρατε και το μήνυμα χθες, στη συνάντηση του κυρίου Πρωθυπουργού με τον Υπουργό Οικονομικών και νέο καναλάρχη, τον κ. Στουρνάρα, από την τρόικα, γιατί το πρόγραμμα δεν βγαίνει. Σας είπαν ότι πρέπει να τα εφαρμόσετε τα μέτρα, τα επιπλέον μέτρα, τα χαράτσια και πρέπει να γίνει επίθεση και στην πρώτη κατοικία.
Επομένως εδώ θα πρέπει να ξεκαθαρίσετε τι θα κάνετε, αν θα «πάτε πακέτο», παίρνοντας επιπλέον, θέσεις εξουσίας σ’ αυτήν τη μνημονιακή πίτα ή αν θα σπάσει ο συνεταιρισμός σας και θα καταρρεύσει αυτή η Κυβέρνηση.
Όμως ακόμη κι αν βρείτε οποιαδήποτε λύση, τα προβλήματα είναι τεράστια, η κοινωνική πίεση είναι τεράστια και κάθε μέρα θα δημιουργεί πρόβλημα στη συνοχή της τρικομματικής Κυβέρνησης και θα έχει ημερομηνία λήξης πάρα πολύ σύντομη, διότι υπήρξε αφύπνιση του ελληνικού λαού, διότι με τις ενέργειες τις αντιδημοκρατικές που κάνατε, να ρίξετε μαύρο στις οθόνες, καταδείξατε το αυταρχικότατο πρόσωπο, το οποίο έχετε. 
Εδώ βρισκόμαστε, σ’ αυτήν την κατάσταση. Και πώς αντιμετωπίζει κανείς το συγκεκριμένο; Πρώτα απ’ όλα, αυτή η πράξη νομοθετικού περιεχομένου αφορά και άλλες επιχειρήσεις, για το πώς θα διαλυθούν, πώς θα απολυθεί το προσωπικό, τι θα γίνει η περιουσία τους. Επομένως έχει και συνέχεια.
Όμως εδώ εμείς είπαμε από άποψη αρχής:
Πρώτον, πιστεύουμε ακράδαντα ότι πρέπει να υπάρξει δημόσιος ραδιοτηλεοπτικός φορέας.
Δεύτερον, τα «κομματόσκυλα» και οι εγκάθετοι θα πρέπει να φύγουν αυτήν τη στιγμή, από οποιαδήποτε θέση που ρυθμίζει τα ζητήματα αυτά.
Τρίτον, κάναμε μία έκκληση στους εργαζομένους της ΕΡΤ, που σε μερικούς σήμερα το πρωί δεν άρεσε και είπαμε: Θέλουμε να εξηγήσετε και να καταγγείλετε αναλυτικά, ποιο ήταν το «μακρύ χέρι» και πώς πέρασε η προπαγάνδα του μονόδρομου του μνημονίου από το 2010 και μετά, ποιοι ήταν αυτοί που έδιναν τις εντολές, για να περάσει η προπαγάνδα μέσα από την κρατική ραδιοτηλεόραση, τι παιχνίδια παίχτηκαν. Πρέπει να εξηγηθούν όλα αυτά. Όλα στο φως! Γιατί παίχτηκαν τα παιχνίδια και στα ιδιωτικά κανάλια βεβαίως και μέσα από την κρατική ραδιοτηλεόραση. Θέλουμε μία δημόσια ραδιοτηλεόραση, που θα εγγυάται την πλουραλιστική πληροφόρηση. 
Και το λέμε αυτό εμείς, οι Ανεξάρτητοι Έλληνες, που έχουμε τη μικρότερη παρουσία σήμερα, σε όλα τα κανάλια και στη δημόσια ραδιοτηλεόραση και φτάσαμε να κάνουμε καταγγελίες και στο Ραδιοτηλεοπτικό Συμβούλιο. Οι θέσεις μας αναλυτικότατα για το ζήτημα αυτό, θα αναλυθούν από τους υπευθύνους της παράταξής μας, που έχουν και την αρμοδιότητα και την εμπειρία.
Όμως εμείς καταθέσαμε μία τροπολογία στην πράξη νομοθετικού περιεχομένου χθες και έχουμε καταθέσει και μία τροπολογία σήμερα, στο σχέδιο νόμου για το Κτηματολόγιο, κύριε Υπουργέ, και θέλουμε να ξέρουμε αν θα την αποδεχθείτε.
Πρέπει να πάρουμε μία απάντηση. Τροπολογία και στο Κτηματολόγιο. Είναι πολύ απλή. Λέει ότι καταργείται η πράξη νομοθετικού περιεχομένου, καταργείται η υπουργική απόφαση αναδρομικά, πάμε στην προηγούμενη κατάσταση και από εκεί και πέρα, φέρτε εσείς στη συνέχεια –εάν είστε Κυβέρνηση- μία πρόταση για το πώς θα αναδιοργανωθεί η ΕΡΤ, φυσικά με άρση και των παράνομων απολύσεων που κάνατε. Αυτή είναι η πρόταση.
Δεν το δεχθήκατε χθες, διότι –υποτίθεται- δεν συνοδευόταν από έκθεση του Γενικού Λογιστηρίου του Κράτους.
 Πρώτον, η πρότασή μας δεν δημιουργεί δαπάνες. Επαναφέρει στην προηγούμενη κατάσταση την ΕΡΤ, για την οποία έχει εγκριθεί ο προϋπολογισμός από αυτό εδώ το Κοινοβούλιο. Επομένως δεν δημιουργούνται δαπάνες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Δεύτερον, την τροπολογία μας την υπογράφει ο Κοινοβουλευτικός Εκπρόσωπος των Ανεξάρτητων Ελλήνων. Στο άρθρο 73 του Συντάγματος, παράγραφος 4, ορίζεται ότι «είναι παραδεκτή τροπολογία από Αρχηγό κόμματος ή εκπρόσωπο ομάδας, κατά τους ορισμούς του προηγούμενου άρθρου», το οποίο ορίζει τον τρόπο κατάθεσης τροπολογίας. Άρα και η τροπολογία που κατατίθεται από Κοινοβουλευτικό Εκπρόσωπο ή από Αρχηγό κόμματος –ήταν η κ. Παπαρήγα εκ μέρους του ΚΚΕ, εμείς εκ μέρους των Ανεξάρτητων Ελλήνων- είναι παραδεκτή.
 Αυτές οι τροπολογίες έπρεπε να γίνουν δεκτές για συζήτηση και όχι να έχουμε το ψευτοδίλημμα που λέει, δήθεν, ότι δεν υπήρχε γνωμοδότηση του Γενικού Λογιστηρίου του Κράτους, που να αναλύει τις επιπτώσεις. 
Λέμε όμως τώρα, κύριε Υπουργέ -σας το είπε χθες και ο Πάνος Καμμένος- το εξής: Εμείς την έχουμε ξανακαταθέσει. Θέλουμε τοποθέτηση -αν μπορείτε αυτήν τη στιγμή και μάλιστα, κάποιος από εσάς που εκπροσωπεί την Κυβέρνηση- αν θα την κάνετε δεκτή για συζήτηση. Αυτήν την απάντηση θέλουμε να τη δώσετε έγκαιρα. 
Εξηγήσαμε ότι στο βαθμό που δεν θα υπάρξει τέτοια απάντηση, για να γίνει δεκτή η συζήτηση μίας τροπολογίας, η οποία κατατέθηκε νόμιμα και που σύμφωνα με το Σύνταγμα πρέπει να συζητηθεί, εμείς δεν θα συμμετάσχουμε περαιτέρω, στις συζητήσεις και στις διαδικασίες του συγκεκριμένου νομοσχεδίου.
Αν λοιπόν μπορείτε να μας πείτε τώρα, ότι την απορρίπτετε, εμείς θα αποχωρήσουμε αυτήν τη στιγμή. Αλλιώς να ξέρετε ότι αύριο το πρωί, θα σας ζητήσουμε –γιατί αύριο είναι η ημέρα συζήτησης των τροπολογιών και των άρθρων- να μας πείτε εάν θα την κάνετε δεκτή. Εάν δεν την κάνετε δεκτή για συζήτηση, τότε εμείς δεν θα συμμετάσχουμε στη συζήτηση των άρθρων και των τροπολογιών αύριο. Σας το λέμε από τώρα έγκαιρα, για να μη θεωρήσετε αύριο πρωί – πρωί, που θα θέσουμε το ζήτημα, ότι σας αιφνιδιάζουμε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Μαριά.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Τελειώνω, κύριε Πρόεδρε.
Θέλουμε ξεκάθαρη απάντηση εκείνη τη στιγμή. Και όπως είπε και η εισηγήτριά μας, εμείς καταψηφίζουμε επί της αρχής το συγκεκριμένο νομοσχέδιο.
(Χειροκροτήματα από την πτέρυγα των ΑΝΕΛ)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Παναγιώταρος.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ευχαριστώ, κύριε Πρόεδρε.
Θα ήθελα και εγώ να αναγνώσω το δελτίο Τύπου της Χρυσής Αυγής για την ΕΡΤ, το οποίο στην κυριολεξία, όλα τα εναπομείναντα Μέσα Μαζικής Ενημέρωσης το έκαναν γαργάρα, ως απάντηση στους υβριστές και συκοφάντες μας, ότι τα έχουμε κάνει πλακάκια με τη Νέα Δημοκρατία του κ. Σαμαρά: «Τρίτη 11 Ιουνίου 2013, ώρα 14.29΄. Στους κρατικοδίαιτους υβριστές μας, που τα οικονομούσαν χοντρά από την κρατική τηλεόραση, δεν χρωστάμε απολύτως τίποτα. Το αντίθετο μάλιστα, αυτοί μας χρωστάνε, καθώς εδώ και πολλά χρόνια, μάς υβρίζουν και μας συκοφαντούν μέσα από συχνότητες, που δεν ανήκουν σε αυτούς, αλλά στον ελληνικό λαό. Και παρ’ όλο που ένα εκατομμύριο Έλληνες υποστηρίζουν την Χρυσή Αυγή, η κρατική τηλεόραση δεν έπαψε ούτε στιγμή να μας θάβει και να μας προσβάλλει, προσβάλλοντας ταυτόχρονα, ένα εκατομμύριο Έλληνες πολίτες, που πληρώνουν τέλη από το υστέρημά τους, για να σιτίζονται κάποια κομματόσκυλα.
Η ΕΡΤ είχε οκτώ ολόκληρους μήνες να δώσει βήμα ζωντανά σε εκπρόσωπο της Χρυσής Αυγής. Για την ακρίβεια, είχε προβάλει για δώδεκα ολόκληρα λεπτά τον συναγωνιστή Κασιδιάρη, σε ζώνη χαμηλής τηλεθέασης και από τότε, τα ανδρείκελα του ΠΑΣΟΚ, της άκρας Αριστεράς -και ολίγον της Νέας Δημοκρατίας- κατέβασαν οριστικά τους διακόπτες για τη Χρυσή Αυγή, όπως ακριβώς κατέβασε γι&apos; αυτούς, τους διακόπτες απόψε, ο Σαμαράς.
Για να ξεκαθαρίσουμε τη θέση μας, η Χρυσή Αυγή δεν χρωστάει απολύτως τίποτα ούτε στον Σαμαρά, τον υπάλληλο των τοκογλύφων, το ανδρείκελο της τρόικας, που σε κάθε ευκαιρία υβρίζει και συκοφαντεί το εθνικιστικό κίνημα. 
Ανάμεσα στους υπαλλήλους της ΕΡΤ που χάνουν τη δουλειά τους, υπάρχουν και οικογενειάρχες, που έβγαζαν τίμια το μεροκάματο, δούλευαν πραγματικά το ωράριό τους, όχι σαν τα πολλά κοπρόσκυλα που δεν ξέρανε ούτε πού πέφτουν τα στούντιο της κρατικής τηλεόρασης». Συνεχίζει και από πίσω. Τα καταθέτω για τα Πρακτικά, μαζί με κάποια συμπληρωματικά δελτία Τύπου. Όποιος θέλει, μπορεί να τα πάρει να τα διαβάσει. 
(Στο σημείο αυτό ο Βουλευτής κ. Ηλίας Παναγιώταρος καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παναγιώταρε, με συγχωρείτε, μισό λεπτό.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Παρακαλώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πιστεύω να αναγνωρίζετε και εσείς ότι αυτά που είπατε ως ελληνική γλώσσα, είναι υβριστικά…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Το δελτίο Τύπου ανέγνωσα. Δεν μπορώ να κάνω κάτι άλλο. Δεν ήταν δικό μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μα γι’ αυτό δεν σας διέκοψα.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ας μας κατηγορήσετε εσείς και ο ελληνικός λαός ότι είμαστε υβριστές.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όλους μάς κρίνει ο ελληνικός λαός…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Επίσης θα θέλαμε να απαντήσουμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορείτε να σταματήσετε μισό λεπτό;</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Παρακαλώ, σας ακούω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλω να πω ότι αυτά που ακούστηκαν εδώ είναι υβριστικά. Είναι απαράδεκτα να ακούγονται στην Αίθουσα του Κοινοβουλίου και, όπως και εσείς είπατε, πιστεύω ότι ο ελληνικός λαός κρίνει και αυτά που ακούγονται και λέγονται.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Σαφώς. Του δώσαμε την ευκαιρία να τα ακούσει, διότι κανένα κανάλι ιδιωτικό ή κρατικό ή κάποια μεσαία κατάσταση δεν έδωσε αυτήν την ευκαιρία στη Χρυσή Αυγή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Παναγιώταρε, ή εσείς δεν καταλαβαίνετε ή εγώ δεν είμαι σαφής. Μπορούσατε εκτός Βουλής να ασκήσετε…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Εγώ καταλαβαίνω πολύ καλά. Μάλλον, κύριε Πρόεδρε, εσείς δεν καταλαβαίνετε και βλέπουμε ότι, ενώ ακούγονται πολλά, συνεχώς σε αυτήν την Αίθουσα, από διαφόρους σε διαφόρους, δεν ασχολείστε, αλλά ασχολείστε συνεχώς με τα της Χρυσής Αυγής.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ανακεφαλαιώσουμε λοιπόν.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ανακεφαλαιώνουμε, ό,τι θέλετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μπορείτε εκτός της Βουλής να λέτε ό,τι θέλετε και όπως θέλετε, με όποια γλώσσα θέλετε. Αυτά θα τα κρίνει η δικαιοσύνη ή ο λαός.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Πολύ ωραία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εντός της Βουλής…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Ή ο φρούραρχος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Περιμένετε να ακούσετε. Μην εκνευρίζεστε.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Εγώ καθόλου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εντός της Βουλής το Προεδρείο λέει ότι αυτού του τύπου οι εκφράσεις και οι διαπιστώσεις είναι υβριστικές και δεν πρέπει να αναφέρονται, είτε από εσάς είτε από οποιονδήποτε. 
Προχωρήστε παρακάτω.</ChairmanSpeech> 
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Πολύ ωραία. Εγώ διάβασα το δελτίο Τύπου. Το κρίνατε, ας το κρίνει και ο ελληνικός λαός, όπως θα κρίνει και εσάς και εμάς και όλους τους υπόλοιπους –εντός ή εκτός εισαγωγικών- συναδέλφους. 
Σε όλα αυτά τα παπαγαλάκια που τις τελευταίες μέρες διαδίδουν ότι η Χρυσή Αυγή είναι το δεκανίκι της Νέας Δημοκρατίας, ότι επίκειται συνεργασία με τη Νέα Δημοκρατία, απαντούμε ότι η Χρυσή Αυγή θα συνεργαστεί αποκλειστικά και μόνο με τη Χρυσή Αυγή. 
Εξάλλου υπάρχει και ένας πολύ σημαντικός λόγος για τον οποίο δεν μπορούμε να συνεργαστούμε με τη Νέα Δημοκρατία, διότι ένα στέλεχός της -τεράστιου ειδικού βάρους- ο κ. Κουτσογιαννακόπουλος τις προάλλες, εντός της Αιθούσης, κύριε Πρόεδρε, απείλησε ότι θα «θωπεύσει» όλα τα στελέχη της Χρυσής Αυγής. Άρα είναι και αυτός ένας πολύ σοβαρός λόγος για τον οποίο δεν μπορούμε να συνεργαστούμε μαζί τους. 
Για το εν λόγω νομοσχέδιο του Κτηματολογίου έχουμε να πούμε τα εξής. Η Κυβέρνηση φέρνει αυτές τις ρυθμίσεις προσβλέποντας στο να προχωρήσει και να ολοκληρωθεί επιτέλους το περιβόητο Εθνικό Κτηματολόγιο. Η υπόθεση Εθνικό Κτηματολόγιο είναι ένα σκάνδαλο ολκής, όπως ανέφερε και η συναγωνίστρια Ζαρούλια στην ομιλία της πρωτύτερα, ένα σκάνδαλο που συναγωνίζεται επάξια τα μεγαλύτερα σκάνδαλα της Μεταπολίτευσης. 
Τι να πρωτοπούμε για το Κτηματολόγιο; Ότι ξεκίνησε στην ουσία το 1994 επί Λαλιώτη, παρακαλώ –ποιος θυμάται το όνομα αυτό- με όχημα την «ΚΤΗΜΑΤΟΛΟΓΙΟ Α.Ε.» και χρήματα από το Β’ Κοινοτικό Πλαίσιο Στήριξης, αλλά το 2002 ο αρμόδιος Επίτροπος διαπίστωσε ότι έγινε λιγότερο από το μισό έργο με τα διπλάσια κονδύλια; Ότι το Ελεγκτικό Συνέδριο σε έκθεσή του για το 2001 ανέφερε ότι χάθηκαν στην υπόθεση «Κτηματολόγιο» 24,2 δισεκατομμύρια δραχμές, ποσό που κάλυψε η τότε κυβέρνηση χωρίς να μάθουμε πού πήγαν εκείνα τα χρήματα; 
Να πούμε ότι η χρηματοδότηση σταμάτησε και η Ελλάδα υποχρεώθηκε να επιστρέψει 100.000.000 ευρώ; Ότι τον Ιανουάριο του 2004 η Κομισιόν, μετά από ανεξάρτητο έλεγχο, διαπίστωσε πως ο στόχος δεν επετεύχθη; Ότι το 2005 επί κυβερνήσεως Νέας Δημοκρατίας το Εθνικό Κτηματολόγιο ξεκίνησε από την αρχή; Ότι το έργο βρισκόταν στο 6,3% της ολοκλήρωσής του και ήδη είχαν πάει στο βρόντο περί τα 200.000.000 ευρώ; 
Έτσι, τη χρηματοδότηση του Εθνικού Κτηματολογίου χρειάστηκε να καλύψει πλέον ο Έλληνας φορολογούμενος πολίτης, ενώ υπό κανονικές συνθήκες θα μπορούσε να είχε χρηματοδοτηθεί εξ ολοκλήρου από την Ευρωπαϊκή Ένωση. Ποιος θα ξεχάσει το κτηματόσημο των 20 ευρώ; 
Με τούτα και με τ’ άλλα φτάνουμε στο σήμερα, όπου το Εθνικό Κτηματολόγιο βρίσκεται στο 17% της ολοκλήρωσής του και η συγκυβέρνηση, με το παρόν σχέδιο νόμου, αναφέρει πώς επιταχύνει τις διαδικασίες για την ολοκλήρωσή του. 
Με το σημερινό νομοσχέδιο η ολοκλήρωση του Εθνικού Κτηματολογίου ανατίθεται σε μία νέα δημόσια εταιρεία, την «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ ΕΛΛΑΔΟΣ Α.Ε.», η οποία θα είναι η νέα ονομασία της «ΚΤΗΜΑΤΟΛΟΓΙΟ Α.Ε.».
Η νέα αυτή εταιρεία θα είναι στην ουσία η συνέχεια της εταιρείας «ΚΤΗΜΑΤΟΛΟΓΙΟ Α.Ε.» με την προσθήκη της αρμοδιότητας αλλά και των στοιχείων του υπό κατάργηση ΟΚΧΕ, του Οργανισμού Κτηματολογίου και Χαρτογραφήσεων Ελλάδος, που είναι νομικό πρόσωπο δημοσίου δικαίου. 
Η νέα εταιρεία με διευρυμένες αρμοδιότητες και διευρυμένο αντικείμενο γίνεται ο μοναδικός φορέας στην Ελλάδα για το Κτηματολόγιο και τη χαρτογράφηση. Σε αυτήν εναπόκεινται όλες μας οι ελπίδες για την ολοκλήρωση του πολυπόθητου Εθνικού Κτηματολογίου. 
Σύμφωνα με το παρόν σχέδιο νόμου, η νέα εταιρεία μπορούμε να πούμε πως θα είναι ο αποκλειστικός κυρίαρχος του παιχνιδιού. Η «ΕΚΧΑ Α.Ε.», μεταξύ άλλων, θα είναι αρμόδια για την οργάνωση, τη διάρθρωση και την υλικοτεχνική υποστήριξη της λειτουργίας των κτηματολογικών γραφείων, ενώ θα έχει και τον πρώτο λόγο στην επιλογή των προϊσταμένων των γραφείων αυτών. Θα μπορεί να προχωρήσει σε διαγωνισμούς ανάθεσης με νέο πλαίσιο με βασικό κριτήριο επιλογής την οικονομικότερη προσφορά, λες και πρόκειται για διαγωνισμούς προμηθειών κι όχι επιστημονικών μελετών. Είναι ένα πλαίσιο όχι μόνο αδιαφάνειας αλλά και άκρως αναποτελεσματικό. 
Επιπλέον, η νέα εταιρεία λαμβάνει σημαντικό ρόλο ακόμη και στην κατάρτιση και την ανάρτηση των δασικών χαρτών με τον παραγκωνισμό των δασικών υπηρεσιών κ.ο.κ.. Με λίγα λόγια, ποντάρουμε πάρα πολλά, αν όχι τα πάντα, στη νέα εταιρεία, την ΕΚΧΑ, η οποία θα είναι, όπως είπαμε, η μετεξέλιξη της «ΚΤΗΜΑΤΟΛΟΓΙΟ Α.Ε.».
Το ερώτημα που τίθεται: είναι: Η «ΚΤΗΜΑΤΟΛΟΓΙΟ Α.Ε.» όπως θα μετονομαστεί, μπορεί να αναλάβει το ρόλο που της δίδετε; Θα μπορεί να πράξει το έργο που της δίνετε να κάνει; Κρίνοντας με βάση τα όσα έχουν προηγηθεί, μπορούμε να απαντήσουμε με μεγάλη ευκολία πως η νέα «ΚΤΗΜΑΤΟΛΟΓΙΟ Α.Ε.» όχι μόνο δεν θα ολοκληρώσει το Εθνικό Κτηματολόγιο μέχρι το 2020 –έτος που αναφέρει η Κυβέρνηση ως έτος ολοκλήρωσής του- αλλά θα χαθεί χρόνος και χρήμα και θα έχουμε κάνει πάλι μία τρύπα στο νερό. 
Και γιατί τα λέμε όλα αυτά; Είναι απλό. Κοιτάμε το ποιόν της εταιρείας, της «ΚΤΗΜΑΤΟΛΟΓΙΟ Α.Ε.», πώς λειτουργούσε όλα αυτά τα χρόνια και τι έκανε ως και σήμερα. Να μην ξεχνάμε πως η «ΚΤΗΜΑΤΟΛΟΓΙΟ Α.Ε.» από το 1995 είναι ο βασικός φορέας για την κατάρτιση του Εθνικού Κτηματολογίου. Οπότε είναι και ο βασικός φορέας που πρέπει να εξεταστεί για το τι έκανε και τι δεν έκανε μέχρι τώρα για το Κτηματολόγιο. 
Σημαντικό εργαλείο για να δούμε το ποιόν της λειτουργίας τής «ΚΤΗΜΑΤΟΛΟΓΙΟ Α.Ε.» είναι, πιστεύουμε, η έκθεση ελέγχου του Γενικού Επιθεωρητή Δημόσιας Διοίκησης. Η σχετική έκθεση έγινε το 2010 κι αφορά το ζήτημα της νομιμότητας των προσλήψεων πάσης φύσεως προσωπικού στην «ΚΤΗΜΑΤΟΛΟΓΙΟ Α.Ε.», για το χρονικό διάστημα από 1ης Οκτωβρίου 2007 μέχρι και την 5η Οκτωβρίου 2009. 
Τι διαβάζουμε στην έκθεση αυτή; Προσλήψεις από το παράθυρο, παράτυπα εντελώς, χωρίς καμμία δημοσιότητα, χωρίς καμμία αιτιολόγηση, χωρίς πρακτικά συνεντεύξεων, χωρίς τίποτα απολύτως. Προσλήψεις άσχετων ατόμων με άσχετα καθήκοντα. Προσλήψεις «ημετέρων» πραγματικά συστημένων. Είναι να απορούμε μετά γιατί δεν προχώρησε το Εθνικό Κτηματολόγιο. Βέβαια, αυτή ήταν μία βασική αρχή της μεταπολιτευτικής, νεοδημοκρατικής και πασοκικής νοοτροπίας, που οδήγησε τα πράγματα εδώ που βρισκόμαστε τώρα. 
Η περίοδος αφορά μία διετία διακυβέρνησης της Νέας Δημοκρατίας, αλλά είναι ενδεικτική του πώς αντιμετώπισαν οι κυβερνήσεις και των δύο πρώην μεγάλων κομμάτων, των νυν μνημονιακών εταίρων, την «ΚΤΗΜΑΤΟΛΟΓΙΟ Α.Ε.»: Όχι ως ένα εργαλείο για την ολοκλήρωση του σημαντικού αυτού έργου για τη χώρα, αλλά ως έναν φορέα για την τακτοποίηση «ημετέρων» για την ικανοποίηση της εκλογικής τους πελατείας. 
Θα αναφέρω μεταξύ άλλων και κάποια ενδιαφέροντα αποσπάσματα από την περιβόητη αυτή έκθεση. Κατ’ αρχάς, από το 1998 με διαδοχικές υπουργικές αποφάσεις αυξάνεται ο ανώτατος αριθμός προσωπικού που μπορεί να προσληφθεί στην «ΚΤΗΜΑΤΟΛΟΓΙΟ Α.Ε.» από εκατόν είκοσι σε διακόσιους πενήντα, σε τριακόσιους πενήντα και, τέλος, σε τριακόσιους ογδόντα πέντε. 
Παράλληλα, παρά την ειδική πρόβλεψη του νόμου για την ύπαρξη καταστατικού της εταιρείας, η έκθεση αναφέρει πως οι διοικήσεις δεν προέβησαν στην εκπόνησή του, κείμενο που θα ρύθμιζε μεταξύ άλλων και τα ζητήματα των προσλήψεων. Γιατί άραγε; Εμείς μπορούμε να φανταστούμε έναν πάρα πολύ καλό λόγο, κύριε Υπουργέ.
Σύμφωνα με την έκθεση, στο τέλος του 2007 οι υπηρετούντες υπάλληλοι ανέρχονταν σε διακόσιους εξήντα πέντε. Το 2008, ενώ το γενικό σύνολο των προτεινομένων προς πρόσληψη για το έτος ανερχόταν σε ογδόντα άτομα, έχουμε, παρ’όλα αυτά, πρόσληψη ογδόντα τριών ατόμων, δηλαδή υπέρβαση τριών ατόμων. 
Το 2009 προσλήφθηκαν άλλα σαράντα πέντε άτομα με το συνολικό αριθμό εργαζομένων να φτάνει του τριακόσιους σαράντα οκτώ. Ενώ κατά την κατάρτιση της σχετικής έκθεσης, το καλοκαίρι του 2010, το προσωπικό ανερχόταν στα τριακόσια ογδόντα τρία άτομα.
Πολύ ενδιαφέρον έχει το τι αναφέρει η έκθεση για τις διαδικασίες πρόσληψης αυτών των προσώπων. Διαβάζω αυτούσιο το κείμενο από τα στοιχεία που παρασχέθηκαν στο κλιμάκιο ελέγχου στο σύνολο των παραπάνω εκατόν τριάντα εννέα προσλήψεων. Εννοεί το διάστημα μεταξύ του 2007 και του 2009. Οι σαράντα προσλήψεις πραγματοποιήθηκαν με δημόσια πρόσκληση ενδιαφέροντος, ενώ οι υπόλοιπες ενενήντα εννέα είτε με αποφάσεις του Δ.Σ. είτε με αποφάσεις των εξουσιοδοτημένων αρμοδίων οργάνων -πρόεδρος του Δ.Σ. ή διευθύνων σύμβουλος- χωρίς να τηρηθεί δηλαδή στις συγκεκριμένες προσλήψεις, οι οποίες αντιστοιχούν στα 2/3 περίπου του συνολικού αριθμού των προσλήψεων της εταιρείας, η αρχή της δημοσιότητας.
Ας δούμε κάποια στοιχεία όπως τα γράφει η έκθεση: «Παρατηρείται ότι με τη θέση της σφραγίδας επί των εσωτερικών σημειωμάτων -πολλές φορές χωρίς ονομαστική αναφορά του υποψηφίου, αλλά μόνο της θέσης αυτού, του γραφείου του προέδρου ή και του διευθύνοντος συμβούλου- αυτά καθίστανται κατά την ακολουθούμενη μη ορθή πρακτική, αποφάσεις πρόσληψης. Ακόμη και αν γίνει αποδεκτός αυτός ο ιδιότυπος εσωτερικός τρόπος για την πρόσληψη υποψηφίων, οι εν λόγω αποφάσεις αφορούν τους επιλεγέντες και όχι τους επιλαχόντες, για τους οποίους μεταγενέστερα δόθηκε αρμοδιότητα από το Δ.Σ. για την πρόσληψή τους ως τέτοιων από τη λίστα επιλαχόντων».
Τέλος, η απουσία πρακτικών των συνεντεύξεων όλων των υποψηφίων δεν μπορεί να οδηγήσει σε ασφαλές συμπέρασμα για το λόγο της τελικής κρίσης, αρνητικής ή θετικής, ούτως ώστε να είναι κατανοητά τα κριτήρια της επιλογής και η τυχόν διαφορά τυπικών-ουσιαστικών προσόντων μεταξύ των υποψηφίων. Πρόκειται, δηλαδή, για μια ανοιχτή δημόσια διαδικασία, η οποία όμως ουσιαστικά οδηγείται στην τελική επιλογή μέσα από κλειστά και αδιαφανή κριτήρια.
Η έκθεση αναφέρει πως τα προαναφερόμενα αφορούν τις προσλήψεις και του διαστήματος 2007 που εξετάστηκε, όπως και του 2008 και του 2009, δηλαδή, καλύπτουν σχεδόν το σύνολο της διαδικασίας προσλήψεων της εταιρείας «ΚΤΗΜΑΤΟΛΟΓΙΟ Α.Ε.». Τι μας λέει η έκθεση; Μας λέει το εξής: «Κλειστά και αδιαφανή κριτήρια προσλήψεων».
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Συμβαίνουν αυτά τα πράγματα, κύριε Υπουργέ; Πώς; Πότε; Γιατί; Η «ΚΤΗΜΑΤΟΛΟΓΙΟ Α.Ε.» δεν είναι αυτή που με τις αρμοδιότητες που θα της δώσει το παρόν σχέδιο νόμου, θα μας λύσει όλα τα προβλήματα;
Θα διαβάσουμε κάποια στοιχεία: «Ο Γ.Β. προσλαμβάνεται ως υπάλληλος γραφείο με πτυχίο ΙΕΚ Ηχοληψίας και επαγγελματική εμπειρία σε στούντιο ήχου».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Πρέπει να ολοκληρώνετε, κύριε συνάδελφε.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Θα μου δώσετε δύο λεπτά, κύριε Πρόεδρε, όπως και στους υπόλοιπους. 
Ευχαριστώ.
«Ο Π.Θ., ο οποίος, όπως και πολλοί άλλοι προσληφθέντες…».</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε για λίγο, κύριε συνάδελφε.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Παρακαλώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Γιατί διαρκώς δημιουργείτε θέματα; Αν θέλετε περισσότερο χρόνο, θα το ζητήσετε ευγενικά και αν θέλει το Προεδρείο, θα σας τον δώσει.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Εντάξει, αν θέλετε. Αν δεν θέλετε, διαλέξτε εσείς. Ό,τι θέλετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακριβώς. Ήδη είστε δύο λεπτά επιπλέον…</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Εντάξει. Και άλλοι ήταν τρία και τέσσερα και πέντε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν χρειάζεται αυτός ο τσαμπουκάς μέσα στο Κοινοβούλιο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Κανένας τσαμπουκάς. Όπως είδατε, διαβάζουμε όμορφα και ωραία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Έτσι μπράβο.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Μήπως έχετε κάποια σχέση με τον Π.Θ. και δεν θέλετε να ακουστούν αυτά τα οποία λέμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Λοιπόν, έχετε δύο λεπτά ακόμα κατά παραχώρηση, προκειμένου να ολοκληρώσετε. Παρακαλώ.</ChairmanSpeech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: «Ο Π.Θ., ο οποίος, όπως και πολλοί άλλοι προσληφθέντες» -λόγια της έκθεσης είναι αυτά- «κατάγεται από τη Λάρισα, δεν έχει ονομαστική απόφαση πρόσληψης και προσλαμβάνεται ως υπάλληλος γενικών καθηκόντων, με φοίτηση σε ΙΕΚ Πληροφορικής και παρακολούθηση σεμιναρίων θερμοϋδραυλικού».
Θα έπρεπε να αναρωτηθούμε μάλλον ποιος αρμόδιος έχει καταγωγή από τη Λάρισα για να εξηγηθεί το φαινόμενο αυτό.
Συνεχίζουμε: «Για τους Γ.Β., υπάλληλο γραφείου και Γ.Ι., τεχνικό συστημάτων πληροφορικής, δεν παρασχέθηκαν ποτέ οι αποφάσεις πρόσληψής τους».
Τέλος και με βάση βάσιμη επώνυμη καταγγελία, η οποία κατατέθηκε στο Γενικό Επιθεωρητή Δημόσιας Διοίκησης, οι Σ.Σ. και Σ.Ν., οι οποίοι υπήρξαν συνεργάτες, μετακλητοί υπάλληλοι στο Γραφείο του τότε Υπουργού ΠΕΧΩΔΕ, αφού υπέβαλαν τις παραιτήσεις στο Γραφείο του Υπουργού, προσελήφθησαν στην «ΚΤΗΜΑΤΟΛΟΓΙΟ Α.Ε.», αλλά σε χρονικό διάστημα προγενέστερο του διαστήματος ελέγχου και ως εκ τούτου δεν μπορεί να ερευνηθεί περαιτέρω η περίπτωσή τους.
Γαλάζια παιδιά, κύριε Υπουργέ, καθαρά. Ο κ. Σουφλιάς δεν ήταν τότε Υπουργός από τη Λάρισα;
Συνεχίζουμε: «Η Α.Β. προσελήφθη ως υπάλληλος γραφείου με πτυχίο Ποιμαντικής και Κοινωνικής Θεολογίας και επαγγελματική εμπειρία στα παιδαγωγικά. Ο Γ.Ι. προσελήφθη ως υπάλληλος γραφείου με ειδικότητα απόφοιτου ΤΕΕ Μηχανικών Αυτοκινήτου. Η Δ.Α. με ιδιόχειρη σημείωση, τόπος καταγωγής Λάρισα, σπουδάστρια ΑΕΙ-ΤΕΙ Τεχνολόγων Γεωπόνων. Η Δ.Ν. προσελήφθη ως δικηγόρος. Και αυτή από τη Λάρισα. Και πάρα πολλοί άλλοι, πάλι από τη Λάρισα, από τον τόπο καταγωγής του εν λόγω Υπουργού». Μπορούμε να συνεχίσουμε για ώρες.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε. Για μισθούς και επιδόματα δεν θα αναφέρω τίποτα, γιατί θα προκαλέσουμε για μια ακόμη φορά το κοινό αίσθημα. Έχουμε σήμερα τους πιλότους της Πολεμικής Αεροπορίας που παίζουν τη ζωή τους κορώνα-γράμματα για να υπερασπιστούν τις θάλασσες, τον αέρα και τον κυριαρχικό χώρο της Ελλάδος για 1.500 και 1.600 ευρώ.
Πάμε στα συμπεράσματα της έκθεσης, για να τελειώσω και να ολοκληρώσω. Η έκθεση συμπεραίνει πως υπήρχε απουσία κανονισμού λειτουργίας και ότι ο Υπουργός δεν ασκούσε εποπτεία.
Έτσι θα εποπτεύετε τη νέα εταιρεία, κύριε Υπουργέ και εσείς, όπως οι προκάτοχοί σας; Στο ίδιο κόμμα ανήκετε εξάλλου, ίδια στελέχη, ίδιοι άνθρωποι, με άλλες ταμπέλες. Αναφέρεται: «Αποσπασματικές και πλημμελείς εσωτερικές διαδικασίες, μη τήρηση των γενικών αρχών περί προσλήψεων, δηλαδή, της αρχής της δημοσιότητας, καθώς και της αρχής της ίσης μεταχείρισης, της αιτιολογίας και της αμεροληψίας».
Αυτή είναι η εταιρεία, συνέχεια της «ΚΤΗΜΑΤΟΛΟΓΙΟ Α.Ε.», όπου θα κάνει όλα αυτά τα βαρυσήμαντα και σοβαρά έργα, κύριε Υπουργέ; Γιατί δε μας πείθετε, κύριε Υπουργέ; 
Θα έλεγε κάποιος πως η «ΚΤΗΜΑΤΟΛΟΓΙΟ Α.Ε.» είναι μια χαρακτηριστική περίπτωση μοναδικής αδιαφάνειας και απίστευτης σπατάλης. Σας θυμίζει τίποτα αυτή η έκφραση; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Τσούκαλης, για δώδεκα λεπτά. 
Θυμίζω ότι ο χρόνος είναι δώδεκα λεπτά, ότι το Προεδρείο με άνεση προσπαθεί να διευκολύνει τους Βουλευτές, με όρους λογικής και κατανόησης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε.
Κυρίες και κύριοι συνάδελφοι, αναπόφευκτα για άλλη μια φορά η συγκυρία απασχολεί τη σημερινή συνεδρίαση της Βουλής. Μια συγκυρία, η οποία πραγματικά έχει προκαλέσει αντιδράσεις, έχει διεγείρει ανακλαστικά, έχει ανακινήσει ιδεοληψίες και εμμονές και δυστυχώς επιχειρήματα στερεότυπα από το παρελθόν. 	
Κυρίες και κύριοι συνάδελφοι, το βράδυ υπάρχει πραγματικά μια κρίσιμη συνεδρίαση των τριών πολιτικών Αρχηγών που στηρίζουν την Κυβέρνηση. Είναι μια κρίσιμη συνάντηση, γιατί κατά τη διάρκειά της θα τεθούν θέματα, θα συζητηθούν εξελίξεις, οι οποίες φαίνεται ότι κλονίζουν τη συνοχή της Κυβέρνησης. 
Είναι έτσι, κυρίες και κύριοι συνάδελφοι; Οτιδήποτε κλονίζει την Κυβέρνηση, δεν είναι παθογόνο, δεν είναι κατ’ ανάγκην αρνητική εξέλιξη. Φαίνεται ότι η Αίθουσα αυτή δεν μπορεί να σπουδαιολογήσει τις εξελίξεις, δεν μπορεί να αξιολογήσει με τη δέουσα προσοχή και σημασία, αυτά τα οποία εκτυλίσσονται ενώπιον μας το τελευταίο εικοσιτετράωρο. 
Κυρίες και κύριοι συνάδελφοι, βιώνουμε τις ωδίνες ενός δύσκολου τοκετού, που έχει ανάγκη η χώρα, που οριοθετεί αντιλήψεις, που δοκιμάζει όρια -που ήταν ζητούμενα μέχρι τώρα- συναντίληψης και συνεργασίας. Μπορεί αυτή η γέννα, όπως έλεγε και ο Γκράμσι, να γεννήσει τέρατα. Όμως, η διαδικασία είναι αναπόφευκτη και εδώ θα δοκιμαστούν όλοι. 
Η Δημοκρατική Αριστερά δηλώνει ξεκάθαρα: Οι λόγοι που επέβαλαν τη συμμετοχή μας στην Κυβέρνηση δεν έχουν εκλείψει. Οι λόγοι εθνικού συμφέροντος, σωτηρίας της χώρας, παραμονής της χώρας στην Ευρώπη και στην Ευρωζώνη, παραμονής της χώρας μέσα στο πλαίσιο της διεθνούς νομιμότητας, εξακολουθούν να παραμένουν. 
Σε ανώτερο ποιοτικά επίπεδο, τώρα δοκιμάζονται άλλα ανακλαστικά: τα εσωτερικά. 
Η Δημοκρατική Αριστερά δεν ξεχνά τη συνθετότητα της κρίσης. 
Η κρίση στην Ελλάδα, κυρίες και κύριοι συνάδελφοι, δεν είναι -όλοι το έχουμε ομολογήσει και καλό είναι να το θυμόμαστε- μόνο δημοσιονομική και οικονομική. Η κρίση στην Ελλάδα είναι και κοινωνική, είναι και θεσμική, είναι και πολιτική, είναι και πολιτισμική είναι και αξιακή. Εάν η προσπάθεια μιας κυβέρνησης, που θέλει να σώσει τη χώρα, δεν στοχεύει συγχρόνως σε όλα αυτά τα επίπεδα, τότε δεν υπάρχει σωτηρία για τη χώρα. 
Τα δημοσιονομικά μπορείς με έναν καλό οικονομολόγο, έστω και λογιστικά, μπακαλίστικα, να τα ισορροπήσεις. Τα άλλα ποιος θα τα ισορροπήσει; Τα άλλα θα τα αντιμετωπίσει η πολιτική με την ευρεία έννοια. 
Η Δημοκρατική Αριστερά, λοιπόν, λέει ότι μια Κυβέρνηση που θέλει να σώσει τον τόπο, πρέπει να στοχεύει συγχρόνως σε όλα αυτά τα επίπεδα. 
Με αυτήν την έννοια, αντιμετωπίσαμε και τις εξελίξεις των τελευταίων ημερών. Για άλλη μία φορά, η Αντιπολίτευση επικαλέστηκε τις δεκαεννέα πράξεις νομοθετικού περιεχομένου, δηλαδή το δίκαιο της έκτακτης ανάγκης. Επικαλέστηκε, μάλιστα, πολλές φορές –το έχουν μάθει όλοι οι Έλληνες- και το άρθρο 44 του Συντάγματος. 
Νομίζω ότι είναι πολύ κακό, άσχημο και ατελέσφορο να το επικαλείται αυτήν την κρίσιμη στιγμή. Για ποιο λόγο; Θα σας πω. Το 90% των πράξεων νομοθετικού περιεχομένου εκδόθηκαν πριν την ψήφιση του προηγούμενου πολυνομοσχεδίου που ήταν προϋπόθεση για την εκταμίευση της μεγάλης δόσης. Αν κάποιος αξιολογεί ότι αυτό δεν είναι έκτακτη ανάγκη, σύμφωνα με τις εξελίξεις τις οποίες γνωρίζουμε, αυτό είναι ένα άλλο θέμα. 
Οι υπόλοιπες ήταν με τη λήξη του έτους, όπου έπρεπε να καλυφθούν ανάγκες οι οποίες δεν μπορούσαν να καλυφθούν από τη Βουλή λόγων των διακοπών.
Θα ήθελα να συμπληρώσω ότι στις προηγούμενες πράξεις νομοθετικού περιεχομένου ήταν διατυπωμένη η άποψη των άλλων κομμάτων της συγκυβέρνησης. Υπήρχε εικαζόμενη βούληση –αν θέλετε- ή ανοχή γι’ αυτές τις πράξεις. Αυτή εδώ η πράξη νομοθετικού περιεχομένου είναι διαφορετική. Εδώ ήταν διατυπωμένη εξαρχής η άρνηση των δύο κομμάτων. Εδώ είναι το πρόβλημα της συγκεκριμένης πράξης νομοθετικού περιεχομένου. Αυτό ήταν που προκάλεσε τη λεγόμενη «κρίση» που βιώνουμε αυτήν την περίοδο. Βεβαίως, δεν αναφέρεται μόνο στην ΕΡΤ, σ’ αυτά τα οποία βιώνουμε, αλλά γενικότερα στην αντίληψη που έχουν τα κόμματα για τη λειτουργία του πολιτικού συστήματος και για την κοινωνική κατάσταση.
Εξακολουθούμε μέχρι αυτή τη στιγμή να ζητάμε να ανακληθεί αυτή η πράξη νομοθετικού περιεχομένου. Η πρόταση νόμου που έχουμε καταθέσει λέει συγκεκριμένα «άμεση εισαγωγή προς ψήφιση και συγχρόνως αναστολή ή αναδρομική άρση όλων των συνεπειών». Αυτό εξακολουθεί να είναι στο τραπέζι. 
Τώρα, αν κάποιοι θεωρούν ότι η χθεσινή στάση της Δημοκρατικής Αριστεράς, όσον αφορά τη συγκεκριμένη τροπολογία του ΚΚΕ, την οποία εγκαίρως δηλώσαμε ότι στηρίζουμε επί της ουσίας, λίγες ώρες πριν απ’ αυτήν την κρίσιμη συνάντηση θα ήταν κάτι το οποίο θα βοηθούσε τη γενικότερη συναίνεση, θα μας επιτρέψετε να σας πούμε ότι δεν θα βοηθούσε. Θα εξυπηρετούσε, πιθανόν, την Αντιπολίτευση στην προσπάθειά της να υποδαυλίσει το πολιτικό κλίμα, αλλά αυτό δεν θα βοηθούσε καθόλου στη γενικότερη εθνική προσπάθεια.
Επίσης, έχουμε και την προσωρινή διαταγή. Θέλω να πω επ’ ευκαιρία αυτής της διαταγής ότι το μεγάλο πρόβλημα που αντιμετωπίζει αυτή η Κυβέρνηση και γενικότερα το πολιτικό σύστημα είναι η κακή διαχείριση όλων των ενεργειών και πράξεων. Η κακή διαχείριση ήταν και στη συγκεκριμένη προσωρινή διαταγή. 
Δεν νιώθω –κι εγώ προσωπικά, αλλά και η Δημοκρατική Αριστερά- ιδιαίτερη ευχαρίστηση, κύριε Υπουργέ, κυρίες και κύριοι συνάδελφοι, που η συγκεκριμένη πράξη εκδόθηκε κατά τη διάρκεια της συνάντησης των τριών πολιτικών Αρχηγών. Θέλαμε να εκδοθεί πολύ αργότερα. Θέλαμε στη συγκεκριμένη συνάντηση να διατυπωθούν οι πολιτικές θέσεις των τριών πολιτικών Αρχηγών. Θέλαμε η λύση να είναι πολιτική και όχι δικαστική. Μάλιστα, δεν μας τιμά ιδιαίτερα η δεύτερη παράγραφος της συγκεκριμένης προσωρινής διαταγής, όπου έρχεται ο κορυφαίος δικαστής να γεφυρώσει καταστάσεις οι οποίες είναι πρωτόγνωρες για τη χώρα και ουσιαστικά να διαμορφώσει και να αφήσει στις πολιτικές δυνάμεις και στην Κυβέρνηση ένα μεγάλο πλαίσιο, ώστε να συγκεκριμενοποιήσουν μία λύση, η οποία έτσι κι αλλιώς θα έπρεπε να είναι αυτονόητη για το πολιτικό σύστημα και για την Κυβέρνηση.
Καθόλου δεν μας ικανοποίησε, λοιπόν, αυτή η εξέλιξη. Εμείς εξακολουθούμε να πιστεύουμε ότι οι αποφάσεις που πρέπει να ληφθούν από τα τρία κόμματα που συμμετέχουν στην Κυβέρνηση οφείλουν να είναι πολιτικές. Επίσης, πρέπει να αφήσουμε στο απυρόβλητο τη δικαιοσύνη, η οποία κάθε φορά που εμπλέκεται σε τέτοιου είδους διαδικασίες και αντιπαραθέσεις μόνο αρνητικά μπορεί να επιφέρει και στην ίδια.
Δεν θα εξαντλήσω το χρόνο μου. Απλώς, κυρίες και κύριοι συνάδελφοι, θα συνδυάσω την τεράστια φιλολογία που αναπτύσσεται το τελευταίο διάστημα για το ποιος είναι ο «αρχάγγελος των μεταρρυθμίσεων» σε αυτήν εδώ τη χώρα.
Ξέρετε –το έχω ξαναπεί και από αυτό εδώ το Βήμα- το ποιος είναι μεταρρυθμιστής κρίνεται όταν τη μεταρρύθμιση την έχεις μπροστά σου, όχι όταν τη διακηρύσσεις. Δεν υπάρχει κόμμα που στο πρόγραμμά του δεν διακηρύσσει τις μεταρρυθμίσεις και μάλιστα με πολύ ωραίες λέξεις και όρους. Όταν την έχεις, λοιπόν, μπροστά σου και είναι να αποφασίσεις προς ποια κατεύθυνση θα κινηθεί η μεταρρύθμιση, εκεί αρχίζουν τα πάρα –μα πάρα- πολύ δύσκολα. 
Η Δημοκρατική Αριστερά ψήφισε όλα τα νομοσχέδια τα οποία έχουν έρθει μέχρι τώρα. Και απευθυνόμαστε σε αυτούς οι οποίοι, δυστυχώς, ακόμα και αυτήν τη στιγμή αμφισβητούν προθέσεις αλλά και διαθέσεις. Ψήφισε όλα τα νομοσχέδια και σας πληροφορώ ότι σε αυτά τα νομοσχέδια, όποιος κοιτάξει στο πίσω μέρος όλων αυτών που απασχολούν την επικαιρότητα, περιέχονται πάρα πολλές μεταρρυθμίσεις. Πάρα πολλές μεταρρυθμίσεις! Απλούστατα, την επικαιρότητα καταναλώνουν τα θέματα, τα οποία προκαλούν ιδιαίτερο δημοσιογραφικό ενδιαφέρον. Αυτό το νομοσχέδιο είναι μία από αυτές τις μεταρρυθμίσεις. Το ψηφίζει η Δημοκρατική Αριστερά. Θεωρεί ότι είναι μεταρρύθμιση.
Το τι σημαίνει καταψήφιση αυτού του νομοσχεδίου –και μάλιστα με τα επιχειρήματα του ΣΥΡΙΖΑ- θα μου επιτρέψετε να σας πω ότι επαναφέρει στη μνήμη μας ένα φαύλο καθεστώς που το βιώνουμε όλοι και το οποίο λέει ότι απουσία Κτηματολογίου σημαίνει λεηλασία του δημόσιου πλούτου όχι μόνο από μεγαλοσχήμονες αλλά και από μικρά συμφέροντα. 
Αν δεν συνειδητοποιήσουμε κάποια στιγμή όλοι ότι το μεγάλο κακό σε αυτή εδώ τη χώρα όσον αφορά τα χωροταξικά, την καθημερινότητα κλπ, το έχουν διαπράξει τα πολλά μικρά συμφέροντα όχι τα πολύ μεγάλα, θα καταλάβετε πόσο δύσκολο είναι να συμφωνήσει κάποιος σε τέτοιου είδους μεταρρυθμίσεις, γιατί θα έρθει σε αντίθεση, θα γίνει εχθρός με τον άνθρωπο της διπλανής πόρτας. Και ξέρουμε όλοι, λίγο πολύ, τέτοιους ανθρώπους οι οποίοι έχουν μετάσχει στο συγκεκριμένο «πάρτι». 
Αύριο ελπίζουμε να μας δοθεί η δυνατότητα να συζητήσουμε και επί των άρθρων, γιατί πάρα πολλά ενδιαφέροντα μπορούμε να πούμε και για να πιστοποιήσει ο καθένας σε αυτήν εδώ την Αίθουσα πώς εννοεί τη μεταρρύθμιση.
Εμείς ακριβώς επειδή πιστεύουμε στις μεταρρυθμίσεις, θέλουμε να είμαστε η επισπεύδουσα δύναμη στις μεταρρύθμισης, υπερψηφίζουμε το συγκεκριμένο νομοσχέδιο και περιμένουμε τις λίγες βελτιωτικές παρεμβάσεις που θα το κάνουν ακόμα καλύτερο.
Ευχαριστώ πολύ.
(Χειροκροτήματα από την πτέρυγα της ΔΗΜΑΡ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κ. Παφίλης.</ChairmanSpeech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Μόνο καπιταλιστική, κύριε Τσούκαλη, δεν είναι η κρίση, τελικά;</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ορίστε;</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Μόνο καπιταλιστική δεν είναι, ούτε κρίση του συστήματος! Είναι αξιών, είναι δημοσιονομική, κοινωνική…</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Είναι στοιχεία του καπιταλισμού αυτά που είπα.</Speech>
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Ποιο; Τα κοινωνικά είναι στοιχεία του καπιταλισμού; Είναι του καζινοκαπιταλισμού, όπως έλεγε ο ΣΥΡΙΖΑ, είναι της φούσκας των αγορών, όπως λέγατε στην αρχή, της εξόγκωσης και διάφορα. Μόνο εκεί που καίει δεν ακουμπάτε! Και στην Πορτογαλία καζινοκαπιταλισμό και αξία και στην Ισπανία και στην Ιταλία και στη Γαλλία και σε όλο τον καπιταλιστικό κόσμο. 
Είναι κρίση καραμπινάτη του καπιταλιστικού συστήματος, ενός συστήματος που έχει φάει τα ψωμιά του, σαπίζει, στέλνει την ανθρωπότητα δεκαετίες πίσω. Δεν μπορεί να απαντήσει στις σύγχρονες δυνατότητες της κοινωνίας σε όφελος των εργαζομένων και δεν σηκώνει καμμία μεταρρύθμιση. 
Και όποιος λέει ότι «είτε από εκεί, είτε από πιο εδώ» μπορεί να κάνει μεταρρυθμίσεις, κοροϊδεύει τον κόσμο, γιατί οι ονομαζόμενες μεταρρυθμίσεις και όσοι τις εξαγγέλλουν –είτε λέγεται ΔΗΜΑΡ είτε λέγεται Νέα Δημοκρατία είτε λέγεται ΠΑΣΟΚ είτε ΣΥΡΙΖΑ- έχουν να κάνουν με το τσάκισμα, κυριολεκτικά τη συντριβή, των δικαιωμάτων των εργαζομένων, τη δημιουργία κρανίου τόπου για τα εργατικά δικαιώματα, για να μπορέσει –όσο μπορέσει- να ανακάμψει το κεφάλαιο και να μπορέσει να ξαναφέρει κερδοφορία. Έχουν να κάνουν και σε γενικότερο επίπεδο με αυτό που βίωσαν οι παλαιότερες γενιές με δύο πολέμους και με την προετοιμασία νέων πολέμων. 
Αυτήν την ιστορία με τις μεταρρυθμίσεις δεν θέλω να την αναλύσω θεωρητικά, αλλά να αντιληφθεί ο ελληνικός λαός ότι όταν του λένε «μεταρρυθμίσεις» είναι αυτό που ζουν σήμερα, να του πάρουν ακόμη και το ψωμί. 
Δεύτερον, επειδή έγινε και η συζήτηση εδώ για την –εντός ή εκτός εισαγωγικών- κρίση στην Κυβέρνηση, τις διαφωνίες που υπάρχουν κ.λπ., εμείς θέλουμε να ξεκαθαρίσουμε στον ελληνικό λαό πως δεν πρέπει να έχει καμμία αυταπάτη ότι υπάρχει κρίση στην ουσία της πολιτικής που πρόκειται να ακολουθηθεί στο επόμενο διάστημα από τους συνεταίρους της Κυβέρνησης. Υπάρχει πλήρης ομοφωνία! Η διαφωνία βρίσκεται στο πώς θα υλοποιηθούν αυτά τα μέτρα, αν θα υλοποιηθούν έτσι ή αλλιώς, τι ρόλο θα παίξει και τι ευθύνη θα αναλάβει ο καθένας στην υλοποίηση αυτών των μέτρων ή –συμπληρώνω- τι θα προσπαθήσει να αποφύγει από την κατακραυγή του ελληνικού λαού.
Για να μην πάω σε όλα τα γενικά, ακόμα και στην ΕΡΤ –για να μη δημιουργούνται και εντυπώσεις- συμφωνούν όλοι. «Αναδιάρθρωση» λέτε και οι τρεις. Και άλλοι λένε αναδιάρθρωση, αλλά πρακτικά «αναδιάρθρωση» τι θα σημαίνει; Θα σημαίνει κλείσιμο, θα σημαίνει απολύσεις, θα σημαίνει ένα μεγάλο κομμάτι να πάει σε ιδιώτες, θα σημαίνουν όλα αυτά τα πράγματα, τα οποία έχετε εξαγγείλει. 
Πού είναι η διαφωνία; Στο ότι έγινε με αυτόν τον τρόπο –άλλωστε εδώ αυτό ειπώθηκε καθαρά- με αυτόν τον απαράδεκτο, τον προκλητικό, τον θρασύτατο τρόπο. Ό,τι και να πει κανένας είναι λίγο. Άρα στη συνολική πολιτική συμφωνείτε. 
Εμείς θέλουμε να ξεκαθαρίσουμε τη θέση μας και από εδώ. Δεν υπερασπιζόμαστε ούτε υπερασπιστήκαμε την κρατική τηλεόραση και ραδιοφωνία όπως λειτουργούσε τα προηγούμενα χρόνια. Συμπληρώνω ότι ούτε έχουμε την αυταπάτη ότι μπορεί να υπάρξει αντικειμενική ενημέρωση, ούτε είμαστε της άποψης του ΣΥΡΙΖΑ να την κάνουμε BBC, διότι το BBC κάνει προπαγάνδα και μάλιστα ακραία πολλές φορές του ίδιου του ιμπεριαλιστικού συστήματος σε όλο τον κόσμο. Δεν έχουμε τέτοια αυταπάτη. Ούτε υπερασπιστήκαμε τους υψηλούς, προκλητικούς και παραπάνω μισθούς, όλα τα σκάνδαλα που έγιναν το προηγούμενο διάστημα και τα οποία τα κάνατε εσείς, η Νέα Δημοκρατία και το ΠΑΣΟΚ. 
Είναι θράσος αυτήν τη στιγμή να μιλάτε για αμαρτωλή ΕΡΤ, όταν εσείς την έχετε κάνει αμαρτωλή, την υπερασπιζόμαστε όμως ότι –εκτός από κάποιους που δεν ξέρω πόσοι είναι και που πρέπει κάποτε να τους δώσετε στη δημοσιότητα, για να μάθει και ο ελληνικός λαός ποιοι ήταν αυτοί και ποιοι είναι ακόμα και ποιος τους έβαλε εκεί- υπάρχουν χιλιάδες κόσμου που δουλεύουν, όχι μόνο εδώ, αλλά και σε όλη την Ελλάδα, που τους πετάτε στο δρόμο εν μία νυκτί!
Το δεύτερο που θέλουμε να σημειώσουμε –και που έχει υποβαθμιστεί σε όλη αυτή την αντιπαράθεση, εκτός από τους εργαζόμενους- είναι η τεράστια, η αμύθητη περιουσία που έχει η Ελληνική Ραδιοφωνία και Τηλεόραση. Μιλάμε για ένα γιγάντιο μηχανισμό με απίστευτες και τεράστιες δυνατότητες που τον μετατρέπατε σε φερέφωνο της κυβερνητικής πολιτικής. 
Όλοι μας έχουμε ζήσει –και ιδιαίτερα του Κομμουνιστικό Κόμμα Ελλάδος και προσωπικά οι περισσότεροι- τι σήμαινε αυτό το πράγμα, μέχρι να σου κόβουν τη φωνή, μέχρι να παρεμβαίνουν στα πλάνα, «μέχρι, μέχρι...». Τα έχουμε ζήσει και δεν τα ξεχνάμε αυτά. Όμως, υπάρχει πρώτα απ’ όλα, ένα εκπαιδευμένο και πεπειραμένο εργατικό δυναμικό και υπάρχει και μία τεράστια περιουσία. Πού θα πάει; Κάποιοι ακονίζουν μαχαίρια και πιρούνια και δεν είναι μικροί.
Και να πούμε και κάτι ακόμα. Ξέρετε να μας πείτε –προκάλεσε κι ο κ. Βορίδης έφυγε που έδωσε τα ρεσιτάλ εδώ- κάπου στον κόσμο που να έχει κρατική τηλεόραση και ραδιοφωνία σήμερα που δεν εκπέμπει; Βρείτε μας έναν. Αν βρείτε κανέναν στις Παρθένες Νήσους, αμφιβάλλω. Αυτήν τη στιγμή είναι μία βδομάδα που δεν υπάρχει κρατική τηλεόραση και κρατικό ραδιόφωνο, με όλα αυτά που είχε. Τι έχετε να πείτε γι’ αυτό;
Δεύτερον, με τις εξελίξεις είχαμε την απόφαση του Συμβουλίου της Επικρατείας. Εγώ δεν θα μπω στην ερμηνεία της απόφασης του Συμβουλίου της Επικρατείας. Εμείς απ’ την πρώτη στιγμή δεν πανηγυρίσαμε, όπως έκανε ο ΣΥΡΙΖΑ ούτε ζητήσαμε να εφαρμοστεί, διότι τελικά αποδεικνύεται ότι η απόφαση αυτή διευκολύνει την Κυβέρνηση –δεν έχει να κάνει τίποτα με το άνοιγμα, το σήμα, του να ξαναπέσει ή να ανοίξει, αλλά οι εργαζόμενοι είναι απολυμένοι- διευκολύνει και τους δύο συνέταιρους της Κυβέρνησης για να κάνουν μία επαναπροσέγγιση. 
Ως προς αυτούς που επικαλούνται τη δικαιοσύνη, εμείς θέλουμε να πούμε ότι δικαιοσύνη ουδέτερη δεν υπάρχει. Εξαιρέσεις φωτεινές δικαστών μπορεί να υπάρχουν, αλλά η δικαιοσύνη δρα στο πλαίσιο του συστήματος και δρα αμείλικτα. Δεν υπάρχει απεργία παρά μόνο μία –αλλά ξαναέγινε απόφαση μέχρι τώρα- που να μην έχει βγει παράνομη. Και τις αποφάσεις των «θεσμών» να τις κρίνει και ο ελληνικός λαός πώς βγαίνουν κάθε φορά ακόμα και στο Συμβούλιο της Επικρατείας. Αυτό ακριβώς επικρατεί αυτήν τη στιγμή και δεν έχει καμμία σχέση με αυτά που διεκδικούν οι εργαζόμενοι. 
Τρίτο θέμα, το θέμα της τροπολογίας. Εμείς ως Κομμουνιστικό Κόμμα θεωρήσαμε ότι ο πιο σύντομος και αποτελεσματικός τρόπος για να καταργηθεί η πράξη νομοθετικού περιεχομένου, η οποία δεν αφορά μόνο την ΕΡΤ, αφορά δεκάδες χιλιάδες εργαζόμενους και δεκάδες επιχειρήσεις του δημοσίου οι οποίες μπορούν εν μία νυκτί να κλείσουν -Ελληνικά Αμυντικά Συστήματα είναι στην ημερήσια διάταξη και πάρα πολλές άλλες, να μην τις αναφέρω- είναι να καταθέσουμε τροπολογία, η οποία θα έρθει στη Βουλή και κάθε κόμμα και κάθε Βουλευτής δεν θα βγαίνει στις τηλεοράσεις και θα κάνει προπαγάνδα, αλλά θα αποφασίζει εάν δέχεται την πράξη νομοθετικού περιεχομένου ή όχι. 
Ποια είναι τα πραγματικά δεδομένα –λέω τώρα παρεμπιπτόντως- για να μάθει κι ο λαός το τι γίνεται; Ελπίζουμε κάποιοι να τα μεταδώσουν. Το κανάλι της Βουλής, αλήθεια, γιατί δεν δουλεύει ακόμα; Έχετε να δώσετε καμμία απάντηση; Γιατί το κανάλι της Βουλής αυτές τις μέρες είναι μαύρο; Γιατί; Τεχνικό είναι το ζήτημα; Μια βδομάδα δεν λύνεται; Το κατέβασμα το λύσατε σε πέντε λεπτά. Γιατί δεν δουλεύει; Δώστε μία επίσημη εξήγηση. Φαντάζομαι ότι ο κύριος Πρόεδρος δεν ξέρει. Προχθές συζητήσαμε, την προηγούμενη Πέμπτη. Αύριο είναι μια βδομάδα. Καταβάλλονται προσπάθειες να ανοίξει. Μια εβδομάδα και δεν έχει ανοίξει. Τόσο αδύνατο είναι; 
Για να ξέρει, λοιπόν, και ο κόσμος μερικά πράγματα και να μιλήσουμε απλά και να αφήσετε τα δικολαβίστικα και τους εξυπνακισμούς –θα έρθει κι ο κ. Βορίδης εδώ να τα ακούσει, αλλά τα ακούει απ’ αλλού- ποια είναι τα πραγματικά δεδομένα σήμερα; Για να δούμε τι δημοκρατία έχετε και για ποια δημοκρατία μιλάτε, τι είναι η αστική δημοκρατία και το αστικό κοινοβούλιο. 
Τα πραγματικά δεδομένα σήμερα είναι –αν ισχύουν- ότι η Κυβέρνηση έχει εκατόν είκοσι επτά Βουλευτές κι όλοι οι άλλοι είναι εναντίον. Ναι ή όχι; Ναι ή όχι, κύριε Υπουργέ; Τουλάχιστον δηλώνουν ότι είναι εναντίον. Έτσι δεν είναι; Έχεις μία Βουλή με τριακόσιους Βουλευτές, έχει έρθει μια πράξη νομοθετικού περιεχομένου, έχει κατατεθεί μια τροπολογία και προτάσεις νόμων απ’ άλλα κόμματα στο ίδιο ακριβώς περιεχόμενο και αρνείστε αυτήν την πραγματικότητα να την καταγράψετε. Εκτός αν υπάρχει κόλπο. Αυτό ζητάμε. Κι αυτό δεν έχει να κάνει ούτε με τα Συντάγματα ούτε με τους Κανονισμούς, που τους έχετε φτιάξει για να υπηρετείτε την πολιτική σας και εννοώ όλους όσους υπερασπίζεστε. 
Αυτή είναι η δημοκρατία σας, ότι έχεις εκατόν είκοσι επτά Βουλευτές και από τους τριακόσιους οι υπόλοιποι είναι εναντίον. Να πάνε εκατόν τριάντα, εκατόν τριάντα πέντε; Υπάρχει μια πλειοψηφία η οποία καταγγέλλει, αρνείται, ζητάει να αποσβησθεί η πράξη νομοθετικού περιεχομένου κι εσείς αρνείστε να το βάλετε σε ψηφοφορία και να το καταγράψετε αν υπάρχει ή όχι. Αυτό είναι πολιτικό θέμα. 
Και δεν είναι νομικά και διαδικαστικά επιχειρήματα που λένε εάν μπορούμε ή όχι, γιατί έχω κι εγώ τέσσερις σελίδες, αν θέλουμε να ξεκινήσουμε με τις ερμηνείες του Κανονισμού.
Θα απαντήσετε στο πολιτικό θέμα; Αυτό θα πει πολιτική. Είστε μειοψηφία σε αυτόν τον τομέα και δεν τολμάτε να το βάλετε σε ψηφοφορία. Φέρνουμε μια τροπολογία κρίσιμη και, αν λέτε ότι έχετε την έγκριση της Βουλής, βάλτε την σε ψηφοφορία.
Και επειδή ορισμένοι παραπονιούνται, εμείς χθες όταν το θέσαμε το θέμα, θα έπρεπε να σηκωθεί ο Κοινοβουλευτικός Εκπρόσωπος του ΠΑΣΟΚ και ο Κοινοβουλευτικός Εκπρόσωπος της ΔΗΜΑΡ και να πουν: «Υποστηρίζουμε και εμείς αυτήν την τροπολογία και ζητάμε να μπει σε ψηφοφορία». 
Και, επιτέλους, βάλτε τέλος –ο κ. Βορίδης έφυγε, δεν είναι εδώ- στο ρεσιτάλ ερμηνείας της υποκρισίας της δημοκρατίας που ζούμε εδώ μέσα! Μπορεί να αποφασίσει η Βουλή να μπει μια τροπολογία σε ψηφοφορία, ναι ή όχι; Έχει αυτό το δικαίωμα; Ή έχει δικαίωμα ο Υπουργός να διατάσσει –γιατί αυτό κάνει- με διάφορα προσχήματα, ώστε να μην μπει σε ψηφοφορία; Αυτό κάνατε χθες!
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)
Τελειώνω, κύριε Πρόεδρε. 
Εμείς, λοιπόν, την επανακαταθέσαμε. Περιμένουμε αύριο να δούμε τι θα κάνει η Κυβέρνηση. Δεν μπορεί πάλι να χρησιμοποιήσει τα ίδια επιχειρήματα, γιατί έχουμε και εμείς επιχειρήματα και αν θέλετε μπορούμε να σας τα πούμε.
Με αφορμή αυτό, λοιπόν, θέλουμε να σημειώσουμε ότι κατά τη γνώμη μας δεν υπάρχει εκτροπή. Υπάρχει αυταρχισμός εντεινόμενος, ο οποίος είναι μέσα στην ίδια τη λειτουργία του συστήματος. Η εκτροπή είναι συστατικό στοιχείο. Όταν είναι να περάσει αντιλαϊκά μέτρα, χρησιμοποιεί τους νόμους και το Σύνταγμα. Έτσι είναι διατυπωμένα όλα, έτσι ώστε να διευκολύνουν κάθε φορά αυτούς που υπηρετούν την εξουσία του κεφαλαίου. Και χρησιμοποιεί όλα τα τερτίπια, τα ερμηνεύει όπως θέλει κάθε φορά –τη μία τροπολογία την κάνει δεκτή, την άλλη την απορρίπτει- και αυτή είναι η υποκρισία του ίδιου του συστήματος. 
Υπάρχει εντεινόμενος αυταρχισμός, προσπάθεια τρομοκράτησης του λαού, γιατί έρχονται νέα μέτρα, βάρβαρα, χειρότερα, που δεν αφορούν μόνο τη χώρα μας αλλά και ολόκληρη την Ευρωπαϊκή Ένωση. 
Για το νομοσχέδιο, όπως καταλαβαίνετε, δεν έχω χρόνο να μιλήσω παρά μόνο –αν έχω- τριάντα δευτερόλεπτα. Είναι συνεπές με την πολιτική της Νέας Δημοκρατίας και με των υπολοίπων. Κινείται στην ίδια γραμμή. 
Το ότι πρέπει να υπάρχει Κτηματολόγιο δεν το αρνείται κανένας. Γιατί όμως γίνεται σήμερα και μάλιστα κατ’ αυτόν τον τρόπο; Μπορούμε να το αναλύσουμε και τα είπε ο εισηγητής μας πολύ καλά. Διότι σήμερα θέλετε πολύ γρήγορα να ανοίξετε το δρόμο κερδοφορίας του κεφαλαίου σε αυτόν τον τομέα, να αποχαρακτηρίσετε δασικές εκτάσεις, αιγιαλούς, παραλίες, δηλαδή να «δώσετε» για να μπορέσει γρήγορα να επενδύσει και να βγάλει χρήματα. Αυτή είναι η ουσία. 
Η δική σας η πολιτική λέει ότι η γη και η χρήση γης είναι εμπόρευμα, ενώ η δική μας –και δεν υπάρχει τρίτη λύση- λέει ότι είναι κοινωνικό αγαθό που πρέπει να ανήκει στο σύνολο του ελληνικού λαού, στους εργαζόμενους, σε αυτούς που παράγουν τον πλούτο. Αυτή είναι η διαχωριστική γραμμή. Και τώρα με αυτό, όλη η κατεύθυνση που έχετε είναι να διευκολύνετε –ξαναλέω- τις επενδύσεις και την κερδοφορία του κεφαλαίου. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας ευχαριστούμε. 
Επειδή δεν ήθελα να σας διακόψω πριν, θα ήθελα να απαντήσω στην αναφορά που κάνατε για το κανάλι της Βουλής. 
Γνωρίζετε από τη Διάσκεψη των Προέδρων την αιτία, ότι κατέπεσε η συχνότητα λόγω του κλεισίματος της ΕΡΤ. Ενημερώθηκα, όμως, από τον Πρόεδρο ότι έχουν ολοκληρωθεί οι τεχνικές εργασίες που έπρεπε να γίνουν και ίσως και σήμερα θα εκπέμψει ξανά.</ChairmanSpeech> 
<Speech><Parlmember>ΑΘΑΝΑΣΙΟΣ ΠΑΦΙΛΗΣ</Parlmember>: Θα μου επιτρέψετε, πάντως, να πω ότι κατά τη άποψη μας μία εβδομάδα για την επισκευή δεν είναι «αθώα».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Γενικά θα πρέπει στο μέλλον να βρούμε τρόπο να είναι εντελώς αυτόνομη –όπως και προβλέπεται να είναι- η λειτουργία του καναλιού της Βουλής. 
Εν πάση περιπτώσει, η ενημέρωση είναι ότι αύριο που θα έχουμε τη Διάσκεψη των Προέδρων θα έχει λήξει το θέμα, ίσως και νωρίτερα. 
Το λόγο έχει ο κύριος Υπουργός.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. 
Προτού μπω στην ουσία του νομοσχεδίου, θα μου επιτρέψετε να κάνω δύο σύντομες παρατηρήσεις. 
Η πρώτη έχει να κάνει με τα όσα ειπώθηκαν από τους συναδέλφους Βουλευτές και που δεν αναφέρθηκαν στο νομοσχέδιο. Θα ήθελα να πω ότι υπέρτατος στόχος της Κυβέρνησης είναι η προάσπιση του δημοσίου συμφέροντος και αυτός ο στόχος επιδιώκεται να επιτευχθεί πάντα στο πλαίσιο του Συντάγματος και του Κανονισμού της Βουλής. Συνεπώς, σε ό,τι αφορά τις τροπολογίες, θα υπάρξει αναφορά στην αυριανή συνεδρίαση. 
Η δεύτερη παρατήρηση αφορά το ζήτημα των μεταρρυθμίσεων, γιατί έγινε πολύς λόγος και από τους Κοινοβουλευτικούς Εκπροσώπους και από τους συναδέλφους Βουλευτές. 
Κυρίες και κύριοι συνάδελφοι, επειδή ο κόσμος, ο ελληνικός λαός, η ελληνική κοινωνία έχει ακούσει πάρα πολλά σε σχέση με την πρόοδο και την εξέλιξη μεταρρυθμιστικών προσπαθειών και τα αποτελέσματα τα οποία, δυστυχώς, βιώνει καθημερινά στην καθημερινή του διαβίωση δεν έχουν να κάνουν με τα θετικά αποτελέσματα μιας υγιούς μεταρρυθμιστικής προσπάθειας, προφανώς αντιλαμβάνεται ότι πολλά απ’ αυτά τα οποία λέγονταν ή κάποιοι από εμάς υπερασπίζονταν αναφερόμενοι σε υποτιθέμενες μεταρρυθμίσεις, τελικά δεν έγιναν πράξεις. Με άλλα λόγια οι μεταρρυθμίσεις, κύριοι συνάδελφοι, ούτε εξαγγέλλονται ούτε προαναγγέλλονται. Απλώς υλοποιούνται. 
Μέσα σε ένα τέτοιο πνεύμα ερχόμαστε μ’ αυτό το νομοσχέδιο να προχωρήσουμε πραγματικά, χωρίς μεγάλες προαναγγελίες, χωρίς επικοινωνιακό περιτύλιγμα για πολλούς μήνες, μετά από πολύ σκληρή και συστηματική δουλειά πολλών μηνών να κάνουμε μια τομή σε ό,τι αφορά στη ρύθμιση της γης και βεβαίως να ικανοποιήσουμε το μέγιστο στόχο οποιασδήποτε υγιούς μεταρρυθμιστικής προσπάθειας, που είναι από τη μια πλευρά η διασφάλιση των ατομικών δικαιωμάτων όλων των πολιτών μας -στη συγκεκριμένη περίπτωση αναφέρομαι βεβαίως στην προστασία του ατομικού δικαιώματος της ιδιοκτησίας που αφορά τον κάθε ένα από τα έντεκα εκατομμύρια συμπολιτών μας- και παράλληλα μέσα απ’ αυτή τη μεταρρυθμιστική προσπάθεια ερχόμαστε να διαμορφώσουμε τις συνθήκες εκείνες που θα επιτρέπουν υγιείς αναπτυξιακές προσπάθειες να έρθουν και να δημιουργήσουν πλούτο, που ουσιαστικά θα βοηθήσουν την οικονομική ανάκαμψη και περαιτέρω ανάπτυξη της χώρας μας. 
Κυρίες και κύριοι συνάδελφοι, σ’ αυτό το πλαίσιο η ολοκλήρωση του Εθνικού Κτηματολογίου δεν αποτελεί απλά μια προτεραιότητα για την Ελλάδα. Είναι μια αναγκαιότητα που λαμβάνει τις διαστάσεις εθνικού στόχου. Είναι αναγκαιότητα που υπηρετεί το δημόσιο συμφέρον, την ανάπτυξη, τη διαφάνεια, την προστασία των κοινωνικών αγαθών και των ατομικών δικαιωμάτων. 
Παράλληλα, ένα Κτηματολόγιο με πλήρη μορφή και λειτουργία βάζει -και αυτό είναι μια πραγματικότητα- έναν οριστικό φραγμό σε όσους επιδιώκουν να κινούνται στα θολά νερά της ασάφειας, της γραφειοκρατίας, των αλληλοεπικαλύψεων, των συνεχών καθυστερήσεων. Βάζει έναν οριστικό φραγμό σε όσους καταπατώντας τη νομιμότητα, τα δικαιώματα του κράτους και των ιδιωτών είχαν μάθει για πολλά χρόνια να κερδίζουν από την αντικοινωνική και αντιαναπτυξιακή αξιοποίηση της γης. 
Για πάρα πολλά χρόνια έγιναν λάθη στη ρύθμιση του χώρου, στις διατάξεις για το δομημένο χώρο. Το κάρο έμπαινε μπροστά από το άλογο. Το τοπίο των θεμάτων της περιουσίας των πολιτών μετά από δεκαετίες προσπαθειών παραμένει δυστυχώς ακόμα ομιχλώδες. 
Κυρίες και κύριοι συνάδελφοι, πέρασαν εκατόν ογδόντα πέντε χρόνια από την ίδρυση του ελληνικού κράτους και ακόμα δεν έχουμε αποκτήσει Εθνικό Κτηματολόγιο. Είναι λίγο λιγότερο από δύο αιώνες. Και ορισμένοι ακόμα επιμένουν ότι δεν πρέπει να βιαστούμε. Ας μη γελιούνται όμως. Αυτή η Κυβέρνηση θα κάνει όσα είναι στο χέρι της για να ολοκληρωθεί το έργο του Κτηματολογίου μέχρι το 2020. Αυτός είναι ο βασικός στόχος. 
Το καίριο, το κεντρικό πολιτικό δίλημμα στο οποίο απαντάει το νομοσχέδιο για το Κτηματολόγιο, είναι στην ουσία το ίδιο το εθνικό στοίχημα. Και η επιλογή για μας είναι ξεκάθαρη. Επιλέγουμε το δρόμο του μέλλοντος, το δρόμο που έχουν ακολουθήσει όλες οι ανεπτυγμένες χώρες. Ο εξορθολογισμός της χώρας, το σχέδιο για την ανάπτυξη, η ανασυγκρότηση του παραγωγικού μοντέλου, η ουσία της περιβαλλοντικής προστασίας και της διασφάλισης της δημόσιας περιουσίας αποτυπώνεται στο νομοσχέδιο που έχετε μπροστά σας. Γιατί μόνο αν ολοκληρωθεί το Κτηματολόγιο, θα επιτύχουμε όλα τα παραπάνω. 
Δεν νοείται απρόσκοπτη αναπτυξιακή διαδικασία, επενδύσεις και κίνηση της αγοράς χωρίς Κτηματολόγιο. Δεν μπορεί να υπάρξει εμπέδωση της διαφάνειας και της ισονομίας χωρίς τη λειτουργία του πιο αξιόπιστου εργαλείου για την ασφάλεια δικαίου και την προστασία των συναλλασσομένων. Δεν προστατεύεται κανείς, ούτε κτίζεται σχέση εμπιστοσύνης ανάμεσα στον πολίτη και τη Δημόσια Διοίκηση, αν δεν είναι σαφώς καταγεγραμμένη η ακίνητη περιουσία και του πολίτη και του κράτους. Η φορολόγηση συνδέεται μ’ αυτό, οι φυσικοί πόροι συνδέονται μ’ αυτό, τα αυθαίρετα συνδέονται μ’ αυτό. Πρέπει να προχωρήσουμε τώρα, για να τελειώσει το έργο και μαζί μ’ αυτό να κλείσει ο φαύλος κύκλος τής λάθος νοοτροπίας στα ζητήματα γης που η χώρα έχει πληρώσει ακριβά.
Βασικά στοιχεία του νομοσχεδίου είναι τα εξής: Πρώτον, η δημιουργία ενιαίου οργανισμού για την κτηματογράφηση, χαρτογράφηση και διαχείριση των γεωχωρικών πληροφοριών. Ο ενιαίος οργανισμός έρχεται να θεραπεύσει προβλήματα που έχουν δημιουργηθεί τα τελευταία τριάντα χρόνια στους μείζονες τομείς αναπτυξιακής υποδομής της χώρας -του Κτηματολογίου, των χαρτογραφήσεων, των γεωχωρικών δεδομένων και πληροφοριών- και να προσδώσει μία νέα, συνολική δυναμική σε αυτούς τους τομείς. 
Ταυτόχρονα, λαμβάνεται μέριμνα για τη διασφάλιση του δημοσίου χαρακτήρα που θέτει ως προϋπόθεση ο ν. 3882/2010 για το πλαίσιο διαχείρισης των γεωχωρικών πληροφοριών, διατηρώντας όλες αυτές τις αρμοδιότητες το Υπουργείο ΠΕΚΑ, το οποίο και ορίζεται ως φορέας ανάπτυξης της Εθνικής Υποδομής Γεωχωρικών Πληροφοριών.
Ακόμη, ας γίνει σαφές ότι οι κανονιστικές αρμοδιότητες που σύμφωνα με την κείμενη νομοθεσία ασκούσε ο ΟΚΧΕ, στο εξής ασκούνται αρμοδίως από τον Υπουργό Περιβάλλοντος, Ενέργειας και Κλιματικής Αλλαγής, συμπεριλαμβανομένων εκείνων που αφορούν στη σύνταξη και λειτουργία του Εθνικού Κτηματολογίου.
Αλήθεια, κυρίες και κύριοι συνάδελφοι, τι διασφαλίζει περισσότερο τα δημόσια χαρακτηριστικά; Ένα διοικητικό συμβούλιο ή ο Υπουργός και οι υπηρεσίες του Υπουργείου; Τι διασφαλίζει περισσότερο τα δημόσια χαρακτηριστικά των γεωχωρικών δεδομένων; Οι αποφάσεις ενός διοικητικού συμβουλίου ή η συνολική δράση όλων των Υπουργείων και οι διυπουργικές αποφάσεις; 
Τι πιο ασφαλές από το να ελέγχεται μέσα από τις κοινοβουλευτικές διαδικασίες, τον κοινοβουλευτικό έλεγχο, ανά πάσα στιγμή ο Υπουργός και μέσα από τους συναδέλφους και, βεβαίως, από τον ελληνικό λαό, για την πορεία ουσιαστικά του Κτηματολογίου και τη διασφάλιση των γεωχωρικών δεδομένων και, βεβαίως, τη διασφάλιση του δημοσίου χαρακτήρα αυτών των λειτουργιών; 
Να θυμίσω ακόμη ότι όπως προβλέπεται στο σχέδιο νόμου, οι αρμοδιότητες των άρθρων 13 και 18 του ν. 3882/2010 που μέχρι σήμερα ασκούσε ο ΟΚΧΕ, σήμερα έρχονται στο Υπουργείο. 
O Υπουργός ΠΕΚΑ, λοιπόν, μεταξύ πολλών, πρώτον παρακολουθεί την ανάπτυξη για τη λειτουργία της Εθνικής Υποδομής Γεωχωρικών Πληροφοριών και καθιστά τα αποτελέσματα αυτά προσιτά στην Ευρωπαϊκή Επιτροπή, σε δημόσιες αρχές και σε τρίτους επί μονίμου βάσεως και σύμφωνα με την απόφαση 442/2009.
Δεύτερον, ο Υπουργός ΠΕΚΑ είναι ο αρμόδιος φορέας για την ανάπτυξη και λειτουργία της Εθνικής Υποδομής Γεωχωρικών Πληροφοριών. Σύμφωνα με το νόμο, ο Υπουργός ΠΕΚΑ εκπονεί και εισηγείται στην Εθνική Επιτροπή την εθνική πολιτική γεωπληροφορίας και το εθνικό πλαίσιο διαλειτουργικότητας γεωπληροφοριών και υπηρεσιών, καθώς και τις τροποποιήσεις και επικαιροποιήσεις των εν λόγω κειμένων.
Ο Υπουργός ΠΕΚΑ σχεδιάζει, αναπτύσσει, οργανώνει, διαχειρίζεται, συντηρεί και εποπτεύει την Εθνική Πύλη Γεωχωρικών Πληροφοριών, που προβλέπεται στο άρθρο 25.
Ο Υπουργός ΠΕΚΑ καθορίζει το πλαίσιο διασφάλισης της ποιότητας των γεωχωρικών δεδομένων, μεταδεδομένων και διαδικτυακών υπηρεσιών της ΕΥΓΕΠ και της συμβατότητας με τις τεχνικές προδιαγραφές που έχουν θεσπιστεί, σύμφωνα με το εθνικό πλαίσιο διαλειτουργικότητας, γεωπληροφορίας και υπηρεσιών. 
Επίσης, να επισημάνω ότι τα σχόλια για το δημόσιο χαρακτήρα της εταιρείας, την υποβολή έκθεσης προόδου για την πορεία της υλοποίησης του έργου και τον εξαμηνιαίο έλεγχο της πορείας αυτής από τη Βουλή, ελήφθησαν υπ’ όψιν και αποτέλεσαν αντικείμενο σχετικών νομοτεχνικών βελτιώσεων και τροπολογιών.
Σε σχέση με τη λειτουργία του Κτηματολογίου, προχωρούμε στον εκσυγχρονισμό των διαδικασιών μέσα από αυτό το νομοσχέδιο, προωθώντας την επιτάχυνση και απλοποίηση των συναλλαγών με τελικό ωφελούμενο τον πολίτη. 
Έτσι, λοιπόν, εισάγεται διαδικασία εξ αποστάσεως ηλεκτρονικής υποβολής αιτημάτων εγγραφής πράξεων και έκδοσης πιστοποιητικών από τα κτηματολογικά γραφεία. Η υποβολή αιτημάτων καταχώρισης πράξεων και έκδοσης πιστοποιητικών θα υποστηρίζεται πλέον από απόσταση, χωρίς να απαιτείται η επιτόπια παρουσία των συναλλασσόμενων στα κατά τόπους αρμόδια κτηματολογικά γραφεία. 
Δεν χρειάζεται, με άλλα λόγια, να πάει κάποιος στην Κομοτηνή, παραδείγματος χάριν, για να μάθει οτιδήποτε ή να προβεί σε οποιαδήποτε συναλλαγή σχετικά με το ακίνητό του που βρίσκεται εκεί, ενώ αυτός βρίσκεται σε μία άλλη πόλη, πολύ μακριά. Θα μπορεί από τον τόπο κατοικίας του, όποιος και αν είναι αυτός, να το κάνει ηλεκτρονικά.
Επίσης, επιμηκύνεται η προθεσμία διόρθωσης των αρχικών κτηματολογικών εγγραφών για τους δικαιούχους ακινήτων σε περιοχές που είχαν κηρυχθεί υπό κτηματογράφηση με παλαιά προγράμματα κτηματογράφησης κατά τα έτη 1997-1999, προκειμένου να διευκολυνθούν οι πολίτες στην άσκηση των δικαιωμάτων τους για τη διόρθωσή τους σε όσες περιπτώσεις αυτό απαιτείται. 
Μειώνεται το κόστος για τον πολίτη. Απλοποιούνται οι διαδικασίες διόρθωσης των κτηματολογικών εγγραφών στα κτηματολογικά γραφεία και η εξωδικαστική διόρθωση των κτηματολογικών εγγράφων απαλλάσσεται από οποιοδήποτε τέλος.
Προστατεύεται η δημόσια περιουσία. Ειδικότερα, προβλέπεται για λόγους ασφαλείας ότι όσον αφορά τις δίκες για τη διόρθωση των κτηματολογικών εγγραφών αλλά και προάσπισης των συμφερόντων του ελληνικού δημοσίου, εξαιρετικά και μόνο για τις περιπτώσεις που πρόκειται για διόρθωση αρχικών εγγραφών σε ακίνητο που δεν είχε δηλώσει κανένας κι έχει την ένδειξη «αγνώστου ιδιοκτήτη» και αν ο δικαιούχος επικαλείται ως τίτλο κτήσης την έκτακτη χρησικτησία του, να ασκείται τακτική αγωγή που θα απευθύνεται κατά του ελληνικού δημοσίου.
Κυρίες και κύριοι συνάδελφοι, μεταρρύθμιση είναι αυτές οι μικρές, σημαντικές παρεμβάσεις που στην καθημερινότητά του διευκολύνουν τον πολίτη. Αυτό το βαρύγδουπο που ακούμε πολλές φορές -και πέφτουμε και οι ίδιοι πολλές φορές στην παγίδα να το εξαγγέλλουμε- δεν είναι τίποτα άλλο από την πραγματική αντίληψη μίας πραγματικότητας που βιώνει καθημερινά ο πολίτης ή ο μικροεπενδυτής ή ο άνθρωπος ο οποίος θέλει να δημιουργήσει και το να έρθει το κράτος, η ευνομούμενη πολιτεία, μέσα από μία νομοθετική παρέμβαση να δώσει λύση σε πραγματικές δυσκολίες που αντιμετωπίζει ο πολίτης. 
Αυτά είναι μικρά μεταρρυθμιστικά στοιχεία που δίνουν μία άλλη διάσταση και διαμορφώνουν πραγματικά μία μικρή ή μεγάλη, πάντως μεταρρύθμιση, που αλλάζει δραστικά το τοπίο. 
Σε αυτό το νομοσχέδιο, κυρίες και κύριοι συνάδελφοι, προχωρούμε σε ακόμη μία τομή: Το δημόσιο καλείται να διασφαλίσει τόσο τα δικαιώματά του όσο και τα ατομικά δικαιώματα. Αυτό σημαίνει σύγχρονη δημοκρατία, να προστατεύεται δηλαδή εξίσου το δημόσιο συμφέρον και τα ατομικά δικαιώματα. 
Αυτό εξασφαλίζεται με συγκεκριμένες ρυθμίσεις όπου προβλέπεται: Πρώτον, υποχρεωτική συμμετοχή του δημοσίου σε όλη τη διαδικασία της κτηματογράφησης, δηλαδή συμμετοχή από τη συλλογή δηλώσεων μέχρι την περαίωση της διαδικασίας της κτηματογράφησης. 
Με τις προτεινόμενες ρυθμίσεις, που αφορούν στην υποχρεωτική συμμετοχή του δημοσίου στη διαδικασία της κτηματογράφησης με την υποβολή δήλωσης κι ένστασης, ωφελείται το ελληνικό δημόσιο, διότι εξασφαλίζεται για πρώτη φορά η πλήρης καταγραφή της δημόσιας περιουσίας, ώστε να είναι δυνατή η ανάδειξη κι επομένως η αξιοποίησή της. Το λέω για να αναφερθώ και σε κάποιον συνάδελφο, ο οποίος πραγματικά έχει δίκιο, όταν λέει ότι «θα πρέπει να αναδεικνύουμε τα θέματα, για να μπορέσουμε μετά να τα αξιοποιούμε».
	Επιπλέον, ωφελούνται οι πολίτες, αφού δημιουργείται ασφαλές περιβάλλον σχετικά με τη γη, χωρίς αβεβαιότητες από πιθανές διεκδικήσεις από μέρους του ελληνικού δημοσίου σε οποιαδήποτε φάση της κτηματογράφησης.
	Ταυτόχρονα, όμως, ωφελείται και το έργο της ολοκλήρωσης της κτηματογράφησης όλης της χώρας εντός χρονοδιαγραμμάτων, χωρίς ανατροπές, αφού η συμμετοχή του ελληνικού δημοσίου είναι υποχρεωτικά οργανωμένη λόγω συγκεκριμένων προθεσμιών που έχουν τεθεί για την υποβολή ενστάσεων και δηλώσεων.
	Δεύτερον, προβλέπεται εκσυγχρονισμός της διαδικασίας κτηματογράφησης, αφού εισάγεται η δυνατότητα ηλεκτρονικής υποβολής από τον αρμόδιο υποθηκοφύλακα των εγγραπτέων πράξεων στο Γραφείο Κτηματογράφησης. Καθιερώνεται διαδικασία δημοσιοποίησης των αναμορφωμένων κτηματολογικών στοιχείων -πινάκων και διαγραμμάτων- στην ιστοσελίδα της εταιρείας «ΚΤΗΜΑΤΟΛΟΓΙΟ Α.Ε.», δηλαδή «Εθνικό Κτηματολόγιο» όπως μετονομάζεται. 
Επίσης, για λόγους επιτάχυνσης της κτηματογράφησης, προβλέπεται η δυνατότητα περαίωσης της κτηματογράφησης για κτηματολογικές ενότητες αν δεν έχει υποβληθεί ένσταση κατά των στοιχείων της εγγραφής τους ή αν δεν επηρεάζονται καθ’ οιονδήποτε τρόπο από υποβληθείσες ενστάσεις. 
	Τρίτον, θα υπάρξει απαλλαγή του πολίτη από έξοδα για διορθώσεις κατά τη διάρκεια της κτηματογράφησης. Αυτό επιτυγχάνεται διότι καθιερώνεται ατέλεια στις περιπτώσεις υποβολής αιτήσεων για τη διόρθωση πρόδηλων σφαλμάτων των προσωρινών κτηματολογικών στοιχείων, καθιερώνεται η δυνατότητα γνωστοποίησης της ένστασης με κάθε πρόσφορο μέσο και όχι πλέον με κοινοποίηση προς το θιγόμενο δικαιούχο του οποίου εκτοπίζονται εν μέρει ή εν όλω δικαιώματα. Απαλλάσσουμε, επομένως, τον πολίτη από ένα τεράστιο κόστος επιδόσεων στο οποίο είχε υποχρεωθεί λόγω μίας νομοτεχνικής ατέλειας της διατάξεως. 
Κομβικό σημείο της νομοθετικής μας πρωτοβουλίας είναι η επιτάχυνση της διαδικασίας ανάθεσης των συμβάσεων προκειμένου να επιτευχθεί ο στόχος και η δέσμευση για ολοκλήρωση του Κτηματολογίου στο σύνολο των περιοχών της χώρας μέχρι το 2020.
Έτσι θεσπίζονται οι όροι και οι προϋποθέσεις ώστε να παρασχεθούν στην «ΚΤΗΜΑΤΟΛΟΓΙΟ Α.Ε.» ως αναθέτουσα αρχή οι δυνατότητες για την επίτευξη των προαναφερομένων με επάρκεια, νομιμότητα και διαφάνεια. 
Με τις σχετικές διατάξεις ρυθμίζονται θέματα σχετικά με τον τρόπο ανάθεσης των συμβάσεων αυτών, τον καθορισμό κριτηρίων επιλογής, τους δικαιούμενους συμμετοχής, τον τρόπο υποβολής προσφορών και τη διαδικασία διεξαγωγής του διαγωνισμού, κριτήρια ανάθεσης, την καταβολή αμοιβής των αναδόχων, τον τρόπο πληρωμής αυτών και άλλα επιμέρους ζητήματα.
Το κυριότερο ζήτημα, όμως, που ρυθμίζεται με τη διάταξη του άρθρου αυτού αφορά στην επιτάχυνση της διαδικασίας ανάθεσης με την καθιέρωση ως κριτηρίου ανάθεσης αυτού της χαμηλότερης τιμής. Κρίθηκε ότι είναι πλέον ώριμο η «ΚΤΗΜΑΤΟΛΟΓΙΟ Α.Ε» να αναθέτει τις συμβάσεις που αφορούν στη δημιουργία του Εθνικού Κτηματολογίου με το κριτήριο αυτό, αφού η τεχνογνωσία και η εμπειρία της εταιρείας είναι τέτοια που επιτρέπει ακριβώς τον ορισμό αυτού του κριτηρίου.
Παράλληλα, οι λεπτομερείς τεχνικές περιγραφές των έργων, τα συγκεκριμένα παραδοτέα και οι οριζόμενες σε αυτές διαδικασίες ελέγχου και επίβλεψης των συμβάσεων συντείνουν στη βεβαιότητα και αναγκαιότητα ορισμού των αναφερόμενων στο συγκεκριμένο άρθρο.
Εκτιμάται ότι με την εφαρμογή των προτεινόμενων διατάξεων η ανάθεση θα συντελείται σε οκτώ μήνες από την υποβολή των προσφορών, μη υπολογιζόμενων των τυχόν προσφυγών στα δικαστήρια, σε σχέση με τους είκοσι τέσσερις και πλέον μήνες που απαιτούνταν μέχρι σήμερα. Η συντόμευση αυτή θα συμβάλει θετικότατα στο έργο του Εθνικού Κτηματολογίου και με βάση τα μέχρι σήμερα ισχύοντα, αποτελεί το μόνο δρόμο για την ολοκλήρωση αυτού στις προθεσμίες για τις οποίες έχει δεσμευτεί η χώρα μας.
Θα ήθελα να κάνω κάποιες επισημάνσεις για την επιλογή της χαμηλότερης τιμής. Η χαμηλότερη τιμή ως κριτήριο ανάθεσης επιλέχθηκε αφ’ ενός γιατί η ανάθεση των συμβάσεων με το κριτήριο αυτό πραγματοποιείται σε πολύ λιγότερο χρονικό διάστημα σε σχέση με αυτό της πλέον συμφέρουσας από οικονομική άποψη προσφοράς, αφ’ ετέρου γιατί δεν υπολείπεται σε σχέση με την τελευταία ως προς την αξιολόγηση των τεχνικών χαρακτηριστικών και της ικανότητας που πρέπει να διαθέτουν οι διαγωνιζόμενοι. 
Στην παρούσα φάση το ζητούμενο είναι αν θέλουμε ή όχι την τεχνική προσφορά και αν αυτή είναι απαραίτητη για την εκπόνηση των μελετών που αναθέτει η εταιρεία, σε συνδυασμό με την εκ των πραγμάτων καθυστέρηση αξιολόγησης των τεχνικών προσφορών.
Εκτίμησή μας είναι ότι οι τεχνικές προσφορές εφόσον υπάρχουν λεπτομερείς τεχνικές προδιαγραφές -που υπάρχουν- δεν είναι απαραίτητες για την ανάθεση των μελετών και σε κάθε περίπτωση δεν διακινδυνεύεται κάτι από τη μη ύπαρξη αυτών. Αντίθετα, η υποβολή τεχνικών προσφορών είναι βέβαιο ότι πρώτα θα επιβαρύνει χρονικά τη διαδικασία του διαγωνισμού και, δεύτερον, δεν θα οδηγήσει κατ’ ανάγκην και σε ανάθεση των αξιολογότερων προσφορών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Αναπληρωτή Υπουργού)
Θα ήθελα λίγο χρόνο ακόμα από τη δευτερολογία μου, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν προβλέπεται…</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Το ξέρω, κύριε Πρόεδρε, απλώς γνωρίζετε πολύ καλά ότι αυτό είναι πολύ σημαντικό νομοσχέδιο. Εδώ και οκτώ μήνες εργάζομαι συστηματικά και προσωπικά, αν μου επιτρέπετε, γιατί είμαι ο επισπεύδων Υπουργός και θεωρώ ακριβώς την κρισιμότητα αυτής της μεταρρυθμιστικής προσπάθειας πολύ σημαντική. Θα ήθελα να αφιερώσω χρόνο εδώ στην Ολομέλεια της Βουλής για να αναδείξω πολλά σημαντικά στοιχεία, για τα οποία δεν είχαμε το χρόνο μέσα από τη συζήτησή μας στην επιτροπή, ώστε να ξέρουμε ακριβώς περί τίνος πρόκειται. 
Θα ήθελα να ευχαριστήσω παράλληλα και τους συναδέλφους, γιατί πολλές από τις παρατηρήσεις που έγιναν κατά τη διάρκεια της συζήτησης στην επιτροπή από όλα τα κόμματα -και της Αξιωματικής Αντιπολίτευσης συμπεριλαμβανομένης- μας βοήθησαν για να ενδυναμώσουμε και να θωρακίσουμε ακόμα περισσότερο αυτήν τη νομοθετική μας προσπάθεια.
Τέλος, σε ό,τι αφορά τη χαμηλότερη τιμή και τις αναφορές ότι αυτή δεν διασφαλίζει όριο προς τα κάτω, θα πρέπει να αποσαφηνιστεί ότι οι οικονομικές προσφορές, με τις διατάξεις του άρθρου 45Α, ελέγχονται για το κατά πόσον είναι ασυνήθιστα χαμηλές ή μη. Ο έλεγχος δε αυτός θα γίνει με συγκεκριμένες αναφορές της προκήρυξης. Επομένως, όταν παρατηρηθεί η μεγάλη έκπτωση, θα ελεγχθεί αν αυτή είναι ασυνήθιστα χαμηλή και έτσι διασφαλίζεται ή ελέγχεται το όριο της τιμής.
Τέλος, θα κάνω κάποιες επισημάνσεις για το ελληνικό στελεχικό δυναμικό. Θα πρέπει να αναγνωριστεί ότι για πρώτη φορά γίνεται μια συστηματική προσπάθεια να βελτιωθούν οι κανόνες του παιχνιδιού. 
Με τις διατάξεις δίνονται πολύ περισσότερες ευκαιρίες σε μικρότερα τεχνικά γραφεία. 
Δεύτερον, βελτιώνεται το καθεστώς καταβολής αμοιβών από το Κτηματολόγιο, ώστε οι ανάδοχοι να μην έχουν πρόβλημα χρηματοδότησης του έργου. 
Τρίτον, δίδεται η δυνατότητα ασφαλιστικών εγγυήσεων από πιστωτικά και ασφαλιστικά ιδρύματα, ώστε να μην υπάρχει πρόβλημα απόδειξης της χρηματοοικονομικής επάρκειας. 
Τέταρτον, δίνεται η δυνατότητα χρησιμοποίησης της σύμβασης για τη χρηματοδότηση των αναδόχων από πιστωτικά ιδρύματα. 
Πέμπτον, επίσης σημαντικό, μεγαλώνουν οι καταβολές στα αρχικά στάδια εργασιών.
Και, τέλος, βεβαίως, σε ένα πλαίσιο καθαρών κανόνων, ενισχύεται μεν η χρηματοδότηση των αναδόχων, αλλά ρυθμίζονται και ασφαλιστικές δικλίδες με ποινικές ρήτρες και εξασφαλίσεις, ώστε το δημόσιο να είναι βέβαιο ότι το τελικό παραδοτέο θα είναι σύμφωνο με τις προβλέψεις.
Όλες αυτές οι ρητές αναφορές στο νομοσχέδιο δίνουν και μία ξεκάθαρη απάντηση σε όσους διατείνονται ότι θίγονται τα ελληνικά γραφεία μελετών. Στο πλαίσιο των κοινοτικών οδηγιών εξαντλήσαμε με μεγάλη προσοχή τη δυνατότητα διασφάλισης, στο μέγιστο δυνατό βαθμό, όλου του τεχνικού δυναμικού της χώρας για το οποίο η ολοκλήρωση του Εθνικού Κτηματολογίου αποτελεί και μεγάλη πρόκληση. 
Σε σχέση με τους δασικούς χάρτες, αν κάποιος διαβάσει προσεκτικά τις σχετικές διατάξεις και είναι απαλλαγμένος από αγκυλώσεις κι από στερεότυπα, εύκολα θα διαπιστώσει ότι από τις προτεινόμενες ρυθμίσεις προκύπτουν τα εξής: 
Πρώτον, ότι η πολιτεία αποφάσισε και θέλει να κάνει δασικούς χάρτες.
Δεύτερον, δεν αφαιρούνται αρμοδιότητες από τις αρμόδιες υπηρεσίες. Ο ρόλος των δασαρχείων, για παράδειγμα, παραμένει κυρίαρχος. Για να συνταχθούν όμως και να κυρωθούν οι δασικοί χάρτες, χρησιμοποιούμε ως αποτελεσματικό εργαλείο το Κτηματολόγιο, προκειμένου να επιταχυνθεί η διαδικασία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, μία παράκληση. Επειδή έχουμε ομιλητές και επειδή θα έχουμε και την ευκαιρία αύριο να επανέλθουμε στα άρθρα, αν μπορείτε, ολοκληρώστε.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Δώστε μου τρία λεπτά. Ο Κοινοβουλευτικός Εκπρόσωπος, κύριε Πρόεδρε –και συγγνώμη για την παρατήρηση- ήταν να μιλήσει δώδεκα λεπτά και μίλησε δεκαοκτώ. Ο Υπουργός που παρουσιάζει ένα τόσο σημαντικό νομοσχέδιο, αντί για δεκαοκτώ λεπτά, δεν μπορεί να πάρει και μέρος της δευτερολογίας του; Να μη μου κάνετε χάρη, να πάρω ένα κομμάτι της δευτερολογίας μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αυτό με τη δευτερολογία δεν ισχύει. Χρόνο μπορώ να σας δώσω όσο θέλετε. Είναι εντελώς συγκεκριμένο το θέμα. Έχουμε έξι ομιλητές μετά και πρέπει βεβαίως να δούμε ως Σώμα τι κάνουμε.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Εντάξει. Δώστε μου λίγο χρόνο να ολοκληρώσω, γιατί έχει μια δομή ολόκληρη η παρουσίαση του νομοσχεδίου. Επειδή έχει τεχνικά χαρακτηριστικά που έχουν άμεσο κοινωνικό αποτέλεσμα, θέλω λίγο περισσότερο χρόνο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, επειδή αναφερθήκατε, σας το λέω κι εγώ επειδή ενημερώνομαι -αν και δεν μου αρέσει αυτή η συζήτηση- ότι οι Αναπληρωτές Υπουργοί έχουν το μισό χρόνο του Υπουργού κανονικά. Να μην κατηγορηθεί το Προεδρείο ότι προσπαθεί να περιορίσει το χρόνο σας. Ολοκληρώστε, όμως.</ChairmanSpeech> 
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Σας εξήγησα ότι θέλω λίγο χρόνο, επειδή είμαι και ο επισπεύδων Υπουργός. Σας ευχαριστώ πολύ πάντως για την ανοχή σας. 
Για να συνταχθούν όμως και να κυρωθούν οι δασικοί χάρτες, όπως είπα, πρέπει να χρησιμοποιηθεί ως αποτελεσματικό εργαλείο το Κτηματολόγιο. Έτσι ο έλεγχος και η εποπτεία της σύνταξης των δασικών χαρτών ανήκει στις διευθύνσεις δασών. Οι εργασίες ανατίθενται στην «ΚΤΗΜΑΤΟΛΟΓΙΟ Α.Ε.», η οποία και αποτελεί το εργαλείο σύνταξης των δασικών χαρτών. 
Όσον αφορά τους δασικούς χάρτες, επιχειρούμε άλλη μία τομή με γνώμονα την επιτάχυνση και ολοκλήρωσή τους και την προσδοκώμενη από τη σύσταση του ελληνικού κράτους οριστική καταγραφή των δασών και δασικών εκτάσεων. 
Ειδικότερα: Προκηρύσσονται άμεσα διεθνείς διαγωνισμοί για την εκτέλεση του έργου μέχρι την κύρωσή τους και την κάλυψη του συνόλου της χώρας. Οι δασικοί χάρτες αντιμετωπίζονται πλέον ενιαία και το έργο παύει να παραμένει ημιτελές και αναξιοποίητο στα συρτάρια δημόσιων υπηρεσιών. 
Δεύτερον, μειώνονται οι διαδικασίες κύρωσης των δασικών χαρτών και συνεπώς οι χρόνοι κύρωσής τους. 
Τρίτον, ο φυσικός πλούτος μας οριοθετείται κατά τρόπο διαφανή και προστατεύεται. 
Τέταρτον, διασφαλίζουμε τους οριστικούς δασικούς χάρτες και δεν επιτρέπουμε σε οποιονδήποτε να μεταβάλει το περιεχόμενό τους.
Πέμπτον, προστατεύουμε τα δικαιώματα του δημοσίου επί της ακίνητης περιουσίας του, αλλά ταυτόχρονα απαλλάσσουμε τους πολίτες από τις χρόνιες και δαπανηρές συναλλαγές τους και διενέξεις με το δημόσιο. 
Έκτον, προσφέρουμε ένα ασφαλές περιβάλλον για επενδύσεις, που τόσο ανάγκη έχει η χώρα. 
Θα αφήσω το σχολιασμό για το άρθρο 10 και θα ήθελα να ευχαριστήσω τους συναδέλφους για τη σημαντική τους συνεισφορά για την περαιτέρω θωράκιση του συγκεκριμένου άρθρου, που λύνει συγκεκριμένα προβλήματα. 
Να κάνω μία αναφορά, κλείνοντας, στις προστατευόμενες περιοχές του δικτύου «Natura», όπου επέρχεται για πρώτη φορά στα χρονικά μία διαρθρωτική αλλαγή προς όφελος των πολιτών αλλά και της πολιτείας: η διασύνδεση, δηλαδή, διαφορετικών πληροφοριών από διαφορετικές υπηρεσίες και πηγές, που βάζει ακίνητα εντός ή εκτός «Natura», και η χορήγηση ολοκληρωμένης πληροφορίας σε κάθε ακίνητο της χώρας. Καθαροί κανόνες και προστασία του πολίτη, καθαρές θεσμικές γραμμές. Να υπάρχει επιτέλους μία αρχή που να διαπιστώνει αν ένα ακίνητο βρίσκεται εντός ή εκτός «Natura», και αυτή η αρχή είναι το Κτηματολόγιο. 
Θα πρέπει να συνεχίσουμε, κυρίες και κύριοι συνάδελφοι, ώστε ως πολιτεία να επιδιώκουμε να μη χρειάζεται οι πολίτες να ανατρέχουν σε διαφορετικές υπηρεσίες για τα ακίνητά τους, να εξυπηρετούνται πλήρως και στον ελάχιστο χρόνο μέσω των κτηματολογικών γραφείων. Αυτός είναι και ο στόχος μας. 
Επίσης κάνουμε ένα βήμα ακόμα στη διαμόρφωση ενός ορθολογικά λειτουργούντος κράτους δικαίου, αφού καθιερώνεται η μόνιμη διασύνδεση των υπολογιστικών συστημάτων της «ΚΤΗΜΑΤΟΛΟΓΙΟ Α.Ε.» και της Γενικής Γραμματείας Πληροφοριακών Συστημάτων, με σκοπό την παροχή αμοιβαίας δυνατότητας άμεσης πρόσβασης στα στοιχεία των ηλεκτρονικών αρχείων που τηρούν καθώς και της ανταλλαγής δεδομένων με μέσα ηλεκτρονικής αποθήκευσης. 
Με τον τρόπο αυτό ικανοποιείται η αρχή της σύζευξης των πληροφοριών των δημοσίων υπηρεσιών, καταπολεμάται η γραφειοκρατία και ταυτόχρονα προκύπτουν άμεσα οφέλη για τη λειτουργία των εν λόγω δύο υπηρεσιών, αφού η κτηματολογική βάση δεδομένων εμπλουτίζεται με έγκυρες πληροφορίες και έτσι οι διαδικασίες κτηματογράφησης επιταχύνονται, εξοικονομείται χρόνος και κόστος, τόσο για τις μελέτες της κτηματογράφησης όσο και για τον πολίτη, ενώ και το έργο της Γενικής Γραμματείας Πληροφοριακών Συστημάτων ενισχύεται με αξιόπιστα εργαλεία και εξασφαλίζεται η ακρίβεια των αρχείων της. 
Κυρίες και κύριοι συνάδελφοι, η εφαρμογή του Εθνικού Κτηματολογίου συνιστά μείζονος σημασίας θεσμική μεταρρύθμιση και σας καλώ να υπερψηφίσετε αυτό το νομοσχέδιο.
Ευχαριστώ πολύ.
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κυρίες και κύριοι συνάδελφοι, θέλω και εγώ να σχολιάσω ότι πράγματι το Κτηματολόγιο για όλους μας είναι σημαντικό. Προσωπικά το ανέφερα και εγώ ως ένα παράδειγμα των ιστορικών ελλειμμάτων, λέγοντας ότι το πρώτο διάταγμα για Κτηματολόγιο βγήκε από τον Καποδίστρια και ακόμα συζητούμε για την ολοκλήρωσή του. Ας ελπίσουμε ότι θα ολοκληρωθεί το 2020. 
Απλώς έχουμε ένα πρακτικό πρόβλημα να επιλύσουμε. Αύριο η συζήτηση συνεχίζεται επί των άρθρων. Εκείνο που θέλω να πω είναι ότι, αν κάποιος από τους εγγεγραμμένους ομιλητές επιθυμεί να μιλήσει αύριο, θα μιλήσει οπωσδήποτε και επί της αρχής και επί των άρθρων, εάν το θέλει. Κατά τα άλλα, εφόσον κάποιοι ομιλητές θέλετε, προχωρούμε να ολοκληρώσουμε τον κατάλογο.</ChairmanSpeech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Δεν θα δευτερολογήσουμε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα μιλάμε για τις τροπολογίες, κύριε Αποστόλου.</ChairmanSpeech>
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Να μιλήσουμε σήμερα, να τελειώσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είναι 15.30΄, υπάρχουν και υποχρεώσεις σε πολλούς από εσάς. Θέλετε να συνεχίσουμε; Υπάρχουν κάποιοι που θα ήθελαν αύριο να μιλήσουν;</ChairmanSpeech> 
<Speech><Parlmember>ΑΙΚΑΤΕΡΙΝΗ ΙΓΓΛΕΖΗ</Parlmember>: Να τελειώσουν οι ομιλητές, δεν είναι πολλοί.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ωραία. Απλώς παράκληση να τηρήσουμε το χρόνο, για να διευκολυνθούμε όλοι. 
Η κ. Ιγγλέζη έχει το λόγο για επτά λεπτά.</ChairmanSpeech>
<Speech><Parlmember>ΑΙΚΑΤΕΡΙΝΗ ΙΓΓΛΕΖΗ</Parlmember>: «Ολημερίς το χτίζανε, το βράδυ γκρεμιζόταν». Όχι, κύριε Πρόεδρε, κύριε Υπουργέ, κυρίες και κύριοι Βουλευτές, δεν είναι το γεφύρι της Άρτας, είναι οι δασικοί χάρτες. Και γιατί συμβαίνει αυτό; Διότι οι αλλεπάλληλες νομοθετικές παρεμβάσεις στον ορισμό του δάσους, αλλά ακόμη περισσότερο οι αλλεπάλληλες παρεμβάσεις στον ορισμό του μη δάσους, δηλαδή οι ρυθμίσεις μέσω των οποίων εξαιρούνται διαρκώς εκτάσεις από τη συνταγματική ρύθμιση του άρθρου 24, θα μας αναγκάζουν στο διηνεκές να αλλάζουμε και να αναπροσαρμόζουμε τα όρια του δάσους στους δασικούς χάρτες, καθιστώντας το περιεχόμενό τους, τελικά, ενδεικτικό.
Οι δασικοί χάρτες θεσμοθετήθηκαν με το ν. 2464/1998, προκειμένου η Δασική Υπηρεσία να αποτυπώσει οριστικά τις εκτάσεις για τις οποίες ισχύει το αμάχητο τεκμήριο κυριότητας του δημοσίου επί δασών, δασικών και χορτολιβαδικών εκτάσεων, ώστε να τα υπερασπιστεί αποτελεσματικά στο πλαίσιο του Εθνικού Κτηματολογίου. 
Με το ν. 3889/2010 εισήχθησαν νέες διατάξεις για τη δήθεν επίσπευση της κατάρτισης και επικύρωσης των δασικών χαρτών, ενώ ουσιαστικά δεν είχαν ποτέ δοκιμαστεί στην πράξη οι αντίστοιχες διατάξεις του ν. 2464/1998. 
Με το ν. 3889/2010 παραχωρήθηκε ήδη η αρμοδιότητα για όλα τα στάδια κατάρτισης μέχρι την κύρωση των δασικών χαρτών στην «ΚΤΗΜΑΤΟΛΟΓΙΟ Α.Ε.». Ουσιαστικά, λοιπόν, το έργο των δασικών χαρτών είχε παραδοθεί στην «ΚΤΗΜΑΤΟΛΟΓΙΟ Α.Ε.» εδώ και χρόνια και οι διάφορες αιτιάσεις γνωστών κύκλων ότι το έργο ναυαγεί, επειδή η Δασική Υπηρεσία δεν μπορεί ή δεν θέλει να το ολοκληρώσει, καταρρίπτονται ως ψευδείς. 
Η Δασική Υπηρεσία ως κατά το Σύνταγμα υπεύθυνη για την προστασία των δασικών οικοσυστημάτων προσπάθησε με τα πενιχρά μέσα που διέθετε να ελέγξει τους δασικούς χάρτες που τους παραδίδονται από το Κτηματολόγιο. Πολλές φορές, μάλιστα, κλήθηκε να τους συντάξει από την αρχή, μια και ο έλεγχος για ένα τόσο σημαντικό θέμα δεν μπορεί να είναι δειγματοληπτικός, δεδομένου ότι ο δασικός χάρτης θεωρείται από τη Δασική Υπηρεσία και τελικά ο μόνος υπόλογος πειθαρχικά και ποινικά στην περίπτωση που απεμπολήθηκαν δικαιώματα του δημοσίου είναι ο δασολόγος της υπηρεσίας, είτε είναι διευθυντής είτε τμηματάρχης είτε ελεγκτής.
Η αρμοδιότητα για την κατάρτιση και διόρθωση του δασικού χάρτη καθώς και η εργασία σχετικά με τις αντιρρήσεις, την ανάρτηση και την κύρωση περιέρχονται με το νέο νομοσχέδιο στην «ΚΤΗΜΑΤΟΛΟΓΙΟ Α.Ε.». Πρόκειται για ρύθμιση ευθέως αντισυνταγματική. 
Με το πρόσχημα της επιτάχυνσης των διαδικασιών, οι δασικοί χάρτες θα καταρτίζονται από ιδιώτες. Δεν θα ελέγχονται, μια και οι προθεσμίες είναι προσχηματικές. Θα αναρτώνται, λοιπόν, αθεώρητοι από δημόσια αρχή. Οι πολίτες θα καταθέτουν τις ενστάσεις τους στους ίδιους τους ιδιώτες, οι οποίοι θα τηρούν ουσιαστικά το πρωτόκολλο δημόσιας υπηρεσίας. Οι ίδιοι οι ιδιώτες θα συντάσσουν υπόμνημα για τις επιτροπές εξέτασης των αντιρρήσεων, προκειμένου να υπερασπιστούν εκ μέρους του δημοσίου τα δάση του ελληνικού λαού, χωρίς όμως να είναι πειθαρχικά ή ποινικά ελεγχόμενοι. 
Πιθανότατα βέβαια οι ίδιοι οι ιδιώτες θα αναλαμβάνουν και ως τεχνικοί σύμβουλοι την υπεράσπιση των ενιστάμενων πολιτών, που έχουν τα ακριβώς αντίθετα από το δημόσιο συμφέροντα. Με δεδομένο δε και το νέο νόμο από το Υπουργείο Διοικητικής Μεταρρύθμισης και Ηλεκτρονικής Διακυβέρνησης, περί οργάνωσης της Δημόσιας Διοίκησης και την επαναφορά της διοίκησης μέσω στόχων στους υπαλλήλους, οι ελάχιστοι δασολόγοι που έχουν απομείνει στα Τμήματα Δασικών Χαρτογραφήσεων -οι οποίοι θα αποτυγχάνουν στον, έτσι κι αλλιώς, παράλογο στόχο τού να ελέγξουν το δασικό χάρτη ενός ολόκληρου νομού σε τέσσερις μήνες- θα είναι οι πρώτοι που θα αντιμετωπίσουν τις όποιες συνέπειες υποκρύπτει το συγκεκριμένο νομοσχέδιο και που ευθυγραμμίζονται με τη διατρανωμένη πρόθεση για απολύσεις δημοσίων υπαλλήλων. 
Με τις συγκεκριμένες διατάξεις, το ΥΠΕΚΑ προσφέρει τους δασολόγους των Τμημάτων Δασικών Χαρτογραφήσεων σαν πρόβατα επί σφαγή στις τροϊκανές απαιτήσεις για απολύσεις μονίμων δημοσίων υπαλλήλων. Δυστυχώς ή ευτυχώς, όμως, είναι πολύ λίγοι, για να χορτάσουν την αδηφάγα τρόικα και να αντισταθμίσουν τους απολυμένους της ΕΡΤ. 
Επίσης, με το νομοσχέδιο εισάγεται η απολύτως πρωτότυπη διάταξη, σύμφωνα με την οποία η εισήγηση προς τον Γενικό Γραμματέα της Αποκεντρωμένης Διοίκησης γίνεται από την «ΚΤΗΜΑΤΟΛΟΓΙΟ Α.Ε.», χωρίς τη μεσολάβηση της αρμόδιας δημόσιας αρχής. 
Με λίγα λόγια, κανείς εκ μέρους του δημοσίου δεν θα ελέγξει αν ο χάρτης που πάει προς κύρωση είναι ορθός, αν περιλαμβάνει όντως τα δάση και τις δασικές εκτάσεις. Στην περίπτωση δε που η υπηρεσία δεν πρόλαβε ούτε να θεωρήσει το χάρτη στο πρώτο στάδιο, είναι προφανές ότι με αυτό το σχέδιο νόμου εκχωρείται εν τέλει η αρμοδιότητα του χαρακτηρισμού μιας έκτασης ως δασικής ή μη στην «ΚΤΗΜΑΤΟΛΟΓΙΟ Α.Ε.» και στα μελετητικά γραφεία. 
Ποιος είναι, κυρίες και κύριοι συνάδελφοι, ο κατά το Σύνταγμα αρμόδιος να ορίσει τι είναι δάσος και πώς παραδίδουμε «ελαφρά τη καρδία» αυτή την αρμοδιότητα στον ιδιωτικό τομέα; Τι συνέπειες έχει μια τέτοια παράδοξη ιδιωτικοποίηση στα ελληνικά δάση και στο φυσικό μας περιβάλλον ως δημοσίου αγαθού που πρέπει να διαφυλαχθεί για τις επόμενες γενιές; 
Οι διατάξεις σχετικά με τη χορήγηση πιστοποιητικού, προκειμένου να χρησιμοποιηθεί στη σύνταξη συμβολαίων, είναι κατ’ αρχάς θετικές, αλλά έτσι όπως θεσμοθετήθηκε αυτή η διάταξη καταλήγει ιδιαίτερα προβληματική ως προς τα εξής δύο σημεία:
Πρώτον, το ειδικό τέλος στην πράξη αποτελεί φόρο-χαράτσι, αφού είναι συναρτημένο με την έκταση που διαθέτει κάποιος. Δηλαδή, ο πολίτης δεν πληρώνει απλώς ένα παράβολο, προκειμένου να καλυφθούν τα έξοδα για την έκδοση του πιστοποιητικού, αλλά του επιβάλλεται άλλος ένας φόρος στην ακίνητη περιουσία του και μάλιστα ανισοβαρής κι αυτό γιατί δεν λαμβάνεται υπ’ όψιν η αξία του ακινήτου, αλλά η έκταση. Η διάταξη αυτή είναι απαράδεκτη και πρέπει να καταργηθεί. 
Δεύτερον, δεν αποσαφηνίζεται ότι για τη σύνταξη συμβολαίου σε εκτάσεις εντός σχεδίου δεν απαιτείται η έκδοση του συγκεκριμένου πιστοποιητικού. Θα φτάσουμε, δηλαδή, να θέλουμε να κάνουμε μεταβίβαση σπιτιών και θα ζητάμε βεβαίωση από τη Δασική Υπηρεσία. 
Και μόνο η διάταξη που αναφέρεται στην αποτύπωση σχεδίων πώλησης, που για οποιονδήποτε λόγο δεν εγκρίθηκαν και που ειδικά για τις εκτάσεις αυτές δίνεται η δυνατότητα με το άρθρο 24 του ν. 3889/2010 να αναστέλλεται η ανάρτηση του δασικού χάρτη, καθιστά το εν λόγω έργο ευάλωτο και σαθρό. 
Για περιοχές όπως η Αττική, η Θεσσαλονίκη, η Χαλκιδική, τα νησιά κ.τ.λ., οι περιοχές εφαρμογής του άρθρου 24 θα είναι εν τέλει περισσότερες από τις περιοχές για τις οποίες θα προχωρήσει η κύρωση του δασικού χάρτη. Θα καταφέρουμε να έχουμε δασικούς χάρτες στον Όλυμπο και τα Άγραφα, αλλά στην Αττική θα έχουμε δασικούς χάρτες σε αναστολή επ’ άπειρον, προκειμένου να υπερπηδηθούν τα εμπόδια και να νομιμοποιηθούν οι αμέτρητοι οικισμοί αυθαιρέτων. 
Το άρθρο 24, το οποίο δεν τροποποιείται με το παρόν νομοσχέδιο προφανώς γιατί άγγιζε ήδη την τελειότητα για το σκοπό για τον οποίο έγινε, πρέπει σε κάθε περίπτωση να καταργηθεί, διότι αποτελεί το όχημα της νομιμοποίησης κάθε είδους αυθαιρεσίας στα δάση. 
Ενώ κατά γενική ομολογία η σύνταξη και κύρωση δασικών χαρτών αποτελεί προτεραιότητα τόσο για τη Δασική Υπηρεσία όσο και για την κοινωνία ολόκληρη, όλα αυτά τα χρόνια ουδέποτε υπήρξε ουσιαστική πολιτική βούληση γι’ αυτό το θεμελιώδες ζήτημα. Αντίθετα, το έργο υπονομεύτηκε μεθοδικά από τις κυβερνήσεις. Οι Δασικές Υπηρεσίες διαλυμένες και εγκαταλελειμμένες στην τύχη τους σε διάφορα διοικητικά μορφώματα, πότε στις περιφέρειες και πότε στις αποκεντρωμένες διοικήσεις, ουδέποτε στηρίχτηκαν για να ξεκινήσουν και να ολοκληρώσουν αυτό το έργο.
Δεν πρέπει να ξεχνάμε ότι η δασική πολιτική δεν καθορίζεται από την ύπαρξη των δασικών χαρτών, αλλά οι δασικοί χάρτες αποτελούν ένα εργαλείο στα χέρια της υπηρεσίας που καλείται να εκτελέσει τη βούληση του κράτους, το οποίο εδώ και δεκαετίες έχει αποδείξει την περιβαλλοντική ευαισθησία του με τη σωρεία των δασοκτόνων διατάξεων και με τις αλλεπάλληλες απόπειρες αναθεώρησης των συνταγματικών περί τα δάση διατάξεων.
Κανένα πρόβλημα δεν πρόκειται να λύσουν οι δασικοί χάρτες, αν το ελληνικό κράτος δεν αποφασίσει να ορίσει το δάσος με βάση την επιστήμη και όχι τα εκάστοτε μεγάλα ή μικρά ιδιωτικά συμφέροντα. Επίσης, κανένα πρόβλημα δεν θα λύσουν οι δασικοί χάρτες όσο η ασκούμενη πολιτική, αντί να αντιμετωπίζει το φυσικό μας πλούτο ως δημόσιο κοινωνικό αγαθό, τον αντιμετωπίζει ως ένα νέο πεδίο κερδοφορίας των μεγάλων οικονομικών συμφερόντων, ενεργειακών, τουριστικών, μεταλλευτικών κ.λπ.. Διότι πόση σημασία έχει αν η Χαλκιδική έχει δασικό χάρτη όταν, αντί να προστατεύσουμε τα δάση της, τα παραδίδουμε βορά στα ξένα και ντόπια συμφέροντα για να τα μετατρέψουν σε ανοικτές μεταλλευτικές εξορύξεις και χαβούζες τοξικών αποβλήτων;
Ως ΣΥΡΙΖΑ-Ενωτικό Κοινωνικό Μέτωπο θεωρούμε ότι χρειάζεται ένα καινούργιο νομικό πλαίσιο, όπου η Δασική Υπηρεσία θα τίθεται επικεφαλής του εγχειρήματος και η οποία, είτε διά ανάθεσης των εργασιών σε μελετητικά γραφεία είτε με ίδια μέσα όπου είναι δυνατόν, θα έχει την ευθύνη για την κατάρτιση και ανάρτηση δασικών χαρτών. Και, βέβαια, χρειάζεται μια νέα δασική πολιτική η οποία δεν θα παραδίδει το δασικό μας πλούτο άνευ όρων και με πρόσχημα την κρίση στην κερδοσκοπία του κεφαλαίου, αλλά θα τον προστατεύσει και θα τον διαχειριστεί προς όφελος του λαού και των μελλοντικών γενεών.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κ. Κέλλας.</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, η Κυβέρνηση συνεχίζοντας τις παρεμβάσεις της στον τομέα των μεταρρυθμίσεων με σκοπό την ανάπτυξη φέρνει στην Ολομέλεια το παρόν νομοσχέδιο. Το Εθνικό Κτηματολόγιο είναι ένα θεμελιώδες έργο για την Ελλάδα, το οποίο δυστυχώς ακόμα δεν έχει ολοκληρωθεί. Και δεν έχει ολοκληρωθεί, διότι έπεσε θύμα της αναβλητικότητας των διαφόρων πολιτικών ηγεσιών, της ανικανότητας των κατά καιρούς διοικήσεων και των διαφόρων οικονομικών συμφερόντων και σκοπιμοτήτων. Έτσι, δυστυχώς, είμαστε η μοναδική χώρα στην Ευρώπη που δεν έχει ολοκληρωμένο Κτηματολόγιο,
Το Εθνικό Κτηματολόγιο δημιουργεί οφέλη για τους πολίτες και την εθνική οικονομία. Κατοχυρώνει την ιδιοκτησία των πολιτών και του κράτους. Εξασφαλίζει και διευκολύνει τις διαδικασίες μεταβίβασης της ακίνητης περιουσίας. Αναβαθμίζει την αξία των ακινήτων. Συμβάλλει σημαντικά στην προστασία του περιβάλλοντος με τη σαφή οριοθέτηση των δασών και του αιγιαλού. Δημιουργεί τις προϋποθέσεις για προσέλκυση επενδύσεων και αποτελεί εμπόδιο στις καταπατήσεις και την αυθαιρεσία.
Κυρίες και κύριοι συνάδελφοι, το υπό συζήτηση νομοσχέδιο ουσιαστικά περιλαμβάνει τρία μέρη.
Στο πρώτο μέρος διαπραγματεύεται τη συγχώνευση του Οργανισμού Κτηματολογίου και Χαρτογραφήσεων Ελλάδος (ΟΚΧΕ) με την «ΚΤΗΜΑΤΟΛΟΓΙΟ Α.Ε.». Εδώ έχουμε να κάνουμε με τη χαρακτηριστική περίπτωση ασυνεννοησίας, σύγκρουσης υπηρεσιών και επικάλυψης αρμοδιοτήτων. Η συγχώνευση αυτή γίνεται για να θεραπεύσει τις παραπάνω αβελτηρίες με τον εξής τρόπο. Το τεχνικό κομμάτι της γεωχωρικής πληροφορίας του ΟΚΧΕ περιέρχεται στην «ΚΤΗΜΑΤΟΛΟΓΙΟ Α.Ε.» λόγω της μεγάλης συνάφειας και του τεχνικού υποβάθρου της, η οποία εφεξής μετονομάζεται σε «ΕΘΝΙΚΟ ΚΤΗΜΑΤΟΛΟΓΙΟ ΚΑΙ ΧΑΡΤΟΓΡΑΦΗΣΗ ΕΛΛΑΔΟΣ Α.Ε.» («ΕΚΧΑ Α.Ε.») που είναι ένα Νομικό Πρόσωπο Ιδιωτικού Δικαίου με μοναδικό μέτοχο το ελληνικό δημόσιο. Για την αρτιότερη λειτουργία της ΕΚΧΑ προβλέπονται μάλιστα αποσπάσεις από άλλες υπηρεσίες του δημοσίου. Το νομιμοποιητικό επικυρωτικό κομμάτι γυρίζει στο Υπουργείο και στον Υπουργό, που έχει άλλωστε και τον τελευταίο λόγο.
Η Αντιπολίτευση έχει εγείρει επιφυλάξεις για τη συγχώνευση αυτήν, όσον αφορά κυρίως τη διασφάλιση της βάσης των γεωχωρικών δεδομένων σε περίπτωση ιδιωτικοποίησης της Α.Ε..
Μην προτρέχουμε όμως. Η εταιρεία, όπως ρητά αναφέρεται, λειτουργεί χάριν του δημοσίου συμφέροντος, ελέγχεται και εποπτεύεται από τον Υπουργό. Επομένως δικλίδες ασφαλείας υπάρχουν. Εξάλλου, προβλέπεται και η υποβολή έκθεσης πεπραγμένων από την «ΕΚΧΑ Α.Ε.» ανά εξάμηνο στο Κοινοβούλιο για την παρακολούθηση του έργου του Κτηματολογίου, ώστε να τελειώσει το 2020. 
Στο δεύτερο μέρος του το νομοσχέδιο πραγματεύεται ρυθμίσεις που αποσκοπούν στην επιτάχυνση της διαδικασίας κτηματογράφησης, στη διαφάνεια και την απλοποίηση των συναλλαγών, εισάγοντας διαδικασίες εξ αποστάσεως ηλεκτρονικής εξυπηρέτησης. Εισάγονται καινοτομίες, όπως η υποχρέωση του ελληνικού δημοσίου για υποβολή δηλώσεων ιδιοκτησίας. Με τον τρόπο αυτό εξασφαλίζεται για πρώτη φορά η καταγραφή της δημόσιας περιουσίας και η αξιοποίησή της. 
Η εκδίκαση υποθέσεων που αφορούν διορθώσεις εγγραφών θα γίνεται πλέον σε μια δίκη και θεσπίζεται η υποχρέωση προσκόμισης αντιγράφου κτηματολογικού φύλλου και αποσπάσματος κτηματολογικού διαγράμματος. Εισάγονται νέες ρυθμίσεις στο μεγάλο θέμα της ανάθεσης μελετών, που ήταν και αιτία σημαντικής καθυστέρησης. Καταργείται η τεχνική προσφορά, αφού έτσι κι αλλιώς οι προδιαγραφές του έργου είναι λεπτομερείς και αυστηρές και προκρίνεται η χαμηλότερη προσφορά, διασφαλισμένη με ποινικές ρήτρες και χρηματοοικονομική επάρκεια του αναδόχου. 
Το τρίτο μέρος του νομοσχεδίου ρυθμίζει τα της κατάρτισης, συμπλήρωσης, διόρθωσης, ανάρτησης, παραλαβής και τήρησης των δασικών χαρτών. Οι αρμοδιότητες αυτές από τη Δασική Υπηρεσία μεταφέρονται πλέον στην «ΕΚΧΑ Α.Ε.», ώστε να επισπευσθεί ο χρόνος δημιουργίας των δασικών χαρτών. 
Τα δεκατρία βήματα που απαιτούνται για την ολοκλήρωση ενός δασικού χάρτη περιορίζονται σε επτά. Η Δασική Υπηρεσία θα είναι υπεύθυνη για τη θεώρησή τους εντός τετραμήνου από την υποβολή τους. Δεν νομίζω ότι η Δασική Υπηρεσία υποβαθμίζεται. Άλλωστε, είναι γνωστό πως η συγκεκριμένη υπηρεσία έχει υπερασπιστεί το δημόσιο συμφέρον. Τουναντίον, τώρα θα μπορεί να το κάνει ακόμα καλύτερα. 
Η τελική κύρωση των δασικών χαρτών θα συνεχίζει να γίνεται από τον Γενικό Γραμματέα της οικείας περιφέρειας ως ιεραρχικά ανώτερο όργανο, όπως προβλέπεται από τους σχετικούς νόμους 2264 και 3889. 
Η «ΕΚΧΑ Α.Ε.» έχει την επιστημονική και τεχνολογική δυνατότητα να πάει στην κλίμακα 1 προς 50.000 και δεν θα υπάρχει πλέον ασυμβατότητα κλίμακας με τις αεροφωτογραφίες του 1945. Αξίζει να σημειωθεί ότι, από τους έντεκα χιλιάδες χάρτες που χρειάζονται για την ολοκλήρωση του Κτηματολογίου, είναι έτοιμοι μόνο οι εννιακόσιοι. Η «ΕΚΧΑ Α.Ε.» με τις γρήγορες αναθέσεις μελετών θα μπορέσει να είναι έτοιμη μέχρι το 2020. 
Είναι αξιέπαινη η προσπάθεια, κύριε Υπουργέ, για οριζόντιες πολιτικές που αποσκοπούν στην απελευθέρωση περισσοτέρων πολιτών από πολλά βάρη, που έχουν επωμιστεί εξαιτίας παθογενειών της λειτουργίας του κράτους. Χαρακτηριστικό παράδειγμα είναι το άρθρο 10, όπου με τις πολεοδομικές ρυθμίσεις του διευκολύνεται η δόμηση «τυφλών» οικοπέδων και μάλιστα, υπό προϋποθέσεις, ακόμα και πριν από την κύρωση του δικτύου κοινόχρηστων χώρων. Τέτοιες κινήσεις μπορούν να τονώσουν την οικοδομική δραστηριότητα στη χώρα και να βοηθήσουν στην ανάπτυξη. 
Κυρίες και κύριοι συνάδελφοι, δεν θα σας κουράσω άλλο. Θα δώσω τη θετική μου ψήφο στο νομοσχέδιο, γιατί θεωρώ ότι είναι προς τη σωστή κατεύθυνση και το Κτηματολόγιο θα είναι έτοιμο το 2020 και αυτό θα γίνει με επιστημονικό και ασφαλή τρόπο, εξασφαλίζοντας έτσι τα συμφέροντα του δημοσίου. 
Σας ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε πολύ τον κ. συνάδελφο. 
Το λόγο έχει ο κ. Ταμήλος.</ChairmanSpeech> 
<Speech><Parlmember>ΜΙΧΑΗΛ ΤΑΜΗΛΟΣ</Parlmember>: Ειπώθηκε από τον ειδικό αγορητή του ΠΑΣΟΚ κ. Δριβελέγκα ότι η χώρα μας είναι από τις τελευταίες ευρωπαϊκές χώρες που δεν έχουν τελειώσει το Εθνικό Κτηματολόγιο. Οι αιτίες είναι πολλές και θα μου επιτρέψετε να κάνω ένα σχολιασμό με την ιδιότητα του πολιτικού μηχανικού, μέλους της Διοίκησης του Τεχνικού Επιμελητηρίου το 1990, όταν ξεκίνησε η προσπάθεια για το Εθνικό Κτηματολόγιο. 
Η προσπάθεια ξεκίνησε το 1993 με χρηματοδότηση από πόρους της Ευρωπαϊκής Ένωσης, με αγροτικούς οικισμούς στην αρχή και συνεχίστηκε το 1996 με τη δεύτερη φάση, που ενέταξε και μεγάλα αστικά κέντρα μεταξύ των οποίων –ήταν το πρώτο μεγάλο αστικό κέντρο- και την πόλη των Τρικάλων. 
Η χρηματοδότηση ήταν η βασική αιτία καθυστερήσεως στα πρώτα χρόνια για τις μελέτες, καθόσον δεν ήταν σταθερή και αδιάλειπτη. Θυμίζω τις επιπλοκές μεταξύ Ευρωπαϊκής Ένωσης και ΥΠΕΧΩΔΕ επί υπουργίας κ. Λαλιώτη. Μια μελέτη, λοιπόν, απαιτούσε χρόνο ολοκλήρωσης διάρκειας επτά και οκτώ χρόνων. Το κόστος ανέβαινε κατακόρυφα με την καθυστέρηση. 
Η τεχνολογία προχώρησε ραγδαία και διευκολύνθηκε το όλο εγχείρημα, καθόσον και οι τεχνικές-μελετητικές εταιρείες απέκτησαν εξοπλισμό, τεχνογνωσία και προγράμματα υψηλού επιπέδου. 
Είκοσι χρόνια πέρασαν, μέχρι τώρα που μιλάμε, και το έργο το οποίο παρήχθη είναι σίγουρα κατώτερο των προσδοκιών. Υλοποιήθηκαν, αγαπητοί συνάδελφοι, τρία προγράμματα μέχρι το 1998 σε τριακόσιους τριάντα οκτώ καποδιστριακούς δήμους από τους 1.030. Καλύφθηκε έκταση οκτώμισι εκατομμυρίων στρεμμάτων, που αντιστοιχούν μόλις στο 6% της έκτασης της χώρας. Καταχωρίστηκαν πέντε εκατομμύρια οκτακόσιες χιλιάδες δικαιώματα που αντιστοιχούν στο 17% των συνολικών δικαιωμάτων. 
Το 2008, επί κυβέρνησης Καραμανλή, προκηρύχθηκαν είκοσι δύο μελέτες που θα κάλυπταν τρία εκατομμύρια εκατό χιλιάδες στρέμματα αγροτικών εκτάσεων και έξι εκατομμύρια επτακόσιες χιλιάδες δικαιώματα. Δυστυχώς, αγαπητοί συνάδελφοι, μέχρι σήμερα συμβασιοποιήθηκαν μόνο οι μισές –δηλαδή οι έντεκα- εκ των οποίων έντεκα συμβάσεων, όπως γνωρίζετε, κύριε Υπουργέ, καμμία δεν παραδόθηκε. 
Άρα, λοιπόν, έχουμε μείνει ακόμη σε μια πολύ μικρή –στο 17%- καταγραφή δικαιωμάτων των Ελλήνων πολιτών. Υπάρχει, λοιπόν, τεράστιο πρόβλημα λειτουργίας, το οποίο πρέπει να λύσουμε.
Όπως επίσης, νομίζω, κύριε Υπουργέ, ότι οι μελέτες αυτές, οι οποίες δεν συμβασιοποιήθηκαν ακόμη μέχρι σήμερα, θα πρέπει να ακυρωθούν και να επαναπροκηρυχθούν με το νέο σύστημα της έκπτωσης που θεσπίζουμε σήμερα. Διότι ξέρουμε πολύ καλά ότι αυτές οι έντεκα προκηρύξεις -έντεκα μελέτες- είναι στα δικαστήρια και δεν γνωρίζουμε ακόμη πότε θα ξεμπλέξουν από το Συμβούλιο της Επικρατείας. 
Σημειώνω, λοιπόν, ότι, ακόμη και αν όλες οι υπόλοιπες –δηλαδή όλη η Ελλάδα- μελέτες προκηρυχθούν αμέσως τώρα, τον Ιούλιο του 2013, θα χρειαστούν τουλάχιστον επτά-οκτώ χρόνια, όπως είπατε, για να ολοκληρωθεί το ελληνικό Εθνικό Κτηματολόγιο. 
Αγαπητοί συνάδελφοι, η βασική αιτία της απαράδεκτης καθυστέρησης ήταν μέχρι τώρα η έλλειψη πολιτικής βούλησης και όχι η έλλειψη των πόρων, αφού τώρα η εκπόνηση των μελετών είναι αυτοχρηματοδοτούμενη. Σήμερα υπάρχει πολιτική βούληση για να τελειώνουμε επιτέλους με το Εθνικό Κτηματολόγιο. Υπάρχει πολιτική βούληση για να αντιμετωπίσουμε και το Δασικό Κτηματολόγιο. 
Η συνένωση των δύο νομικών προσώπων, του ΟΚΧΕ και της «ΚΤΗΜΑΤΟΛΟΓΙΟ Α.Ε.», είναι μια σωστή κίνηση. Υπήρχαν δυσλειτουργίες και το ζήσαμε όλοι τα τελευταία χρόνια, παρά το γεγονός ότι επί κυβέρνησης Καραμανλή ήταν το ίδιο πρόσωπο, ο κ. Μπούρας, και στα δύο Πρόεδρος και δεν υπήρχε τέτοιο πρόβλημα. Τώρα, όμως, οι δυσλειτουργίες είναι σημαντικές.
Η ρύθμιση της λειτουργίας των κτηματολογικών γραφείων ανά νομό θα μειώσει τα λειτουργικά προβλήματα που παρουσιάζονταν μέχρι σήμερα στις πολεοδομίες και στα υποθηκοφυλακεία. Η ηλεκτρονική υποβολή των αιτημάτων και η ηλεκτρονική απάντηση επιλύουν προβλήματα επικοινωνίας και ενημέρωσης. Επίσης απαλλάσσεται ο πολίτης από έξοδα διορθώσεων και επιδόσεων των σχετικών εγγράφων και αυτό είναι ένα πολύ σημαντικό ζήτημα, που μέχρι τώρα καθυστερούσε την ολοκλήρωση των κτηματογραφήσεων. 
Ενισχύεται η προστασία της δημόσιας περιουσίας από χιλιάδες καταπατητές που προσπαθούν επί χρόνια να ιδιοποιηθούν δημόσιες εκτάσεις. Η ανάπτυξη της γεωπληροφορικής θα βοηθήσει την ασφάλεια του ελέγχου των περιουσιακών στοιχείων του δημοσίου αλλά και των πολιτών τα οποία, όπως ξέρουμε πολύ καλά, είναι αντικείμενο δικαστικής διαμάχης. Είναι σαφές ότι οι αβεβαιότητες θα μειωθούν στο ελάχιστο.
Επιταχύνεται η διαδικασία ανάθεσης, με την επιλογή του μειοδότη. Υπάρχει φυσικά και κάποιος κίνδυνος, κύριε Υπουργέ, όπως συμβαίνει και στα δημόσια έργα, να δώσει δηλαδή κάποιος μια σημαντική έκπτωση –έστω και αν δεν είναι κάτω του επιτρεπόμενου ορίου- και κάποια στιγμή στη φάση της εξέλιξης της μελέτης, στο δεύτερο-τρίτο χρόνο να εγκαταλείψει. Παρ’ όλα αυτά, παρ’ όλους τους κινδύνους, νομίζω ότι σήμερα το ζητούμενο είναι η διαφάνεια της ανάθεσης των μελετών, που επιτυγχάνεται με την παρούσα τροπολογία και αλλαγή του νόμου και η ταχύτητα επιλογής, όπως το σημειώσατε.
Άρα, λοιπόν, σήμερα θέλουμε διαφάνεια και ταχύτητα. Το επιτυγχάνουμε. Τώρα, αν θα έχουμε και κάποιες αστοχίες στην ολοκλήρωση των μελετών, νομίζω ότι αυτό μπορούμε να το αντιμετωπίσουμε με τη διαδικασία που ακολουθήθηκε στα δημόσια έργα.
Τέλος, πρέπει να παραδεχθούμε ότι για πρώτη φορά αντιμετωπίζεται συστηματικά και ολοκληρωμένα το μεγάλο ζήτημα των δασικών χαρτών και γενικά του δασικού πλούτου της χώρας. Υπό τον έλεγχο των δασικών υπηρεσιών η «ΚΤΗΜΑΤΟΛΟΓΙΟ Α.Ε.» -με το νέο όνομα- θα υλοποιήσει τους χάρτες μετά από διεθνείς διαγωνισμούς.
Η ολοκλήρωση των δασικών χαρτών και η επίλυση του ιδιοκτησιακού τους καθεστώτος θα βάλει τέλος στην αδιάκοπη διαμάχη δημοσίου και ιδιοκτητών. 
Θα ήθελα να πω προς την προηγούμενη ομιλήτρια, την κ. Ιγγλέση, ότι είναι άλλο θέμα το πώς καθορίζουμε το δάσος με βάση το Σύνταγμα και άλλο η καταγραφή της έκτασης, της ιδιοκτησίας, των τίτλων κ.ο.κ., που σήμερα λείπει. Άρα εδώ μιλάμε για την αποτύπωση και την εξακρίβωση των τίτλων ιδιοκτησίας, κάτι που μέχρι τώρα λείπει από τη χώρα μας, εν έτει 2013.
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Επομένως η ολοκλήρωση του Δασικού Κτηματολογίου είναι ζήτημα πρώτης προτεραιότητας και το νομοσχέδιο το αντιμετωπίζει, πιστεύω, κατά τον καλύτερο τρόπο. Εδώ είμαστε, για να δούμε εάν στο δρόμο χρειαστεί κάτι να αλλάξουμε. Νομίζω ότι έχουμε μπροστά μας μια σημαντική μεταρρύθμιση, την οποία θα περίμενα και η Αντιπολίτευση να τη στηρίξει και να μην επικαλείται πάντα το μνημόνιο. Δυστυχώς, επειδή δεν έχουμε Κτηματολόγιο εδώ και τόσα χρόνια, είναι μια από τις αιτίες που οδηγηθήκαμε στο μνημόνιο. Εάν είχαμε Κτηματολόγιο και είχαμε την περιουσία του δημοσίου εξασφαλισμένη, πιθανόν να είχαμε αποφύγει και το μνημόνιο και όλα τα δεινά της χώρας.
Ευχαριστώ. 
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Ελευθέριος Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, το σχέδιο νόμου του Υπουργείου Περιβάλλοντος, Ενέργειας και Κλιματικής Αλλαγής που συζητούμε σήμερα αφορά τη συμπλήρωση των διατάξεων περί Εθνικού Κτηματολογίου. 
Το παρόν νομοσχέδιο έρχεται σε μια κρίσιμη περίοδο για τη χώρα μας και πρόκειται για ένα πολύ σπουδαίο βήμα, το οποίο όλα αυτά τα χρόνια δεν είχε καταφέρει να υλοποιήσει το ελληνικό κράτος, ανεξαρτήτως κυβερνήσεως. Και η δική μας Κυβέρνηση με το παρόν νομοσχέδιο προχωρά αποφασιστικά προς αυτήν την κατεύθυνση.
Το Κτηματολόγιο αποτελεί βασικό αναπτυξιακό εργαλείο και είναι θεμελιώδες έργο για την Ελλάδα, το οποίο δημιουργεί πολύ σημαντικά οφέλη για τον πολίτη αλλά και για την εθνική οικονομία, ενώ ταυτόχρονα συμβάλλει σημαντικά στην προστασία του περιβάλλοντος.
Η ολοκλήρωση και η αποτελεσματική λειτουργία του Κτηματολογίου είναι σημαντική προϋπόθεση για την προσέλκυση επενδύσεων και τη συνακόλουθη βελτίωση της ανταγωνιστικότητας της χώρας και στο διεθνές περιβάλλον, καθώς η ολοκλήρωσή του θα διασφαλίσει την οριστική και τελική καταγραφή και κυρίως κατοχύρωση των ιδιοκτησιών.
Με την ολοκλήρωση του Κτηματολογίου περιορίζεται δραστικά η γραφειοκρατία και γίνονται απλούστερες και ταχύτερες, όπως άλλωστε ανέφερε λίγο πριν ο Υπουργός, οι διαδικασίες μεταβίβασης της ακίνητης περιουσίας και κάθε άλλης διαδικασίας εμπράγματης σχέσης, ενώ παράλληλα ενισχύονται η διαφάνεια και η ασφάλεια στις μεταβιβάσεις ακινήτων.
Η ολοκλήρωση του Κτηματολογίου θα αναβαθμίσει την αγορά ακινήτων –είναι βέβαιο- και θα αυξήσει την αξία της ακίνητης ιδιοκτησίας, με συνέπεια να προσελκύονται σημαντικότερες επενδύσεις, οριοθετώντας παράλληλα και διασφαλίζοντας πλήρως τη δημόσια και ιδιωτική περιουσία. Έτσι προστατεύεται και το περιβάλλον, καθώς η αμετάκλητη οριοθέτηση των δασών και του αιγιαλού θα αποτελέσει το σοβαρότερο εμπόδιο ενάντια στις καταπατήσεις, στην αυθαιρεσία και τέλος θα αποτελέσει ένα απαραίτητο εργαλείο για την ορθολογική οργάνωση και ανάπτυξη της χώρας.
Είναι κοινός τόπος, αγαπητοί συνάδελφοι, ότι ένα τόσο σημαντικό έργο για την κτηματογράφηση, τη χαρτογράφηση και τη διαχείριση των γεωγραφικών και γεωχωρικών πληροφοριών είναι ένα τρανταχτό παράδειγμα της ανεπάρκειας της λειτουργίας με την οποία είχε συγκροτηθεί από το 1981 -εποχές Λαλιώτη, δηλαδή- και μετά που λειτουργούσε το δημόσιο σύστημα της χώρας. Το παρόν σχέδιο νόμου έρχεται να θεραπεύσει τα προβλήματα που έχουν δημιουργηθεί τα τελευταία τριάντα χρόνια στους μείζονες τομείς της αναπτυξιακής υποδομής της χώρας, του Κτηματολογίου, των χαρτογραφήσεων αλλά και των γεωχωρικών δεδομένων και πληροφοριών.
Παράλληλα επιτυγχάνεται με το συγκεκριμένο νομοσχέδιο και η πολύ σημαντική εξοικονόμηση πόρων, με τη μείωση του κόστους μισθοδοσίας και τον περιορισμό των λειτουργικών δαπανών με τη συγκέντρωση διοικητικών και υποστηρικτικών υπηρεσιών σε υπάρχουσες δομές. 
Το Εθνικό Κτηματολόγιο επιδιώκει να κατοχυρώσει, πρώτα απ’ όλα, την ακίνητη περιουσία του κράτους και των πολιτών ταυτόχρονα και η σύνταξή του αποσκοπεί στη δημιουργία ενός σύγχρονου, πλήρως αυτοματοποιημένου αρχείου ακίνητης περιουσίας, όλα τα στοιχεία του οποίου θα έχουν την εγγύηση του κράτους και το οποίο θα εξασφαλίζει τη μεγαλύτερη δυνατή διαφάνεια και ασφάλεια των συναλλαγών. 
Πρόκειται για ένα σύστημα πολύ πιο σύγχρονο και ολοκληρωμένο από το παλιό σύστημα των υποθηκών και μεταγραφών, που ισχύει μέχρι σήμερα. 
Σημαντικότατος στόχος μας είναι το 2020 να διαθέτει η Ελλάδα ένα πλήρες σχετικό σύστημα, κατά τα πρότυπα των άλλων ευρωπαϊκών χωρών, καθώς η Ελλάδα είναι από τις ελάχιστες, ίσως και η μοναδική -αν γνωρίζω καλά- χώρα στον ευρωπαϊκό χώρο που δεν έχει ολοκληρωμένο Κτηματολόγιο, τηρώντας παράλληλα τις μνημονιακές δεσμεύσεις της περί σύνταξης Κτηματολογίου, όπως αυτές ισχύουν από το έτος 2011.
Κυρίες και κύριοι συνάδελφοι, σε αυτό το σημείο θα ήθελα να αναφερθώ στην τροπολογία με αριθμό πρωτοκόλλου 600/63, την οποία καταθέσαμε από κοινού με άλλους οκτώ συναδέλφους Βουλευτές της Νέας Δημοκρατίας. Αυτή αφορά τον επανακαθορισμό του πλαισίου που διέπει τη δημιουργία του Μητρώου Ενεργειακών Επιθεωρητών και συγκεκριμένα τις προϋποθέσεις, τους όρους αλλά και τη διαδικασία για την άσκηση της δραστηριότητας του ενεργειακού επιθεωρητή και την εγγραφή στο μητρώο, λόγω της αδυναμίας ως προς την υλοποίηση της απαιτούμενης εξεταστικής διαδικασίας από το ΤΕΕ εντός των προβλεπόμενων χρονικών ορίων.
Για την εν λόγω τροποποίηση, λαμβάνεται υπ’ όψιν, κύριε Υπουργέ -και παρακαλώ να την κάνετε δεκτή, εφόσον φυσικά το εγκρίνετε- πρώτον ότι στις 6 Οκτωβρίου 2013 λήγουν οι προσωρινές άδειες ενεργειακών επιθεωρητών που έχουν χορηγηθεί. 
Δεύτερον, έχουν εκπαιδευτεί περίπου οκτώ με δέκα χιλιάδες υποψήφιοι, οι οποίοι αναμένουν να εγγραφούν στο Μητρώο Ενεργειακών Επιθεωρητών εδώ και μήνες. 
Τρίτον, πρέπει να μη διαταραχθεί η ομαλή έκδοση πιστοποιητικών ενεργειακής απόδοσης, τα οποία και είναι απαραίτητα για ενοικιάσεις-πωλήσεις και απαιτούνται για τη συμμετοχή σε χρηματοδοτικά προγράμματα αλλά και σε άλλες περιπτώσεις. 
Πιο συγκεκριμένα, με τη ρύθμιση της παραγράφου 1 προστίθεται μια νέα παράγραφος στο άρθρο 9 του π.δ. 100/2010, σύμφωνα με την οποία για διάστημα ενός έτους από την έναρξη ισχύος της εντάσσονται στο Μητρώο Ενεργειακών Επιθεωρητών όσοι διαθέτουν τα παρακάτω προσόντα: να είναι μηχανικοί διπλωματούχοι-πτυχιούχοι όλων των τεχνικών ειδικοτήτων, χωρίς απαιτούμενη προγενέστερη επαγγελματική εμπειρία και να έχουν παρακολουθήσει το κατάλληλο εκπαιδευτικό πρόγραμμα. 
Με τη συγκεκριμένη ρύθμιση, κύριε Υπουργέ, δεν καταργείται η εξεταστική διαδικασία, αλλά αναβάλλεται για ένα σύντομο χρονικό διάστημα, έως ότου δηλαδή αποφασίσει το Τεχνικό Επιμελητήριο να ενεργοποιήσει και να είναι σύμφωνο με τις δεσμεύσεις του, ενώ με την έναρξη της εξεταστικής διαδικασίας οι ενεργειακοί επιθεωρητές που έχουν εγγραφεί στα οικεία μητρώα και εντός διαστήματος ενός έτους από την έναρξη ισχύος της παρούσας διάταξης οφείλουν να εξεταστούν και να υποβάλουν στην Ειδική Υπηρεσία Επιθεωρητών Ενέργειας πιστοποιητικό επιτυχούς εξέτασης. Διαφορετικά, με την παρέλευση του ενός έτους, θα διαγράφονται αυτοδίκαια από το Μητρώο Ενεργειακών Επιθεωρητών και θα χάνουν τη δυνατότητα άσκησης της δραστηριότητας έως την υποβολή πιστοποιητικού επιτυχούς εξέτασης. 
Σας ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Αυγενάκη, ευχαριστούμε κι εμείς.
Τέλος, ο κ. Γιάννης Μιχελογιαννάκης έχει το λόγο και θα κλείσουμε.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Ευχαριστώ, κυρία Πρόεδρε. 
Κύριε Υπουργέ, θα ήθελα να κάνω μια παρατήρηση πρώτα, μιας και ο κ. Λιβιεράτος στάθηκε ιστορικά, στην εποχή του Βυζαντίου, στο Κατάστιχο -έτσι ήταν ο όρος τότε από όπου βγήκε μετά το Κτηματολόγιο. Έδωσε μία διάσταση καθαρά ταξική και ας μη γελιόμαστε. 
Ξέχασε να πει στην ομιλία του ότι το 1936 ο Όθωνας έκανε τότε, για να δώσει στους «ημέτερους» περιουσία, την πρώτη επανάσταση των κοινωνικών δυνάμεων της εξουσίας για να έχουν δύναμη. Μια αναλαμπή στη δημοκρατική ιστορία φάνηκε λίγο το 1963.
Όμως ας μη μιλάμε για τα παλιά, ας πάμε στο σύνδρομο του «17». Δεκαεπτά χρόνια τα ενοχικά κόμματα δαπάνησαν ένα δισεκατομμύριο και υλοποίησαν το 17% -17% μόνο, αυτό είναι το αποτέλεσμα- με αποτέλεσμα σήμερα να έχεις, από τα οκτώ εκατομμύρια στρέμματα και τα έξι εκατομμύρια δικαιώματα, να σε περιμένουν ακόμα άλλα έξι και άλλα τέσσερα, -πλήρης αποτυχία!- και από τις εβδομήντα μία χιλιάδες ακίνητα, να έχεις το 40% καταπατημένα, το 22% με προβλήματα δικονομικά, νομικίστικης αιτιολογίας, και το 12,4% να είναι σε σύγχυση στους δήμους και να μην μπορούν νομικά πρόσωπα δημοσίου δικαίου να κάνουν τίποτα. Στα δεκαεπτά χρόνια, επίσης, να έχεις έντεκα χιλιάδες χάρτες, από τους οποίους έχεις κάνει μόνο τους εννιακόσιους. Αυτά είναι στοιχεία που τα δίνετε εσείς, η ΚΕΔ τα έχει δώσει. Και δεν φτάνει μόνον αυτό, αλλά κοστολογείτε και τη δημόσια περιουσία, χωρίς να γνωρίζετε την τελευταία έρευνα του ΙΟΒΕ, η οποία μιλάει για τριακόσια δισεκατομμύρια. 
Αυτή είναι η εικόνα. Και σε αυτήν την εικόνα έχουμε εδώ να πούμε το εξής, ότι φθάσαμε σε ένα σημείο που την υποχρέωση να είναι δημόσια μας τη διδάσκουν οι ξένοι. Βλέπετε τον Πρόεδρο του Διεθνούς Γραφείου του Κτηματολογίου να καταγράφει ως ορισμό αυτού που πάμε να νομοθετήσουμε σήμερα, ότι είναι μία μεθοδική, διευθετημένη διερεύνηση ιδιοκτησίας, αλλά δημόσια και μόνο δημόσια. Βάζει, μάλιστα, δικλίδες ασφαλείας για το δημόσιο χαρακτήρα. Αυτή είναι η ουσία. Ο Henssen είναι αυτός.
Έρχομαι στα προβλήματα που βάζετε. Το πρώτο πρόβλημα, το οποίο αρχίζει, είναι το τεκμήριο υπέρ δημοσίου. Βλέπετε το ελληνικό δημόσιο να υποβάλλει δηλώσεις ιδιοκτησίας για να μπουν στο Κτηματολόγιο. Είναι ακριβώς το αντίστροφο. Το τεκμήριο δεν οριοθετείται. Όπου υπάρχουν εγκεκριμένα σχέδια πόλης ή οικισμοί, βλέπω ότι αφήνετε «παραθυράκια» για δασικές εκτάσεις. Παλιά βάζαμε μία εκκλησία μέσα και τα νομιμοποιούσαμε, τώρα αρχίζουμε καινούργια. Χάνει το δικαίωμά του το κράτος για πάνω από δύο στρέμματα που βρίσκονται εντός σχεδίου, αν είναι δασικό. Πλήρης σύγχυση!
Όσον αφορά την ανάρτηση που γίνεται, ανεξάρτητα από διευθύνσεις και δασαρχεία, που τα τελειώνετε αυτά, αν η θεώρηση δεν γίνει σε πέντε μήνες, υπάρχει πρόβλημα. Στις αντιρρήσεις, στο εξάμηνο που βάζετε, δηλαδή τέσσερις μήνες και δύο μήνες χάρισμα, υπάρχει πρόβλημα. Ακόμη, στις διορθώσεις κτηματογραφικών εγγράφων, τα δώδεκα χρόνια των Ελλήνων που ζουν στην Ελλάδα και τα δεκατέσσερα των Ελλήνων που είναι στο εξωτερικό, και αυτό θέλει κουβέντα. 
Νέα χαράτσια στη μικρογραφία του χαρατσιού, της εν γένει πολιτικής σας. Δεν έκανες γρήγορα δήλωση; Μέχρι χιλιοπεντακοσάρικο μπορεί να φθάσει. Περίπτωση: Δεν έδωσες αποσπάσματα από λήψη κτηματολογικών αποσπασμάτων, με αυτήν την εικόνα που σας παρουσίασα, των ενοχικών κομμάτων της δεκαεπταετίας; Ειδικά τέλη, χαράτσια!
Καθυστέρησες την πληρωμή αναλογικά του τέλους; Πλήρωνε 1‰ επί της αντικειμενικής αξίας! Και αυτά σε μία κατάσταση που μόνο το 17% είναι φτιαγμένο. Έδωσες άδεια δόμησης στα τυφλά, εκεί που δεν έχουν πρόσοψη; Πλήρωσε! Ελεγχόμενες κυνηγετικές εκτάσεις, που έγιναν από πέντε χιλιάδες με δυόμισι χιλιάδες; Γιατί άραγε; Το περιβάλλον;
Βλέπει κανείς ότι πέρα απ’ αυτά, υπάρχει και το κοινωνικό αγαθό ή το δημόσιο αγαθό, το οποίο, για να το πεις κοινωνικό, πρέπει να έχει πέντε προϋποθέσεις: να το ελέγχεις, να το καταρτίζεις, να το αξιοποιείς και να μπορείς να το βάζεις μέσα σε ένα αναπτυξιακό πρόγραμμα. Βλέπετε ότι όλα αυτά χάνονται. Και δημιουργώ μία ανώνυμη εταιρεία, δήθεν για να κερδίσω χρόνο, δήθεν για να κερδίσω αποτελεσματικότητα, δήθεν για να κερδίσω αξιοποίηση, με αποτέλεσμα η ιδιωτική, η δημόσια και η δημοτική περιουσία να χάνεται. Αυτή είναι η ουσία. 
Επειδή δεν έχω χρόνο, θέλω στα δύο τελευταία λεπτά να κάνω δύο καταγγελίες.
Πρώτη καταγγελία. Χθες ήταν η παράνομη συχνότητα. Εμείς οι καρδιολόγοι λέμε ότι, όταν η συχνότητα τελειώσει, είναι ο θάνατος. Και παίρνω τον όρο της συχνότητας, γιατί από την παράνομη συχνότητα χθες αρχίσατε. Οριοθετήθηκε το ΤΑΠ, πάρτε Έλληνες! Οριοθετήθηκαν τα 50 δισεκατομμύρια κούρεμα, πάρτε Έλληνες! Οριοθετήθηκε η ιστορία του ΟΠΑΠ με τα κρατικά λαχεία -κατέθεσα σήμερα ερώτηση για άλλα «γκρίζα» σημεία του ΟΠΑΠ- πάρτε! Αυτά από τηλεοράσεως, που είναι παράνομες συχνότητες. 
Και δεν φθάνει μόνον αυτό. Αφού χάσατε το παιχνίδι του κοινωνικού αυτοματισμού, μπαίνετε σήμερα και σε τηλέφωνα -και το καταγγέλλω από τη Βουλή- σε δημοσιογράφους, ότι «είσαι στη λίστα μέσα, μόνο βγες έξω από εκεί». Τέτοιες τακτικές είναι παράνομες! Αυτή είναι η πρώτη καταγγελία. 
Δεύτερη καταγγελία. Εδώ το ανεξίθρησκο είναι σοβαρό και ο σταυρός στη σημαία...</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι εννοείτε; Πείτε πιο καθαρά, για να καταλάβουμε τι εννοείτε.</ChairmanSpeech>
<Speech><Parlmember>ΙΩΑΝΝΗΣ ΜΙΧΕΛΟΓΙΑΝΝΑΚΗΣ</Parlmember>: Έχω καταγγελίες από δημοσιογράφους ότι τους λένε «θα σας πάρουμε, μόνο φύγετε από τα κτήρια της ΕΡΤ». Αυτό είναι το ένα.
Δεύτερον –για να είμαι συνεπής στο χρόνο μου- ο σταυρός στη σημαία είναι, Υπουργέ μου, πάνω από την Ελλάδα. Εγώ τυχαίνει να είμαι συνεργαζόμενος με τον ΣΥΡΙΖΑ, αριστερός αλλά και βαθιά ορθόδοξος. Σήμερα, παρατήρησα κάτι το οποίο, κυρία Πρόεδρε, θέλω να το δείτε οπωσδήποτε. Το πήρα και φωτογραφία και θα το δώσω. 
Στην είσοδο του γραφείου του Γεώργιου Παπανδρέου, στο δεξί σκαλοπάτι είναι ένας σταυρός χαραγμένος, που πατιέται και σφουγγαρίζεται. Αυτό το πράγμα ως Βουλευτής δεν το ανέχομαι. 
Παρακαλώ πολύ την Τεχνική Υπηρεσία της Βουλής αμέσως να το αποκαταστήσει αυτό. 
Επ’ ευκαιρία κάνω και μια πρόταση: είναι καλό να γίνει ένα τέμενος, ένα τετραγωνικό μέτρο εκκλησίας ή οτιδήποτε άλλο. 
Κυρία Πρόεδρε, να το επιμεληθείτε. 
Ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστώ πάρα πολύ. Θα το δούμε. 
Ο κ. Βλάχος έχει το λόγο.</ChairmanSpeech> 
<Speech><Parlmember>ΓΕΩΡΓΙΟΣ ΒΛΑΧΟΣ</Parlmember>: Ευχαριστώ, κυρία Πρόεδρε. 
Θα ήθελα να κάνω μια σύντομη παρέμβαση. 
Πρέπει να συμφωνήσουμε όλες και όλοι μέσα σε αυτήν την Αίθουσα ότι η πρωτοβουλία του Υπουργείου Περιβάλλοντος, Ενέργειας και Κλιματικής Αλλαγής είναι προς τη σωστή κατεύθυνση. 
Εδώ πραγματικά, πρέπει να επαινέσουμε την πολιτική ηγεσία και προσωπικά τον κ. Καλαφάτη για την πρωτοβουλία του να φέρει αυτό το νομοσχέδιο για το Κτηματολόγιο. 
Το Κτηματολόγιο, όπως ξέρουμε όλοι, είναι μια αμαρτωλή υπόθεση. Έχει ξεκινήσει εδώ και δεκαετίες. Σε πάρα πολλές περιοχές βρίσκεται σε αδιέξοδο. Σήμερα γίνεται μια νέα προσπάθεια, για να μπορέσουμε να βάλουμε τέλος σε αυτές τις εκκρεμότητες.
Ο καθένας, λοιπόν, που παίρνει το λόγο θα ήταν θετικό να μας έλεγε πώς μπορεί αυτή η πρωτοβουλία του Υπουργού -και του Υπουργείου γενικότερα- να βοηθηθεί και όχι να κάνουμε κριτική έτσι απλά, λες και σήμερα αυτή η κατάσταση η οποία υπάρχει είναι ιδανική. Κάθε άλλο, θα έλεγα. Για το λόγο αυτό, λοιπόν, αυτή η προσπάθεια του Υπουργείου πρέπει να βοηθηθεί από κάθε κατεύθυνση και από όλες τις πολιτικές δυνάμεις. 
Βεβαίως, με αφορμή αυτήν την πρωτοβουλία έρχεται και μια σειρά άλλων θεμάτων από διάφορες περιοχές -ή και για όλη τη χώρα- που το ΥΠΕΚΑ θα πρέπει να τα δει. Πρέπει, όμως, τα θέματα αυτά να τα δουν και οι εισηγητές και οι Κοινοβουλευτικοί Εκπρόσωποι όλων των πτερύγων.
Υπάρχουν τροπολογίες που αφορούν πολύ συγκεκριμένα θέματα και για τα οποία θέλουμε αύριο –γι’ αυτό πήρα το λόγο σήμερα- να έχουμε τις απόψεις όλων των πτερύγων της Βουλής. 
Για παράδειγμα, έχει κατατεθεί μια τροπολογία για τη Νέα Ζωή Μάνδρας. Την υπόθεση την ξέρουν όλα τα κόμματα και οι τοπικοί συνάδελφοι και όχι μόνο. Είναι σημαντικό να ακούσουμε αύριο τις απόψεις όλων των συναδέλφων, για να δούμε εάν θέλουμε να αγγίξουμε πραγματικά κοινωνικά προβλήματα και να δώσουμε λύση ή αν θέλουμε να θεωρητικολογούμε. 
Η πρωτοβουλία, λοιπόν, του Υπουργού είναι η αφορμή που ανοίγει την κουβέντα για μια σειρά από θέματα σημαντικά για την κάθε περιοχή. Κι εδώ είναι που πρέπει όλοι να σταθούμε στο ύψος των περιστάσεων. 
Δεν θα σταθώ στην προηγούμενη τοποθέτηση συναδέλφου, σε γενικόλογες καταγγελίες «κάποιος είπε, κάπου είπε» και όλα τα υπόλοιπα. Αυτά δεν οδηγούν πουθενά. Εδώ πρέπει να αντιμετωπίσουμε την πραγματικότητα με συγκεκριμένες, ρεαλιστικές παρατηρήσεις. Διότι καλοπροαίρετα ξεκινάει το Υπουργείο και ο Υπουργός. Καλοπροαίρετα πρέπει κι εμείς να συμβάλλουμε με όλες μας τις δυνάμεις για να δώσουμε λύσεις. 
Αυτήν την παρέμβαση ήθελα να κάνω, κυρία Πρόεδρε, σήμερα, ανοίγοντας την κουβέντα για τη συζήτηση επί των άρθρων, που θα γίνει αύριο, καθώς επίσης και για μια σειρά τροπολογιών που έχουν κατατεθεί. 
Πρέπει, όπως είπα –και με αυτό κλείνω- να ακουστούν οι απόψεις όλων των πτερύγων. Διότι δεν είναι υπόθεση μόνο του Υπουργείου, τι κάνει δεκτό και τι δεν κάνει. Πρέπει όλοι να πάρουμε θέση, για να ξέρουμε τι λέμε και στην κοινωνία. Δεν μπορεί να λέμε άλλα μέσα σε αυτήν την Αίθουσα κι άλλα να λέμε στους πολίτες, στην κάθε περιοχή όπου πολιτεύεται ο καθένας. Αυτή η διγλωσσία πρέπει να τελειώσει. Πρέπει ο καθένας μας να πάρει την ευθύνη και να πει «ναι» ή «όχι» με καθαρή φωνή και καθαρές κουβέντες μια για πάντα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κύριε Βλάχο.
Κύριε Αποστόλου, έχετε το λόγο για δυο λεπτά για να δευτερολογήσετε.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Πράγματι, αυτό στο οποίο πρέπει να απαντήσουμε είναι εάν η τωρινή νομοθετική πρωτοβουλία συμβάλλει στην αντιμετώπιση του προβλήματος. 
Δεν θα πρέπει, όμως, να κάνουμε μια αναδρομή για το κατά πόσον οι προηγούμενες νομοθετικές πρωτοβουλίες έλυσαν κάποιο πρόβλημα ή εάν η συμπεριφορά της ηγεσίας του Υπουργείου Περιβάλλοντος, Ενέργειας και Κλιματικής Αλλαγής βοηθάει προς αυτήν την κατεύθυνση; 
Ο κύριος Υπουργός –εννοώ τον κ. Λιβιεράτο- επιμένει ότι υπάρχουν εκατό μέτρα απόκλιση μεταξύ των ορθοεικόνων του ’45 και των σημερινών. Αντιλαμβάνεται τι σημαίνει αυτό όταν η Ελλάδα –τουλάχιστον η μισή της επιφάνεια- έχει χαρακτηριστεί στη μορφή; Καταλαβαίνετε τι δημιουργεί; Εμείς λέμε ότι δεν υπάρχει τέτοια περίπτωση. Ο ίδιος, όμως, καταλαβαίνει με την τοποθέτησή του τι ανοίγει; Θα σας αναφέρω κι άλλα περιστατικά.
Όταν άλλαξε ο ορισμός του δάσους το 2003 με το ν. 3208/2003, τότε τριακόσιοι τριάντα ΟΤΑ, που είχαν προηγουμένως προχωρήσει πολύ τη διαδικασία κατάρτισης των δασικών χαρτών, βρέθηκαν «στον αέρα». Ακυρώθηκε όλο αυτό και χρειαζόταν πάλι επικαιροποίηση. 
Έρχεται ο ν. 3889/2010 και ξαναμπαίνει στη διαδικασία αλλαγής του ορισμού του δάσους, που σημαίνει ότι όλη αυτή η δουλειά προς τα πίσω έπρεπε να επικαιροποιηθεί πάλι να την ξαναδούμε. Έρχεται προχθές ο Υπουργός και λέει: «Πρέπει να δούμε και με τον ορισμό του δάσους τι θα γίνει. Πρέπει να τον αλλάξουμε.».
Άρα, όταν ήδη συζητώντας λέμε ότι έχει προχωρήσει το 17% περίπου όλης της επιφάνειας και το 60% των εδαφών δασικού χαρακτήρα έχει μπει στη διαδικασία και ανοίγονται τέτοιοι δρόμοι, αντιλαμβάνεστε πού θα βρεθούμε; Επομένως το ότι καθυστερεί η συγκεκριμένη διαδικασία οφείλεται κυρίως στον τρόπο με τον οποίο η εκτελεστική εξουσία και οι εκάστοτε κυβερνήσεις λειτουργούσαν μέχρι σήμερα.
Και ξέρετε τι έχει συμβεί, αγαπητοί συνάδελφοι; Όλες αυτές οι παρεμβάσεις είχαν ένα αποτέλεσμα: τη διαρκή μείωση των δασικού χαρακτήρα εδαφών, ιδιαίτερα των περιαστικών. Γιατί αυτό είναι το πρόβλημα και αυτό είναι σήμερα που καθυστερεί ιδιαίτερα στην ανατολική Αττική. Μήπως εκεί θα πρέπει να δούμε αυτό που σας είπα και επαναλαμβάνω, κύριε Υπουργέ, πρώτα να κυρώσουμε τους χάρτες, αγνοώντας τα προβλήματα που υπάρχουν πάνω; Διότι στο κάτω-κάτω η αναφορά μας είναι αν αυτά ήταν δασικού χαρακτήρα ή όχι και από εκεί και πέρα έρχεται το πολιτικό κόστος. Όποιος κυβερνάει αναλαμβάνει να λύσει τα προβλήματα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Αποστόλου.
Κύριε Υπουργέ, θα θέλατε να τοποθετηθείτε;</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Μάλιστα, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πόσο χρόνο θέλετε, κύριε Υπουργέ;</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Πέντε λεπτά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε, λοιπόν, το λόγο για πέντε λεπτά.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Κυρίες και κύριοι συνάδελφοι, άκουσα προσεκτικά όλες τις απόψεις. Θέλω να πω ότι αυτό το νομοσχέδιο εντάσσεται σε μία γενικότερη στρατηγική του ΥΠΕΚΑ, που έχει να κάνει με μία ριζική αλλαγή στο πώς αντιλαμβανόμαστε τη ρύθμιση του χώρου, με μία ριζική αλλαγή σε σχέση με το πώς την αντιλαμβανόταν η διοίκηση -και αυτή η αντίληψη αποτυπωνόταν στη συμπεριφορά της διοικήσεως απέναντι στον πολίτη- και σε σχέση με την αναγκαιότητα που υπάρχει για να γίνουν πραγματικά εκσυγχρονιστικές τομές όσον αφορά τη διαφάνεια των διαδικασιών σε σχέση με τα ζητήματα του Κτηματολογίου, την επιτάχυνση των διαδικασιών, την αποτελεσματικότητα και βεβαίως την ενίσχυση των συναλλαγών. Αυτό είναι το γενικότερο πλαίσιο στο οποίο κινούμαστε. 
Μου δίνεται η ευκαιρία μέσα από αυτήν τη νομοθετική πρωτοβουλία να αναφερθώ στο ότι υπάρχουν αυτά τα ίδια στοιχεία, οι αξίες, οι αρχές, αν θέλετε, η αρχή της οριζόντιας πολιτικής, η αντίληψη ότι είμαστε εδώ ως νομοθέτες για να αντιμετωπίσουμε μία πραγματικότητα. Και σέβομαι πολύ, κύριε Αποστόλου, αυτό που είπατε προηγουμένως, όμως δεν έχουμε το περιθώριο άλλο, κατά την άποψή μου, γι’ αυτό και κινούμαστε στο πλαίσιο αυτό. 
Και οι δύο έχουμε την ίδια αντίληψη, να υπηρετήσουμε το δημόσιο συμφέρον και τους πολίτες, αλλά, αν πάμε απλώς να αναδείξουμε τα προβλήματα και φέρουμε σε μια θέση αδιεξόδου δεκάδες, εκατοντάδες χιλιάδες συμπολιτών μας, τότε δεν μπορώ να πω ότι αυτήν τη στιγμή ανταποκρινόμαστε στο ρόλο μας απέναντι σε μια κοινωνία που πραγματικά βάλλεται, νιώθει κατατρεγμένη και νιώθει ότι καταδιώκεται, αντί να υπηρετείται, από την πολιτεία.
Σέβομαι πάρα πολύ αυτό που είπατε, αλλά σας λέω ποια είναι και η δικιά μου τοποθέτηση σε σχέση με την αποτελεσματικότητα που καλούμαστε επιτέλους να δείξουμε αναφορικά με την επίλυση συγκεκριμένων προβλημάτων που έχουν εκατοντάδες χιλιάδες συμπολιτών μας. 
Γιατί πρέπει να το δεχτούμε ότι βεβαίως και υπάρχουν πάρα πολλές περιπτώσεις, αν θέλετε, αδιαφάνειας που έγιναν εκμεταλλεύσιμες από ιδιώτες, από πολίτες και βεβαίως εκεί πέρα πάμε να κάνουμε τα νομοθετήματά μας και να βάλουμε ένα οριστικό στοπ, έναν οριστικό φραγμό σε εκείνους που εκμεταλλεύονται ακριβώς ένα αδιαφανές θεσμικό πλαίσιο για να μπορέσουν παρατύπως να κινηθούν.
Υπάρχουν, όμως, και εκατοντάδες χιλιάδες άλλοι συμπολίτες μας και αυτό είναι μια γενική αρχή που την έχω στο μυαλό μου -δεν σας κρύβω- και για τις άλλες νομοθετικές πρωτοβουλίες που θα ακολουθήσουν σε σχέση με το -να σας το πω πολύ απλά- «τι έφταιγε ο καημένος ο συμπολίτης μας»;
Πρόκειται για δεκάδες χιλιάδες συμπολιτών μας. Πιστεύω ότι οι περισσότεροι από εμάς θητεύσαμε και φοιτήσαμε στο «πανεπιστήμιο του πεζοδρομίου» -με την καλή του όρου έννοια- και γνωρίζουμε ότι σε πάρα πολλές λαϊκές οικογένειες είναι χιλιάδες συμπολιτών μας που είναι παγιδευμένοι ακριβώς για δεκαετίες, γιατί εμπιστεύθηκαν τη διοίκηση. 
Εξεδόθησαν συγκεκριμένες πράξεις από τη διοίκηση και ξαφνικά η διοίκηση, μετά από λίγα χρόνια, με μία άλλη της μορφή έρχεται και ουσιαστικά παγιδεύει και «θάβει» όχι μονάχα –αν θέλετε- την εμπιστοσύνη που επέδειξε ο πολίτης προς το κράτος, αλλά «θάβει» ουσιαστικά και βασικά του δικαιώματα, όπως είναι το ατομικό δικαίωμα της περιουσίας.
Οφείλουμε, λοιπόν, να βρούμε τη χρυσή τομή. Δεν σας κρύβω ότι είναι ένα δύσκολο εγχείρημα, γιατί αντιλαμβάνομαι και τους κινδύνους που ελλοχεύουν και τις εύλογες αντιδράσεις που μπορούν να υπάρχουν και λόγω αντίθετης ιδεολογικής -αν θέλετε- καταβολής αλλά και οπωσδήποτε λόγω οποιασδήποτε άλλης αιτίας.
Όμως, πιστεύω ότι πρέπει να πάμε σε μία τέτοια κατεύθυνση αντιμετώπισης της αληθινής πραγματικότητας, γιατί νιώθω ότι για πολλά χρόνια πολλοί από εμάς κινούμασταν σε μία φανταστική πραγματικότητα. Είναι, λοιπόν, επιλογή αυτού του Υπουργείου, τουλάχιστον στα νομοθετήματα, που –αν μου επιτρέπετε- εγώ έχω το ρόλο της επίσπευσής τους.
Αυτές είναι οι λογικές της αντίληψης της πραγματικότητας, της επίλυσης των προβλημάτων, του να μην κλείσω τα μάτια, του να μη μιλήσουμε απλώς πολιτικά και να περάσει ο καιρός, του να μην αφήσουμε όσοι είμαστε σε μία θέση ευθύνης απλώς να περάσουν κάποιοι μήνες και να φύγουμε από το δημόσιο βίο, αλλά να αφήσουμε κάτι πίσω πραγματικό, που θα έχει ωφέλεια για τον πολίτη.
Αυτά τα χαρακτηριστικά έχουν οι νομοθετικές μας πρωτοβουλίες, που αφορούν στο Κτηματολόγιο. Το ίδιο προσπαθούμε να κάνουμε με τα αυθαίρετα. Το ίδιο θα υπάρξει στη χωροταξική και πολεοδομική μεταρρύθμιση. Το ίδιο θα υπάρξει στο ζήτημα των επιτρεπτών επεμβάσεων στο δάσος. Το ίδιο θα υπάρξει στην ελεγκτική λειτουργία του κράτους, ακριβώς για να προασπίσουμε το περιβάλλον με πιο σοβαρούς ελέγχους. Το ίδιο θα υπάρξει στο ειδικό χωροταξικό που έχουμε βγάλει για διαβούλευση, όπως το ίδιο θα υπάρξει και σε σημαντικά εργαλεία που πρέπει να βάλουμε δίπλα στον πολίτη και στο δημόσιο, για να το προασπίσουμε, όπως είναι η ηλεκτρονική ταυτότητα του κτηρίου, όπως είναι η τράπεζα γης και όπως είναι, βεβαίως, και άλλα ζητήματα που προσπαθούμε να επιλύσουμε και να ακουμπήσουμε. 
Αυτά ενδεχομένως είναι θέματα «ταμπού», που ουσιαστικά όμως «θάβουν», όπως λέω, πολλές φορές θεμελιώδη ατομικά δικαιώματα πολλών συμπολιτών μας. Αναφέρομαι, παραδείγματος χάριν, στους οικοδομικούς συνεταιρισμούς, όπου θα είναι και μία ευκαιρία να υποστηρίξουμε την οικοδομική δραστηριότητα. Έτσι, λοιπόν, με ένα πλέγμα τέτοιων δραστηριοτήτων, με αυτά τα χαρακτηριστικά που σας ανέφερα, νομίζω ότι θα μπορέσουμε να κάνουμε πραγματικά το άλμα προς τα εμπρός. 
Θα ήθελα με την ευκαιρία να σας ευχαριστήσω ακόμη μία φορά. Δεν αναφέρθηκα στο άρθρο 10, αναφέρθηκε κάποιος άλλος συνάδελφος. Αποτελεί ένα παράδειγμα για τη συμβολή όλων των πτερύγων της ελληνικής Βουλής, που τιμά το ελληνικό Κοινοβούλιο, η συζήτηση που έχουμε κάνει μέσα στο πλαίσιο αυτής της επιτροπής, για να μπορέσουμε να δώσουμε πραγματικές λύσεις σε πολλές χιλιάδες συμπολιτών μας.
Ευχαριστώ πολύ και επιφυλάσσομαι αύριο να συνεχίσουμε τη συζήτηση επί των άρθρων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις». 
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΡΑΧΗΛ ΜΑΚΡΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το νομοσχέδιο του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις» έγινε δεκτό επί της αρχής κατά πλειοψηφία.
Κυρίες και κύριοι συνάδελφοι, σας έχουν διανεμηθεί τα Πρακτικά της Τρίτης 14 Μαΐου 2013, της Τετάρτης 15 Μαΐου 2013, της Πέμπτης 16 Μαΐου 2013, της Παρασκευής 17 Μαΐου 2013, της Δευτέρας 20 Μαΐου 2013 και της Τρίτης 21 Μαΐου 2013 και ερωτάται το Σώμα αν τα επικυρώνει.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς τα Πρακτικά της Τρίτης 14 Μαΐου 2013, της Τετάρτης 15 Μαΐου 2013, της Πέμπτης 16 Μαΐου 2013, της Παρασκευής 17 Μαΐου 2013, της Δευτέρας 20 Μαΐου 2013 και της Τρίτης 21 Μαΐου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 16.28΄ λύεται η συνεδρίαση για αύριο ημέρα Πέμπτη 20 Ιουνίου 2013 και ώρα 9.30΄, με αντικείμενο εργασιών του Σώματος: α) κοινοβουλευτικό έλεγχο, συζήτηση επικαίρων ερωτήσεων και β) νομοθετική εργασία 1) Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Εξωτερικών: «Κύρωση του Πρωτοκόλλου σχετικά με τα μελήματα του ιρλανδικού λαού όσον αφορά τη Συνθήκη της Λισσαβώνας» και 2) Συνέχιση της συζήτησης επί των άρθρων και του συνόλου του σχεδίου νόμου του Υπουργείου Περιβάλλοντος, Ενέργειας και Κλιματικής Αλλαγής: «Συμπλήρωση των διατάξεων περί Εθνικού Κτηματολογίου και άλλες ρυθμίσεις».
Ο</Speech> ΠΡΟΕΔΡΟΣ                                                   ΟΙ ΓΡΑΜΜΑΤΕΙΣ 
Τελευταία Αποθήκευση:	28/6/2013 12:06:00 μμ	Από:	N.tasoula
Εκτυπώθηκε:	26/6/2013 9:19:00 πμ</body>
</html>