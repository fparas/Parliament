<html><head><meta name="cp:revision" content="4"><meta name="date" content="2014-02-28T09:55:00Z"><meta name="Company" content="OTS"><meta name="Keywords" content=""><meta name="meta:word-count" content="44353"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-02-27T09:29:00Z"><meta name="Word-Count" content="44353"><meta name="dcterms:created" content="2014-02-28T09:51:00Z"><meta name="dcterms:modified" content="2014-02-28T09:55:00Z"><meta name="Last-Modified" content="2014-02-28T09:55:00Z"><meta name="Last-Save-Date" content="2014-02-28T09:55:00Z"><meta name="meta:character-count" content="239507"><meta name="Template" content="Normal"><meta name="meta:save-date" content="2014-02-28T09:55:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-02-28T09:55:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-02-28T09:51:00Z"><meta name="Last-Printed" content="2014-02-27T09:29:00Z"><meta name="meta:last-author" content="katerinag"><meta name="Creation-Date" content="2014-02-28T09:51:00Z"><meta name="xmpTPg:NPages" content="239"><meta name="resourceName" content="21-2-2014.doc"><meta name="Last-Author" content="katerinag"><meta name="Character Count" content="239507"><meta name="Page-Count" content="239"><meta name="Revision-Number" content="4"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="meta:page-count" content="239"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>239
ΣΥΝΕΔΡΙΑΣΗ 21/2/2014
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ SΓ΄
Παρασκευή  21 Φεβρουαρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2.  Άδεια απουσίας του Βουλευτή κ. Σ. Ταλιαδούρου, σελ. 
3. Ανακοινώνεται ότι τη συνεδρίαση παρακολουθούν μαθητές από το 20ο Δημοτικό Σχολείο Αγίου Δημητρίου, το Γυμνάσιο και Λύκειο Μεγανησίου Λευκάδας, το 7ο Δημοτικό Σχολείο Χαλκίδας, τα Ιδιωτικά Εκπαιδευτήρια &quot;Ο Πλάτων&quot;, το 3ο Γυμνάσιο Αμαλιάδας και το Γενικό Λύκειο Σπερχειάδας Φθιώτιδας, σελ. 
4. Αναφορά στα γεγονότα στην Ουκρανία, σελ. 
5. Επί διαδικαστικού θέματος, σελ. 
6. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με τον νόμο περί &quot;Ποινικής ευθύνης των Υπουργών&quot;, όπως ισχύει, δικογραφία που αφορά τους διατελέσαντες: 1. Υφυπουργό Ανάπτυξης κ. Σταύρο Καλαφάτη, 2. Υφυπουργό Ανάπτυξης κ. Ιωάννη Μπουγά, 3. Υφυπουργό Ανάπτυξης κ. Αναστάσιο Νεράντζη, 4. Υπουργό Περιβάλλοντος, Ενέργειας και Κλιματικής Αλλαγής κ. Τίνα Μπιρμπίλη και 5. Υφυπουργό Περιβάλλοντος, Ενέργειας και Κλιματικής Αλλαγής κ. Ασημάκη Παπαγεωργίου, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 24 Φεβρουαρίου 2014, σελ. 
4. Συζήτηση επικαίρων ερωτήσεων:
α) Προς τον Υπουργό Αγροτικής Ανάπτυξης και Τροφίμων:
i. σχετικά με την πρόταση του ΟΟΣΑ για ανάμειξη του ελαιολάδου με σπορέλαια και τη λήψη μέτρων για την προστασία του εισοδήματος των ελαιοπαραγωγών της Κρήτης, σελ. 
ii. σχετικά με τα &quot;Βιομηχανικά Σφαγεία Κιλκίς Α.Ε.&quot;, σελ. 
iii. σχετικά με τις καθυστερήσεις στις πληρωμές αποζημιώσεων για την ευλογιά των αιγοπροβάτων, σελ. 
iv. σχετικά με τα προβλήματα στην Αβερώφειο Γεωργική Σχολή, σελ. 
β) Προς τον Υπουργό Οικονομικών, σχετικά με την ανάγκη για άρση άδικων φορολογικών διατάξεων και την προώθηση ενός ενιαίου, σταθερού και δίκαιου φορολογικού συστήματος, σελ. 
  γ) Προς τον Υπουργό Εξωτερικών:
  i. σχετικά με την καταστροφή μέρους του χημικού οπλοστασίου της Συρίας στη λεκάνη της Μεσογείου, σελ. 
 ii. σχετικά με τις καταγγελίες για ναυάγια με τοξικά-πυρηνικά στη Μεσόγειο, σελ. 
δ) Προς τον Υπουργό Πολιτισμού και Αθλητισμού, σχετικά με την πρόθεση της Διεθνούς Ολυμπιακής Επιτροπής για αλλαγή του χώρου αφής της Ολυμπιακής Φλόγας των δεύτερων Θερινών Ολυμπιακών Αγώνων Νέων, σελ. 
5. Συζήτηση επίκαιρης επερώτησης Βουλευτών του Συνασπισμού Ριζοσπαστικής Αριστεράς προς τον Υπουργό Πολιτισμού και Αθλητισμού, σχετικά με τα προβλήματα στον ελληνικό αθλητισμό, σελ. 

ΠΡΟΕΔΡΕΥΟΝΤΕΣ
ΔΡΑΓΑΣΑΚΗΣ Ι., σελ.
ΚΑΛΑΝΤΖΗΣ Γ., σελ.
ΤΡΑΓΑΚΗΣ Ι., σελ.
ΟΜΙΛΗΤΕΣ

Α. Επί της αναφοράς στα γεγονότα στην Ουκρανία:
ΒΟΥΛΤΕΨΗ Σ. , σελ.
ΚΟΥΡΟΥΜΠΛΗΣ Π. , σελ.
ΤΡΑΓΑΚΗΣ Ι. , σελ.

Β. Επί διαδικαστικού θέματος:
ΒΟΥΤΣΗΣ Ν. , σελ.
ΔΡΑΓΑΣΑΚΗΣ Ι. , σελ.
ΜΙΧΟΣ Ν. , σελ.
ΤΡΑΓΑΚΗΣ Ι. , σελ.

Γ. Επί των επικαίρων ερωτήσεων:
ΑΝΔΡΙΑΝΟΣ Ι. , σελ.
ΑΥΓΕΝΑΚΗΣ Ε. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΚΑΛΑΝΤΖΗΣ Γ. , σελ.
ΚΟΥΡΚΟΥΛΑΣ Δ. , σελ.
ΚΡΙΤΣΩΤΑΚΗΣ Μ. , σελ.
ΜΑΡΙΑΣ Ε. , σελ.
ΜΑΥΡΑΓΑΝΗΣ Γ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΟΥΖΟΥΝΙΔΗΣ Μ. , σελ.
ΠΑΡΑΣΤΑΤΙΔΗΣ Θ. , σελ.
ΤΣΑΥΤΑΡΗΣ Α. , σελ.
ΨΥΡΡΑΣ Θ. , σελ.

Δ. Επί της επίκαιρης επερώτησης:
ΑΜΑΝΑΤΙΔΗΣ Ι. , σελ.
ΑΝΔΡΙΑΝΟΣ Ι. , σελ.
ΒΟΥΛΤΕΨΗ Σ. , σελ.
ΒΟΥΤΣΗΣ Ν. , σελ.
ΔΗΜΑΣ Π. , σελ.
ΔΡΙΤΣΑΣ Θ. , σελ.
ΚΟΥΙΚ Τ. , σελ.
ΚΟΥΡΟΥΜΠΛΗΣ Π. , σελ.
ΜΗΤΡΟΠΟΥΛΟΣ Α. , σελ.
ΜΙΧΟΣ Ν. , σελ.
ΠΑΝΤΖΑΣ Γ. , σελ.
ΠΕΤΡΑΚΟΣ Α. , σελ.
ΣΤΡΑΤΟΥΛΗΣ Δ. , σελ.
ΨΑΡΙΑΝΟΣ Γ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ϞΓ΄
Παρασκευή 21 Φεβρουαρίου 2014
Αθήνα, σήμερα στις 21 Φεβρουαρίου 2014, ημέρα Παρασκευή και ώρα 10.12΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
(</ChairmanSpeech><Speech><Parlmember>ΕΠΙΚΥΡΩΣΗ ΠΡΑΚΤΙΚΩΝ</Parlmember>: Σύμφωνα με την από 20-2-2014 εξουσιοδότηση του Σώματος επικυρώθηκαν με ευθύνη του Προεδρείου τα πρακτικά της ϞΒ΄ συνεδριάσεώς του, της Πέμπτης 20 Φεβρουαρίου 2014 σε ό,τι αφορά στην ψήφιση στο σύνολο του σχεδίου νόμου του Υπουργείου Υποδομών, Μεταφορών και Δικτύων: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Ρωσικής Ομοσπονδίας περί διεθνών οδικών μεταφορών», καθώς επίσης και τα Πρακτικά της Πέμπτης 19 Δεκεμβρίου 2013, της Παρασκευής 20 Δεκεμβρίου 2013, του Σαββάτου 21 Δεκεμβρίου 2013, της Τρίτης 7 Ιανουαρίου 2014, της Τετάρτης 8 Ιανουαρίου 2014, της Παρασκευής 10 Ιανουαρίου 2014, της Δευτέρας 13 Ιανουαρίου 2014, της Τρίτης 14 Ιανουαρίου 2014 και της Τετάρτης 15 Ιανουαρίου 2014) 
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Παιδείας και Θρησκευμάτων
2741) Οι Βουλευτές Μαγνησίας κ.κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, ΜΑΡΙΝΑ ΧΡΥΣΟΒΕΛΩΝΗ και ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσαν αναφορά με την οποία  ο Σύλλογος Γονέων και Κηδεμόνων του 2ου Δημοτικού Σχολείου και Νηπιαγωγείου Μηλέων Καλών Νερών διαμαρτύρεται για την απόφαση υποβιβασμού των παραπάνω σχολείων και της περιοχής συνακόλουθα,  επισημαίνοντας στοιχεία που δεν λήφθησαν υπ’ όψιν.
Ανάπτυξης και Ανταγωνιστικότητας
2742) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ομοσπονδία Επαγγελματιών Βιοτεχνών και Εμπόρων Νομού Ηρακλείου αιτείται την επανέναρξη της δανειοδότησης προς τους μικρομεσαίους επιχειρηματίες, τη μείωση των απαιτούμενων εχεγγύων και  επιτοκίων δανεισμού και την επιμήκυνση της περιόδου αποπληρωμής των δανείων.
Οικονομικών 
2743) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Επαγγελματική Επιστημονική Ένωση Τεχνολογικής Εκπαίδευσης Μηχανικών αντιδρά στην απόφαση που αφορά την προαιρετική υποβολή της περιβαλλοντικής και ενεργειακής αναβάθμισης στις συμβάσεις μίσθωσης ακινήτων.
Εξωτερικών, Περιβάλλοντος, Ενέργειας και Κλιματικής Αλλαγής, Εθνικής Άμυνας
2744) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  φορείς της Κρήτης εκφράζουν την αντίθεσή τους στην προγραμματισμένη καταστροφή χημικών όπλων της Συρίας στη Μεσόγειο εκφράζοντας την αντίθεσή τους σε αυτή.
Ανάπτυξης και Ανταγωνιστικότητας, Υποδομών, Μεταφορών και Δικτύων
2745) Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία  ο Πρόεδρος της Κοινότητας  Καλλιφωνίου εκφράζει την αντίθεσή του στην υποβάθμιση και κατάργηση του τοπικού πρακτορείου ΕΛΤΑ
Υποδομών, Μεταφορών και Δικτύων
2746) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  η Ομοσπονδία Επαγγελματιών και Εμπόρων Νομού Θεσσαλονίκης αιτείται την αναθεώρηση της σχετικής απόφασης που αφορά την αύξηση των διοδίων στους αυτοκινητοδρόμους, επισημαίνοντας σειρά προβλημάτων.
Περιβάλλοντος, Ενέργειας και Κλιματικής Αλλαγής 
2747) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  κάτοικοι της περιοχής νότιας Καρυστίας του Νομού Ευβοίας εκφράζουν τις έντονες αντιρρήσεις τους στην προσπάθεια καταπάτησης των ιδιοκτησιακών δικαιωμάτων τους, σχετικά με εκτάσεις γης οι οποίες συνοδεύονται με νόμιμους τίτλους ιδιοκτησίας.
Εργασίας, Κοινωνικής Ασφάλισης και Πρόνοιας, Εσωτερικών, Υποδομών, Μεταφορών και Δικτύων, Παιδείας και Θρησκευμάτων,  Υγείας, Ναυτιλίας και Αιγαίου,  Οικονομικών, Δημόσιας Τάξης και Προστασίας του Πολίτη 
2748) Οι Βουλευτές, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ κατέθεσαν αναφορά με την οποία  ο Σύλλογος Φαρακλάδων η «ΕΥΓΕΡΟΣ» Κεφαλλονιάς αιτείται τη λήψη άμεσων και προγραμματισμένων μέτρων για την περιοχή της Κεφαλλονιάς μετά από τους καταστρεπτικούς σεισμούς.
Εθνικής Άμυνας
2749) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  o Σύνδεσμος Υποστήριξης και Συνεργασίας Μελών Ενόπλων Δυνάμεων επισημαίνει τα ενδεχόμενα προβλήματα στην άσκηση των καθηκόντων τους, λόγω της εκλογής  τους στα περιφερειακά, δημοτικά-κοινοτικά συμβούλια.
Οικονομικών, Ανάπτυξης και Ανταγωνιστικότητας
2750) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία  η Δημοτική Κοινωφελής Επιχείρηση του Δήμου Σοφάδων αιτείται την κάλυψη λειτουργικών δαπανών του Ιατροκοινωνικού Κέντρου του Δήμου Σοφάδων Καρδίτσας.
Αγροτικής Ανάπτυξης και Τροφίμων
2751) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο κ. Μπανταβάνος Δημήτριος αιτείται την έγκριση της συμμετοχής του στο πρόγραμμα νιτρορύπανσης του ΟΠΕΚΕ (Οργανισμός Πληρωμών και Ελέγχου Κοινοτικών Ενισχύσεων Προσανατολισμού και Εγγυήσεων).
Οικονομικών, Αγροτικής Ανάπτυξης και Τροφίμων
2752) Ο Βουλευτής Βοιωτίας κ. ΙΩΑΝΝΗΣ ΣΤΑΘΑΣ κατέθεσε αναφορά με την οποία  η Ένωση Αγροτικών Συνεταιρισμών Επαρχίας Θηβών ΣΥΝ ΠΕ αιτείται τη λήψη μέτρων στήριξης του αγροτικού χώρου.
Αγροτικής Ανάπτυξης και Τροφίμων
2753) Η Βουλευτής Άρτης κ. ΟΛΓΑ ΓΕΡΟΒΑΣΙΛΗ κατέθεσε αναφορά με την οποία  ο Αλιευτικός Σύλλογος Δήμου Άρτας αιτείται την εισαγωγή εξαίρεσης στο νομοθετικό καθεστώς για το άνοιγμα των διχτυών αλίευσης αναφορικά με τη σαρδέλα Αμβρακικού.
Εσωτερικών,  Οικονομικών 
2754) Ο Βουλευτής Καρδίτσης κ. ΝΙΚΟΛΑΟΣ ΜΙΧΑΛΑΚΗΣ κατέθεσε αναφορά με την οποία  ο Πρόεδρος του Δασικού Αγροτουριστικού Αναπτυξιακού Συνεταιρισμού Μορφοβουνίου αιτείται την ασφαλτόστρωση του οικισμού Ραζιά Μορφοβουνίου.
Υποδομών, Μεταφορών και Δικτύων
2755) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  κάτοικοι και τοπικοί φορείς της περιοχής Καστανούσας του Δήμου Σιντικής του Νομού Σερρών αιτούνται τον επανασχεδιασμό των δρομολογίων της αμαξοστοιχίας «Intercity», ώστε να συμπεριληφθεί σε αυτά και η στάθμευση στην περιοχή της Καστανούσας.
Παιδείας και Θρησκευμάτων
2756) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο Ενιαίος Φορέας Μελών ΔΕΠ Ελληνικού Ανοικτού Πανεπιστημίου επισημαίνει παρατυπίες στην προκήρυξη για μέλη συνεργαζόμενου εκπαιδευτικού προσωπικού στο ίδρυμα και αιτείται την ανάκλησή της. 
Παιδείας και Θρησκευμάτων
2757) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.  Γεώργιος  Γλύνος εκφράζει τη διαμαρτυρία του διότι δεν έχουν δοθεί σε όλους τους διοικητικούς υπαλλήλους του ΕΜΠ οι εκθέσεις αξιολόγησης, οι οποίες προσμετρούν στη μοριοδότησή τους από όπου θα εξαρτηθεί η διαθεσιμότητά τους.
Εργασίας, Κοινωνικής Ασφάλισης και Πρόνοιας
2758) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  πολύτεκνες και τρίτεκνες οικογένειες Ελλήνων μεταναστών διαμαρτύρονται για την αναστολή της καταβολής του επιδόματος τέκνων σε αυτούς, λόγω της μη συνεχούς διαμονής τους την τελευταία δεκαετία στην Ελλάδα.
Υγείας, Οικονομικών 
2759) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Σύλλογος Πρόληψης και Βοήθειας Παιδιών Μεσογειακής Αναιμίας «ΠΑΤΡΑ 1982» καταγγέλλει τη μη καταβολή του ΕΚΑΣ στους πάσχοντες από μεσογειακή αναιμία καθώς και τη μη εξαίρεσή τους από το πλαφόν στη συνταγογράφηση των γιατρών.
Διοικητικής Μεταρρύθμισης και Ηλεκτρονικής Διακυβέρνησης
2760) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία ο Πρόεδρος της Ομοσπονδίας Ιδιωτικών Εκπαιδευτικών Λειτουργών Ελλάδας (ΟΙΕΛΕ) καταγγέλλει τις συνθήκες απασχόλησης των εκπαιδευτικών και γενικότερα τις πρακτικές των ιδιοκτητών στα ιδιωτικά εκπαιδευτήρια.
Περιβάλλοντος, Ενέργειας και Κλιματικής Αλλαγής, Δημόσιας Τάξης και Προστασίας του Πολίτη 
2761) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις καταγγελίες κατοίκων της περιοχής του Κάτω Αλισσού Αχαΐας για τη ρύπανση του ποταμού Πείρου με απόβλητα των ελαιοτριβείων.
Υγείας, Εσωτερικών
2762) Ο Βουλευτής Νομού Αττικής κ. ΓΕΩΡΓΙΟΣ ΠΑΝΤΖΑΣ κατέθεσε αναφορά με την οποία  η Επιτροπή για την Αναβάθμιση του Κέντρου Υγείας Νέας Μάκρης αιτείται την αντιμετώπιση των αναγκών του κέντρου σε προσωπικό, εξοπλισμό και κτηριακές υποδομές.
Δικαιοσύνης, Διαφάνειας και Ανθρωπίνων Δικαιωμάτων, Διοικητικής Μεταρρύθμισης και Ηλεκτρονικής Διακυβέρνησης
2763) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάληψη της διεύθυνσης των φυλακών Κορυδαλλού από την κ. Κουτσομιχάλη και στις οποίες μήνες πριν ήταν έγκλειστος ο υιός της.
Διοικητικής Μεταρρύθμισης και Ηλεκτρονικής Διακυβέρνησης, Πολιτισμού και Αθλητισμού
2764) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  η Πανελλήνια Ένωση Υπαλλήλων Φυλάξεως  Αρχαιοτήτων επισημαίνει το χρόνιο πρόβλημα της υποστελέχωσης του τομέα φύλαξης των αρχαιολογικών χώρων και των μουσείων της χώρας.
Δημόσιας Τάξης και Προστασίας του Πολίτη,  Εθνικής Άμυνας
2765) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην κλήση του επικηρυγμένου Νίκου Μαζιώτη για να υπηρετήσει τη στρατιωτική του θητεία.
Παιδείας και Θρησκευμάτων
2766) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην οικογενειοκρατία για την επιλογή των καθηγητών στο Αριστοτέλειο Πανεπιστήμιο Θεσσαλονίκης.
Οικονομικών, Εργασίας, Κοινωνικής Ασφάλισης και Πρόνοιας
2767) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία  η Ομοσπονδία Επαγγελματιών Βιοτεχνών και Εμπόρων του Νομού Ιωαννίνων αιτείται την κατάργηση των νέων διατάξεων του ν. 4174/2013 σχετικά με φορολογικά και ασφαλιστικά ζητήματα και την επαναφορά στο προηγούμενο καθεστώς του ν. 2523/1997.
Τουρισμού, Εργασίας, Κοινωνικής Ασφάλισης και Πρόνοιας
2768) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  το Σωματείο Ξενοδοχοϋπαλλήλων Ευβοίας ενημερώνει για την κατάσταση των εργαζομένων στα ξενοδοχεία της Εύβοιας, επισημαίνοντας τα προβλήματα που αντιμετωπίζουν λόγω καθυστερήσεων στην πληρωμή των δεδουλευμένων τους και των εισφορών τους στο ΙΚΑ και στην εφορία.
Περιβάλλοντος, Ενέργειας και Κλιματικής Αλλαγής 
2769) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία  ο Εκπολιτιστικός Σύλλογος Έξω Παναγίτσας «Ζωοδόχου Πηγής» ενημερώνει για το ζήτημα των προστίμων διατήρησης της εκτός σχεδίου συνοικίας Η΄ της Έξω Παναγίτσας Χαλκίδας, επισημαίνοντας τις σημαντικές οικονομικές συνέπειες που ο νόμος επιφέρει στους κατοίκους των περιοχών αυτών.
Εργασίας, Κοινωνικής Ασφάλισης και Πρόνοιας, Περιβάλλοντος, Ενέργειας και Κλιματικής Αλλαγής, Ναυτιλίας και Αιγαίου, Ανάπτυξης και Ανταγωνιστικότητας, Οικονομικών 
2770) Οι Βουλευτές, Β΄ Αθηνών κ. ΧΡΗΣΤΟΣ ΚΑΤΣΩΤΗΣ, Νομού Αττικής κ. ΙΩΑΝΝΗΣ ΓΚΙΟΚΑΣ και Επικρατείας κ. ΑΘΑΝΑΣΙΟΣ ΠΑΦΙΛΗΣ κατέθεσαν αναφορά με την οποία  η Ένωση Εργαζομένων Τσιμέντων Χαλκίδας διαμαρτύρεται για τις δραστηριότητες της εταιρείας «LAFARGE» και αιτείται την ανάκληση των απολύσεων και την επαναλειτουργία του εργοστασίου της Χαλκίδας.
Παιδείας και Θρησκευμάτων
2771) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  ο Ενιαίος Φορέας Μελών ΔΕΠ του ΕΑΠ διαμαρτύρεται για την καθυστέρηση έναρξης της διαδικασίας εκλογής των νέων οργάνων διοίκησης στο ΕΑΠ.
Οικονομικών 
2772) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα μη εξυπηρετούμενα δάνεια.
Εθνικής Άμυνας
2773) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην εμφάνιση του τραγουδιστή Γιώργου Σαμπάνη στο Μεσολόγγι παρά την αναβολή στράτευσης που έχει λάβει για ψυχολογικούς λόγους.
Οικονομικών,  Ανάπτυξης και Ανταγωνιστικότητας
2774) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  το Επιμελητήριο Μεσσηνίας αιτείται τη ρύθμιση όλων των πυρόπληκτων δανείων, των εγγυημένων από το ελληνικό δημόσιο και των μη εγγυημένων, καθώς και αυτών που έχουν καταγγελθεί.
Τουρισμού
2775) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απόφαση της τριμελούς επιτροπής του Υπουργείου Τουρισμού για την απόρριψη του υποψηφίου Ιάκωβου Ανδρεαδάκη λόγω του συνδρόμου Down από το οποίο πάσχει.
Οικονομικών, Ανάπτυξης και Ανταγωνιστικότητας
2776) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι εργαζόμενοι στις θυγατρικές ΕΟΜΜΕΧ εκφράζουν τη διαμαρτυρία τους για την καθυστέρηση της εκκαθάρισης των θυγατρικών, με αποτέλεσμα να μένουν δέσμιοι, με τραγικά αποτελέσματα, οι υπάλληλοι. 
Παιδείας και Θρησκευμάτων
2777) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Ενιαίος Φορέας Μελών ΔΕΠ του ΕΑΠ καταγγέλλει ως παράτυπη την προκήρυξη για μέλη συνεργαζομένου εκπαιδευτικού προσωπικού.
Υγείας, Οικονομικών 
2778) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Εθνική Συνομοσπονδία Ατόμων με Αναπηρία αιτείται την οριστική λύση στα προβλήματα εκτελωνισμού αναπηρικών αυτοκινήτων.
Παιδείας και Θρησκευμάτων
2779) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Ενιαίος Φορέας Μελών ΔΕΠ του Ελληνικού Ανοικτού Πανεπιστημίου (ΕΑΠ) διαμαρτύρεται για την καθυστέρηση έναρξης της διαδικασίας εκλογής των νέων οργάνων διοίκησης στο ΕΑΠ, επισημαίνοντας τα προβλήματα που δημιουργούνται στην αυτονομία του ιδρύματος.
Δημόσιας Τάξης και Προστασίας του Πολίτη 
2780) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αντιπαράθεση αντιεξουσιαστών με οπαδούς της Χρυσής Αυγής στο διαδίκτυο.
Επικρατείας, Εξωτερικών
2781) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε όσα είπε η αρμόδια αξιωματούχος για ευρωπαϊκά θέματα του Στέιτ Ντιπάρτμεντ Βικτόρια Νούλαντ.
Επικρατείας Υφυπουργός στον Πρωθυπουργό για τη Δημόσια Ραδιοτηλεόραση, Οικονομικών 
2782) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιβάρυνση του προϋπολογισμού του 2014 για τη σύσταση και λειτουργία του γραφείου του Υφυπουργού κ. Παντελή Καψή.
Δημόσιας Τάξης και Προστασίας του Πολίτη 
2783) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους ανάστατους κατοίκους της Περιβόλας, λόγω των καθημερινών διαρρήξεων και κλοπών σε σπίτια της περιοχής, ακόμα και σε σχολικό συγκρότημα.
Εσωτερικών, Ανάπτυξης και Ανταγωνιστικότητας, Υποδομών, Μεταφορών και Δικτύων
2784) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ταλαιπωρία των πολιτών στο υποκατάστημα των ΕΛΤΑ στην Έλληνος Στρατιώτου και Πέντε Πηγαδιών λόγω έλλειψης προσωπικού.
Δημόσιας Τάξης και Προστασίας του Πολίτη, Περιβάλλοντος, Ενέργειας και Κλιματικής Αλλαγής, Υποδομών, Μεταφορών και Δικτύων
2785) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Αλέξανδρος Αμβαζάς αναφέρεται στα βενζινάδικα «βόμβες» που κλείνουν.
Οικονομικών 
2786) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά τη χαμηλή παραβατικότητα των επιχειρήσεων μετά από ελέγχους της ομάδας του ΣΔΟΕ.
Περιβάλλοντος, Ενέργειας και Κλιματικής Αλλαγής 
2787) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε νομοσχέδιο που επιχειρείται να περάσει από το Υπουργείο και αφορά την αύξηση των διοδίων μέχρι 60%.
Ανάπτυξης και Ανταγωνιστικότητας, Παιδείας και Θρησκευμάτων
2788) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Πρόεδρος της Ομοσπονδίας Βιοτεχνών Υδραυλικών Ελλάδας αιτούνται ισονομία και ίση διαχείριση των θεμάτων τους και να επανέλθουν όσα καταργήθηκαν για τον κλάδο τους και ορίζονταν με τα προεδρικά διατάγματα 38/91,48/95 και 55/2000.
Υγείας
2789) Οι Βουλευτές, Επικρατείας κ. ΑΘΑΝΑΣΙΟΣ ΠΑΦΙΛΗΣ, Νομού Αττικής κ. ΙΩΑΝΝΗΣ ΓΚΙΟΚΑΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  η Κίνηση Πολιτών Αγράφων εκφράζει τη διαμαρτυρία της για τα συσσωρευμένα προβλήματα στον χώρο της υγείας στον Δήμο Αγράφων, τα οποία έχουν σαν αποτέλεσμα την απουσία της πρωτοβάθμιας περίθαλψης.
Παιδείας και Θρησκευμάτων
2790) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  ο Σύλλογος Γονέων και Κηδεμόνων του 2ου Δημοτικού Σχολείου Φερών αιτούνται  όπως προβούν στις απαραίτητες ενέργειες, προκειμένου να  δοθεί λύση στο ζήτημα της έλλειψης δασκάλου στο εν λόγω δημοτικό σχολείο.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 3768/13-11-2013 ερώτηση του Βουλευτή κ. Καλογιάννη Σταύρου δόθηκε με το υπ’ αριθμ. ΔΤΥΔ 1002168 ΕΞ 2014/8-1-14 έγγραφο  από τον Υπουργό Οικονομικών  η ακόλουθη απάντηση:
2. Στην με αριθμό 4465/02-12-2013 ερώτηση των Βουλευτών κυρίων Μουτσινά Παρίση (Πάρι), Ανδρουλάκη Δημητρίου (Μίμη), Βουδούρη Οδυσσέα-Νίκου, Κασαπίδη Γεωργίου, Μπόλαρη Μάρκου, Νικολόπουλου Νικολάου, Παραστατίδη Θεοδώρου, Σταυρογιάννη Νικολάου δόθηκε με το υπ’ αριθμ. Β.2844/9-1-2014 έγγραφο από τον Υπουργό Οικονομικών  η ακόλουθη απάντηση:
3. Στην με αριθμό 4765/11-12-2013 ερώτηση της Βουλευτού κ. Πατριανάκου Φεβρωνίας δόθηκε με το υπ’ αριθμ. ΓΚΕ 1002442 ΕΞ 2014/1731/8-1-2014 έγγραφο  από τον Υπουργό Οικονομικών η ακόλουθη απάντηση:
4. Στην με αριθμό 4829/12-12-2013 ερώτηση του Βουλευτή κ. Λεονταρίδη Θεοφίλου δόθηκε με το υπ’ αριθμ. ΓΚΕ 1001787 ΕΞ 2014/1767-8-1-2014 έγγραφο από τον Υπουργό Οικονομικών  η ακόλουθη απάντηση:
5. Στην με αριθμό 5074/21-12-2013 ερώτηση του Βουλευτή κ. Καλογιάννη Σταύρου δόθηκε με το υπ’ αριθμ. ΔΤΥΔ 1002168 ΕΞ 2014/8-1-2014 έγγραφο από τον Υπουργό Οικονομικών  η ακόλουθη απάντηση:</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 24 Φεβρουαρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 580/18-2-2014 επίκαιρη ερώτηση του Βουλευτή Καβάλας της Νέας Δημοκρατίας κ. Νικολάου Παναγιωτόπουλου προς τον Υπουργό Υγείας, σχετικά με το ιδιοκτησιακό καθεστώς του παλιού Νοσοκομείου Καβάλας.
&#160;2. Η με αριθμό 591/18-2-2014 επίκαιρη ερώτηση του Βουλευτή Β΄ Αθηνών του Συνασπισμού Ριζοσπαστικής Αριστεράς κ. Δημητρίου Στρατούλη προς τoν Υπουργό Εργασίας, Κοινωνικής Ασφάλισης και Πρόνοιας, σχετικά με τις συντάξεις των ανασφάλιστων υπερηλίκων.&#160;&#160;&#160;&#160;&#160;&#160;
3. Η με αριθμό 562/17-2-2014 επίκαιρη ερώτηση του Ε΄ Αντιπροέδρου της Βουλής και Βουλευτή Χαλκιδικής του Πανελλήνιου Σοσιαλιστικού Κινήματος κ. Ιωάννη Δριβελέγκα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επανεξέταση των κριτηρίων για τη χορήγηση της προνοιακής σύνταξης του ΟΓΑ.
4. Η με αριθμό 582/18-2-2014 επίκαιρη ερώτηση της Βουλευτού Κοζάνης των Ανεξάρτητων Ελλήνων κ. Ραχήλ Μακρή προς τον Υπουργό Ανάπτυξης και Ανταγωνιστικότητας, σχετικά με την εφαρμογή του Συστήματος Εισροών Εκροών στα πρατήρια υγρών καυσίμων.
5. Η με αριθμό 597/18-2-2014 επίκαιρη ερώτηση του Βουλευτή Β΄ Θεσσαλονίκης του Λαϊκού Συνδέσμου – Χρυσή Αυγή κ. Πολύβιου Ζησιμόπουλου προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με τις αντιδράσεις των κατοίκων και των αγροτών του Νομού Καβάλας για τα έργα κατασκευής του αγωγού ΤΑΡ.
6. Η με αριθμό 585/18-2-2014 επίκαιρη ερώτηση του Βουλευτή Νομού Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Παιδείας και Θρησκευμάτων, σχετικά με την παραχώρηση του κτηρίου του 13ου Γυμνασίου Αυλίζας Αχαρνών στο Υπουργείο Δημόσιας Τάξης και Προστασίας του Πολίτη, προκειμένου να στεγαστεί αστυνομικό τμήμα.
7. Η με αριθμό 595/18-2-2014 επίκαιρη ερώτηση της Βουλευτού Α΄ Αθηνών του Κομμουνιστικού Κόμματος Ελλάδας κ. Λιάνας Κανέλλη προς τους Υπουργούς Πολιτισμού και Αθλητισμού και Εσωτερικών, σχετικά με την οικονομική και ιατροφαρμακευτική κάλυψη και ασφάλιση των γυμναστών που εργάζονται στα προγράμματα αθλητισμού των ΟΤΑ.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 579/18-2-2014 επίκαιρη ερώτηση του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τoν Υπουργό Εργασίας, Κοινωνικής Ασφάλισης και Πρόνοιας, σχετικά με τη συνταξιοδότηση των ανασφάλιστων υπερηλίκων.
&#160;2. Η με αριθμό 592/18-2-2014 επίκαιρη ερώτηση του Βουλευτή Αρκαδίας του Συνασπισμού Ριζοσπαστικής Αριστεράς κ. Κωνσταντίνου Ζαχαριά προς τον Υπουργό Υγείας, σχετικά με τη μη κάλυψη μισθολογικών και λειτουργικών δαπανών στους φορείς πρόληψης και αντιμετώπισης των εξαρτήσεων.&#160;
3. Η με αριθμό 566/17-2-2014 επίκαιρη ερώτηση της Βουλευτού Κερκύρας του Πανελλήνιου Σοσιαλιστικού Κινήματος κ. Αγγελικής Γκερέκου προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με την αναστολή της απόφασης για το νέο οργανόγραμμα των περιφερειακών υπηρεσιών τουρισμού.
&#160;4. Η με αριθμό 598/18-2-2014 επίκαιρη ερώτηση του Βουλευτή Λαρίσης του Λαϊκού Συνδέσμου – Χρυσή Αυγή κ. Χρυσοβαλάντη Αλεξόπουλου προς τον Υπουργό Υποδομών, Μεταφορών και Δικτύων, σχετικά με την ανάγκη κάλυψης του νομικού κενού, αναφορικά με τη χρήση δεκτών τύπου scanner ακρόασης ραδιοκυμάτων. 
5. Η με αριθμό 586/18-2-2014 επίκαιρη ερώτηση της Βουλευτού Β΄ Θεσσαλονίκης της Δημοκρατικής Αριστεράς κ. Αικατερίνης Μάρκου προς τον Υπουργό Υγείας, σχετικά με τα προβλήματα που αντιμετωπίζει το νοσοκομείο «Παπαγεωργίου» ως μοναδικό εφημερεύον.
&#160;6. Η με αριθμό 596/18-2-2014 επίκαιρη ερώτηση του Βουλευτή Α΄ Θεσσαλονίκης του Κομμουνιστικού Κόμματος Ελλάδας κ. Θεοδόση Κωνσταντινίδη προς τους Υπουργούς Εσωτερικών και Υποδομών, Μεταφορών και Δικτύων, σχετικά με την αντισεισμική προστασία της Θεσσαλονίκης.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα ξεκινήσουμε με την τέταρτη με αριθμό 588/18-2-2014 επίκαιρη ερώτηση πρώτου κύκλου του Βουλευτή Ηρακλείου των Ανεξάρτητων Ελλήνων κ. Επαμεινώνδα Μαριά προς τον Υπουργό Αγροτικής Ανάπτυξης και Τροφίμων, σχετικά με την πρόταση του ΟΟΣΑ για ανάμειξη του ελαιολάδου με σπορέλαια και τη λήψη μέτρων για την προστασία του εισοδήματος των ελαιοπαραγωγών της Κρήτης.
Τον λόγο έχει ο συνάδελφος κ. Μαριάς.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Κύριε Πρόεδρε, κύριε Υπουργέ, οι μεγαλειώδεις κινητοποιήσεις των αγροτών μάς έχουν δείξει ότι υπάρχει ένα τεράστιο πρόβλημα αυτήν τη στιγμή. Πρώτον, ότι υπάρχει αναγκαιότητα για την ανασυγκρότηση της πρωτογενούς παραγωγής και, δεύτερον, ότι πρέπει να σταματήσει φυσικά η φορομπηχτική πολιτική της Κυβέρνησης, να ληφθούν μέτρα για τη μείωση του κόστους παραγωγής και, ταυτόχρονα, να σταματήσουν να πληρώνουν τα αυξημένα ασφάλιστρα στον ΟΓΑ, στον ΕΛΓΑ κ.λπ..
Η επιδείνωση αυτή είναι ακόμα μεγαλύτερη σε σχέση με τους ελαιοπαραγωγούς της Κρήτης, διότι γνωρίζετε ότι, λόγω της ακαρπίας η οποία υπάρχει, θα έχουμε μείωση της παραγωγής λαδιού στο νησί τουλάχιστον κατά 80%. 
Αποτέλεσμα είναι να φανταστεί κανείς ότι λόγω της μείωσης της παραγωγής θα μπορούσαν να αποζημιωθούν έμμεσα οι ίδιοι οι παραγωγοί με την αύξηση της τιμής ελαιολάδου. Έτσι, τουλάχιστον, λεγόταν στο πλαίσιο της υποτιθέμενης λειτουργίας της αγοράς.
Αντίθετα, οι τιμές έχουν καθηλωθεί στα 2,5 ευρώ και αυτό γίνεται διότι υπάρχουν πλέον εισαγωγές τεραστίων ποσοτήτων από την Ισπανία, μέσω Ιταλίας, με αποτέλεσμα να είναι καθηλωμένες πλέον οι τιμές.
Κάποιοι ισχυρίζονται ότι δεν υπάρχει παραγωγή στην Κρήτη και ότι δεν δίνουν οι ελαιοπαραγωγοί το προϊόν. Μα, εάν τους δοθεί η τιμή 3,20 ή 3,50, θα το δώσουν. Δεν μπορούν να το δώσουν σ’ αυτές τις χαμηλές τιμές, οι οποίες τούς έχουν οδηγήσει σε φτωχοποίηση.
Όμως, το βασικό, κύριε Υπουργέ, είναι ότι γίνεται ελληνοποίηση πλέον της εισαγωγής αυτής των ελαιολάδων της Ισπανίας, δημιουργείται αθέμιτος ανταγωνισμός και σε όλα αυτά πλέον βλέπουμε την πρόθεση της Κυβέρνησης να κάνει δεκτή την πρόταση του ΟΟΣΑ και της τρόικας, δηλαδή να υπάρξει ανάμειξη του ελαιολάδου με σπορέλαια. Καταλαβαίνετε, πλέον, ότι αυτό θα διαλύσει την ποιότητα του ελαιολάδου της Κρήτης και γενικότερα όλης της Ελλάδος. 
Δεν μπορεί, λοιπόν, αυτά να γίνουν δεκτά, κύριε Υπουργέ, και ζητούμε να μας πείτε ποια συγκεκριμένα μέτρα προτίθεστε να πάρετε, προκειμένου να ενισχυθεί το εισόδημα των ελαιοπαραγωγών της Κρήτης, τη στιγμή, μάλιστα, που ακόμα δεν έχουν δοθεί οι αποζημιώσεις λόγω ακαρπίας, παρά τις παρεμβάσεις που έχουμε κάνει, παρ’ ότι επισκέφθηκε την περιοχή μας και επιτόπου είδε τα προβλήματα και ο Πρόεδρος του ΕΛΓΑ. Κυρίως ζητούμε να μας πείτε εάν τελικά, στο πλαίσιο των πιέσεων της τρόικας και του νέου πακέτου για αποδοχή μέτρων-προτάσεων του ΟΟΣΑ, εσείς θα κάνετε δεκτή την πρόταση του ΟΟΣΑ για ανάμειξη του ελαιολάδου με σπορέλαια.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο Υπουργός Αγροτικής Ανάπτυξης και Τροφίμων κ. Τσαυτάρης έχει τον λόγο.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε. 
Ευχαριστώ πολύ, κύριε Μαριά, και για την επίκαιρη ερώτησή σας. Ζητώ συγγνώμη για την προχθεσινή ερώτησή σας σε ό,τι αφορά το πολλαπλασιαστικό και το γενετικό υλικό. Είναι μία σημαντική ερώτηση. Θα έρθω να την απαντήσω. Όμως, λυπάμαι που δεν μπόρεσα, ένεκα του συμβουλίου που είχαμε στο πλαίσιο της Ελληνικής Προεδρίας της Ευρωπαϊκής Ένωσης. 
Έρχομαι στο σημερινό σας θέμα. Θίγετε τρία διαφορετικά θέματα και μάλιστα τώρα προσθέσατε και τις κινητοποιήσεις των αγροτών ένεκα της επικαιρότητος. 
Τα πράγματα δεν είναι έτσι όπως τα είπατε. Πραγματικά, οι αγρότες έχουν αιτήματα. Τα περισσότερα ή όσα μπορούσαμε και ήταν εφικτό –στον βαθμό που ήταν εφικτό- να τα αντιμετωπίσουμε τα αντιμετωπίσαμε. Κανείς δεν αρνείται ότι υπάρχει ένα αυξημένο κόστος παραγωγής, όχι μόνο στον γεωργικό, αλλά και στον βιομηχανικό τομέα, στις μεταφορές, ένεκα της υψηλής τιμής των καυσίμων. Μακάρι να καταφέρουμε να δώσουμε φθηνότερα καύσιμα! 
Σε ό,τι αφορά τους γεωργούς, εμείς προσπαθούμε να τους βοηθήσουμε στον τομέα αυτόν. Γι’ αυτό επιστρέφουμε τον ειδικό φόρο κατανάλωσης πετρελαιοειδών, για να απαλύνουμε λίγο αυτό το πρόβλημα. Μακάρι να μπορούσαμε να δώσουμε περισσότερα! 
Σχετικά με τα άλλα θέματα του κόστους και αυτά προσπαθούμε να τα δούμε. Δείτε ότι δεν αυξήθηκε η τιμή του ρεύματος στους αγρότες. Επιχειρούμε και το έχουμε υποσχεθεί και δεν έχουμε τηρήσει αυτήν την υπόσχεση ακόμα –θέλω να είμαι ειλικρινής και προς εσάς, στο Κοινοβούλιο, αλλά και προς τους αγρότες- να δώσουμε νυχτερινό ρεύμα. Τουλάχιστον όπου μπορούμε, την ώρα που μας περισσεύει ρεύμα, πρέπει να το δώσουμε φθηνότερο. Αυτό θέλει προσπάθεια, γιατί θέλει υποδομές, πρέπει να αλλάξουν τα ρολόγια, οι συνδέσεις και λοιπά και αυτό θα πάρει χρόνο. Όμως, το προσπαθούμε. Το ίδιο ισχύει και για σειρά άλλων θεμάτων. Επομένως έχουμε κάνει αυτήν τη συζήτηση. 
Ακόμα και στο θέμα της τήρησης των στοιχείων εσόδων-εξόδων, είδατε ότι η ουσία μάς ενδιαφέρει. Μας ενδιαφέρει κάποια στιγμή να τηρηθούν αυτά τα στοιχεία. Το ζητούν και οι αγρότες, γιατί αυτό θα λύσει πολλά προβλήματα. Θα λύσει τα προβλήματα των εικονικών τιμολογίων σε συνάρτηση και με μια σειρά άλλων πραγμάτων. Θα λύσει τα προβλήματα που αφορούν την επιστροφή του ΦΠΑ, που ήταν διογκωμένη. Θα λύσει τα προβλήματα των ελληνοποιήσεων. 
Άρα ναι σε ό,τι αφορά την αποφυγή της δυσκολίας που είχαν στο λογιστικό κομμάτι, να τηρούν βιβλία κάθε μέρα –και γι’ αυτό δέχθηκε αυτό το αίτημα των αγροτών η Κυβέρνηση- αλλά δεν πρέπει να αποφύγουμε την τήρηση των στοιχείων, έστω και με απλουστευμένο τρόπο, βάζοντας ορισμένα όρια στις 15.000 ευρώ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Για τους ελαιοπαραγωγούς πείτε μας.</Speech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Εσείς προτάξατε το θέμα, κύριε Βουλευτά. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Το πρόταξα, αλλά η επίκαιρη ερώτησή μου έχει δύο σκέλη.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αυτά, αγαπητέ κύριε συνάδελφε, είναι αμφίδρομα πάντα.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Πρέπει να πω κάτι. Αν δεν το προτάσσατε, δεν θα το προέτασσα. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Η ερώτησή μου έχει δύο σκέλη.</Speech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θα έρθω και σε αυτό. Επειδή και η επίκαιρη ερώτησή σας ήταν διττή, ας απαντήσω τουλάχιστον στο ένα μέρος και στη δευτερολογία μου θα απαντήσω στο άλλο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, επειδή σήμερα θα απαντηθούν οκτώ επίκαιρες ερωτήσεις συναδέλφων –και πρέπει να το πούμε αυτό και σωστά γίνεται, έτσι πρέπει να γίνεται- πρέπει να είμαστε στον χρόνο μας όλοι εντάξει.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Απαντώ, λοιπόν, γιατί και η ερώτησή σας έχει δύο σκέλη. Το ένα αφορά την ακαρπία και το άλλο αφορά το ελαιόλαδο. 
Ας απαντήσω γρήγορα για την ακαρπία, γιατί όλα αυτά που λέτε τα έχουμε κάνει. Παραδείγματος χάριν, έχουμε αποφασίσει και έχουμε βγάλει και δελτίο ότι θα αποζημιωθούν οι ελαιοπαραγωγοί που έχουν ζημιά από την ακαρπία από το πρόγραμμα ΠΣΕΑ. Γνωρίζετε πολύ καλά –γι’ αυτό πήγε, άλλωστε, και ο Πρόεδρος του ΕΛΓΑ- ότι στα προγράμματα ΠΣΕΑ πρέπει να εκτιμηθεί η ζημιά, να αποδείξουμε ότι είναι μεγαλύτερη του 30%, αλλιώς δεν δικαιολογείται ΠΣΕΑ. Ένας φάκελος ΠΣΕΑ μαζί με όλες τις άλλες ζημιές που υφίσταται ο τόπος κάθε χρόνο πηγαίνει στην Ευρωπαϊκή Ένωση. Έτσι έγινε και πρόπερσι με τις πυρκαγιές της Χίου. 
Εμείς εκείνο που κάναμε και πρόπερσι και φέτος είναι να μην αργήσουν τα ΠΣΕΑ, όπως συνήθιζαν να αργούν δύο και τρία χρόνια, γιατί θα είναι χωρίς νόημα πλέον. Αντιθέτως, θυμηθείτε ότι πέρυσι με τις προσπάθειές μας ήρθαν το Μάιο τα ΠΣΕΑ. Επομένως εκεί εστιάζονται οι προσπάθειές μας. Για να αντιμετωπιστεί αυτό το πρόβλημα φέτος, φτιάξαμε και τη σχετική επιτροπή πολύ έγκαιρα, γιατί χρειάζεται επιστημονική τεκμηρίωση αυτό. 
Πιστεύω ότι μακροχρόνια θα πρέπει να ψάξουμε -γιατί οι κλιματικές αλλαγές θα μας φέρουν πολλά τέτοια προβλήματα- και να αναδιαρθρώσουμε τις καλλιέργειές μας, όπου είναι εφικτό, με πιο ανθεκτικές ποικιλίες και να αντιμετωπίσουμε αυτό το πρόβλημα μονιμότερα και βιωσιμότερα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τα υπόλοιπα στη δευτερολογία σας, κύριε Υπουργέ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Στο δεύτερο σκέλος της επίκαιρης ερώτησής σας θα απαντήσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Μαριά, έχετε τον λόγο.
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Ευχαριστώ, κύριε Πρόεδρε.
Ο κύριος Υπουργός δεν είπε ούτε μία κουβέντα για την ανάμειξη και έτσι δεν μπορώ να τοποθετηθώ απαντώντας. Αυτό είναι πρόβλημα. Σε αυτό θα έπρεπε να αφιερώσετε τουλάχιστον λίγο χρόνο, γιατί δεν θα έχουμε την ευκαιρία να το συζητήσουμε.
Η ερώτηση ήταν σαφής, ασχέτως εάν τέθηκαν ορισμένα ζητήματα: 
Πρώτον, εάν θα προχωρήσετε στην αποδοχή της πρότασης του ΟΟΣΑ για πρόσμειξη  ελαιολάδου με σπορέλαιο. Αυτό είναι το καθοριστικό.
Δεύτερον, εάν θα πάρετε μέτρα σε σχέση με την ακαρπία. 
Σας έθεσα τα εξής ζητήματα: 
Αυτήν τη στιγμή, κύριε Υπουργέ, υπάρχει μία τεράστια φτωχοποίηση των ελαιοπαραγωγών. Φτάνουν στο σημείο να μην μπορούν να καλύψουν ούτε τις δικές τους ανάγκες σε ελαιόλαδο και να δανείζονται λάδι από άλλους.
Δεύτερον, έχουν υποστεί τεράστια ζημιά οι ελαιουργοί, εφόσον έχουμε λιγότερη παραγωγή. 
Τρίτον, σας ζήτησα συγκεκριμένα μέτρα, προκειμένου να σταματήσουν οι παράνομες ελληνοποιήσεις. 
Η πρόταση είναι απλή: Πρώτον, θα πρέπει να γίνει καταγραφή εισερχόμενων βυτίων σε Πάτρα και Ηγουμενίτσα. Όχι έλεγχος, καταγραφή. Δεύτερον, δικαιούνται εν συνεχεία ο ΕΦΕΤ και το ΣΔΟΕ κατά την εκφόρτωση και τη διακίνηση να κάνουν ελέγχους με βάση την αρχή της ιχνηλασιμότητας, που σημαίνει ότι έτσι θα σταματήσει το παραμύθι της παράνομης ελληνοποίησης. Τρίτον, στο πλαίσιο των προτύπων εμπορίας, πρέπει να γίνεται δειγματοληψία. Υπάρχουν αντίστοιχοι κανονισμοί της Ευρωπαϊκής Ένωσης. Αναφέρω τους 29/2012, 178/2002. Με αυτό το νομοθετικό πλαίσιο μπορεί να σταματήσει η παράνομη ελληνοποίηση. 
Το άνοιγμα των τιμών του ελαιολάδου μεταξύ Ελλάδας και Ισπανίας έχει φτάσει στο 0,60. Η Ισπανία έχει τώρα υπερπαραγωγή. Παράγει ενάμισι εκατομμύριο τόνους. Δεν μπορεί, λοιπόν, να γίνονται εισαγωγές, να βαφτίζεται αυτό το λάδι ελληνικό, εν συνεχεία κρητικό και έτσι να «κονομάνε» οι κερδοσκόποι και να χάνουν οι ελαιοπαραγωγοί και ταυτόχρονα να διαλύεται μία ολόκληρη παραγωγή, ένας ολόκληρος κλάδος της οικονομίας.
Έχω μπροστά μου δημοσίευμα της εφημερίδας «Η ΠΑΤΡΙΣ», που αναφέρει: «Στα 28 ευρώ το λίτρο πουλάνε χύμα στις Βρυξέλλες». Κοντά στο κτήριο της Κομισιόν, κύριε Υπουργέ, υπάρχει ένα κατάστημα όπου πουλάνε χύμα λάδι, κάτι που απαγορεύεται. Κάτω δηλαδή από τα μάτια των ίδιων των ελεγκτών της Κομισιόν.
Δεν μπορεί, λοιπόν, να συνεχίζεται αυτή η κατάσταση. Για να μην πείτε ότι αντιπολιτευόμαστε, να σημειώσω ότι εγκαίρως έχω κάνει παρεμβάσεις προς εσάς. Στις 14 Νοεμβρίου: Σοβαρά προβλήματα στον κλάδο του ελαιολάδου. Επόμενη παρέμβαση με αναφορά, στις 7 Ιανουαρίου: Αδικαιολόγητα χαμηλή η τιμή πώλησης ελαιολάδου. Στις 21 Ιανουαρίου: Λήψη μέτρων κατά της εισαγωγής ελαιολάδου. Δηλαδή εγκαίρως σας έχουμε ενημερώσει για τα θέματα αυτά και περιμένουμε μία απάντηση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνω, κύριε Πρόεδρε.
Περιμένουμε μία απάντηση. Περιμένουμε να υπάρξει παρέμβαση, διότι δεν μπορεί να συνεχιστεί, κύριε Υπουργέ, αυτή η κατάσταση. Όσοι –είναι χιλιάδες οι ελαιοκαλλιεργητές αυτήν τη στιγμή στην Κρήτη- παρακολουθούν περιμένουν από εσάς να πείτε ποια μέτρα θα πάρετε σε σχέση με την αντιμετώπιση της παράνομης ελληνοποίησης και των παράνομων εισαγωγών. 
Τα ευρύτερα θέματα που θέσατε για τους αγρότες είναι θέματα ευρύτερης πολιτικής. Τα είπατε και εσείς, τα έχουμε θέσει και εμείς. Θέλουμε, όμως, απάντηση συγκεκριμένη για τις χιλιάδες παραγωγούς ελαιολάδου που μας παρακολουθούν αυτήν τη στιγμή σε όλο το νησί, διότι έβγαζαν ένα εισόδημα με την καλλιέργεια ελαιολάδου και, αν περιμένουμε, όπως είπατε, τα ΠΣΕΑ θα πάει «ζήσε Μάη μου να φας τριφύλλι», όχι όμως τον Μάη αυτόν, αλλά τον άλλο Μάη, του 2015! 
Πρέπει, λοιπόν, να ληφθούν μέτρα και πείτε μας τελικά τι θα κάνετε με την ανάμειξη ελαιολάδου με σπορέλαια που προτείνει ο ΟΟΣΑ.
Δεν θα μπορέσω να ανταπαντήσω, αλλά επιφυλάσσομαι την Τρίτη που θα συζητήσουμε την άλλη ερώτηση, κύριε Υπουργέ, να σας απαντήσω τότε.
Ευχαριστώ.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ και πάλι, κύριε Πρόεδρε.
Κύριε Μαριά, μας ρωτάτε τι θα κάνουμε. Δεν θα σας πω τι θα κάνουμε. Θα σας πω τι έχουμε ήδη κάνει.
Όλα αυτά που λέτε τα έχουμε κάνει. Για παράδειγμα, έχουν ελεγχθεί από τον ΕΦΕΤ και σε συνεργασία με τους λιμενικούς, όπως προβλέπει ο νόμος, όχι μόνο τα λιμάνια της Πάτρας και της Ηγουμενίτσας, αλλά και του Ηρακλείου. Θα σας δώσω τα αποτελέσματα. 
Σε αρκετές περιπτώσεις έχουν βρεθεί φορτία ισπανικού λαδιού που έρχεται στη χώρα μας. Ελέγξαμε μάλιστα στη συνέχεια τις εταιρείες που παρέλαβαν αυτά τα λάδια, για να δούμε πώς διατέθηκαν, γιατί με τον τρόπο αυτόν θα πρέπει να τα διαθέσουν ως ισπανικά λάδια και όχι ως ελληνικά. 
Πραγματικά, σε τρεις-τέσσερις περιπτώσεις οι εταιρείες αυτές, που τα παρέλαβαν και ελέγχθησαν, δεν μπορούσαν να δικαιολογήσουν πού τα διέθεσαν. Αυτήν τη στιγμή ελέγχονται όλα τα στοιχεία, προκειμένου να δούμε πραγματικά αν παρατύπησαν. Αν αυτό ισχύει, να τιμωρηθούν και να ληφθούν τα κατάλληλα μέτρα. Σε μία εξ αυτών η έρευνα προχώρησε πιο πέρα.
Σας λέω ότι μία κατάφερε να ελληνοποιήσει πενήντα πέντε τόνους εξαιρετικού παρθένου ελαιόλαδου. Μεταχειρίστηκε περίπου είκοσι οκτώ χιλιάδες κιλά που ήταν απλό λάδι -όχι εξαιρετικά παρθένο- ως εξαιρετικά παρθένο ελαιόλαδο. 
Η παρατυπία και η παρανομία υπάρχει. Η πολιτεία αμύνεται έναντι αυτών. Κάνει προσπάθειες και όλοι αυτοί θα τιμωρηθούν, ώστε το φαινόμενο αυτό να περιοριστεί και να εξαλειφθεί. Όμως, δεν είναι απλό. Μη νομίζετε ότι πήγε μια φορά ένα συνεργείο, το μπλοκάραμε και τελείωσε. Ίσα-ίσα, η δική μου πρόθεση -την οποία είδατε σε αρκετές περιπτώσεις- είναι σε αυτά τα θέματα οι ποινές να είναι τόσο αυστηρές, ώστε να είναι αποτρεπτικές. Να ξέρει ότι, εφόσον μία φορά συλληφθεί, θα σβήσει από την επιχειρηματική δραστηριότητα. Αν κάποιος κερδίζει 200.000 ευρώ και του βάλουμε 1.000 ευρώ πρόστιμο, θα το ξανακάνει και θα το ξανακάνει. 
Σας θυμίζω τη συζήτηση που είχαμε στο νομοσχέδιο. Μάλιστα, κάποιοι μού είχατε πει ότι είμαι αυστηρός και ρωτήθηκα γιατί βάζω τόσο υψηλά πρόστιμα σε μία ελληνική επιχείρηση, ώστε να μπορούσε να σβήσει; Μα, αν βάλουμε χαμηλό πρόστιμο, θα τρέχουμε μονίμως πίσω από τις παρατυπίες της. Γι’ αυτό και σας λέω ότι η χρυσή τομή είναι κάπου στη μέση. 
Θα πρέπει να λειτουργήσουν τα πρόστιμα αποτρεπτικά. Όπως είπατε και εσείς, τα νούμερα είναι πολύ μεγάλα, όπως και τα κέρδη. Κάποιος, λοιπόν, μπροστά σε αυτά τα κέρδη δεν θα διστάσει να παρατυπήσει, ακόμα και αν ενδέχεται να τον πιάσουν και να του βάλουν ένα μικρό πρόστιμο.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Θέλω, όμως, να πω ότι εμείς από την πρώτη στιγμή στο Υπουργείο κάναμε μία στρατηγική επιλογή να υποστηριχθεί η ποιότητα των αγροτικών προϊόντων. Από αυτό το Βήμα σάς λέω ότι αυτή η παραγωγική δραστηριότητα μας ταιριάζει. Δεν μπορούμε να παλεύουμε σε μία γεωργία χαμηλού κόστους μεγάλων ποσοτήτων, γι’ αυτό και δώσαμε τόσο μεγάλη έμφαση στο να υποστηριχθούν αυτού του είδους τα ποιοτικά σήματα. 
Δείτε την προσπάθεια που κάναμε να υποστηρίξουμε τα προϊόντα ΠΟΠ και ΠΓΕ. Μάλιστα πρόσφατα, σχεδόν με την έναρξη της Προεδρίας μας και με την παρουσία του Κομισάριου Τσιόλο και του Προέδρου της Επιτροπής Γεωργίας του Ευρωπαϊκού Κοινοβουλίου κ. Ντε Κάστρο, γιορτάσαμε το εκατοστό ελληνικό ΠΟΠ που πήρε η χώρα μας, μια μικρή σχετικά χώρα σε ό,τι αφορά τα μεγέθη. Αυτό έγινε με το λάδι της Μεσσαράς, από την πατρίδα σας. Έγινε πολύ μεγάλη γιορτή εδώ για να προωθήσουμε αυτά τα προϊόντα, όπως προωθούμε και το σήμα της βιολογικής γεωργίας, γιατί αυτό θέλει σήμερα η κατανάλωση και θα το κάνουμε. 
Όλα αυτά για να γίνουν, θα πρέπει να έχουμε τρόπο να υποστηρίξουμε την ποιότητα, είτε με τα τιμολόγια είτε με την ιχνηλασημότητα είτε με τα ψηφιακά συστήματα είτε με τον εγκεκριμένο έμπορο και τον πιστοποιημένο έμπορο, αλλά και επιστημονικά. Ενώ μέχρι χθες όλη αυτή η δουλειά γινόταν με χαρτιά, τώρα βλέπουμε ότι με βάση το DNA μπορεί εύκολα κανείς να δει αν ένα μείγμα λαδιού έχει καθαρό λάδι ή έχει μέσα και ελαιοκράμβες ή άλλα σπορέλαια. 
Δεν θέλω να περιαυτολογώ, αλλά αυτό έγινε και με δική μας δουλειά στα δικά μας ινστιτούτα, σε συνεργασία με το Μεσογειακό Αγρονομικό Ινστιτούτο των Χανίων, όπου αναπτύχθηκαν αυτές οι μεθοδολογίες. Πιστεύουμε ότι θα μας βοηθήσουν. 
Με αυτό το πνεύμα εμείς δεν θα θέλαμε μια αποδεδειγμένη ποιότητα να τη μειώνουμε μόνοι μας με μείγματα και να δεχθούμε αυτά τα μείγματα. 
Κύριε Πρόεδρε, ζητώ συγγνώμη για την υπέρβαση του χρόνου. 
Ευχαριστώ πολύ. 
ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ: Άρα απορρίπτετε την πρόταση του ΟΟΣΑ;</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Βέβαια, διαφωνούμε σε αυτό, σαφέστατα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζουμε με την έβδομη με αριθμό 581/18-2-2014 επίκαιρη ερώτηση πρώτου κύκλου του Προέδρου των Ανεξάρτητων Δημοκρατικών Βουλευτών και Βουλευτή Κιλκίς κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα «Βιομηχανικά Σφαγεία Κιλκίς Α.Ε.».
Ορίστε, κύριε συνάδελφε, έχετε τον λόγο.</ChairmanSpeech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, επιτέλους, μετά από τέσσερις αναβολές, συζητείται σήμερα το θέμα των σφαγείων Κιλκίς και είστε εδώ για να απαντήσετε στην επίκαιρη αυτή ερώτηση. Ελπίζω με την απάντησή σας να δώσετε λύση στο ζήτημα αυτό, το οποίο είναι σε εκκρεμότητα εδώ και δύο χρόνια. 
Κύριε Υπουργέ, τα «Βιομηχανικά Σφαγεία Κιλκίς», που είναι ανώνυμη εταιρεία, έχουν κύριο μέτοχο κατά 99,84% τον Δήμο Κιλκίς. Απασχολούν σαράντα άτομα και εξυπηρετούν κτηνοτρόφους-παραγωγούς του νομού, κρεοπώλες και εμπόρους κρέατος. 
Ο φορέας υλοποίησης του έργου «Κατασκευή μονάδας αδρανοποίησης υποπροϊόντων σφαγής» ήταν τα «Σφαγεία Κιλκίς Α.Ε.». Αυτός ο φορέας κατέθεσε σχετική μελέτη στο Υπουργείο Αγροτικής Ανάπτυξης και Τροφίμων τον Οκτώβριο του 2009 για ένταξη σε επενδυτικό σχέδιο στο πλαίσιο του μέτρου 123Α. Στη μελέτη γινόταν σαφής αναφορά ότι η ιδία συμμετοχή ήταν χρήματα από την επιχορήγηση του προγράμματος «Θησέας», ένα πρόγραμμα του Υπουργείου Εσωτερικών, από το οποίο έλαβε βέβαια ο Δήμος Κιλκίς περίπου 250.000 ευρώ. 
Το συγκεκριμένο έργο στις 11-3-2011, με απόφαση του τότε Υπουργού κ. Σκανδαλίδη εντάχθηκε στο πρόγραμμα αγροτικής ανάπτυξης περιόδου 2007-2013 «Αλέξανδρος Μπαλτατζής», με συνολικό προϋπολογισμό 653.000 ευρώ. Οι εργασίες κατασκευής της μονάδας ξεκίνησαν. Η εταιρεία υπέγραψε δεσμευτικές συμβάσεις με τους προμηθευτές. Τα χρήματα του «Θησέας» διατέθηκαν και αγοράστηκαν μηχανήματα και άλλα παραγγέλθηκαν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)  
Δυστυχώς όμως οι υπηρεσίες του Υπουργείου Ανάπτυξης και Τροφίμων καθυστερούν εδώ και δύο χρόνια τη χρηματοδότηση του έργου, με κίνδυνο να χαθούν τα χρήματα που έχουν ήδη δοθεί από το πρόγραμμα «Θησέας», ως ιδία συμμετοχή, εφόσον το έργο δεν προχωρήσει. 
Κύριε Υπουργέ, ερωτάστε, και πραγματικά θέλω να έχω μια σαφή απάντηση, πώς προτίθεστε να αντιμετωπίσετε τα προβλήματα αυτά.  
Επιτρέψτε μου, κύριε Πρόεδρε, να ρωτήσω και κάτι άλλο τον κύριο Υπουργό, αν έχει την καλή διάθεση να απαντήσει, σε σχέση με την εντολή του ξηλώματος των αμπελώνων του Νομού Κιλκίς. 
Σας παρακαλώ, κύριε Υπουργέ, αν έχετε την καλή διάθεση και την πρόθεση, απαντήστε και σε αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Είναι έτοιμος να απαντήσει και νομίζω ότι έχει και τη διάθεση.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Παραστατίδη, ειλικρινά σας ευχαριστώ για την ερώτησή σας. Βρήκα ένα πρόβλημα από το 2009, όπως και εσείς επισημαίνετε. Άρα η όλη διαδικασία είχε προηγηθεί της ανάληψης των καθηκόντων μου. Δεν μπορείτε να φανταστείτε πόσο χρόνο ξοδεύω στο Υπουργείο για τη συγκεκριμένη υπόθεση. Παρά το ότι δεν βρήκα χρόνο να απαντήσω στην ερώτησή σας, ήθελα να έρθω γιατί πρέπει να το ξεκαθαρίσω. 
Ειλικρινά σέβομαι την αγωνία του ντόπιου Βουλευτή να θέλει να προχωρήσουν τα θέματα της περιφέρειάς του και σας συγχαίρω για αυτό. Αυτός είναι ο ρόλος του Βουλευτή, να γίνει δίαυλος επικοινωνίας για να λυθούν αυτά τα προβλήματα. 
Θέλω να σας παρακαλέσω να σεβαστείτε και εσείς τη δικιά μου προσπάθεια. Κάνω πολύ μεγάλη προσπάθεια να λύσω το συγκεκριμένο πρόβλημα, για ευνόητους λόγους. Αυτό το πρόβλημα αφορά την κτηνοτροφία –και εγώ έχω δηλώσει ότι θα υποστηρίξουμε την κτηνοτροφία- και ιδιαίτερα τα σφαγεία. 
Έχουμε μεγάλο πρόβλημα με τα σφαγεία, με τα κινητά σφαγεία, με τα μικρά σφαγεία κ.λπ.. Να σας θυμίσω ότι το συζητήσαμε εδώ πρόσφατα με τον νόμο που κάναμε για τα υποπροϊόντα και τα προβλήματα που χρειάζονται ειδική μεταχείριση, γιατί αυτή η μονάδα έρχεται να λύσει αυτά τα θέματα. Μια σειρά τυπικών λαθών από όλες τις πλευρές δημιούργησε αυτά τα θέματα. 
Για παράδειγμα, η επιχείρηση που ήρθε να το κάνει είναι μια δημοτική επιχείρηση. Άρα διέπεται από ξέχωρο καθεστώς μια δημοτική επιχείρηση ΑΕ που έρχεται να κάνει ένα έργο από το καθεστώς που διέπει έναν ιδιώτη.
Κακώς το έργο εντάχθηκε εκεί, στο μέτρο που υπήρχαν οι ιδιωτικές επιχειρήσεις και αφού ήταν δημοτικό. Έχει ξέχωρη διαδικασία και ποσοστά επιχορήγησης η δημοτική επιχείρηση, εφόσον μπαίνει στη διαδικασία να κάνει μια Α.Ε. Αυτό είναι κάτι που το ξέρετε πάρα πολύ καλά. Αυτό, λοιπόν, ήταν κάτι που δημιούργησε το πρώτο πρόβλημα. 
Το δεύτερο πρόβλημα που δημιουργήθηκε αφορά το εξής. Κάποιος, για να κάνει μια επένδυση, λέει ότι θα βάλει το κράτος -τα ευρωπαϊκά προγράμματα, για παράδειγμα- το 75% και εσείς θα βάλετε το 25%, για να δείξει ότι και ο ντόπιος άνθρωπος πασχίζει και τον ενδιαφέρει αυτό το πράγμα, βάζοντας τις δικές του 250.000 ευρώ σε σχέση με το άλλο 1 εκατομμύριο ευρώ που θα βάλει ο δημόσιος φορέας. Η Ευρώπη απαγορεύει ρητά αυτό που λέμε «ίδια συμμετοχή», να είναι ίδια συμμετοχή, αλλά να προέρχεται από ένα άλλο πρόγραμμα της Ευρωπαϊκής Ένωσης, όπως συμβαίνει στην περίπτωση αυτήν. Είπε, δηλαδή, το δημόσιο ότι εγώ θα βάλω το δικό μου 75%, να βάλετε και εσείς το ιδιωτικό κομμάτι του δήμου, δηλαδή το άλλο 25%. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Έλα, όμως, που, όταν ήρθαν τα τιμολόγια, ήταν τιμολόγια που ήδη είχαν πληρωθεί, είχαν ενταχθεί στο πρόγραμμα «Θησέας». Μα, το πρόγραμμα «Θησέας» είναι ένα άλλο ευρωπαϊκό πρόγραμμα της Ευρωπαϊκής Κοινότητας. Άρα δεν είχαμε την ίδια συμμετοχή που προβλέπει ο νόμος. Μάλιστα, τα τιμολόγια που έφερε η επιχείρηση να πληρωθούν –τα ονόματα των εταιρειών από τα οποία ζητήθηκαν να πληρωθούν είναι «Οροϊλίδης και Χατζηιωαννίδης Ο.Ε.»- πληρώθηκαν ήδη από το πρόγραμμα «Θησέας». Έχουν συνολικό προϋπολογισμό 250.000 ευρώ και ζητούν να τα πληρώσουμε εμείς, όταν τα ίδια τιμολόγια είναι εξοφλημένα από το πρόγραμμα «Θησέας». Γι’ αυτό σάς λέω ότι είμαστε σε διαρκή επικοινωνία με τους αρμόδιους και προσπαθούμε να βρούμε λύση. Δεν μπορούμε να καλύψουμε εμείς αυτά τα τιμολόγια, διότι σας θυμίζω ότι οι οποιεσδήποτε παρατυπίες θα κάνουν μη επιλέξιμο όλο το μέτρο και τις προσπάθειες που κάνουμε για να βοηθήσουμε τη μεταποίηση. 
Ζητούμε, λοιπόν, από τους συγκεκριμένους επιχειρηματίες, οι οποίοι είναι συνυφασμένοι με αυτήν την προσπάθεια, να έρθουμε σε μία συνεννόηση, έτσι ώστε να αφαιρεθούν τα τμήματα αυτά, τα οποία δεν μπορούν να καλυφθούν ούτως ή άλλως –δεδομένου ότι τα τιμολόγια είναι πληρωμένα από το πρόγραμμα «Θησέας»- και να γίνει αντικατάσταση του μέτρου από το οποίο θα υποστηριχθεί, αφού δεν πρόκειται για ιδιώτη, αλλά πραγματικά για δημοτική επιχείρηση. Όσον αφορά το υπόλοιπο, πιστέψτε με ότι δεν έχουμε πρόβλημα να βοηθήσουμε να αντιμετωπιστεί.
(Στο σημείο αυτό κτυπάει επαναληπτικά το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, ζητώ συγγνώμη για την υπέρβαση του χρόνου. Θα επανέλθω.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Βεβαίως, κύριε Υπουργέ.
Τον λόγο έχει ο κ. Παραστατίδης.</ChairmanSpeech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Κύριε Υπουργέ, αν θέλετε, εγώ θα δεχθώ όλους αυτούς τους προβληματισμούς σας ή τα δεδομένα τα οποία αναπτύξατε εδώ. Επομένως μας λέτε πως κακώς εντάχθηκε  το έργο σ’ αυτό το μέτρο, διότι το χρηματοδοτούν δύο διαφορετικοί φορείς και, εν πάση περιπτώσει, υπάρχει και κάποιο πρόβλημα με τα τιμολόγια, τα οποία εγώ δεν γνωρίζω τι αφορούν λεπτομερώς.
Όμως, αυτό που ενδιαφέρει εμένα είναι τι ευθύνη μπορεί να υπάρχει από τη μη ολοκλήρωση αυτού του συγκεκριμένου έργου, δεδομένου ότι η διοίκηση πραγματικά κάνει τεράστια προσπάθεια. Στο σημείο αυτό, λοιπόν, θα σας παρακαλέσω, στην περίπτωση που υπάρχουν ζητήματα και θέματα προς διευθέτηση, να ανοίξετε έναν δίαυλο επικοινωνίας και με τη διοίκηση που μπορεί να σας διευκολύνει, με την έννοια ότι έχουν καλή πρόθεση να λυθεί οποιοδήποτε ζήτημα, προκειμένου να απεμπλακεί η ολοκλήρωση αυτού του έργου. Αντιλαμβάνεσθε ότι πρόκειται για ένα έργο ζωτικής σημασίας για τον νομό και κυρίως για την εξυπηρέτηση, όπως είπαμε, των κτηνοτρόφων. 
Πρόκειται για μία επένδυση η οποία ξεκίνησε να υλοποιείται εδώ και δύο χρόνια, όπως είπατε και εσείς, και, αφού έλαβε –και προσέξτε τώρα!- την έγκριση όλων των αρμόδιων φορέων, μηδέ εξαιρουμένου και του Υπουργείου Αγροτικής Ανάπτυξης και Τροφίμων, δεν ολοκληρώθηκε ακριβώς εξαιτίας όλων αυτών των γραφειοκρατικών διαδικασιών που είπατε προηγουμένως. Δεν είναι δυνατόν το έργο να έχει φθάσει λίγο προ του τέλους και, προκειμένου να ολοκληρωθεί η χρηματοδότηση του υπόλοιπου 50% -που είναι η συμμετοχή, τέλος πάντων, του προγράμματος από την πλευρά του Υπουργείου Αγροτικής Ανάπτυξης και Τροφίμων- οι υπηρεσίες  να επικαλούνται τώρα διάφορες, εν πάση περιπτώσει, αιτιολογίες, προβληματισμούς, ζητήματα και θέματα, με αποτέλεσμα να καθυστερεί το έργο.
Κύριε Υπουργέ, για να αντιληφθείτε το μέγεθος του παραλογισμού της όλης διαδικασίας, σας κάνω γνωστό πως, ενώ το Υπουργείο Εσωτερικών μέσα από το πρόγραμμα «Θησέας», που χρηματοδότησε την ιδία συμμετοχή, κάλυψε τη δαπάνη κατά 50% σε ιδία συμμετοχή, σήμερα οι υπηρεσίες επικαλούνται πως έγινε λάθος, διότι το έργο έπρεπε να ενταχθεί στο 25% συμμετοχή και όχι στο 50%. Πείτε μου τώρα τι ευθύνη μπορεί να έχουν είτε η διοίκηση είτε το συγκεκριμένο έργο και έχει μπλοκάρει και δεν μπορεί να ολοκληρωθεί.
Θέλω να ασχοληθείτε μ’ αυτό το ζήτημα. Προσωπικά εσείς ανοίξτε έναν δίαυλο επικοινωνίας με τη διοίκηση, προκειμένου να βρείτε κάποια διέξοδο για να ολοκληρωθεί το έργο. Εξάλλου, εσείς ο ίδιος επισκεφθήκατε πρόσφατα τον Νομό Κιλκίς. Θα σας υπενθυμίσω πως, σε μία συνάντηση που είχατε με τη διοίκηση της εταιρείας του συγκεκριμένου έργου, διαβεβαιώσατε πως το πρόβλημα έχει σχεδόν λυθεί. Θέλω να είστε συνεπής σε σχέση μ’ αυτά που έχετε υποσχεθεί. 
Θα ήθελα πραγματικά να επιληφθείτε της υπόθεσης αυτής, ώστε να δοθεί λύση και να τελειώνουμε μ’ αυτήν την ιστορία. Πρέπει να λάβετε υπ’ όψιν και την παράμετρο ότι τα χρήματα που έχουν δοθεί ανέρχονται περίπου στις 350 χιλιάδες ευρώ. Θα πάνε χαμένα, κύριε Υπουργέ. Ενδεχομένως θα ακολουθήσουν εξώδικα και πλειστηριασμοί από προμηθευτές και κατασκευαστές, με οδυνηρές συνέπειες και εξελίξεις που βέβαια απευχόμαστε. Γι’ αυτό εκτιμώ πως την κύρια, την ακέραιη ευθύνη θα την έχει το Υπουργείο Αγροτικής Ανάπτυξης. Δείτε το θέμα και συνεννοηθείτε με τη διοίκηση, προκειμένου να ολοκληρωθεί το έργο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός έχει τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Προσέξτε λίγο τη διατύπωση. Εγώ δεν αναιρώ τίποτε απ’ αυτά που είπα και τηρώ τις υποσχέσεις μου και βοηθώ να λυθεί το πρόβλημα. Έχουμε μιλήσει επανειλημμένα με τους ανθρώπους. Σας επισημαίνω το εξής: Όταν ήλθε η αρχική πρόταση και έδειξε ότι την ίδια συμμετοχή θα τη βάλει ο «Θησέας», δηλαδή ένα άλλο κοινοτικό πρόγραμμα, οι υπηρεσίες μού απήντησαν και το εξήγησαν αυτό στον προτείνοντα, γι’ αυτό και ήλθε ξεχωριστό έγγραφο από τον προτείνοντα, δηλαδή τον Δήμο Κιλκίς, που λέει ότι μας δείχνει συμπληρωματικά δικαιολογητικά για την ίδια συμμετοχή, σύμφωνα με την οποία ο Δήμος Κιλκίς ως κύριος μέτοχος έχει καταθέσει στην Αγροτική Τράπεζα. Μας έφερε βεβαίωση ότι αυτά τα λεφτά του δήμου θα χρησιμοποιηθούν για να καλυφθεί η ίδια συμμετοχή και μόνον έτσι οι υπηρεσίες μάς έδωσαν το ok και ενέταξαν το έργο για να προχωρήσει. 
Έλα όμως που εκ των υστέρων, όταν τελείωσαν, πάλι ήλθαν τα δικαιολογητικά αυτά από το πρόγραμμα «Θησέας» και όχι από την ίδια συμμετοχή της τραπέζης, όπως ο δήμος είχε δηλώσει, όταν οι υπηρεσίες μας πήραν απόφαση να εντάξουν το έργο. Υπάρχουν επιτροπές που πηγαίνουν επιτόπου να κάνουν τους ελέγχους. Η αρμόδια τριμελής επιτροπή πήγε επιτόπου και βλέπει μπροστά φαρδιά-πλατιά στο έργο: «Το έργο αυτό χρηματοδοτήθηκε από το «Θησέας», δηλαδή ένα κοινοτικό πρόγραμμα. Μάλιστα στο δικό μας κανονισμό λέει επί λέξει: «Το ίδιο αντικείμενο επένδυσης δεν έχει υπαχθεί». Έκαναν υπεύθυνη δήλωση. Μέσα στην πρότασή τους το λένε αυτό. «Το ίδιο αντικείμενο επένδυσης δεν έχει υπαχθεί, ούτε έχει προταθεί για ενίσχυση ή επιχορήγηση σε άλλο πρόγραμμα.». Μπροστά στο έργο είναι η ταμπέλα.</Speech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Μετά από έγκριση των υπηρεσιών έγινε.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Σας είπα ότι η έγκριση δόθηκε όταν ήλθε η διαβεβαίωση ότι η ίδια συμμετοχή θα είναι από τον λογαριασμό που έχει ο δήμος στην Αγροτική Τράπεζα, από δικά του λεφτά. Έτσι έδωσαν τη διαβεβαίωση οι υπηρεσίες μας και αυτό είναι το πρόβλημα τώρα.</Speech>
<Speech><Parlmember>ΘΕΟΔΩΡΟΣ ΠΑΡΑΣΤΑΤΙΔΗΣ</Parlmember>: Μπορεί να γίνει χωρίς έγκριση, μόνο με την υπόσχεση;</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Όταν κάνει κάποιος μία πρόταση, δηλώνει πού την εντάσσουμε, πώς την εντάσσουμε, πώς θα γίνει. Σας είπα ότι συζητάμε με τους ανθρώπους επανειλημμένα. Εμείς δεν έχουμε πρόβλημα να καλύψουμε το υπόλοιπο και θα το κάνουμε. Θέλουμε να βοηθήσουμε, για τους λόγους τους οποίους σας εξήγησα, όμως δεν είμαι διατεθειμένος ούτε εγώ να πάω φυλακή ούτε οι υπάλληλοι να πάνε φυλακή και φαντάζομαι ότι δεν το θέλετε ούτε εσείς να πληρώσουμε δύο φορές εξοφλημένα τιμολόγια. Σας ανέφερα τα τιμολόγια αυτά των διακοσίων πενήντα χιλιάδων και σας λέω ποιες είναι και οι εταιρείες.
Είναι η ομόρρυθμος εταιρεία «Οροϊλίδης και Χατζηιωαννίδης». Έχουν ξεπληρωθεί από το «Θησέας». Πώς να τα πληρώσουμε κι εμείς!
Ζητώ συγγνώμη για την κατάχρηση του χρόνου, κύριε Πρόεδρε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κι εμείς.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαεννέα μαθητές και μαθήτριες και ένας εκπαιδευτικός - συνοδός από το 20ο Δημοτικό Σχολείο Αγίου Δημητρίου. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η τέταρτη με αριθμό 587/18-2-2014 επίκαιρη ερώτηση δεύτερου κύκλου του συμπατριώτη Βουλευτή Έβρου των Ανεξάρτητων Ελλήνων κ. Μαρίνου Ουζουνίδη προς τον Υπουργό Αγροτικής Ανάπτυξης και Τροφίμων, σχετικά με τις καθυστερήσεις στις πληρωμές αποζημιώσεων για την ευλογιά των αιγοπροβάτων.
Αγαπητέ κύριε συνάδελφε, έχετε τον λόγο.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Κύριε Πρόεδρε, έχω ένα έντυπο κάποιας εφημερίδος από την περιοχή μου -πρέπει να είναι ή από την «ΕΛΕΥΘΕΡΗ ΘΡΑΚΗ» ή από τη «ΓΝΩΜΗ»- σύμφωνα με το οποίο στις 30 Ιανουαρίου του 2014 τρεις συνάδελφοί σας της Νέας Δημοκρατίας -και θερμή παράκληση, κύριε Πρόεδρε της Βουλής, να με ακούσετε προσεκτικά- από τη Θράκη -γιατί δεν έβαλαν κι εσάς μέσα;- έκαναν μία ερώτηση στον Υπουργό Αγροτικής Ανάπτυξης για το θέμα της ευλογιάς και ζητούσαν τη λήψη άμεσων μέτρων για την ενίσχυση των κτηνοτρόφων κ.λπ.. Θα έπρεπε να ζητάνε με την ερώτησή τους την καταβολή των χρημάτων που υποσχέθηκε εδώ και έξι μήνες ο Υπουργός Αγροτικής Ανάπτυξης. 
Είστε συνάδελφος από την «παραμελημένη» περιοχή μας και το λέω με καλή πρόθεση. Εμείς οι Ανεξάρτητοι Έλληνες και συγκεκριμένα ο ομιλών Μαρίνος Ουζουνίδης, η κ. Γιαταγάνα Χρυσούλα-Μαρία και ο κ. Κώστας Γιοβανόπουλος από τις 6 Νοεμβρίου καταθέτουμε ερώτηση για το μεγάλο πρόβλημα που αρχίζει και δημιουργείται με την ασθένεια της ευλογιάς στα πρόβατα -κάθε μέρα έχουμε αυξήσεις των θανατώσεων των ζώων- για το οποίο θα πρέπει να λάβει, μεταξύ άλλων, μέτρα η Κυβέρνηση. 
Η εφημερίδα «ΓΝΩΜΗ» μιλάει για δύο χιλιάδες τριακόσια αιγοπρόβατα στις 16 Οκτωβρίου. Αργότερα, φθάνουμε στις δεκαεπτά χιλιάδες αιγοπρόβατα, σύμφωνα με δηλώσεις των υπευθύνων και των προέδρων των κτηνοτρόφων στην περιοχή μου. Δυστυχώς, υπήρχε μία παντελής αδιαφορία από την πλευρά της Κυβέρνησης καθώς και του Υπουργείου για ένα τόσο μεγάλο ζήτημα και μία τόσο μεγάλη ζημιά την οποία που υπέστησαν οι κτηνοτρόφοι της περιοχής μου. 
Παρ’ όλα αυτά, οι άνθρωποι πέρασαν τις δυσκολίες και προσαρμόστηκαν στις απαιτήσεις του Υπουργείου. Έρχονται σήμερα και ζητάνε τη συμφωνημένη τιμή που τους υποσχέθηκε ο Υπουργός, δηλαδή τα 150 ευρώ ανά αιγοπρόβατο συν κάποια επιπλέον επιβάρυνση, ανάλογα με το αν είναι σε εγκυμοσύνη το πρόβατο, και 10 ευρώ ανά έγκλειστο πρόβατο, και ρωτάνε εάν ο κύριος Υπουργός θα τους τα καταβάλει. Πέρασαν έξι μήνες και δεν έχει καταβληθεί παρά μόνο ένα μικρό μέρος των χρημάτων.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε. 
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε και ευχαριστώ κι εσάς, κύριε Βουλευτά, για το συγκεκριμένο θέμα και την επίκαιρη ερώτησή σας. 
Έχω μιλήσει αρκετές φορές σε αυτό το Βήμα για τα προβλήματα που έχουμε με τους γείτονές μας. Επειδή δεν έχουν επισταμένη κτηνιατρική προστασία στην Τουρκία και στις άλλες χώρες, στο παρελθόν είχαμε από τον Έβρο είσοδο τέτοιων προβλημάτων. Τώρα δυστυχώς με την Εγνατία Οδό και τους κάθετους άξονες καθώς και τα ανοίγματα προς τη νότια πλευρά της Βουλγαρίας, έχουμε πολύ μεγαλύτερες εκτάσεις αντιμετώπισης του συγκεκριμένου προβλήματος, ιδιαίτερα από τις περιοχές αυτές, γιατί μέχρι τώρα όλος ο μηχανισμός ήταν προσανατολισμένος προς την πλευρά του Έβρου, εφόσον από εκεί ερχόταν το πρόβλημα.
Τι έγινε, λοιπόν; Δε θα συμφωνήσω μ’ αυτά που είπατε. Όταν το πρόβλημα εμφανίστηκε για πρώτη φορά στον Έβρο, εμείς δράσαμε άμεσα. Σας θυμίζω όμως ότι μιλούμε για ένα πρόβλημα που έχει μια δυναμική. Όλα αυτά που λέτε είναι σωστά. Κανένας όμως από την πρώτη μέρα δεν μπορούσε να προβλέψει ποια θα είναι η έκταση του προβλήματος, γιατί δίνει κανείς μια μάχη να την μπλοκάρει. Γι’ αυτό κάνουμε τις σφαγές των ζώων μέσα στα κοπάδια. Γι’ αυτό κλείνουμε τα κοπάδια των άλλων κτηνοτρόφων, να μην βγουν έξω έτσι ώστε να μην εκτεθούν στο μόλυσμα, επειδή το μόλυσμα κινείται από την ατμόσφαιρα. 
Αν αναλογιστείτε αυτές τις δύο δράσεις θα δείτε τι προβλήματα έχουμε. Πρώτον, αυτοί που έσφαξαν για λόγους πρόληψης, για να μην επεκταθεί, θα πρέπει να αποζημιωθούν για το ζωικό τους κεφάλαιο. Και αυτό κάναμε. 
Δεύτερον, αυτοί που έκλεισαν τα κοπάδια τους και δεν μπορούσαν να πάνε να τα βοσκήσουν στα βοσκοτόπια θα πρέπει να αποζημιωθούν για την έξτρα ζωοτροφή. Από το σημείο εκείνο και μετά δεν μιλούμε για εκτατική, βοσκήσιμη, κοπαδιάρικη κτηνοτροφία, αλλά για ενσταβλισμένη. Άρα, πρέπει να βρούμε χρήματα για τις τρεις αυτές δραστηριότητες. 
Την εκτίμηση την έκαναν οι ντόπιοι άνθρωποι. Είπαν «υπολογίζουμε ότι στις περιοχές στις οποίες βλέπουμε το μέγεθος της κτηνοτροφίας της περιοχής, το μέγεθος των κοπαδιών, θα έχουμε μια ζημιά της τάξεως των σαράντα πέντε χιλιάδων αιγοπροβάτων». Ξέρετε πόσο ήρθε προχθές ο λογαριασμός σε ό,τι αφορά τους αριθμούς; Ανήλθε στα εβδομήντα εννέα χιλιάδες εξακόσια πενήντα ζώα. Δεν μπορούσε να το προβλέψει κανείς από την πρώτη μέρα ότι τόσα θα ήταν τα ζώα. Δεν παύει να είναι ένα φαινόμενο το οποίο εξελισσόταν. Εμείς φροντίσαμε να βρούμε τα χρήματα για τα σαράντα πέντε χιλιάδες ζώα. Και αρχίσαμε να τα δίνουμε. Όταν εμφανίστηκαν αυτά τα νούμερα είχαμε αυτό το δίλημμα. 
Θα σας εξηγήσω τι κάναμε στη λεπτομέρεια. Είμαι σίγουρος ότι θα συμφωνήσετε μαζί μου. Τι κάνει κανείς όταν έχει στα χέρια του αυτά τα χρήματα και μπορεί να βοηθήσει, δίνοντας ένα μέρος της αποζημίωσης που υποσχεθήκαμε, μέχρις ότου να βρούμε και τα υπόλοιπα για να δώσουμε και τα υπόλοιπα χρήματα; 
Στη δευτερολογία μου θα σας εξηγήσω με ακρίβεια τι κάνουμε για την κάθε μία απ’ αυτές τις περιπτώσεις. Πρόθεσή μας είναι να αντιμετωπίσουμε το πρόβλημα επειδή αφορά την κτηνοτροφία και επειδή αφορά ολικές ζημιές σε κάποιους κτηνοτρόφους. Μάλιστα θα κληθούν να αντικαταστήσουν το ζωικό κεφάλαιο και θα σας πω γι’ αυτό.</Speech>
<Speech><Parlmember>ΤΕΡΕΝΣ–ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Με τι λεφτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έτσι είναι, κύριε Κουίκ.
Κύριε Ουζουνίδη, έχετε τον λόγο.</ChairmanSpeech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, κατ’ αρχάς θα σας ρίξω ευθύνη για το ότι την περίοδο εκείνη που επικρατούσε αυτό το μεγάλο πρόβλημα -επειδή γνωρίζω πολύ καλά την περιοχή μου- δεν παρουσιάστηκε ένα επιτελείο σας από ανθρώπους γνώστες του αντικειμένου να ασχοληθούν. Εσείς κάποια στιγμή -δεν θυμάμαι την ημερομηνία- είχατε πάει μέχρι την Ξάνθη. Υπήρχε και η Κομοτηνή, η Ροδόπη, υπάρχει και ο Έβρος. Υπάρχουν και τα Δίκαια. 
Εγώ δεν λέω ότι θα λυθούν τα προβλήματα των ανθρώπων. Όμως δώστε μια παρουσία. Το επίσημο κράτος έχει εγκαταλείψει τη Θράκη. Αυτό είναι γεγονός. Όμως υπάρχει και η μετά από εσάς εποχή. Εμείς θα ενδιαφερθούμε. 
Είπατε για τις μετακινήσεις, είπατε για την Εγνατία Οδό. Βέβαια καλά θα κάνετε με την ευκαιρία αυτή να ενημερώσετε αυτόν τον διορισμένο για την Εγνατία Οδό ότι κοιμάται όρθιος. Η Εγνατία είναι γεμάτη από λακκούβες. Είναι άκρως επικίνδυνη για την περιοχή μου, για τους ανθρώπους που μετακινούνται. Επομένως, τον διπλοθεσίτη και διορισμένο από το κράτος στείλτε τον στο σπίτι του. Η Νέα Δημοκρατία έχει χιλιάδες νέα δραστήρια παιδιά. Διορίστε έναν καλό εκεί. 
Ερχόμαστε στην περιοχή του Έβρου. Έχει γίνει εδώ και χρόνια ένα υπερσύγχρονο κτήριο. Δεν μπορείς να βρεις άκρη. Είναι διαβαλκανικό κέντρο. Το αναφέρουν εδώ στην ερώτησή τους και οι τρεις συνάδελφοι.
Εγώ πήγα εκεί πέρα. Δεν μπορείς να βρεις άκρη, για ποιο λόγο έγινε, σε τι αποβλέπει, πού αποσκοπεί. Για εργαστήρια, μού είπαν, και «αέρα πατέρα». Πηγαίνετε και κοιτάξτε αυτά τα υπερσύγχρονα κτήρια. Είναι κρίμα να στέκονται έτσι, ακριβώς στην περιοχή της Ορεστιάδας, όπου έχουμε πρόσβαση και μετακίνηση από Τουρκία και Βουλγαρία. Και εγώ σας επαναλαμβάνω: δώστε παρουσία στην περιοχή. Δεν λέω ότι θα λυθεί το πρόβλημα.
Και επίσης, επειδή έχουν γίνει πολλές απατεωνιές σε ό,τι αφορά τα λεφτά, οι γεωργοί, οι αγρότες με ενημέρωσαν ότι ο ΟΠΕΚΕΠΕ με μηνύματα τούς έχει δώσει το τι παίρνουν για τα σιτηρά που παρέδωσαν. Δεν τους δίνει έναν αναλυτικό λογαριασμό, να δουν τι κρατήσεις γίνονται και υπέρ ποιου πάνε.
Επομένως, από τις κρατήσεις των αγροτών και των κτηνοτρόφων, όπως γίνονται, αν υπάρχει αναλυτικός λογαριασμός, συγκεντρώνετε εσείς τα χρήματα. Έχει να κάνει με το Υπουργείο σας και με αυτά που πραγματικά αποζημιώνετε. Εάν κάποια στιγμή έχουν εμφανιστεί κάποιοι και έχουν κάνει αλχημείες και έχουν παρουσιάσει ότι θανατώθηκαν αιγοπρόβατα που δεν θανατώθηκαν, και βέβαια πρέπει να το ελέγξετε και να αποζημιωθούν οι άνθρωποι αυτοί που πραγματικά είχαν πενήντα πρόβατα, είχαν εκατό πρόβατα και να αποζημιωθούν σωστά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Και επειδή λεφτά υπάρχουν, όπως είπε ο προκάτοχος εδώ Πρωθυπουργός, θα σας πω ότι εχθές είχαμε συζήτηση για το «Ερρίκος Ντυνάν». Έχει 280 εκατομμύρια χρέη! Εάν ρίξετε στον Έβρο 280 εκατομμύρια, θα τρώνε οι άνθρωποι με χρυσά κουτάλια!
Επομένως –ερχόμαστε και στη δεύτερη ερώτηση– τελικά τους υποσχεθήκατε 10 ευρώ, τους δώσατε 6,50 ή 6,30. Θα τους δώσετε τα υπόλοιπα;
Και ένα ακόμα: τα ζώα που θανατώθηκαν μετά την 1-1-2014 παίρνουν λιγότερα ή περισσότερα χρήματα απ’ αυτά που θανατώθηκαν μέσα στο 2013; Και για ποιον λόγο; Το 2013, στις 31 Δεκεμβρίου, έχει μικρότερη αξία το αιγοπρόβατο απ’ ό,τι την 1-1-2014;
Καταθέτω τα σχετικά έγγραφα που προανέφερα στην πρωτολογία μου.
Σας ευχαριστώ.
(Στο σημείο αυτό ο Βουλευτής κ. Μαρίνος Ουζουνίδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Πόσο εύκολα μπορεί να παραποιήσει κανείς πράγματα, αντικειμενικά! Και δεύτερον, πόσο εύκολα μπορεί να επεκτείνει κανείς μία συζήτηση που αφορά τα αιγοπρόβατα και την ευλογιά σε μια συζήτηση για τις λακκούβες της Εγνατίας και τους διευθυντές…</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Μα, έχουν σχέση και τα θέματα αυτά…</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): … και με τη συζήτηση για τα τόσα εκατομμύρια…</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Μεταφέρονται τα πρόβατα. Δεν υπάρχουν σφαγεία!</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Δυστυχώς το ρολόι είναι αμείλικτο και ο Πρόεδρος το χτυπάει όταν περνάνε τα τρία λεπτά. Δεν έχουμε χρόνο, λοιπόν, να συζητήσουμε όλα αυτά τα θέματα…</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Μα, έχουν σχέση τα αιγοπρόβατα με την Εγνατία. Μεταφέρονται!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε…</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Δεν έχουν με τις λακκούβες όμως, κύριε Ουζουνίδη,…</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Βεβαίως και έχουν. Μεταφέρονται από την Εγνατία.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Ουζουνίδη, τώρα, θέσατε ένα θέμα…</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): … το άνοιγμα των κάθετων αξόνων…</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Από την Εγνατία μεταφέρονται για να φτάσουν στο Κιλκίς.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Ουζουνίδη, σας παρακαλώ.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Ουζουνίδη, θέλετε να μη μιλήσω; Να μη μιλήσω. Είπατε την άποψή σας. Παραποιείτε την αλήθεια. Για τα ζώα έχει σημασία το άνοιγμα των συνόρων με τους κάθετους άξονες προς τη Βουλγαρία. Δεν έχει να κάνει σε τίποτα με τις λακκούβες της Εγνατίας. Επειδή έχει λακκούβες η Εγνατία, ήρθε η ευλογιά; Αυτό διατείνεστε; Σας παρακαλώ!
Ας απαντήσουμε όμως στην ουσία. Τα πράγματα είναι έτσι όπως τα λέτε και χαίρομαι που συμφωνείτε. Δεν πρέπει το Υπουργείο να κάνει έναν δειγματοληπτικό έλεγχο, να δει, να κάνει διασταυρώσεις των στοιχείων, για να δει πραγματικά αν αυτός που δήλωσε ότι του ψόφησαν χίλια πρόβατα, πραγματικά έχει χίλια δηλωμένα στη δήλωση του ΟΣΔΕ; Δεν θα πρέπει να γίνει αυτός ο έλεγχος; Και στο παρελθόν έριξαν εκατοντάδες εκατομμύρια με τα ελικόπτερα στη Θράκη, όπως και κι εσείς λέτε. Άρα, και να ρίξουμε και διακόσια, αν δεν πιάσουν τόπο, δεν θα φάνε οι άνθρωποι με χρυσά κουτάλια. Γι’ αυτό κάνουμε…</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Σωστά.</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Τα πράγματα σήμερα είναι δύσκολα, κινούμεθα στο επίπεδο του εφικτού, θέλουμε η κάθε δεκάρα που θα καταφέρουμε να εξοικονομήσουμε για να βοηθήσουμε τον κτηνοτρόφο, να πιάσει τόπο.
Δεύτερον, πού ήταν η διαφορά; Δεν διακρίνουμε εμείς τα καλά και τα άχρηστα πρόβατα. Οι κτηνοτρόφοι μας έχουν παλιές, αβελτίωτες φυλές αυτού του μεγέθους και αυτής της αξίας πρόβατα. Όταν πας να το αγοράσεις αυτό, κάνει 80 ή 90 ευρώ. Έχουν όμως και βελτιωμένες φυλές, ιδιαίτερα στις περιοχές που επεκτάθηκε η αρρώστια, που είναι πολύ ακριβά, βελτιωμένα χιώτικα πρόβατα, που η αξία τους ξεπερνάει τα 100 και τα 120 και φτάνει και μέχρι τα 150 και 200 ευρώ.
Επομένως, θα πρέπει να αποτιμηθεί. Εμείς κάναμε μια εκτίμηση για σαράντα χιλιάδες ή για πενήντα χιλιάδες ζώα, για αυτά τα ποσά. Τώρα θα έρθει η λεπτομέρεια και θα πουν: δεν θα πάρει ο Ουζουνίδης, που έχει αυτά τα πρόβατα, την ίδια τιμή που θα πάρει ο Τσαυτάρης, που έχει τα βελτιωμένα. Αυτή η διαφοροποίηση θα γίνει και θα πάρει χρόνο. 
Σας επισημαίνω και το τρίτο που είπατε και που κι αυτό είναι σωστό. Κάποιος δήλωσε ότι τα δικά του πρόβατα εγκυμονούσαν, άρα έχασε και τα αρνιά. Θα πρέπει να δώσουμε στον καθένα, όπως υποσχεθήκαμε, 10 ευρώ. Είχαμε υπολογίσει για τόσες χιλιάδες ζώα, τα χρήματα έφταναν. Μόλις, όμως, εμφανίστηκαν τα πολύ περισσότερα τους δώσαμε 6,5 ευρώ και θα τους δώσουμε και τα υπόλοιπα. Και αυτά θα πρέπει να πιστοποιηθούν.
Άρα, όπως και η δική σας πρόθεση είναι -και σέβομαι την αγωνία σας- να βοηθήσετε ως Βουλευτής της περιοχής τους ντόπιους κτηνοτρόφους, η ίδια αγωνία διέπει και εμάς. Εμείς, δηλαδή, δεν θέλουμε να τους βοηθήσουμε;
Δεν έχει παρουσία το κράτος εκεί; Εκεί υπάρχουν ντόπιοι κτηνίατροι, οι υπηρεσίες του ΟΠΕΚΕΠΕ, οι ελεγκτικοί μηχανισμοί.</Speech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Πόσοι;</Speech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Θα σας πω.
Δηλαδή, πρέπει ο Υπουργός να πάει να πάρει τα δείγματα του αίματος ή του ζώου για να κάνει τους ελέγχους; Όχι. 
Το προγραμματισμένο μου ταξίδι στην Ξάνθη ήταν για άλλο λόγο. Ξεκινήσαμε μία μεγάλη προσπάθεια στην περιοχή σας με τη γεωθερμία. Ανοίξαμε αυτά τα γεωθερμικά πεδία. Είναι τζάμπα ενέργεια για τη γεωργία μας. Όλοι φωνάζετε ότι η ενέργεια είναι πολύ ακριβή στον τόπο μας. Να, ένας τρόπος να την αξιοποιήσουμε για να μπορούμε να έχουμε θερμοκηπιακές καλλιέργειες και άλλες παραγωγές χωρίς πετρέλαιο και καύση αερίου, κ.λπ..
Επομένως, ορθώς πήγα και πολύ καλά γίνεται και σύντομα θα ξαναπάμε για να δούμε ότι άρχισαν να παράγουν αυτά τα θερμοκήπια. 
Θέλω να πιστεύω ότι οι υπηρεσίες μας κάνουν σωστά τη δουλειά τους και ο ΟΠΕΚΕΠΕ κάνει σωστά τη δουλειά του και θέλω να πιστεύω ότι και αυτά τα θέματα θα τα λύσουμε γρήγορα. 
Το έχω πει και από τη Βουλή και από αυτό το Βήμα ότι η μόνη κράτηση που επιτρέπεται να γίνεται από τις επιδοτήσεις μετά την κατάθεση από τον ΟΠΕΚΕΠΕ στο λογαριασμό του δικαιούχου γεωργού είναι μόνον αυτή για την οποία ο ίδιος έκανε υπεύθυνη δήλωση για τα ασφάλιστρα του ΕΛΓΑ. Ο ίδιος την ώρα που ασφάλιζε την παραγωγή του τον Απρίλιο, Μάιο είπε «δεν έχω τώρα να βάλω 200 ευρώ, θα πάρω τον Οκτώβριο προκαταβολές και τον Δεκέμβριο θα κάνω την εξόφληση», όπως και γίνεται. Δηλώνει υπεύθυνα με την υπογραφή του ότι αντί να τα πληρώσει τώρα να τον βοηθήσουμε να τα πάρει ο ΕΛΓΑ τον Οκτώβριο. Και αυτό γίνεται.
Ευχαριστώ πολύ, κύριε Πρόεδρε.</Speech>
<Speech><Parlmember>ΜΑΡΙΝΟΣ ΟΥΖΟΥΝΙΔΗΣ</Parlmember>: Αναφέρθηκα στα επιτελεία σας και όχι σε εσάς.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εντάξει.
Πάντως, κύριε Υπουργέ όταν πάτε στη Ξάνθη είτε πάτε οδικώς από τη Θεσσαλονίκη είτε αεροπορικώς είτε μέσω Έβρου, αλλά συνήθως πάτε μέσω Καβάλας και εκεί έχει δύο μεγάλα ισχυρά γεωθερμικά πεδία, όπως ξέρετε, τα οποία είναι και στην ευθύνη του Δήμου Νέστου και στον Ακροπόταμο. 
Άρα, μαζί με την Ξάνθη και ορθώς, μαζί με την Κομοτηνή ή τον Έβρο, που πιθανόν να έχει γεωθερμικά πεδία…</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Υποσχέθηκε εβδομήντα δύο κτηνιάτρους και δεν έχει πάει κανένας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τώρα μιλάμε για γεωθερμία που θα φέρει εκατόν πενήντα. Η γεωθερμία θα δημιουργήσει εκατόν πενήντα θέσεις στην περιοχή.
Συνεχίζουμε με την πέμπτη με αριθμό 584/18-2-2014 επίκαιρη ερώτηση δεύτερου κύκλου του Βουλευτή Λάρισας της Δημοκρατικής Αριστεράς κ. Θωμά Ψύρρα προς τον Υπουργό Αγροτικής Ανάπτυξης και Τροφίμων, σχετικά με τα προβλήματα στην Αβερώφειο Γεωργική Σχολή.
Αγαπητέ, κύριε συνάδελφε, έχετε τον λόγο.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Κύριε Υπουργέ, η Αβερώφειος Γεωργική Σχολή της Λάρισας, η γνωστή από το μυθιστόρημα του Καραγάτση «O συνταγματάρχης Λιάπκιν», αποτελεί κληροδότημα του Γεωργίου Αβέρωφ. Η λειτουργία της ξεκίνησε το Νοέμβρη του 1911 και σταδιακά εξελίχθηκε σε ένα πρωτοποριακό κέντρο έρευνας και πρακτικής. 
Σήμερα η σχολή έχει εκατό σπουδαστές από όλη την Ελλάδα που παρακολουθούν μία από τις δύο ειδικότητες διετούς διάρκειας των αγροτικών μηχανημάτων και της ζωοτεχνίας. Η σχολή διαθέτει αγρόκτημα και επιπλέον λειτουργεί οικοτροφείο που παρέχει δωρεάν στέγαση και διατροφή.
Τα έσοδα της Αβερωφείου Γεωργικής Σχολής προέρχονται από τα ενοίκια των πεντακοσίων στρεμμάτων που έχει στην κατοχή της, ενώ επιχορηγείται και από τον «ΕΛΓΟ-ΔΗΜΗΤΡΑ». 
Σε μία έκταση σαράντα στρεμμάτων δίπλα στη Λάρισα είναι διάσπαρτα σαράντα τρία κτίρια, τα οποία έχουν κριθεί από πολλά χρόνια πριν διατηρητέα. Η τελευταία, μάλιστα, αναπαλαίωση έγινε το 1990 μόνο σε τέσσερα, πέντε κτίρια, ενώ τα υπόλοιπα εγκαταλείπονται στη φθορά του χρόνου και παραμένουν όπως χτίστηκαν εκατό χρόνια πριν. Πρόκειται για ένα ιδιαίτερης αξίας αρχιτεκτονικό σύμπλεγμα, το οποίο μάλιστα σχετίζεται με την ιδιαίτερη φυσιογνωμία και τη μυθολόγηση της Λάρισας. 
Επισημαίνω, εν συντομία, τα προβλήματα της Αβερωφείου, τα οποία εντοπίζονται στη συντήρηση και την αναπαλαίωση των κτηρίων, στις ελλείψεις σε εκπαιδευτικό και άλλο προσωπικό για τη σχολή και, βέβαια, στο οικονομικό ζήτημα που θα προκύψει για τη σχολή εάν τα πεντακόσια στρέμματα περάσουν στο ΤΑΙΠΕΔ -θα περάσουν;- ή με κάποιον άλλο τρόπο χαθούν ως πόρος για τη Σχολή.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ, κύριε Πρόεδρε.
Κύριε Πρόεδρε, όταν πήγα στη Θράκη, από την Καβάλα ξεκίνησα και από το γεωθερμικό πεδίο της Χρυσουπόλεως, όπου εκεί κάναμε και τον σταθμό για να εκπαιδεύουμε ανθρώπους στην αξιοποίηση της γεωθερμίας σε ό,τι αφορά τη χρήση της στη γεωργία. Επομένως, τα γνωρίζω πολύ καλά και τα επισκέφθηκα και τα τρία. Ευχαριστώ πολύ, πάντως, για την επισήμανση.
Κύριε Ψύρρα, σας ευχαριστώ πολύ για την ερώτησή σας, γιατί μας δίνετε την ευκαιρία να συζητήσουμε ένα σημαντικό θέμα όχι μόνο γιατί άπτεται της Αβερωφείου Σχολής -και θα έρθω σε αυτό- αλλά διότι άπτεται γενικότερα της εκπαίδευσης των σχολών που λειτουργούν στην ελληνική επικράτεια κι έχουν στόχο την επιμόρφωση σε αυτό το επίπεδο, το πολύ εξειδικευμένο και πρακτικό, νέων αγροτών, συνήθως αγροτών της περιοχής. Το 80% με 90% των παιδιών που σπουδάζουν σε αυτήν τη σχολή είναι ντόπιοι άνθρωποι, όπως στο αντίστοιχο κομμάτι στη Γαλακτοκομική Σχολή των Ιωαννίνων και σε άλλα σημεία. 
Δηλώνω απερίφραστα ότι εμείς θα τα υποστηρίξουμε -και τα υποστηρίζουμε- αυτά. Ξέρω τις δυσκολίες που είχαν. Ξέρω τις δυσκολίες που είχε ο «ΕΛΓΟ-ΔΗΜΗΤΡΑ», συνολικά, γιατί είχε μείνει χωρίς νομικό πλαίσιο. 
Στο σημείο αυτό, θυμηθείτε τη συζήτηση που κάναμε στον πρόσφατο νόμο για να αποκτήσει γρήγορα τουλάχιστον επιστημονικό συμβούλιο, για να κάνουμε πράξεις με αντικειμενικά και επιστημονικά σωστό τρόπο. Και θα τις υποστηρίξουμε.
Λέω, λοιπόν, ότι ειδικά τη σχολή αυτή θα την υποστηρίξουμε και για ένα δεύτερο λόγο. Από τα δύο τμήματα που λειτουργούν, το μεν ένα είναι το μοναδικό που άπτεται της εκπαίδευσης των ανθρώπων σε ό,τι αφορά τα γεωργικά μηχανήματα. Δεν υπάρχει πουθενά αλλού αυτού του επιπέδου εκπαίδευση για έναν τόσο σημαντικό κλάδο, έναν κλάδο ο οποίος συνεχώς διευρύνεται, καθώς στη γεωργική πράξη συνεχώς μπαίνουν νέα μηχανήματα, νέες μορφές μηχανημάτων, τα οποία θέλουν συντήρηση κ.λπ.. Για παράδειγμα σας αναφέρω τα ψεκαστικά μηχανήματα που απαιτούν τώρα οι κανονισμοί να πιστοποιούνται. Μόνο αυτοί οι άνθρωποι μπορούν να κάνουν αυτή τη δουλειά και το επαγγελματικό τους μέλλον είναι λαμπρό και σίγουρο, 
Γι’ αυτό πιστεύω ότι όχι μόνο πρέπει να τους υποστηρίξουμε, αλλά να επεκτείνουμε τις δραστηριότητες της σχολής. 
Περιττό να πω ότι αυτό ισχύει πολύ περισσότερο για το δεύτερο τμήμα, μιας και αφορά την κτηνοτροφία, τη ζωοτεχνία που είναι τόσο σημαντικό κομμάτι στο Θεσσαλικό Κάμπο και στην ευρύτερη περιοχή. 
Κατά συνέπεια, εμείς θα την υποστηρίξουμε τη σχολή.
Όσον αφορά τώρα την έκφραση «αποψιλώθηκε η σχολή από τις εκτάσεις της», θα ήθελα να πω ότι δεν τη δέχομαι, διότι δεν είναι έτσι. Η έκταση πραγματικά ήταν δυόμισι χιλιάδες στρέμματα. Τα χίλια πεντακόσια, όμως, δόθηκαν στο ΤΕΙ για άλλο ένα εκπαιδευτικό σκοπό του Υπουργείου Παιδείας. Μάλιστα, εγώ είχα εκτενή συνεργασία με το ΤΕΙ αυτό που είναι εξαιρετικό, διότι δίπλα είναι το αντίστοιχο δικό μας κέντρο για την έρευνα για τα ψυχανθή φυτά, όπου γνωρίζετε την ευαισθησία μου στα συγκεκριμένα θέματα. 
Επομένως, θεωρώ ότι και αυτό το κέντρο και το ΤΕΙ βοηθούν στο να υποστηριχθεί η εκπαίδευση νέων ανθρώπων της περιοχής.
Άρα, πιστεύω ότι σωστά δόθηκαν τότε.
Εις ό,τι αφορά τις υπόλοιπες εκτάσεις και τα κτήριά τους, που είναι κομμάτι αυτής της διεργασίας, θα υποστηριχθούν γιατί είναι απαραίτητα για την εκπαίδευση των ανθρώπων. Μάλιστα, για μετεκπαιδεύσεις και μικρού μεγέθους μετεκπαιδεύσεις για πολύ εξειδικευμένα θέματα θα χρειαστεί οι άνθρωποι να πάνε ξανά σε αυτήν τη σχολή για δεκαπέντε ημέρες, γιατί ήλθε, για παράδειγμα, ένα νέο μηχάνημα που δεν υπήρχε τότε και πρέπει η σχολή να τους εκπαιδεύσει.
Το ίδιο θα πω και για μια σειρά άλλων θεμάτων.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε το λόγο.</ChairmanSpeech>
<Speech><Parlmember>ΘΩΜΑΣ ΨΥΡΡΑΣ</Parlmember>: Ευχαριστώ, κύριε Πρόεδρε.
Κατά πρώτο λόγο θέλω να επισημάνω τα προβλήματα των κτηρίων. Ο όγκος των κτηρίων, η θέση τους στο χώρο, τα ιδιαίτερα μορφολογικά και αρχιτεκτονικά χαρακτηριστικά τους συνθέτουν ένα σύνολο που είναι μοναδικό. Είναι χαρακτηρισμένο ως έργο τέχνης και ιστορικά διατηρητέο μνημείο. Το τόνισα αυτό. Σήμερα, όμως, τα σαράντα τρία κτήρια του συγκροτήματος απαιτούν άμεση συντήρηση. Οι σκεπές θέλουν αλλαγή, όπως και τα δίκτυα ύδρευσης, οι ηλεκτρολογικές εγκαταστάσεις και οι εσωτερικοί χώροι. Αν δεν υπάρξει έγκαιρη παρέμβαση, τα κτήρια θα καταρρεύσουν και η Λάρισα θα χάσει ένα αρχιτεκτονικό κόσμημα.
Καταθέτω μία σειρά από φωτογραφίες για να δείτε ακριβώς την κατάσταση των κτηρίων.
(Στο σημείο αυτό ο Βουλευτής κ. Θωμάς Ψύρρας καταθέτει για τα Πρακτικά τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Η δική μου πρόταση είναι να εκπονηθούν ταχύτατα οι αναγκαίες μελέτες. Ο ρόλος του τοπικού ΤΕΕ αλλά και του ΤΕΙ που αναφέρατε, του διπλανού ΤΕΙ, πρέπει να είναι καθοριστικός, έτσι ώστε να ενταχθεί το σύνολο στο νέο ΕΣΠΑ. Πρέπει να βρεθεί, βέβαια -ευχής έργο θα ήταν αυτό- ένας τρόπος συνεργασίας με το Δήμο Λάρισας για να αξιοποιηθούν τα κτήρια, τα οποία -σημειωτέον- περιλαμβάνουν χώρους συνεδριάσεων, εστίασης, κοιτώνες. Δεν πρέπει να χαθούν αυτά τα πράγματα.
Όσον αφορά το ζήτημα του προσωπικού της σχολής, δεν είναι δυνατόν η σχολή -που αναδείξατε τη σημασία της και συμφωνώ απολύτως- να δουλεύει μόνο με ωρομισθίους. Ας σημειωθεί ότι το 1990 η σχολή είχε τριάντα μόνιμους υπαλλήλους, το 2013 μόνο τέσσερις και το 2014 θα απομείνουν δύο γιατί θα συνταξιοδοτηθούν κάποιοι.
Δεν είναι δυνατόν να μιλάμε για ανάπτυξη της αγροτικής εκπαίδευσης με τέτοιους όρους, στέλνοντας ουσιαστικά καθυστερημένα και με το ζόρι ωρομίσθιους καθηγητές στην Αβερώφειο.
Η πρότασή μου είναι να μετακινηθούν από τη δευτεροβάθμια εκπαίδευση πλεονάζοντες καθηγητές ειδικότητας -στη δευτεροβάθμια υπάρχουν γεωπόνοι, χημικοί, τεχνολόγοι αλλά και βιβλιοθηκονόμοι- διότι στην Αβερώφειο Σχολή υπάρχει σημαντικότατο αρχείο και μία μοναδική γεωπονική βιβλιοθήκη. Αυτά τα πράγματα δεν πρέπει να μείνουν στον αέρα. 
Το ΥΠΑΑΤ και ο «ΕΛΓΟ-ΔΗΜΗΤΡΑ», στον οποίον πλέον ανήκει η ευθύνη λειτουργίας της σχολής, πρέπει να αναλάβει δράσει. Πρέπει να καταγραφεί η ακίνητη περιουσία όσο το δυνατόν πιο σύντομα και να αξιοποιηθεί. Ο καιρός περνάει. Κι αν συνεχίσουμε έτσι, κύριε Υπουργέ, η Αβερώφειος τελικά θα διαλυθεί. Τα κτήρια θα καταρρεύσουν, τα μηχανήματα θα πεταχτούν, η σχολή θα κλείσει και θα απομείνει το φάντασμα του παλιού καθηγητή, του Τζουλιάδη, και του συνταγματάρχη Λιάπκιν να γυρνά στα χαλάσματα.
Μάλιστα, για να επιβιώσει η Αβερώφειος, σκέφτομαι να σας δωροδοκήσω! Θα σας κάνω δώρο το βιβλίο «Συνταγματάρχης Λιάπκιν» μήπως διαβάζοντάς το -κι αν το έχετε διαβάσει, να το διαβάσετε ξανά- και επανακάμπτοντας την καλή λογοτεχνία, βρείτε όλους εκείνους τους λόγους –αφού δεν μπορώ προσωπικά να σας πείσω, θα σας πείσει η καλή λογοτεχνία- για να επιβιώσει η σχολή, γιατί θα είναι καλό και για τον ΕΛΓΟ και για εσάς και, βέβαια, για τη Λάρισα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ πολύ.
Το έχω διαβάσει το βιβλίο και παρακολουθώ και μιλώ και με τους απογόνους της οικογένειας Τζουλιάδη, που δραστηριοποιούνται στα σχετικά θέματα. Δεν χρειάζεται να πείσετε εμένα, γιατί έχω πειστεί πριν ξεκινήσω την υπουργική μου καριέρα.
Θέλω, όμως, να πω τρία πράγματα: 
Εις ό,τι αφορά το κτηριακό κομμάτι: όπως κι εσείς είπατε, είναι πολλά τα κτήρια. Ήδη δέκα κτήρια έχουν αναστηλωθεί, συντηρούνται, έχουν τελειώσει και με τα χρήματα που προσπαθούμε να βρούμε, θέλω να πιστεύω ότι θα προχωρήσουμε σιγά-σιγά και στα υπόλοιπα. Είναι ένα πολύ μεγάλο, σημαντικό συγκρότημα.
Δεύτερον, όσον αφορά τον νόμο για τον «ΕΛΓΟ ΔΗΜΗΤΡΑ»: έχω υποσχεθεί στο Σώμα ότι μετά την ψήφιση του προηγούμενου νόμου -εντός των ημερών- θα κατατεθεί ο νόμος για τις υδατοκαλλιέργειες. Έχει ολοκληρωθεί. Σήμερα, αύριο τελειώνει. Είναι στη διαβούλευση. Σήμερα τελειώνει η διαβούλευση και άρα θα πάρει το δρόμο του για το Κοινοβούλιο.
Το επόμενο που έρχεται και έχει σχεδόν ολοκληρωθεί από τις αρμόδιες επιτροπές και τις εισηγήσεις τους από τον ΕΛΓΟ, θα είναι αυτό της έρευνας, της εκπαίδευσης, της καινοτομίας που θα άπτεται και των θεμάτων που συζητούμε. Εκεί θα δείτε τις δυνατότητες που έχουμε και τα εργαλεία να συμπράξουμε με τους τοπικούς ανθρώπους. Συμφωνώ απολύτως, ότι εάν είναι να στήσουμε ή να εκσυγχρονίσουμε ή να αναστηλώσουμε ένα τόσο όμορφο κτήριο που έχει ένα τόσο ωραίο αμφιθέατρο ή άλλους χώρους οι οποίοι μπορούν να αξιοποιηθούν ποικιλότροπα, γιατί να μην τους αξιοποιήσει η ντόπια κοινωνία, ο δήμος -όπως λέτε- το ΤΕΙ να κάνει μία εκδήλωση και τανάπαλιν και άλλοι φορείς; 
Επομένως, σαφέστατα θα δείτε τέτοιες μορφές συμπράξεων με τις τοπικές αυτοδιοικήσεις και τους ντόπιους, όχι μόνο γιατί έτσι πρέπει να γίνεται, αλλά γιατί και τα κόστη είναι γιγάντια.
Εννοείται ότι δεν μπορούμε να δώσουμε το σύνολο των χρημάτων που έχει το «Μπαλτατζής» για να αναστηλώσουμε μόνο ένα κτήριο. Πρέπει να δώσουμε λεφτά στο «Μπαλτατζής» και για τα νερά και για τις λιμνοδεξαμενές και για να βοηθήσουμε τη γεωθερμία και για να βοηθήσουμε το κομμάτι της εκπαίδευσης των ανθρώπων, και τη μεταποίηση, τα βοσκοτόπια κ.λπ.. 
Επομένως, σίγουρα είναι πολύ σημαντικό θέμα. Δεν μπορούμε, όμως να το κάνουμε σε μία ημέρα, όπως και τα υπόλοιπα είκοσι κτήρια. Κάναμε τα δέκα κτήρια και θα ξεκινήσουμε και τα υπόλοιπα. Πιστεύω ότι, εάν συμπράξουμε με τους ντόπιους ανθρώπους, θα επιταχύνουμε αυτή την προσπάθεια, γιατί θα έχουμε τη δυνατότητα να έχουμε πόρους από πολλές πηγές.
Όμως, θέλω να πω ότι η κινητικότητα, που κι εσείς επισημαίνετε, είναι ένας καλός τρόπος. Να, λοιπόν, που βλέπουμε το να συρρικνωθεί κάτι στο Υπουργείο Παιδείας, γιατί ο αριθμός τους δεν χρειάζεται σε αυτά τα νούμερα και να έρθουν σε εμάς, όπως θα έρθουν και από τους δήμους γεωτεχνικοί είτε από το Υπουργείο Παιδείας -ακριβώς αυτές τις ειδικότητες περιμένουμε- όπως ακριβώς και εμείς δώσαμε στην κινητικότητα ανθρώπους. Είχαμε, για παράδειγμα, τέσσερις γεωτρυπανιστές από τα έργα της Κωπαΐδας που μας ζήτησε το Υπουργείο Περιβάλλοντος και που τώρα κάνουν αυτού του είδους τις δραστηριότητες και κινήθηκαν από εδώ, εκεί. Με το ίδιο σκεπτικό θα κινηθούν ανάποδα άνθρωποι από ένα άλλο Υπουργείο, όπως είναι το Υπουργείο Παιδείας ή το Εσωτερικών και τους δήμους, γιατί εκεί χρειάζονται περισσότερο. 
Επομένως, όλα αυτά θα γίνουν. 
Πιστεύω ότι η δημοσίευση προχθές του νόμου, θα μας ανοίξει τα χέρια τουλάχιστον να πάρουμε γρήγορα μερικούς ανθρώπους -ιδιαίτερα επιστήμονες- που θα βοηθήσουν προς την κατεύθυνση αυτή. 
Στη συνέχεια, με τον νόμο του «ΕΛΓΟ ΔΗΜΗΤΡΑ» που θα προβλέπει και αυτές τις συμπράξεις με τους διάφορους φορείς, θα κοιτάξουμε να αναζωογονήσουμε τη σχολή -όχι μόνο αυτή, αλλά και τις άλλες- για τους λόγους που σας περιέγραψα.
Η εκπαίδευση και η συνεχής επιμόρφωση, πέραν της έρευνας και της καινοτομίας, είναι ελλείπων κρίκος αυτήν τη στιγμή από τη γεωργία μας, όπως είναι και οι συμβουλές. Θεωρώ λάθος της πολιτείας κατά την προηγούμενη επταετία που δεν υποστήριξε αυτόν τον τομέα από τα επιχειρησιακά προγράμματα της γεωργίας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Κι εμείς ευχαριστούμε, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, δέκα επτά μαθητές και μαθήτριες και δύο εκπαιδευτικοί-συνοδοί τους από το Γυμνάσιο και τις λυκειακές τάξεις του Μεγανησιού του Νομού Λευκάδας, το οποίο φιλοξενείται στην Αθήνα στο πλαίσιο εκπαιδευτικού προγράμματος που διοργανώνει το Ίδρυμα της Βουλής.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Συνεχίζουμε με την πέμπτη με αριθμόν 583/18-2-2014 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη–Αικατερινάρη προς τον Υπουργό Οικονομικών, σχετικά με την ανάγκη για άρση άδικων φορολογικών διατάξεων και την προώθηση ενός ενιαίου, σταθερού και δίκαιου φορολογικού συστήματος.
Κυρία συνάδελφε, έχετε τον λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριε Πρόεδρε, κύριοι Υπουργοί, επανειλημμένα έχουμε υποστηρίξει την αδήριτη ανάγκη και την υποχρέωση της Κυβέρνησης να θεσπίσει ένα ενιαίο, δίκαιο, σταθερό και αναπτυξιακό φορολογικό σύστημα με ευρεία συναίνεση, θέσπιση του περιουσιολογίου και «πόθεν έσχες», δίκαιη και αναλογική κατανομή των βαρών κ.λπ..
Αντ’ αυτού, μέχρι σήμερα έχουν θεσμοθετηθεί αποσπασματικά διάφορες διατάξεις, πολλές από τις οποίες συντηρούν και αυξάνουν την υπερφορολόγηση, δημιουργούν επικαλύψεις και σύγχυση κι εν τέλει επιφέρουν τεράστια προβλήματα, προκαλώντας ακόμα και το αίσθημα δικαίου των πολιτών. 
Είναι, εξάλλου, αποπροσανατολιστική η συζήτηση μεταξύ Κυβέρνησης και Αξιωματικής Αντιπολίτευσης για το αν υπάρχει ή όχι και σε ποιες κατηγορίες υπερφορολόγηση, τη στιγμή που στην Ελλάδα ο φόρος εισοδήματος έχει έως και επταπλασιαστεί, όπως και ο φόρος επί των ακινήτων. Οι φορολογικοί συντελεστές είναι υψηλότεροι από τους ευρωπαϊκούς συντελεστές κατά πολύ. 
Την Τετάρτη υπήρξε ένα μπαράζ δημοσιευμάτων, κύριε Υπουργέ, για το νομοσχέδιο «σκούπα». Είχα καταθέσει το Σαββατοκύριακο πριν από αυτά τα δημοσιεύματα την ερώτησή μου. Για να δούμε τώρα πώς θα πάμε στα επί μέρους θέματα. 
Υπάρχουν πολλά τέτοια παραδείγματα, τα οποία φαίνεται ότι κι εσείς σκέφτεστε να αντιμετωπίσετε. 
Θα αναφερθώ στη διάταξη που προβλέπει προκαταβολή φόρου 55% από όλους τους φορολογούμενους, εκτός από τους μισθωτούς και τους συνταξιούχους. Υπάρχει ένα μπέρδεμα εδώ. Οι μισθωτοί και οι συνταξιούχοι που μπορεί να έχουν ένα έσοδο από ενοίκιο ή από κάποια άλλη δραστηριότητα, υπάρχει ενδεχόμενο -και αυτό πρέπει να το ξεκαθαρίσετε- να έχουν προκαταβολή φόρου στο σύνολο του εισοδήματός τους δηλαδή και στη μισθωτή εργασία. 
Το θέμα της προκαταβολής φόρου είναι σημαντικό και για τους αγρότες και για τους μικρομεσαίους επιχειρηματίες, οι οποίοι από το μηδέν πληρώνουν 26% φόρο -τα έχουμε συζητήσει αυτά- και μεγάλη προκαταβολή. 
Το θέμα της βίαιης επιβολής εξοντωτικών προστίμων το συζητήσαμε μέσα σε μια μέρα, παραμονές των Χριστουγέννων. Ούτε καν προλάβαμε να δούμε το μέγεθος του προβλήματος -νομίζω ότι κι εσείς δεν καταλάβατε- με αυτά τα τεράστια πρόστιμα. Πρέπει, επιτέλους, εδώ να υπάρξει γενναία διόρθωση. Ιδιαίτερα οι μικρομεσαίες επιχειρήσεις αν δεν καταθέσουν φορολογική δήλωση, φτάνουν τα πρόστιμα τους σε ένα έτος μέχρι και 43.000. Αν είναι δυνατόν! Υπάρχει, δηλαδή, τέτοια αδικία σε αυτούς, που τελικά αν συνεχίσουν να συσσωρεύονται όλα αυτά τα βάρη, θα τους εξοντώσουν.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε, σε μισό λεπτό. 
Το θέμα του φόρου υπεραξίας των ακινήτων δημιούργησε -και δημιουργεί- τεράστια προβλήματα. 
Βέβαια, για να υπάρχει και μία αξιοπιστία στο κράτος, πρέπει να λύσετε, κύριε Υπουργέ, το θέμα του συμψηφισμού των χρεών. Δεν μπορεί, δηλαδή, να υπάρχει κατάσχεση πάνω από 1.000 ευρώ στους μισθωτούς, στους συνταξιούχους και σε όλους τους άλλους για οφειλές τους στο δημόσιο κι αν το δημόσιο τούς οφείλει, να μην υπάρχει ο συμψηφισμός των οφειλών τους. Πρέπει να προχωρήσουμε στο συμψηφισμό για να αποκατασταθεί η αξιοπιστία του κράτους και το αίσθημα δικαίου.
Βέβαια, έστω κι αν φέρετε ένα νομοσχέδιο «σκούπα», κύριε Υπουργέ, θα πρέπει αυτό να εντάσσεται πλέον στις αρχές ενός ενιαίου πλαισίου σε μία υποχρέωση που έχει η Κυβέρνηση να καταθέσει ένα ενιαίο, δίκαιο και σταθερό φορολογικό νομοσχέδιο. Αυτές ήταν οι προγραμματικές της δηλώσεις. Δεν καταλαβαίνω γιατί το πάμε πίσω και δημιουργείται αυτό το χάος και η άδικη υπερφοολόγηση. 
Είναι ανάγκη, λοιπόν -και θέλω και σε αυτό να μου απαντήσετε- πώς θα προχωρήσετε και πότε θα φτάσετε σε αυτό το ενιαίο, δίκαιο και σταθερό φορολογικό νομοσχέδιο. 
Ευχαριστώ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Ο Υφυπουργός Οικονομικών κ. Γεώργιος Μαυραγάνης έχει τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, ακούγοντας την ερώτηση της Βουλευτού της Δημοκρατικής Αριστεράς, θα έλεγα ότι φαίνεται πως μέσα στο χρονικό διάστημα που έχει περάσει και είναι αυτή η Κυβέρνηση στην εξουσία, δεν έχουν γίνει πράγματα. 
Θα ήθελα να τοποθετηθώ από πλευράς Κυβερνήσεως και να πω σαφέστατα ότι η νομοθετική μας πρωτοβουλία ήταν σε κρίσιμους τομείς να αλλάξουμε κώδικες που προκαλούσαν παθογένειες, γιατί είχαν ασάφειες, αποτελούσαν κείμενα αρκετά παλαιά, στα οποία προσθέτονταν διατάξεις κατά καιρούς και να θεσμοθετήσουμε κώδικες, όπως τον Κώδικα Φορολογικών Διαδικασιών που δεν υπήρχε στην Ελλάδα και δεν υπήρχε ένα σαφές πλαίσιο. Παράλληλα, μέσα σε αυτό το νομοθετικό πλαίσιο να βάλουμε και συγκεκριμένες διατάξεις για την καταπολέμηση της φοροδιαφυγής και φοροαποφυγής. 
Είμαι σαφής, όπως και άλλες φορές που έχω απαντήσει στη Βουλή. Η συνεχής επιτυχία στα δημοσιονομικά και η αύξηση της φορολογικής συμμόρφωσης, η οποία σταδιακά θα επιτυγχάνεται, θα μας βοηθήσουν να κάνουμε αυτό που θέλουμε. Ποιο είναι αυτό; Να ελαφρύνουμε φορολογικά την ελληνική οικονομία, τις επιχειρήσεις και τα φυσικά πρόσωπα, αν και στο διάστημα που έχει μεσολαβήσει υπήρξαν συγκεκριμένες παρεμβάσεις για τη μείωση της φορολογικής επιβάρυνσης, όπως στον συντελεστή των μισθωτών μέχρι 25.000, στη μείωση της φορολογίας των μερισμάτων και σε άλλες περιοχές της φορολογίας. 
Επίσης, σε κάθε μορφή νομοθεσίας, σε κάθε μεταρρύθμιση -γιατί εδώ αλλάξαμε αρκετά πράγματα- υπάρχουν όντως πρακτικά θέματα. Αυτά τα πρακτικά θέματα -όπως έχω τονίσει και με την ευκαιρία απαντήσεως σε άλλες ερωτήσεις Βουλευτών- ακούγοντας τους φορείς και την κοινωνία, η πρόθεση της Κυβέρνησης είναι να τα αντιμετωπίσει και μάλιστα πάρα πολύ σύντομα. 
Θα φέρουμε νομοσχέδιο που θα έχει μέσα διατάξεις και για ορισμένες περιπτώσεις στις οποίες τα πρόστιμα μπορεί να θεωρούνται υπερβολικά. Θα φέρουμε διατάξεις με τις οποίες θα λύνονται τα πρακτικά θέματα του φόρου υπεραξίας ακινήτων. Έχει ανακοινωθεί η πρόθεση της Κυβέρνησης να αυξηθεί το ακατάσχετο από τα 1.000 ευρώ στα 1.500 ευρώ. 
Με όλες αυτές τις παρεμβάσεις ο στόχος είναι να έχουμε ένα λειτουργικό φορολογικό σύστημα. Θα επανέλθω στη δευτερολογία μου και στο θέμα της προκαταβολής, το οποίο θίξατε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Ξυροτύρη, έχετε τον λόγο.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, ανέφερα το γεγονός πως δεν έχουμε οδηγηθεί -έτσι όπως ήταν η προγραμματική υποχρέωση όταν ήμασταν και εμείς στην τρικομματική κυβέρνηση- σε ένα ενιαίο, σταθερό και δίκαιο φορολογικό νομοσχέδιο. 
Το έργο που κάνατε μέχρι τώρα έχει και θετικά στοιχεία, πολλά θετικά στοιχεία, αλλά έχει και υπερβολές όπως επίσης με την αποσπασματικότητά του έχει διατάξεις οι οποίες πράγματι προκαλούν μεγάλη σύγχυση και οι οποίες βέβαια εντείνουν την υπερφορολόγηση και την άδικη κατανομή των βαρών. 
Δεν τα λέω μόνο εγώ αυτά τα στοιχεία. Τα ίδια ανέφερε προχθές και η έκθεση του Γραφείου Προϋπολογισμού της Βουλής, σύμφωνα με την οποία: «Ο φόρος εισοδήματος για μισθωτούς και συνταξιούχους έχει έως και επταπλασιαστεί». 
Το συνολικό ποσό που πληρώνουν οι φορολογούμενοι για τα ακίνητα επίσης επταπλασιάστηκε και προστέθηκε και ο φόρος υπεραξίας ακινήτων. Ο ΦΠΑ αυξήθηκε τέσσερις φορές από το 2010. Το Μάιο επιβλήθηκε για πρώτη φορά φόρος στην κατανάλωση ηλεκτρικού ρεύματος και στο φυσικό αέριο. Το αναφέρατε και εσείς πριν. 
Η υπερβολική φορολόγηση των πολιτών ενδέχεται να ανατρέψει την προσπάθεια που κάνετε, η οποία δεν έχει ακόμα τελεσφορήσει, για την πάταξη της φοροδιαφυγής, με αποτέλεσμα να οδηγήσει πολλούς φορολογούμενους σε ληξιπρόθεσμες υποχρεώσεις απέναντι στο δημόσιο, λόγω αδυναμίας πληρωμής. 
Η μη πληρωμή φόρων μέχρι τώρα, η έκδοση πλαστών και εικονικών φορολογικών στοιχείων, η μη δήλωση εισοδήματος, η μη έκδοση φορολογικών στοιχείων, η αδήλωτη εργασία είναι πολυάριθμα παραδείγματα της φοροδιαφυγής στην Ελλάδα. Το ίδιο συμβαίνει και με το μεγάλο θέμα που το συζητάμε συνέχεια, σχετικά με τις δέκα λίστες των εμβασμάτων στο εξωτερικό, όπου οι έλεγχοι έχουν ολοκληρωθεί μόνο για τους εκατό ή διακόσιους που αναγράφονται σε αυτές. 
Έτσι, δημιουργείται ένα αίσθημα αδικίας στους πολίτες. Δηλαδή, από τη μία υπάρχουν όλα αυτά τα θέματα και από την άλλη πλευρά επιβαρύνουμε συνεχώς τους μισθωτούς, τους συνταξιούχους, τους μικρομεσαίους, για τους οποίους υπάρχει αδυναμία να καθορίσουμε τη φορολογητέα ύλη. Παρ’ όλα αυτά, τους επιβαρύνουμε συνεχώς και όντως έχουν φτάσει αυτή την στιγμή να έχουν μεγάλους -πολύ μεγαλύτερους από το μέσο όρο της Ευρωπαϊκής Ένωσης- συντελεστές φορολόγησης. 
Από την άλλη πλευρά, όπως διαπιστώνετε και εσείς, υπάρχει ανάγκη να διορθώσουμε ορισμένα πράγματα. Ο τρόπος επιβολής αυτών των προστίμων με το τελευταίο νομοσχέδιο δημιούργησε τεράστια θέματα. Πρέπει, λοιπόν, αυτά σιγά-σιγά να διορθώνονται. 
Και θα ήθελα, κύριε Υπουργέ -γιατί κάναμε πολλές συζητήσεις και πολλή προσπάθεια κάνετε- να έχουμε ένα φως. Πώς θα φτάσουμε σε αυτό το ενιαίο και σταθερό φορολογικό νομοσχέδιο, που θα μπορέσει και να διορθώσει τα πράγματα, να δημιουργήσει και προοπτικές και στους Έλληνες πολίτες και στους επενδυτές που θέλουμε να προσελκύσουμε και επομένως το κράτος να αποκαταστήσει την αξιοπιστία του; Αυτήν τη στιγμή υπάρχουν πολλά ανοιχτά θέματα. 
Επομένως, εγώ θεωρώ ότι είναι λάθος ότι δεν διαφαίνεται προσπάθεια της Κυβέρνησης για την προώθηση ενός ολοκληρωμένου φορολογικού νομοσχεδίου. Είχα διαβάσει τη συμφωνία της δικομματικής πλέον Κυβέρνησης και έβλεπα εκεί –αλλά δεν θέλω να πιστεύω ότι αυτό θα ισχύει- ότι αυτό θα πάει μακριά, αφού αποκατασταθούν τα πράγματα στην Ελλάδα. Δηλαδή, μετά το 2057; Δεν ξέρω. Να μη μιλάω με υπερβολές.
Νομίζω, κύριε Υπουργέ, ότι μπορούμε να συνεννοηθούμε και μπορούμε σταδιακά αλλά γρήγορα να φτάσουμε σε ένα σωστό σύστημα και σε σωστούς και εξοπλισμένους μηχανισμούς, με υπαλλήλους και προσωπικό για την ουσιαστική πάταξη της φοροδιαφυγής. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΓΕΩΡΓΙΟΣ ΜΑΥΡΑΓΑΝΗΣ</Parlmember> (Υφυπουργός Οικονομικών): Κύριε Πρόεδρε, κατ’ αρχάς ευχαριστώ την κυρία Βουλευτή για την αναγνώριση της προσπάθειας που γίνεται από το Υπουργείο. 
Να τοποθετηθώ πρώτα στην προκαταβολή. Επειδή αναδείχθηκε ένα θέμα, υπήρξε άμεση αντιμετώπιση με ανακοίνωση του Υπουργείου Οικονομικών που εκδόθηκε και αναλύει ότι αυτό το θέμα δεν υφίσταται.
Δεύτερον, θα ήθελα να μιλήσω για τις μεγάλες εκσυγχρονιστικές αλλαγές που έχουν γίνει, ιδίως στον τομέα των εφαρμογών. Η χώρα μας πλέον έχει ένα σύστημα εφαρμογών που επιτρέπει σε όλους να υποβάλλουν ηλεκτρονικά τις δηλώσεις. Φύγαμε από τις πληρωμές στις εφορίες και οι πληρωμές πλέον γίνονται στις τράπεζες. Έχουμε περάσει στο ηλεκτρονικό παράβολο, τη στιγμή που κάθε φορά που χρειαζόταν ένας πολίτης παράβολο, πήγαινε στην εφορία για να το αγοράσει. 
Τέλος, με όλες τις πρωτοβουλίες που έχουν αναληφθεί για τη συγκέντρωση των δεδομένων και τη διασταύρωσή τους έχουμε πλέον αποτελέσματα. Θα είδατε φυσικά –πιστεύω- στον Τύπο την ανακοίνωση για τη διασταύρωση που έχει γίνει και δείχνει πόσα είναι τα ανασφάλιστα οχήματα στη χώρα μας. Αυτό αντιμετωπίζει και ένα σοβαρό πρόβλημα που έχει δημιουργηθεί τον τελευταίο καιρό. Βρίσκουμε πλέον κάποιες πηγές εσόδων αλλά και δείχνουμε στον πολίτη ότι το κράτος είναι σε θέση να ελέγχει. 
Αναφερθήκατε στο ΦΠΑ. Έχω να πω ότι υπάρχει πλέον μείωση και σε ένα κομμάτι του ΦΠΑ, στο ΦΠΑ της εστίασης. Με τροπολογία που κατατέθηκε και πέρασε στο νομοσχέδιο για την υγεία διευκολύνουμε τις εταιρείες να προσφέρουν τρόφιμα και προϊόντα σε ευπαθείς κοινωνικές ομάδες. 
Προχωρήσαμε μέσα από τους κώδικες σε εκσυγχρονισμό της καταγραφής των συναλλαγών και σε απλοποίηση. Δώσαμε την ευκαιρία πλέον να καταγράφονται οι συναλλαγές απλά, να μην υπάρχουν απορρίψεις βιβλίων και με τους κώδικες -ένα νέο Κώδικα Εισοδήματος και για πρώτη φορά ένα νέο Κώδικα Φορολογικών Διαδικασιών- με ένα απλοποιημένο σύστημα καταγραφής συναλλαγών και με τη μετάβαση στην ηλεκτρονική εποχή για τους ελέγχους αλλά και για τη συγκέντρωση πληροφοριών φτιάχνουμε αυτό που λέμε «νέο φορολογικό σύστημα». 
Σας είπα και προηγουμένως ότι το πρόβλημα σε κάθε μεταρρύθμιση είναι ότι στην εφαρμογή μπορεί να υπάρχουν κάποια πρακτικά προβλήματα τα οποία στον τομέα κάποιων προστίμων ή στον τομέα της υπεραξίας των ακινήτων η Κυβέρνηση τα αντιμετωπίζει και πολύ σύντομα θα έρθει το νομοσχέδιο για να λύσει αυτά τα πρακτικά προβλήματα. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Πάντως πιστεύω ότι αυτό είναι και θέμα γενικευμένης επερώτησης. Είναι πολύ σημαντικό γιατί και είναι εύλογα αυτά που θέσατε αλλά και οι απαντήσεις και το έργο που έχει να παρουσιάσει το Υπουργείο Οικονομικών. Και αν είχε τα χέρια του περισσότερα λυμένα ο παρών Υπουργός, θα ήταν αλλιώς. 
Θέλω να ανακοινώσω στο Σώμα ότι ο συνάδελφος κ. Σπύρος Ταλιαδούρος ζητεί άδεια για απουσία στο εξωτερικό για προσωπικούς λόγους.
Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Η Βουλή ενέκρινε τη ζητηθείσα άδεια.
Συνεχίζουμε με την πρώτη με αριθμό 577/18-2-2014 επίκαιρη ερώτηση πρώτου κύκλου του Βουλευτή Ηρακλείου της Νέας Δημοκρατίας κ. Ελευθέριου Αυγενάκη προς τον Υπουργό Εξωτερικών, σχετικά με την καταστροφή μέρους του χημικού οπλοστασίου της Συρίας στη λεκάνη της Μεσογείου.
Τον λόγο έχει ο συνάδελφος κ. Αυγενάκης.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, λόγω του ασαφούς και ομιχλώδους τοπίου που έχει δημιουργηθεί γύρω από την υπόθεση της προγραμματισμένης καταστροφής των χημικών όπλων της Συρίας στη λεκάνη της Μεσογείου, αξιοποιώ τη δυνατότητα που μου δίνει ο Κανονισμός της Βουλής έστω και μετά από δύο εβδομάδες αφότου κατέθεσα της σχετική επίκαιρη ερώτηση για να ενημερωθώ ως μέλος της Εθνικής Αντιπροσωπείας, αλλά και για να ενημερωθούν οι πολίτες της Κρήτης έγκυρα διά στόματός σας για το εν λόγω θέμα.
Εξ όσων γνωρίζουμε μέχρι σήμερα η όλη διαδικασία προβλέπει κατ’ αρχάς τη μεταφορά του 7%, περίπου χιλίων διακοσίων ενενήντα τόνων, των πιο επικίνδυνων χημικών όπλων με πλοία της Νορβηγίας και της Δανίας, συνοδευόμενα από πολεμικά πλοία της Κίνας και της Ρωσίας. Όπου υπάρχει λάθος πληροφόρηση, παρακαλώ δώστε εσείς τη σωστή ενημέρωση. 
Στη συνέχεια θα γίνει μεταφόρτωση σε λιμάνι της Ιταλίας, πάνω σε αμερικάνικο πλοίο στο οποίο θα γίνει με τη διαδικασία της υδρόλυσης η πρώτη καταστροφή-αδρανοποίηση των χημικών εν πλω σε διεθνή ύδατα. Να σημειωθεί ότι γίνεται για πρώτη φορά μεταξύ Μάλτας, Λιβύης και Κρήτης ή κάπου αλλού.
Αρχικά η εξέλιξη της υπόθεσης καταστροφής των χημικών όπλων χαροποίησε τη διεθνή κοινότητα, διότι οι μεγάλες δυνάμεις πήραν την απόφαση μέσω του Οργανισμού Απαγόρευσης Χημικών Όπλων να καταστραφεί το πολύ επικίνδυνο συριακό χημικό οπλοστάσιο. 
Αυτό, όμως, κύριε Υπουργέ, τείνει να γίνει εφιάλτης και αγωνία στους πολίτες της Κρήτης, όχι τόσο επειδή υπάρχει ο κίνδυνος απόρριψης ουσιών ή αποβλήτων στη θάλασσα ή στο έδαφος ούτε φυσικά θα πέσουν ανεπεξέργαστα χημικά σε βαρέλια στη θάλασσα –μια μέθοδος που παλιότερα είχε ακολουθηθεί- αλλά επειδή δεν υπάρχει σωστή, ολοκληρωμένη και έγκυρη πληροφόρηση από μέρους σας. Έτσι δημιουργείται πεδίο για σπέκουλα, παραπληροφόρηση απ’ όσους επενδύουν στην άγνοια και τον φόβο των πολιτών. 
Να σας ενημερώσω ωστόσο ότι τόσο η επιστημονική κοινότητα, όπως ο διευθυντής του εργαστηρίου τοξικών και επικίνδυνων αποβλήτων του Πολυτεχνείου Κρήτης, κ. Γιδαράκος, και άλλοι πανεπιστημιακοί όπως ο κ. Πισσίας, η κ. Μήλιου αλλά και ο κ. Ζουγανέλης έχουν διατυπώσει τις ανησυχίες τους κυρίως λόγω πλημμελούς πληροφόρησης και απόκρυψης σημαντικών στοιχείων, αλλά και του κινδύνου που ούτως ή άλλως εμπεριέχεται σε μια εν πλω επιχείρηση στην οποία υπεισέρχονται πολλοί αστάθμητοι παράγοντες. 
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Ένα λεπτό, κύριε Πρόεδρε.
Και βέβαια εκείνοι καλά κάνουν και λένε τι μπορεί να συμβεί στο ενδεχόμενο διαρροής. Εσείς, αλήθεια, τι έχετε πει όλο αυτό το διάστημα; Τι λέτε τώρα; 
Είχαμε, λοιπόν, τη σύγκλιση του Εθνικού Συμβουλίου Εξωτερικής Πολιτικής την προηγούμενη Παρασκευή, η οποία ήταν μια πολύ καλή αρχή για σοβαρή αντιμετώπιση του θέματος από πλευράς του κ. Βενιζέλου. Επιτέλους, ο κ. Βενιζέλος έδειξε να ασχολείται σοβαρά με το θέμα των χημικών όπλων της Συρίας. 
Θεωρώ, όμως, ότι δεν αρκεί. Και είναι υποχρέωσή σας, κύριε Υπουργέ, ως πολιτική ηγεσία του Υπουργείου Εξωτερικών να συναντήσετε άμεσα εκπροσώπους των φορέων της Κρήτης, της Εκκλησίας, της αυτοδιοίκησης, πανεπιστημιακών και ερευνητικών ιδρυμάτων, του τουριστικού κλάδου, φυσικά τους κρητικούς Βουλευτές και Ευρωβουλευτές και να ενημερώσετε διεξοδικά, υπεύθυνα και επίσημα για όλα αυτά που διαμηνύθηκαν κατά τη συνεδρίαση της προηγούμενης Παρασκευής και ό,τι νεότερο υπάρχει. Και να αντικρούσετε με επιχειρήματα ό,τι έχουμε να σας πούμε και όχι με καθησυχαστικές ανακοινώσεις, επικαλούμενοι μη κυβερνητικές οργανώσεις –είναι και στην επικαιρότητα αυτήν την περίοδο- όπως για παράδειγμα τη «WWF HELLAS», η οποίες εάν ήταν θέμα τοποθέτησης ανεμογεννήτριας στην τάδε βουνοπλαγιά, θα είχαν κρεμαστεί στους βράχους. Τώρα, όμως, ένοχα σιωπούν και αποφεύγουν κάθε δημόσια τοποθέτηση. Πού πήγε η ευαισθησία τους και τα ευαίσθητα περιβαλλοντικά τους αντανακλαστικά; Άρα, πάψτε να επικαλείστε αμφιβόλου αξιοπιστίας περιβαλλοντικές οργανώσεις και πείτε μας εσείς τι και πώς.
Κύριε Υπουργέ, το τοπίο της ενημέρωσης πρέπει να είναι ξεκάθαρο προς όλες τις κατευθύνσεις, οι πολίτες της Κρήτης να είναι ενήμεροι και ήσυχοι ότι η ηγεσία του Υπουργείου Εξωτερικών έχει καταβάλει κάθε δυνατή προσπάθεια –εάν έχει καταβάλει- έτσι ώστε, εάν δεν καταφέρουμε την αποτροπή της καταστροφής των χημικών όπλων της Συρίας στη λεκάνη της Μεσογείου, να τηρηθούν αυστηρώς όλα τα διεθνή πρωτόκολλα ασφαλείας, να υπάρχει εποπτεία με την παρουσία Ελλήνων εξειδικευμένων επιστημόνων και να υπάρχουν ερευνητικά σκάφη, όπως του ΕΛΚΕΘΕ για παράδειγμα τα οποία θα κάνουν μετρήσεις πριν, κατά τη διάρκεια και μετά το πέρας της επιχείρησης και να επιβεβαιώνουν την άψογη και δίχως καμμία απώλεια εκτέλεσης του σχεδίου.
Κατόπιν αυτών σας ερωτώ: Είστε διατεθειμένος να πάρετε πρωτοβουλίες για όσα σας ανέφερα μόλις; Τι πρωτοβουλίες έχετε πάρει, ως Υπουργείο Εξωτερικών, και τι σκοπεύετε να κάνετε ακόμα; Τι κινήσεις έχουμε κάνει ως χώρα –σημειώνω, τακτικό μέλος με εισφορές στον Οργανισμό Απαγόρευσης Χημικών Όπλων- σε επίπεδο Ευρωπαϊκής Ένωσης; Τι, αλήθεια, έχει κάνει η Ευρώπη γι’ αυτό το θέμα; Αν δεν απατώμαι, ο κ. Βενιζέλος προεδρεύει των ομολόγων του στην Ευρωπαϊκή Ένωση αυτήν την περίοδο.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο Υφυπουργός κ. Κούρκουλας.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Ευχαριστώ πολύ, κύριε Πρόεδρε.
Είναι εύλογο το ενδιαφέρον του αξιότιμου κυρίου Βουλευτή. Είναι πράγματι ένα σημαντικό θέμα που απασχολεί την κοινή γνώμη.
Θα ξεκινήσω επαναλαμβάνοντας ότι το Υπουργείο Εξωτερικών, ο κ. Βενιζέλος, όλο το Υπουργείο εξαρχής έχει επισημάνει το πόσο σημαντική είναι αυτή η υπόθεση και έχει κάνει όλες τις απαραίτητες ενέργειες, πριν ακόμα το θέμα έρθει στη δημοσιότητα.
Είχα την ευκαιρία να ενημερώσω τη Βουλή πριν από μερικές εβδομάδες για το ίδιο ζήτημα. Δεν θα επαναλάβω τα ίδια, απλώς θέλω να διαβεβαιώσω, όπως εξάλλου αναλυτικά αναφέρθηκε και στη συνάντηση της περασμένης Παρασκευής του Συμβουλίου Εξωτερικής Πολιτικής, ότι και το Υπουργείο Εξωτερικών και ο ίδιος ο Υπουργός, ο Αντιπρόεδρος της Κυβέρνησης και η πρεσβεία μας στη Χάγη βρίσκονται σε συστηματική, άμεση επαφή με τον Οργανισμό για την Καταστροφή των Χημικών Όπλων. Υπενθυμίζω ότι είναι ο οργανισμός στον οποίο απενεμήθη το Νόμπελ Ειρήνης το 2013, δηλαδή μιλάμε για σοβαρό οργανισμό του Οργανισμού Ηνωμένων Εθνών.
Εμείς, και μέσω της πρεσβείας μας στη Χάγη και στο επίπεδο Ευρωπαϊκής Ένωσης, έχουμε κινητοποιήσει τους πάντες. Μόλις χθες η πρέσβης μας στη Χάγη είχε συνάντηση με τον γενικό διευθυντή αυτού του οργανισμού, όπου πήραμε και μία καινούργια πληροφόρηση. Δεν υπάρχει κανένα σκοτεινό σημείο ή τίποτα κρυφό ή τίποτα μυστικό. Το μόνο που υπάρχει είναι ότι αυτό είναι ένα σχέδιο σε εξέλιξη. Εμείς, ως υπεύθυνο Υπουργείο Εξωτερικών, δεν μπορούμε να σας δώσουμε παρά μόνο την πληροφόρηση η οποία είναι τεκμηριωμένη.
Επαναλαμβάνω αυτά που είχα πει, αλλά με ορισμένες, αν θέλετε, προσθήκες. Το πλοίο των Ηνωμένων Πολιτειών, το «CAPE RAY», στο οποίο θα γίνει η αδρανοποίηση, όπως είπατε, μέσω υδρόλυσης των πλέων επικινδύνων ουσιών –διότι οι ουσίες έχουν μπει σε διάφορες κατηγορίες- αυτή τη στιγμή βρίσκεται σε ένα λιμάνι της Ισπανίας, στο λιμάνι Ρότα. Αυτό που γίνεται τώρα είναι ότι τα δύο φορτηγά πλοία της Δανίας και της Νορβηγίας παραμένουν εν πλω στη θαλάσσια περιοχή μεταξύ Λατάκιας Συρίας και Κύπρου και προσεγγίζουν το λιμάνι της Συρίας, όταν ειδοποιούνται ότι υπάρχει φορτίο για παραλαβή. Στη συνέχεια θα γίνει η μεταφόρτωση στο πλοίο των Ηνωμένων Πολιτειών, στο «CAPE RAY», που όπως ξέρουμε ήδη θα γίνει στο ιταλικό λιμάνι, στην Καλαβρία. 
Οι πλέον επικίνδυνες ουσίες της κατηγορίας 1, όπως είπα, θα εξουδετερωθούν, θα αδρανοποιηθούν πάνω στο αμερικανικό πλοίο. Δεν υπάρχει περίπτωση έκλυσης αερίων στη διαδικασία αυτή και η τελική καταστροφή των υποπροϊόντων των αποβλήτων θα πραγματοποιηθεί σε ειδικές εγκαταστάσεις στην ξηρά, μακριά από τη Μεσόγειο. Ήδη, μετά από δημόσιο, διεθνή διαγωνισμό που είχε προκηρύξει ο Οργανισμός για την Καταστροφή των Χημικών, δύο εταιρείες, μια φινλανδική και μια αμερικανική, έχουν αναλάβει την καταστροφή των αποβλήτων, η οποία, όπως είπα, θα γίνει μακριά από τη Μεσόγειο. 
Επισημαίνω ακόμα μια φορά ότι στο πρόγραμμα καταστροφής των χημικών όπλων της Συρίας δεν προβλέπεται ουδεμία απόρριψη ουσιών ή αποβλήτων στη θάλασσα ή στο έδαφος, αλλά ασφαλής μεταφόρτωση σε αυτό το πλοίο των Ηνωμένων Πολιτειών, το οποίο, όπως γνωρίζουμε, θα συνοδεύεται και από πλοία διαφόρων χωρών για λόγους ασφάλειας.
Επίσης, θέλω να υπενθυμίσω ότι επάνω στο πλοίο θα βρίσκονται παρατηρητές του Οργανισμού για την Καταστροφή των Χημικών Όπλων από διάφορες χώρες και χώρες οι οποίες είναι γνωστές για την ευαισθησία τους σε περιβαλλοντικά θέματα, όπως είναι η Νορβηγία και η Δανία.
Εμείς, στο Υπουργείο Εξωτερικών κάνουμε προσπάθεια, και ελπίζω ότι θα είμαστε επιτυχείς, να υπάρχει και Έλληνας παρατηρητής επάνω στο πλοίο.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Αυγενάκη, έχετε τον λόγο.</ChairmanSpeech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Κύριε Υπουργέ, όπως έχει επισημανθεί από σύσσωμη την επιστημονική κοινότητα αλλά και το Παρατηρητήριο Πολιτών για την Αειφόρο Ανάπτυξη, για πρώτη φορά εφαρμόζεται η εργαστηριακή μέθοδος της υδρόλυσης επί πλωτού μέσου. 
Επιπλέον, το πλοίο «CAPE RAY» στο οποίο φορτώθηκαν τα χημικά είναι γηραιό, μονοπύθμενο και μετασκευασμένο, σύμφωνα με τις δικές μας πληροφορίες. Τα σχέδια, μέσα και μέτρα αντιμετώπισης οποιουδήποτε ενδεχόμενου κινδύνου αποτελούν απόρρητο μυστικό. Οι σχετικές πληροφορίες του Οργανισμού για την Απαγόρευση των Χημικών Όπλων βρίσκονται σε επίπεδο εκλαϊκευμένης πληροφόρησης, ενώ δεν διατυπώνεται ρητά ποιος αναλαμβάνει την περιβαλλοντική, οικονομική και κοινωνική ευθύνη σε περίπτωση ατυχήματος ή άλλου είδους καταστροφής.
Επιπλέον, όπως έχει επισημανθεί, η τεχνική της υδρόλυσης έχει δυνητικά προβλήματα. Ακόμη και οι Αμερικανοί, που θα την κάνουν εν πλω, την έχουν χαρακτηρίσει λίαν επικίνδυνη αποστολή. Οι ίδιοι μάλιστα εμπειρογνώμονες για τα χημικά της Συρίας έχουν αναφερθεί σε προβλήματα προσαρμογής των χημικών στη συγκεκριμένη μέθοδο, ενώ στην ιστοσελίδα του Οργανισμού, που επικαλείστε κι εσείς, κύριε Υπουργέ, δεν υπάρχει καν αναφορά για τη συμπεριφορά των πρόδρομων χημικών ενώσεων στο σύστημα αυτό. Για παράδειγμα, το μεθυλοφωσφορικό διφθορίδιο, πρόδρομη βασική ένωση των χημικών όπλων, μία αντιδρούσα και διαβρωτική ουσία που προκαλεί εγκαύματα και νευρωτικά συμπτώματα, αντιδρά με το νερό και δημιουργεί το ίδιο ατμούς υδροφθορίου.
Γνωρίζετε, κύριε Υπουργέ, το πώς θα συμπεριφερθούν αυτά τα χημικά στην υδρόλυση, πώς θα συμπεριφερθούν τα παράγωγά τους; Γιατί και οι Αμερικανοί διατυπώνουν τις επιφυλάξεις τους; Ο επιστημονικός επικεφαλής της αποστολής κ. Βίναν, που θα διευθύνει από την Αμερική, μιλώντας στα μέλη -επιστημονικά και τεχνικά- του πληρώματος του αμερικανικού πλοίου, που θα κάνει την εξουδετέρωση για πρώτη φορά εν πλω με υδρόλυση στη Μεσόγειο, την έχει ήδη χαρακτηρίσει λίαν επικίνδυνη. Είπε: «Χρειάζεται μηχανική για να καταλάβουμε τη βιωσιμότητα του συστήματος που θα κάνουμε χρήση για πρώτη φορά εν πλω. Για την εφαρμογή σε ένα τέτοιο πλοίο θα πρέπει να τρέξουμε ειδικές τεχνικές μελέτες για να βεβαιωθούμε ότι είναι ενισχυμένη η κατάσταση και να εξασφαλίσουμε πως έτσι θα ελαχιστοποιήσουμε τους κινδύνους». Και βέβαια για όλα αυτά ο Οργανισμός δεν δίνει καμμία απάντηση. 
Η Ελλάδα, κύριε Υπουργέ, είναι τακτικό μέλος στον διεθνή Οργανισμό Απαγόρευσης Χημικών Όπλων κι ως μέλος καταβάλλει εισφορές. Από τη θέση της ως μέλους, λοιπόν, απορρέουν υποχρεώσεις αλλά και δικαιώματα. Πόσο αξιοποιούμε σε αυτήν τη φάση τα δικαιώματά μας; Αντίστοιχα κι η Ευρωπαϊκή Ένωση, πέρα από τις υποχρεώσεις, στο πλαίσιο των οποίων ανακοίνωσε χρηματοδότηση στήριξης ύψους 12 εκατομμυρίων ευρών για να βοηθήσει στην καταστροφή των χημικών αποθεμάτων της Συρίας -σωστά- συμβάλλοντας σε ένα ειδικό ταμείο, που ιδρύθηκε από τον Οργανισμό για την Απαγόρευση των Χημικών, έχει και δικαιώματα. Πώς τα αξιοποιεί και κυρίως πώς προωθεί τα δικαιώματά της και πώς τελικά προστατεύεται;
Εδώ κάνω μία υποθετική ερώτηση και περιμένω υπεύθυνη απάντηση, κύριε Υπουργέ, γιατί προηγουμένως δεν με ικανοποιήσατε για να ‘μαι ειλικρινής. Εάν πέσει έστω και μία μικροποσότητα χημικών ουσιών στη θάλασσα, ποιος έχει την ευθύνη να ενεργοποιήσει σχέδιο προστασίας του θαλάσσιου περιβάλλοντος; Είμαι σαφής. Εάν εκπονηθεί από σήμερα τέτοιο σχέδιο, ποιος θα αναλάβει το κόστος; Έχει εκπονηθεί τέτοιο σχέδιο; Το Εθνικό Κέντρο Επιχειρήσεων της χώρας μας έχει λάβει γνώση για την επιχείρηση αυτή και έχει θέσει υπ’όψιν σας ανάλογο σχεδιασμό; 
Μπορείτε, κύριε Υπουργέ, να μας εγγυηθείτε με κάθε επισημότητα ότι δεν έχει ξεκινήσει, αυτήν την ώρα που συζητούμε, καμμία διαδικασία υδρόλυσης κι ότι τα Υπουργεία Εξωτερικών και Εθνικής Άμυνας -εφόσον πρόκειται για στρατιωτική αποστολή- έχουν ενημερωθεί για την υλοποίηση του σχεδίου καταστροφής των χημικών όπλων της Συρίας σωστά, έγκαιρα και ολοκληρωμένα; 
Και κάτι ακόμα, τελικά Κρήτη, Μάλτα, Λιβύη;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υφυπουργέ, έχετε τον λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Να ξεκινήσω επιβεβαιώνοντας ότι δεν έχει αρχίσει καμμία διαδικασία υδρόλυσης. Όπως είπα και στην πρωτολογία μου, το αμερικανικό καράβι βρίσκεται αυτήν τη στιγμή σε ναυτική βάση στην Ισπανία και δεν έχει αρχίσει η υδρόλυση, η οποία απ’ ό,τι πληροφορούμαστε θα γίνει στη Μεσόγειο.
Εμείς προσπαθήσαμε, και με συναντήσεις του Αντιπροέδρου κ. Βενιζέλου με την ομόλογό του, την κ. Μπονίνο, να πείσουμε τον Οργανισμό για την Καταστροφή των Χημικών Όπλων, να γίνει η καταστροφή εκτός Μεσογείου. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Δυστυχώς δεν υπήρχε και από άλλες μεσογειακές χώρες η ίδια –αν θέλετε- ανταπόκριση. 
Επίσης εγώ δεν συμφωνώ μαζί σας με την απαξίωση των περιβαλλοντικών οργανώσεων. Οι περιβαλλοντικές οργανώσεις ενημερώνονται, διότι είναι αυτοί οι οποίοι έχουν και την επιστημονική γνώση, ορισμένοι από αυτούς τουλάχιστον. Ενημερώνονται και θα ενημερωθούν με ακόμη περισσότερες λεπτομέρειες από τον Οργανισμό.</Speech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Δηλαδή, ως χώρα θα περιμένουμε τις περιβαλλοντικές οργανώσεις να μας ενημερώσουν;</Speech> 
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Οι περιβαλλοντικές οργανώσεις ενημερώνονται και θα ενημερωθούν. Εμείς ενημερωνόμαστε -όπως σας είπα στην πρωτολογία σας- και μέσω της πρεσβείας μας στη Χάγη και μέσω ΝΑΤΟ.</Speech> 
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Να μην περιμένουμε από τις πρεσβείες μας.</Speech> 
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Όμως, υπάρχει πάντα η καχυποψία. Εδώ έχουμε φτάσει να είμαστε καχύποπτοι όχι για τους μαφιόζους που ρίχνουν στη Μεσόγειο πυρηνικά και τοξικά αλλά να είμαστε καχύποπτοι με τον Οργανισμό Ηνωμένων Εθνών, με αποφάσεις του Συμβουλίου Ασφαλείας, με τον Οργανισμό Καταστροφής των Χημικών. Όταν τα χημικά ήταν στη Συρία και ήταν ανεξέλεγκτα, δεν ανησυχούσαμε. Μην υπερβάλλουμε και μη δημιουργούμε μέσα στην υπερβολή μας, πρόβλημα εκεί που δεν υπάρχει. 
Επαναλαμβάνω ότι η υδρόλυση δεν έχει αρχίσει και η ενημέρωση θα είναι συνεχής. Όμως, η ενημέρωση θα είναι στο πλαίσιο και των κανόνων ασφαλείας, διότι δεν μπορεί όλα εκ των προτέρων να είναι γνωστά δημοσίως. Το παρακολουθούμε στενά το ζήτημα ή κάνουμε προσπάθειες ως Υπουργείο Εξωτερικών να γίνει η υδρόλυση σε άλλο μέρος. Δεν κατέστη αυτό εφικτό. Από ό,τι φαίνεται –αλλά ακόμα δεν έχει προσδιοριστεί- θα γίνει στη Μεσόγειο. Δεν ξέρω. Ακούγεται δημοσιογραφικά ότι μπορεί να γίνει βορείως της Λιβύης. Δεν έχουμε πληροφόρηση πάνω σε αυτό. Δεν μπορώ να σας πω αυτήν τη στιγμή υπεύθυνα. Δεν θα έχουμε πληροφόρηση μέχρι την τελευταία στιγμή για ευνόητους λόγους.</Speech>
<Speech><Parlmember>ΕΛΕΥΘΕΡΙΟΣ ΑΥΓΕΝΑΚΗΣ</Parlmember>: Θα είναι Έλληνες επιστήμονες στο πλοίο;</Speech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Έχουμε ζητήσει και κάνουμε ενέργειες, ώστε να είναι και Έλληνες. Αλλά και να μην είναι Έλληνες, όταν θα είναι παρατηρητές επιθεωρητές του Οργανισμού για την Καταστροφή των Χημικών Όπλων από τη Δανία, από τη Νορβηγία –και εγώ θα προτιμούσα έναν Έλληνα- έχουμε εμπιστοσύνη.
Θα ήθελα να απαντήσω και στο τελευταίο ερώτημά σας, για το ποιος αναλαμβάνει τη νομική ευθύνη σε περίπτωση που υπάρχει κάτι. Το αναλαμβάνει η χώρα, το κράτος του οποίου τη σημαία φέρει το πλοίο αυτό. Στην προκειμένη περίπτωση το αμερικανικό κράτος. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη  συνεδρίασή μας παρακολουθούν από τα άνω δυτικά θεωρεία τριάντα έξι μαθητές και μαθήτριες και δύο εκπαιδευτικοί-συνοδοί από το 7ο Δημοτικό Σχολείο Χαλκίδας. 
 Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Ακολουθεί η δεύτερη με αριθμό 589/18-2-2014 επίκαιρη ερώτηση πρώτου κύκλου του Βουλευτή Ηρακλείου του Συνασπισμού Ριζοσπαστικής Αριστεράς κ. Μιχαήλ Κριτσωτάκη προς τους Υπουργούς Εξωτερικών και Περιβάλλοντος και Κλιματικής Αλλαγής σχετικά με τις καταγγελίες για ναυάγια με τοξικά-πυρηνικά στη Μεσόγειο.
Θα απαντήσει ο Υφυπουργός κ. Κούρκουλας.
Τον λόγο έχει ο κ. Κριτσωτάκης για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Κύριε Πρόεδρε, κύριε Υπουργέ, ένα σοβαρό θέμα που συζητιέται αυτές τις ημέρες και συζητιέται όχι από την Αντιπολίτευση αλλά και από τη Συμπολίτευση -όπως για παράδειγμα η μόλις συζητηθείσα επίκαιρη ερώτηση του Βουλευτή και μάλιστα από τον ίδιο νομό με εμένα, του Ηρακλείου- δείχνει ότι η ανησυχία είναι μεγάλη.
Επίσης, οι κινητοποιήσεις των ανθρώπων γι’ αυτά δείχνουν ότι η ενημέρωση μάλλον είναι λειψή και χρειάζεται να είναι ενημερωμένος κανείς για να μην είναι ούτε καχύποπτος ούτε υποψιασμένος, γιατί δεν είναι το ίδιο. Όμως, νομίζω ότι χρειάζεται να πείσει η Κυβέρνηση και για το πρώτο θέμα στο οποίο εγώ απλώς αναφέρομαι, αλλά νομίζω ότι το δεύτερο είναι πιο σημαντικό.
Για το πρώτο έχουν γίνει ήδη αρκετές κοινοβουλευτικές παρεμβάσεις, αλλά για το δεύτερο, που θα πω, έχει γίνει μια παρέμβαση το 2011 πάλι από εμένα, όπου δεν απαντήθηκε το τεράστιο θέμα τη βύθισης -και μάλιστα με εμπλοκή της μαφίας από όσα τουλάχιστον ξέρουμε και καταγγέλλεται και με κάποια στοιχεία σοβαρότατα, ένα πολύ σοβαρό θέμα- των πλοίων που έχουν μέσα τους πυρηνικά τοξικά απόβλητα και άλλες επικίνδυνες ουσίες. Πού είναι αυτό που μοιάζει με τα χημικά που λέμε για τη Συρία; Τα υπόλοιπα είναι το θέμα της προστασίας του περιβάλλοντος και ειδικά της Μεσογείου. 
Όσες φορές αναφερθήκαμε στο θέμα των χημικών και είπαμε ότι δεν είναι θέμα της Κρήτης ή δεν είναι μόνο θέμα της Ελλάδας, μας είπαν όλοι ότι έχουμε δίκιο και νομίζω ότι αυτό είναι σωστό. Όμως, το ίδιο συμβαίνει και για το δεύτερο. Εδώ δεν είναι μόνο το θέμα της ενημέρωσης, είναι και το θέμα των πρωτοβουλιών που παίρνει μια Κυβέρνηση, η οποία είναι υποχρεωμένη για τέτοια θέματα να αναλαμβάνει πρωτοβουλίες και μάλιστα υποχρεώνεται και από τους διεθνείς οργανισμούς. 
Αυτό, λοιπόν, που θέλουμε να σας πούμε σήμερα σχετίζεται με τις καταγγελίες που έγιναν το 2009 ότι μέλη της ιταλικής μαφίας, όπως ομολόγησαν στις αρχές της γειτονικής χώρας, έχουν βυθίσει πλοία με τοξικά και πυρηνικά απόβλητα στη Μεσόγειο. Υπάρχει η καταγγελία της μεγαλύτερης οικολογικής οργάνωσης της Ιταλίας, της «Legambiente», καθώς επίσης και η μαρτυρία του καθηγητή Πυρηνικής Φυσικής του Πανεπιστημίου Αθηνών κ. Γεράνιου. Αυτά είναι θέματα που είχαμε θέσει και εμείς στην επίκαιρη ερώτηση που κάναμε τότε.
Θα ήθελα να παρατηρήσω, κύριε Υπουργέ,  για να μην επαναληφθεί, ότι τις προηγούμενες φορές που καταθέσαμε την ερώτηση, την πρώτη φορά δεν απάντησε κανείς, τη δεύτερη φορά δεν απάντησε κανείς, και την τρίτη φορά που απευθύνθηκα στο Γραφείο του τότε Πρωθυπουργού μάς έδωσε μία απάντηση ο Υπουργός που είναι αρμόδιος για την αστυνόμευση της θάλασσας, για να συλλάβει, δηλαδή, αυτούς που ρίχνουν τα απόβλητα. Αν είναι δυνατόν! 
Πού είναι ο αρμόδιος Υπουργός για την εξωτερική πολιτική της χώρας να μας ενημερώσει; Πού είναι οι Υπουργοί που είναι υπεύθυνοι για το περιβάλλον να μας ενημερώσουν; 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Βουλευτή)
 Θα τελειώσω, κύριε Πρόεδρε, λέγοντας το εξής. 
Είχαμε ρωτήσει τότε τι πρωτοβουλίες έχει πάρει η Κυβέρνηση και δεν μάθαμε. Το ρωτάμε και τώρα. Είχαμε ρωτήσει τότε πώς θα προωθηθεί ο συντονισμός των κυβερνήσεων της Μεσογείου για την αποτροπή παρόμοιων εγκληματικών δράσεων στο μέλλον. Δεν πήραμε απάντηση. Και τώρα έχουμε δύο γεγονότα…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ακούσουμε τον Υπουργό και μετά επανέρχεστε.</ChairmanSpeech>
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ναι. Τελειώνω λέγοντας το εξής, για να απαντήσει επί του συγκεκριμένου ο κύριος Υπουργός.
Σύμφωνα με τις διεθνείς συνθήκες για το θαλάσσιο περιβάλλον και σύμφωνα με την ευρωπαϊκή νομοθεσία για την προστασία του θαλάσσιου περιβάλλοντος απαγορεύεται η εκούσια διάθεση τοξικών και πυρηνικών αποβλήτων, ενώ πρέπει να καταγράφεται και να παρακολουθείται η πορεία τους. 
Έχετε κάνει κάτι σχετικά με αυτό; Μπορείτε να μας πείτε σήμερα; 
Τα υπόλοιπα θα τα πω μετά την απάντηση του κυρίου Υφυπουργού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υφυπουργέ, έχετε τον λόγο για τρία λεπτά.</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Ο αξιότιμος Βουλευτής θίγει ένα θέμα, το οποίο πράγματι προέκυψε πριν από μερικά χρόνια. Θα έλεγα ότι όσον αφορά την απάντηση στο ερώτημα εάν υπάρχουν περιβαλλοντολογικές επιπτώσεις, εμείς, ως Υπουργείο Εξωτερικών, είμαστε σε επαφή με την ιταλική κυβέρνηση. Από πλευράς των ιταλικών αρχών μέχρι στιγμής η απάντηση που έχουμε πάρει είναι ότι δεν υπάρχει κάτι νεότερο. Άρα δεν υπάρχει κάτι ανησυχητικό, όσον αφορά στις επιπτώσεις αυτών των εγκληματικών πράξεων στις οποίες αναφερθήκατε.</Speech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Τις δέχονται τις πράξεις ή όχι;</Speech>
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Τότε ήταν γνωστό το θέμα. Το 2009 τις είχαν δεχτεί. Το θέμα είναι τι γίνεται μετά. 
Εμείς ήρθαμε σε επαφή διά της διπλωματικής οδού με τις ιταλικές αρχές, οι οποίες μας απάντησαν ότι δεν υπάρχει κάποια καινούργια εξέλιξη και ότι δεν υπάρχει κάποιο καινούργιο ανησυχητικό στοιχείο. 
Θα ήθελα, απλώς, να επισημάνω εδώ ότι όσον αφορά την αστυνόμευση του θαλάσσιου περιβάλλοντός μας πράγματι αρμόδιο είναι το Υπουργείο Ναυτιλίας και Αιγαίου και όχι το Υπουργείο Εξωτερικών ούτε το Υπουργείο Περιβάλλοντος, το οποίο είναι αρμόδιο μόνο για τις παραλίες. Διότι αυτό διαθέτει τα μέσα. 
Όσον αφορά το νομικό καθεστώς, βεβαίως υπάρχουν οι διεθνείς συμφωνίες, οι οποίες δίνουν μεγάλες δικαιοδοσίες στον Οργανισμό για την Απαγόρευση των Χημικών Όπλων. Υπάρχουν, όμως, και κοινοτικά όργανα και κοινοτικές αποφάσεις. Με το σκεπτικό ότι η διαχείριση των επικίνδυνων αποβλήτων, είτε είναι πυρηνικά είτε είναι τοξικά, ενέχει μεγάλους κινδύνους για το περιβάλλον και την υγεία, έχει δημιουργηθεί ένα επαρκές νομικό πλαίσιο σε επίπεδο Ευρωπαϊκής Ένωσης και Μεσογείου. 
Υπάρχουν αποφάσεις για τη σύναψη συμβάσεως για την προστασία της Μεσογείου θαλάσσης από τη ρύπανση καθώς και πρωτόκολλο σχετικό με την πρόληψη της ρύπανσης της Μεσογείου από τις βυθίσεις αποβλήτων. Αυτή η απόφαση υπάρχει ήδη από το 1977. Υπάρχει, επίσης, μία στρατηγική για την προστασία και τη διαχείριση του θαλασσίου περιβάλλοντος του 2002 στο πλαίσιο της Ευρωπαϊκής Ένωσης. 
Αν θέλετε την προσωπική μου άποψη, το νομικό πλαίσιο είναι επαρκές. Αυτό που δεν είναι επαρκές είναι το επίπεδο του συντονισμού. Αυτό που προσπαθούμε τώρα να κάνουμε κατά τη διάρκεια της Προεδρίας μας, στο πλαίσιο της προτεραιότητας που έχουμε θέσει για τη θαλάσσια πολιτική, είναι να συστήσουμε εκείνους τους πολυεθνικούς οργανισμούς ή εκείνα τα όργανα που θα παρακολουθούν το θέμα πιο αποτελεσματικά και θα συντονίζουν τις εθνικές αρχές, οι οποίες είναι υπεύθυνες. 
Αυτό μέχρι στιγμής δεν γίνεται στον επιθυμητό βαθμό. Υπάρχει σε κάθε χώρα της Μεσογείου η αρμόδια αρχή αλλά δεν υπάρχει κάποιος συστηματικός συντονισμός, ώστε να μπορούν άμεσα και αποτελεσματικά να αντιμετωπίζονται εγκληματικές ενέργειες σαν και αυτές στις οποίες αναφερθήκατε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Τον λόγο έχει ο κ. Κριτσωτάκης για τη δευτερολογία του.</ChairmanSpeech> 
<Speech><Parlmember>ΜΙΧΑΗΛ ΚΡΙΤΣΩΤΑΚΗΣ</Parlmember>: Ευχαριστώ, κύριε Πρόεδρε.
 Κύριε Υπουργέ, νομίζω ότι δεν έχουμε μια απάντηση που αν κάποιος είναι καχύποπτος να μπει στη θέση του κι αν είναι υποψιασμένος να καθησυχάσει. 
Θέλω να σας πω ότι το Υπουργείο Εξωτερικών -αλλά έτσι κι αλλιώς ο Υπουργός που έχει οριστεί από την Κυβέρνηση να την εκπροσωπήσει- θα έπρεπε να έχει απαντήσεις που να είναι πιο συγκεκριμένες κι αν μπορούσε να είναι και καθησυχαστικές. Τουλάχιστον, αν οι απαντήσεις δεν ήταν καθησυχαστικές, θα έπρεπε να λέει «αυτό θα κάνω για να ξέρετε ότι θα λάβουμε μέριμνες και πρόνοιες για το θέμα αυτό». 
Το πρώτο που θα σας πω είναι ότι οι διεθνείς συνθήκες για το θαλάσσιο περιβάλλον και η ευρωπαϊκή νομοθεσία μπορεί να είναι επαρκείς. Εγώ δεν είμαι ο αρμόδιος που θα το κρίνω. Εκείνο, όμως, που δεν φαίνεται να είναι επαρκές είναι οι πρωτοβουλίες που πρέπει να πάρουν οι χώρες. Και μου φαίνεται ότι δεν είμαστε μόνο εμείς που ολιγωρούμε σε αυτό το σημαντικό θέμα, το θέμα του περιβάλλοντος και της υγείας. Εγώ, όμως, θα το ενέπλεκα ίσως μαλακά και προσεκτικά και με τα θέματα του τουρισμού κι άλλα θέματα. 
Θα σας έλεγα, λοιπόν, ότι επίσης υπάρχει στη συγκεκριμένη περίπτωση μια παραβίαση της οδηγίας 2000/856ΕΚ περί πλαισίου κοινοτικής δράσης στο πεδίο της πολιτικής για το θαλάσσιο περιβάλλον –η οδηγία πλαίσιο, δηλαδή για τη θαλάσσια στρατηγική, για να θυμηθούμε- καθώς και του κανονισμού με αριθμό 1013/2006 του Ευρωπαϊκού Κοινοβουλίου και του Συμβουλίου της 14ης Ιουνίου 2006 για τις μεταφορές των αποβλήτων. 
Εγώ θέλω να σας πω ότι η σοβαρότητα αυτού του προβλήματος έχει επισημανθεί εδώ και πολλά χρόνια. Για τον λόγο αυτόν υπογράφηκε η Διεθνής Σύμβαση της Βαρκελώνης για την προστασία του περιβάλλοντος της Μεσογείου και δημιουργήθηκαν από τον ΟΗΕ κάποιοι συγκεκριμένοι οργανισμοί που τους γνωρίζετε. Να μη χάσω τον χρόνο μου τώρα αναφέροντάς τους. 
Το πολιτικό συμπέρασμα που προκύπτει, κύριε Υπουργέ, είναι ότι ειδικά τώρα που βρίσκεται στην Προεδρία της Ευρώπης η ελληνική Κυβέρνηση, πρέπει να ενταθούν οι διεθνείς προσπάθειες με τη συμβολή της Ελλάδας για την προώθηση πρωτοβουλίας του ΟΗΕ για τη μετατροπή όλης της Μεσογείου σε ζώνη ελεύθερη από πυρηνικά κι άλλα όπλα μαζικής καταστροφής, στόχος που είναι εφικτός, αφού υποστηρίζεται από όλες τις αραβικές χώρες καθώς και την κυβέρνηση του Ιράν, όχι όμως από την κυβέρνηση του Ισραήλ, για τα βάλουμε τα θέματα σε μια τάξη. 
Από εκεί και πέρα όμως, υπάρχουν εμπόδια, υπάρχουν και διευκολύνσεις. Τι θα αξιοποιήσει –δεν λέω να εκμεταλλευτεί- η Κυβέρνηση και πώς θα το προχωρήσει; Εγώ καταλαβαίνω ότι σήμερα δεν μπορεί. Θα κινηθεί, όμως, το θέμα; Εδώ μας καταγγέλλουν για ένα βαρέλι με τη φθορά του χρόνου μέσα στη θάλασσα από αυτά τα πλοία που έχουν ποντιστεί. 
Εγώ θα σας καταθέσω πολύ συγκεκριμένα πράγματα. Θα καταθέσω στα Πρακτικά την παλιά επίκαιρη ερώτηση και τη μη απάντηση που είχαμε. Θα καταθέσω την ερώτηση για τα επικίνδυνα χημικά σε διεθνή ύδατα. Θα καταθέσω ακόμη τα ύποπτα πλοία που έχουν βυθιστεί με συγκεκριμένους χάρτες, οι οποίοι έχουν αιτιολόγηση από αξιόπιστες και αξιόλογες οργανώσεις που τα καταγγέλλουν κι άλλους χάρτες. Εν πάση περιπτώσει, είναι ένας πλήρης φάκελος. 
Πιστεύω ότι το Υπουργείο Εξωτερικών και τα συναρμόδια Υπουργεία τα έχουν αυτά. Πώς θα αξιολογηθούν και πώς θα αξιοποιηθούν; Και για να μην κάνω μια ερώτηση που δεν θα μπορεί να πάρει απάντηση, σας ερωτώ, πώς θα μπορούσαμε σε ένα σύντομο, όσο γίνεται, διάστημα –γρήγορα, όχι βιαστικά, θα έλεγα εγώ- να έχουμε μια απάντηση ως Κοινοβούλιο για να ενημερωθεί κι ο ελληνικός λαός γι’ αυτά;
Δεν ανέφερα καθόλου -αλλά αναφέρονται μέσα στην ερώτηση και στα έγγραφα που θα σας καταθέσω- τους τεράστιους κινδύνους και το πόσες φορές είναι περισσότερο ισχυρό αυτό το κακό που θα συμβεί από τη βόμβα που είχε πέσει τότε στη Χιροσίμα και τι μεγάλοι κίνδυνοι υπάρχουν. 
Όλα αυτά δεν τα λέμε για να κινδυνολογήσουμε. Μακριά από εμάς αυτό.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω, κύριε Πρόεδρε, λέγοντας το εξής: Πείτε μας: ποιες θα είναι οι πρωτοβουλίες και προς ποια κατεύθυνση; Δώστε μας ένα χρονοδιάγραμμα, έστω ελαστικό, για να μπορέσουμε να επανέλθουμε κι εμείς. Να πάρουμε, όμως, απαντήσεις, κύριε Υπουργέ, όχι όπως έγινε σήμερα ή πολύ χειρότερα την προηγούμενη φορά το 2011. Χρονίζει αυτό το θέμα. 
Ευχαριστώ πολύ.
(Στο σημείο αυτό ο Βουλευτής κ. Μιχαήλ Κριτσωτάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
 ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Ευχαριστούμε κι εμείς. 
Τον λόγο έχει ο κύριος Υπουργός.</ChairmanSpeech> 
<Speech><Parlmember>ΔΗΜΗΤΡΙΟΣ ΚΟΥΡΚΟΥΛΑΣ</Parlmember> (Υφυπουργός Εξωτερικών): Ευχαριστώ, κύριε Πρόεδρε.
 Θα σας μιλήσω ευθέως κι ειλικρινώς. Μας καταθέσατε την ερώτηση λίγο παραπάνω από σαράντα οκτώ ώρες πριν. Έχουμε υπ’ όψιν μας όλα αυτά, τα οποία αναφέρετε και τους χάρτες για τις εγκληματικές ενέργειες του παρελθόντος. Είναι κάτι, το οποίο –όπως είπα και στην αρχή- βεβαίως αφορά το Υπουργείο Εξωτερικών σε πάρα πολύ σημαντικούς τομείς, κυρίως σε αυτούς τους τομείς που αναφέρατε, στον τομέα της προώθησης της καλύτερης αντιμετώπισης εγκληματικών ενεργειών που θέτουν σε κίνδυνο το περιβάλλον στη Μεσόγειο. 
Όπως σας είπα και στην αρχή, μέσα στο πλαίσιο της οριζόντιας θαλάσσιας πολιτικής που είναι μια από τις τέσσερις προτεραιότητες της Ελληνικής Προεδρίας φιλοδοξούμε να υιοθετηθεί τον Ιούνιο στο Ευρωπαϊκό Συμβούλιο μια πολιτική για τη θαλάσσια ασφάλεια.
Αυτή η πολιτική, βεβαίως, θα περιλαμβάνει και την περιβαλλοντική διάσταση.
Αλλά η ερώτησή σας αφορούσε συγκεκριμένα τις πιθανές επιπτώσεις των εγκληματικών ενεργειών, οι οποίες είχαν δει τη δημοσιότητα το 2009, αν δεν κάνω λάθος. Σας είπα ότι εκεί το Υπουργείο Εξωτερικών ήρθε σε επαφή με τις ιταλικές αρχές. Δεν είχαν να μας δώσουν κάποιο νεότερο στοιχείο, αλλά συμφωνώ απόλυτα μαζί σας ότι η μάχη για την προστασία της Μεσογείου πρέπει να ενταθεί και να είναι συνεχής. Η Μεσόγειος είναι μια κλειστή θάλασσα, άρα κινδυνεύει περισσότερο από ό,τι άλλες περιοχές. 
Όμως, σας είπα ότι στο πλαίσιο της οριζόντιας θαλάσσιας πολιτικής, εμείς σε αυτό που δίνουμε ιδιαίτερη σημασία είναι στην ενίσχυση των μηχανισμών ελέγχου της υλοποίησης του νομικού πλαισίου. Βεβαίως, εκεί συμπεριλαμβάνουμε και τις χώρες της νότιας όχθης της Μεσογείου και στη διάρκεια της Προεδρίας μας θα γίνουν υπουργικές συναντήσεις και με τους Υπουργούς των χωρών του Αραβικού Συνδέσμου, όπου βεβαίως και το θέμα του περιβάλλοντος θα είναι ψηλά στην ατζέντα. 
Θέλω, κλείνοντας, για ακόμα μια φορά να τονίσω ότι ειδικά στην Ελλάδα το θαλάσσιο περιβάλλον βρίσκεται σε εξαιρετικά ποιοτικό επίπεδο. Αυτό νομίζω ότι αναγνωρίζετε από όλους, όχι μόνο από τους εκατομμύρια τουρίστες που επισκέπτονται τη χώρα μας αλλά και από επιστημονικές αναλύσεις. Άρα πρέπει να καθησυχάσουμε και να επιβεβαιώσουμε την κοινή γνώμη, την ελληνική και τη διεθνή,για την εξαιρετική ποιότητα των θαλασσών μας. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η τρίτη με αριθμό 599/18-2-2014 επίκαιρη ερώτηση πρώτου κύκλου του πρώην Προέδρου της Βουλής και Βουλευτή Β΄ Αθηνών του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Εθνικής Άμυνας, σχετικά με την διερεύνηση των υποθέσεων περί προμήθειας εξοπλισμού των Ενόπλων Δυνάμεών μας, δεν συζητείται λόγω κωλύματος του κυρίου Υπουργού και διαγράφεται.
Η έκτη με αριθμό 593/18-2-2014 επίκαιρη ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις των εργαζομένων στην πολυεθνική επιχείρηση «Coca Cola 3E» και το κλείσιμο του εργοστασίου στην Πάτρα, δεν θα συζητηθεί κατόπιν συνεννοήσεως του ερωτώντος Βουλευτή με τον αρμόδιο Υπουργό και διαγράφεται.
Η πρώτη με αριθμό 578/18-2-2014 επίκαιρη ερώτηση δεύτερου κύκλου του Βουλευτή Δράμας της Νέας Δημοκρατίας κ. Δημητρίου Κυριαζίδη προς τον Υπουργό Αγροτικής Ανάπτυξης και Τροφίμων, σχετικά με τις αποζημιώσεις των πατατοκαλλιεργητών του λεκανοπεδίου του Κάτω Νευροκοπίου Δράμας, δεν συζητείται σε συνεννόηση Υπουργού και Βουλευτή και διαγράφεται.
Η τρίτη με αριθμό 576/18-2-2014 επίκαιρη ερώτηση δεύτερου κύκλου του Βουλευτή Ιωαννίνων του Πανελλήνιου Σοσιαλιστικού Κινήματος κ. Μιχαήλ Κασσή προς τους Υπουργούς Ανάπτυξης και Ανταγωνιστικότητας και Αγροτικής Ανάπτυξης και Τροφίμων, σχετικά με την κατάργηση του καθορισμένου μέγιστου χρόνου ζωής για το φρέσκο παστεριωμένο γάλα, δεν συζητείται λόγω κωλύματος του κυρίου Βουλευτή και διαγράφεται..
Η έκτη με αριθμό 594/18-2-2014 επίκαιρη ερώτηση δεύτερου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Υγείας, σχετικά με το κλείσιμο του φαρμακείου του ΕΟΠΥΥ στο Αγρίνιο, δεν συζητείται λόγω κωλύματος του κυρίου Βουλευτή και διαγράφεται.
Να μου επιτραπεί το σχόλιο ότι οι αντιδράσεις του Προεδρείου και της Διάσκεψης των Προέδρων έφεραν κάποιο αποτέλεσμα. Σήμερα έχουμε αρκετές επίκαιρες ερωτήσεις αλλά και αυτές που δεν συζητούνται οι περισσότερες –απ’ ό,τι βλέπω- είναι λόγω κωλύματος Βουλευτών και όχι Υπουργών.
Ολοκληρώνουμε το σημερινό κύκλο ερωτήσεων με την δεύτερη με αριθμό 590/18-2-2014 επίκαιρη ερώτηση δεύτερου κύκλου της Βουλευτού Ηλείας του Συνασπισμού Ριζοσπαστικής Αριστεράς κ. Έφης Γεωργοπούλου-Σαλτάρη προς τον Υπουργό Πολιτισμού και Αθλητισμού, σχετικά με την πρόθεση της Διεθνούς Ολυμπιακής Επιτροπής για αλλαγή του χώρου αφής της Ολυμπιακής Φλόγας των δεύτερων Θερινών Ολυμπιακών Αγώνων Νέων. 
Στην επίκαιρη ερώτηση θα απαντήσει ο Υφυπουργός Αθλητισμού κ. Ανδριανός.
Ορίστε, κυρία συνάδελφε, έχετε τον λόγο.</ChairmanSpeech> 
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, το θέμα μας είναι ακριβώς αυτό που ακούστηκε, η πρόθεση της Διεθνούς Ολυμπιακής Επιτροπής για αλλαγή του χώρου αφής της Ολυμπιακής Φλόγας των δεύτερων Θερινών Ολυμπιακών Αγώνων Νέων. Σύμφωνα με τα όσα περιλαμβάνονται στο από 18-1-2014 ψήφισμα του Δημοτικού Συμβουλίου Αρχαίας Ολυμπίας –το οποίο θα καταθέσω στα Πρακτικά- και τα δημοσιεύματα στα Μέσα Μαζικής Ενημέρωσης, η Διεθνής Ολυμπιακή Επιτροπή επεξεργάζεται πρόταση για αλλαγή του χώρου αφής της Ολυμπιακής Φλόγας των Ολυμπιακών Αγώνων Νέων, οι οποίοι θα διεξαχθούν στην πόλη Ναντζίνγκ της Κίνας το καλοκαίρι του 2014.
Στην πρόταση της Διεθνούς Ολυμπιακής Επιτροπής φαίνεται να ανακύπτει μία λογική διαφοροποίησης από το Ολυμπιακό Πρωτόκολλο σε ό,τι αφορά το τελετουργικό αφής της Ολυμπιακής Φλόγας, ενώ την ίδια στιγμή και σε αγωνιστικό επίπεδο το πρόγραμμα των Αγώνων περιλαμβάνει και αθλήματα εκτός του επίσημου ολυμπιακού προγράμματος, όπως ανέφερε το Γραφείο Τύπου της Ελληνικής Ολυμπιακής Επιτροπής.
Οι εν λόγω αγώνες νέων διεξάγονται κάθε τέσσερα χρόνια σύμφωνα με το Ολυμπιακό Πρωτόκολλο. Για πρώτη φορά θεσπίστηκαν το 2007 και η πρώτη διοργάνωση ήταν το 2010 στη Σιγκαπούρη.
Σε αυτήν τη διοργάνωση τηρήθηκε το τελετουργικό της αφής της Ολυμπιακής Φλόγας στον ιερό χώρο της Άλτεως στην Αρχαία Ολυμπία, η λαμπαδηδρομία και στη συνέχεια η τελετή έναρξης –στην οποία η Ελλάδα παρελαύνει, ως είθισται, πρώτη- η τελετή λήξης, η απονομή των μεταλλίων κ.λπ.
Όπως προείπα, η Ελληνική Ολυμπιακή Επιτροπή φαίνεται να συνηγορεί, όπως προέκυψε από την επικοινωνία που είχαμε με το γραφείο Τύπου, με την πρόταση της ΔΟΕ ότι για τους Ολυμπιακούς Αγώνες Νέων δεν απαιτείται η αφή της Ολυμπιακής Φλόγας, αλλά απλά φλόγας, χωρίς να χαρακτηρίζεται «ολυμπιακή».
Η πραγματικότητα είναι ότι στον επίσημο διαδικτυακό τόπο της ΔΟΕ παρουσιάζεται στήλη με την ονομασία «Olympic Games» και διπλανή στήλη με την ονομασία «Youth Olympic Games». Θα το καταθέσω και αυτό στα Πρακτικά.
Επομένως για την ίδια τη ΔΟΕ η ονομασία «Ολυμπιακοί Αγώνες»  επαναλαμβάνεται για τους εν λόγω αγώνες με το πρόθεμα «νέων». Προς τι, λοιπόν, η διαφοροποίηση στο ζήτημα της αφής;
Θεωρούμε ότι οι εν λόγω προτάσεις της Διεθνούς Ολυμπιακής Επιτροπής περιέχουν τον σαφέστατο κίνδυνο περαιτέρω εμπορευματοποίησης των συμβόλων και του πνεύματος των Ολυμπιακών Αγώνων με δεδομένο ότι:
Πρώτον, η Ολυμπιακή Φλόγα έχοντας μια μακραίωνη ιστορία στη χώρα μας είναι το κατ’ εξοχήν σύμβολο των Ολυμπιακών Αγώνων και έχει συνδεθεί με το φως του πνεύματος, τη γνώση, τη ζωή και το ευ αγωνίζεσθαι. Δεύτερον, οι Ολυμπιακοί Αγώνες έχουν αλλοιωθεί σημαντικά από την εμπορευματοποίηση. Τρίτον, δεν μπορεί να χαρακτηρίζονται Ολυμπιακοί Αγώνες Νέων χωρίς την Ολυμπιακή Φλόγα, με την τελετή αφής να λαμβάνει χώρα αποκλειστικά στη  αρχαία Ολυμπία, διότι αυτό αναιρεί τις πανανθρώπινες αξίες της φιλίας, της ειρήνης και της συναδέλφωσης των νέων όλου του κόσμου.
Θεωρώ ότι είναι σε γνώση της πολιτικής ηγεσίας του Υπουργείου Πολιτισμού και Αθλητισμού και της Γενικής Γραμματείας Αθλητισμού η εν λόγω πρόθεση της ΔΟΕ. Το ερώτημα είναι πώς σκοπεύει να αντιδράσει, ώστε να αποτραπεί αυτή η μεθόδευση που πλήττει την ιστορική και πολιτιστική μας κληρονομιά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υφυπουργός έχει τον λόγο.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ευχαριστώ πολύ, κύριε Πρόεδρε.
Κυρία συνάδελφε, η Ελλάδα ανταποκρίνεται σταθερά και υπεύθυνα στο τιμητικό καθήκον του θεματοφύλακα του ολυμπιακού πνεύματος και είναι δεδομένο πως οι Έλληνες θα αντιδρούσαμε τόσο διά της Κυβέρνησης όσο και μέσω της Ελληνικής Ολυμπιακής Επιτροπής σε κάθε προσπάθεια φαλκίδευσης του Ολυμπισμού.
Σε ό,τι αφορά το ζήτημα που θίγετε, ας δούμε, κατ’ αρχάς, το ιστορικό του θεσμού, όπου αναφερθήκατε κι εσείς. Οι Ολυμπιακοί Αγώνες Νέων διεξήχθησαν για πρώτη φορά το 2010 στη Σιγκαπούρη. Τότε, κατ’ εξαίρεσιν και μόνο, λόγω της γέννησης ενός νέου θεσμού, η τελετή αφής πραγματοποιήθηκε στο αρχαίο στάδιο της Ολυμπίας. Υπήρξε, άλλωστε, ειδικό αίτημα τότε της Σιγκαπούρης που έλαβε την έγκριση της ΔΟΕ με τη σύμφωνη γνώμη και της Ελληνικής Ολυμπιακής Επιτροπής. Στους αμέσως επόμενους πρώτους Χειμερινούς Ολυμπιακούς Αγώνες, που διεξήχθησαν το 2012 στο Ίνσμπρουκ, η τελετή αφής της Ολυμπιακής Φλόγας έγινε στο Παναθηναϊκό Στάδιο, όπου και θα τελείται έκτοτε.
Άρα δεν υπάρχει διαφοροποίηση υφιστάμενου πρωτοκόλλου. Μάλιστα, η Διεθνής Ολυμπιακή Επιτροπή υπό την προεδρία του νέου Προέδρου Τόμας Μπαχ προχώρησε με απόφαση της εκτελεστικής επιτροπής της στην κατεύθυνση της ισχυροποίησης της Ολυμπιακής Φλόγας αλλά και της τελετής αφής.
Έτσι, ο όρος «Ολυμπιακή Φλόγα» χρησιμοποιείται αποκλειστικά και μόνο για τους Χειμερινούς και Θερινούς Ολυμπιακούς Αγώνες, ενώ για τους Θερινούς και Χειμερινούς Ολυμπιακούς Αγώνες Νέων χρησιμοποιείται ο όρος «φλόγα». Βεβαίως, οι τελετές αφής της Ολυμπιακής Φλόγας θα συνεχίσουν να πραγματοποιούνται, όπως συμβαίνει από το 1936 μέχρι και σήμερα, αποκλειστικά στον ιερό χώρο της Αρχαίας Ολυμπίας.
Συνεπώς καμμία μεθόδευση δεν υπάρχει και πολύ περισσότερο δεν πλήττεται επ’ ουδενί η παγκόσμια ιστορική και πολιτιστική κληρονομιά του Ολυμπισμού. Η Ολυμπιακή Φλόγα και μαζί της η τελετή αφής της θωρακίζεται –πιστεύω- ακόμη περισσότερο.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς τον κύριο Υφυπουργό.
Η κυρία συνάδελφος έχει τον λόγο.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Κύριε Υπουργέ, οι απαντήσεις που πήραμε ως ένα βαθμό βέβαια ήταν οι αναμενόμενες, ωστόσο δεν φάνηκε η πρόθεση αυτό το θέμα να το παλέψει το Υπουργείο και να πιέσει. 
Επισημαίνουμε ότι θεωρούμε παντελώς ψευδεπίγραφο το επιχείρημα ότι η φλόγα των Ολυμπιακών Αγώνων Νέων δεν είναι ολυμπιακή αλλά κάποια άλλη.
Επί της ουσίας βλέπουμε ότι η Ολυμπιακή Φλόγα προωθείται ως εμπορικό σήμα και όχι ως πανανθρώπινη αξία, δηλαδή μπορεί σήμερα ή οι επόμενοι Αγώνες να γίνουν στο Παναθηναϊκό Στάδιο και μετά μπορούν να πάνε οπουδήποτε, σε οποιαδήποτε χώρα και σε οποιαδήποτε πόλη. 
Είναι σημαντικότατη η πολιτική και η κοινωνική ευθύνη της συγκυβέρνησης απέναντι σε αυτήν την πανανθρώπινη σημασία των ολυμπιακών συμβόλων. Έτσι, έχουν φθάσει να ακούγονται τέτοιες προτάσεις από τη ΔΟΕ, τις οποίες ουσιαστικά ενστερνίζεται ή στις οποίες υπακούει η Ελληνική Ολυμπιακή Επιτροπή, είτε στο όνομα της μείωσης του κόστους για τη διεξαγωγή των Αγώνων είτε στο όνομα του δήθεν διαφορετικού είδους των Αγώνων. 
Διαχρονικά παρατηρείται μια προσπάθεια αυτονόμησης των πολιτιστικών και αθλητικών αξιών που αντιπροσωπεύουν και διαφυλάττουν τα ολυμπιακά ιδεώδη κατά τη διάρκεια προετοιμασίας και εξέλιξης των διοργανώσεων, ώστε συνεχώς να υποκαθίστανται από πρότυπα που προωθούν όμιλοι πολυεθνικών συμφερόντων. Συνεχώς οι Ολυμπιακοί Αγώνες υποτάσσονται στις πρόσκαιρες ή στρατηγικές στοχεύσεις της εκποίησης των συμβόλων με σκοπό το κέρδος του νεοφιλελεύθερου ολοκληρωτισμού. 
Με την επικείμενη σταδιακή υποβάθμιση και του τελετουργικού προσπαθούν τα επιχειρηματικά συμφέροντα να κρατήσουν μόνο ό,τι χρειάζονται από το brand name, όπως συνηθίζεται να αποκαλείται σε όρους της αγοράς, ως οικονομικό όφελος από την ιστορία και το νόημα των Ολυμπιακών Αγώνων. Στη διάρκεια της βουλευτικής μας θητείας έχουμε πειστεί ότι από ιδεολογικής πλευράς η συγκυβέρνηση δεν έχει κανένα απολύτως πρόβλημα με αυτό, ως Κυβέρνηση, όμως, έχει ευθύνη να αποτρέψει αυτήν τη διαδικασία. 
Επί της ουσίας με την αντιγραφή ή κατάργηση της ιστορικά καθιερωμένης τελετής που γίνεται μόνο στην Αρχαία Ολυμπία αναιρείται ο συμβολισμός του Ολυμπιακού Ιδεώδους και μετατρέπεται σε ένα τελετουργικό εμπορικού χαρακτήρα. 
Σε μια εποχή που οι πόλεμοι και οι εχθροπραξίες λεηλατούν ανθρώπινες ζωές, πόλεις, περιουσίες, πολιτιστικούς θησαυρούς και περιβάλλον, αντί να εργαζόμαστε για την καθιέρωση της εκεχειρίας ανάμεσα στις εμπόλεμες πλευρές –και υπάρχει γι’ αυτόν τον σκοπό και το Διεθνές Ίδρυμα Ολυμπιακής Εκεχειρίας που εδρεύει στη Λοζάνη και το Διεθνές Κέντρο Ολυμπιακής Εκεχειρίας, ένας παγκόσμιος  μη κυβερνητικός οργανισμός με έδρα τη χώρα μας από το 2001- τώρα στη συγκεκριμένη χρονική συγκυρία πάμε να αναγάγουμε τον ευτελισμό και την εκμετάλλευση των συμβόλων ειρήνης και συναδέλφωσης των λαών ως κυρίαρχη ιδεολογία. 
Η Ολυμπιακή Φλόγα ως σύμβολο ειρήνης και συναδέλφωσης είναι η έκφραση του αθλητικού ιδεώδους και των αρχών του Ολυμπισμού και πρέπει να μείνει έξω από κερδοσκοπικούς ανταγωνισμούς και λογικές franchise.
Η σημερινή συγκυβέρνηση οφείλει να καταλάβει ότι η υπεράσπιση αυτών των πανανθρώπινων αξιών μέσω των συμβόλων είναι σήμερα μια βαθιά δημοκρατική ενέργεια και καθήκον που δεν μπορεί να αφήνεται στην τύχη του. Η πολιτική ηγεσία, επίσης, οφείλει να ξεκαθαρίσει συνολικά τη θέση της για το εν λόγω ζήτημα χωρίς υπεκφυγές και να δώσει την προοδευτική λύση που απαιτείται, χωρίς εθνικιστικές κορώνες από τη μία και χωρίς υποτελή διάθεση από την άλλη.  
Εκτός του ότι πρέπει να αντιδράσει σύσσωμος ο πολιτικός και αθλητικός κόσμος, τα αθλητικά σωματεία, οι φορείς του πολιτισμού, προτείνω να εκδοθεί ψήφισμα από την ελληνική Βουλή, για να γίνει γνωστή η αντίθεση όλων στη σχεδιαζόμενη ανατροπή του καθιερωμένου τελετουργικού και να πιεστεί η ΔΟΕ να ανακαλέσει τις προτάσεις της για αυτό το θέμα. 
Ευχαριστώ. 
(Στο σημείο αυτό η Βουλευτής κ. Ευσταθία Γεωργοπούλου-Σαλτάρη καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κύριος Υφυπουργός έχει τον λόγο για τη δευτερολογία του.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ευχαριστώ, κύριε Πρόεδρε. 
Κυρία συνάδελφε, είναι απόλυτη προτεραιότητα της Ελλάδας, του Πρωθυπουργού, της ελληνικής Κυβέρνησης η προστασία του αυθεντικού ολυμπιακού πνεύματος, των υλικών και άυλων τεκμηρίων αυτής της σπουδαίας και πανανθρώπινης κληρονομιάς. 
Στην κατεύθυνση αυτή, λοιπόν, παρακολουθούμε στενά κάθε εξέλιξη στο πλαίσιο της ΔΟΕ και παρεμβαίνουμε δυναμικά όπου και όταν χρειάζεται, όπως κάναμε –αν θυμάστε- για τη διατήρηση του αγωνίσματος της πάλης στο πρόγραμμα των Ολυμπιακών Αγώνων. 
Καταλαβαίνω, λοιπόν και συμμερίζομαι απόλυτα το ενδιαφέρον και την ευαισθησία σας για το θέμα, όπως, άλλωστε και η μεγάλη πλειονότητα των Ελλήνων. Όμως, πιστεύω ότι θα συμφωνήσετε μαζί μου ότι η ρητή θεσμική κατοχύρωση πως η Ολυμπιακή Φλόγα αφορά αποκλειστικά και μόνο τους θερινούς και τους χειμερινούς Ολυμπιακούς Αγώνες ενισχύει και δεν αποδυναμώνει το σύμβολο και τη σημασία του. 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.</ChairmanSpeech> 
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Στο αγώνισμα της πάλης που αντέδρασαν οι πάντες, το πήραν πίσω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ολοκληρώθηκε η συζήτηση των επίκαιρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 20/20/4-2-2014 επίκαιρη επερώτηση των Βουλευτών του Συνασπισμού Ριζοσπαστικής Αριστεράς κ.κ. Γεωργίου Πάντζα, Παναγιώτας Δριτσέλη, Νικολάου Βούτση, Αναστασίου Κουράκη, Δημητρίου Στρατούλη, Αλέξιου Μητρόπουλου, Θεόδωρου Δρίτσα, Ηρούς Διώτη, Παναγιώτη Κουρουμπλή, Ευγενίας Βαμβακά Ευσταθίας Γεωργοπούλου-Σαλτάρη, Μαρίας Κανελλοπούλου, Αλέξανδρου Μεϊκόπουλου, Αθανασίου Πετράκου, Χαράς Καφαντάρη, Ιωάννη Μιχελογιαννάκη, Ιωάννη Σταθά, Ιωάννας Γαϊτάνη, Δημητρίου Γάκη, Στέφανου Σαμοΐλη, Σταύρου Κοντονή, Νικολάου Συρμαλένιου, Γεωργίου Βαρεμένου, Ευάγγελου Διαμαντόπουλου, Βασιλείου Κυριακάκη, Ιωάννη Ζερδελή, Ιωάννη Αμανατίδη, Μαρίας Μπόλαρη, Ευαγγελίας Αμμανατίδου, Αικατερίνης Ιγγλέζη, Μαρίας Τριανταφύλου, Χρήστου Μαντά, Μιχαήλ Κριτσωτάκη και Νικολάου Μιχαλάκη προς τον Υπουργό Πολιτισμού και Αθλητισμού, σχετικά με τα προβλήματα στον ελληνικό αθλητισμό. 
Πριν δώσω τον λόγο στον πρώτο από τους επερωτώντες Βουλευτές, σας ενημερώνω, κυρίες και κύριοι συνάδελφοι, ότι επειδή, όπως είδατε, σήμερα είχαμε αρκετές ερωτήσεις –και αυτό είναι πολύ θετικό- και ο χρόνος έχει προχωρήσει, θα πρέπει να κάνουμε μία προσπάθεια να τηρούμε τους χρόνους.
Επίσης, να ληφθεί υπ’ όψιν ότι ο πρώτος από τους επερωτώντες Βουλευτές –εν προκειμένω ο κ. Πάντζας- έχει δέκα λεπτά. Η κ. Δριτσέλη έχει πέντε λεπτά, όπως και ο κ. Πετράκος, ο κ. Βούτσης και ο κ. Αμανατίδης. Ο κ. Στρατούλης και ο κ. Μητρόπουλος έχουν από τρία λεπτά. 
Τον λόγο έχει ο κ. Πάντζας.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, κυρίες και κύριοι Βουλευτές, η χώρα μας βυθίζεται όλο και περισσότερο στην οικονομική ύφεση και την κοινωνική εξαθλίωση. Αυτό είναι αποτέλεσμα μίας καταστροφικής πολιτικής δεκαετιών, με αποκορύφωμα το έγκλημα των μνημονίων. 
Μέσα σε όλα αυτά και ο ελληνικός αθλητισμός πληρώνει και αυτός το δικό του βαρύ τίμημα, όπως άλλωστε και η παιδεία, η υγεία, η κοινωνική ασφάλιση και όλοι οι τομείς της κοινωνικής πρόνοιας. 
Ο αθλητισμός, ξεκίνησε από τα αρχαία χρόνια τελείως αγνός, χωρίς υστεροβουλία, βασισμένος στο πνεύμα του ευ αγωνίζεσθαι και της υγιούς και ευγενούς άμιλλας. Είχε ως ανώτερο σκοπό την αγωγή και την παιδεία των νέων, τον τρόπο έκφρασης της ανθρώπινης ομορφιάς, σωματικής και πνευματικής. Το περίφημο «νους υγιής εν σώματι υγιεί» αποτελούσε το κυρίαρχο νόημα στην αθλητική δραστηριότητα των πολιτών. Ο αγώνας, η πάλη, η εντατική προσπάθεια, η ανάγκη του ανθρώπου να διοχετεύσει τη ζωτικότητά του, να δοκιμάσει τις δυνάμεις του και να ξεπεράσει τον διπλανό του αποτέλεσαν το αρχικό κίνητρο, την πρώτη ύλη για να συνδεθεί ο αθλητισμός με την άμιλλα, την ηθική επιβράβευση της προσπάθειας, τη συμφιλίωση –σημαντικότατο αυτό- και τη συναδέλφωση, αξίες που αποτέλεσαν συστατικά στοιχεία του παγκόσμιου αθλητισμού. Τότε όμως! Εκείνη την εποχή!
Στη σημερινή εποχή, όμως, όλα τα παραπάνω, κυρίες και κύριοι Βουλευτές, έφτασαν να θεωρούνται μία επιχειρηματική δραστηριότητα. Να θεωρούνται εμπορικό προϊόν με αποκλειστικό σκοπό το κέρδος. Το αθλητικό ιδεώδες ωθήθηκε στην εμπορευματοποίηση. Ωθήθηκε στο πεδίο της προσφοράς και της ζήτησης. Μετατράπηκε σε πηγή πλουτισμού. Μετατράπηκε σε μία ακατάσχετη χυδαιολογία με κύρια χαρακτηριστικά τον φανατισμό και τη βία. Μετατράπηκε σε εργαλείο άσκησης πολιτικής και οικονομικής επιβολής από ισχυρές χώρες και μεγάλες βιομηχανίες. Μεταλλάχθηκε εν τέλει σε ένα μόρφωμα εγωισμού, ματαιοδοξίας, απληστίας, ντοπαρισμένων ινδαλμάτων λαϊκής κατανάλωσης, χωρίς τα ήθη και τα ιδανικά που  θεμελιώνει το αθλητικό ιδεώδες. 
Όλα αυτά, κύριε Υπουργέ, είναι αποτέλεσμα της πολιτικής που δεκαετίες τώρα εφαρμόζεται, μίας νεοφιλελεύθερης πολιτικής που επέβαλε την άθλια και ανεξέλεγκτη ασυδοσία και οδήγησε σταδιακά τον αθλητισμό στον εκφυλισμό.
 Το πολιτικό σύστημα του ΠΑΣΟΚ και της Νέας Δημοκρατίας χρησιμοποίησε τον αθλητισμό ως εργαλείο πελατειακών σχέσεων και όχι ως κοινωνικό αγαθό επωφελές για το σύνολο. Χρησιμοποίησε τον αθλητισμό με τέτοιο τρόπο, ώστε να δημιουργηθεί ένα παράπλευρο και παρασιτικό σύστημα ανομίας, μέσα από το οποίο κατασπαταλήθηκαν τεράστιοι πόροι που θα μπορούσαν να αξιοποιηθούν προς όφελος των κοινωνικών αναγκών στη βάση ενός υγιούς αθλητικού προτύπου. 
Θυμίζω το «πάρτι» που έγινε στις ολυμπιακές υποδομές και εγκαταστάσεις. Οι υποδομές υπερτιμολογήθηκαν. Κοστολογήθηκαν δέκα φορές παραπάνω από την πραγματική αξία τους μόνο και μόνο για να τα οικονομήσουν κάποιοι.
Αλήθεια, κύριε Υπουργέ, τι απέγινε το μεγαλεπήβολο πρόγραμμα «Ελλάδα 2004»; Γιατί αυτό που κοσμεί σήμερα τη χώρα είναι τα κουφάρια των ημιτελών αθλητικών εγκαταστάσεων, καθώς και οι εγκαταλελειμμένες ολυμπιακές εγκαταστάσεις, που σήμερα είναι χωρίς νόμιμη άδεια λειτουργίας και που δεν ανταποκρίνονται σε στοιχειώδεις προδιαγραφές, εγκαταστάσεις επικίνδυνες τόσο για την ασφάλεια όσο και για την υγιεινή αθλουμένων και θεατών. 
Και εδώ, τι κάνατε; Απλά, μεταφέρατε το πρόβλημα για μετά τις εκλογές, τότε που με άνεση θα παραχωρηθούν πολλές αθλητικές εγκαταστάσεις σε ιδιώτες, αφού οι δήμοι δεν θα μπορούν να ανταποκριθούν στο κόστος συντήρησης και λειτουργίας τους. 
Πείτε μου, αλήθεια, τι απέγιναν το Μουσείο Ελληνικών Ολυμπιακών Αγώνων και το Μουσείο του Παγκόσμιου Κλασικού Αθλητισμού, μουσεία που προβλεπόταν να κατασκευαστούν σε τμήμα του Διεθνούς Κέντρου Ραδιοτηλεόρασης, εκεί όπου σήμερα λειτουργεί το Εμπορικό Κέντρο «GOLDEN HALL»; Μήπως έγιναν περιουσία της «ΛΑΜΔΑ ΔΟΜΗ Α.Ε.», θυγατρικής της «LAMDA DEVELOPMENT», γνωστών επιχειρηματικών συμφερόντων; Όλα αυτά γίνονται παρ’ όλο που το συνολικό έργο έως ότου διακοπεί, στοίχισε 20.800.000 ευρώ στο ελληνικό δημόσιο. 
Μήπως, να θυμηθούμε τα 12.000.000 ευρώ που δαπανήθηκαν από το ελληνικό δημόσιο -και συγκεκριμένα τη Γενική Γραμματεία Αθλητισμού- για μία εκδήλωση βράβευσης που ποτέ δεν έγινε; Για μία ολιγόωρη εκδήλωση βράβευσης 12.000.000 ευρώ! 
Ο κατάλογος είναι μεγάλος, κύριε Υπουργέ. Όμως, ακόμα μεγαλύτερος είναι ο κατάλογος του ξεπουλήματος που κρατάτε στα συρτάρια του ΤΑΙΠΕΔ και του Υπουργείου Οικονομικών. Μετά τον ΟΠΑΠ έρχεται ο ΟΔΙΕ, οι αθλητικές εγκαταστάσεις του Αγίου Κοσμά, το ΣΕΦ και ένα σωρό ακίνητα που σήμερα προσφέρονται όσο-όσο από το ΤΑΙΠΕΔ. 
Το ΤΑΙΠΕΔ είναι το μεγαλύτερο εκτροφείο διαπλοκής και διαφθοράς. Πετάει έξω από τα γραφεία της την Κολυμβητική Ομοσπονδία Ελλάδας στο Ελληνικό, μία από τις κορυφαίες ομοσπονδίες της χώρας, που συγκέντρωσε είκοσι εννέα από τα συνολικά ενενήντα πέντε μετάλλια του ελληνικού αθλητισμού το 2012, τριάντα μετάλλια το 2013 και πλήθος διακρίσεων σε διεθνείς διοργανώσεις. Αυτός είναι ο σχεδιασμός σας για το μέλλον του ερασιτεχνικού αθλητισμού!
Ενδεικτικό είναι το γεγονός ότι, ενώ ξεπουλήσατε τον ΟΠΑΠ, μία από τις κύριες πηγές χρηματοδότησης του ερασιτεχνικού αθλητισμού, δεν φροντίσατε να αναπληρώσετε τις χορηγίες του. Και δεν το κάνατε αυτό γιατί, όπως η παιδεία, η υγεία, ο πολιτισμός, έτσι και ο αθλητισμός εντάσσεται σε έναν γενικότερο σχεδιασμό συρρίκνωσης και εκποίησης, σχεδιασμό που έχει ξεκινήσει από το 2010 με το πρώτο θανατηφόρο μνημόνιο. 
Κύριε Υπουργέ, είναι ξεκάθαρο ότι η συγκυβέρνησή σας αποσύρει το κράτος από τη χρηματοδότηση του ερασιτεχνικού αθλητισμού. Τον μετατρέπει από κοινωνικό αγαθό σε εμπορικό προϊόν για λίγους. Αυτό φαίνεται από το γεγονός ότι εντελώς μόνοι σας ως καλοθελητές πετσοκόψατε κατά 70% τη χρηματοδότηση. Καμμία τρόικα δεν σας είπε συγκεκριμένα να κόψετε από τις ομοσπονδίες και τα σωματεία. Αυτό πρέπει να το μάθει ο κόσμος που μας παρακολουθεί.
Το κάνατε, όμως, προκειμένου να υποβαθμίσετε τη Γενική Γραμματεία Αθλητισμού, τις εθνικές αθλητικές ομοσπονδίες, τις ενώσεις και τα αθλητικά σωματεία, τα προγράμματα και τις δομές μαζικής άθλησης της τοπικής αυτοδιοίκησης, καθώς βέβαια και τη φυσική αγωγή στην εκπαίδευση, με στόχο αφ’ ενός να δημιουργηθεί μία Γενική Γραμματεία Αθλητισμού χωρίς επιτελικό ρόλο και αρμοδιότητες, χωρίς αντικείμενο, αρκεί να διεκπεραιώνει και να νομιμοποιεί τις δράσεις της ιδιωτικής κερδοσκοπίας, δηλαδή μία υπηρεσία-«σφραγίδα». 
Είχατε στόχο αφ’ ετέρου να αξιολογηθούν οι αθλητικές ομοσπονδίες υπό την ντιρεκτίβα των συγχωνεύσεων και των καταργήσεων, αγνοώντας το διεθνές πλαίσιο, τους αθλητές και το κύρος της χώρας, αρκεί να δημιουργηθούν ομοσπονδίες με έναν και μόνο υπάλληλο. 
Τελικά είχατε στόχο να καταστεί εφαρμόσιμη η ανταποδοτικότητα σε όλα τα επίπεδα του ερασιτεχνικού αθλητισμού, ανταποδοτικότητα που μόνο ένας μάνατζερ της αγοράς θα είχε ως κύριο μέλημα. 
Το λέω αυτό γιατί εσείς, κύριε Υπουργέ, σε ραδιοφωνική σας συνέντευξη στις 13 Σεπτεμβρίου 2013 είχατε πει: «Θα πρέπει πλέον να αντιμετωπίζουμε τον αθλητισμό με την οπτική του μάνατζερ». 
Το ίδιο ακριβώς κάνετε και με τον επαγγελματικό αθλητισμό. Έχουμε ένα σύστημα επαγγελματικού αθλητισμού σε σήψη, ένα σύστημα που με τη συναίνεση των κομμάτων της Συμπολίτευσης εξακολουθεί και απομυζά δεκάδες εκατομμύρια ευρώ από τον πλούτο του ελληνικού λαού και του ερασιτεχνικού αθλητισμού. Το πολιτικό σύστημα, ο επαγγελματικός αθλητισμός και μερίδα των αθλητικών Μέσων Μαζικής Ενημέρωσης είναι το διαπλεκόμενο τρίγωνο που συνεχίζει να δηλητηριάζει την ελληνική κοινωνία. 
Κάνετε τα στραβά μάτια στην αντιμετώπιση και την εξάλειψη της χειραγώγησης αγώνων, στο ξέπλυμα του «μαύρου χρήματος», στο ντόπινγκ, στην εκτροφή παρακρατικών μηχανισμών και στα ανεξέλεγκτα φαινόμενα κοινωνικής βίας. Από τη μία διατηρείτε και ενισχύετε την ευνοϊκή μεταχείριση των μεγαλοπαραγόντων που λυμαίνονται τον επαγγελματικό αθλητισμό και από την άλλη στερείτε από τα κρατικά ταμεία και εντέλει από τον ερασιτεχνικό αθλητισμό πόρους βεβαιωμένους από φορολογικές και ασφαλιστικές παραβάσεις.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Παρακαλώ για την ανοχή σας, κύριε Πρόεδρε. Δώστε μου μισό λεπτό ακόμη.
Αντί, λοιπόν, να εργαστείτε για όλα αυτά, φέρνετε τροπολογίες-«δωράκια» σε παράγοντες του αθλητισμού, σαν αυτή που αφορά στην εγγυητική επιστολή των ΠΑΕ και ΚΑΕ. Φέρνετε τροπολογίες που αφορούν στην Επιτροπή Αποτίμησης Αξίας Αθλητών, ενισχύοντας τη δημιουργία πλασματικών ισολογισμών στις αθλητικές ανώνυμες εταιρείες. 
Δεν κάνετε, όμως, το ίδιο και με τον ΕΣΚΑΝ. Το λέω αυτό γιατί ενώ σε ημερίδα που διοργάνωσε ο ΕΣΚΑΝ δηλώσατε ότι έχετε τη βούληση τόσο εσείς όσο και η Κυβέρνηση να τον ενισχύσετε περαιτέρω, λίγους μήνες μετά στον προϋπολογισμό είδαμε το κονδύλι πετσοκομμένο κατά 80%.
Κύριε Υπουργέ, οι πάντες λένε ότι δεν μπορεί να σταθεί όρθιος ο ερασιτεχνικός αθλητισμός χωρίς επαρκή χρηματοδότηση. Αυτό το λένε όλες οι ομοσπονδίες, όλα τα σωματεία, όλη η αθλητική κοινότητα, το λένε ακόμα και αυτοί που δεν είναι ΣΥΡΙΖΑ αλλά είναι «δικά σας παιδιά».
Ο πολιτισμός και ο αθλητισμός είναι κοινωνικά αγαθά ζωτικής σημασίας και υψηλής προτεραιότητας για τον άνθρωπο. Έχετε την υποχρέωση, λοιπόν, να εξασφαλίσετε όλες τις πνευματικές και υλικές προϋποθέσεις για να έχει τη δυνατότητα ο λαός και να συμμετέχει αλλά και να απολαμβάνει τα πολιτιστικά και τα αθλητικά δημιουργήματα.
Σας παρακαλούμε να αλλάξετε πολιτική, αν και οι πάντες, η κοινωνία ολόκληρη, ξέρουν ότι πλησιάζει η ώρα που η υποχρέωση αυτή της πολιτείας θα υλοποιηθεί με άλλους όρους, με το πρόταγμα «αθλητισμός για τον άνθρωπο και όχι για τα κέρδη».
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το Προεδρείο προτείνει, αν και δεν προβλέπεται από τον Κανονισμό, προκειμένου να μη διακόπτουμε τον εκάστοτε ομιλητή, αν κάποιος θέλει να επεκτείνει την πρωτολογία του, αυτό να γίνεται με αφαίρεση του χρόνου από τη δευτερολογία του.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Όλος ο χρόνος μου, κύριε Πρόεδρε, θα ήθελα να χρησιμοποιηθεί στην πρωτολογία.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Για εσάς ισχύει αυτό, άλλος  συνάδελφος όμως μπορεί να θέλει να κρατήσει το δικαίωμα της δευτερολογίας.
Τον λόγο έχει η κ. Δριτσέλη για πέντε λεπτά.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Κύριε Πρόεδρε, ο ΣΥΡΙΖΑ φέρνει σήμερα στη Βουλή ένα κρίσιμο, κατά την άποψή μας, ζήτημα το οποίο δεν έχει και δεν μπορεί να έχει μόνο μία ανάγνωση. Αντιθέτως, κατά τη γνώμη μας, είναι ένα πολύπλευρο θέμα που οι πτυχές του αφορούν σε κοινωνικές, οικονομικές αλλά και πολιτικές παραμέτρους τις οποίες δεν γίνεται να επιμένουμε να παραγνωρίζουμε εις βάρος του δημόσιου συμφέροντος. 
Ο ελληνικός αθλητισμός, κύριε Υπουργέ, είναι ξεκάθαρο πια πως εκλαμβάνεται από την Κυβέρνηση ως μία παράπλευρη απώλεια των μνημονιακών πολιτικών και παρά τις τεράστιες ευεργεσίες του, η Κυβέρνηση έχει καταφέρει να θεωρείται πλέον από την πλειονότητα της ελληνικής κοινωνίας ως μία πολυτέλεια.  
Σ’ αυτό το φόντο, η Κυβέρνηση σήμερα καλείται να υποβάλει στη Βουλή των Ελλήνων τον απολογισμό του έργου της για τον αθλητισμό, ένα θεμελιώδες κοινωνικό αγαθό το οποίο δυστυχώς αντιμετωπίζεται από την πολιτική ηγεσία του Υπουργείου ως εμπορικό προϊόν διαθέσιμο μόνο σε εκείνους που έχουν να το πληρώσουν. Κι αυτό, γιατί στην Ελλάδα των μνημονίων οι αθλούμενοι λογίζονται ως πελάτες και ο υγιής πνεύμονας του αθλητισμού, δηλαδή η ερασιτεχνική άθληση, αποτελεί για το Υπουργείο ένα άχθος από το οποίο προσπαθεί με κάθε τρόπο να απαλλαγεί.
Η κοινωνική βάση ολόκληρου του αθλητικού οικοδομήματος, δηλαδή ο ερασιτεχνικός αθλητισμός, βρίσκεται σήμερα στα πρόθυρα της κατάρρευσης, αφού η κρατική επιχορήγηση έχει πρακτικά εκμηδενιστεί και τα ερασιτεχνικά αθλητικά σωματεία έχουν αφεθεί αβοήθητα στη μοίρα τους, με εκατοντάδες χιλιάδες αθλούμενους και ερασιτέχνες αθλητές να μην έχουν πλέον τη δυνατότητα να αθληθούν χωρίς να βάλουν βαθιά το χέρι στην τσέπη.
Παράλληλα, όλο και περισσότεροι πολίτες αναγκάζονται να πληρώνουν αδρά για τη χρήση των δημόσιων και δημοτικών αθλητικών χώρων, ενώ είναι σαφής και η πρόθεση για πλήρη μετακύλιση του κόστους συντήρησης των σταδίων στους δημότες και στους χρήστες τους. Από την άλλη, η καρδιά του ερασιτεχνικού αθλητισμού, τα ερασιτεχνικά πρωταθλήματα, στην επαρχία και στις πόλεις μαραζώνουν καθημερινά από το μνημονιακό σοκ στο οποίο υποβάλλεται ο ελληνικός αθλητισμός. 
Αυτή η εικόνα είναι πραγματικά αποκαρδιωτική, διότι οι ερασιτεχνικοί αθλητικοί αγώνες, διεξάγονται σε ακατάλληλους για τη σωματική ακεραιότητα των αθλητών χώρους, στα γήπεδα δεν υπάρχει ούτε το ελάχιστο ιατρικό προσωπικό, ενώ ακόμα και τις κάρτες υγείας τους, οι ερασιτέχνες αθλητές αναγκάζονται να τις πληρώνουν πλέον οι ίδιοι από την τσέπη τους.
Τα προγράμματα μαζικής άθλησης στην τοπική αυτοδιοίκηση έχουν καταρρεύσει, με τις δημόσιες αθλητικές υποδομές να έχουν παραιτηθεί στους δήμους της χώρας, χωρίς να έχουν προβλεφθεί βέβαια αντίστοιχοι πόροι για τη συντήρησή τους, με τα δημοτικά κολυμβητήρια να μην έχουν χρήματα για να ζεστάνουν τις πισίνες τους και οι πολίτες και τα ερασιτεχνικά σωματεία να μην μπορούν να αθληθούν και να προπονηθούν, ενώ χρειάζεται πλέον οι αθλητές να πληρώνουν από την τσέπη τους, από το οικογενειακό εισόδημα, ακόμα και τη συμμετοχή τους σε παιδικούς και εφηβικούς αγώνες. Όλες οι μεγάλες αθλητικές υποδομές, οι οποίες μέχρι σήμερα πληρώνονται από τα χρήματα των Ελλήνων φορολογουμένων είτε βγαίνουν στο σφυρί είτε μένουν παρατημένες στην τύχη τους, στερώντας από τους πολίτες σημαντικές υποδομές.
Ταυτόχρονα, στην ελληνική επαρχία κείτονται παρατημένα τα κουφάρια του μεγαλεπήβολου προγράμματος «Ελλάδα 2004», εκατοντάδες δηλαδή ημιτελείς χώροι άθλησης, οι οποίοι κόστισαν εκατομμύρια ευρώ στο δημόσιο και οι οποίοι δεν πρόκειται να ολοκληρωθούν ποτέ. Και όλη αυτή η κατάσταση, είναι φυσικά απόρροια της άτακτης απόσυρσης του κράτους από την στήριξη του αθλητισμού ως κοινωνικό αγαθό, ενώ είναι σαφής η πρόθεση της πολιτικής ηγεσίας για πλήρη εμπορευματοποίηση της ερασιτεχνικής αθλητικής δραστηριότητας. 
Το μοναδικό ενδιαφέρον του Υπουργείου, είναι το πώς θα διευκολυνθεί η μαζική είσοδος ιδιωτικών συμφερόντων σε όλο το φάσμα της αθλητικής δραστηριότητας, ενώ την ίδια στιγμή η Κυβέρνηση σχεδιάζει ακόμα και την κατεδάφιση των δημόσιων αθλητικών υποδομών, για να παραδώσει εκτάσεις και χώρους πρασίνου σε κοινοπραξίες ξένων funds έναντι ευτελούς αντιτίμου. 
Και ενώ η κρατική χρηματοδότηση παίρνει την κατιούσα, με τον προϋπολογισμό του 2014 να φθάνει μόλις στα 60,7 εκατομμύρια ευρώ για τον αθλητισμό, η Κυβέρνηση φρόντισε να αποστερήσει από τον ερασιτεχνικό αθλητισμό σημαντικότατους οικονομικούς πόρους, όπως είναι εκείνοι που προέρχονταν από τον ΟΠΑΠ, ενώ συνεχίζει σκανδαλωδώς να επιτρέπει σε αθλητικές ανώνυμες εταιρείες να χρωστούν εκατομμύρια ευρώ στο δημόσιο και στα ερασιτεχνικά σωματεία. 
Με λίγα λόγια, η Κυβέρνηση επιμένει να αγνοεί επιτακτικά τις υποδείξεις και τις διεθνείς πρακτικές ως προς την ενθάρρυνση της άσκησης για τη βελτίωση της δημόσιας υγείας και της ποιότητας ζωής των πολιτών, κάτι που αποδεικνύει περίτρανα υποβαθμίζοντας τη φυσική αγωγή στο εκπαιδευτικό σύστημα.
Κύριε Υπουργέ, επειδή η συστηματική απαξίωση της ερασιτεχνικής δραστηριότητας και της μαζικής άθλησης έχει ως συνέπεια, από τη μία να έχει σταματήσει η αθρόα προσέλευση των πολιτών προς την άθληση, ενώ από την άλλη έχει σίγουρα σημαντικές και τραγικές επιπτώσεις και στην ποιότητα του ίδιου του αθλητισμού αλλά και στην ποιότητα της ζωής των πολιτών και επειδή τελικά ουσιαστικά ο αθλητισμός παύει να λειτουργεί ως ατμομηχανή ευεργετημάτων προς την ελληνική κοινωνία προάγοντας πανανθρώπινες αξίες, σας ρωτάμε να μας πείτε, πώς σχεδιάζει η Κυβέρνηση να απαντήσει σε αυτά τα μείζονος σημασίας προβλήματα και με ποιους τρόπους θα διασφαλίσει επαρκή χρηματοδότηση για τον αθλητισμό. 
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς σας ευχαριστούμε.
Τον λόγο έχει ο κ. Αθανάσιος Πετράκος.</ChairmanSpeech>
<Speech><Parlmember>ΑΘΑΝΑΣΙΟΣ ΠΕΤΡΑΚΟΣ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, κυρίες και κύριοι συνάδελφοι, κάθε άνθρωπος πρέπει να έχει το δικαίωμα χωρίς διακρίσεις και περιορισμούς να αθλείται και να απολαμβάνει τα ευεργετήματα της άθλησης στην υγεία, την κοινωνικότητα και τον ελεύθερο χρόνο. Για το λόγο αυτό, ο ΣΥΡΙΖΑ τοποθετεί τον αθλούμενο και τον αθλητή στο κέντρο της πολιτικής του για τον αθλητισμό. Για την Αριστερά που σκέφτεται και δρα στη λογική της ικανοποίησης των κοινωνικών αγαθών και της δίκαιης διανομής του παραγόμενου πλούτου, το πρόταγμα «αθλητισμός για τον άνθρωπο και όχι για τα κέρδη», απορρίπτει και ξεπερνά το σημερινό νεοφιλελεύθερο μοντέλο του εμπορευματοποιημένου αθλητισμού. 
Είναι γνωστό ότι ο Παγκόσμιος Οργανισμός Υγείας στην έκθεσή του «Υγεία και ανάπτυξη μέσω της φυσικής άσκησης και των σπορ» καταδεικνύει ότι «ένα δολάριο επένδυση το χρόνο σε χρόνο και εξοπλισμό στον αθλητισμό, οδηγεί σε οικονομία 3,2 δολαρίων σε υγειονομικές παροχές». 
Το αθλητικό μοντέλο στην Ελλάδα, όπως και σε κάθε χώρα, δεν είναι κοινωνικά ουδέτερο. Αποτελεί ένα σύστημα, που ανατροφοδοτεί το κλίμα του ατομικισμού, της ανάθεσης, της κυριαρχίας των πελατειακών σχέσεων και του παραγοντισμού. 
Ταυτόχρονα, από τη Μεταπολίτευση μέχρι σήμερα, οι αθλητικές διοικητικές δομές και η αθλητική νομοθεσία στην Ελλάδα διαμορφώθηκαν με τέτοιον τρόπο, ώστε να εξυπηρετήσουν τη συγκεκριμένη πολιτική και κοινωνική βάση του μοντέλου που δημιουργήθηκε από τα δύο κόμματα που σήμερα συγκυβερνούν, τη Νέα Δημοκρατία και το ΠΑΣΟΚ. 
Η Ελλάδα με αυτές τις πολιτικές, κατέχει μια από τις τελευταίες θέσεις στη φυσική άσκηση σε όλη την Ευρωπαϊκή Ένωση. Σύμφωνα με το Ευρωβαρόμετρο, μόλις το 18% των Ελλήνων ασκείται σε καθημερινή εβδομαδιαία βάση, γεγονός που έχει σοβαρές επιπτώσεις στη φυσική και πνευματική υγεία των πολιτών. 
Ο ερασιτεχνικός αθλητισμός, όπως προείπαν και οι συνάδελφοί μου, είναι  από τα πρώτα θύματα των πολιτικών λιτότητας που επέβαλαν οι κυβερνήσεις των τελευταίων ετών. Με μια συνεχή απαξίωση των δημόσιων δομών άθλησης, ο ερασιτεχνικός αθλητισμός βρίσκεται σήμερα σε οριστική κατάρρευση. 
Με τις εφαρμογές του μνημονιακών πολιτικών, υποβαθμίζετε τη Γενική Γραμματεία Αθλητισμού, τις αθλητικές ομοσπονδίες, τις αθλητικές ενώσεις, τα αθλητικά σωματεία. Πάνω απ’ όλα υπάρχει διαρκής συρρίκνωση των δομών μαζικής άθλησης στον τομέα της τοπικής αυτοδιοίκησης. Σε συνδυασμό με τη σχεδιαζόμενη μεταφορά των δεκαεπτά εθνικών αθλητικών κέντρων στην αρμοδιότητα της τοπικής αυτοδιοίκησης, χωρίς τους πόρους όμως, επιπλέον οδηγείτε ουσιαστικά σε φόρτωμα χρεών, γεγονός που θα οδηγήσει σε περαιτέρω επιβολή δημοτικών τελών. Ειδικά για την τοπική αυτοδιοίκηση α΄ και β΄ βαθμού, μειώθηκε η κρατική επιχορήγηση κατά 200.000.000 το 2013, ενώ για το 2014, προβλέπεται μείωση κατά 300.000.000 ευρώ. Εκμεταλλευόμενοι και αξιοποιώντας τον μνημονιακό «Καλλικράτη» και τη διοικητική μεταρρύθμιση, που οδηγεί σε αδυναμία την τοπική αυτοδιοίκηση να συντηρεί αθλητικούς χώρους αλλά και να εξασφαλίζει στοιχειωδώς την καθημερινή και ασφαλή λειτουργία τους, τις ξεπουλάτε όσο όσο. 
Θα σας αναφέρω  δύο παραδείγματα που τα ξέρετε, κύριε Υπουργέ, από την ιδιαιτέρα μου πατρίδα, την Καλαμάτα. 
Πρώτον, στο κλειστό γυμναστήριο του πολυκλαδικού το ταβάνι είναι σε άθλια κατάσταση, με αποτέλεσμα να μπαίνει νερό και να υπάρχουν τραυματισμοί παιδιών. Όμως το σπουδαιότερο είναι ότι οι ηλεκτρικοί πίνακες είναι εγκιβωτισμένοι σε τοίχους φουσκωμένους από την υγρασία, τα νερά τρέχουν από το κουτιά όπου περνούν καλώδια τα οποία έχουν οξειδωθεί. Υπάρχει σοβαρός κίνδυνος, εάν δεν χρηματοδοτηθεί η ανακατασκευή, να θρηνήσουμε θύματα. 
Δεύτερον, στο κλειστό γυμναστήριο της «Τέντας» -που είναι ένας χώρος στον οποίο γίνεται μια παγκοσμίου επιπέδου αθλητική διοργάνωση, το «Meeting Ρυθμικής Γυμναστικής»- έχει κλείσει ο κύκλος του πανιού το οποίο είναι καλυμμένο. Σήμερα είναι άκρως επικίνδυνο για τις αθλητές, υπάρχουν πάρα πολλοί τραυματισμοί αλλά και λόγω των συνθηκών, πολλές φορές διακόπτονται αγώνες. Αυτά είναι τα αποτελέσματα -από δύο παραδείγματα- της πολιτικής σας. 
Όμως, κύριε Υπουργέ,  η Κυβέρνησή σας δεν μπορεί να αξιοποιήσει ούτε ευρωπαϊκούς πόρους σωστά, γιατί όπως προείπαμε, τον ΟΠΑΠ τον ξεπουλήσατε στα συμφέροντά. Και αυτό το αποδεικνύει το έγγραφό σας με ημερομηνία 10 Φεβρουαρίου 2014 με αριθμό πρωτοκόλλου 4663. Το Υπουργείο Εσωτερικών, έστειλε έγγραφο με θέμα «Ευρωπαϊκό Πρόγραμμα Erasmus+ 2014-2020» στο οποίο αναφέρεται ως φορέας υλοποίησης μόνο το Ίδρυμα Κρατικών Υποτροφιών. Στο παραπάνω έγγραφο αναφέρεται, μεταξύ άλλων, ότι «στον τομέα του αθλητισμού θα χρηματοδοτήσει τοπικές δράσεις, καθώς και διασυνοριακά σχέδια αντιμετώπισης προβλημάτων όπως είναι οι «στημένοι» αγώνες, το ντοπάρισμα, η βία και ρατσισμός». 
Στο πρόγραμμα «Erasmus+» για πρώτη φορά περιλαμβάνεται ο τομέας αθλητισμός. Είναι τόση -να μου επιτρέψετε να πω- η ανευθυνότητά σας, που δεν γνωρίζετε ότι εκτός από το ΙΚΥ από το οποίο μπορούν να χρηματοδοτηθούν συγκεκριμένες δράσεις αυτού του τομέα, μπορούν κατευθείαν οι φορείς της αυτοδιοίκησης να υποβάλουν αίτημα στις Βρυξέλλες. 
Ο Κυπριακός Οργανισμός Αθλητισμού, ο οποίος ήταν οργανωμένος το 2013 πολύ σωστά, πραγματοποίησε ειδικά σεμινάρια στις αθλητικές ομοσπονδίες του για την υπαγωγή του στο «Πρόγραμμα Erasmus+». Δυστυχώς στην Ελλάδα, με μία γενική γραμματεία απαξιωμένη και υποστελεχωμένη, πώς θα στηριχθούν αυτά τα προγράμματα τα οποία θα μπορούσαν να απορροφηθούν από τις αθλητικές ομοσπονδίες, ενώσεις και σωματεία και θα μπορούσαν να στηρίξουν προγράμματα της τοπικής αυτοδιοίκησης, όπως το «Αθλητισμός για όλους», κ.λπ.. 
Αυτά για εσάς, βέβαια, είναι ψιλά γράμματα. 
Η Ελλάδα, λοιπόν, είναι πρωταθλήτρια και στην αρνητική απορρόφηση ευρωπαϊκών κονδυλίων για τα προγράμματα που αφορούν τον αθλητισμό. Ελπίζουμε, βέβαια, να μην τα ροκανίσουν και αυτά τα χρήματα διάφορες καινούργιες ΜΚΟ.
Είναι φανερό, όπως είπε και ο εισηγητής μας, ότι η μνημονιακή Κυβέρνηση αποσύρεται από τον αθλητισμό, όπως και από τη φυσική αγωγή στην εκπαίδευση, όπως και από την υγεία και την παιδεία συνολικά. Το μόνο που σας ενδιαφέρει είναι η εκποίηση των πάντων, η διάλυση κάθε κοινωνικής δομής και βέβαια μια τοπική αυτοδιοίκηση υποταγμένη στα μεγάλα συμφέροντα.
Στις επερχόμενες εκλογές για την Περιφερειακή και Τοπική Αυτοδιοίκηση και την Ευρωβουλή αλλά και στις εθνικές εκλογές, που δεν θα αργήσουν να έρθουν, ο ελληνικός λαός με την ψήφο του θα ανατρέψει αυτήν την κατάσταση.
Καταθέτω στα Πρακτικά το σχετικό έγγραφο στο Ίδρυμα Κρατικών Υποτροφιών αλλά και την απάντηση που εδόθη, όπου αποδεικνύεται ότι το ίδιο το ΙΚΥ λέει ότι δεν είναι αρμόδιο και δεν μπορεί να αξιοποιήσει μόνο του όλα τα ευρωπαϊκά κονδύλια από το συγκεκριμένο πρόγραμμα «ERASMUS+».
Σας ευχαριστώ πολύ, κύριε Πρόεδρε.
(Στο σημείο αυτό ο Βουλευτής κ. Αθανάσιος Πετράκος, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):   Και εμείς σας ευχαριστούμε.
Τον λόγο έχει ο κ. Βούτσης για πέντε λεπτά.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κυρίες και κύριοι συνάδελφοι, μέσα σ’ αυτήν την Αίθουσα, όλες και όλοι συμφωνούν για τη μεγάλη κοινωνική σημασία και εμβέλεια που έχει ο αθλητισμός. Δεν είναι σίγουρο, όμως, αν έχουμε κατανοήσει το πώς αυτή η σημασία γιγαντώνεται, κυριολεκτικά, σε συνθήκες κρίσης, με την έννοια των αναγκών των πολιτών. Επίσης δεν είναι σίγουρο, αν έχουμε κατανοήσει το ρόλο που έχει να παίξει ο αθλητισμός στη φάση της ανασυγκρότησης της χώρας, της παραγωγικής ανασυγκρότησης και της ανασύστασης της χώρας μετά από αυτήν την περιπέτεια.
Όλοι αντιλαμβανόμαστε, πόσο δραματικές είναι οι συνέπειες όταν μιλάμε για την υγεία, για την παιδεία, την ασφάλιση, τη διατροφή. Μιλάμε περί ανθρωπιστικής καταστροφής. Τον παράγοντα αθλητισμό το ότι είναι ένα από τα στοιχεία -και ως κοινωνικό φαινόμενο- με τεράστια εμβέλεια αλλά και τη σχέση του με την υγεία και την ψυχική υγεία των ανθρώπων κ.λπ., τον παραλείπουμε.
Κύριε Υπουργέ, δεν είναι τυχαίο ότι επί δύο χρόνια δεν έχει έρθει σ’ αυτήν τη Βουλή ένα νομοσχέδιο για να γίνει μια γενικευμένη συζήτηση πάνω στα προβλήματα του αθλητισμού, ενώ έχει έρθει για όλα τα άλλα ζητήματα. Σας το σημειώνω, διότι δεν θέλω να λέτε ότι είμαστε γενικώς κινδυνολόγοι. Δεν είμαστε καθόλου. 
Είναι ένας από τους λίγους, ενδεχομένους, τομείς όπου έχουμε πάει δεκαετίες πίσω με την έννοια των υποδομών, του πόσοι αθλούνται. Εγώ ασχολιόμουν στη δεκαετία του ’60, του’70, του’80. Έχουμε πάει πολύ πιο πίσω μετά το πικ των Ολυμπιακών Αγώνων και όλα αυτά τα οποία έγιναν. 
Σήμερα, αν βάλει κανείς τους ποσοτικούς δείκτες -βάλτε τους- δείτε πόσοι χώροι άθλησης υπάρχουν στην Αττική -μιλάω ιδιαίτερα για την Αττική, γιατί είναι συγκεντρωμένο το 40% του πληθυσμού- τι σχολικά πρωταθλήματα γίνονται, σε ποια επίπεδα, τι μαθητικοί αγώνες γίνονται. Πάρτε έναν - έναν όλους τους δείκτες. Δεν λέω τους δείκτες του πόσοι μεγάλοι αγώνες γίνονται στην Ελλάδα, διότι αντιλαμβάνομαι ότι δεν μπορούμε να ξανακάνουμε παγκόσμιους αγώνες. Δεν λέω για αυτό. Μιλάω για τους πραγματικούς δείκτες της άθλησης. 
Άρα είναι ένας τομέας, τον οποίο όχι απλά έχει χρεοκοπήσει η κυβερνητική πολιτική αλλά υπάρχει μια συστηματική υποβάθμιση, υποτίμηση, απαξίωση και υποχρηματοδότηση, όπως σωστά είπε ο Γιώργος ο Πάντζας. Είναι ένας μοχλός για ένα φτωχοποιημένο περιβάλλον αλλά και για ένα -επιτρέψτε μου να το πω- ανθυγιεινό, ζοφερό θερμοκήπιο για νέες διαπλοκές και ομηρείες. 
Πιστεύω ότι τα προβλήματα και τα ερωτήματα είναι αμείλικτα. Θα σας τα θέσω πάρα πολύ συγκεκριμένα.
Ο κ. Σούρλας, μιλώντας προ δεκαημέρου στην Επιτροπή Θεσμών και Διαφάνειας για το λαθρεμπόριο πετρελαίου, ξεκίνησε με το εξής: Η συνταγή για τη διαπλοκή και το μαύρο πολιτικό χρήμα από την εποχή Κοσκωτά είναι κάποιος να είναι ιδιοκτήτης ΠΑΕ, να έχει media, να έχει μια συμμετοχή σε media, πόσω μάλλον σε οπαδικές εφημερίδες -πράσινη, κίτρινη, κόκκινη κ.λπ.- και βεβαίως να έχει μια σχέση με ένα τραπεζικό ίδρυμα.
Αυτό το τρίγωνο, τους δίνει τη δυνατότητα για την πολιτική διαπλοκή. 
Πώς το αντιμετωπίζουμε αυτό, μετά τα γεγονότα τα οποία έγιναν μόλις προχθές σε σχέση με μία ιστορική ομάδα; Έχετε άποψη γι’ αυτό το θέμα; Σας αφορά -σε σχέση με τον επαγγελματικό αθλητισμό- πού έχουν αφεθεί οι ομάδες; 
Δεύτερον, όσον αφορά στο θέμα της βίας. Είμαστε πανευτυχείς για το ότι είμαστε η μοναδική χώρα -τουλάχιστον στην Ευρώπη- όπου δεν μπορούν να συνυπάρχουν φίλαθλοι διαφορετικών ομάδων; Δεν μιλώ για τα ραντεβού που δίνουν έξω, ξεκοιλιάζονται, έχουμε θύματα κ.λπ.. Δεν μιλώ για τις βεντέτες, για το χουλιγκανισμό και τα παρατράγουδα μέσα στο γήπεδο. Εννοώ πως δεν μπορούν να συνυπάρχουν καν νομίμως. Έχει θεσπιστεί το ότι δεν μπορεί να βρίσκονται ταυτόχρονα στις κερκίδες οπαδοί των ομάδων, στο μπάσκετ, στο ποδόσφαιρο, αρκετά στο πόλο και αλλού. 
Είμαστε στο 2014, χώρα της Ευρωπαϊκής Ένωσης, μετά από Ολυμπιακούς Αγώνες και ανεχόμαστε αυτό το καθεστώς; Ποια μέτρα παίρνουμε; Πώς να πάει μία οικογένεια στο γήπεδο; Δεν το καταλαβαίνουμε αυτό; 
Το ίδιο συμβαίνει και με το ντόπινγκ. Εγώ ήμουν λάτρης του στίβου από όταν είχαν έρθει οι ολυμπιονίκες από τη Ρώμη, το 1960, στο Παναθηναϊκό Στάδιο. Τους έχω δει όλους, καθώς και την Σοφία Σακοράφα μέχρι την τελευταία της παρουσία πριν το Ελσίνκι που τελικά δεν πήγε. Έχουμε καταλάβει ότι ο στίβος έχει καταρρεύσει από τα διαδοχικά κρούσματα ντόπινγκ στο υψηλότερο δυνατό πεδίο; Μόλις βγάλουμε έναν παγκόσμιο πρωταθλητή, μετά από έξι, οχτώ μήνες βγαίνει ντοπαρισμένος. Δεν θέλω να πω ονόματα. Καταλαβαίνετε πως αυτά είναι λεπτά πράγματα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα ήθελα -αν είναι δυνατόν- και το χρόνο της δευτερολογίας μου.
Παρ’ όλα τα τέρατα και τα σημεία που έχουν γίνει σε αυτόν τον τομέα, το πρόβλημα συνεχίζεται, περνάει από δίπλα μας. 
Μέσα Μαζικής Ενημέρωσης. Με συγχωρείτε, ποια κατάσταση, ποια πρότυπα και ποια σχέση διαμορφωθούν; Οι μεγαλύτεροι από εμάς -είστε λίγοι αρκετά μικρότεροι- μεγαλώσαμε μέσα από τη δημόσια ραδιοτηλεόραση, μέσα από την οποία υπήρχε μία επαφή με τον αθλητισμό. Αυτήν τη στιγμή, όλα τα προγράμματα έχουν δοθεί στα συνδρομητικά κανάλια. Δηλαδή, η μεγάλη μάζα του κόσμου -το καφενείο, η απλή οικογένεια μέσα στο σπίτι- δεν έχουμε καμμία πρόσβαση σε αυτά τα προγράμματα, δεν βλέπουμε κανέναν αγώνα. Και καλά, εγώ πες είδα ό,τι είχα να δω. Έχω, όμως, τρία παιδιά. Σας αφορά; Σας ενδιαφέρει; Το εντοπίζετε ως πρόβλημα; Υπάρχει ως πρόβλημα; 
Φοβάμαι πως δεν υπάρχει! Δηλαδή, όλα αυτά είναι στο «χωνευτήρι» που λέει, «Να φύγουν από το δημόσιο όπως-όπως και να πάνε στο ιδιωτικό. Ας τα πάρουν κι ας τα κάνουν όπως θέλουν». Το ίδιο που συμβαίνει στην υγεία, στην παιδεία, σε όλους τους τομείς. Όλο αυτό λέγεται «πολιτικός μιθριδατισμός». 
Τα ερωτήματα δεν έχουν τέλος. 
Όσον αφορά το μαζικό αθλητισμό και τα προγράμματα που έχουν παραμείνει. Έχετε τη συνείδηση και την αίσθηση ότι δεν μπορούν να πληρώνουν οι γονείς, ότι όλα έχουν γίνει ανταποδοτικά; Εγώ, για τα δύο μου παιδιά δίνω 90 ευρώ το μήνα, 30 ευρώ για το στίβο, 30 ευρώ για το μπάσκετ του μικρού, 30 ευρώ για την κόρη μου στο «Ζηρίνειο». Και είναι στην Κηφισιά. Ας πάμε στην υπόλοιπη Ελλάδα και ας πάμε και στα δυτικά. Δηλαδή, πάνω από 1.000 ευρώ το χρόνο. Πού υπάρχουν αυτά; Πού καταντήσαμε τη χώρα; Και ο κ. Πάντζας σας είπε ότι δεν υπάρχει καμμία μνημονιακή δέσμευση. 
Όταν είχε πρωτοέρθει ο κ. Ιωαννίδης εδώ, που γνωρίζει τα θέματα από μέσα -όπως κι εσείς κι άλλοι- είχε πει: «Στα 70 εκατομμύρια με έφθασαν. Τι είχα και τι μου έδωσαν!». Ποιοι σας έδωσαν και με ποιο δικαίωμα; Ποιος παίζει με την υγεία των παιδιών; Ο Τόμσεν έβαλε ποτέ τέτοια θέματα; Κόψτε από αλλού. Πηγαίνετε τη διαπραγμάτευση πιο πέρα, για να διεκδικήσετε για τον ελληνικό αθλητισμό, για τους ΑΜΕΑ κ.λπ.. Δεν το κάνετε. Προσαρμογή, υποχωρητικότητα, η οποία υπονομεύει το μέλλον αυτού του λαού, το μέλλον της νεολαίας και το μέλλον της χώρας.
Αν αναλάβουμε κυβερνητικές ευθύνες, θα προσπαθήσουμε να αναστηλώσουμε και σ’ αυτόν τον τομέα ό,τι γίνεται –πιστεύω- με τη συμμετοχή και τη σύμπνοια όλων των συναδέλφων που γνωρίζουν το πρόβλημα.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κ. Αμανατίδης έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΑΜΑΝΑΤΙΔΗΣ</Parlmember>: Κύριε Πρόεδρε, κύριε Υπουργέ, κυρίες και κύριοι Βουλευτές, θα ήθελα να αναφερθώ στη σημασία του μαθήματος της Φυσικής Αγωγής στη δημόσια εκπαίδευση. Είναι ένα από τα θέματα που έχουμε μέσα στην επίκαιρη επερώτηση. Άλλωστε, πρόσφατα το Υπουργείο Αθλητισμού ήταν ενωμένο με το Υπουργείο Παιδείας και νομίζω ότι πρέπει να είναι στις προτεραιότητες του Υπουργείου Αθλητισμού, το πώς και σε ποιο βαθμό διεξάγεται το μάθημα της Φυσικής Αγωγής στα σχολεία.
Πιστεύουμε ότι η Φυσική Αγωγή θα πρέπει να έχει έναν πρωταρχικό ρόλο στην παιδεία από την προσχολική ηλικία μέχρι την ενηλικίωση. Η Φυσική Αγωγή αποτελεί ένα εκπαιδευτικό «εργαλείο», που αφ’ ενός συμβάλλει άμεσα στην καλή φυσική κατάσταση και στην καλή υγεία των μαθητών και αφ’ ετέρου βοηθάει τους νέους μας να έχουν μία φυσική δραστηριότητα με ευεργετικές συνέπειες εφ’ όρου ζωής.
Κύριε Υπουργέ, η Φυσική Αγωγή είναι ένα από τα λίγα μαθήματα που με τρόπο φυσικό –παιχνίδι, κίνηση, δραστηριότητα σε φυσικό περιβάλλον- μπορούν να προάγουν την ανάπτυξη και το σμίλευμα του σώματος σαν ολότητα και όχι κατακερματισμένο. Η Φυσική Αγωγή, είναι ένα «εργαλείο» για τη μάθηση κοινωνικών αξιών όπως συνεργασία, σεβασμός του άλλου, δικαιοσύνη, ισότητα, αποδοχή της ήττας και της νίκης αλλά και ατομικών αρετών όπως δημιουργικότητα, επινόηση, θέληση, αυτοπειθαρχία ψηλάφηση των ορίων, πείσμα αγωνιστικότητα. 
Αντ’ αυτού, κύριε Υπουργέ, έχουμε μία ακόμα θλιβερή πρωτιά –πέρα από την ανεργία- σε επίπεδο Ευρωπαϊκής Ένωσης: Η χώρα μας, αφιερώνει τις λιγότερες ώρες φυσικής αγωγής και άσκησης στο πρόγραμμα της μέσης εκπαίδευσης σ’ ολόκληρη την Ευρώπη. Ιδιαίτερα σ’ ό,τι αφορά το ωρολόγιο πρόγραμμα του λυκείου μία μέρα πριν ξεκινήσει το σχολικό έτος, με το νόμο που ψηφίστηκε, το μάθημα της Φυσικής Αγωγής καταλαμβάνει από 1% έως 5% στο συνολικό πρόγραμμα διδασκαλίας. Αυτό είναι αρνητικό ρεκόρ σε επίπεδο Ευρωπαϊκής Ένωσης και ιστορικό χαμηλό στην ελληνική εκπαίδευση. 
Την ίδια στιγμή –γνωρίζετε τα στοιχεία, κύριε Υπουργέ- η χώρα μας παρουσιάζει τους υψηλότερους δείκτες παιδικής παχυσαρκίας στην Ευρωπαϊκή Ένωση, ενώ τα Ελληνόπουλα ξεκινούν το κάπνισμα πολύ πιο νωρίς και σε πολύ μεγαλύτερο ποσοστό από τα παιδιά των άλλων κρατών-μελών. 
Έστω όμως και αυτές οι ελάχιστες ώρες Φυσικής Αγωγής, πώς γίνονται στο δημόσιο σχολείο; Διεξάγονται απρόσκοπτα και χωρίς προβλήματα; Κύριε Υπουργέ, ξέρετε ότι τα περισσότερα σχολεία δεν διαθέτουν τους κατάλληλους χώρους άσκησης, ενώ είναι τέτοιες οι περικοπές –άσχετα από το εάν το κονδύλι έχει πάει στους δήμους- και είναι τόσο μικρά τα κονδύλια που θα δοθούν από τα σχολεία για αθλητικό υλικό, που ουσιαστικά τα σχολεία ζητιανεύουν για να υπάρχει αυτό το υλικό. 
Η κατάσταση είναι χειρότερη στα αθλητικά σχολεία, τα οποία η Κυβέρνηση τα διαλύει, τα απαξιώνει, τα πηγαίνει σε λουκέτο, ενώ έβαλε διάταξη για τη δημιουργία αθλητικών ακαδημιών από ιδιώτες, που θα μπορούν να διεξαγάγουν αθλητικές έρευνες με μαθητές-αθλητές αλλά είναι άγνωστο με ποιους όρους θα διεξαχθούν αυτές και με ποιους σκοπούς. Βέβαια, τα ιδιωτικά συμφέροντα έχουν διεισδύσει σ’ όλα τα σχολεία.
Κύριε Υπουργέ, στελέχη του παλιότερου Υπουργείου Παιδείας που ήταν ενιαίο, ουσιαστικά προώθησαν συμφέροντα ιδιωτικών εταιρειών τα οποία με πρόσχημα τη δημιουργία πρωταθλημάτων κ.λπ., διαφήμιζαν προϊόντα τα οποία είναι επιβλαβή για την υγεία και το ξέρετε. Έχουμε καταθέσει και σχετικές ερωτήσεις για το θέμα. Αυτό πρέπει να σταματήσει. Είναι απαράδεκτο. Δεν μπορούμε να παραδώσουμε τον αθλητισμό και τη φυσική αγωγή να γίνονται «εργαλεία» προώθησης εταιρικών ιδιωτικών συμφερόντων μέσα στα σχολεία, με τις ευλογίες μάλιστα των παραγόντων του εκάστοτε Υπουργείου. Θεωρούμε ότι αυτό πρέπει να σταματήσει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κύριε Πρόεδρε, θα πάρω και το χρόνο της δευτερολογίας μου για να αναφέρω και τις προτάσεις μας.
Τι προτείνει ο ΣΥΡΙΖΑ; Στον αντίποδα αυτών των πολιτικών, προτείνουμε την ουσιαστική αναβάθμιση της Φυσικής Αγωγής στο δημόσιο σχολείο μέσα από μία συγκεκριμένη δέσμη μέτρων.
Μια Αριστερή διακυβέρνηση για την εκπαίδευση και για τον αθλητισμό, θα έχει ένα πρόγραμμα που περιλαμβάνει μια σειρά παρεμβάσεων για τον εκσυγχρονισμό των προγραμμάτων φυσικής αγωγής και για τη βελτίωση της φυσικής και κινητικής κατάστασης των νέων. 
Επανεντάσσουμε τη Φυσική Αγωγή στο πρόγραμμα του σχολείου σε αντιστοιχία με τις υπόλοιπες χώρες της Ευρωπαϊκής Ένωσης. Συνδέουμε το δημόσιο σχολείο με τις δημόσιες και δημοτικές αθλητικές υποδομές και αναβαθμίζουμε τις σχολικές αθλητικές υποδομές. Συνδυάζουμε τη Φυσική Αγωγή με άλλες εναλλακτικές μορφές εκπαίδευσης, αναδιοργανώνουμε και ανασυντάσσουμε το μαζικό αθλητισμό και τους μαθητικούς αγώνες σε υγιή βάση, ενώ θεσπίζουμε τον προληπτικό έλεγχο της υγείας των μαθητών και την καθολική ιατροφαρμακευτική τους κάλυψη. 
Κύριε Υπουργέ, όπως όλα τα κοινωνικά αγαθά, η υγεία, η παιδεία και ο αθλητισμός -γιατί θεωρώ ότι είναι και κοινωνικό αγαθό και κοινωνικό δικαίωμα- έχουν μπει στο «κρεβάτι του Προκρούστη» των περικοπών, με αποτέλεσμα να κινδυνεύει και η ψυχική και η σωματική υγεία των νέων παιδιών αλλά και όλων των Ελλήνων πολιτών. Διότι η άθληση είναι, βέβαια, κάτι που ξεκινάει από την προσχολική ηλικία και φτάνει μέχρι το τέλος της ζωής. 
Μια ανατροπή αυτής της πολιτικής θα επιφέρει σημαντικές αλλαγές και στον τομέα αυτό. Δεν μπορεί η Κυβέρνηση να επαίρεται και να υπερηφανεύεται ότι κόβει από την παιδεία και από όλες τις δραστηριότητες εκατομμύρια ευρώ. Πού πηγαίνουν αυτά; Πηγαίνουν σε ένα βαθύ βαρέλι χωρίς πάτο. 
Αυτήν την πολιτική, μόνο μια κυβέρνηση ΣΥΡΙΖΑ μπορεί να την σταματήσει. 
Ευχαριστώ πολύ. 
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε. 
Τον λόγο έχει ο κ. Στρατούλης για τρία λεπτά.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ορίστε, κύριε Στρατούλη, έχετε τον λόγο.
(Στο σημείο αυτό την Προεδρική Έδρα καταλαμβάνει ο Α’ Αντιπρόεδρος της Βουλής κ. ΙΩΑΝΝΗΣ ΤΡΑΓΑΚΗΣ )</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ, κύριε Πρόεδρε. 
Κυρίες και κύριοι Βουλευτές, εμείς στο ΣΥΡΙΖΑ γνωρίζουμε -και το λέμε- ότι το μνημόνιο λειτούργησε -και λειτουργεί- σαν ένας μεγάλος οδοστρωτήρας για την κατεδάφιση όχι μόνο μισθών, όχι μόνο συντάξεων, όχι μόνο λαϊκών εισοδημάτων και για το ξεπούλημα δημόσιων φορέων αλλά και σαν οδοστρωτήρας κατεδάφισης των κοινωνικών πολιτικών. 
Εκτός, όμως, από την υγεία, την παιδεία, την κοινωνική προστασία, βασικός τομέας κοινωνικής πολιτικής είναι και ο τομέας του αθλητισμού. Διότι εμείς σαν τέτοιο τον βλέπουμε, σαν κοινωνικό αγαθό, στο οποίο πρέπει να έχουν πρόσβαση όλοι οι πολίτες και όχι ως εμπόρευμα, όπως τον βλέπουν όσα ιδιωτικά συμφέροντα τον λυμαίνονται αλλά και οι μέχρι και σήμερα μνημονιακές κυβερνήσεις. 
Τα μνημόνια συρρικνώνουν το χώρο του αθλητισμού με τέσσερις τρόπους.
Ο πρώτος τρόπος, είναι η μείωση της κρατικής χρηματοδότησης. Γνωρίζουμε καλά ότι η κρατική χρηματοδότηση διοχετευόταν σε τρεις τομείς του αθλητισμού. Πρώτον, στα αθλητικά σωματεία, δεύτερον, στη δημόσια παιδεία για το μάθημα της Φυσικής Αγωγής και τους εκπαιδευτικούς και τρίτον, στην τοπική αυτοδιοίκηση για το πρόγραμμα μαζικού αθλητισμού, το λεγόμενο «Πρόγραμμα για όλους». 
Δυστυχώς, στα τέσσερα χρόνια των μνημονίων είχαμε μια οικονομική καταστροφή όσον αφορά τα ποσοστά της κρατικής επιχορήγησης. Στα ερασιτεχνικά σωματεία ήταν 187,4 εκατομμύρια ευρώ το 2009, πριν η χώρα μας μπει στα μνημόνια, ενώ φέτος, το 2014, στον κρατικό προϋπολογισμό που εγκρίθηκε από τη Βουλή, έφτασε τα 60 εκατομμύρια ευρώ. Δηλαδή, είναι περίπου τρεις φορές κάτω από ό,τι ήταν πριν από τέσσερα χρόνια. 
Στην τοπική αυτοδιοίκηση, για να κάνει προγράμματα μαζικού αθλητισμού, τα κρατικά κονδύλια έχουν περικοπεί κατά 40% έως 60%, ανάλογα με τον καλλικρατικό δήμο. 
Επίσης, έχουμε το εξής ακραίο φαινόμενο. Συγκεκριμένα στα ΑΜΕΑ, δηλαδή στα άτομα με αναπηρία, έχουμε μια δραστική περικοπή των κρατικών κονδυλίων για τον αθλητισμό τους, που φτάνει μέχρι το 70%, παρά το ότι έχουμε πολύ σημαντικές αθλητικές διακρίσεις σε διεθνείς αγώνες από άτομα με αναπηρία και παρά το ότι, όπως είπε και ο εισηγητής μας, ο Γιώργος ο Πάντζας αλλά και άλλοι ομιλητές, το να μη δίνεις χρήματα για τον αθλητισμό των ΑΜΕΑ και για την συντήρηση των αθλητικών εγκαταστάσεων στις οποίες γυμνάζονται, βάζεις σε κίνδυνο και την υγεία τους και την ίδια τους τη ζωή, λόγω της ιδιαιτερότητάς τους. 
Άρα, ο πρώτος τρόπος είναι αυτός. Ο δεύτερος τρόπος, αφορά στο ιδιοκτησιακό καθεστώς στο οποίο μεταπίπτουν οι αθλητικές υποδομές. Βλέπουμε μια προσπάθεια ξεπουλήματος, ιδιωτικοποίησης βασικών αθλητικών υποδομών και χώρων. Και ό,τι απομένει και δεν περνάει στον ιδιωτικό τομέα απαξιώνεται, συρρικνώνεται. Ό,τι πάει στην τοπική αυτοδιοίκηση, δεν συνοδεύεται από τους απαραίτητους πόρους, για να μπορέσει αυτή να τα στηρίξει. 
Εκτός από τις αθλητικές υποδομές που ιδιωτικοποιούνται, έχουμε και οργανισμούς που έπαιζαν σημαντικό ρόλο στον αθλητισμό, όπως για παράδειγμα ο ΟΠΑΠ ή ο ΟΔΙΕ. Δεν έπαιζαν απλά σημαντικό ρόλο. Έπαιζαν πάρα πολύ σημαντικό ρόλο, γιατί χρηματοδοτούσαν τον αθλητισμό, κυρίως τον ερασιτεχνικό, τα σωματεία, τις ενώσεις και τις ομοσπονδίες. Μόνο ο ΟΠΑΠ από το 2009 μέχρι 2013 που ιδιωτικοποιήθηκε, είχε δώσει επιχορηγήσεις για τον αθλητισμό ύψους 145 εκατομμύρια ευρώ. Τώρα όμως ο ΟΠΑΠ έχει περάσει σε ιδιωτικά συμφέροντα και όσοι τον αγόρασαν φυσικά δεν θα δώσουν επιχορηγήσεις στο μαζικό αθλητισμό για τις ψυχές της μητέρας και του πατέρα τους. Κυρίως, θέλουν να κερδίσουν απ’ αυτόν τον πρώην κρατικό στοιχηματικό οργανισμό. 
Ο τρίτος τρόπος, αφορά τις διοικητικές κρατικές και αθλητικές δομές που κατά κάποιο τρόπο διοικούν τον πολιτισμό. Η Γενική Γραμματεία Αθλητισμού έχει γίνει γυρολόγος υπηρεσία.  Μια την πάτε από το ένα Υπουργείο, την άλλην την πάτε από το άλλο Υπουργείο. Δεν ξέρουμε ακόμα που θα κατακαθίσει. 
Επίσης, είδαμε μαζικές συγχωνεύσεις και καταργήσεις αθλητικών οργανισμών είτε είναι νομικά πρόσωπα δημοσίου δικαίου είτε ιδιωτικού (ΟΑΚΑ, ΣΕΦ, «Καυτατζόγλειο» Στάδιο). Βλέπουμε ένα σχέδιο ενοποίησης πενήντα τεσσάρων αθλητικών ομοσπονδιών λες και είναι ή δημόσιες υπηρεσίες και όχι φορείς εθελοντικής συμμετοχής σε αθλητικές δραστηριότητες. Βλέπουμε, επίσης, ότι τα δεκαεπτά εθνικά αθλητικά κέντρα μεταβιβάστηκαν στην τοπική αυτοδιοίκηση, χωρίς η ίδια να το ζητήσει και χωρίς να της δοθούν πόροι και αρμοδιότητες να τα συντηρήσει. 
Ο τέταρτος και τελευταίος τρόπος με τον οποίο λειτουργεί ισοπεδωτικά το μνημόνιο, είναι οι εργασιακές σχέσεις στον τομέα του αθλητισμού. Μιλάμε για ζούγκλα, κύριε Πρόεδρε και κύριε Υπουργέ. Έχουμε σε εξέλιξη διαθεσιμότητες-απολύσεις, οι οποίες έγιναν είτε στους Οργανισμούς Τοπικής Αυτοδιοίκησης στους τομείς που κάλυπταν το πρόγραμμα του μαζικού αθλητισμού είτε στο Υπουργείο Πολιτισμού και Αθλητισμού. Ειδικά τώρα, με το άρθρο 43 το κυβερνητικό νομοσχέδιο για συγχωνεύσεις είκοσι τριών δημόσιων φορέων με το οποίο προωθείται η επανεξέταση όλων των συμβάσεων αορίστου χρόνου, οι οποίες είχαν τακτοποιηθεί με το π.δ. 164/2004, ενδέχεται και εξ αυτού του λόγου να έχουμε απώλεια προσωπικού. Βεβαίως είναι και οι εκπαιδευτικοί, δηλαδή οι γυμναστές, οι οποίοι έφυγαν με διαθεσιμότητα από τη δημόσια εκπαίδευση. Άρα, ένα που συρρικνώνει το ανθρώπινο δυναμικό που εργάζεται για τον αθλητισμό είναι αυτό. 
Το δεύτερο, είναι οι αξιολογήσεις, που θα γίνονται πια και στους υπαλλήλους των δημόσιων αθλητικών οργανισμών, σύμφωνα με τις οποίες το 15% του προσωπικού ντε και καλά θα βγαίνει άχρηστο και θα μπορεί να απολυθεί. 
Βεβαίως είναι και η ελαστικότητα των εργασιακών σχέσεων και το γεγονός ότι παραμένουν απλήρωτοι εργαζόμενοι «μανάδων» αθλητικών σωματείων. «Μανάδες» είναι τα ερασιτεχνικά σωματεία των μεγάλων ΠΑΕ. Έχω υπ’ όψιν μου ότι στα ερασιτεχνικά τμήματα, στους ερασιτεχνικούς σύλλογους, στις «μάνες» δηλαδή των τεσσάρων μεγαλύτερων και ιστορικών ΠΑΕ, (ποδοσφαιρικές ανώνυμες εταιρείες), έχουμε εργαζόμενους που έχουν να πληρωθούν δέκα μήνες, όταν σε ορισμένες ΠΑΕ ρέει το χρήμα άφθονο για μεγάλες μετεγγραφές. Είναι μάλιστα προκλητικό για τον ελληνικό λαό σε μια περίοδο που πεινάει.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ολοκληρώστε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ολοκληρώνω.
Νομίζω ότι είναι πολύ σημαντικό αυτό που ανέφερε ο Νίκος Βούτσης για την παρέμβαση του οικονομικού και πολιτικού κατεστημένου μέσα στο χώρο του αθλητισμού. Είναι αυτό το αμαρτωλό τετράγωνο που πρέπει να σπάσει. Από τη μια είναι το πολιτικό σύστημα που λειτουργεί πελατειακά με τα αθλητικά σωματεία, είναι οι ιδιοκτήτες των ΠΑΕ, είναι οι υπόλοιπες ιδιωτικές εταιρείες που έχουν να κάνουν και με στοιχηματισμό και με παραγωγή αθλητικού υλικού ή είναι χορηγοί ή τα μεγάλα αθλητικά μέσα μαζικής ενημέρωσης. 
Επίσης, έχουμε και το λεγόμενο αυτοδιοίκητο σε ορισμένες ομοσπονδίες. Η λειτουργία τους δεν διέπεται από την ελληνική και ευρωπαϊκή νομοθεσία αλλά από την νομοθεσία των διεθνών αθλητικών οργανισμών με αποτέλεσμα να στήνουν παράγκες, αδιαφανή πράγματα κ.λπ..</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κύριε Πρόεδρε, τέλειωσα μ’ αυτό.
Εμείς θα επιδιώξουμε να σταματήσουμε την καταστροφή του ελληνικού αθλητισμού. Θα προχωρήσουμε, αν αύριο είμαστε κυβέρνηση, σε ριζική του ανασυγκρότηση, αναδιάρθρωση και μεταρρύθμιση, για να μπορούν να αθλούνται δωρεάν όλοι οι Έλληνες και οι Ελληνίδες, οι νέοι και οι νέες και με εργασιακές σχέσεις που θα σέβονται την εργατική και ασφαλιστική νομοθεσία. 
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ο κ. Μητρόπουλος έχει τον λόγο.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: Ευχαριστώ, κύριε Πρόεδρε. 
Θα κάνω χρήση και της δευτερολογίας μου, κύριε Πρόεδρε, για να φύγω μετά, αν μου επιτρέπετε.
Κύριε Πρόεδρε, κύριε Υπουργέ, κυρίες και κύριοι συνάδελφοι, η Γενική Γραμματεία Αθλητισμού ως δημόσια υπηρεσία, έχει δεχτεί στο μέγιστο βαθμό τη βιαιότητα της μνημονιακής πολιτικής και της σχεδιασμένης αποσάθρωσης της ελληνικής Δημόσιας Διοίκησης. Διοικητική προχειρότητα, οργανωτικές αλχημείες, πρόχειρες θεσμικές παρεμβάσεις, υποχρηματοδότηση του αθλητισμού. Κανένα μέτρο, καμμία παρέμβαση που να στοχεύει στην ανάπτυξη του αθλητισμού ως κοινωνικού αγαθού. Μόνο μία τυφλή εφαρμογή των μνημονιακών κατευθύνσεων με αποτέλεσμα -αν όχι στόχο- τη συρρίκνωση της υπηρεσίας και του αθλητισμού γενικότερα. 
Η Γενική Γραμματεία Αθλητισμού, κύριε Υπουργέ, τεμαχιζόμενη, μεταφέρεται από Υπουργείο σε Υπουργείο παράλληλα με την υποβάθμισή της. Το 2010, η τότε κυβέρνηση Παπανδρέου διχοτομεί τη Γενική Γραμματεία, μεταφέροντας το ένα κομμάτι της στο Υπουργείο Υγείας. Το άλλο παραμένει στο Υπουργείο Πολιτισμού. Το 2012, η Κυβέρνηση Σαμαρά ενοποιεί ξανά τις υπηρεσίες του αθλητισμού και τη μεταφέρει στο Υπουργείο Παιδείας. Στη συνέχεια, την επαναφέρει στο Υπουργείο Πολιτισμού και Αθλητισμού. Σε όλες τις εκδοχές της, η Γενική Γραμματεία καταργείται ως αυτόνομη δημόσια υπηρεσία και ουσιαστικά μετατρέπεται σε ένα συμπιεσμένο μόρφωμα διευθύνσεων στο Υπουργείο Πολιτισμού. Κάθε διοικητική οικονομική αυτοτέλειά της καταργείται. 
Από το ’10 μέχρι και σήμερα, το υπαλληλικό της δυναμικό έχει μειωθεί κατά εκατόν τριάντα δύο υπαλλήλους λόγω των απολύσεων. Ογδόντα επτά ορισμένου χρόνου μέχρι το ’10 και σαράντα πέντε αορίστου χρόνου και μόνιμοι, λόγω των προσφάτων διαθεσιμοτήτων. Αν σε αυτόν τον αριθμό προστεθούν και οι συνταξιοδοτήσεις, πολλές από τις οποίες έγιναν πρόωρα λόγω του φόβου για τις θεσμικές ασφαλιστικές ρυθμίσεις, το προσωπικό έχει υποστεί από το ’06 μέχρι τα τέλη του ’13, μείωση κατά 45%. Το επιστημονικό προσωπικό έχει μειωθεί κατά 38%, οι δε κλητήρες και οι καθαρίστριες, έχουν κυριολεκτικά εξαφανιστεί.
Οι πρόσφατες διαθεσιμότητες έγιναν και στη Γενική Γραμματεία Αθλητισμού όχι έστω με κάποιο αποδεδειγμένο επιχείρημα πλεονάζοντος προσωπικού αλλά με προαποφασισμένους αριθμούς, καθ’ υπόδειξη της τριαρχίας των δανειστών. Η λεγόμενη αξιολόγηση δομών και η στελέχωση υπηρεσίας που -υποτίθεται- εγκρίθηκε από το κυβερνητικό Συμβούλιο Διοικητικής Μεταρρύθμισης υπό τον κύριο Πρωθυπουργό τον περασμένο Αύγουστο ουδέποτε είδαν το φως της δημοσιότητας, απλούστατα δεν υπήρξαν ποτέ.
Αλλά, κύριε Υπουργέ, και οι διαθεσιμότητες-απολύσεις στη Γενική Γραμματεία, έγιναν με καθαρά κομματικά κριτήρια από το ’10 και μετά, αφού προηγούμενα είχαν φροντίσει οι Υπουργοί, να καθορίσουν τους αριθμούς και τις κατηγορίες των υπό απόλυση υπαλλήλων με τρόπο, ώστε να προστατευτούν από τη διαθεσιμότητα κυρίως εργαζόμενοι που προσλήφθηκαν το ’04 και να απολυθούν υπάλληλοι που είχαν προσληφθεί προ ’04. 
Ακόμη, κύριε Υπουργέ, και σήμερα η διοικητική ιεραρχία της Γενικής Γραμματείας Αθλητισμού, εργάζεται για ένα νέο οργανισμό πάνω σε σχέδια διαρροών που υποτίθεται ετοιμάζονται ερήμην της υπηρεσίας από το ’12. Σχέδια, που δεν έχουν προκύψει κάτω από μία μελέτη αναβάθμισης της Γενικής Γραμματείας Αθλητισμού αλλά κάτω από την επιβολή οριζόντιων περικοπών οργανικών μονάδων. 
Μεγάλη υποστελέχωση και επομένως υποβάθμιση, κύριε Υπουργέ, παρατηρείται στις τεχνικές υπηρεσίες της Γενικής Γραμματείας Αθλητισμού ως αποτέλεσμα και των αθρόων συνταξιοδοτήσεων αλλά και της άσκοπης και αναιτιολόγητης συρρίκνωσης των τεχνικών διευθύνσεων που από δύο έγιναν μία. 
Παράλληλα με τα προηγούμενα, κύριε Υπουργέ, η υποβάθμιση της υπηρεσίας, εκφράζεται και σε μία σειρά άλλων τομέων, όπως η Γενική Γραμματεία και άλλες υπηρεσίες του δημοσίου, λειτουργώντας σε καθεστώς εκτάκτου ανάγκης στο όνομα –τάχα- του ολοκληρωμένου εκσυγχρονισμού, αυθαιρετεί και στον τομέα επιλογής των στελεχών. Κρίσεις προϊσταμένων δεν έχουν γίνει εδώ και έξι χρόνια.
Η στελέχωση γίνεται διά της πλαγίας οδού, στην ουσία διά υπουργικού διορισμού. Με αυτόν τον τρόπο, προετοιμάζεται η στελέχωση της επόμενης μέρας, αφού στους σημερινούς διορισμένους, ουσιαστικά προϊσταμένους, θα αθροίζονται μόρια από τον υπουργικό διορισμό στις μελλοντικές κρίσεις προϊσταμένων. Νεότατοι υπάλληλοι τοποθετούνται ως προϊστάμενοι, κύριε Υπουργέ, και προΐστανται αρχαιοτέρων…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δύο λεπτά, δεν θα έχω δευτερολογία, αξιότιμε κύριε Πρόεδρε.
… αφού δεν εφαρμόζεται το ήδη ψηφισμένο πλαίσιο, που δίνει τη δυνατότητα σε υπαλλήλους ΙΔΑΧ, δηλαδή αορίστου χρόνου, να ασκούν καθήκοντα προϊσταμένου.
Τέλος, η προσπάθεια της πολιτικής ηγεσίας διαχρονικά, να μην τοποθετήσει διευθυντή στο υπηρεσιακό συμβούλιο είτε για να μη δημιουργήσει ενστάσεις στους προσδοκώντες είτε για να βρει τον καταλληλότερο, έχει στερήσει, κύριε Υπουργέ, την υπηρεσία από τη λειτουργία υπηρεσιακού συμβουλίου μέχρι σήμερα, με αποτέλεσμα να λιμνάζουν προβλήματα, που η προώθησή τους προϋποθέτει τη γνώμη του υπηρεσιακού συμβουλίου.
Τελειώνω, κύριε Πρόεδρε. Επιβεβαιώνεται, λοιπόν, για μια ακόμη φορά, κύριε Υπουργέ, πως η διοικητική απορρύθμιση απαιτεί, αν δεν προϋποθέτει, τον περιορισμό της δημοκρατίας και στους χώρους δουλειάς. Τέλος και η δημιουργία ενός κλίματος παντοίου εκφοβισμού, έρχεται να λειτουργήσει υποβοηθητικά στις προσπάθειες διάλυσης, όπως –και τελειώνω– και οι κλήσεις σε απολογία σε περιπτώσεις όξυνσης της αντίδρασης των εργαζομένων γύρω από τις διαθεσιμότητες, δεύτερον, η σιωπηρή παύση ή παραγκωνισμός προϊσταμένων και τρίτον, ο εκφοβισμός των υπαλλήλων.
Υπό αυτήν την έννοια, σε αυτό το σημείο αξίζει να σημειωθεί, κύριε Υπουργέ, ότι…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και ολοκληρώσατε, κύριε συνάδελφε.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: … η αποσάθρωση που περιέγραψα, δεν προοιωνίζεται ότι η Γενική Γραμματεία Αθλητισμού και το κοινωνικό αγαθό του αθλητισμού βρίσκεται σε μια εκτίμηση…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ευχαριστούμε πολύ.</ChairmanSpeech>
<Speech><Parlmember>ΑΛΕΞΙΟΣ ΜΗΤΡΟΠΟΥΛΟΣ</Parlmember>: … διαχρονικά από την πολιτική ηγεσία της πατρίδας μας.
Σας ευχαριστώ κι εσάς, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Κι εγώ ευχαριστώ.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού συμμετείχαν στο εκπαιδευτικό πρόγραμμα «Η αρχή της δεδηλωμένης, από τον Τρικούπη στο σήμερα», που οργανώνει το Ίδρυμα της Βουλής, είκοσι δύο μαθητές και μαθήτριες και ένας εκπαιδευτικός-συνοδός από τα Ιδιωτικά Εκπαιδευτήρια «Ο Πλάτων».
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ευχαριστώ πολύ, κύριε Πρόεδρε.
Κυρίες και κύριοι συνάδελφοι, θέλω πρώτα απ’ όλα να σας ευχαριστήσω για την ευκαιρία που μου δίνετε να εκθέσω αναλυτικά τις δράσεις και τη συνολική πολιτική θεώρηση του Υπουργείου Πολιτισμού και Αθλητισμού για τον αθλητισμό, αλλά και να δώσω συγκεκριμένες απαντήσεις στα ζητήματα που θίγετε, πολλά από τα οποία έχουν όντως πολύ μεγάλο ενδιαφέρον.
Τώρα, επειδή ο κ. Πάντζας αναφέρθηκε ειδικά στο ΕΣΚΑΝ, ότι είχα εκφράσει τη βούληση να το στηρίξω, κύριε Πάντζα, πράγματι είχα εκφράσει τη βούληση και το έχω αποδείξει και με πράξη, γιατί εδώ και ένα μήνα έχω υπογράψει υπουργική απόφαση, ώστε το ΕΚΣΑΝ να πάρει τα χρήματα που ζητά απ’ τον προϋπολογισμό του Υπουργείου Πολιτισμού και Αθλητισμού. Επομένως, παίρνει τις 233 χιλιάδες που αιτείται και είναι απαραίτητα χρήματα, βεβαίως, για τη λειτουργία του.</Speech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Θα πρέπει να εγγραφούν στον προϋπολογισμό, κύριε Υπουργέ;</Speech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Σας είπα ότι υπάρχει υπουργική απόφαση, την οποία εδώ και ένα μήνα έχω υπογράψει και εγώ και ο κ. Παναγιωτόπουλος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Σαφής.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Θέλω, λοιπόν, να ξεκινήσω με δύο επισημάνσεις. Πρώτον, οφείλω να σας επισημάνω ότι ο τρόπος με τον οποίον συντάξατε το κείμενο της επερώτησης και όσα ακούστηκαν από κάποιους συναδέλφους δεν βοηθάν στη συζήτηση των θεμάτων που θίγετε. Μάλιστα αποκαλύπτει είτε προχειρότητα είτε άγνοια των δομών της Κυβέρνησης.
Και αναφέρω ενδεικτικά ότι η είσπραξη των βεβαιωμένων χρεών σε ΠΑΕ και ΚΑΕ, καθώς και το ΤΑΙΠΕΔ, είναι αντικείμενα αρμοδιότητας του Υπουργείου Οικονομικών. Οι ίδιες οι ΠΑΕ και ΚΑΕ, ως ανώνυμες εταιρείες, ανήκουν στην αρμοδιότητα του Υπουργείου Ανάπτυξης. Η φυσική αγωγή στη δημόσια εκπαίδευση, καθώς και οι αθλητικές ακαδημίες είναι αρμοδιότητα πρωτίστως του Υπουργείου Παιδείας, όπως άλλωστε αναφέρετε κι εσείς στο κείμενο, αλλά και συνάδελφος προηγουμένως. Η χρηματοδότηση της τοπικής αυτοδιοίκησης για τη συντήρηση των αθλητικών εγκαταστάσεων που βρίσκονται υπό την ευθύνη της, είναι, όπως καλά γνωρίζετε, αρμοδιότητα του Υπουργείου Εσωτερικών, ανεξαρτήτως του αν η Γενική Γραμματεία Αθλητισμού συνδράμει ουσιαστικά τους δήμους στην κατεύθυνση αυτή.
Θα είχε, λοιπόν, νόημα να κάνετε το προφανές και να καταθέσετε την επίκαιρη επερώτηση και προς τα παραπάνω Υπουργεία, για να σας απαντήσουν κατά το μέρος της ευθύνης τους. Σε κάθε περίπτωση, όμως, στο χρόνο που έχω στη διάθεσή μου, θα προσπαθήσω επιγραμματικά να απαντήσω και στα ερωτήματα που εκ παραδρομής απευθύνετε στο Υπουργείο Πολιτισμού και Αθλητισμού. Η έμφαση προφανώς, θα είναι στα ζητήματα αρμοδιότητας του Υπουργείου που εκπροσωπώ. 
Δεύτερη επισήμανση, ως προς τα γραφόμενα στην επερώτηση: Προφανώς, κυρίες και κύριοι συνάδελφοι, είναι αυτονόητο δικαίωμά σας να εκφράζεστε κατά τον τρόπο που επιλέγετε και προφανώς ο αντιπολιτευτικός οίστρος δικαιολογεί πολλά, όμως, όταν εκτοξεύετε κατηγορίες, οφείλετε να τις τεκμηριώνετε. 
Γράφετε, για παράδειγμα: «Η πολιτεία χαρίζει χρέη ή σκορπά αφειδώς κονδύλια για τις αθλητικές εταιρείες ΠΑΕ και ΚΑΕ, παραχωρώντας γήπεδα με σκανδαλώδεις όρους και αδιαφανείς διαδικασίες. Στο ίδιο πελατειακό πλαίσιο πάσης φύσεως «παράγοντες», μαζί με τις εκάστοτε αθλητικές ηγεσίες, εξώθησαν και συνεχίζουν να εξωθούν τις κρατικές υπηρεσίες στην αυθαιρεσία, την ανομία και τη σπατάλη». Σας ζητώ, λοιπόν, από το Βήμα της Βουλής να πείτε στον ελληνικό λαό τι χρέη χαρίζει σήμερα η Γενική Γραμματεία Αθλητισμού στις ΠΑΕ και τις ΚΑΕ. 
Συγκεκριμένα: Τι κονδύλια μοιράζει αφειδώς; Ποιοι είναι οι σκανδαλώδεις όροι και ποιες οι αδιαφανείς διαδικασίες; Ποια είναι τα συγκεκριμένα περιστατικά, όπου οι κρατικές υπηρεσίες εξωθούνται -όπως αναφέρετε- στην αυθαιρεσία, την ανομία και τη σπατάλη; 
Λέτε παρακάτω: «Το διαπλεκόμενο τρίγωνο «πολιτικό σύστημα - επαγγελματικός αθλητισμός - αθλητικά Μέσα Μαζικής Ενημέρωσης», παρά την ηθική και οικονομική κρίση στην οποία έχει περιέλθει, συνεχίζει να αλληλοεξυπηρετείται». Πείτε μας συγκεκριμένα, τι εννοείτε με αυτήν την αποστροφή και αφού μας το πείτε, στείλτε και τα στοιχεία στη δικαιοσύνη. Βλέπετε και έχετε διαπιστώσει ότι η δικαιοσύνη λειτουργεί προς πάσα κατεύθυνση. 
Κυρίες και κύριοι συνάδελφοι, δεν τα δικαιολογεί όλα αυτά η αντιπολιτευτική σκοπιμότητα και αυτό όχι τόσο σε ό,τι με αφορά προσωπικά, που εκ της θέσης μου έχω τη δυνατότητα να σας απαντήσω από το πλέον επίσημο Βήμα της Βουλής, αλλά κυρίως σε ό,τι αφορά εκείνους τους εργαζόμενους στο Υπουργείο Πολιτισμού και Αθλητισμού που υπηρετούν με δέσμευση και συνέπεια την υπόθεση του αθλητισμού σε αυτήν την πολύ δύσκολη συνθήκη. Διότι εν τέλει, ενώ καταγγέλλετε δήθεν συντελούμενη απαξίωση της Γενικής Γραμματείας Αθλητισμού, όπως ακούσαμε πριν από λίγο, με τα όσα άκοπα γράφετε, φτάνετε να συμβάλετε εσείς σε αυτό που καταγγέλλετε. 
Ιδιαίτερα, λοιπόν, σήμερα σε αυτήν την εξαιρετικά δύσκολη συνθήκη για την πατρίδα μας και την κοινωνία μας, οφείλουμε να επιδεικνύουμε τη μεγαλύτερη δυνατή σοβαρότητα και υπευθυνότητα. 
Έρχομαι τώρα στην ουσία των όσων αναφέρετε στην επερώτησή σας. Οι δημοσιονομικές συνθήκες είναι δεδομένες. Οι πόροι είναι εξαιρετικά περιορισμένοι και όπως συμβαίνει πάντα σε τέτοιες κρίσεις, ο πολιτισμός και ο αθλητισμός πλήττονται. Ζητάτε περισσότερους πόρους για τον αθλητισμό. Κι εγώ μαζί σας. Όμως, θα πρέπει να μας πείτε πού θα βρούμε αυτούς τους περισσότερους πόρους. Μομφή θα θεωρούσα να μου λέγατε σήμερα πως αυτούς τους περιορισμένους πόρους που διαθέτουμε τους κατανέμουμε άδικα, αναποτελεσματικά και με αδιαφάνεια. 
Αυτό, όμως, δεν μπορείτε να το πείτε σε καμμία περίπτωση, γιατί και πλήρεις, διαφανείς και σύμφωνες με το γράμμα του νόμου είναι όλες οι διαδικασίες που ακολουθούμε και τα κριτήρια της ιεράρχησης των προτεραιοτήτων είναι σαφώς διατυπωμένα. Επιδιώκουμε, με σημαντική επιτυχία, μπορώ να πω, τη μεγαλύτερη δυνατή αποτελεσματικότητα για το κάθε ευρώ που επενδύουμε στον αθλητισμό.
Είναι χαρακτηριστικό το γεγονός ότι ενώ οι επιχορηγούμενοι φορείς από τη Γενική Γραμματεία Αθλητισμού δικαίως διαμαρτύρονται για τον περιορισμό πόρων, κανείς δεν μιλά για άδικη αντιμετώπιση, κύριε συνάδελφε. 
Με λίγα λόγια, σε μία δύσκολη καμπή, στηρίζουμε ουσιαστικά τον ελληνικό αθλητισμό, ο οποίος συνεχίζει να μας προσφέρει διακρίσεις, με απόλυτο σεβασμό στα χρήματα των Ελλήνων φορολογουμένων, με απόλυτο σεβασμό στο κοινωνικό αγαθό του αθλητισμού. Όχι μόνο αυτό αλλά διεκδικούμε και κερδίζουμε πρόσθετες πιστώσεις, στο βαθμό που η δημοσιονομική βελτίωση το επιτρέπει. 
Για το 2013 εξασφαλίσαμε, όπως ξέρετε, και με παρέμβαση του Πρωθυπουργού συμπληρωματική πίστωση επιπλέον 9 εκατομμυρίων ευρώ και άλλα σχεδόν 13 εκατομμύρια για την εξόφληση των ληξιπρόθεσμων υποχρεώσεων των φορέων γενικής κυβέρνησης εποπτείας Γενικής Γραμματείας Αθλητισμού.
Σε ό,τι αφορά δε τα προγράμματα της τοπικής αυτοδιοίκησης στο πλαίσιο της «Άθλησης για Όλους» εξασφαλίσαμε συμπληρωματική πίστωση ύψους 1,5 εκατομμυρίου ευρώ για την εξόφληση των προγραμμάτων του 2010-2011 και 2011-2012. Αντίστοιχη πίστωση διασφαλίσαμε και για τον αθλητισμό των ατόμων με αναπηρία, όπως θα εκθέσω παρακάτω. Με λίγα λόγια, για το 2013 από τα 47,9 εκατομμύρια που είχαμε διαθέσιμα αρχικά, οι πιστώσεις της κατηγορίας μεταβιβαστικών δαπανών του προϋπολογισμού της Γενικής Γραμματείας Αθλητισμού ανήλθαν τελικά στα 75,5 εκατομμύρια ευρώ.
Αντιστοίχως, για τη φετινή χρονιά οι πιστώσεις στην κατηγορία μεταβιβαστικών επιχορηγήσεων ήταν αρχικά όσες και πέρσι, δηλαδή 47,9 εκατομμύρια ευρώ, ενώ ήδη εξασφαλίσαμε συμπληρωματική πίστωση 2 εκατομμυρίων ευρώ για την οποία θα διεκδικήσουμε να αυξηθεί ακόμη περισσότερο τους επόμενους μήνες μετά και την τυπική επικύρωση της θετικής πορείας της οικονομίας. 
Παράλληλα, διεκδικούμε δυναμικά εναλλακτικές πηγές χρηματοδότησης από το Πρόγραμμα Δημοσίων Επενδύσεων  -το οποίο είναι, βεβαίως, μικρό- για την κατασκευή και συντήρηση αθλητικών υποδομών, από το ΕΣΠΑ και το ΣΕΣ για την υλοποίηση έργων ενεργειακής αναβάθμισης που θα μειώσουν σημαντικότατα τα λειτουργικά κόστη των εγκαταστάσεων από ευρωπαϊκά προγράμματα όπως το «Horizon 2020» και το «Erasmus Plus». Για τα ευρωπαϊκά προγράμματα σχεδιάζεται τώρα η πρόσκληση, η οποία θα δημοσιευτεί και θα αναρτηθεί στη «Διαύγεια». Η Γενική Γραμματεία κατόπιν θα λειτουργήσει ενημερωτικά, υποστηρικτικά, συμβουλευτικά προς τους ενδιαφερόμενους φορείς, ΟΤΑ κ.λπ.. Και βεβαίως, επιδιώκουμε διαρκώς την αύξηση της αποτελεσματικότητας των δράσεών μας.
Σε ό,τι αφορά τώρα τις ομοσπονδίες, όπως βεβαίως γνωρίζετε, το υφιστάμενο μοντέλο λειτουργίας πολλών ομοσπονδιών έπρεπε να αλλάξει ούτως ή άλλως, ανεξαρτήτως της οικονομικής  κρίσης ή του μνημονίου. Δεν είναι δηλαδή λογικό από τις επιχορηγήσεις που παίρνουν από το κράτος, το 1/3 να πηγαίνει σε μισθοδοσίες και λειτουργικά έξοδα, το 1/3 να πηγαίνει σε υποχρεώσεις από παρελθούσες χρήσεις και μόλις το 1/3 να φθάνει –αν φθάνει- εν τέλει σε σωματεία, σε αθλητές, στην ανάπτυξη του αθλητισμού.
Εδώ θέλω να επισημάνω ότι για την κατάσταση αυτή πολλές σημερινές διοικήσεις των Ομοσπονδιών δεν ευθύνονται, καθώς τους φορτώθηκε προσωπικό σε προηγούμενες περιόδους και παρά τη θέλησή τους βεβαίως. Πολλοί Πρόεδροι σε κατ’ ιδίαν συζητήσεις επισημαίνουν το πρόβλημα και λένε ότι πραγματικά έχουν επιπλέον προσωπικό το οποίο δεν μας χρειάζεται και αναγκαζόμαστε από τις επιχορηγήσεις ένα μεγάλο τμήμα αυτών των επιχορηγήσεων να το πληρώνουμε σε μισθοδοσίες και μάλιστα σε υπαλλήλους, όπως τονίζουν, που δεν χρειάζονται ή είναι μακριά σε περιοχές που δεν έχουν σχέση με τη δραστηριότητα της συγκεκριμένης ομοσπονδίας.
Τι έχετε άραγε να πείτε για το γεγονός ότι μεγάλη ομοσπονδία έχει συσσωρεύσει μόνο προς  το ΟΑΚΑ χρέη ύψους 730 χιλιάδων ευρώ; Μάλιστα, αυτά τα χρέη δεν δημιουργήθηκαν τώρα που οι πόροι είναι περιορισμένοι αλλά σε μεγάλο βαθμό από τις εποχές που οι επιχορηγήσεις ήταν μεγάλες και ήταν οι εποχές των παχιών αγελάδων. Χρειάζεται, λοιπόν, ούτως ή άλλως εξορθολογισμός και είμαστε έτοιμοι και πρόθυμοι να παράσχουμε κάθε δυνατή βοήθεια προς τούτο στις ομοσπονδίες.
Σε ό,τι αφορά τα προγράμματα «Άθληση για Όλους», υπενθυμίζω πως για την περίοδο 2013-2014 εγκρίναμε πέντε χιλιάδες εξακόσια εξήντα σχετικά αιτήματα σε ΟΤΑ πρώτου και δευτέρου βαθμού καθώς και χίλιες τριακόσιες εξήντα τέσσερις θέσεις για την πρόσληψη από τους ΟΤΑ πτυχιούχων φυσικής αγωγής με συμβάσεις ορισμένου χρόνου. Βεβαίως, εκ του ν.4151/2013 προβλέπεται για τη διασφάλιση της βιωσιμότητας η δυνατότητα συμμετοχής από τους ωφελούμενους πολίτες με αντίτιμα πάντως σημαντικά χαμηλότερα από τα αντίστοιχα που καταβάλλονται σε ιδιωτικά γυμναστήρια και αντίστοιχες πρωτοβουλίες. Στόχος μας σε κάθε περίπτωση είναι η αδιάλειπτη παροχή ποιοτικών υπηρεσιών στους αθλούμενους και αυτόν τον στόχο υπηρετούμε με συνέπεια.
Σε ό,τι αφορά τον αθλητισμό ατόμων με αναπηρία, η Γενική Γραμματεία Αθλητισμού τον στηρίζει έμπρακτα και ουσιαστικά. Υπενθυμίζω ότι τον Δεκέμβρη του 2013 εξασφαλίσαμε και χορηγήσαμε το ποσό των 6,3 εκατομμυρίων ευρώ στους αθλητές με αναπηρία και τους προπονητές τους με το οποίο εξοφλήθηκαν απλήρωτες οικονομικές επιβραβεύσεις που αφορούσαν διακρίσεις του ‘09, του ’10 και του ’11. 
Επισημαίνω δε, ότι ενώ το 2012, έτος παραολυμπιακών αγώνων η Ελληνική Παραολυμπιακή Επιτροπή και οι τρεις αθλητικές ομοσπονδίες ατόμων με αναπηρία επιχορηγήθηκαν με 1,95 εκατομμύρια ευρώ, το 2013 επιχορηγήθηκαν με 1, 57 εκατομμύρια ευρώ. Παράλληλα, τα αθλητικά σωματεία ατόμων με αναπηρία έλαβαν για το 2012 επιχορήγηση 400.000 ευρώ ενώ εκκρεμεί η επιχορήγηση του έτους 2013, εκκρεμότητα την οποία πρόκειται να ρυθμίσουμε  λίαν συντόμως.
Σε ό,τι αφορά τις αθλητικές εγκαταστάσεις, επισημαίνω πρώτα απ’ όλα ότι στην ευθύνη της Γενικής Γραμματείας Αθλητισμού είναι τα δεκαπέντε αθλητικά κέντρα ανά ολόκληρη τη χώρα, το ΣΕΦ και το ΟΑΚΑ. Παρά το γεγονός αυτό, όπως ανέφερα και παραπάνω, η Γενική Γραμματεία συνδράμει ουσιαστικά την τοπική αυτοδιοίκηση εκτελώντας έργα με πόρους από το Πρόγραμμα Δημοσίων Επενδύσεων σε εγκαταστάσεις ιδιαίτερης σημασίας και στις περιπτώσεις όπου επείγει η προσαρμογή των εγκαταστάσεων στις ισχύουσες προδιαγραφές. Επίσης, σε συνεργασία με την τοπική αυτοδιοίκηση υπογράφει προγραμματικές συμβάσεις για την εκτέλεση έργων σύμφωνα πάντα με τις ισχύουσες διατάξεις. 
Υπενθυμίζω ακόμη ότι με τη νομοθετική πρωτοβουλία που προωθήσαμε σε συνεργασία με τον συνάδελφο κ. Καλαφάτη, ρυθμίζονται αυθαιρεσίες στις αθλητικές εγκαταστάσεις τόσο της αρμοδιότητας της Γενικής Γραμματείας Αθλητισμού όσο και των ΟΤΑ, πράγμα που αποτελούσε και προϋπόθεση για την εκτέλεση σημαντικών έργων συντήρησης όπως αυτά που αφορούν –ένα παράδειγμα σας φέρνω- τη στέγη Καλατράβα στο ΟΑΚΑ.
Ειδικά για το έργο αυτό βρισκόμαστε σε συνεργασία και με την Περιφέρεια Αττικής, ώστε να καλυφθεί το κόστος από πόρους του Προγράμματος Δημοσίων Επενδύσεων και να προχωρήσουν γρήγορα οι σχετικές διαδικασίες. 
Σε ό,τι αφορά τη σύνδεση του αθλητισμού με την εκπαιδευτική διαδικασία, είμαστε σε στενή συνεργασία με τον καθ’ ύλην αρμόδιο Υπουργείο Παιδείας και Θρησκευμάτων τόσο στο πλαίσιο της γνωμοδοτικής Κεντρικής Επιτροπής Αθλητικών Τάξεων όσο και στο επίπεδο της πολυμερούς διαβούλευσης με την ΕΟΕ, τις επιμέρους αθλητικές ομοσπονδίες και άλλους φορείς όπως τα ΑΕΙ, τα πανεπιστήμια.
Σε ό,τι αφορά τον επαγγελματικό αθλητισμό, σας υπενθυμίζω ότι η πολιτεία δεν χρηματοδοτεί καμμία δραστηριότητα επαγγελματικού αθλητισμού παρά μόνο παρέχει το πλαίσιο μέσα στο οποίο αυτός λειτουργεί. 
Η Επιτροπή Επαγγελματικού Αθλητισμού, όπως οφείλει, ζητά τη φορολογική ενημερότητα από τις ΠΑΕ και τις ΚΑΕ, η οποία είναι και η προϋπόθεση της συμμετοχής στις εθνικές διοργανώσεις. Η είσπραξη των βεβαιωμένων χρεών είναι αρμοδιότητα των υπηρεσιών του Υπουργείου Οικονομικών βάσει της διαδικασίας που προβλέπει ο νόμος. Το υφιστάμενο νομοθετικό πλαίσιο συνεπώς τηρείται. 
Αυτό δεν σημαίνει πως δεν υπάρχουν τα περιθώρια και η ανάγκη να προσαρμόσουμε και να επικαιροποιήσουμε το υφιστάμενο νομοθετικό πλαίσιο. Η πρόσκληση που έχω απευθύνει σε όλες τις δημοκρατικές πολιτικές δυνάμεις, παραμένει πάντα εν ισχύ. Είναι –πιστεύω- χρέος μας να συμβάλουμε όλοι με ειλικρίνεια και με εποικοδομητικό τρόπο στην προετοιμασία του νέου αθλητικού νόμου, ώστε αυτός να αντιμετωπίζει με συνολικό πνεύμα και αποτελεσματικότητα όλα τα ζητήματα που αφορούν τον αθλητισμό της πατρίδας μας. 
Και βεβαίως, στο αμέσως προσεχές διάστημα θα έχουμε την ευκαιρία να συζητήσουμε διεξοδικά τα ζητήματα και τις προτάσεις στο πλαίσιο της αρμόδιας Επιτροπής Μορφωτικών Υποθέσεων της Βουλής. Βεβαίως, οι θεσμικές παρεμβάσεις δεν περιορίζονται στην προετοιμασία του νέου αθλητικού νόμου. Σας υπενθυμίζω πως λίγες μέρες πριν, προχθές, υπέγραψα τη συγκρότηση του Ελεγκτικού Συμβουλίου, το οποίο απαρτίζεται από πτυχιούχους υπαλλήλους της Γενικής Γραμματείας Αθλητισμού και υπαλλήλους του Υπουργείου Οικονομικών -είναι κοινή υπουργική απόφαση- για να προχωρήσει στους προβλεπόμενους βάσει των σχετικών διατάξεων ελέγχους.
Παράλληλα, συγκροτήσαμε το Εθνικό Συμβούλιο Αθλητικού Σχεδιασμού, που είναι ένα πολύτιμο εργαλείο για την χάραξη μίας μακρόπνοης στρατηγικής για τον αθλητισμό. 
Με συγκεκριμένες δράσεις που προωθούμε στοχεύουμε στην περαιτέρω  ενίσχυση της διαφάνειας και της αποτελεσματικότητας, με την ανάπτυξη συγκεκριμένων αντικειμενικών αλγορίθμων που θα συνδέουν την κρατική επιχορήγηση με τη σκληρή δουλειά και τις διακρίσεις, καθώς και τις δυνατότητες ανάπτυξης των αθλημάτων μεταξύ του πληθυσμού και ιδίως των παιδιών και των νέων ανθρώπων.
Άφησα για το τέλος το όντως σημαντικό ζήτημα της βίας. Αφ’ ενός οφείλω να ομολογήσω πως δεν αντιλαμβάνομαι τι εννοείτε όταν λέτε στο κείμενο της επερώτησής σας ότι ο τελευταίος σχετικός νόμος υποβάθμισε τις ελευθερίες των πολιτών που επισκέπτονται χώρους αθλητισμού.
Εδώ, κυρίες και κύριοι συνάδελφοι, οφείλετε να τοποθετηθείτε ανοικτά, ξεκάθαρα. Είστε αντίθετοι με την αυστηροποίηση των ποινών για τις παραβατικές συμπεριφορές εντός γηπέδου; Είστε αντίθετοι με τη χρήση καμερών, με αυστηρές βεβαίως δικλίδες για την προστασία της ιδιωτικότητας, προκειμένου να εντοπίζονται όσοι διαπράττουν αδικήματα; Είστε αντίθετοι με τη δυνατότητα της πολιτείας να απαγορεύει τις μετακινήσεις οργανωμένων οπαδών εκεί που η Αστυνομία και η ΙΔΕΑΔ προειδοποιούν ότι υπάρχει μεγάλη πιθανότητα πρόκλησης βίαιων επεισοδίων; 
Το ξέρω καλά ότι μερικές φορές γίνομαι και δυσάρεστος κάθε φορά, δηλαδή, που σύμφωνα με τις εισηγήσεις της Ελληνικής Αστυνομίας και της ΙΔΕΑΔ απαγορεύω, με απόφαση που υπογράφω, αποδεχόμενος τις σχετικές εισηγήσεις τους, τη μετακίνηση οργανωμένων οπαδών. Όμως, προτιμώ να είμαι δυσάρεστος απ’ το να θέσω σε κίνδυνο αθλητές, διαιτητές, παράγοντες και φιλάθλους. 
Σε αυτό το πλαίσιο έχουμε αναλάβει και εγώ και ο κ. Παναγιωτόπουλος, σειρά πρωτοβουλιών από συστάσεις στους διαιτητές να μην διστάζουν να διακόπτουν τους αγώνες σε περιπτώσεις ρίψης αντικειμένων ή άλλων αντιαθλητικών εκδηλώσεων μέχρι συσκέψεις με όλα τα ενδιαφερόμενα μέρη, αλλά και αιφνιδιαστικές επισκέψεις που έχω πραγματοποιήσει σε στάδια για να διαπιστώσω ο ίδιος τα μέτρα ασφαλείας που έχουν ληφθεί. Μάλιστα έχω αφιερώσει κάθε εβδομάδα σύσκεψη για την εκτίμηση της κατάστασης των προγραμματισμένων αγώνων με τη συμμετοχή μεταξύ άλλων της ΙΔΕΑΔ, της Super League, της ΕΠΟ και της Ελληνικής Αστυνομίας.
Η αντιμετώπιση των φαινομένων βίας είναι στην κορυφή των προτεραιοτήτων και οι εντολές του Πρωθυπουργού, του Αντώνη Σαμαρά, είναι δεδομένες. Το στόχο αυτόν τον επιδιώκουμε με μια ευρεία δέσμη μέτρων, όπως αρμόζει άλλωστε σε ένα περίπλοκο και πολυδιάστατο κοινωνικό πρόβλημα.
Αναφέρω επιγραμματικά δράσεις πρόληψης, ενημέρωσης και ευαισθητοποίησης, θεσμικές αλλαγές μέσα από το νέο αθλητικό νόμο, λήψη άμεσων δράσεων όπου υπάρχει ανάγκη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Τελειώνω σε ένα λεπτό, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Μην στεναχωρείστε, θα το κρατήσω από τη δευτερολογία σας.</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ευχαριστώ πολύ.
Βεβαίως στο πλέγμα αυτών των μέτρων θεωρώ αυτονόητη την προώθηση της υλοποίησης των έργων των συστημάτων εποπτείας των αθλητικών εγκαταστάσεων και ελέγχου της πρόσβασης σε αυτές καθώς και του ηλεκτρονικού εισιτηρίου με την αντιμετώπιση των εκκρεμοτήτων που παραμένουν. 
Σε αυτήν την κοινή προσπάθεια βεβαίως η συμβολή σας σε συγκεκριμένες και υλοποιήσιμες προτάσεις είναι περισσότερο από καλοδεχούμενη. Όμως, θέλω να τονίσω την ανάγκη για συγκεκριμένες και υλοποιήσιμες  προτάσεις γιατί δυστυχώς αυτό που προκύπτει τουλάχιστον από το κείμενο της επερώτησης που καταθέσατε και τη συζήτηση μέχρι τώρα είναι ότι συγκεκριμένες προτάσεις δεν διαθέτετε.
 Επιτρέψτε μου να διαβάσω μια πρόταση από το κλείσιμο του κειμένου της επερώτησης, όπου λέτε: «Ο ΣΥΡΙΖΑ δεσμεύεται για ένα σύστημα φυσικής αγωγής και αθλητισμού ενιαίο, κοινωνικό και δημοκρατικό με σαφή πολιτικά, κοινωνικά και ανθρωποκεντρικά χαρακτηριστικά». Βερμπαλισμός, αραδιάζουμε το ένα επίθετο μετά το άλλο. Γιατί, τι αλήθεια σημαίνει αθλητισμός με σαφή πολιτικά χαρακτηριστικά;
Οι πολίτες που μας παρακολουθούν καταλαβαίνουν πως ούτε είναι εφικτό να επιστρέψουμε μαγικά στην οικονομική ευχέρεια που είχαμε πριν από την κρίση ούτε πολύ περισσότερο τα υπαρκτά προβλήματα που αντιμετωπίζει ο αθλητισμός θα επιλύονταν αν απλώς ξοδεύαμε περισσότερα χρήματα. Αυτή η λογική έχει δοκιμαστεί και έχει αποτύχει, κύριοι συνάδελφοι. Θυμάστε τις εποχές των παχιών αγελάδων. 
Αυτό, λοιπόν, που χρειάζεται ο αθλητισμός, αυτό που απαιτούν οι Έλληνες είναι διαφάνεια, δικαιοσύνη, αποτελεσματικότητα σε όλες τις δράσεις του κράτους.
Σε αυτήν την κατεύθυνση λοιπόν και με τη βαθιά πεποίθηση ότι η παιδεία, όπως ο πολιτισμός και ο αθλητισμός, είναι προνομιακά πεδία συνεννόησης και δημιουργικής σύνθεσης, σας καλώ να συνεργαστούμε εποικοδομητικά, τόσο στο πλαίσιο της προετοιμασίας του νέου αθλητικού νόμου όσο και για την αντιμετώπιση των υπαρκτών προβλημάτων του ελληνικού αθλητισμού. Κανένας δεν αμφισβητεί ότι υπάρχουν προβλήματα, όμως εδώ είμαστε όλοι μαζί να τα λύσουμε με ενότητα και με ρεαλισμό.
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Εμείς ευχαριστούμε, κύριε Υπουργέ.
Τον λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Κουρουμπλής.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Πρόεδρε, θα ήθελα πρώτα να χαιρετίσω την απόφαση του Προέδρου και της Διάσκεψης των Προέδρων για τη σύσταση της διακομματικής επιτροπής της Βουλής η οποία θα αναλάβει το πολύ μεγάλο βάρος της υπόθεσης του γερμανοκατοχικού δανείου των μεγάλων καταστροφών στις υποδομές, των αποζημιώσεων και των κλεμμένων θησαυρών. Και ειλικρινά, κύριε Πρόεδρε, και για εμένα και για όσους είχαμε υπογράψει την πρώτη πρωτοβουλία πριν από δύο χρόνια, το ευχάριστο είναι -και υπέγραψαν Βουλευτές σχεδόν απ’ όλες τις πλευρές της Βουλής- το γεγονός ότι έστω και μετά από δύο χρόνια η Βουλή των Ελλήνων αναλαμβάνει αυτήν τη μεγάλη εθνική υπόθεση. Είμαι βέβαιος ότι η Βουλή των Ελλήνων θα πράξει αυτό που δεν έπραξαν οι κυβερνήσεις όλα αυτά τα χρόνια. 
Επίσης, θα ήθελα, κύριε Πρόεδρε, να κάνω μία παρατήρηση που αφορά την εκκωφαντική απουσία της Ελλάδας, η οποία βρίσκεται σε περίοδο Προεδρίας, από το πυροφλεγές Κίεβο και τα γεγονότα που διαδραματίζονται σε αυτή την κρίσιμη γεωστρατηγική περιοχή για την Ευρώπη και την Ασία. 
Κυρίες και κύριοι συνάδελφοι, κύριε Υπουργέ, κύριε Πρόεδρε, νους υγιής εν σώματι υγιεί. Βλέπετε, η αρχαία ημών διανόηση έδωσε απαντήσεις σε όλα τα ζητήματα της ζωής, και σε αυτό το ζήτημα που σήμερα συζητούμε, ένα ζήτημα που δεν πρέπει να είναι υπόθεση όσων διαθέτουν οικονομική δυνατότητα. Διότι τελικά μέσα σε αυτήν την ανθρωπιστική κρίση, που μας οδήγησαν όλες αυτές οι πολιτικές επιλογές, μεγάλο θύμα είναι και ο ευαίσθητος τομέας του αθλητισμού. Στον τομέα αυτό έπρεπε η πολιτεία -και πρέπει κάθε φορά η εκάστοτε πολιτεία- να εξαντλεί όλα τα περιθώρια, προκειμένου να εξασφαλίζει προσπέλαση σε όλους μα όλους τους πολίτες. Σήμερα μπορεί, κύριε Υπουργέ, να το ισχυριστεί αυτό κανείς; 
Σας άκουσα ειλικρινά με πολύ μεγάλη προσοχή και εάν ήμουν ένας πολίτης άλλης χώρας δεν θα αντιλαμβανόμουν ότι στην Ελλάδα υπάρχει κρίση. Μας μιλήσατε για πάρα πολλά πράγματα επιχειρώντας να υποστηρίξετε την άποψή σας. Ξέρετε, καμμιά φορά, όταν προσπαθούμε να υπερασπιστούμε τον εαυτό μας καθ’ υπερβολήν διαπράττουμε και πολιτικά λάθη. Ειλικρινά ομολογήσατε ότι συμμετέχετε σε μία Κυβέρνηση η οποία είναι βιλαέτια, δηλαδή μας παραπέμψατε να απευθυνθούμε σε δέκα Υπουργεία, που βεβαίως μπορεί να είναι εν μέρει αρμοδιότητά τους, αλλά τη γενική ευθύνη για τα ζητήματα του αθλητισμού την έχετε εσείς. Ως εκ τούτου είναι ένα ζήτημα το πώς αντιλαμβάνεστε τη συλλογική λειτουργία της Κυβέρνησης. 
Επίσης, είμαστε για άλλη μια φορά μάρτυρες του αστερισμού των εντολών του Πρωθυπουργού. Δεν υπάρχει Κυβέρνηση, δεν υπάρχουν Υπουργοί. Όλα τα «σφάζει και τα μαχαιρώνει» ο Πρωθυπουργός. 
Αυτό είναι δείγμα έλλειψης συλλογικής λειτουργίας αυτής της ετοιμόρροπης κυβέρνησης. 
Μας είπατε και κάτι ακόμα, κύριε Υπουργέ. Λέμε εμείς στην επερώτησή μας για τα φαινόμενα αδιαφάνειας και διαφθοράς. Δεν μιλάμε μόνο για τη σημερινή κατάσταση ή μπορεί να μη μιλάμε ενδεχομένως για χθες και για προχθές. Μιλάμε γενικά τα τελευταία χρόνια πώς λειτούργησε όλο αυτό το σύστημα και επειδή αισθανθήκατε ότι ήμασταν εκτός τόπου και χρόνου όταν ρωτούσαμε αυτό, σας παραπέμπω να ακούσετε ένα ραδιοφωνικό και τηλεοπτικό σταθμό που διαφημίζει το ότι «η παράγκα συνεχίζεται». Δεν το λέμε εμείς, δεν το λέει ο ΣΥΡΙΖΑ. Αν δεν το έχετε ακούσει, φοβούμαι ότι δεν παρακολουθείτε σωστά τα πράγματα που έχουν να κάνουν με τις αρμοδιότητές σας. 
Για να ξεκαθαρίσουμε το ότι έχει γίνει όλα αυτά τα χρόνια –και αν υπήρξαν χαριστικές πράξεις της ΠΑΕ και αν δόθηκαν γήπεδα και αν δεν πληρώνονται ενοίκια- σε τελική ανάλυση, κύριε Υπουργέ, μια κυβέρνηση που πουλάει τον ΟΠΑΠ, που ήταν ίσως η πιο χρυσοφόρα μονάδα απ’ αυτές που έχετε δώσει, έπρεπε να σκεφθείτε πώς θα αντικαταστήσετε τα χρήματα, ένα μέρος εκ των οποίων –μέσα από τη συμμετοχή του Έλληνα πολίτη σε αυτά τα παιχνίδια του ΟΠΑΠ- στήριζε όλους αυτούς τους τομείς. Δεν μας απαντήσατε γι’ αυτό. 
Δεν έπρεπε να ζυγίσετε, όταν πουλήσατε αυτήν την υπόθεση ότι εδώ κάθε χρόνο ένα ποσό απ’ αυτά τα χρήματα κατευθύνεται στη στήριξη αθλητικών αλλά και κοινωνικών δραστηριοτήτων; Ούτε γι’ αυτό μας έχετε απαντήσει, παρά μόνο μας είπατε ότι στην ερώτησή μας μιλούμε –και αφήσατε ένα υπονοούμενο- για το θέμα της βίας. 
Δεν είναι μια πραγματικότητα, κύριε Υπουργέ, το ότι σήμερα δεν υπάρχει αυτή η ομορφιά στα γήπεδα, το ότι πήγαιναν φίλαθλοι και από τη μια πλευρά και από την άλλη και με έναν ωραίο τρόπο εκδήλωναν τη συμπαράστασή τους στις ομάδες τους; Υπήρχε μια ομορφιά στο γήπεδο. Την έχω ζήσει και εγώ όπως και εσείς και άλλοι. Αυτό το οποίο πια δεν συμβαίνει σήμερα στην Ελλάδα δεν είναι έλλειμμα; Δεν αφορά την Κυβέρνηση, τις κυβερνήσεις; Δεν είναι αποτυχία ότι δεν μπορέσατε να επιβάλετε την τάξη και να χρεώσετε ακόμα και την ευθύνη –αν θέλετε- της τάξης σ’ αυτούς τους χώρους στις ΠΑΕ και να αναλαμβάνουν την ευθύνη αυτοί οι κύριοι; 
Είναι ερωτήματα τα οποία πρέπει να μας απαντήσετε και όχι με έναν τρόπο έτσι επιδερμικό να απαντάτε ότι δεν έχουμε προτάσεις. Φαίνεται ότι δεν έχετε διαβάσει καλά τα ερωτήματα και το περιεχόμενο της επερώτησης. Τώρα το να βγαίνετε στο Βήμα και να λέτε κάθε φορά ότι δεν έχουμε προτάσεις, εντάξει, είναι κι αυτό μια επιλογή, αλλά εκδηλώνει μια αδυναμία να απαντήσετε με συγκεκριμένο τρόπο γιατί εσείς είστε η Κυβέρνηση και όταν είστε κυβέρνηση πρωτίστως έχετε την ευθύνη να απαντάτε με συγκεκριμένο τρόπο σ’ αυτά τα ζητήματα που υπάρχουν για τον αθλητισμό στη φύση, για τον αθλητισμό στα σχολεία, για τον ομαδικό αθλητισμό, για τον αθλητισμό για τα άτομα με ειδικές ανάγκες, όπου παρουσιάζονται πολύ μεγάλα ελλείμματα. 
Ας πάμε στο θέμα των υποδομών, όπου όλοι ξέρουν τι έχει γίνει εκεί. Όλοι ξέρουμε ή συζητούμε παρενθετικά για το τι σπατάλες έγιναν στους Ολυμπιακούς Αγώνες. Ποτέ δεν υπήρξε ένας ολοκληρωμένος απολογισμός, δεν έγινε –αν θέλετε- ένας έλεγχος. Όταν υπάρχουν τόσες καταγγελίες, κύριε Υπουργέ, υπάρχει ηθική υποχρέωση της πολιτείας να προβεί σε έναν ουσιαστικό διαχειριστικό έλεγχο εκείνης της περιόδου, για να καταγραφεί η πραγματικότητα και να αποδοθεί η αλήθεια και σε τελική ανάλυση να μην αδικούνται με διάφορες πληροφορίες ή παραπληροφορίες και πρόσωπα. Είναι υποχρέωση να το έχουμε κάνει και δεν το έχετε κάνει μέχρι σήμερα. 
Κύριε Πρόεδρε, για άλλη μία φορά η κ. Λαγκάρντ, μιλώντας εχθές στην Αυστραλία, αναφέρθηκε στις λανθασμένες επιλογές της τρόικας στην Ελλάδα. Η έκθεση του Ευρωπαϊκού Κοινοβουλίου, έστω και αργά, μιλάει για «χασάπηδες». Και δεν ακούμε κανέναν από την Κυβέρνηση να «σηκώνει αυτή τη σημαία» για να πει σε αυτούς τους κυρίους ότι αυτός εδώ ο τόπος βιώνει μία ανθρωπιστική κρίση, με τρία εκατομμύρια ανθρώπους χωρίς ασφάλιση. 
Άκουγα το πρωί, κύριε Πρόεδρε, έναν καθηγητή πανεπιστημίου, ο οποίος σε συνεργασία με το Νοσοκομείο «Σωτηρία» και τον Ιατρικό Σύλλογο υλοποιεί ένα πρόγραμμα για τους καρκινοπαθείς. Και πραγματικά συγκλονίστηκα ως άνθρωπος όταν άκουσα τον καθηγητή να λέει ότι για αυτούς τους ανθρώπους η υπόθεση του καρκίνου έρχεται σε δεύτερη μοίρα, γιατί το πρώτο πρόβλημα που έχουν είναι ότι πεινάνε. 
Πεινάνε, κύριοι συνάδελφοι, πολλοί άνθρωποι σε αυτόν τον τόπο! Και αυτό δεν το έχετε «περάσει» σε αυτούς τους κυρίους της τρόικας! Υπάρχουν άνθρωποι καρκινοπαθείς, οι οποίοι δεν λαμβάνουν εγκαίρως την αγωγή τους και αυτό έχει συνέπειες στην υγεία τους!
Και δεν τολμάει κανείς από τους λαλίστατους Υπουργούς να μιλήσει στις πολυεθνικές που μας δίνουν τα ακριβά φάρμακα του καρκίνου και να πει ότι υπάρχει η δυνατότητα στο πλαίσιο του Παγκόσμιου Οργανισμού Εμπορίου να υπάρξουν αναγκαστικές αδειοδοτήσεις. Θα σας πω εγώ τότε πόσο θα μειώσουν τις τιμές των φαρμάκων για να μην προχωρήσει η Ελλάδα σε μία τέτοια επιλογή, στην οποία προχώρησαν οι Ηνωμένες Πολιτείες Αμερικής, όταν εστάλησαν στο Καπιτώλιο οι φάκελοι με τον άνθρακα. Το σημειώνω αυτό για να μην πείτε ότι δεν έχει συμβεί αυτό που σας λέω. 
Ποιος θα απολογηθεί λοιπόν, κυρίες και κύριοι συνάδελφοι, για τις χιλιάδες αυτοκτονίες, για τις απόπειρες αυτοκτονιών, για τις μελαγχολίες, για την ανεργία, για την εξαθλίωση; 
Κύριε Πρόεδρε,  εδώ έξω από τη Βουλή πραγματοποιήθηκε πριν από λίγο μία μεγάλη συγκέντρωση των Ρομά. Αυτό το μικρό χαρτί, κύριε Πρόεδρε, το οποίο καταθέτω στα Πρακτικά της Βουλής, είναι μία κατάθεση ψυχής των ανθρώπων που ζουν το μαρτύριο του περιθωρίου, του ρατσισμού, του αποκλεισμού. 
(Στο σημείο αυτό ο Βουλευτής κ. Παναγιώτης Κουρουμπλής καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής.)
 Εδώ υπάρχει ένα ερώτημα, κύριε Πρόεδρε, γιατί και εδώ εμπλέκονται ΜΚΟ. Θα σας ζητήσω, λοιπόν, να κατατεθεί από τη Γραμματεία του Πρωθυπουργού ένα non paper που είχε σταλεί στον τότε Πρωθυπουργό, το 2003, από τον παραιτηθέντα και αρμόδιο για αυτά τα ζητήματα Υφυπουργό Εξωτερικών, τον κ. Ζαφειρόπουλο. 
Το ζητώ αυτό για να μάθουμε και εμείς τι ακριβώς είχε διαμειφθεί και οδηγήθηκε σε παραίτηση. Διότι κυκλοφορούν διάφορα που έχουν να κάνουν, κυρίες και κύριοι συνάδελφοι, ακριβώς με τη διαχείριση και τον τρόπο ελέγχου που έπρεπε να έχει ασκηθεί σε όλες αυτές τις εταιρείες, οι οποίες έπαιρναν δημόσιο χρήμα ή εντάσσονταν σε προγράμματα της Ευρωπαϊκής Ένωσης. 
Θα κλείσω, κύριε Πρόεδρε, με κάτι το οποίο ειλικρινά εμένα με ενοχλεί και πιστεύω ότι και εσάς σας ενοχλεί αλλά και όλους τους ενοχλεί. Γιατί αυτός εδώ ο χώρος είναι ο ναός της Δημοκρατίας. Και μπορεί ο καθένας από εμάς να έχει διαφορετικές προσεγγίσεις σε αυτόν το χώρο αλλά όλοι πιστεύουμε στην Κοινοβουλευτική  Δημοκρατία με τον ίδιο τρόπο, την ίδια ένταση και την ίδια εμπιστοσύνη. 
Ακούω, λοιπόν, κύριε Πρόεδρε, διάφορα για το Ραδιοτηλεοπτικό Συμβούλιο, το οποίο διορίζεται από τη Βουλή, άρα έχει λόγο η Βουλή. Σημειωτέον ότι ο Πρόεδρός του παραμένει ο ίδιος εδώ και καιρό.</Speech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Έτσι είναι.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Δεν ξέρω. Μου φαίνεται, κύριε Πρόεδρε, πως μέχρι το τέλος και της δικής μου ζωής αυτός θα εξακολουθεί να είναι Πρόεδρος. Δεν ξέρω πώς γίνεται να είναι συνεχώς Πρόεδρος.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Γίνεται, αφού δεν υπάρχει συμφωνία.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ακούω, λοιπόν, ότι επειδή υπάρχει ένας ραδιοφωνικός σταθμός, ο οποίος κρατάει ίσες αποστάσεις απέναντι στα πολιτικά κόμματα, αυτός ψάχνει ψύλλους στα άχυρα για να επιβάλλει πρόστιμα και να κλείσει αυτές τις φωνές. 
Είναι πλήγμα για τη δημοκρατία, κύριε Πρόεδρε, όταν υπάρχουν αυτά τα φαινόμενα κι όταν άνθρωποι που τοποθετούνται σε αυτές τις θέσεις σε ανεξάρτητες αρχές δεν υπηρετούν το ρόλο τους και μετατρέπονται σε γκαουλάιτερ.  
Ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Βέβαια, θα ήθελα να πω ότι λόγω της συμπαθείας μου δεν σας διέκοψα, γιατί αναφερθήκατε επί παντός επιστητού. Καλά κάνατε, βέβαια, γιατί είναι θέματα της επικαιρότητας. 
Ο Κανονισμός, δυστυχώς, είναι άτεγκτος και λέει ότι όταν συζητείται επερώτηση, οι ομιλητές πρέπει να είναι αποκλειστικά αφοσιωμένοι στην επερώτηση. 
Ορίστε, κυρία Βούλτεψη, έχετε τον λόγο για έξι λεπτά.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Πράγματι, κύριε Πρόεδρε, ετέθησαν πάρα πολλά θέματα και δεν μπορώ ούτε έχω το χρόνο να αναφερθώ σε όλα. Θέλω, όμως κι εγώ από αυτό το Βήμα να εκφράσω τη θλίψη μας και τον αποτροπιασμό μας για τα γεγονότα στην Ουκρανία, τα οποία όλη η ανθρωπότητα παρακολουθεί άναυδη. Πρόκειται για μια τρομερή αιματοχυσία. 
Όμως, το ζήτημα της Ουκρανίας δεν είναι ζήτημα για να έχουμε πολιτική αντιπαράθεση, κύριε συνάδελφε, στην Ελλάδα, διότι ο Κοινοβουλευτικός Εκπρόσωπος του ΣΥΡΙΖΑ μίλησε για εκκωφαντική απουσία της Ελλάδας από τα γεγονότα στο Κίεβο.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Της Προεδρίας.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Της Προεδρίας. 
Η Προεδρία, όπως ξέρετε, ασκείται από τους Υπουργούς Εξωτερικών…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Ένα λεπτό. Θα σας διακόψω στο σημείο αυτό και θα σταματήσω και το χρόνο. 
Επειδή έχω την τύχη να συμμετέχω στην Προεδρία της Ευρωπαϊκής Ένωσης, σε ό,τι αφορά το κοινοβουλευτικό σκέλος, θα ήθελα να σας γνωρίσω ότι εκτός από το ότι όταν κάναμε την Κοζάκ εδώ, βγάλαμε ψήφισμα για πρώτη φορά –κρατήστε το αυτό- για την Ουκρανία, η λαίδη Άστον, την οποία είμαι σίγουρος ότι θα ανέφερε η κ. Βούλτεψη, έχει επισκεφθεί μαζί με άλλους Υπουργούς των Εξωτερικών την Ουκρανία για το θέμα αυτό. Όχι απλώς δεν είμαστε αδιάφοροι, αλλά συμμετέχουμε. Μάλιστα, συμμετείχαμε ενεργά και το έχουμε αποδείξει αυτό. 
Συνεχίστε, κυρία Βούλτεψη.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Άρα, συμφωνείτε με την παρατήρηση μου.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ακούστε, κύριε Κουρουμπλή. Όπως ξέρετε, η Ελλάδα ασκεί την Προεδρία της Ευρωπαϊκής Ένωσης. Χθες στο Κίεβο, όπως είπε κι ο κύριος Πρόεδρος, βρίσκονταν τρεις Υπουργοί Εξωτερικών της Ευρωπαϊκής Ένωσης. Οι δε υπόλοιποι Υπουργοί Εξωτερικών βρίσκονταν στις Βρυξέλες σε διαρκή επαφή με τους τρεις απεσταλμένους τους. Υπό την Προεδρία της Ελλάδας χθες συνεδρίασαν οι Υπουργοί Εξωτερικών της Ευρωπαϊκής Ένωσης κι αποφάσισαν τις στοχευμένες κυρώσεις, ακριβώς για να μη δημιουργηθεί πρόβλημα στους πολίτες της Ουκρανίας. Αυτό ανακοινώθηκε χθες. 
Όπως ξέρετε σήμερα, μέχρι αυτήν την ώρα λίγο πριν μπω στην Αίθουσα ήταν δεδομένο ότι χάρη στη διαμεσολάβηση της Ευρωπαϊκής Ένωσης υπήρξε ένα είδος συμφωνίας μεταξύ της Κυβέρνησης και της Αντιπολίτευσης και με τη συμμετοχή της Ρωσίας. Ελπίζουμε αυτή η συμφωνία να εφαρμοστεί για να ειρηνεύσει η Ουκρανία. Άρα, δεν είναι εκκωφαντική η απουσία της Ελλάδας. Η Ελλάδα ήταν στις Βρυξέλλες και παρακολουθούσε ως προεδρεύουσα χώρα και προήδρευσε της συνεδρίασης των Υπουργών Εξωτερικών εκεί. 
Επίσης, δεν καταλαβαίνω γιατί έχετε πρόβλημα εσείς στο ΣΥΡΙΖΑ. Εσείς στο ΣΥΡΙΖΑ το πρώτο που κάνατε μόλις ξέσπασαν τα αιματηρά γεγονότα στην Ουκρανία ήταν να βγάλετε ανακοίνωση για να πείτε ότι η Ευρωπαϊκή Ένωση οφείλει να μην εμπλακεί ενεργά με κανέναν έμμεσο ή άμεσο τρόπο. Αυτό ήταν το θέμα σας. 
Δεν καταλαβαίνω γιατί στεναχωριέστε και ασκείτε κριτική. Προφανώς, θέλετε να απεμπολήσετε το δικαίωμα της Ευρωπαϊκής Ένωσης να ασκεί εξωτερική πολιτική. Αυτός, όμως, είναι ο ακρογωνιαίος λίθος της ύπαρξης της Ευρωπαϊκής Ένωσης αυτήν τη στιγμή. Όταν, λοιπόν, το αρμόδιο τμήμα σας έχει καλέσει επισήμως στις 19 του μήνα να μην υπάρξει καμμία εμπλοκή της Ευρωπαϊκής Ένωσης, δεν καταλαβαίνω πόθεν η κριτική σας.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτό καταλάβατε;</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Αυτό είπατε. 
Επίσης, θα θέλαμε –κάποια στιγμή θα τη βγάλετε την ανακοίνωση- μια ανακοίνωση για τη Βενεζουέλα. Δεν ακούω τίποτα για τη Βενεζουέλα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εντάξει, εντάξει.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Καμμία ανακοίνωση δεν υπάρχει από το ΣΥΡΙΖΑ. Σκοτώνονται εκεί κι έχουμε πέντε νεκρούς, αλλά δεν ακούμε τίποτα. Μας την είχατε φέρει ως πρότυπο πέρσι, τώρα, σιγή. Πείτε κάτι. Συμπαρασταθείτε σε όλους αυτούς τους συμπολίτες, τους οποίους επισκεπτόσασταν εκεί τόσο καιρό: Τον Τσάβες, το Μαδούρο. Πού είναι η Βενεζουέλα; Λείπει από τα κείμενά σας. 
Κοιτάξτε να δείτε, δεν είναι όλα θέμα Αντιπολίτευσης ούτε όλα είναι θέμα μνημονίου. Μπορεί και στο θέμα της Ουκρανίας να παίζει το μνημόνιο. Ίσως για αυτό δεν θέλατε να εμπλακεί η Ευρωπαϊκή Ένωση, γιατί αποτελεί τα 2/3 της τρόικας. 
Δεν μπορώ να εξηγήσω δηλαδή αυτήν την αλλοπρόσαλλη συμπεριφορά. Από εκεί και πέρα, η εικόνα που παρουσιάσατε σήμερα όσον αφορά τον αθλητισμό δεν ανταποκρίνεται στην πραγματικότητα. Προβλήματα στον τομέα υπήρχαν πάντοτε. Όμως, όποιος κυκλοφορεί έξω στην κοινωνία –επιτρέψτε μου να σας πω ότι εγώ το κάνω- ξέρει ότι όσοι δήμαρχοι και περιφερειάρχες είναι ικανοί, εξασφαλίζουν χρήματα για τον αθλητισμό. 
Για παράδειγμα, το προπερασμένο Σάββατο υπήρχε μια πολύ μεγάλη εκδήλωση στο Παλαιό Φάληρο και τον δήμαρχο –για να πάμε στην εκδήλωση- τον βρήκα στο εργοτάξιο ενός καινούργιου μεγάλου γηπέδου μπάσκετ για όλο το λαό του Φαλήρου. Πώς τα κατάφερε; Συνεννοήθηκε με τον περιφερειάρχη και το έφτιαξαν. Δεν είναι θέμα μνημονίου. Όλα τα συνδέετε με το μνημόνιο. 
Πριν από λίγο καιρό πάλι, ήμουν σε έναν αγώνα μπάσκετ στην Αγία Παρασκευή –έχει αναβαθμιστεί μάλιστα κι η ομάδα τους, δεν είμαι πολύ ειδική στα αθλητικά, παρακολούθησα όμως τον αγώνα- και μάλιστα αυτόν τον αγώνα τον είχαν οργανώσει οι φοιτητές της Σχολής Μάνατζμεντ Αθλητισμού –που κατηγορήσατε και βρίσκεται στην Πελοπόννησο- για φιλανθρωπικούς σκοπούς. 
Όπου πάμε –πού θέλετε να πάμε;- από τις πιο φτωχές περιοχές, από το Ίλιον, το Περιστέρι, μέχρι το Μαρούσι, όπου μπορούν οι δήμαρχοι και είναι ικανοί, βρίσκουν τα χρήματα, τα απορροφούν και κάνουν αθλητισμό για τη νεολαία τους. Αυτή είναι η πραγματικότητα διότι χρήματα στους δήμους και στις περιφέρειες δίδονται. 
Το 2013 –καθαρά μνημονιακό έτος- δόθηκαν πάνω από 3.000.000.000 ευρώ από τους κεντρικούς αυτοτελείς πόρους και από τις συλλογικές αποφάσεις της τοπικής αυτοδιοίκησης. Αυτά, λοιπόν, τα παίρνουν οι δήμοι και τα χρησιμοποιούν. Και αν δεν τα χρησιμοποιούν σωστά, ώστε να μην λειτουργούν σωστά οι αθλητικές τους εγκαταστάσεις –γιατί τα περισσότερα από αυτά εκατοντάδες εκατομμύρια ακριβώς πρέπει να πηγαίνουν σε λειτουργικά έξοδα του δήμου- αυτό είναι πρόβλημα των δημάρχων, δεν είναι πρόβλημα της υποχρηματοδότησης. Για το 2015 προβλέπονται πάνω από 3.000.000.000, σχεδόν 3.500.000.000 ευρώ για τους δήμους, προκειμένου να αντιμετωπίσουν αυτά τα έξοδα. 
Δεν είναι λοιπόν έτσι τα πράγματα. Πρέπει να κυκλοφορήσετε λίγο να δείτε ότι τα Σαββατοκύριακα υπάρχει αθλητισμός σε όλους τους δήμους. Και αν κάποιοι δήμοι δεν απορροφούν, ας μην επανεκλεγούν οι δήμαρχοι ούτε χρειάζεται να κλαψουρίζουν. Όποιος ξέρει, παίρνει τα χρήματα και τα χρησιμοποιεί για το λαό του και για τη νεολαία του. 
Τώρα, τα υπόλοιπα τα οποία λέμε εδώ πέρα ως προς τις ΠΑΕ, τις ΚΑΕ κ.λπ., αυτά εμένα δεν απασχολούν και θα σας πω γιατί δεν απασχολούν. Δεν ασχολήθηκα ποτέ με αυτά τα θέματα και δεν σκοπεύω πλέον να ασχοληθώ, διότι μου έχει μείνει χαραγμένο στο μυαλό μου ένα πράγμα: Την ημέρα –λέει- που η χώρα μας έμπαινε στο μνημόνιο υπήρξε η μεγαλύτερη μετακίνηση οπαδών στην ιστορία του ποδοσφαίρου από τη Θεσσαλονίκη στην Αθήνα. Άρα, δεν με ενδιαφέρει αυτό το κομμάτι. Ας το κανονίσει εκεί ο κ. Ανδριανός, το Υπουργείο κ.λπ. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Μισό λεπτό, κύριε Πρόεδρε.
Εγώ ως προς το κομμάτι του αθλητισμού για τη νεολαία, σας λέω ότι όποιος δήμαρχος είναι ικανός, έχει αθλητισμό στην περιοχή του και φτιάχνει καινούργια στάδια μέσα στο μνημόνιο. Δεν μας φταίει αυτό, μας φταίει η ανικανότητά μας τις περισσότερες φορές. Και αν κάποιοι θέλουν να ασχολούνται με τα ποδόσφαιρα και όλα αυτά και η χώρα να είναι στο μνημόνιο και αυτοί αλλού να αρμενίζουν και να μετακινούνται, αυτό είναι πλέον δικό τους πρόβλημα. Ένα πρόβλημα πρέπει να φροντίσουμε εμείς: τον αθλητισμό για τη νεολαία μας.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Τραγάκης</Parlmember>): Και εμείς σας ευχαριστούμε, κυρία συνάδελφε, ήσασταν συνεπής στο χρόνο σας. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής των Ελλήνων, τριάντα εννέα μαθητές και μαθήτριες και δύο εκπαιδευτικοί από το 3ο Γυμνάσιο Αμαλιάδας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Τον λόγο έχει ο Κοινοβουλευτικός Εκπρόσωπος του ΠΑΣΟΚ, ο κ. Πύρρος Δήμας και νομίζω ότι θα έχει να μας πει πολλά. Μου φαίνεται ότι βγήκε κάποια απόφαση.</ChairmanSpeech>
<Speech><Parlmember>ΠΥΡΡΟΣ ΔΗΜΑΣ</Parlmember>: Αθλητισμός ίσον πολιτισμός και πολιτισμός είναι ό,τι απομένει, όταν όλα έχουν χαθεί. Χωρίς τον αθλητισμό η εκπαίδευση είναι ανάπηρη και κάθε στρατηγική για την υγεία αναποτελεσματική. 
(Στο σημείο αυτό την Προεδρική Έδρα καταλαμβάνει ο Δ΄ Αντιπρόεδρος της Βουλής κ. ΙΩΑΝΝΗΣ ΔΡΑΓΑΣΑΚΗΣ )
Τα οφέλη από τον αθλητισμό είναι πολλαπλά. Με κάθε ευρώ που επενδύουμε στον αθλητισμό, περιορίζουμε άλλες, πολλαπλάσιες αρνητικές δαπάνες. Δυστυχώς, στη χώρα μας λόγω της οικονομικής κρίσης ο αθλητισμός, ο πρωταθλητισμός και ο μαζικός αθλητισμός περνάνε βαθιά κρίση. Είναι τεράστιες οι περικοπές των κρατικών επιχορηγήσεων στον ελληνικό ερασιτεχνικό αθλητισμό. Εξαιτίας των περικοπών το 2012 και το 2013 οι ομοσπονδίες των ολυμπιακών αθλημάτων γονάτισαν. Όμως και στον προϋπολογισμό του 2014 οι μειώσεις στις πιστώσεις της Γενικής Γραμματείας Αθλητισμού συνέχισαν την ανοδική πορεία τους. Πιστέψτε με, μιλώ ως εκπρόσωπος μιας αθλητικής ομοσπονδίας. Δεν υπάρχει δεκάρα. 
Από την αρχή της θητείας μου στη Βουλή έχω αναδείξει με σειρά ερωτήσεων και επερωτήσεων τα τεράστια προβλήματα που χρονίζουν στον ελληνικό ερασιτεχνικό αθλητισμό και τα οποία στις μέρες μας χειροτέρευσαν. Οι προσπάθειές μου και οι προσπάθειες του κόμματός μου για την εισφορά ενός ποσοστού των εσόδων του ΟΠΑΠ στην ενίσχυση του ελληνικού ερασιτεχνικού αθλητισμού δεν ευδοκίμησαν. Εξακολουθεί, όμως, να ευδοκιμεί η δύσκολη πραγματικότητα για τον ελληνικό ερασιτεχνικό αθλητισμό.
Για να ζήσει ο αθλητισμός πρέπει να βρεθούν νέες, αξιόπιστες πηγές χρηματοδότησής του, πέραν του κρατικού προϋπολογισμού. Όταν λεφτά δεν υπάρχουν, τις λύσεις στα οικονομικά προβλήματα συνήθως δίνουν ο προγραμματισμός και ο νέος σχεδιασμός των δεδομένων. Μαζί με τα λεφτά που δεν υπάρχουν έχει πάψει πλέον να υπάρχει κι ένας απόλυτα κρατικοδίαιτος αθλητισμός. Συνεπώς το κράτος πρέπει να αποδεσμεύσει τους αθλητικούς φορείς και τις ομοσπονδίες από το αυστηρό δημοσιονομικό πλαίσιο που ισχύει στη χώρα μας και να τους καταστήσει νομικά πρόσωπα ιδιωτικού δικαίου που θα εποπτεύονται από το κράτος. 
Οι ομοσπονδίες και η Ελληνική Ολυμπιακή Επιτροπή χρειάζονται τη θέσπιση ενός νέου φορολογικού καθεστώτος. Όμως και οι ιδιώτες χρειάζονται επαρκή φορολογικά κίνητρα για να επιχορηγούν και να χρηματοδοτούν τον ελληνικό ερασιτεχνικό αθλητισμό. Φυσικά και χρειάζεται ένα αυστηρό νομοθετικό πλαίσιο για την αποτροπή καταχρήσεων και καταστρατηγήσεων στον τομέα αυτό. Όπως ανάλογο πλαίσιο υπάρχει και ισχύει για τα πολιτιστικά σωματεία, θα πρέπει να ισχύει και στα αθλητικά.
Μια άλλη σκέψη είναι η θεσμοθέτηση ενός λαχείου του οποίου το σύνολο ή μέρος των εσόδων θα πηγαίνουν στην ενίσχυση του ελληνικού ερασιτεχνικού αθλητισμού. Μεγάλες ΔΕΚΟ και εταιρείες του δημοσίου θα μπορούσαν να υιοθετήσουν ολυμπιακά αθλήματα. Εξίσου αναγκαίο να επανεξεταστεί είναι και το σύστημα χορηγίας της Ελληνικής Ολυμπιακής Επιτροπής προς τις ομοσπονδίες με ποσά από τις χορηγίες της. Πρέπει, επίσης, να διατεθούν κονδύλια για τη μελέτη των δυνατοτήτων αξιοποίησης του ΕΣΠΑ για τον ελληνικό ερασιτεχνικό αθλητισμό.
Δεύτερος βασικός άξονας του νέου προγραμματισμού του ελληνικού αθλητισμού είναι η μείωση των δαπανών και εξόδων του με κρατική πρωτοβουλία. Είναι αδιανόητο αθλητικοί φορείς και αθλητικές ομοσπονδίες να πληρώνουν ενοίκια για τη στέγασή τους στο ΟΑΚΑ και σε άλλα ολυμπιακά ακίνητα ή δημόσια κτήρια. Όπως, επίσης, απαραίτητη είναι και η αυξημένη δυνατότητα απόσπασης καθηγητών φυσικής αγωγής ως προπονητές και συνεργάτες στις αθλητικές ομοσπονδίες. Όμως και άλλα μέτρα που δεν συνεπάγονται δαπάνες για το ελληνικό δημόσιο, όπως η παροχή ρεαλιστικών κινήτρων και ευεργετημάτων στους νέους που θέλουν να ασχοληθούν με τον πρωταθλητισμό και τον αθλητισμό υψηλού επιπέδου, είναι εξίσου απαραίτητα.
Με νομοθετήματα και άλλα μέτρα πρέπει το ελληνικό σχολείο κάθε βαθμίδας να αναδειχθεί ως η πρωταρχική δεξαμενή του έμψυχου δυναμικού του ελληνικού αθλητισμού. Συντονισμένες δράσεις μεταξύ αθλητικών ομοσπονδιών και Υπουργείου Παιδείας πρέπει να συνδέσουν τις μαθησιακές ανάγκες της ελληνικής νεολαίας τόσο με τον πρωταθλητισμό όσο και με το μαζικό αθλητισμό. «Κάθε σχολείο και ένα στάδιο» ή «κάθε σχολείο και ένα γυμναστήριο» θα πρέπει να είναι ο απώτερος στόχος μας. Στο πλαίσιο αυτό πρέπει να σταματήσει κάθε απόπειρα συρρίκνωσης του μαθήματος της φυσικής αγωγής στο σχολικό πρόγραμμα και να θεσμοθετηθεί το ελάχιστο όριο της εβδομαδιαίας τρίωρης διδασκαλίας της.
Επίσης, θεσμικά πρέπει να αποτραπεί κάθε υποβάθμιση ή κατάργηση των οργανωτικών δομών του μαθήματος της φυσικής αγωγής, του σχολικού αθλητισμού και της αθλητικής παιδείας. 
Με βοηθό την παιδεία φαινόμενα ρατσισμού και βίας στα γήπεδα, στα γυμναστήρια και τα κολυμβητήρια πρέπει να στιγματιστούν και να απομονωθούν. Πρέπει να ευαισθητοποιηθεί η κοινή γνώμη και να εκπαιδευτούν οι ίδιοι οι αθλητές με ψηφίσματα και κώδικες δεοντολογίας.
Φυσικά και πρέπει να αυξηθούν και να συστηματοποιηθούν οι αντιντόπινγκ έλεγχοι. Να γίνονται με συνέπεια και αυστηρότητα. 
Με κάθε τρόπο, η πολιτεία πρέπει να ελαφρύνει τις αθλητικές ομοσπονδίες από κάθε είδους φορολογικά, μισθοδοτικά και λοιπά λειτουργικά βάρη, ώστε αυτές να αφοσιωθούν στο κύριο έργο τους, στον καθαρό, ποιοτικό και υψηλού επιπέδου αθλητισμό για όλους. 
Κλείνοντας, θέλω να επαναλάβω πως ό,τι δίνουμε σήμερα για τον αθλητισμό θα το πάρουμε αύριο δεκαπλάσια πίσω. Ο αθλητισμός είναι το ισχυρότερο αντίδοτο στο δηλητήριο της απογοήτευσης, της ανασφάλειας και της αβεβαιότητας, που βιώνουμε εμείς και τα παιδιά μας. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο κ. Κουίκ έχει τον λόγο.</ChairmanSpeech> 
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Ευχαριστώ, κύριε Πρόεδρε.
Κύριε Υπουργέ, κυρίες και κύριοι συνάδελφοι, κατ’ αρχήν, πραγματικά αναρωτιέμαι γιατί το πολιτικό σύστημα δεν ανοίγει το φάκελο των Ολυμπιακών Αγώνων και τον αφήνει στα χέρια της δικαιοσύνης. Γιατί το πολιτικό σύστημα τρέμει να τα βάλει με τους εργολάβους που «τα άρπαξαν» την τελευταία στιγμή και επί κυβερνήσεων Καραμανλή και επί κυβερνήσεων Σημίτη; Γιατί; Ο πολιτικός «έχει την μπάλα στα χέρια του», για να βάλω και έναν αθλητικό όρο. Μην τα πετάτε όλα στις πλάτες των δικαστικών, γιατί αυτό δείχνει λιποταξία της πολιτικής συνείδησης. 
Σε ό,τι αφορά το θέμα που κουβεντιάζουμε σήμερα, η έκθεση των πεπραγμένων –και πρέπει να πούμε ότι δεν είναι θέμα της Κυβέρνησης, είναι διαχρονικό, διακυβερνητικό, δεν είναι θέμα σημερινό- η έκθεση που έχει συντάξει ο ΣΥΡΙΖΑ μέχρι του σημείου τού τι θα κάνει αν γίνει κυβέρνηση με βρίσκει απόλυτα σύμφωνο. Έτσι είναι τα πράγματα. Είναι ένα εκπληκτικό ρεπορτάζ, που αν ήμουν στη θέση του δημοσιογράφου, θα το έπαιρνα και θα το δημοσίευα. Έτσι έχουν τα πράγματα. 
Όμως, κύριε Υπουργέ, σας το λέει αυτό και ένας άνθρωπος ο οποίος από τα σαράντα έξι χρόνια του στη δημοσιογραφία δούλεψε πολλά και ως αθλητικός συντάκτης. Εσείς δεν έχετε μπει μέσα στα αποδυτήρια δεν έχετε μπει μέσα σε όλη αυτήν την ιστορία, δεν έχετε αισθανθεί τη σαπίλα ακόμα και του παραγοντισμού, για να καταλάβετε ότι έχουν δίκιο. 
Τώρα, σε ό,τι αφορά τις ερωτήσεις όπως τις διατύπωσαν και το «διά ταύτα», το τι θα κάνουν, ομολογώ ότι είμαι τελείως αντίθετος. 
Το μόνο που μου κάνει εντύπωση είναι το ότι λείπει από τις υπογραφές των επερωτώντων η υπογραφή της κ. Σοφίας Σακοράφα. Μου κάνει εντύπωση. Θα ήθελα να την ακούσουμε εδώ μέσα στη Βουλή. 
Από την άλλη πλευρά, κύριε Υπουργέ, ελάτε να μιλήσουμε λίγο για τα τρέχοντα ζητήματα. Έχει δίκιο ο κ. Βούτσης και σε κάτι άλλο. Θα έπρεπε να είναι μια γενικευμένη συζήτηση για τον αθλητισμό, για να γίνει μια καλύτερη συζήτηση, να μιλήσουν και άλλοι συνάδελφοι, που έχουν υπηρετήσει και σε πόστα σαν το δικό μου, όπως είναι η συνάδελφος κ. Καραμανλή. Δεν έχει σημασία σε ποιο κόμμα ανήκει. Σημασία έχει ότι θα ήταν χρήσιμο να ακούσουμε αυτές τις εμπειρίες. 
Άρα, όταν λέτε ότι σας έφεραν ένα θέμα που αφορά πολλά Υπουργεία, ναι, βεβαίως, έχετε δίκιο, είναι πολλά τα εμπλεκόμενα Υπουργεία. Γι’ αυτό θα έπρεπε να γίνει μια γενικευμένη συζήτηση, για να είναι όλοι οι Υπουργοί εδώ, για να μπορέσουμε να κουβεντιάσουμε επί της ουσίας για όλο αυτό το φάσμα που αφορά τον αθλητισμό στην Ελλάδα. 
Κύριε Υπουργέ –κατέθεσα και ερώτηση, έχουμε μιλήσει και τηλεφωνικά για αυτό το θέμα- επειδή μιλάμε για την κατάντια του αθλητισμού, έχω μάθει στην καριέρα μου και στην πορεία μου αυτό που έχω να το διεκδικώ με τον αγώνα μου. Δεν θα μπορούσα ποτέ να φανταστώ τον Πύρρο Δήμα να έχει αποκλειστεί από τα προκριματικά των Ολυμπιακών Αγώνων ή των Πανευρωπαϊκών Αγώνων και να πει «πληρώστε για να πάω στους τελικούς». Θα το έκανε αυτό ο Πύρρος Δήμας; Θα δεχόταν ποτέ η πατρίδα του να δωροδοκήσει για να πάει να σηκώσει την ελληνική σημαία; 
Και όμως αυτό έγινε στο μπάσκετ. Αποκλειστήκαμε στα παρκέ για το «Mundobasket» από τους Φινλανδούς, από τους Σκοπιανούς και μπήκαμε στην αθλιότητα της πασοκονοοτροπίας της μίζας, να πάμε στον ανήθικο πλειστηριασμό που επέβαλε η FIBA, για να πάρουμε μία από τις τέσσερις κάρτες για να πάμε να παίξουμε στο «Mundobasket». Επαναλαμβάνω: Έχοντας χάσει στο παρκέ. Βεβαίως, οι λεβέντες μας να πάνε και να παίξουν –και την εννοώ τη λέξη «λεβέντες»-, να πάνε τα παιδιά και να αποδείξουν ότι μπορούν να διεκδικήσουν κάτι, αλλά με τη μπάλα στα χέρια και όχι με μιζοδόλαρα. 
Εγώ δεν είμαι ούτε φιλοβασιλακοπουλικός ούτε αντιβασιλακοπουλικός. Είμαι απλώς οπαδός μίας ομάδας, παρακολουθώ το μπάσκετ. Ο κ. Βασιλακόπουλος είναι χρόνια παράγοντας, επαγγελματίας του μπάσκετ λένε ότι έχει γίνει πια, πολύ καλός παράγων, αλλά μέχρι εκεί. 
Πώς αποδέχεται η Ελλάδα να πληρώνεται η φανέλα της εθνικής μας, με το οικόσημό μας επάνω, να πληρώνουμε σε ανήθικους πλειστηριασμούς για να πάμε να παίξουμε; Εγώ δεν θα το δεχόμουνα αυτό και πραγματικά, λυπάμαι που υπάρχουν δημοσιογράφοι του μπάσκετ, που υποστηρίζουν αυτήν την άποψη. Όμως  εγώ δεν είμαι από εκείνους που κάνουν τα τζάμπα ταξίδια για να καλύψουν τους αγώνες μπάσκετ. Φαντάζομαι ότι κάποιοι αντιλαμβάνονται τι ακριβώς λέω.
Και τα 800 χιλιάρικα; Πόσο αποτιμάται η αξία της φανέλας της εθνικής μπάσκετ; Δώσαμε 800 χιλιάρικα, την ώρα που οι Ιταλοί αποσύρθηκαν, οι Ρώσοι αποσύρθηκαν, αλλά και άλλοι, από αυτό το άθλιο παιχνίδι της FIBA. Άθλιο! Πού βρέθηκαν τα λεφτά; Από τράπεζες; Από πού; Δεν έχει δοθεί κάποια εξήγηση μέχρι τώρα. Και επαναλαμβάνω: Το λέω ως Έλληνας. Δεν το λέω ως οπαδός καμμίας ομάδας. Δεν δέχομαι, όμως, η εθνική μας ομάδα να πηγαίνει με τις πασοκονοοτροπίες της μίζας. Τελείωσε αυτή η ιστορία!
Όσον αφορά τις ΜΚΟ, κύριε Υπουργέ, δεν θα μπορέσω να σας καταθέσω το φάκελο ή μάλλον αυτό το κομμάτι που μου έδωσε το δικό σας Υπουργείο, όταν ήταν Αναπληρωτής Υπουργός ο κ. Τζαβάρας. Δυστυχώς, το χρειάζομαι γιατί τη Δευτέρα θα συμμετάσχω σε μία εκπομπή στην τηλεόραση να μιλήσω, αλλά μπορείτε να ανατρέξετε στην ημερομηνία 11-10-2012. 
Τι θα δείτε σε αυτόν τον φάκελο, κύριε Υπουργέ; Θα δείτε 5.000 εδώ, 6.000 παρακάτω, 3.000 παραπέρα να δίνονται σε διάφορα αθλητικά σωματεία από τα κονδύλια του Υπουργείου Παιδείας για διάφορες δραστηριότητες. Γιατί να μην τα δίδουν οι ομοσπονδίες τους; Γιατί απλώς θέλετε να δίδονται μέσω των ΜΚΟ, για να έχετε και εσείς τις πελατειακές σας σχέσεις. Όχι εσείς προσωπικά, αλλά τα υπουργεία και οι εκάστοτε υπουργοί. Απίστευτος είναι αυτός ο κατάλογος! Είναι κατάλογος ντροπής. Γιατί ένας ιστιοπλοϊκός όμιλος να μην παίρνει τα λεφτά από την ομοσπονδία του και να πρέπει να πηγαίνει στα υπουργικά γραφεία και να λέει, για παράδειγμα, «δώστε μου 5.000 για να διοργανώσω ένα ράλι στο Αιγαίο»; Γιατί; 
Κλείνω, λέγοντας το εξής, σε ό,τι αφορά και τη βία στα γήπεδα: Δυστυχώς, κανένας νόμος δεν μπορεί να εφαρμοστεί. Και κάμερες υπάρχουν και ηλεκτρονικά εισιτήρια υπάρχουν σε γήπεδα, αλλά δυστυχώς οι νόμοι δεν εφαρμόζονται. Το δε ξέφραγο αμπέλι που λέγεται ΟΑΚΑ είναι μία άλλη ιστορία. 
Κύριε Υπουργέ, θα σας πω κάτι και σας κοιτάω στα μάτια: Τη μάνα σας τη σέβεστε; Εγώ τη σέβομαι σαν και τι. Δεν είναι πια στη ζωή, αλλά τη σέβομαι. Δεν μπορώ να στέκομαι με απάθεια απέναντι σε ΠΑΕ και ΚΑΕ που ακούν από τις εξέδρες συνθήματα που υβρίζουν μάνες, μάνες διαιτητών, μάνες ποδοσφαιριστών, μάνες παραγόντων άλλης ομάδας και δεν κάνουν τίποτα. Ούτε μία σύσταση τουλάχιστον στις ΠΑΕ δεν έχει γίνει.
Δεν είμαι ηθικοπλάστης ούτε ηθικολόγος. Σας διαβεβαιώ. Άμα χρειαστεί βρίζω. Λέω και εγώ τα δικά μου, αλλά τη μάνα μου τη σέβομαι, όπως σέβομαι και τον Εθνικό Ύμνο, που τον ακούω στα γήπεδα παραφρασμένο από κερκίδες οργανωμένων φιλάθλων. Ο Ύμνος είναι ένας, είναι εθνικός και είναι της χώρας μου. Δεν ανήκει σε καμμία ομάδα. Και ούτε σε αυτό υπάρχει παρέμβαση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώνετε.</ChairmanSpeech>
<Speech><Parlmember>ΤΕΡΕΝΣ-ΣΠΕΝΣΕΡ-ΝΙΚΟΛΑΟΣ ΚΟΥΙΚ</Parlmember>: Σας ευχαριστώ πάρα πολύ για την ανοχή σας, κύριε Πρόεδρε, αλλά θα ήθελα να πω ότι ακόμα και το γεγονός πως υπογράφετε τη μη μετακίνηση οπαδών, δείχνει ότι δεν αντέχετε σε μία ομάδα, η οποία τα έκανε λαμπόγυαλο σε μία άλλη πόλη, να πείτε: «Β΄ κατηγορία!».
Να πείτε Β΄ κατηγορία εδώ και τώρα, για να δούμε «πόσα απίδια βάζει ο σάκος» και πόσοι άλλοι οργανωμένοι οπαδοί άλλων ομάδων θα κάνουν αυτή την ιστορία. 
Ευχαριστώ πολύ που με ακούσατε. Πάρτε όμως στα σοβαρά αυτά που σας λέει ένας άνθρωπος που αγαπάει τον αθλητισμό και τον έχει υπηρετήσει μέσα από τις τάξεις της δημοσιογραφίας, χωρίς να μπορεί να τον «πιάσει» κανένας παράγοντας, καμμία ομάδα και για τίποτε.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε. 
Τον λόγο έχει ο κ. Μίχος για έξι λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Θα συνεχίσω από τα λεγόμενα του κ. Κουίκ, όσον αφορά τις ομάδες. Οι περισσότερες από τις ομάδες σήμερα στο ποδόσφαιρο και στο μπάσκετ έπρεπε να είναι εγκληματικές οργανώσεις. Έχουν γίνει πάρα πολλοί φόνοι, πολλοί ξυλοδαρμοί, αλλά γι’ αυτά δεν μιλάει κανένας, γιατί κάποιοι πολιτικοί «τα παίρνουν» κάτω από το τραπέζι από μεγαλοστελέχη ομάδων κ.λπ.. Εκεί όμως κλείνουμε το στόμα μας και δεν μιλάμε. Όταν γεμίζει η τσέπη, είναι όλα καλά! 
Θα προχωρήσω στις αθλητικές διοργανώσεις. Τα Σκόπια, η γειτονική χώρα,  κατεβαίνει με το όνομα «Μακεδονία» και κανείς δεν μιλάει. Και πριν από λίγο καιρό εδώ, στο ελληνικό Κοινοβούλιο, σ’ αυτόν εδώ τον χώρο, ήρθε ένας ξεφτιλισμένος Υπουργός από τα Σκόπια, ανέφερε το όνομα «Μακεδονία» και δεν μίλησε κανείς. Κανένας από εδώ μέσα δεν μίλησε. Μόνο για δημοκρατία ξέρετε να μιλάτε εδώ μέσα όλοι, για τίποτε παραπάνω. 
Όσον αφορά την Τουρκία, θα σας φέρω ένα τρανό παράδειγμα, για να δούμε πόσο αγαπάτε την πατρίδα και εσείς, σαν πολιτικοί και οι προηγούμενοι και οι παράγοντες, που καπηλεύονται αυτήν τη στιγμή τον αθλητισμό. 
Πριν τρία-τέσσερα χρόνια ένας αθλητής από τη Χαλκίδα στην ελληνορωμαϊκή πάλη βγήκε πρώτος και σήκωσε την ελληνική σημαία. Αυτό έγινε ανήμερα της γιορτής του Κεμάλ Ατατούρκ. Δεν έπαιξαν τον Εθνικό μας Ύμνο. Κανένας δεν διαμαρτυρήθηκε. Φαντάζεστε τι θα γινόταν στην Ελλάδα, αλλά και παγκόσμια, εάν γινόταν κάτι ανάλογο και δεν παίζαμε εμείς τον εθνικό ύμνο της Τουρκίας; Μπορεί να απαντήσει κανείς σε αυτό; Δεν μπορεί να απαντήσει κανείς. Δεν μίλησε κανείς γι’ αυτό. 
Την επόμενη χρονιά το παλικάρι πήγε ξανά και σήκωσε πάλι την ελληνική σημαία. Αναγκαστικά οι Τουρκαλάδες έπαιξαν τον Εθνικό Ύμνο. Την τρίτη χρονιά έγινε ξανά το ίδιο. Ό,τι έκανε αυτός ο αθλητής το έκανε με λεφτά από την τσέπη του και ήταν φτωχός. Η ελληνική πολιτεία δεν έχει δώσει μία, όχι μόνο σε αυτόν τον αθλητή, αλλά και σε πολλούς άλλους.
Μιλάτε για ελέγχους αντιντόπινγκ. Για ποιους ελέγχους αντιντόπινγκ μιλάτε; Είδαμε τι έγινε και εδώ στους Ολυμπιακούς Αγώνες, όταν οι Αμερικανοί είχαν πάει στην Κρήτη και κρύβονταν στα υποβρύχια και όλα τα Μέσα Μαζικής Ενημέρωσης και κάποιοι πολιτικοί μιλούσαν για τους δικούς μας αθλητές. Οι Αμερικανοί είναι πρωτοστάτες κυρίως στο μπάσκετ, όπως και οι Ανατολικοί, γιατί οι καλύτερες ντόπες κάποτε έβγαιναν στην Ανατολική Γερμανία και στη Ρωσία, και δεν μιλούσε κανένας. Μόνο για τους δικούς μας μίλησαν.
Μιλάτε για αθλητισμό; Στηρίζουμε τους Έλληνες αθλητές; Δεν τους στηρίζουμε, τους μουλώνουμε στην Ελλάδα. Κύριε Υφυπουργέ, δεν έχω κάτι προσωπικό μαζί σας, μιλάω γενικά.Από εκεί και πέρα, όλοι ξέρουμε ότι οι Ολυμπιακοί Αγώνες έγιναν για τους εργολάβους και τις πολυεθνικές. Μιλώντας για τους Ολυμπιακούς Αγώνες, δεν πρέπει κανένα κράτος να παίρνει τους Ολυμπιακούς Αγώνες, γιατί έχουν γίνει πλέον μόνο για τις πολυεθνικές, για να γεμίζουν τις τσέπες τους. Οι Ολυμπιακοί Αγώνες πρέπει να γίνονται μόνο στην Ελλάδα.
Έχουμε τις ΠΑΕ και τις ΚΑΕ που κάνουν κουμάντο στα πάντα. «Λαδώνουν», δίνουν μίζες, «ξεπλένουν» χρήμα και δεν μιλάει κανένας. Όμως πάνω απ’ όλα ο αθλητισμός! Έχουμε τα γήπεδα, όπου καίγονται ελληνικές σημαίες. Παίζει η εθνική μας, μπαίνουν οι Αλβανοί και καίνε ελληνικές σημαίες. Να τα ακούτε αυτά, κύριε Δήμα, γιατί πριν μιλήσατε για ρατσισμό. Για το ρατσισμό που δέχονται οι Βορειοηπειρώτες από τους Αλβανούς δεν έχει μιλήσει κανείς ούτε και εσείς και πρέπει να ντρέπεστε. 
Μιλάμε για εγκαταστάσεις. Ποιες εγκαταστάσεις; Από το 1974 και μετά βρήκατε έτοιμα πολλά πράγματα, πολλές εγκαταστάσεις, πολλά γήπεδα. Όλα διαλύθηκαν, ρήμαξαν. Φτιάξατε νέα το 2004. Τι έγιναν αυτά; Τίποτε. 
Μη κυβερνητικές οργανώσεις: Από το 2000 και μετά έχουν φύγει γύρω στα 700 με 800 εκατομμύρια. Έχει φυλακιστεί κανείς; Δεν έχουμε ακούσει κάτι. Μόνο τα λέμε. Αυτή τη στιγμή βολεύει το σύστημα και το κράτος και την Κυβέρνησή σας να τα λέει για να κουκουλώνει τις άδικες διώξεις της Χρυσής Αυγής, του άδικα φυλακισμένου Αρχηγού και των υπόλοιπων Βουλευτών της. 
Όμως δεν πειράζει, έχουμε δημοκρατία! Είναι μία λέξη που την έχουμε κάνει καραμέλα και όποτε γουστάρουμε, τη βγάζουμε και τη λέμε. Επάνω σε αυτό προχωρούμε καλά σαν κράτος. 
Χθες έγινε ένα σκηνικό στο διάδρομο πίσω από την 
Αίθουσα με τον κ. Μιχελάκη και τον κ. Σηφουνάκη. Μιλούσαν για χυδαία επίθεση, ότι μιλήσαμε ξεδιάντροπα. Κάποιοι εδώ μέσα που μιλάνε με πολύ ωραίο τρόπο, απο ό,τι έχω δει από μικρό παιδί που παρακολουθώ το Κοινοβούλιο, ξεπουλάνε και με πολύ ωραίο τρόπο την πατρίδα μας. Γι’ αυτά δεν μιλάει κανένας. Σταματήσαμε να μιλάμε για τη λίστα Λαγκάρντ, σταματήσαμε να μιλάμε για τα υποβρύχια, για τις μίζες της «SIEMENS» και για όλα αυτά.
Από εκεί και πέρα, τι να πούμε, κύριε Υφυπουργέ, για τον αθλητισμό; Πιστεύετε εσείς ότι θα προχωρήσει; Ναι, ο αθλητισμός είναι κάτι καλό. Πρέπει να υπάρχει ο αθλητισμός. Πρέπει να υπάρχουν βάσεις. Η νεολαία πρέπει από μικρή να μπαίνει στον αθλητισμό. Όμως, εδώ πέρα μείωσαν τα μαθήματα του λυκείου, ενώ στα ευρωπαϊκά κράτη τα προωθούν. 
Δεν μπορούμε να πούμε κάτι άλλο. Το μόνο που ενδιαφέρει αυτό το κράτος και αυτό το σύστημα είναι να κρατάει σε λήθη τη νεολαία, ώστε να μην αθλείται, να είναι πάνω από ένα υπολογιστή, μπροστά από μία τηλεόραση, με τα περιοδικά της μόδας και από ό,τι μοστράρουν και ό,τι πασάρουν τα Μέσα Μαζικής Ενημέρωσης, για να τους κάνετε πλύση εγκεφάλου. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Τώρα που τελειώσατε, κύριε Μίχο, πρέπει να σας επισημάνω ότι μιλήσατε για έναν «ξεφτιλισμένο Υπουργό», αναφερόμενος στον Υπουργό…</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Πρόεδρε. δεν έχει κανένα δικαίωμα να μιλάει για τη Μακεδονία. Δεν είναι δική του ούτε κανενός εδώ μέσα η Μακεδονία. Πρέπει να σεβαστούμε πρώτα από όλα το χώρο, πράγμα που έπρεπε να το έχετε επιβάλει εσείς. Όχι εσείς, αλλά ο καθένας εδώ μέσα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε με λίγο.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Στην επιτροπή…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ακούστε με λίγο. Ονομάσατε, λοιπόν, έτσι έναν Υπουργό μιας άλλης χώρας, με την οποία ο ελληνικός λαός, όπως εκφράζεται από όλα σχεδόν τα κόμματα, θέλει να έχουμε καλές σχέσεις. 
Να είστε σίγουρος ότι και εκεί θα υπάρξει κάποιος που θα χαρακτηρίζει Έλληνες Υπουργούς «ξεφτιλισμένους Υπουργούς».</ChairmanSpeech>
<Speech><Parlmember>ΔΗΜΗΤΡΙΟΣ ΚΟΥΚΟΥΤΣΗΣ</Parlmember>: Τους λένε, κύριε Πρόεδρε.</Speech> 
<Speech><Parlmember>ΕΛΕΝΗ ΖΑΡΟΥΛΙΑ</Parlmember>: Και τι έγινε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Λοιπόν, αυτήν τη γλώσσα εμείς προτείνουμε να μην τη χρησιμοποιούμε. Είναι η γλώσσα που καταγγέλλατε και εσείς και οι άλλοι, των γηπέδων. Αυτήν τη γλώσσα να μην τη χρησιμοποιούμε εδώ μέσα.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εγώ λέω, αν θέλετε, να διαγραφεί από τα Πρακτικά ο χαρακτηρισμός. 
Να διαγραφεί; 
Ωραία, να διαγραφεί ο χαρακτηρισμός «ξεφτιλισμένος Υπουργός».</ChairmanSpeech>
<Speech><Parlmember>ΝΙΚΟΛΑΟΣ ΜΙΧΟΣ</Parlmember>: Συγγνώμη, κύριε Πρόεδρε, δεν είπα εγώ να διαγραφεί. Εσείς το είπατε.</Speech>
<Speech><Parlmember>ΗΛΙΑΣ ΠΑΝΑΓΙΩΤΑΡΟΣ</Parlmember>: Να γραφτεί στα Πρακτικά, όμως, και η αιτιολογία…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Λοιπόν, να μη διαγραφεί τίποτα από τα Πρακτικά. Να παραμείνει στα Πρακτικά για να υπάρχει και να είναι γνωστό τι ελέχθη και από ποιόν ελέχθη. 
Προχωρούμε.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία είκοσι επτά μαθητές και μαθήτριες και τρεις εκπαιδευτικοί-συνοδοί τους από το Γενικό Λύκειο Σπερχειάδας Φθιώτιδας. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)
Ο κ. Ψαριανός έχει τον λόγο.</ChairmanSpeech> 
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Ευχαριστώ πολύ, κύριε Πρόεδρε.
Θα ήταν καλό να συζητήσουμε κάποια στιγμή σε πλήρη Ολομέλεια σε βάθος το πρόβλημα του ελληνικού αθλητισμού. Η μελέτη της επερώτησης του ΣΥΡΙΖΑ λέει το εξής: Είναι υπό κατάρρευση ο ελληνικός αθλητισμός και κινείται σε δύο άξονες: Ο ένας είναι ότι ζητάει από το Υπουργείο Αθλητισμού και τη Γενική Γραμματεία Αθλητισμού απαντήσεις σε ζητήματα που αφορούν και άλλα υπουργεία, που είναι συναρμόδια -ορθώς ετέθη το ζήτημα αυτό- και, επίσης, ότι ο ελληνικός αθλητισμός είναι υπό κατάρρευση μετά τα μνημόνια. 
Όταν είχαμε τους νεκρούς στην Παιανία, τα μαχαιρώματα και τους σκοτωμούς στους δρόμους, δεν είχαμε μνημόνια. Όταν εθνικές ομάδες γύριζαν πίσω από Ολυμπιάδες, δεν είχαμε μνημόνια. Όταν οργανώναμε το μεγάλο φαγοπότι της Ολυμπιάδας εδώ, την οποία ουδόλως αξιοποιήσαμε, παρ’ όλο το τεράστιο κόστος για τον ελληνικό αθλητισμό και για τον ελληνικό λαό συνολικά, δεν είχαμε μνημόνια. Οι παχιές αγελάδες δεν πάχυναν καθόλου τις επιδόσεις και την υποδομή στον αθλητισμό.
Αυτή την περίοδο όλος ο λαός υποφέρει. Πραγματικά, περνάμε μία πάρα πολύ κρίσιμη περίοδο και μία πολύ δύσκολη φάση. Για πάρα πολλούς, μάλιστα, είναι εξαιρετικά εξοντωτική αυτή η κατάσταση.
Εδώ πρέπει να βάλω μία παρένθεση και να πω ότι η διακυβέρνηση της χώρας και οι κυβερνήσεις και η διαχείριση που έγινε ως τώρα ή ως το 2008 και 2009 έφεραν τη χώρα σε αυτήν την κατάσταση και όχι τα μνημόνια και οι ξένοι, τους οποίους συνέχεια εγκαλούμε, αθωώνοντας τους δικούς μας διαχειριστές.
Με μνημόνια, με τρόικες, με συμφωνίες και με δάνεια ζούμε από το 1827. Τα προβλήματα, λοιπόν, στην πολιτική, στην κοινωνία, στην υγεία, στην παιδεία και παντού δεν είναι θέμα μνημονίων. Δεν είναι αυτό το πρόβλημά μας. Το πρόβλημά μας είναι ότι, για παράδειγμα, δεν αξιοποιήσαμε σε κανένα βαθμό τις αθλητικές εγκαταστάσεις που κατασκευάστηκαν για την Ολυμπιάδα του 2004. Με φωνές που ακούγονταν πάντοτε ένθεν κακείθεν περί ξεπουλήματος, δεν πουλήθηκε ούτε αξιοποιήθηκε ούτε ξεπουλήθηκε απολύτως τίποτα. 
Τέτοιες φωνές που έλεγαν «όχι στο ξεπούλημα» ακούγονταν και στην Ισπανία, στην Ολυμπιάδα της Βαρκελώνης. Όμως, μια ευνομούμενη δημοκρατική ευρωπαϊκή πολιτεία αξιοποίησε όλες τις εγκαταστάσεις της Βαρκελώνης για την Ολυμπιάδα και η Βαρκελώνη άλλαξε πρόσωπο, έγινε άλλη πόλη. Η Αθήνα είναι χειρότερη από ότι ήταν πριν την Ολυμπιάδα. Δεν έγινε καμμία αξιοποίηση. Δεν προχωρήσαμε ούτε σε ξεπούλημα ούτε σε πούλημα ούτε σε ενοικίαση ούτε σε αξιοποίηση ούτε σε τίποτα. Αυτές οι εγκαταστάσεις θα μπορούσαν να παραχωρηθούν και να αξιοποιηθούν και σε συλλόγους και σε ιδιώτες και σε επιχειρηματίες και σε οργανωμένες ομάδες και σε αθλητικά σωματεία. 
Οι κυβερνήτες και όλοι οι Υπουργοί Αθλητισμού, όπως και όσοι έχουν διατελέσει γενικοί γραμματείς αθλητισμού ξέρουν πάρα πολύ καλά –μάλιστα, τα έξι χρόνια που είμαι στη Βουλή έχω μιλήσει προσωπικά, όπως άλλωστε όλοι μας, με πάρα πολλούς από αυτούς και στις επιτροπές, αλλά και κατ’ ιδίαν- πώς μπορεί να αντιμετωπιστεί το θέμα της βίας. 
Η βασίλισσα των γηπέδων δεν είναι ούτε ο Ολυμπιακός ούτε ο Παναθηναϊκός ούτε η ΑΕΚ ούτε ο ΠΑΟ ούτε ο Πανιώνιος κ.λπ.. Κανένας δεν είναι βασιλιάς των γηπέδων. Η μόνη βασίλισσα των γηπέδων είναι η βία και η αθλιότητα, οι οργανωμένοι στρατοί που χρηματοδοτούνται από μυστήριους προέδρους, οι οποίοι ανεβοκατεβάζουν κυβερνήσεις. Αυτά είναι πολύ σοβαρά ζητήματα. Και όσοι διετέλεσαν υπουργοί και γενικοί γραμματείας ξέρουν πολύ καλά και για τη διαπλοκή και για τις παράγκες, για τις καλύβες, για τις στημένες διαιτησίες, για τα στημένα παιχνίδια, για το στοίχημα και για τα στημένα πρωταθλήματα. Ξέρουν πώς μπορούν να τα ξεπεράσουν και να τα διορθώσουν. Όμως, δεν θέλουν να το κάνουν. 
Ξέρουμε πάρα πολύ καλά πώς μπορούμε να αντιμετωπίσουμε το πρόβλημα του ντόπινγκ, της χρήσης φαρμακευτικών ουσιών για την αύξηση των επιδόσεων των αθλητών, που καταστρέφουν ζωές ανθρώπων. Και έχουμε πάμπολλα παραδείγματα μεγάλων πρωταθλητών όλων των αγωνισμάτων από όλο τον κόσμο, από την ανατολική και τη δυτική γη, αλλά και από τη βόρεια και τη νότια, που έχουν καταστραφεί, έχουν πεθάνει, έχουν διαλυθεί λόγω χρήσης ουσιών. Μάλιστα, κάποια κράτη -κράτη που είχαν λαϊκές δημοκρατίες και οργανωμένο σοσιαλισμό- είχαν οργανωμένα και εργαστήρια χημείας και είχαν παραγωγή πρωταθλητών. Το ίδιο συνέβαινε και στις Ηνωμένες Πολιτείες, που είναι η βασίλισσα του καπιταλισμού. 
Ξέρουμε πολύ καλά πώς μπορούμε να αντιμετωπίσουμε αυτά τα κυκλώματα, το ντόπινγκ και τη βία στα γήπεδα. Έχουμε όλα τα μέσα να το κάνουμε, αλλά δεν θέλουμε να το κάνουμε. Δεν ξέρω για ποιους λόγους. Ίσως γιατί φοβόμαστε; Ίσως λόγω της διαπλοκής; Λόγω του συσχετισμού των ανθρώπων της πολιτείας, των παραγόντων του κράτους, με διάφορα κυκλώματα, που έχουν σχέση με νονούς της νύχτας, με μπράβους, με εκβιαστές, με λαθρεμπόρια καυσίμων και με ό,τι άλλο μπορείτε να διανοηθείτε, οι οποίοι κυβερνούν το ποδόσφαιρο, το μπάσκετ, τις ομοσπονδίες και γενικά τον αθλητισμό;
Δεν έχουμε κάνει τίποτα για να αντιμετωπίσουμε αυτές τις καταστάσεις που δεν έχουν να κάνουν με τα μνημόνια ή με τα μη μνημόνια, αλλά με την πολιτική βούληση που θα έπρεπε να υπάρχει, για να διορθώσουμε όλα αυτά τα πράγματα. Το ίδιο συμβαίνει και με το φορολογικό σύστημα. Ξέρουν όλοι οι Υπουργοί Οικονομικών τι σημαίνει δίκαιο φορολογικό σύστημα, αλλά δεν το κάνουν. 
Φτιάχνουν συνέχεια άδικα φορολογικά συστήματα και τα αλλάζουν κάθε έξι, οκτώ, δέκα μήνες, ένα χρόνο, δύο χρόνια, ενώ ξέρουν τι σημαίνει δίκαιο φορολογικό σύστημα. 
Έτσι, λοιπόν, και οι αρμόδιοι για τον αθλητισμό ξέρουν ποια πράγματα μπορούν να αλλάξουν, πόσο γρήγορα και πόσο εύκολα. Δεν το κάνουμε, όμως. 
Να κλείσω με ένα θέμα που έχει να κάνει με τον αθλητισμό συνολικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Λίγο σύντομα, κύριε συνάδελφε.</ChairmanSpeech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Πρέπει να πω ορθά-κοφτά, όπως το έχω πει και στις επιτροπές, ότι το πρώτο πράγμα που πρέπει να γίνει στον αθλητισμό είναι να μπει στο χώρο του αθλητισμού η δημοκρατία. Στις ομοσπονδίες και στον αθλητισμό υπάρχει μοναρχία, ολιγαρχία, δικτατορικά καθεστώτα, σωματεία «μαϊμούδες», που δεν υπάρχουν και που ανεβοκατεβάζουν «κυβερνήσεις» ομοσπονδιών. Υπάρχουν ομοσπονδίες όπου οι εκλογές γίνονται με θλιβερά πλειοψηφικά, όπου το πρώτο ψηφοδέλτιο βγάζει όλους τους συμβούλους. Πρέπει να μπει η δημοκρατία στις ομοσπονδίες. Πρέπει οι εκλογές σε όλες τις ομοσπονδίες να γίνονται με απλή αναλογική και να εκπροσωπούνται όλες οι τάσεις, όλα τα χρώματα, όλες οι παρατάξεις. Δεν μπορεί να έχουμε ισόβιους ομοσπονδιάρχες, όπως έχουμε ισόβιους μητροπολίτες, δεσπότες ή πατριάρχες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε Ψαριανέ, ολοκληρώστε αν έχετε την καλοσύνη.</ChairmanSpeech>
<Speech><Parlmember>ΓΡΗΓΟΡΙΟΣ ΨΑΡΙΑΝΟΣ</Parlmember>: Πρέπει, λοιπόν, να μπει η δημοκρατία στον αθλητισμό και να ανοίξουμε τα μάτια μας, να υλοποιήσουμε τα πράγματα που μπορούν να γίνουν για την αντιμετώπιση της βίας, για το ντόπινγκ και για όλα αυτά τα πράγματα. Ξέρουμε πολύ καλά τι πρέπει να γίνει. Ας το κάνουμε. Όλα τα άλλα είναι παραμύθια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε.
Έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφία που αφορά στους διατελέσαντες:
1. Υφυπουργό Ανάπτυξης κ. Σταύρο Καλαφάτη,
2. Υφυπουργό Ανάπτυξης κ. Ιωάννη Μπούγα,
3. Υφυπουργό Ανάπτυξης κ. Αναστάσιο Νεράντζη,
4. Υπουργό Περιβάλλοντος Ενέργειας και Κλιματικής Αλλαγής κυρία Τίνα Μπιρμπίλη, και
5. Υφυπουργό Περιβάλλοντος Ενέργειας και Κλιματικής Αλλαγής κ. Ασημάκη Παπαγεωργίου.
Στο σημείο αυτό ολοκληρώθηκε ο κύκλος των Κοινοβουλευτικών Εκπροσώπων. Υπάρχει κάποιος από τους επερωτώντες Βουλευτές ο οποίος θέλει να δευτερολογήσει;</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Εγώ, κύριε Πρόεδρε.</Speech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Εγώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Κύριε Πρόεδρε, να σας ρωτήσω κάτι διαδικαστικό, σχετικά με αυτό που ανακοινώσατε. Αυτό -ρωτάω από έλλειψη, ίσως, εμπειρίας- θα είναι ένας από τους εβδομήντα ή τους εκατόν είκοσι φακέλους, οι οποίοι υπάρχουν αυτά τα χρόνια με εισαγγελικές παραγγελίες;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Όχι, είναι νεοεισαχθείς φάκελος αυτός. Θα ενημερωθείτε, αν το θέλετε, από τις Υπηρεσίες της Βουλής για το περιεχόμενό του.</ChairmanSpeech>
<Speech><Parlmember>ΝΙΚΟΛΑΟΣ ΒΟΥΤΣΗΣ</Parlmember>: Άρα, προστίθεται σε εκείνον τον όγκο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ναι. Είναι η εισαγωγή του θέματος του φακέλου.
Ο κ. Πάντζας έχει τον λόγο για πέντε λεπτά.</ChairmanSpeech>
<Speech><Parlmember>ΓΕΩΡΓΙΟΣ ΠΑΝΤΖΑΣ</Parlmember>: Κύριε Υπουργέ, προηγουμένως είπατε ότι είναι θέμα του Υπουργείου Οικονομικών και πως οι πόροι είναι περιορισμένοι. Από την άλλη, όμως, σας λέγω εγώ ότι δώσατε 270 εκατομμύρια για το Μέγαρο Μουσικής, 230 εκατομμύρια που οφείλουν τα κόμματά σας -Νέα Δημοκρατία και ΠΑΣΟΚ- σε τράπεζες, που δεν ξέρουμε πότε θα τα πάρουν, όπως και άλλα πολλά εκατομμύρια με τα οποία έχετε δανειοδοτήσει Μέσα Μαζικής Ενημέρωσης, φιλικά προσκείμενα προς εσάς. Και δεν δώσατε, κύριε Υπουργέ -αν είναι δυνατόν!- 60 εκατομμύρια για τον ελληνικό αθλητισμό. 
Κύριε Υπουργέ, ένα πρώτο σχόλιο: Είπατε ότι πολλά από αυτά που θίγει η ερώτηση αφορούν σε άλλα Υπουργεία και ότι δεν γνωρίζουμε τη δομή της Δημόσιας Διοίκησης και τις αρμοδιότητές της. Δεν παραλείψατε, όμως, να υπερασπιστείτε ως Υφυπουργός του Υπουργείου Πολιτισμού και Αθλητισμού τις ΠΑΕ και ΚΑΕ και άλλα σχετικά. Σας είναι άγνωστο, δεν ξέρετε τίποτα για τη σήψη στην οποία έχει περιέλθει χρόνια τώρα ο επαγγελματικός αθλητισμός. Δεν γνωρίζετε τίποτα για τα στημένα, για τα δωράκια στους μεγαλοπαράγοντες κ.λπ.. Ζείτε σε μία κοινωνία αγγέλων, φαίνεται. 
Όσο για το τρίπτυχο που περιλαμβάνει τους μεγαλοπαράγοντες και κάποια Μέσα Μαζικής Ενημέρωσης, που σε κάποιες περιπτώσεις ταυτίζονται, τους γνωρίζετε πάρα πολύ καλά, με όνομα και επώνυμο. Δεν κάνετε, όμως, τίποτα επειδή είναι τα εργαλεία σας για τη μνημονιακή σας προπαγάνδα, είναι τα εργαλεία σας για να σπέρνετε το φόβο στον ελληνικό λαό!
Μη μας μιλάτε, λοιπόν, για στοιχεία και δικαστήρια. Αυτά πρέπει να τα κάνετε εσείς, γιατί εσείς κυβερνάτε και σήμερα ελέγχεσθε κοινοβουλευτικά. 
Δεύτερο σχόλιο: Μας είπατε ότι θα κάνετε διάφορα, ότι είστε σε στενή συνεργασία με άλλα Υπουργεία και ότι εξασφαλίζετε επιπλέον πιστώσεις σε δομές και οργανισμούς της Γενικής Γραμματείας Αθλητισμού. Έχω να σας πω ότι όλα αυτά τα διάφορα είναι κενό γράμμα, κύριε Υπουργέ. Όλες οι επιπλέον πιστώσεις που εξασφαλίζετε είναι «ψίχουλα», κύριε Υπουργέ. Μη μας τα παρουσιάζετε σαν κατακτήσεις. 
Τρίτο σχόλιο: Μας είπατε ότι στο κλείσιμο του κειμένου της επίκαιρης επερώτησης λέμε στην πρότασή μας ότι δεσμευόμαστε για ένα σύστημα φυσικής αγωγής και αθλητισμού ενιαίο, κοινωνικό και δημοκρατικό, με σαφή πολιτικά, κοινωνικά και ανθρωποκεντρικά χαρακτηριστικά. Μείνατε στη λέξη «πολιτικά». Θα σας εξηγήσω τι πάει να πει πολιτικά χαρακτηριστικά. Πολιτικά χαρακτηριστικά σημαίνει ότι θέλουμε έναν αθλητισμό για τον άνθρωπο και όχι για το κέρδος. Πολιτικά χαρακτηριστικά σημαίνει ότι θέλουμε ένα μαζικό αθλητισμό για το σύνολο της κοινωνίας, χωρίς διακρίσεις και όχι εμπορικό προϊόν για λίγους. Πολιτικά χαρακτηριστικά σίγουρα δεν σημαίνει το σημερινό νεοφιλελεύθερο μοντέλο που προωθείτε μετ’ επιτάσεως. 
Εμείς, κύριε Υπουργέ, καταθέσαμε αυτήν την επίκαιρη επερώτηση για να αναδείξουμε επί της ουσίας δύο θέματα. Το πρώτο είναι το διαχρονικό έγκλημα και η διαχρονική αντιμετώπιση από την πολιτεία και κυρίως τα τελευταία χρόνια πάνω στο αθλητικό οικοδόμημα. Δεύτερον, την καταθέσαμε για να κάνουμε ξεκάθαρο ότι ο αθλητισμός για μας αποτελεί προτεραιότητα και κύριο εργαλείο για την παραγωγική ανασυγκρότηση της χώρας και ο λόγος είναι πολύ απλός: Αγγίζει και αφορά τη νεολαία μας, δίνει διέξοδο σε καθημερινά προβλήματα. 
Δυστυχώς, η προσέγγιση αυτή είναι αντίθετη με την πολιτική σας και αυτό φάνηκε και στη σημερινή συζήτηση. Δεν απαντήσατε επί της ουσίας σχεδόν σε τίποτα. Αυτό που είπατε, σύμφωνα με τη μνημονιακή σας αντίληψη, είναι ότι δεν υπάρχουν χρήματα για τον ερασιτεχνικό αθλητισμό. Γι’ αλλού και αλλού υπάρχουν πάρα πολλά. Με τις πολιτικές σας αγνοείτε το δυσοίωνο μέλλον, που έρχεται για τις επόμενες γενιές και κοιτάτε κοντόφθαλμα και παγερά μόνο νούμερα και αριθμούς. Αγνοείτε την επικίνδυνη κατάσταση, όχι αυτή που φαίνεται, αλλά αυτή που δεν φαίνεται, στην οποία η χώρα έχει περιέλθει, γιατί εκτός από τον άμεσο, προφανή κίνδυνο που επιφέρει η οικονομική κρίση, τον κίνδυνο που επιφέρει η φορολογική λαίλαπα, το ξεπούλημα της δημόσιας περιουσίας, την ανεργία, τη συρρίκνωση της υγείας, της παιδείας και άλλα πολλά, υπάρχει ακόμα ένας εξίσου μεγάλος κίνδυνος. Αυτός ο κίνδυνος είναι η αμάθεια και η παρακμή, που είναι σωματική και πνευματική. Είναι βέβαιο ότι για σας και την Κυβέρνησή σας οι γνήσιες εκφράσεις της κοινωνίας, όπως ο αθλητισμός και ο πολιτισμός, δεν είναι πρώτης γραμμής.
Σας λέμε, λοιπόν, ξεκάθαρα ότι για μας ο αθλητισμός αποτελεί κοινωνική ανάγκη πρώτης προτεραιότητας, πρώτης γραμμής σε τρεις πυλώνες, στη φυσική αγωγή στην εκπαίδευση, στις δράσεις της τοπικής αυτοδιοίκησης και στον αθλητισμό για όλους χωρίς διακρίσεις, ερασιτεχνικό και σωματειακό. 
Η παρατεταμένη παρακμή στην οποία οδηγείτε σήμερα την κοινωνία μας, σύντομα θα τελειώσει. Εμείς, με αφορμή τη σημερινή συζήτηση σας λέμε ξεκάθαρα ότι η κατρακύλα αυτή σύντομα θα σταματήσει. Θα το κάνουμε αυτό μέσα από ένα σύστημα φυσικής αγωγής και αθλητισμού ενιαίο, κοινωνικό, δημοκρατικό, με σαφή πολιτικά, κοινωνικά και ανθρωποκεντρικά χαρακτηριστικά. 
Εσείς μένετε πάντα στην πρότασή σας περί πλεονάσματος. Ποιο πλεόνασμα, κύριε Υπουργέ; Αυτό το πλεόνασμα που είδε ο ελληνικός λαός χθες στις τηλεοράσεις, εκατοντάδες, χιλιάδες ανθρώπους να περιμένουν στην ουρά στη Βαρβάκειο αγορά για ένα κομμάτι κρέας, για ένα κομμάτι κοτόπουλο και ένα κομμάτι ψωμί; Ορισμένοι που ήταν στο τέλος αυτής της τεράστιας ουράς μπούκαραν μέσα στο μαγειρείο, για να πάρουν ωμό κρέας και κοτόπουλο. Αυτό είναι το πλεόνασμα που δίνετε στον ελληνικό λαό. Ψεύδεστε ότι υπάρχει πλεόνασμα. Δεν υπάρχει πλεόνασμα. Δυστυχία, ανθρωπιστική καταστροφή υπάρχει στην πατρίδα μας και αυτή την κατάσταση θα τη διορθώσει οπωσδήποτε ο ΣΥΡΙΖΑ, να είστε σίγουροι γι’ αυτό.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Πάντζα.
Η κ. Δριτσέλη έχει τον λόγο.</ChairmanSpeech>
<Speech><Parlmember>ΠΑΝΑΓΙΩΤΑ ΔΡΙΤΣΕΛΗ</Parlmember>: Ευχαριστώ, κύριε Πρόεδρε.
Κύριε Υπουργέ, σας ακούσαμε και πραγματικά δεν «πέσαμε από τα σύννεφα». Για άλλη μια φορά, επαναλαμβάνετε τα όσα έχετε τονίσει και σε άλλες δημόσιες τοποθετήσεις σας, υποστηρίζοντας ουσιαστικά αυτές τις μνημονιακές πολιτικές που εφαρμόζετε τα τελευταία χρόνια στον αθλητισμό. 
Έχω την αίσθηση ότι δεν φερθήκατε έξυπνα. Επιτρέψτε μου την έκφραση. Σήμερα είχατε την ευκαιρία να αξιοποιήσετε αυτή την ερώτηση, που υπέβαλαν οι Βουλευτές του ΣΥΡΙΖΑ και να πείσετε τον ελληνικό λαό ότι ο αθλητισμός, ως κοινωνικό αγαθό, συνταγματικά κατοχυρωμένο, υπάρχει έστω και ως υποσημείωση στην ατζέντα της Κυβέρνησης. 
Ωστόσο, για άλλη μια φορά ακολουθήσατε την προσφιλή τακτική της Κυβέρνησης της αυστηρής κριτικής προς τον ΣΥΡΙΖΑ, ψέγοντάς μας από το ότι είμαστε αδαείς όσον αφορά τα αθλητικά δρώμενα, μέχρι και ότι αρεσκόμαστε στο να κάνουμε μια μηδενιστική αντιπολίτευση, σε μια προσπάθεια μάλιστα να απεκδυθείτε όλες σας τις ευθύνες και να τις φορτώσετε σε άλλα Υπουργεία. Μου θυμίσατε, πραγματικά, παιδάκια, που όταν τα μαλώνουν οι γονείς τους, προσπαθούν να ρίξουν την ευθύνη σε κάποιον άλλον. 
Αυτό όμως που καταφέρατε και σας το λέω τελείως αντικειμενικά αυτή τη στιγμή –προσπαθώ να μιλάω σχεδόν πάντα έτσι- ήταν να αποκαλύψετε αυτό που ο ΣΥΡΙΖΑ δυστυχώς τονίζει όλο το τελευταίο διάστημα και όλο το προηγούμενο διάστημα, ότι υπάρχει αυτή τη στιγμή εκ μέρους της Κυβέρνησης έλλειμμα πολιτικής βούλησης και οράματος για μια άλλη προοπτική για τον αθλητισμό, για έναν καλύτερο αθλητισμό. Φαίνεται μόνο ότι αυτό που προσπαθείτε να κάνετε είναι να διαχειριστείτε -και μάλιστα αποτυχημένα, θα έλεγα- ένα αυστηρό πλαίσιο δημοσιονομικών περικοπών για τον αθλητισμό. 
Αυτή τη στιγμή, δεν έχει σημασία να πείσουμε εσάς για το αν έχουμε προτάσεις. Πραγματικά ίσως δεν θα είχε να μας προσφέρει τίποτα. Ωστόσο, εμείς έχουμε θέσει στην κρίση της ελληνικής κοινωνίας ένα ριζοσπαστικό πρόγραμμα για την αθλητική δραστηριότητα, σε αντίθεση με αυτά που εσείς παρουσιάσατε σήμερα. Ουσιαστικά, αυτό που φάνηκε είναι να υπάρχει μια αδυναμία οποιουδήποτε στρατηγικού σχεδιασμού για τον αθλητισμό. Και όχι μόνο αυτό. Φάνηκε να υπάρχει και μια αδυναμία θέσπισης ενός ολιστικού πλαισίου, που θα αφορά στον αθλητισμό εν γένει από το ανθρώπινο δυναμικό, δηλαδή τους αθλητές και τους εργαζόμενους που έχουν άμεση σχέση με τον αθλητισμό, μέχρι και την πρόσβαση όλων των πολιτών σ’ αυτό το κοινωνικό αγαθό της άσκησης. 
Αυτό που σας λέμε για άλλη μια φορά, κύριε Υπουργέ, είναι ότι σας καλούμε να σταματήσετε άμεσα τη διάλυση, αλλά και την προσπάθεια εμπορευματοποίησης του αθλητισμού και να στηρίξετε και ουσιαστικά αυτό το αθλητικό αγαθό, ειδικά στις μέρες μας, ειδικά σ’ αυτή τη συγκυρία που βιώνει η χώρα μας.
Σας λέμε ξεκάθαρα και το λέμε ιδίως στους πολίτες, ότι η δική μας δέσμευση είναι να επαναχαράξουμε τις προτεραιότητες των δημόσιων παρεμβάσεων στον αθλητισμό και ταυτόχρονα με κάθαρση, αλλά και με διαφάνεια να εδραιώσουμε ένα υγιές αθλητικό πνεύμα και να επιστρέψουμε τον αθλητισμό εκεί που πραγματικά ανήκει, δηλαδή στο κοινωνικό σύνολο και τους πολίτες. Για εμάς ο αθλητισμός και οι αθλητές δεν είναι εμπόρευμα. Οι αθλούμενοι δεν είναι πελάτες. Οι φίλαθλοι δεν είναι χειροκροτητές και αν μη τι άλλο, δεν είναι οπαδικοί στρατοί. 
Δέσμευσή μας απέναντι σ’ αυτήν την αθλητική κοινότητα και όλους τους πολίτες είναι να αγωνιστούμε για να ανατρέψουμε όλες τις παθογένειες που οδήγησαν τον αθλητισμό στο σημερινό μαρασμό. Αυτές είναι οι προτεραιότητές μας και γι’ αυτές θα παλέψουμε και θα συνεχίσουμε να παλεύουμε. 
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Κύριε Υπουργέ, είστε εσείς και ο κ. Κουρουμπλής. 
Κύριε Κουρουμπλή, θέλετε να μιλήσετε μετά;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι, θα ακούσω πρώτα τον κύριο Υπουργό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Προτείνω, αν συμφωνείτε, να πάμε σε σύντομες δευτερολογίες.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σύντομες, σύντομες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, σας αρκούν πέντε λεπτά;</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Μάλιστα.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχετε το λόγο.</ChairmanSpeech></Speech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Ευχαριστώ, κύριε Πρόεδρε.
Κυρίες και κύριοι συνάδελφοι, στην πρωτολογία μου σας ανέπτυξα τους άξονες της πολιτικής που εφαρμόζουμε στο Υπουργείο Πολιτισμού και Αθλητισμού για τον αθλητισμό. 
Κατ’ αρχάς, αναγνωρίζουμε ότι οι πόροι είναι περιορισμένοι. Αναζητούμε και αγωνιζόμαστε και πιστεύω ότι θα κερδίσουμε πρόσθετη χρηματοδότηση. Όμως είναι δεδομένο ότι δεν έχουμε την ευχέρεια που υπήρχε στο παρελθόν. Υπάρχει αυτό το δεδομένο και η στόχευσή μας είναι η αποτελεσματικότητα, η διαφάνεια, η δικαιοσύνη στη διαχείριση, μέχρι και του τελευταίου ευρώ, που προέρχεται από το υστέρημα των Ελλήνων πολιτών. 
Η δράση μας έχει τρεις αναφορές: Πρώτον, αντιμετωπίζουμε τα προβλήματα που έρχονται από το παρελθόν. Μόνο για τελεσίδικα βεβαιωμένες οφειλές της παλιάς ΕΥΔΕ καταβάλαμε πέρυσι 2,3 εκατομμύρια ευρώ. Στο ίδιο πνεύμα αναφέρω ξανά την επίλυση του προβλήματος των αυθαίρετων εγκαταστάσεων, τα έργα συντήρησης και ολοκλήρωσης υποδομών, την καταβολή των πριμ σε πρωταθλητές και διακριθέντες αθλητές με αναπηρία, αλλά και την επιχορήγηση αθλητικών σωματείων που είχε να γίνει από το 2009, κίνηση σημειολογική, οφειλόμενη από εμάς, από την πολιτεία, κίνηση στήριξης του κυττάρου του αθλητισμού, που είναι το σωματείο.
Δεύτερον, αντιμετωπίζουμε τα έκτακτα προβλήματα που ανακύπτουν στο παρόν. Δώσαμε λύση στο θέμα της κινητικότητας των διακριθέντων αθλητών που υπηρετούν στο δημόσιο. Εξασφαλίζουμε εναλλακτικές πηγές χρηματοδότησης για την υλοποίηση έργων υποδομής και συντήρησης αθλητικών εγκαταστάσεων, για δράσεις προώθησης του αθλητισμού και ιδίως στις ευαίσθητες ομάδες της κοινωνίας, για τη διασφάλιση της εύρυθμης λειτουργίας του ΕΣΚΑΝ.
Τρίτον, προετοιμάζουμε το μέλλον, με την προετοιμασία του νέου αθλητικού νόμου που θα δώσει θεσμικές λύσεις σε πολλές από τις υπαρκτές δυσλειτουργίες, που αντιμετωπίζει σήμερα ο αθλητισμός με την ενεργοποίηση του ΕΣΑΣ που θα συμβάλει σε έναν πιο αποτελεσματικό ακόμα, πιο διαφανή και αντικειμενικό σχεδιασμό της αθλητικής μας πολιτικής.
Βεβαίως, τα προβλήματα είναι πολύπλοκα, έρχονται εδώ και δεκαετίες, όμως δεν επιλύονται με άκοπη ρητορική. Χρειάζονται συγκεκριμένες ρεαλιστικές προτάσεις, προτάσεις που, για παράδειγμα, θα αντιμετωπίζουν ταυτόχρονα το πρόβλημα της βίας σε όλες τις διαστάσεις, χωρίς να παραγνωρίζουν ότι η πρόληψη και η καταστολή βεβαίως, με πλήρη σεβασμό στα ατομικά δικαιώματα και τις ελευθερίες, είναι αδιαχώριστες. 
Για να αναφέρω ένα άλλο παράδειγμα, θα λαμβάνουν υπόψη τους, όταν μιλάμε για τον επαγγελματικό αθλητισμό, τις διεθνείς υποχρεώσεις της χώρας, τους όρους και τις προϋποθέσεις, για να μετέχουμε στις διεθνείς διοργανώσεις, αλλά και την απόλυτη ανάγκη για τήρηση του υφιστάμενου νομικού πλαισίου και για σεβασμό στις διαδικασίες της δικαιοσύνης.
Ομολογώ ότι δεν περιμένω από ένα κόμμα της Αξιωματικής Αντιπολίτευσης να μιλά, σε αυτήν ειδικά τη συνθήκη, για χάρισμα χρεών σε ΠΑΕ και ΚΑΕ, όταν ο νόμος εφαρμόζεται κατά γράμμα ή να διατυπώνει βαριές κατηγορίες χωρίς να στοιχειοθετεί, απλώς δηλαδή για τη δημιουργία πρόσκαιρων εντυπώσεων.
Κύριοι συνάδελφοι, αν έχετε κάποιες άλλες προτάσεις για νόμους που θα λειτουργήσουν αναδρομικά ή για να βάλουμε στην άκρη τη νομιμότητα για χάρη της πρόσκαιρης σκοπιμότητας, πείτε το καθαρά. Σε κάθε περίπτωση, η ευκαιρία να συμβάλετε εποικοδομητικά και ουσιαστικά στη βελτίωση της σημερινής κατάστασης είναι ανοιχτή. Ελάτε με τις συγκεκριμένες προτάσεις που λέτε ότι έχετε, το πρόγραμμα που έχετε και να δουλέψουμε μαζί για τον αθλητισμό. Παρά τις υπαρκτές μας διαφορές, οι οποίες είναι θεμιτές σε άλλους τομείς, πιστεύω ότι ο πολιτισμός και ο αθλητισμός ενώνει. 
Τον αθλητισμό τον αντιμετωπίζουμε ως κοινωνικό αγαθό, κυρία συνάδελφε, γιατί το πιστεύουμε ότι είναι κοινωνικό αγαθό, όπως επιτάσσει και το Σύνταγμα της χώρας. Στόχος μας- το ξέρετε κι ας μην το παραδέχεστε- δεν είναι –και εδώ σταχυολογώ από το κείμενο που καταθέσατε- ούτε η απαξίωση του αθλητικού αντικειμένου ούτε ο ξαφνικός θάνατος του ερασιτεχνικού αθλητισμού ούτε η διάλυση της Γενικής Γραμματείας Αθλητισμού ούτε η απόσυρση του κράτους από τη χρηματοδότηση του αθλητισμού ούτε, πολύ περισσότερο, το να μετατραπεί η άθληση από δημόσιο αγαθό σε προϊόν πολυτελείας για λίγους. Πρέπει να είναι κανείς σαδιστής ή εγκληματίας για να έχει τέτοιους στόχους. Τι είναι αυτά που λέτε;
Στόχος μας, λοιπόν, είναι να διαχειριστούμε όσο γίνεται καλύτερα αυτή τη δύσκολη συγκυρία για την οικονομία και την κοινωνία, στηρίζοντας με τον αποτελεσματικότερο δυνατό τρόπο τον ελληνικό αθλητισμό σε όλα τα επίπεδα, και να προετοιμάσουμε την επόμενη μέρα, ώστε αυτή να είναι ουσιαστικά καλύτερη. Το οφείλουμε στα νέα παιδιά. 
Αφήστε, λοιπόν, τέτοιες κενού νοήματος ρητορικές εξάρσεις, όπως ακούσαμε προηγουμένως, γιατί, όχι μόνο δεν βοηθάνε στην εθνική υπόθεση να βγούμε από την κρίση όρθιοι και μια ώρα αρχύτερα, αλλά δεν εξυπηρετούν ούτε καν τις μικροκομματικές στοχεύσεις που τις υπαγορεύουν.
Υπάρχουν, πιστεύω, πολλά και σημαντικά που μπορούμε να τα πετύχουμε για τον πολιτισμό και τον αθλητισμό, όπως σας είπα, αν ενωθούμε και καθίσουμε κάτω, αν βάλουμε και τις προτάσεις σας –τις ρεαλιστικές όπως είπατε- και το πρόγραμμά σας και να δούμε στην Επιτροπή Μορφωτικών Υποθέσεων, στη διακομματική επιτροπή, στη νομοπαρασκευαστική επιτροπή, όλες αυτές τις προτάσεις που έχετε και να τις συνθέσουμε. Γιατί πιστεύω ότι μέσα από τη σύνθεση μπορεί να βγει, πράγματι, κάτι καλό για τον ελληνικό αθλητισμό, για τον ελληνικό πολιτισμό.
Να είστε καλά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ, και για τη συνέπεια στον χρόνο σας.
Ο κ. Κουρουμπλής έχει τον λόγο.
Τρία λεπτά σας δίνω, κύριε Κουρουμπλή. Θα χρειαστείτε περισσότερο;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τρία ή έξι, κύριε Πρόεδρε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είπαμε να κάνουμε μια σύντμηση. Και ο Υπουργός μίλησε τον μισό χρόνο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εντάξει, κύριε Πρόεδρε.
Κύριε Υπουργέ, ο πρώην Αρχηγός σας, σάς είχε δώσει μια συμβουλή, όταν ξεκίνησε τη διακυβέρνηση: «Σεμνά και ταπεινά». Αλλά δεν την ακολουθείτε. Οι εξάρσεις διέπουν το δικό σας λόγο. Με εύκολο τρόπο απαξιώνετε τον πολιτικό λόγο της Αξιωματικής Αντιπολίτευσης, για να υπερασπιστείτε τι; Μια σκληρή και οδυνηρή πραγματικότητα, που είναι πολιτική σας επιλογή.
Το αγαθό, όπως πολύ σωστά είπατε, του αθλητισμού, που συμβάλλει στην ψυχική υγεία του λαού, το αγαθό που πρέπει να είναι ένα αγαθό κοινωνικής αναγκαιότητας, σήμερα είναι εμπορεύσιμο. Μόνο εκείνοι που έχουν λεφτά. Σήμερα στην Ελλάδα για ζητήματα υγείας, για ζητήματα παιδείας, για ζητήματα αθλητισμού, μόνο όσοι έχουν λεφτά.
Και επειδή μας είπατε κύριε Υπουργέ: «πού θα βρούμε αυτά τα λεφτά;», να σας πω κάτι: Εγκληματίας είναι εκείνος που ανέχεται, σε αυτήν τη φοβερή κρίση που βιώνει ο ελληνικός λαός, να περιρρέει το αίσθημα της κοινωνικής αδικίας σε αυτό το λαό, ότι τα βάρη αυτής της κρίσης δεν κατανέμονται με δίκαιο τρόπο.
Εσείς, επειδή σας εκτιμώ και ως πολιτικό και ως νέο άνθρωπο, πιστεύετε ότι σήμερα…</Speech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Είναι αμοιβαίο.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: … έχουμε επιβάλει ως πολιτικό σύστημα κοινωνική δικαιοσύνη στην κατανομή των βαρών; Οι λίστες, οι ληστές και οι λήσταρχοι; Δεν τα λέει ο ΣΥΡΙΖΑ, κύριε Υπουργέ. Ο Γιώργος Σούρλας τα λέει, ότι εδώ σοβεί αδικία εις βάρος του συνόλου του λαού, από την αδυναμία του πολιτικού συστήματος να συγκροτήσει έναν ικανό, αξιόπιστο φοροεισπρακτικό μηχανισμό και να πληρώσουν αυτοί που οφείλουν να πληρώσουν. Δεν μπορεί να πληρώνουν μόνο οι συνταξιούχοι και οι μισθωτοί και οι μικρομεσαίες ελληνικές επιχειρήσεις, στις οποίες έχετε επιβάλει πρόστιμα επί προστίμων, καταστρέφοντας επιχειρήσεις και θέσεις εργασίας.
Να, λοιπόν, πού μπορούν να βρεθούν τα λεφτά. Δεν μιλάμε για δισεκατομμύρια, στο συγκεκριμένο τομέα που έχετε την ευθύνη.
Ελάτε, λοιπόν, στην επιτροπή, διότι δύο χρόνια μας λέτε ότι θα φέρετε αυτό το νομοσχέδιο. Ελάτε στην επιτροπή…</Speech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Λίγους μήνες είμαι Υπουργός .</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύριε Υπουργέ, πραγματικά είναι εντυπωσιακό αυτό που συμβαίνει –και κύριε Πρόεδρε– ότι η Κυβέρνηση λειτουργεί σε επίπεδο βιλαετιών. Ο καθένας θεωρεί ότι η Ελλάδα ξεκίνησε και τελειώνει στη δική του περίοδο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ε, ναι, αλλά αξιοποιήστε το καλό βιλαέτι, κύριε Κουρουμπλή, αν υπάρχει.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ναι.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Λέω, λοιπόν, και κλείνω, κύριε Πρόεδρε, να έρθετε στην επιτροπή και τότε θα δείτε αν η Αξιωματική Αντιπολίτευση έχει προτάσεις, αν έχει διάθεση να συνεργαστεί. Διότι διάθεση έχουμε να συνεργαστούμε, αρκεί να προωθούνται πράγματα που αγγίζουν, αφορούν και υπηρετούν το σύνολο της κοινωνίας.
Σας ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς ιδιαίτερα.
Κύριε Υπουργέ, θέλετε να πείτε μια κουβέντα;</ChairmanSpeech>
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Αθλητισμού): Κατ’ αρχάς να πω, κύριε Πρόεδρε –και ευχαριστώ πολύ– ότι η εκτίμηση στο πρόσωπο του συναδέλφου κ. Κουρουμπλή είναι δεδομένη και από την πλευρά μου.
Το συμπέρασμα που βγαίνει από τη σημερινή συζήτηση και την πρωτοβουλία του ΣΥΡΙΖΑ με τη συγκεκριμένη επερώτηση πρέπει να είναι ένα. Ελάτε, λοιπόν, με τις προτάσεις σας –το είπατε, ότι θα μιλήσουμε στην Επιτροπή Μορφωτικών Υποθέσεων– για να δουλέψουμε μαζί για το κοινωνικό αγαθό του αθλητισμού. Η πρόσκληση είναι ειλικρινής. Την υπαγορεύουν οι συνθήκες, το απαιτούν οι πολίτες και πραγματικά, περιμένουν και αυτοί και εγώ να ανταποκριθείτε θετικά σε αυτή την πρόσκληση.
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ευχαριστώ, κυρίες και κύριοι συνάδελφοι, όλους σας που συμβάλατε στο να ολοκληρώσουμε σχετικά σύντομα, θα έλεγα, τη διαδικασία, λόγω των πολλών ερωτήσεων που είχαμε. 
Κηρύσσεται περαιωμένη η συζήτηση επί της υπ’ αριθ. 20/20/4-2-2014 επίκαιρης επερώτησης των Βουλευτών του ΣΥΡΙΖΑ προς τον Υπουργό Πολιτισμού και Αθλητισμού, σχετικά με τα προβλήματα στον ελληνικό αθλητισμό.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 15.06΄ λύεται η συνεδρίαση για τη Δευτέρα 24 Φεβρουαρίου 2014 και ώρα 18.00΄, με αντικείμενο εργασιών του Σώματος: κοινοβουλευτικό έλεγχο, συζήτηση επίκαιρων ερωτήσεων, σύμφωνα με την ημερήσια διάταξη που έχει διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Εκτυπώθηκε:	27/2/2014 11:29:00 πμ</body>
</html>