<html><head><meta name="cp:revision" content="2"><meta name="date" content="2014-12-06T08:53:00Z"><meta name="Company" content="OTS"><meta name="Keywords" content=""><meta name="meta:word-count" content="14828"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2014-12-04T08:12:00Z"><meta name="Word-Count" content="14828"><meta name="dcterms:created" content="2014-12-06T08:53:00Z"><meta name="dcterms:modified" content="2014-12-06T08:53:00Z"><meta name="Last-Modified" content="2014-12-06T08:53:00Z"><meta name="Last-Save-Date" content="2014-12-06T08:53:00Z"><meta name="meta:character-count" content="80075"><meta name="Template" content="Normal"><meta name="meta:save-date" content="2014-12-06T08:53:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-12-06T08:53:00Z"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-12-06T08:53:00Z"><meta name="Last-Printed" content="2014-12-04T08:12:00Z"><meta name="meta:last-author" content="Αράπη Κωνσταντίνα"><meta name="Comments" content=""><meta name="Creation-Date" content="2014-12-06T08:53:00Z"><meta name="xmpTPg:NPages" content="93"><meta name="resourceName" content="7-11-2014.doc"><meta name="Last-Author" content="Αράπη Κωνσταντίνα"><meta name="w:comments" content=""><meta name="Character Count" content="80075"><meta name="Page-Count" content="93"><meta name="Revision-Number" content="2"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="93"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 7-11-2014		ΣΕΛ. 4
 (Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΚΒ΄
Παρασκευή 7 Νοεμβρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν σπουδαστές της Σχολής Αξιωματικών Νοσηλευτικής, μαθητές από το Λεόντειο Λύκειο Πατησίων, το 5ο Γυμνάσιο Κερατσινίου και το 3ο Δημοτικό Σχολείο Μαρκόπουλου, σελ. 
2. Συλλυπητήρια αναφορά για το θάνατο του πρώην Βουλευτή Λακωνίας, Παρασκευά Φουντά, σελ. 
3. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Δευτέρας 10 Νοεμβρίου 2014, σελ. 
4. Συζήτηση επικαίρων ερωτήσεων:
  α) Προς τον Υπουργό Υγείας:
    i. σχετικά με τις παραιτήσεις ιατρών και τα προβλήματα λειτουργίας του Νοσοκομείου Λήμνου, σελ. 
    ii. σχετικά με τις καθυστερήσεις για τη διαδικασία επιλογής των υποψηφίων στα Συμβούλια Επιλογής Ιατρών, σελ. 
    iii. σχετικά με τον κίνδυνο για την παιδική υγεία λόγω έλλειψης εμβολίων στη χώρα μας, σελ. 
  β) Προς τον Υπουργό Ανάπτυξης και Ανταγωνιστικότητας, σχετικά με την ιδιωτικοποίηση της της διαχείρισης του νέου ΕΣΠΑ, σελ. 

ΠΡΟΕΔΡΕΥΩΝ
ΔΡΑΓΑΣΑΚΗΣ Ι. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΘΑΝΑΣΙΟΥ Χ. , σελ.
ΒΟΓΙΑΤΖΗΣ Π. , σελ.
ΓΡΗΓΟΡΑΚΟΣ Λ. , σελ.
ΔΡΑΓΑΣΑΚΗΣ Ι. , σελ.
ΚΑΠΕΡΝΑΡΟΣ Β. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.

Β. Επί των επικαίρων ερωτήσεων:
ΒΟΓΙΑΤΖΗΣ Π. , σελ.
ΓΡΗΓΟΡΑΚΟΣ Λ. , σελ.
ΚΑΠΕΡΝΑΡΟΣ Β. , σελ.
ΚΩΝΣΤΑΝΤΙΝΟΠΟΥΛΟΣ Ο. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΠΑΠΑΚΩΣΤΑ - ΣΙΔΗΡΟΠΟΥΛΟΥ Α. , σελ.
ΡΕΠΟΥΣΗ Μ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Γ΄
ΣΥΝΕΔΡΙΑΣΗ ΚΒ΄
Παρασκευή 7 Νοεμβρίου 2014
Αθήνα, σήμερα στις 7 Νοεμβρίου 2014, ημέρα Παρασκευή και ώρα 10.02΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ΄ Αντιπροέδρου αυτής, κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Δημήτριο Μπριάνη, Βουλευτή Φθιώτιδος, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
Διοικητικής Μεταρρύθμισης και Ηλεκτρονικής Διακυβέρνησης
2097) Οι Βουλευτές Βοιωτίας κ. ΙΩΑΝΝΗΣ ΣΤΑΘΑΣ, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ, Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ κατέθεσαν αναφορά με την οποία το Πανελλήνιο Σωματείο Συμβασιούχων του Υπουργείου Πολιτισμού και το Σωματείο Συμβασιούχων Εργαζομένων στον Οργανισμό Ασφάλισης Ελευθέρων Επαγγελματιών καταγγέλλουν τις δηλώσεις εκείνες που επιδιώκουν να προκαταλάβουν την ελληνική δικαιοσύνη και αιτούνται την παροχή διευκρινήσεων σχετικά με τις απολύσεις στο δημόσιο, οι οποίες αποφασίστηκαν ανεξάρτητα από την ετυμηγορία των δικαστών.
Δημόσιας Τάξης και Προστασίας του Πολίτη 
2098) Ο Βουλευτής Κυκλάδων κ. ΠΑΝΑΓΙΩΤΗΣ ΡΗΓΑΣ κατέθεσε αναφορά με την οποία η Ένωση Υπαλλήλων Πυροσβεστικού Σώματος Νοτίου Αιγαίου επισημαίνει την έλλειψη προσωπικού και υλικοτεχνικού εξοπλισμού, καθώς και την παλαιότητα των οχημάτων της Πυροσβεστικής Υπηρεσίας Ερμούπολης Σύρου και παραθέτει τις προτάσεις της, προσβλέποντας στην αναβάθμισή τους.
Αγροτικής Ανάπτυξης και Τροφίμων
2099) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία ο Πρόεδρος της Γενικής Συγκέντρωσης των Αγροτών Ηλείας επισημαίνει τα προβλήματα που αντιμετωπίζουν οι αγρότες του Νομού Ηλείας και παραθέτει τις προτάσεις της για την οικονομική ανακούφιση των αγροτών.
Εσωτερικών
2100) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία ο Δήμος Ανδρίτσαινας Κρεστένων του Νομού Ηλείας επισημαίνει την επείγουσα ανάγκη εφαρμογής του θεσμικού πλαισίου «περί Πολιτικής Προστασίας» στην κοίτη του Αλφειού ποταμού, λόγω των παρατεταμένων βροχοπτώσεων για την αποφυγή πλημμυρικών φαινομένων. 
Παιδείας και Θρησκευμάτων - Υγείας
2101) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Σύλλογος Βοηθών Νοσηλευτών ΔΕ Δημοσίου Κρήτης παραθέτει τις προτάσεις της, προκειμένου να κατοχυρωθεί το δικαίωμα της συνεχούς αναβάθμισης των επαγγελματιών υγείας και η μισθολογική ισοβάθμηση των ΔΕ και ΤΕ νοσηλευτών, ενόψει του ειδικού νοσηλευτικού μισθολογίου.
Οικονομικών, Δικαιοσύνης, Διαφάνειας και Ανθρωπίνων Δικαιωμάτων 
2102) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πανελλήνιος Σύλλογος Υπαλλήλων Εθνικής Στατιστικής Υπηρεσίας της Ελλάδος εκφράζει την διαμαρτυρία του για την φωτογραφική προκήρυξη, που αφορά τη θέση του νομικού συμβούλου της ΕΛΣΤΑΤ και την καταπάτηση των εργασιακών τους δικαιωμάτων.
Εσωτερικών, Υποδομών, Μεταφορών και Δικτύων, Παιδείας και Θρησκευμάτων
2103) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία ο Σύλλογος Γονέων του 6ου Δημοτικού Σχολείου Συκεών αιτείται την αντισεισμική προστασία και τη θωράκιση των σχολείων και των δημόσιων κτηρίων του Δήμου Νεάπολης - Συκέων.
Οικονομικών, Περιβάλλοντος, Ενέργειας και Κλιματικής Αλλαγής, Εσωτερικών
2104) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Αντιδήμαρχος Οικονομικών του Δήμου Ηρακλείου παραθέτει τις παρατηρήσεις του σχετικά στις νέες ρυθμιστικές διατάξεις του ν. 4257/2014 που αφορούν βεβαιωμένες ληξιπρόθεσμες οφειλές.
Εσωτερικών, Υποδομών, Μεταφορών και Δικτύων, Παιδείας και Θρησκευμάτων
2105) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αττικής κ. ΙΩΑΝΝΗΣ ΓΚΙΟΚΑΣ, Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία η Ομοσπονδία Γονέων και Κηδεμόνων Περιφέρειας Αττικής αιτείται την απόσυρση της απόφασης για την μετεγκατάσταση του 56ου Δημοτικού Σχολείου Χατζηκυριάκειου Ορφανοτροφείου και αιτείται τη συνέχιση της λειτουργίας του με προκατ κτήριο σε διπλανό χώρο.
Περιβάλλοντος, Ενέργειας και Κλιματικής Αλλαγής 
2106) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία το Σωματείο Ρητινοκαλλιεργητών - Δασεργατών του Νομού Εύβοιας αιτείται την περαιτέρω οικονομική ενίσχυση του κλάδου τους, προκειμένου να αντιμετωπιστούν τα οικονομικά προβλήματα των εργαζομένων και των οικογενειών τους.
Υγείας, Εργασίας, Κοινωνικής Ασφάλισης και Πρόνοιας
2107) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία φορείς για την υγεία, σύλλογοι γονέων, εκπαιδευτικών και εργαζομένων Λευκάδας παραθέτουν τις προτάσεις τους για την επίλυση των προβλημάτων που μαστίζουν το χώρο της υγείας και αιτούνται την κάλυψη των κενών θέσεων του Νοσοκομείου Λευκάδας και της παιδιατρικής κλινικής του.
Δικαιοσύνης, Διαφάνειας και Ανθρωπίνων Δικαιωμάτων, Οικονομικών 
2108) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Πρόεδρος της Επιτροπής Λογιστικής Τυποποίησης και Ελέγχων επικαλείται σειρά απαντήσεων στις καταγγελίες που αφορούν σε έρευνα του ΣΔΟΕ επί των ορκωτών ελεγκτών.
Εξωτερικών
2109) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  παραθέτει το διαδικτυακό ψήφισμα για την απομάκρυνση του Τούρκικου Προξενείου από την Θράκη.
Υγείας
2110) Ο Βουλευτής Λαρίσης κ. ΧΡΥΣΟΒΑΛΑΝΤΗΣ ΑΛΕΞΟΠΟΥΛΟΣ κατέθεσε αναφορά με την οποία  παραθέτει διαδικτυακό ψήφισμα για την αντιμετώπιση των προβλημάτων που υπάρχουν στο Νοσοκομείο της Κω.
Εσωτερικών, Αγροτικής Ανάπτυξης και Τροφίμων, Εργασίας, Κοινωνικής Ασφάλισης και Πρόνοιας, Οικονομικών, Διοικητικής Μεταρρύθμισης και Ηλεκτρονικής Διακυβέρνησης, Παιδείας και Θρησκευμάτων, Υποδομών, Μεταφορών και Δικτύων
2111) Ο Βουλευτής Λαρίσης κ. ΜΑΞΙΜΟΣ ΧΑΡΑΚΟΠΟΥΛΟΣ κατέθεσε αναφορά με την οποία ο Σύλλογος Τριτέκνων του Νομού Λάρισας αιτείται τη θεσμική και νομική του ένταξη στις πολυμελείς οικογένειες και παραθέτει τις προτάσεις του για την παροχή οικονομικών ελαφρύνσεων. 
Ανάπτυξης και Ανταγωνιστικότητας
2112) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία ο Πρόεδρος του Επιμελητηρίου Αχαΐας παραθέτει τις προτάσεις του ενόψει της κατάθεσης προς ψήφιση του νομοσχεδίου που αφορά ρυθμίσεις για τα κόκκινα δάνεια.
Παιδείας και Θρησκευμάτων
2113) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ένωση Ελλήνων Χημικών εκφράζει τη διαμαρτυρία της για την αντικατάσταση του μαθήματος της χημείας από το μάθημα της πληροφορικής στις πανελλήνιες εξετάσεις.
Οικονομικών 
2114) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Κωνσταντίνος Ιακώβου διαμαρτύρεται για τη φορολόγηση βάσει τεκμαρτού εισοδήματος της Ένωσης Καπνοπωλών, Ψιλικών και Ενοικιαστών Περιπτέρων Μακεδονίας και αιτείται ειδικές ρυθμίσεις για τους επιχειρηματίες του κλάδου. 
Δημόσιας Τάξης και Προστασίας του Πολίτη 
2115) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η Ένωση Υπαλλήλων Πυροσβεστικού Σώματος Νότιου Αιγαίου επισημαίνει τα προβλήματα που αντιμετωπίζει το Πυροσβεστικό Σώμα του Νοτίου Αιγαίου και αιτείται την επάνδρωση με επιπλέον προσωπικό, τη βελτίωση των συνθηκών στέγασης του προσωπικού και την ανανέωση του υλικοτεχνικού εξοπλισμού του. 
Υγείας
2116) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία η Ομάδα Εθελοντών Αιμοδοτών Αγιάσου εκφράζει τη δυσαρέσκειά της για την υπολειτουργία του Περιφερειακού Ιατρείου Αγιάσου Λέσβου και αιτείται την άμεση αναβάθμιση και στελέχωσή του.
Διοικητικής Μεταρρύθμισης και Ηλεκτρονικής Διακυβέρνησης
2117) Ο Βουλευτής Ηλείας κ. ΓΙΑΝΝΗΣ ΚΟΥΤΣΟΥΚΟΣ κατέθεσε αναφορά με την οποία ο Δήμος Ανδρίτσαινας - Κρεστένων επισημαίνει τις σοβαρές ελλείψεις σε προσωπικό και αιτείται την άμεση επάνδρωσή του.
Υγείας
2118) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Μιχάλης Στρατουδάκης επισημαίνει την ανάγκη πρόσβασης όλων με ευανάγνωστες οδηγίες σε όλες τις συσκευασίες των σκευασμάτων που άπτονται της υγείας των πολιτών.
Παιδείας και Θρησκευμάτων
2119) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία το Τμήμα Βορειοανατολικού Αιγαίου του Τεχνικού Επιμελητηρίου Ελλάδας καλεί τις αρμόδιες αρχές να λάβουν υπόψη το ψήφισμα της αντιπροσωπείας του τμήματός τους σχετικά με την ίδρυση Πολυτεχνικής Σχολής στο Πανεπιστήμιο Αιγαίου.
Οικονομικών 
2120) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία (ΕΣΑΜΕΑ) αιτείται να μην υπολογιστούν τα επιδόματα αναπηρίας στο εισόδημα ως όριο για τις εκπτώσεις και τις απαλλαγές από τον ΕΝΦΙΑ.
Παιδείας και Θρησκευμάτων
2121) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ, Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία ο Επαρχιακός Σύλλογος Γονέων Κηδεμόνων και Φίλων Ατόμων με Ειδικές Ανάγκες της Λήμνου «Ορίζοντες» εκφράζει τη διαμαρτυρία του για τις ελλείψεις στην ειδική αγωγή και αιτείται την άμεση πρόσληψη του απαιτούμενου προσωπικού και του βοηθητικού προσωπικού ειδικής αγωγής.
Δημόσιας Τάξης και Προστασίας του Πολίτη 
2122) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Πανελλήνια Ομοσπονδία Συμβασιούχων Πυροσβεστών και Πυροσβεστών Πενταετούς Υποχρέωσης (ΠΟΠΥΣΥΠ) διαμαρτύρεται για την καταστρατήγηση του θεσμού της εκπροσώπησής τους σε συναντήσεις με θεσμικούς παράγοντες.
Δημόσιας Τάξης και Προστασίας του Πολίτη 
2123) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία η Εθνική Επιτροπή για τα Δικαιώματα του Ανθρώπου (ΕΕΔΑ) εκφράζει την ανησυχία της για τις επιπτώσεις από τα ζητήματα νομιμότητας που εγείρει η διαδικασία συγκρότησης της Επιτροπής Προσφυγών του ν. 3907/2011, όπως τροποποιήθηκε και ισχύει.
Εργασίας, Κοινωνικής Ασφάλισης και Πρόνοιας
2124) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία το διοικητικό συμβούλιο των Οικοδόμων Κατερίνης καλεί τις αρμόδιες αρχές να παράσχουν έκτακτο επίδομα στους ανέργους οικοδόμους του Δήμου Κατερίνης για την κάλυψη των αναγκών τους κατά την περίοδο των γιορτών.
Υγείας
2125) Οι Βουλευτές Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ, Μαγνησίας κ. ΜΑΡΙΝΑ ΧΡΥΣΟΒΕΛΩΝΗ, Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσαν αναφορά με την οποία ο Σύλλογος Καρκινοπαθών του Νομού Μαγνησίας «Υποστηρίζω» επισημαίνει την ανάγκη να διασφαλιστεί η αξιοπρεπής και αποτελεσματική αντιμετώπιση των ασθενών και αιτείται τη στελέχωση του Γενικού Νοσοκομείου Βόλου με ογκολόγους.
Οικονομικών, Εσωτερικών, Υποδομών, Μεταφορών και Δικτύων, Πολιτισμού και Αθλητισμού
2126) Ο Βουλευτής Αττικής κ. ΑΘΑΝΑΣΙΟΣ (ΝΑΣΟΣ) ΑΘΑΝΑΣΙΟΥ κατέθεσε αναφορά με την οποία ο Δήμαρχος Μεγαρέων εκφράζει τη δυσαρέσκειά του για την πιθανή απένταξη του έργου «Κατασκευή δικτύου ακαθάρτων της πόλης των Μεγάρων - Έργα Δεύτερης (Β΄) Φάσης» και επισημαίνει την αναγκαιότητα υλοποίησής του για τους κατοίκους της περιοχής.
Παιδείας και Θρησκευμάτων, Εργασίας, Κοινωνικής Ασφάλισης και Πρόνοιας, Διοικητικής Μεταρρύθμισης και Ηλεκτρονικής Διακυβέρνησης
2127) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο Σύλλογος Εκπαιδευτικών Τεχνολογικής Εκπαίδευσης ΤΕ01.19 Κομμωτικής καταγγέλλει παρατυπίες στην προκήρυξη του ΙΝΕΔΙΒΙΜ (Ίδρυμα Νεολαίας και Δια Βίου Μάθησης) για την κάλυψη των αναγκών κατάρτισης των ΔΙΕΚ του έτους 2014-2015.
Δημόσιας Τάξης και Προστασίας του Πολίτη 
2128) Οι Βουλευτές Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσαν αναφορά με την οποία η Ένωση Αστυνομικών Υπαλλήλων Ιωαννίνων καλεί τις αρμόδιες αρχές να διευθετήσουν το ζήτημα της εννιάμηνης μετ’ αποδοχών άδειας ανατροφής τέκνου ή το μειωμένο ωράριο του πατέρα δημοσίου υπαλλήλου και τον τρόπο της εφαρμογής του για το ένστολο προσωπικό του ΥΔΤ και ΠΠ. 
Παιδείας και Θρησκευμάτων - Εξωτερικών
2129) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Αντιπεριφερειάρχης Παιδείας, Δια Βίου Μάθησης και Απασχόλησης Περιφέρειας Κρήτης παραθέτει της προτάσεις του σχετικά με το αρχείο του Ρωσικού Αυτοκρατορικού Προξενείου και την ενδεχόμενη επιστροφή του.
Εσωτερικών
2130) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Κισάμου του Νομού Χανίων εισηγείται την άμεση πρόσληψη προσωπικού ιδιωτικού δικαίου ορισμένου χρόνου για τους δημοτικούς βρεφονηπιακούς σταθμούς Κισάμου, προκειμένου να εξασφαλιστεί η ομαλή λειτουργία τους.
Παιδείας και Θρησκευμάτων
2131) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης του Νομού Ηρακλείου «Δ. Θεοτοκόπουλος» αιτείται την πρόσληψη εκπαιδευτικών και την κάλυψη των εγκεκριμένων πιστώσεων για την παράλληλη στήριξη σε τοπικό και πανελλαδικό επίπεδο.
Διοικητικής Μεταρρύθμισης και Ηλεκτρονικής Διακυβέρνησης, Επικρατείας, Δικαιοσύνης, Διαφάνειας και Ανθρωπίνων Δικαιωμάτων 
2132) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Χουστουλάκης καταγγέλλει στελέχη των δημόσιων ασφαλιστικών φορέων τα οποία συνδέει με αξιόποινες πράξεις.
Εργασίας, Κοινωνικής Ασφάλισης και Πρόνοιας
2133) Η Βουλευτής Μαγνησίας κ. ΖΩΗ (ΖΕΤΑ) ΜΑΚΡΗ κατέθεσε αναφορά με την οποία το Περιφερειακό Τμήμα Μαγνησίας του Τεχνικού Επιμελητηρίου Ελλάδος καλεί τις αρμόδιες αρχές να προβούν στη δέουσα νομοθετική ρύθμιση που θα προωθήσει το συμψηφισμό των οφειλών των μηχανικών, με σκοπό να διευκολύνει τη συνταξιοδότησή τους.
Παιδείας και Θρησκευμάτων
2134) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία ο Σύλλογος Εκπαιδευτικών Πρωτοβάθμιας Εκπαίδευσης του Νομού Ηρακλείου «Δ. Θεοτοκόπουλος» επισημαίνει την καθυστέρηση καταβολής των απολαβών των εκπαιδευτικών που έχουν προσληφθεί από το Πρόγραμμα Δημόσιων Επενδύσεων και αιτείται διευκρινήσεων για το χρονικό πλαίσιο πληρωμής τους.
Εσωτερικών, Υποδομών, Μεταφορών και Δικτύων
2135) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο επισημαίνει την αναγκαιότητα άμεσης αποκατάστασης του οδοστρώματος στην περιοχή του Πύργου Ακράτας του Νομού Αχαΐας.
Παιδείας και Θρησκευμάτων, Υγείας
2136) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία οι Γονείς Παιδιών που Ανήκουν στο Αυτιστικό Φάσμα αιτούνται την απόσυρση συγκεκριμένης διάταξης του προς ψήφιση νέου νόμου ειδικής αγωγής και παραθέτουν την αντιπρότασή τους.
Οικονομικών 
2137) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην προσφυγή του κ. Ν. Λιάγου στο ΣτΕ σχετικά με τη νομιμότητα του ΕΝΦΙΑ.
Επικρατείας, Παιδείας και Θρησκευμάτων
2138) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο ιερομόμαχος Δαμασκηνός παραθέτει τις απόψεις του για θέματα παιδείας και θρησκείας, καθώς και για την τροποποίηση του ν. 927/1979 (Α139).
Υποδομών, Μεταφορών και Δικτύων
2139) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη διορθωτικών πολεοδομικών παρεμβάσεων στην πόλη των Πατρών επί τη ευκαιρία της χάραξης σιδηροδρομικής γραμμής στην επίμαχη περιοχή.
Οικονομικών, Ναυτιλίας και Αιγαίου
2140) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην επιβολή πάγιου τέλους σε όλα τα πλοία στα λιμάνια της χώρας για την αποκομιδή στερεών αποβλήτων και τους κινδύνους που ελλοχεύει αυτή η απόφαση.
Επικρατείας, Οικονομικών, Ανάπτυξης και Ανταγωνιστικότητας, Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων 
2141) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στα ελλείμματα νομιμότητας για την αδειοδότηση της εξόρυξης χρυσού στις Σκουριές από την πολιτεία.
Υγείας
2142) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία ο Σύλλογος Εργαζομένων του Γενικού Νοσοκομείου Σάμου εκφράζει την ανησυχία του για την εξάπλωση του αιμορραγικού πυρετού Ebola και καλεί τις αρμόδιες αρχές να συνεργαστούν, προκειμένου να εξασφαλιστεί επαρκής ενημέρωση, πρόληψη και κατάλληλη υλικοτεχνική υποδομή για την αντιμετώπιση του.
Επικρατείας, Οικονομικών 
2143) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά την πρόταση μέλους του διοικητικού συμβουλίου του Επαγγελματικού Επιμελητηρίου Αθηνών για την αποφυγή της φοροδιαφυγής στις καθημερινές συναλλαγές.
Οικονομικών 
2144) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Ευάγγελος Σαραντίδης παραθέτει τις προτάσεις του για φορολογικές βελτιώσεις και την εξυγίανση του υφεσιακού οικονομικού κλίματος της χώρας. 
Υγείας
2145) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Δήμαρχος Λέρου εκφράζει τη διαμαρτυρία του για την κατάργηση της Νοσηλευτικής Σχολής του Κρατικού Θεραπευτηρίου Λέρου και αιτείται τη διατήρηση και επανίδρυσή της σε ΙΕΚ.
Υγείας
2146) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμαρχος Μυκόνου εκφράζει τη δυσαρέσκειά του σχετικά με τις προσλήψεις μονίμων στα ασθενοφόρα του ΕΚΑΒ στη Μύκονο και αιτείται τη διαφοροποίηση της κατανομής των προσληφθέντων.
Παιδείας και Θρησκευμάτων
2147) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία οι γονείς των παιδιών του 1ου Νηπιαγωγείου Νέας Μεσημβρίας αιτούνται τη στελέχωση των νηπιαγωγείων με προσωπικό και την επίλυση των προβλημάτων με σκοπό τη σωστή λειτουργία τους.
Υγείας
2148) Οι Βουλευτές Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Αττικής κ. ΙΩΑΝΝΗΣ ΓΚΙΟΚΑΣ, Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία το Σωματείο Συνταξιούχων της Σάμου επισημαίνει τις ελλείψεις στην πρωτοβάθμια υγεία στη Σάμο και αιτείται τη στελέχωση των ιατρείων και των νοσοκομείων με εξειδικευμένο προσωπικό και την παροχή σύγχρονου τεχνολογικού εξοπλισμού.
Παιδείας και Θρησκευμάτων
2149) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Πρόεδρος Α΄ της Ένωσης Λειτουργών Μέσης Εκπαίδευσης Δωδεκανήσου και Αιρετός του Περιφερειακού Υπηρεσιακού Συμβουλίου Δευτεροβάθμιας Εκπαίδευσης εκφράζει τη διαμαρτυρία του για τη δυσλειτουργία των σχολείων της Δευτεροβάθμιας Εκπαίδευσης στη Δωδεκάνησο λόγω των ελλείψεων σε εκπαιδευτικούς και αιτείται την άμεση πρόσληψη του απαραίτητου αριθμού αναπληρωτών πλήρους ωραρίου.
Δικαιοσύνης, Διαφάνειας και Ανθρωπίνων Δικαιωμάτων 
2150) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία η Ένωση Υπαλλήλων του Καταστήματος Κράτησης Κορίνθου εκφράζει τη διαμαρτυρία του για την υποβάθμιση του «Ειδικού Καταστήματος Κράτησης Νέων Κορίνθου» και αιτείται την επαναφορά του σε διεύθυνση με τμήμα φύλαξης.
Διοικητικής Μεταρρύθμισης και Ηλεκτρονικής Διακυβέρνησης, Δημόσιας Τάξης και Προστασίας του Πολίτη 
2151) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία η Ένωση Υπαλλήλων Πυροσβεστικού Σώματος Νήσου Ρόδου και Δωδεκανήσου αιτείται την ενίσχυση του Πυροσβεστικού Σώματος με προσωπικό στη Δωδεκάνησο.
Περιβάλλοντος, Ενέργειας και Κλιματικής Αλλαγής 
2152) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία οι κ.κ. Θανάσης Μπούμης και Πλουμίτσα Τριανταφυλλοπούλου εκφράζουν τη διαμαρτυρία τους για το ενδεχόμενο μεταφοράς απορριμμάτων από άλλους δήμους στο ΧΥΤΑ Ξυλόκαστρου - Ευρωστίνης.
Εσωτερικών
2153) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία ο Δήμος Μυκόνου εκφράζει την αναγκαιότητα θεσμοθέτησης γενικού γραμματέα στο νησί.
Υποδομών, Μεταφορών και Δικτύων
2154) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία η Συντονιστική Επιτροπή Κατοίκων, Επαγγελματιών, Ξενοδόχων της περιοχής Ιεράπετρας - Φέρμα Δήμου Ιεράπετρας παραθέτει ψήφισμα διαμαρτυρίας με το στρέφεται κατά της εγκεκριμένης μελέτης και εκτέλεσης του έργου για τη διεύρυνση του δρόμου Ιεράπετρας - Φερμών και επισημαίνει τις συνέπειες για την ευρύτερη περιοχή.
Υποδομών, Μεταφορών και Δικτύων
2155) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία ο Δήμος Σητείας του Νομού Λασιθίου αιτείται την παραχώρηση δέκα προκατασκευασμένων αιθουσών, προκειμένου να επιλυθεί το σοβαρό κτηριακό πρόβλημα του 1ου ΕΠΑΛ Σητείας.
Εργασίας, Κοινωνικής Ασφάλισης και Πρόνοιας
2156) Ο Βουλευτής Λασιθίου κ. ΚΩΝΣΤΑΝΤΙΝΟΣ ΔΕΡΜΙΤΖΑΚΗΣ κατέθεσε αναφορά με την οποία ο Δήμος Σητείας του Νομού Λασιθίου αιτείται την παραχώρηση της αίθουσας, όπου στεγαζόταν το γραφείο του Οργανισμού Εργατικής Κατοικίας στη Σητεία, έτσι ώστε να χρησιμοποιηθεί από το Ειδικό Σχολείο Σητείας, το οποίο αντιμετωπίζει σοβαρό πρόβλημα στέγασης.
Επικρατείας, Εργασίας, Κοινωνικής Ασφάλισης και Πρόνοιας
2157) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έλλειψη πολιτικών για την ενίσχυση της απασχόλησης και την απουσία κινήτρων προς την κατεύθυνση αυτή από την πολιτεία.
Εθνικής Άμυνας
2158) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην καθυστέρηση της προμήθειας τριών πυραυλακάτων, ενώ εκφράζει επιφυλάξεις για το αξιόπλοο του πολεμικού στόλου της χώρας μας.
Υγείας
2159) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας στο οποίο αναφέρεται η επιτακτική ανάγκη επαναλειτουργίας των δημόσιων κέντρων αποκατάστασης φυσιοθεραπείας.
Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης
2160) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε καθυστερημένη απόδοση ευθυνών σε υπαλλήλους του δημοσίου με πλαστούς τίτλους σπουδών.
Διοικητικής Μεταρρύθμισης και Ηλεκτρονικής Διακυβέρνησης, Περιβάλλοντος, Ενέργειας και Κλιματικής Αλλαγής 
2161) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία ο κ. Εμμανουήλ Μακρής αιτείται την ανάκληση της με αρ. πρωτ. 64564/20-11-2013 διαπιστωτικής πράξης της Γενικής Γραμματέως του Υπουργείου Περιβάλλοντος και Κλιματικής Αλλαγής (ΑΔΑ: ΒΛ1Γ0-ΗΒΡ) που τον θέτει σε διαθεσιμότητα.
Εθνικής Άμυνας
2162) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Πλατανιά αιτείται την παραχώρηση παροπλισμένου πολεμικού πλοίου για τη δημιουργία καταδυτικού πάρκου στο Δήμο.
Εθνικής Άμυνας
2163) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία ο Δήμαρχος Πλατανιά αιτείται την παραχώρηση παροπλισμένου πολεμικού πλοίου για τη δημιουργία του καταδυτικού πάρκου στο Δήμο Πλατανιά.
Περιβάλλοντος, Ενέργειας και Κλιματικής Αλλαγής 
2164) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία ο Δήμαρχος Πλατανιά αιτείται τον έλεγχο του θαλάσσιου περιβάλλοντος μετά την εξουδετέρωση των χημικών όπλων της Συρίας στη Μεσόγειο.
Υγείας, Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης
2165) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Διοικητής του Γενικού Νοσοκομείου Χανίων «Ο Άγιος Γεώργιος» καλεί τις αρμόδιες αρχές να μεριμνήσουν για την παραμονή της Επαγγελματικής Σχολής Βοηθών Νοσηλευτών του Γενικού Νοσοκομείου Χανίων και αιτείται την αναβάθμισή της σε ΙΕΚ.
Αγροτικής Ανάπτυξης και Τροφίμων
2166) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Επιμελητηριακός Όμιλος Ανάπτυξης Ελληνικών Νησιών (ΕΟΑΕΝ) επισημαίνει την ανάγκη ίδρυσης και λειτουργίας περισσότερων κέντρων αγροτικής ανάπτυξης στις νησιωτικές περιφέρειες του Βόρειου Αιγαίου και των Ιονίων Νήσων.
Εργασίας, Κοινωνικής Ασφάλισης και Πρόνοιας, Αγροτικής Ανάπτυξης και Τροφίμων
2167) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία η Πανελλήνια Ομοσπονδία Εργαζομένων Οργανισμών Τοπικής Αυτοδιοίκησης αιτείται την αποκατάσταση των αποδοχών των ανταποκριτών του Οργανισμού Γεωργικών Ασφαλίσεων (ΟΓΑ).
Εργασίας, Κοινωνικής Ασφάλισης και Πρόνοιας
2168) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η κ. Ευφροσύνη Κοτσιώνη αιτείται τη μεταφορά της ως συμπεριληφθήσας σε πίνακα του ΑΣΕΠ στο Κέντρο Προστασίας του Παιδιού Αττικής «Η ΜΗΤΕΡΑ», προκειμένου να διορισθεί σε θέση βοηθού βρεφοκόμου. 
Οικονομικών 
2169) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία το δημοτικό συμβούλιο του Δήμου Χαλκηδόνας του Νομού Θεσσαλονίκης αιτείται την τροποποίηση της φορολογικής αξίας των οικοπέδων στην ΔΕ Αγίου Αθανασίου του Δήμου Χαλκηδόνας.
Εργασίας, Κοινωνικής Ασφάλισης και Πρόνοιας
2170) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία o κ. Αντώνιος Αντωνίου αιτείται την επίλυση θέματός του που αφορά τη διευθέτηση της διαδοχικής ασφάλισής του και την αναπροσαρμογή της από τον ΟΑΕΕ.
Οικονομικών 
2171) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία οι πρατηριούχοι του Νομού Ηλείας αιτούνται την εγγραφή των πρατηρίων καυσίμων στο taxis και την έκδοση αριθμού ΑΜΒΥΚΑ και να αντιμετωπιστούν ισόνομα με τα πρατήρια Α και Β κύκλου και μερικών του Γ΄ κύκλου.
Οικονομικών 
2172) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία η Πανελλήνια Ομοσπονδία Υπαλλήλων Εξωτερικής Φρούρησης (ΠΟΥΕΦ) αιτείται την άμεση εφαρμογή ειδικού μισθολογίου στους εξωτερικούς φρουρούς που υπηρετούν στα καταστήματα κράτησης της χώρας.
Υγείας
2173) Οι Βουλευτές Σάμου κ. ΑΓΝΗ ΚΑΛΟΓΕΡΗ, Λέσβου κ. ΙΩΑΝΝΗΣ ΖΕΡΔΕΛΗΣ κατέθεσαν αναφορά με την οποία οι εργαζόμενοι στο Κέντρο Φυσικής Ιατρικής Αποκατάστασης, Χίου εκφράζουν τη διαμαρτυρία τους σε μια ενδεχόμενη μεταφορά του ΚΕΦΙΑΠ Χίου, σε χώρους νοσοκομείου, η οποία θα υποβαθμίσει τις υπηρεσίες του προς τα άτομα με αναπηρίες.
Τουρισμού
2174) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο κ. Διονύσης Τσουκαλάς παραθέτει σειρά ερωτημάτων σχετικά με το νομοθετικό κενό που υφίσταται και αφορά την έκδοση άδειας και τις προϋποθέσεις λειτουργίας ξενώνων νεότητας (hostel) και αιτείται την παροχή άμεσων απαντήσεων.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 562/27-06-2014 ερώτηση του Βουλευτή κ. Νικολόπουλου Νικολάου δόθηκε με το υπ’ αριθμ. Γ.Δ.Ο.Π.0001158 ΕΞ 2014/5-9-2014 έγγραφο από τον Υπουργό Οικονομικών η ακόλουθη απάντηση:
2. Στην με αριθμό 1083/15-07-2014 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. Γ.Δ.Ο.Π.0001160 ΕΞ 2014/5-9-2014 έγγραφο από τον Υπουργό Οικονομικών η ακόλουθη απάντηση:
3. Στην με αριθμό 1540/30-07-2014 ερώτηση του Βουλευτή κ. Αποστόλου Ευαγγέλου δόθηκε με το υπ’ αριθμ. 175/5-9-2014 έγγραφο από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
4. Στην με αριθμό 1559/31-07-2014 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. 28157/5-9-2014 έγγραφο από τον Υφυπουργό Πολιτισμού και Αθλητισμού η ακόλουθη απάντηση:
5. Στην με αριθμό 1761/07-08-2014 ερώτηση της Βουλευτού κ. Ξουλίδου Σταυρούλας δόθηκε με το υπ’ αριθμ. 140386/ΙΗ ΕΞ/5-9-2014 έγγραφο από τον Υπουργό Παιδείας και Θρησκευμάτων η ακόλουθη απάντηση:
6. Στην με αριθμό 1870/14-08-2014 ερώτηση των Βουλευτών κυρίων Κριτσωτάκη Μιχαήλ, Στρατούλη Δημητρίου, Γάκη Δημητρίου, Καλογερή Αγνής, Σαμοΐλη Στέφανου, Συρμαλένιου Νικολάου δόθηκε με το υπ’ αριθμ. Φ.10035/17148/798/5-9-2014 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο επίκαιρων ερωτήσεων της Δευτέρας 10ης Νοεμβρίου 2014.
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
 1.- Η με αριθμό 219/4-11-2014 επίκαιρη ερώτηση της Βουλευτού Σερρών της Νέας Δημοκρατίας κ. Φωτεινής Αραμπατζή προς τον Υπουργό Δημόσιας Τάξης και Προστασίας του Πολίτη, σχετικά με την ενίσχυση της Αστυνομικής Διεύθυνσης Σερρών με αστυνομικό προσωπικό για τις ανάγκες φρούρησης της ανασκαφής στην Αμφίπολη. 
2.- Η με αριθμό 222/4-11-2014 επίκαιρη ερώτηση της Βουλευτού Β’ Αθηνών του Συνασπισμού Ριζοσπαστικής Αριστεράς κ. Άννας Χατζησοφιά προς τον Υπουργό Πολιτισμού και Αθλητισμού, σχετικά με την αντιμετώπιση των οικονομικών προβλημάτων του Κρατικού Θεάτρου Βορείου Ελλάδος.
3.- Η με αριθμό 228/4-11-2014 επίκαιρη ερώτηση του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Οικονομικών, σχετικά με τις υπογεγραμμένες δανειακές συμβάσεις με τους δανειστές και το ΔΝΤ.
4.- Η με αριθμό 216/4-11-2014 επίκαιρη ερώτηση του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Υποδομών, Μεταφορών και Δικτύων, σχετικά με τη διακοπή των εργασιών του υπό κατασκευή έργου «Αναβάθμιση Κεντρικού Κτηρίου Γενικού Νοσοκομείου Πατρών «ο Άγιος Ανδρέας» και Προμήθεια-Εγκατάσταση Ξενοδοχειακού Εξοπλισμού».
5.- Η με αριθμό 226-/4-11-2014 επίκαιρη ερώτηση του Βουλευτή Αττικής του Κομμουνιστικού Κόμματος Ελλάδας κ. Ιωάννη Γκιόκα προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για οικονομική ενίσχυση στους εργαζόμενους της Ναυπηγοεπισκευαστικής Ζώνης.
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1.- Η με αριθμό 223/4-11-2014 επίκαιρη ερώτηση της Βουλευτού Β’ Αθηνών του Συνασπισμού Ριζοσπαστικής Αριστεράς κ. Ελένης Αυλωνίτου προς τον Υπουργό Παιδείας και Θρησκευμάτων, σχετικά με την αδυναμία αποφοίτησης των φοιτητών της Ενόργανης Γυμναστικής από το ΤΕΦΑΑ του Εθνικού και Καποδιστριακού Πανεπιστημίου Αθηνών.
2.- Η με αριθμό 217/4-11-2014 επίκαιρη ερώτηση της Βουλευτού Αιτωλοακαρνανίας της Δημοκρατικής Αριστεράς κ. Νίκης Φούντα προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την ανάγκη χωροταξικού σχεδιασμού και θωράκισης της χώρας απέναντι στις πλημμύρες.
3.- Η με αριθμό 227/4-11-2014 επίκαιρη ερώτηση του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τους Υπουργούς Παιδείας και Θρησκευμάτων και Υποδομών, Μεταφορών και Δικτύων, σχετικά με την αντιμετώπιση του ζητήματος της στέγασης των μαθητών στο Δήμο της Πάτρας.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, τριάντα οκτώ σπουδαστές και δύο εκπαιδευτές συνοδοί της Σχολής Αξιωματικών Νοσηλευτικής, στο πλαίσιο του εκπαιδευτικού προγράμματός τους. 
Η Βουλή τούς καλωσορίζει. 
(Χειροκροτήματα απ’ όλες τις πτέρυγες της Βουλής)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εισερχόμαστε στη συζήτηση των
ΕΠΙΚΑΙΡΩΝ ΕΡΩΤΗΣΕΩΝ
θα ξεκινήσουμε με την πρώτη υπ’ αριθ. 229/4-11-2014 επίκαιρη ερώτηση πρώτου κύκλου του Βουλευτή Λέσβου της Νέας Δημοκρατίας κ. Παύλου Βογιατζή προς τον Υπουργό Υγείας, σχετικά με τις παραιτήσεις ιατρών και τα προβλήματα λειτουργίας του Νοσοκομείου Λήμνου. Θα απαντήσει ο Αναπληρωτής Υπουργός κ. Γρηγοράκος.
Κύριε Βογιατζή, έχετε τον λόγο για να μας αναπτύξετε την ερώτησή σας.</ChairmanSpeech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Ευχαριστώ πάρα πολύ, κύριε Πρόεδρε.
Κύριε Υπουργέ, το τελευταίο διάστημα, πλήθος δημοσιευμάτων αναφέρονται στον τρόπο λειτουργίας του νοσοκομείου της Λήμνου. Είναι γεγονός ότι είναι εξαιρετικά σημαντικό για όλους μας, κυρίως όμως για τους κατοίκους του ακριτικού νησιού, να λειτουργεί καλά το σύστημα υγείας σε ένα νησί που έχει πολλά και σημαντικά προβλήματα, εκ των οποίων και συγκοινωνιακά. Το τελευταίο διάστημα παραιτήθηκαν δύο γιατροί, ένας αναισθησιολόγος και η διευθύντρια της παθολογικής κλινικής, η κ. Βουτσά, η οποία είναι μία εξαίρετος γιατρός, Λημνιά στην καταγωγή, η οποία ήταν στο νοσοκομείο και η μόνη εξειδικευμένη για θέματα διαβήτη, σακχάρου κ.λπ.. Ο αναισθησιολόγος ήδη έχει φύγει από το νοσοκομείο και επίκεινται παραιτήσεις κι άλλων τεσσάρων γιατρών, αν και εφόσον το Υπουργείο σας δεν σκύψει πάνω στο πρόβλημα που έχει το Νοσοκομείο της Λήμνου. 
Ξέρω πως δεν είναι ευχάριστο ούτε σε μένα ούτε σε σας, αλλά αναγκάστηκα να φθάσω σε αυτήν την ερώτηση -τρέφοντας ιδιαίτερη συμπάθεια στο πρόσωπό σας, κύριε Υπουργέ- γιατί πραγματικά το πρόβλημα είναι πάρα πολύ σημαντικό. Αυτήν τη στιγμή το ελληνικό κράτος επιβαρύνεται από τις παραιτήσεις των δύο γιατρών, με δεδομένο ότι η διοικήτρια φωνάζει κόσμο απέξω. Ο δε ένας γιατρός, ο οποίος βρίσκεται σε γονική άδεια από την υπηρεσία του, πηγαίνει στο νοσοκομείο και πληρώνεται. Θα μας πείτε εσείς με πόσα χρήματα πληρώνεται και πόσο επιβαρύνεται ο προϋπολογισμός. Η ουσία είναι ότι δεν μπορεί να λειτουργήσει το νοσοκομείο. Οι διοικητικές υπηρεσίες του νοσοκομείου έχουν διαλυθεί. 
Θα ήθελα πάρα πολύ την παρέμβασή σας. Όταν μία ομάδα δεν πάει καλά, αλλάζουμε τον προπονητή και αυτό θέλω να σας ζητήσω αυτή τη στιγμή, προκειμένου να βελτιωθούν τα πράγματα και να αποτρέψουμε τις άλλες τέσσερις παραιτήσεις γιατρών, όπως είναι ο καρδιολόγος, όπως είναι η ψυχίατρος του νοσοκομείου, όπως είναι ο παιδίατρος και άλλη μία ειδικότητα που μου διαφεύγει. Ο αναισθησιολόγος έχει ήδη φύγει από τη Λήμνο. Η κ. Βουτσά προτίθεται να ανοίξει ιατρείο. Είχα ενημερώσει τον κ. Βορίδη, προσπαθώντας να αποτρέψω τις παραιτήσεις. Δεν είδα καμμία κίνηση από πλευράς Υπουργείου Υγείας και περιμένω την απάντησή σας για να τοποθετηθώ στη συνέχεια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει τον λόγο για τρία λεπτά.</ChairmanSpeech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Κύριε Πρόεδρε, κυρίες και κύριοι συνάδελφοι, θα καταχραστώ το χρόνο μου για ένα λεπτό, για να εκφράσω τα συλλυπητήριά μου στη σύζυγο και στα παιδιά του απελθόντος Παρασκευά Φουντά, πρώην Βουλευτή Λακωνίας, πρώην Υφυπουργού Γεωργίας και Γραμματέα της Κοινοβουλευτικής Ομάδας του ΠΑΣΟΚ. Ο άνθρωπος αυτός κόσμησε για είκοσι χρόνια το Ελληνικό Κοινοβούλιο. Ήταν ένας άνθρωπος υψηλού προσωπικού και πολιτικού ήθους. Η Βουλή τον ευχαριστεί, γιατί πραγματικά ήταν ένας άνθρωπος ο οποίος πέρασε από τη Βουλή των Ελλήνων και την τίμησε με το ήθος του και την αξιοπρέπειά του.
Κύριε Βογιατζή, πηγαίνοντας στο Υπουργείο Υγείας με τον κ. Βορίδη και την κ. Παπακώστα σίγουρα δεν διεκδικούμε ότι θα λύσουμε τα προβλήματα της υγείας του ελληνικού λαού, γιατί το πρόβλημα της υγείας είναι πάρα πολύ μεγάλο, αλλά προσπαθούμε να κάνουμε το καλύτερο. Επανειλημμένως έχω συζητήσει και με τον κ. Αθανασίου, που είναι δίπλα μου σήμερα για το θέμα των γιατρών των νησιωτικών περιοχών. 
Είμαι στην ευχάριστη θέση να σας πω σήμερα ότι το Υπουργείο ψάχνει να βρει τρόπους να αυξήσει το εισόδημα όλων των υγειονομικών, αλλά ιδιαίτερα των υγειονομικών των νησιωτικών περιοχών. Είμαστε σε μία τέτοια φάση διερεύνησης, γιατί ξέρουμε ότι υπάρχουν τεράστιες δυσκολίες στελέχωσης των υπηρεσιών υγείας των νησιωτικών περιοχών και ιδιαίτερα αυτών των πραγματικά ακριτικών νησιών της Ελλάδας.
Συγκεκριμένα, είχαμε εκεί την παραίτηση της παθολόγου. Αυτό το φαινόμενο, βέβαια, δεν το έχουμε μόνο στη Λήμνο. Θα έχουμε και άλλες παραιτήσεις στην επικράτεια, αν δεν προχωρήσουμε γρήγορα, όπως έχουμε προγραμματίσει. Έχουμε προγραμματίσει στη Λήμνο, όπως και σε άλλες περιοχές, κατ’ εξαίρεση πράξεων Υπουργικού Συμβουλίου, να προκηρύξουμε θέσεις σε κάποια σημεία της χώρας, στα οποία είναι άκρως απαραίτητες. 
Συγκεκριμένα, για το Νοσοκομείο της Λήμνου έχουμε προγραμματίσει -και προσωπικά εγώ έχω υπογράψει για μία εξαιρετική γιατρό που ξέρω, την πνευμονολόγο κ. Παπανδρέου, η οποία πηγαίνει αυτές τις μέρες στη Λήμνο- τη θέση του ακτινοδιαγνώστη, η οποία θα καλυφθεί κι αυτή, μία θέση ΩΡΛ και μία θέση χειρουργού. Αν και είχαμε την παραίτηση της παθολόγου, της συντονίστριας και του αναισθησιολόγου, δεν παρουσιάστηκαν λειτουργικά προβλήματα στο νησί, διότι η δεύτερη ΥΠΕ φρόντισε να καλύψει όλα τα κενά. Εμείς, όμως, είμαστε ξάγρυπνοι για να στηρίξουμε όλες τις υπηρεσίες, ειδικά της Λήμνου αλλά και όλων των νησιωτικών περιοχών και των άλλων περιοχών της Ελλάδας και σας διαβεβαιώνω ότι θα κάνουμε το καλύτερο.
Θέλω, όμως, να πω δύο πράγματα γενικά στο Σώμα, γιατί υπάρχει μία αμφισβήτηση τις τελευταίες μέρες: Ξέραμε ότι υπήρχε το 10 προς 1 από το μεσοπρόθεσμο, το οποίο μας επέβαλε σε δέκα αποχωρήσεις να κάνουμε μία πρόσληψη στο Εθνικό Σύστημα Υγείας. Έχει περάσει αυτή η ημερομηνία και πάμε στο 5 προς 1. 
Θέλω να διαβεβαιώσω το Σώμα για το εξής. Αυτό άπτεται και της επίκαιρης ερώτησης που θα ακολουθήσει από την κ. Ρεπούση: Αν μέχρι το τέλος του χρόνου οι υπηρεσίες των υγειονομικών περιφερειών και των νοσοκομείων μπορέσουν και κάνουν τις κρίσεις των γιατρών οι οποίες είχαν ανασταλεί από το 2011, θα προσληφθούν έως το τέλος το έτους στο Εθνικό Σύστημα Υγείας χίλιοι μόνιμοι γιατροί, οκτακόσιοι επικουρικοί -αυτές τις μέρες είναι η δεύτερη φάση τριακοσίων δύο επικουρικών στο Εθνικό Σύστημα Υγείας- και εννιακόσιοι γιατροί στο ΠΕΔΥ. Μέχρι το τέλος του χρόνου, αν οι υπηρεσίες του Υπουργείου Υγείας, το Υπουργείο Διοικητικής Μεταρρύθμισης και το Γενικό Λογιστήριο και βέβαια οι υπηρεσίες των ΥΠΕ μπορέσουν και κάνουν αυτές τις κρίσεις, θα έχουν προσληφθεί δυόμισι χιλιάδες γιατροί στα νοσοκομεία της χώρας. Δεν λύνουμε το πρόβλημα, αλλά αυτή είναι μία αρχή για να προχωρήσουμε.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Κύριε Βογιατζή, έχετε τον λόγο για τρία λεπτά.</ChairmanSpeech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Κύριε Πρόεδρε, κύριε Υπουργέ, δεν καταλάβατε το πρόβλημα. Το πρόβλημα δεν είναι να προσληφθούν καινούργιοι γιατροί, αλλά να μην φύγουν από το νοσοκομείο οι έμπειροι γιατροί εξαιτίας της διοίκησης του νοσοκομείου. 
Απαντήσατε γενικά, όπως θα απαντούσατε για πρόβλημα υγείας σε όλα τα νοσοκομεία, αλλά εδώ μιλάμε για ειδικό πρόβλημα. Δεν ήθελα να επεκταθώ, αλλά εδώ θέλω να μου πείτε μερικά πράγματα. Είναι νόμιμο ο διοικητής του νοσοκομείου να μένει μέσα στο νοσοκομείο και να χρησιμοποιεί θάλαμο του νοσοκομείου; Δεύτερον, είναι νόμιμο γιατρός του νοσοκομείου να μένει και αυτός μέσα στο νοσοκομείο και να χρησιμοποιεί θάλαμο του νοσοκομείου; Τρίτον, οι γιατροί έφυγαν εξαιτίας της διοικήτριας. Είμαι ξεκάθαρος. Σας το λέω ότι στη Λήμνο θα υπάρχει πρόβλημα. Όποιος στηρίζει τη διοικήτρια θα το βρει το πρόβλημα μπροστά του, γιατί είναι ουσιαστικό. Και ξέρετε, δεν είναι εύκολο ένας γιατρός να πάει στη Λήμνο και με τα κίνητρα τα οποία δίνονται. Μεθοδεύτηκαν πράγματα να φύγει η συγκεκριμένη γιατρός, η κ. Βουτσά, προκειμένου να ανοίξει η θέση για να πάει κάποιος που αυτήν τη στιγμή παίρνει ειδικότητα. 
Θα ήθελα, κύριε Υπουργέ, να μου απαντήσετε σε αυτό: Είναι νόμιμο να μένει η διοικήτρια μέσα στο νοσοκομείο; Είναι νόμιμο να κλειδώνει η διοικήτρια το νοσοκομείο το βράδυ και για να μπει κάποιος στο νοσοκομείο να πρέπει η ίδια να ανοίξει με τα κλειδιά; Είναι τρόπος λειτουργίας νοσοκομείου αυτός; 
Έρχομαι εδώ, σας τα έχω κάνει εγγράφως και σας τα έχω πει. Δεν ήθελα να φτάσω να σας πω αυτά τα πράγματα, αλλά, πιστέψτε με, το πρόβλημα είναι η διοικήτρια και έτσι το νοσοκομείο θα χάσει όλους τους έμπειρους γιατρούς τους οποίους έχει στη Λήμνο. 
Αν εσείς κρίνετε ότι είναι καλά να αναπληρώνονται οι γιατροί απ’ έξω πληρώνοντας το κράτος πολλαπλάσια λεφτά απ’ ό,τι είναι ο μισθός των γιατρών, σηκώνω τα χέρια. Θα παρακαλούσα, λοιπόν, και σας το ξαναλέω άλλη μια φορά: Σε ομάδα η οποία δεν πάει καλά αλλάζουμε τον προπονητή και δεν διαλύουμε όλους τους γιατρούς ή ακόμα και τις διοικητικές υπηρεσίες του νοσοκομείου, που και εκεί επίκεινται παραιτήσεις. Θα βρούμε το πρόβλημα μπροστά μας συντόμως. 
Εγώ σας ζητώ να το ελέγξετε και να το ελέγξετε πραγματικά, όχι να ακούτε διάφορους. Αυτό θέλω να σας πω και νομίζω ότι έχω υποχρέωση απέναντι στους κατοίκους του ακριτικού νησιού να φέρω το θέμα και να περιμένω και λύση, κύριε Υπουργέ. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Τον λόγο έχει ο κύριος Υπουργός για τη δευτερολογία του.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Κύριε συνάδελφε, με όλο τον σεβασμό στο πρόσωπό σας, γιατί είστε ένας έμπειρος πολιτικός, βλέπω εδώ μια ερώτηση που γράφει: «Προς τον Υπουργό Υγείας κύριο Μάκη Βορίδη». Είναι συγκεκριμένη και μιλάει για συγκεκριμένα προβλήματα του νοσοκομείου, για τους γιατρούς, για το προσωπικό. Δεν μου αναφέρει τίποτα από αυτά που λέτε. Δεν ξέρω αν έχετε καταθέσει αναφορές.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Το έχω κάνει εγγράφως στο γραφείο του Υπουργού.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Του κ. Μάκη Βορίδη. Έχετε ενημερώσει προσωπικά τον κ. Βορίδη, αλλά έρχεστε εδώ και μου λέτε πράγματα που με αιφνιδιάζετε.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Σας ζητώ να τα ελέγξετε.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Να τα ελέγξω, εντάξει, τα λέτε στη Βουλή των Ελλήνων. Αλλά είναι δυνατόν να μου λέτε αυτά τα πράγματα τώρα και στην ερώτησή σας να είστε σαφής; 
Για αυτό μάλλον, κύριε Πρόεδρε, θα πρέπει να είμαστε πάρα πολύ προσεκτικοί και να συζητάμε επί αυτών που έχουμε καταθέσει. Τώρα, εάν η διοικήτρια κοιμάται στο Νοσοκομείο της Λήμνου ή δεν κοιμάται, δεν μπορεί ένας Υπουργός να το ξέρει, κύριε Βογιατζή, με όλο τον σεβασμό στο πρόσωπό σας.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Σας το είπα.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Μα, δεν υπάρχει ούτε καν καταγγελία εδώ. Την κάνατε την καταγγελία σήμερα. Σας είπα, με σεβασμό και με όλη την αγάπη στο πρόσωπό σας, θα τα ελέγξω όλα αυτά που είπατε, κύριε Βογιατζή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αν κατάλαβα καλά, κύριε Υπουργέ, δεν απαιτεί απάντηση τώρα.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Θέλω να πω το εξής στον κ. Βογιατζή: Επειδή μου το βάζετε το θέμα, σας διαβεβαιώνω ότι θα επισκεφτώ το Νοσοκομείο της Λήμνου άμεσα.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Να το κάνετε.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας) : Θα καλέσω και εσάς, όλους τους κοινοβουλευτικούς και όλους τους Βουλευτές του νομού να είμαστε μαζί εκεί. Επιτόπου να τα λύνουμε τα προβλήματα. 
Αυτές τις καταγγελίες που κάνετε θα τις δω και, όπως καταλαβαίνετε, θα κάνουμε τις ανάλογες πράξεις, εννοώντας ότι θα πάρουμε θέση γι’ αυτά τα θέματα. 
Ως προς την κάλυψη, είπατε προηγουμένως κάποια πράγματα, τα οποία προσωπικά δεν τα ήξερα, ότι η συνάδελφος άνοιξε ιατρείο έξω. Αυτό δεν μπορούμε να της το αφαιρέσουμε. Εμείς, όμως, σαν κράτος είμαστε υποχρεωμένοι..</Speech>
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Δεν έγινε καμμιά προσπάθεια να κρατηθεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Σας παρακαλώ, αφήστε να ολοκληρώσει την απάντησή του, ο κύριος Υπουργός.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Δεν ξέρω ποιοι ήταν οι όροι της κυρίας συναδέλφου. Δεν το ξέρω το θέμα. 
Ξέρω ότι κάποιοι συνάδελφοι από όλη την Ελλάδα, όχι μόνο από τις νησιωτικές περιοχές, επειδή το εισόδημα των υγειονομικών έχει πέσει στο πλαίσιο της δημοσιονομικής πολιτικής και της κρίσης που μαστίζει την Ελλάδα, βγαίνουν από το Εθνικό Σύστημα Υγείας, διότι ξέρουν ότι έξω θα έχουν μια καλύτερη τύχη.</Speech> 
<Speech><Parlmember>ΠΑΥΛΟΣ ΒΟΓΙΑΤΖΗΣ</Parlmember>: Δεν είναι αυτό το θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, τώρα θα ακούσουμε τον κύριο Υπουργό. Αν δεν ικανοποιηθείτε, ίσως επανέλθετε.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Θα το μάθω το θέμα. 
Μου λέτε ότι δεν έγινε προσπάθεια να κρατήσουμε αυτή τη γυναίκα. Δεν ξέρω για τι μου λέτε. Ξέρω ότι η γυναίκα έχει φύγει. Έχει παραιτηθεί η συνάδελφος, όπως έχει παραιτηθεί και ο αναισθησιολόγος. 
Αυτό που ξέρω εγώ ως πολιτεία, ως Κυβέρνηση, είναι ότι θα σκύψουμε πάνω στο πρόβλημα του Νοσοκομείου Λήμνου. Θα πάω ο ίδιος προσωπικά στο Νοσοκομείο Λήμνου μετά απ’ αυτά που είπατε. Θέλω να σας πω ότι αυτήν τη στιγμή είναι καθ’ οδόν στην πρόσληψή τους και έχουν υπογραφεί τέσσερις θέσεις γιατρών: μία χειρουργού, μία ωτορινολαρυγγολόγου, μία ακτινοδιαγνώστη και μία πνευμονολόγου για το Νοσοκομείο Λήμνου. Ξέρω ότι δεν ικανοποιείστε. Δεν είμαι και εγώ ικανοποιημένος απ’ αυτά. Αλλά θα πάω επιτόπου να ελέγξω όλα αυτά που μου είπατε σήμερα με πολλή εκτίμηση στο πρόσωπό σας και μεγάλη προσοχή για αυτά που είπατε. 
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Η δεύτερη ερώτηση με αριθμό 220/4-11-2014 επίκαιρη ερώτηση του Βουλευτή Δράμας του Συνασπισμού Ριζοσπαστικής Αριστεράς κ. Καραγιαννίδη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την επαναφορά του Θεραπευτηρίου Χρόνιων Παθήσεων Δράμας σε καθεστώς οικονομικής και διοικητικής αυτοτέλειας, δεν συζητείται λόγω κωλύματος του κυρίου Υπουργού και διαγράφεται.
Προχωρούμε στην τέταρτη ερώτηση με αριθμό 214/4-11-2014 επίκαιρη ερώτηση της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Υγείας, σχετικά με τις καθυστερήσεις για τη διαδικασία επιλογής των υποψηφίων στα συμβούλια επιλογής ιατρών. 
Θα απαντήσει πάλι ο Αναπληρωτής Υπουργός κ. Γρηγοράκος. 
Κυρία Ρεπούση, έχετε τον λόγο για δύο λεπτά.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Πρόεδρε. 
Κύριοι Υπουργοί, χθες είχαμε την δυνατότητα στην Επιτροπή Κοινωνικών Υποθέσεων να κάνουμε μια πολύ ενδιαφέρουσα συζήτηση για τα ζητήματα της υγείας. Ήταν εκεί οι διοικητές τριών ΔΥΠΕ –της 1ης, της 2ης και της 6ης. Έγινε μια πάρα πολύ μεγάλη συζήτηση με συναδέλφους προς τους διοικητές. Δεν ήταν μόνο γενική συζήτηση. Υπήρχαν συγκεκριμένα προβλήματα, που γνωρίζουμε ο καθένας από την περιφέρεια στην οποία εκλεγόμαστε. Απευθύναμε συγκεκριμένα ερωτήματα. Πήραμε σε πολλά απαντήσεις. Σε άλλα δεν πήραμε. Πραγματικά ήθελα να πω και εδώ ότι ήταν μια πολύ καλή κουβέντα. Ίσως θα πρέπει και με τη δική σας συμμετοχή σε μια επόμενη Επιτροπή Κοινωνικών Υποθέσεων να ανοίξουμε συνολικά τα ζητήματα της υγείας. 
Γνωρίζετε την επίκαιρη ερώτησή μου. Ήδη δώσατε μία πρώτη απάντηση κατά τη διάρκεια της συζήτησης της ερώτησης του συναδέλφου.
Τα νοσοκομεία έχουν μεγάλο πρόβλημα. Γνωρίζω ότι το Νοσοκομείο «Μεταξά» που είναι στον Πειραιά και το «Τζάνειο» Γενικό Νοσοκομείο περιμένουν εναγωνίως τις τοποθετήσεις των γιατρών που είχαν ξεκινήσει διαδικασίες από το 2009 και είχαν ολοκληρωθεί το 2011. 
Ξέρω, κύριε Υπουργέ, ότι έχετε, για παράδειγμα, διορίσει στο «Μεταξά» τέσσερις γιατρούς, αυτούς για τους οποίους είχαν ολοκληρωθεί οι διαδικασίες της κρίσης. Είχαν συνεδριάσει δηλαδή και τα τελικά εκλεκτορικά σώματα. Αν θυμάμαι καλά, σύμφωνα με το ν. 3754/2009 που είχαν οριστεί τα εκλεκτορικά, γίνονται οι εισηγήσεις, προβλέπεται ένα δεκαπενθήμερο για τυχόν ενστάσεις και μετά συνεδριάζει το εκλεκτορικό σώμα. 
Το ερώτημά μου αφορά αυτούς για τους οποίους έγιναν οι εισηγήσεις. Παρήλθε και το δεκαπενθήμερο χωρίς ενστάσεις. Δεν συνεδρίασαν όμως τα εκλεκτορικά σώματα, γιατί από τον Οκτώβριο του 2011 κάθε λειτουργία ανεστάλη σύμφωνα με απόφαση του τότε Υπουργού Υγείας Ανδρέα Λοβέρδου.
Αν υπάρχουν τα ποσά αυτά στον προϋπολογισμό, θα πρέπει αυτά τα συμβούλια κρίσης, τα εκλεκτορικά να συνεδριάσουν πάραυτα. Έχει περάσει ένα δίμηνο από τότε που ανακοινώσατε ότι θα προχωρήσει αυτή η διαδικασία των διορισμών. Ωστόσο αναρωτιέμαι γιατί δεν έχουν συγκροτηθεί αυτά τα εκλεκτορικά από τις διοικήσεις των νοσοκομείων, ώστε να προχωρήσουμε πάραυτα στους διορισμούς αυτούς οι οποίοι εκκρεμούν από το 2011 και οι οποίοι θα καλύψουν καίριες θέσεις για τη λειτουργία των νοσοκομείων. 
Μετά την απάντησή σας θα επανέλθω.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κύριος Υπουργός έχει τον λόγο.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Κύριε Πρόεδρε, κυρία συνάδελφε, είναι γεγονός ότι από τις 28-8 έχει φύγει εντολή από το Υπουργείο Υγείας για να γίνουν οι κρίσεις όλων των γιατρών που εκκρεμούσαν πριν από 2011, όπως είπατε και εσείς. Ξέρω το ενδιαφέρον σας για την περιοχή σας. Ξέρω το ενδιαφέρον σας γενικά για το θέμα της υγείας στην Ελλάδα και ξέρω και για την πραγματικά ενδιαφέρουσα χθεσινή συζήτηση που κάνατε στην Επιτροπή Κοινωνικών Υποθέσεων.
Δεν ήμουν στην Επιτροπή Κοινωνικών Υποθέσεων χθες, θα είμαι μια επόμενη φορά, διότι χθες είχαμε ΚΕΣΥΠΕ, δηλαδή το Κεντρικό Συμβούλιο Υγειονομικών των Περιφερειών στο Υπουργείο Υγείας και μετά είχαμε αυτό που εσείς υπαινίσσεστε, είχαμε όλους τους διοικητές, δηλαδή είχαν έρθει όλοι οι διοικητές από όλα τα νοσοκομεία της Ελλάδος.
Ένα από τα θέματα που συζητήσαμε και στο Κεντρικό Συμβούλιο Υγειονομικών Περιφερειών, αλλά και με τους διοικητές, ήταν η επίσπευση των επιτροπών κρίσης των ιατρών. Μάλιστα, ο διοικητής του Νοσοκομείου «Μεταξά» είχε κάποιες δυσκολίες σε αυτό. Τον διευκολύναμε ότι πρέπει οπωσδήποτε οι ΥΠΕ, δηλαδή οι υγειονομικές περιφέρειες, να ορίζουν παρά ταύτα, εφόσον υπάρχουν δυσκολίες στα συμβούλια κρίσης των γιατρών. Πραγματικά σωστά το θέσατε το θέμα τού τι γίνεται αν περάσει ο καιρός φέτος, γιατί αυτή τη στιγμή υπάρχει δεσμευμένο το ποσό για τις προσλήψεις που πρέπει να γίνουν φέτος. 
Θέλω να σας διαβεβαιώσω, λοιπόν, ότι τετρακόσιες εβδομήντα πέντε θέσεις από αυτές ήταν ήδη έτοιμες και προχωράνε, είναι στη διαδικασία του Γενικού Λογιστηρίου του Υπουργείου Διοικητικής Μεταρρύθμισης για τοποθέτηση αυτών των γιατρών. Θα σας πω και νούμερα για τον Πειραιά. 
Τώρα, προχθές πάλι, ενώ έχουμε δώσει δηλαδή την εντολή να γίνουν οι κρίσεις πήραμε και άλλους τριακόσιους εβδομήντα δύο γιατρούς μόνιμους. Είναι γι’ αυτά που πρέπει να γίνουν τώρα. Παρακάλεσα τους διοικητές των νοσοκομείων και τους ΥΠΕάρχες που ήταν μαζί μας χθες να προχωρήσουν γρήγορα τις κρίσεις αυτές, ούτως ώστε να προλάβουμε να διορίσουμε τους γιατρούς στο Εθνικό Σύστημα Υγείας, το οποίο έχει τεράστια προβλήματα, που τα ξέρετε. Εμείς διεκδικούμε μόνο να απαλύνουμε το πρόβλημα, όχι να το λύσουμε άμεσα, διότι δεν μπορούμε να το λύσουμε αμέσως, διότι οι ελλείψεις είναι πάρα πολύ μεγάλες όχι μόνο σε ιατρικό προσωπικό, κυρία Ρεπούση, είναι και σε νοσηλευτικό προσωπικό και σε διοικητικό προσωπικό.
Θα ήθελα, όμως, να σας πω ότι για του χρόνου έχουμε προβλέψει χίλιες πεντακόσιες θέσεις μόνιμων γιατρών του Εθνικού Συστήματος Υγείας και δυόμισι χιλιάδες θέσεις νοσηλευτών και υγειονομικών. Θέλω, όμως, να σας πω ότι αυτές τις ημέρες έρχεται ένα πρόγραμμα από τον ΟΑΕΔ και εμείς στο Υπουργείο Υγείας θα κάνουμε τρεις χιλιάδες προσλήψεις εξαμήνου συμβάσεως, οι οποίοι θα προσφέρουν στα νοσοκομεία από την άποψη του νοσηλευτικού, διοικητικού, παραϊατρικού προσωπικού. Είναι κάτι που θα γίνει το προσεχές διάστημα, δηλαδή αυτές τις ημέρες θα βγουν και οι θέσεις.
Με αυτές τις θέσεις που δώσαμε, δηλαδή με τις οκτακόσιες θέσεις επικουρικών, που αυτές τις ημέρες θα πάνε και αυτοί στα νοσοκομεία, και με αυτές που σας είπα των μονίμων είναι ένας αρκετά καλός αριθμός ιατρών, που θα δώσει μια ανάσα στα νοσοκομεία. Δεν θα λύσει το πρόβλημα, αλλά θα δώσει μια ανάσα.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Τον λόγο έχει η κ. Ρεπούση για τη δευτερολογία της.</ChairmanSpeech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Ευχαριστώ, κύριε Υπουργέ, για την απάντησή σας. 
Θα ήθελα ωστόσο να ξέρω σε ό,τι αφορά αυτές τις επιτροπές κρίσης, γιατί από τον Αύγουστο που το έχετε ανακοινώσει δεν συνεδριάζουν; Δεν έχω καταλάβει, δηλαδή.</Speech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Θα σας πω.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Έχω προσπαθήσει να καταλάβω γιατί είναι τόσο δύσκολο έχοντας τις εισηγήσεις, την αξιολογική σειρά να συνεδριάσουν και να τοποθετήσουν αυτούς τους ανθρώπους, εφόσον υπάρχουν, όπως μου λέτε, οι εγκρίσεις στον προϋπολογισμό. Έτσι δεν είναι; Υπάρχουν για αυτούς τους ανθρώπους.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Υπάρχουν. Θα σας πω.</Speech>
<Speech><Parlmember>ΜΑΡΙΑ ΡΕΠΟΥΣΗ</Parlmember>: Άρα κινδυνεύουν και αυτά τα κονδύλια. Θα ήθελα μια απάντηση για αυτό, για να καταλάβω πώς λειτουργεί τελικά. 
Σε μια περιοχή όπου έχουμε τόσο αυξημένο πρόβλημα στο ζήτημα της υγείας, γιατί δεν συνεδριάζουν να τοποθετήσουν τους γιατρούς; 
Θα συμφωνήσω απόλυτα μαζί σας ότι το ζήτημα είναι συνολικό. Είναι το νοσηλευτικό προσωπικό, είναι το διοικητικό. Αλλού, ξέρετε, έχουν ασθενοφόρο και δεν έχουν οδηγό, για παράδειγμα στον Γαλατά. Θέλω να σας πω ότι είναι πολλά τα ζητήματα, μια και σας βρήκα εδώ. 
Στα Αντικύθηρα, ένα πολύ μικρό νησάκι, δεν έχουν αγροτικό γιατρό, δεν έχουν κανένα γιατρό και η συγκοινωνία με τα Κύθηρα από τα Αντικύθηρα είναι δύο φορές την εβδομάδα. Καταλαβαίνετε ότι αυτοί οι άνθρωποι δεν έχουν ένα γιατρό για να απευθυνθούν για το οτιδήποτε. Μέχρι πριν δεκαπέντε μέρες το Νοσοκομείο των Κυθήρων έστελνε ένα γιατρό στα Αντικύθηρα, τώρα τις τελευταίες δεκαπέντε μέρες και παραπάνω δεν στέλνει κανέναν.
Θέλω να τα δείτε αυτά. Ξέρω το ενδιαφέρον σας. Καμμιά φορά είναι μικρά - μικρά ζητήματα και εμείς περιπτωσιολογούμε αναγκαστικά, αλλά έχουν πολύ μεγάλη σημασία, αν θέλουμε νησιά κατοικήσιμα, βιώσιμα, γιατί διαφορετικά θα φύγουν. Και οι τελευταίοι κάτοικοι που είναι εκεί, αν δεν έχουν σχολείο να πάνε τα παιδιά τους και ένα γιατρό να απευθυνθούν, θα φύγουν, δεν μπορούμε να τους κρατήσουμε.
Λοιπόν, επανέρχομαι. Θέλω μια απάντηση. Γιατί δεν συνεδριάζουν τα συμβούλια κρίσης; Εάν έχετε κάποια στοιχεία για το πόσες είναι αυτές οι θέσεις συγκεκριμένα που περιμένουν να περάσουν από τα συμβούλια κρίσης, εκτός από αυτούς που έχετε τοποθετήσει, που έχει ολοκληρωθεί η διαδικασία; Και αν έχετε την καλοσύνη, κύριε Υπουργέ, και είναι πρόχειρο το θέμα: Βλέπω ότι μια σειρά γιατρών έχουν ήδη ζητήσει συνταξιοδοτήσεις γιατρών από τα νοσοκομεία. 
Ξέρω ότι και για τα νοσοκομεία του Πειραιά υπάρχει αριθμός γιατρών που αιτούνται τη συνταξιοδότησή τους. Θα ήθελα να ρωτήσω, επειδή υπάρχει η έγκριση στον προϋπολογισμό –αν δεν κάνω λάθος- τι θα κάνετε, έτσι ώστε να μην χαθούν αυτά τα κονδύλια και να ανανεωθεί το νοσηλευτικό προσωπικό των νοσοκομείων; 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Ο κύριος Υπουργός έχει τον λόγο.</ChairmanSpeech> 
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Κυρία Ρεπούση, αυτή είναι μια ερώτηση η οποία δείχνει πραγματικά το πρόβλημα του Εθνικού Συστήματος Υγείας. 
Θα σας εξηγήσω γιατί βλέπετε αυτήν τη δυσκολία, γιατί κι εμείς την αντιμετωπίσαμε. Υπήρχαν τα συμβούλια κρίσης τα οποία ήταν πριν το 2011 και είχαν κάνει τις εισηγήσεις. Οι περισσότεροι, όμως, εισηγητές από αυτούς έχουν πάρει σύνταξη. Απευθείας, λοιπόν, η εισήγηση αυτή δεν στέκει. Άρα, λοιπόν, έπρεπε αυτές τις κρίσεις που είχαν έρθει να τις φέρουμε πίσω. Καταλαβαίνετε τι νομικό πρόβλημα δημιουργήθηκε. Δεν μπορεί να πάει κάποιο συμβούλιο, χωρίς να είναι ο εισηγητής μπροστά, να κάνει την εισήγηση με έναν γιατρό ο οποίος δεν είναι πια στο Εθνικό Σύστημα Υγείας. 
Το δεύτερο πολύ μεγάλο μπλέξιμο είναι το εξής. Είχαμε προκηρύξει περίπου δύο χιλιάδες θέσεις γιατρών τότε, το 2011, αλλά από αυτούς τους δύο χιλιάδες ψάχνουμε με το σταγονόμετρο να βρούμε γιατρούς, κυρία Ρεπούση. Γιατί; Διότι απλούστατα οι συνάδελφοί μου έψαξαν αλλού να βρουν δουλειά. Τακτοποιήθηκαν αλλού. Πιθανόν να πήγαν στο εξωτερικό, να ανοίξανε ιδιωτικά ιατρεία. Δηλαδή, οι γιατροί αυτοί που είχαν κάνει τα χαρτιά τους και είχαν κριθεί για τις δύο χιλιάδες, περίπου, θέσεις που είχαν προκηρυχθεί μέχρι το 2011, τώρα δεν βρίσκονται.</Speech> 
<Speech><Parlmember>ΜΑΡΙΑ ΡΕΠΟΥΣΗ</Parlmember>: Υπάρχουν και οι επιλαχόντες, ο δεύτερος, ο τρίτος.</Speech>
<Speech><Parlmember>ΛΕΩΝΙΔΑΣ ΓΡΗΓΟΡΑΚΟΣ</Parlmember> (Αναπληρωτής Υπουργός Υγείας): Δεν βρίσκονται. Εξαντλήθηκε ο πίνακας. Καταλαβαίνετε, λοιπόν, τι πρόβλημα αντιμετωπίζουμε. Η θέση αυτή επομένως χάνεται, κυρία Ρεπούση. 
Είπατε προηγουμένως ότι αυτή η θέση πρέπει να επαναπροκηρυχθεί το 2015. Αυτό είναι το μεγάλο μας πρόβλημα τώρα. Γιατί καθυστερούμε, λοιπόν; Όλοι οι διοικητές έχουν βάλει –σας λέω πρακτικά πράγματα- το γραφείο προσωπικού του νοσοκομείου να ψάξει να βρει για παράδειγμα, τον Γρηγοράκο, τη Ρεπούση, να βρει τον Αθανασίου, την Παπακώστα, να βρει όλους εσάς που είστε σήμερα εδώ, εάν προτίθεστε να πάτε στην κρίση, όπου έχετε υποβάλει τα χαρτιά σας, στο Νοσοκομείο Λήμνου ή στο «Μεταξά» ή στο Κρατικό Πειραιά. 
Έχει δημιουργηθεί ένα τεράστιο θέμα, όμως εμείς δεν μπορούμε αυτό να το παρακάμψουμε, πρώτον, και δεν θέλουμε να το παρακάμψουμε, διότι αν το παρακάμψουμε και πάμε σε καινούργια κρίση -όπως καταλαβαίνετε- δεν θα έχουμε τις πιστώσεις, ενώ φέτος έχουμε τις πιστώσεις. Για τον λόγο αυτό γίνεται ένας αγώνας δρόμου –γι’ αυτό ήταν και χθες οι διοικητές των νοσοκομείων εκεί- ώστε να δούμε ποιοι γιατροί από αυτούς θα έρθουν να πάρουν θέσεις του Εθνικού Συστήματος Υγείας. 
Και όλα αυτά που είπατε προηγουμένως είναι ένα μεγάλο θέμα του Εθνικού Συστήματος Υγείας, το οποίο πρέπει να συζητήσουμε. Προτιθέμεθα –φέρνουμε την επόμενη βδομάδα ένα σχετικό νομοσχέδιο, για το οποίο να ξέρετε ότι θα είμαστε εδώ να το συζητήσουμε εκτενέστατα, γιατί έχει πολύ ενδιαφέρον- να δώσουμε την ευκαιρία στους γιατρούς, σε όλους τους γιατρούς του Εθνικού Συστήματος Υγείας, όπως είναι και για τους πανεπιστημιακούς και είναι και σε πολλά νοσοκομεία της Ελλάδας, το εξήντα πέντε να το κάνουμε εξήντα επτά, ούτως ώστε να υπάρχει μια ισονομία και ισοπολιτεία στους γιατρούς.
Έτσι θα κερδίσουμε κάποια στελέχη έμπειρα, όπως είπε ο κ. Βογιατζής προηγουμένως, που θα παραμείνουν στο σύστημα για άλλα δύο χρόνια. Και συγχρόνως, κυρία Ρεπούση, θα μας αφήσουν ελεύθερες θέσεις, ούτως ώστε να τις επικηρύξουμε σαν επιμελητές Β’, προκηρύσσοντας τις θέσεις των συντονιστών διευθυντών οι οποίες κοστίζουν αυτήν τη στιγμή στο κράτος μόλις ένα ευρώ. Διότι η διαφορά του συντονιστή διευθυντή με τον διευθυντή είναι θεσμική, ότι δηλαδή ο ένας είναι διευθυντής και ο άλλος συντονιστής. Άρα, λοιπόν, δεν έχουμε κόστος. 
Με αυτόν τον τρόπο, λοιπόν, προκηρύσσουμε και ανοίγουμε τις θέσεις των συντονιστών διευθυντών άμεσα, την επόμενη βδομάδα, γίνεται η κρίση των συντονιστών φέτος και αυτό μας δίνει την ευκαιρία να έχουμε κενές θέσεις και να έχουμε και τον προϋπολογισμό των θέσεων των επιμελητών Β΄ αυτών των γιατρών.
Γίνεται μια προσπάθεια. Ξέρουμε ότι μας συμπονάτε σε αυτό το θέμα και ότι είστε μαζί μας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η τρίτη με αριθμό 211/4-11-2014 επίκαιρη ερώτηση πρώτου κύκλου του Βουλευτή Αχαΐας των Ανεξαρτήτων Ελλήνων κ. Νικολάου Νικολόπουλου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το έργο της Σήραγγας Όθρυος της «ΕΡΓΟΣΕ» δεν θα συζητηθεί λόγω κωλύματος του κυρίου Βουλευτή και διαγράφεται.
Υποθέτω ότι κάτι σοβαρό θα συνέβη στον κ. Νικολόπουλο. Θα ήθελα όμως να κάνω μια παράκληση προς τους Βουλευτές, αν δεν μπορούν να είναι εδώ, να ενημερώνουν όσο γίνεται πιο έγκαιρα, για να μην έχουμε πρόβλημα.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, μπορώ να έχω τον λόγο;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, παρακαλώ, έχετε τον λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ο κ. Νικολόπουλος είχε κάνει ξανά την ίδια επίκαιρη ερώτηση. Πράγματι, τότε εγώ δεν μπορούσα να έρθω και τον ενημέρωσα έγκαιρα, διότι είχαμε ξένους στο Υπουργείο κι έπρεπε να συνεργαστούμε για διάφορα ζητήματα. Αναρωτιέμαι απλά γιατί δεν μας ειδοποίησε τώρα έγκαιρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Φαντάζομαι ότι κάτι θα συνέβη.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τέλος πάντων, θα ήθελα να πω δυο λόγια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θέλετε να απαντήσετε στην ερώτηση;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Όχι, θα ήθελα να πω ότι στην πρώτη επίκαιρη ερώτηση ήμασταν αναρμόδιοι και τώρα την τροποποιεί και τη στηρίζει σε εντελώς διαφορετικές διατάξεις, που –λυπάμαι πολύ– δεν τις μελέτησε. Αυτό πρέπει να το πω, για να δει αν θα επανέλθει. Ούτε τις μελέτησε και είναι και αποπροσανατολιστική η ερώτηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εφόσον απουσιάζει, θα την επανακαταθέσει και θα λάβει υπ’ όψιν του τις παρατηρήσεις. 
Η πέμπτη με αριθμό 224/4-11-2014 επίκαιρη ερώτηση πρώτου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδας κ. Νικολάου Μωραΐτη προς τον Υπουργό Αγροτικής Ανάπτυξης και Τροφίμων, σχετικά με τις καθυστερήσεις τριών ετών στην καταβολή των ενισχύσεων στους βιοκαλλιεργητές, δεν συζητείται λόγω κωλύματος του κυρίου Υπουργού και διαγράφεται. 
Επόμενη είναι η δεύτερη με αριθμό 215/4-11-2014 επίκαιρη ερώτηση δευτέρου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη-Αικατερινάρη προς τον Υπουργό Ανάπτυξης και Ανταγωνιστικότητας, σχετικά με την ιδιωτικοποίηση της διαχείρισης του νέου ΕΣΠΑ. 
Θα απαντήσει ο Υπουργός κ. Κωνσταντινόπουλος. 
Κυρία Ξηροτύρη, έχετε τον λόγο για να αναπτύξετε την ερώτησή σας.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε. 
Κύριε Υπουργέ, στην τελευταία επίκαιρη ερώτησή μου για την πορεία της υλοποίησης του ΕΣΠΑ 2007-2013 και για την εκκίνηση της νέας προγραμματικής περιόδου σας είχα θέσει το θέμα -μεταξύ των άλλων- της κωδικοποίησης των παθογενειών των συστημάτων διαχείρισης όλων των προγραμματικών περιόδων, για να αποφύγουμε λάθη του παρελθόντος και να μπορέσουμε αυτή τη φορά, που υπάρχει ακόμη μεγαλύτερη ανάγκη για τη χώρα, να αξιοποιηθούν οι πόροι και να ανταπεξέλθουν και οι κεντρικές και οι περιφερειακές υπηρεσίες στις υποχρεώσεις τους. 
Τότε μου απαντήσατε ότι οι μεγάλες αλλαγές που θα γίνουν με το νέο νόμο του ΕΣΠΑ είναι πράγματι μια δύσκολη υπόθεση και είναι πολύπλοκο το σύστημα. Επίσης, μας είπατε να συμβάλουμε κι εμείς στις δικές σας προτάσεις. Όμως, αμέσως μετά από λίγες ημέρες πληροφορηθήκαμε από βάσιμα δημοσιεύματα, αλλά και καταγγελίες του Συλλόγου των Εργαζομένων στη ΜΟΔ ότι καταρτίστηκε από το Υπουργείο σας ένα προσχέδιο νόμου χωρίς να έχετε διαβουλευτεί τουλάχιστον με τις δημόσιες εμπλεκόμενες υπηρεσίες, τις ειδικές υπηρεσίες, τις ενδιάμεσες διαχειριστικές αρχές, τη ΜΟΔ κ.λπ.. 
Είναι ένα προσχέδιο που διαπνέεται από τη λογική της ιδιωτικοποίησης του συστήματος διαχείρισης του νέου ΕΣΠΑ, από τη μία πλευρά συγκεντρώνοντας στο ίδιο Υπουργείο το σύνολο των αρμοδιοτήτων, πετώντας εκτός τα υπόλοιπα Υπουργεία και τις περιφέρειες. Και από την άλλη πλευρά, φαίνεστε εξαιρετικά πρόθυμοι να δώσετε τη δυνατότητα ιδιωτικοποίησης της ΜΟΔ έως 60% και να βάλετε σε θέσεις συνδιαχειριστή ιδιώτες ανταποκρινόμενος στις κατά καιρούς απαιτήσεις των φορέων, του ΣΕΒ, των τραπεζών κ.λπ..
Αυτό το προσχέδιο σε ένα πράγματι -κι εσείς το δεχθήκατε- πολύπλοκο σύστημα ειδικών υπηρεσιών, επιτελικών μονάδων κ.λπ. θα φτάσει στο σημείο να απαξιώσει τη συσσωρευμένη ατομική και συλλογική εμπειρία διαχείρισης του Γ΄ Κοινοτικού Πλαισίου Στήριξης και του ΕΣΠΑ και θα υποβαθμίσει το ανθρώπινο δυναμικό των κοινοτικών προγραμμάτων. Υπάρχουν πολλά προβλήματα, που εμείς θα ήμασταν οι τελευταίοι που δεν τα βλέπουμε. Θα το υποβαθμίσει και από την άλλη πλευρά, δεν θα γίνει αυτό το οποίο συνεννοηθήκαμε. 
Νομίζω ότι κι εσείς θεωρείτε ότι σε αυτό το σύστημα διορθώνοντας τις παθογένειές του μπορούμε να πάμε γρήγορα για να αξιοποιήσουμε τη νέα προγραμματική περίοδο και να κλείσουμε και τα 5 δισεκατομμύρια που απομένουν από το τρέχον ΕΣΠΑ. 
Το πιο βασικό είναι αυτή η αναστάτωση που θα φέρετε, αν τυχόν προχωρήσετε σε αυτό το προσχέδιο, στις επιτελικές δομές του ΕΣΠΑ, δηλαδή στα Υπουργεία και στις περιφέρειες, οι οποίες δεν θα έχουν ξεκάθαρες αρμοδιότητες και δεν θα αποσαφηνίζεται με ποιον τρόπο -χρόνια κράτησε αυτό το πράγμα για να διορθωθεί- αλληλοεπιδρούν, συνεργάζονται και με τις διαχειριστικές αρχές του ΕΣΠΑ. Είναι ένα μεγάλο πρόβλημα το πώς οι περιφέρειες και τα Υπουργεία συνεργάζονται με τις διαχειριστικές αρχές για να έχουν το καλύτερο αποτέλεσμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να ακούσουμε τον Υπουργό, κυρία Ξηροτύρη.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Και γι’ αυτό, κύριε Πρόεδρε, ερωτώ τον κύριο Υπουργό: Πράγματι επιχειρείτε να εκχωρηθεί η διαχείριση των δημόσιων πόρων του νέου ΕΣΠΑ σε ιδιώτες; 
Για ποιο λόγο σκέπτεστε να στήσετε ένα τέτοιο σύστημα διαχείρισης και να αφήσετε πίσω τη συσσωρευμένη εμπειρία και όλο αυτό το πλαίσιο το οποίο έχει δημιουργηθεί, ένα δημόσιο πλαίσιο, το οποίο ισχύει και στην Ευρωπαϊκή Ένωση; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember> (Υφυπουργός Ανάπτυξης και Ανταγωνιστικότητας): Ευχαριστώ, κύριε Πρόεδρε.
Σας ευχαριστώ πάρα πολύ για την ερώτηση, κυρία συνάδελφε. Βεβαίως, θέλω να σας πω ότι διαβάζετε επιλεκτικά τα δημοσιεύματα. Υπάρχουν και τα δημοσιεύματα πριν από τις 4 Νοεμβρίου 2014, οπότε και καταθέσατε την ερώτησή σας, που λένε ότι δεν τίθεται κάποιο θέμα. Υπάρχει και δική μου δήλωση ότι δεν τίθεται κάποιο ζήτημα ιδιωτικοποίησης της ΜΟΔ. Πάντοτε, βεβαίως, χρειάζεται ο κοινοβουλευτικός έλεγχος και πολύ σωστά κάνατε, γιατί είναι δικαίωμά σας και είναι υποχρέωσή μας να είμαστε εδώ, για να απαντήσουμε. Άρα να ξεκαθαρίσουμε από την αρχή ότι τέτοιο θέμα δεν υπάρχει.
Θέλω, όμως, να σας επισημάνω ότι στη ΜΟΔ αυτήν τη στιγμή, στο διοικητικό συμβούλιο, υπάρχουν μέλη από τους κοινωνικούς εταίρους και κατά την άποψή μου σωστά υπάρχουν, ώστε να μπορέσει να υπάρξει μια συνεργασία –κάτι το οποίο νομίζω ότι το γνωρίζετε- για την καλύτερη λειτουργία της ΜΟΔ.
Δεύτερον, σας είχα πει την προηγούμενη φορά που με ρωτήσατε –και νομίζω ότι απάντησα σε όλα τα ερωτήματά σας– ότι πραγματικά προσπαθούμε να δούμε τις αδυναμίες του συστήματος που αφορά στο ΕΣΠΑ, ώστε να τις διορθώσουμε. Και αυτό κάνουμε. Σας παρακάλεσα, μάλιστα, να μας στείλετε τις δικές σας προτάσεις, τις οποίες ακόμα δεν έχω λάβει και ελπίζω να λάβω στο επόμενο χρονικό διάστημα. Σας κάλεσα και στο Υπουργείο, όποτε θέλετε, να έρθετε, για να μας ενημερώσετε, για να έχουμε διάλογο. Θα γίνει εκτενής διάλογος και στη Βουλή αλλά και στη διαβούλευση.
Τρίτον, όπως ξέρετε, είχαμε μερικές αλλαγές στο Υπουργείο Ανάπτυξης. Άλλαξε ο Υπουργός και πρέπει να ενημερωθεί, γιατί θα έχει τη νομοθετική πρωτοβουλία τις επόμενες ημέρες, ώστε να είμαστε έτοιμοι, να βγει και στη διαβούλευση, να το γνωρίζουν και να μπορέσουν όλοι οι φορείς να κάνουν τις παρατηρήσεις τους.
Παράλληλα, όμως, υπάρχει ένας εσωτερικός διάλογος τόσο με τις υπηρεσίες όσο και με τους εργαζόμενους. Έχουν φτιαχτεί και επιτροπές γι’ αυτό το θέμα με υπουργική απόφαση, ώστε να υπάρξει η καλύτερη δυνατή λύση.
Κυρία Ξηροτύρη, όπως καταλαβαίνετε, αυτό το νομοσχέδιο δεν έχει να κάνει ούτε με δημοσιονομικά θέματα, αλλά έχει να κάνει με τον καλύτερο τρόπο που πρέπει να αξιοποιήσουμε το ανθρώπινο δυναμικό, για να μπορέσουμε στη συνέχεια να αξιοποιήσουμε τους πόρους. Και αυτό θα γίνει με τους καλύτερους όρους, σεβόμενοι και το ανθρώπινο δυναμικό το οποίο έχει δώσει –στις υπηρεσίες μου τουλάχιστον– και δίνει τον καλύτερό του εαυτό, για να υπάρξει απορρόφηση, για να μπορέσουν να προχωρήσουν τα έργα.
Επειδή μιλήσατε για απορρόφηση, θέλω να σας πω ότι έχουμε ξεπεράσει πια την απορρόφηση. Δεν είμαστε στα 5 δισεκατομμύρια, είμαστε κάτω από τα 4,2 δισεκατομμύρια που ανακοινώσαμε πριν από λίγο και ελπίζω, επειδή είχαμε αυτές τις αλλαγές και, όπως ξέρετε, αυτά πρέπει να υπογράφονται από τους Υπουργούς, σε μικρό χρονικό διάστημα ότι θα κατέβουμε και θα είμαστε πολύ πιο χαμηλά από τα 4 δισεκατομμύρια. 
Άρα να είστε σίγουρη ότι και με τη δική σας βοήθεια και των άλλων κομμάτων θέλουμε να φτιάξουμε το καλύτερο, λειτουργικό, αξιοκρατικό, με διαφάνεια σύστημα προς όφελος της χώρας μας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Ξηροτύρη έχει τον λόγο για τη δευτερολογία της.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, η προηγούμενη ερώτησή μου πραγματικά είχε αυτόν τον στόχο, να επισπεύσουμε αυτόν τον νέο νόμο για τη διαχείριση της νέας προγραμματικής περιόδου και το κλείσιμο του ΕΣΠΑ και ακριβώς είχα επισημάνει όλα αυτά τα θέματα.
Όμως, τα δημοσιεύματα και οι καταγγελίες ήταν σαφείς. Έχουμε μια τεράστια ανησυχία, γιατί ξέρω πάρα πολύ καλά, αφού χρόνια παρακολουθώ αυτό το θέμα, ότι οι τράπεζες, ο ΣΕΒ και όλοι οι ιδιωτικοί παράγοντες πιέζουν, ούτως ώστε να έχουν ένα πολύ μεγάλο μέρος από τη διαχείριση του ΕΣΠΑ. Δηλαδή, αυτοί οι οποίοι είναι οι αποδέκτες θέλουν να είναι και οι διαχειριστές. Γιάννης κερνάει, Γιάννης πίνει!
Εμένα τώρα με καθησυχάζετε με αυτό, διότι για εμάς αποτελεί πάγια θέση ότι τους δημόσιους πόρους –και είναι δημόσιοι πόροι το ΕΣΠΑ- πρέπει να τους διαχειρίζονται δημόσιοι φορείς. Η εκχώρησή τους σε ιδιώτες θα αποτελούσε ένα πείραμα, το οποίο δεν έχει προηγούμενο στην Ευρώπη και δεν διασφαλίζει την καλύτερη λειτουργία. Και βέβαια εκεί είναι που καλύπτεται και από πέπλο αδιαφάνειας και μπορεί να εισχωρήσουν πάρα πολλά φαινόμενα, τα οποία πραγματικά θέλουμε να απαλείψουμε από την ιστορία αυτού του τόπου.
Άρα, λοιπόν, εσείς με καθησυχάζετε ότι δεν πάμε σε ιδιωτικοποίηση της ΜΟΔ. Μου είπατε ότι από εδώ και πέρα θα συνεργαστείτε με τις υπηρεσίες, ότι θέλετε και τη δική μας συνεργασία, ούτως ώστε να προκύψει το καλύτερο δυνατόν σύστημα.
Έχουμε το δεύτερο μεγάλο πρόβλημα, κύριε Υπουργέ, ότι αυτή τη στιγμή δημιουργείται μια αναστάτωση στο θέμα των διαχειριστικών αρχών του κάθε Υπουργείου που υπερσυγκεντρώνονται στο ένα Υπουργείο, στο Υπουργείο Ανάπτυξης, των διαχειριστικών αρχών των περιφερειών και της λειτουργίας βέβαια της ΜΟΔ. 
Αυτό είναι ένα πολύπλοκο σύστημα. Μέχρι τώρα έχουν παγιωθεί τα πράγματα. Δηλαδή οι επιμέρους διαχειριστικές αρχές ξέρουν τη δουλειά τους και έχει αποκτηθεί ένα πλαίσιο συνεργασίας και δεν αλληλοκαλύπτονται. Ίσα-ίσα που προχωρούν ακόμα περισσότερο τα πράγματα, οι αρμοδιότητες των κεντρικών διαχειριστικών αρχών με τις επιμέρους περιφερειακές υπηρεσίες και τις υπηρεσίες των Υπουργείων. 
Εγώ θα έλεγα, βλέποντας ορισμένα άλλα προβλήματα, να αξιοποιήσετε αυτό το οποίο ονομάζω εγώ αποκεντρωμένη λειτουργία αυτού του συστήματος, διότι με διαφάνεια, με ικανό προσωπικό κ.λπ., θα αποδώσει καλύτερα για τη διαχείριση του ΕΣΠΑ. Και ιδιαίτερα, όπως σας έχω πει, πρέπει να προσέξετε τα θέματα των περιφερειακών υπηρεσιών. Είναι βέβαια αρμόδιες οι περιφερειακές αυτοδιοικήσεις, αλλά –αυτό γίνεται πάντα- συνήθως οι κεντρικές υπηρεσίες απορροφούν όλες τις δυνατότητες σχεδιασμού και προγραμματισμού από τις περιφερειακές υπηρεσίες. Αυτό δεν πρέπει να γίνει και η νομοθεσία της Ευρωπαϊκής Ένωσης σε αυτό είναι αρκετά ισχυρή. Χρειάζεται πράγματι οι περιφερειακές υπηρεσίες να είναι αυτές οι κυρίαρχες για τα περιφερειακά προγράμματα.
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο κύριος Υπουργός έχει τον λόγο.</ChairmanSpeech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember> (Υφυπουργός Ανάπτυξης και Ανταγωνιστικότητας): Κυρία Ξηροτύρη, δεν είναι «από εδώ και πέρα». Να είμαστε προσεχτικοί σε αυτά που λέμε. Σας ξεκαθάρισα ότι πριν τις 4 Νοεμβρίου, πριν κάνετε την ερώτηση, τα είχαμε ξεκαθαρίσει αυτά. Καταλαβαίνω τη διάθεση, αλλά θέλω να τα ξεκαθαρίζουμε αυτά. 
Πρώτον, όπως γνωρίζετε και όπως πολύ σωστά είπατε στην πρωτολογία σας, θα πάμε στο μοντέλο που έχει κάνει όλη η Ευρώπη. Σε αυτό θέλετε να πάμε και σε αυτό θα πάμε. 
Δεύτερον, κάτι που αφορά τις περιφέρειες. Όπως πολύ καλά γνωρίζετε -είμαι σίγουρος- οι περιφέρειες ειδικά σε αυτή την προγραμματική περίοδο έχουν 35% περισσότερους πόρους και αυτοτέλεια στο να χειρίζονται τους δικούς τους πόρους. Άρα δεν τίθεται κανένα ζήτημα. Δεν θα το λύσουμε εμείς, έχει λυθεί αυτό το ζήτημα.
Τρίτον, δεν υπάρχουν τράπεζες οι οποίες αυτή τη στιγμή να διαχειρίζονται κονδύλια του ΕΣΠΑ. Εγώ δεν μπορώ να δαιμονοποιήσω τον ιδιωτικό τομέα. Εγώ θέλω να συνεργαστεί ο δημόσιος τομέας με τον ιδιωτικό τομέα.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Εμμέσως… (δεν ακούστηκε).</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember> (Υφυπουργός Ανάπτυξης και Ανταγωνιστικότητας): Θέλω να σας πω ότι ο ΕΦΕΠΑΕ, ο οποίος διαχειρίστηκε τα προγράμματα για τους μικρομεσαίους, έκανε εξαιρετική δουλειά.</Speech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Αφήστε το αυτό…(δεν ακούστηκε).</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρία Ξηροτύρη, σας παρακαλώ.</ChairmanSpeech> 
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember> (Υφυπουργός Ανάπτυξης και Ανταγωνιστικότητας): Στον ΕΦΕΠΑΕ συμμετέχουν τα επιμελητήρια και συμμετέχουν φορείς οι οποίοι βοηθούν τη δουλειά μας.
Άρα, στη νέα διαδικασία που θα γίνει, θα βρούμε αυτούς τους ενδιάμεσους φορείς και μέσα από τον τρόπο που θα επιλεγεί, με διαφάνεια, θα βρούμε ποιοι θα μπορούν να βοηθήσουν όλη αυτή την προσπάθεια.
Θέλω να σας πω κάτι. Αν δαιμονοποιήσουμε τον ιδιωτικό τομέα σημαίνει ότι δεν θα έχουμε καλή απορρόφηση. Για να απορροφηθούν τα κάτω από 4 δισεκατομμύρια που έχουμε αυτή τη στιγμή, χρειάζεται συνεργασία ιδιωτικού τομέα, δημόσιου τομέα, του Α΄ και Β΄ βαθμού Τοπικής Αυτοδιοίκησης, του κεντρικού κράτους. Διαφορετικά δεν μπορεί να ολοκληρωθεί η απορρόφηση ομαλά. Και νομίζω ότι αυτό είναι κάτι που το θέλετε και εσείς.</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Μα, έτσι είναι.</Speech>
<Speech><Parlmember>ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ</Parlmember> (Υφυπουργός Ανάπτυξης και Ανταγωνιστικότητας): Πολύ σωστά.
Ολοκληρώνω και σας λέω: Σας καλώ για ακόμη μια φορά και εσάς και τα υπόλοιπα κόμματα να ακούτε προσεχτικά όλους τους συνδικαλιστές και τις απόψεις τους, αλλά να ακούτε προσεχτικά και εμάς. Άρα σας λέω ότι είμαστε στη διάθεσή σας από όλα τα κόμματα να μας στείλουν τις προτάσεις τους για τον νέο νόμο –έχετε μια μεγάλη εμπειρία ο καθένας από τη δική του πολιτική θέση ή αν έχει εργαστεί κάποιος στους φορείς- έτσι ώστε να κάνουμε ένα νομοσχέδιο το οποίο θα είναι ένα νομοσχέδιο προς όφελος της χώρας. Αυτό θέλουμε να κάνουμε και αυτό θα κάνουμε.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία είκοσι δύο μαθήτριες και μαθητές και δύο εκπαιδευτικοί από το Λεόντειο Λύκειο Πατησίων και πενήντα μαθήτριες και μαθητές και πέντε εκπαιδευτικοί από το 5ο Γυμνάσιο Κερατσινίου. 
Τους καλωσορίζουμε όλους στην Αίθουσα της Βουλής. 
(Χειροκροτήματα από όλες τις πτέρυγες της Βουλής)
Έχουμε ακόμα μία επίκαιρη ερώτηση. Πρόκειται για την έκτη με αριθμό 213/4-11-2014 επίκαιρη ερώτηση πρώτου κύκλου του Βουλευτή Β΄ Αθηνών των Ανεξάρτητων Δημοκρατικών Βουλευτών κ. Βασιλείου Καπερνάρου προς τον Υπουργό Υγείας, σχετικά με τον κίνδυνο για την παιδική υγεία λόγω έλλειψης εμβολίων στη χώρα μας. 
Θα απαντήσει η Υφυπουργός κ. Αικατερίνη Παπακώστα-Σιδηροπούλου. 
Κύριε συνάδελφε, έχετε τον λόγο για να αναπτύξετε την επίκαιρη ερώτησή σας.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πάρα πολύ. 
Κυρία Υφυπουργέ, το θέμα είναι ο κίνδυνος για την παιδική υγεία στη χώρα μας λόγω έλλειψης εμβολίων. Το τι κίνδυνος είναι αυτός, το αντιλαμβάνεστε. Όλοι είμαστε γονείς και ξέρουμε. Και όλα αυτά τα παιδιά είναι και δικά μας παιδιά. 
Υπάρχουν δημοσιεύματα του Τύπου, αλλά κυρίως, δημοσιεύματα των Γιατρών Χωρίς Σύνορα και άλλων οργανώσεων. Οι Γιατροί του Κόσμου γνωστοποιούν στην Ελλάδα, στους Έλληνες ότι συμβάλλουν τα μέγιστα. Πρόσφατα έγινε στον Πύργο και νωρίτερα στη Λαμία: Υπάρχουν άνθρωποι ανασφάλιστοι, που δεν έχουν δικαίωμα να εμβολιάζουν δωρεάν τα παιδιά τους και τα πηγαίνουν σε οργανώσεις, όπως οι Γιατροί του Κόσμου κ.λπ.. 
Σας έκανα αυτήν την ερώτηση -να μην κάνω άσκοπη επανάληψη- την οποία προφανώς έχετε διαβάσει και θα ήθελα περισσότερο να σας χαρίσω χρόνο από το αυτό το δίλεπτο που έχω, για να μου απαντήσετε ευκρινώς επί των ερωτημάτων μου που είναι: Για ποιον λόγο δεν έχετε μεριμνήσει για τον έγκαιρο εφοδιασμό και την πλήρη λειτουργία των εμβολιαστικών κέντρων, έτσι ώστε να μην τίθεται σε κίνδυνο η υγεία του παιδικού πληθυσμού της χώρας και, συνεπώς, γιατί δεν το κάνατε μέχρι σήμερα; 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Τον λόγο έχει η κυρία Υφυπουργός.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Ευχαριστώ πάρα πολύ τον αγαπητό συνάδελφο κ. Καπερνάρο, γιατί μου δίνει τη δυνατότητα υπεύθυνα και από το Βήμα της Βουλής να αποσαφηνίσουμε πώς έχει το Εθνικό Πρόγραμμα Εμβολιασμών της χώρας για ένα πολύ κρίσιμο και ευαίσθητο ζήτημα, όπως είναι η υγεία των παιδιών και η προστασία της παιδικής ηλικίας, που τουλάχιστον στο Υπουργείο Υγείας αποτελεί προτεραιότητα. Επιτρέψτε μου να πω ότι είναι και προτεραιότητα εμού προσωπικά. Απόδειξη ότι με την ανάληψη των καθηκόντων μου διοργάνωσα ειδική επιστημονική ημερίδα για να αντιμετωπίσουμε ζητήματα υγείας και ασφάλειας της παιδικής ηλικίας, των παιδιών μας, σύμφωνα και με την εφαρμογή της Σύμβασης των Ηνωμένων Εθνών για τα δικαιώματα του παιδιού. 
Μου δίνετε, λοιπόν, το βήμα -και σας ευχαριστώ θερμά για μια ακόμα φορά- και τον χρόνο σας, κύριε συνάδελφε. 
Πρέπει να σας πω ότι πρέπει να εκκαθαριστεί αυτό το ζήτημα των εμβολιασμών με τρόπο απόλυτο. Δεν υπάρχει κανένας απολύτως κίνδυνος, όσον αφορά τους εμβολιασμούς των παιδιών μας. Αυτό είναι σαφές. Θα σας πω συγκεκριμένα, όμως, γιατί. 
Και θα ξεκινήσω πρώτα από το δεύτερο σκέλος της ερώτησής σας, που έχει να κάνει με ένα πολύ κρίσιμο μέγεθος, που δεν είναι άλλο από τη διάθεση, τη δυνατότητα στελέχωσης με παιδιάτρους των δημοσίων νοσοκομείων της χώρας, προκειμένου να υπάρχει και η αντίστοιχη ιατροπαιδιατρική κάλυψη. Πρέπει να σας πω ότι ήδη έχουν προκηρυχθεί εννιακόσιες θέσεις για τις μονάδες του ΠΕΔΥ. Για να καταλάβει ο πολίτης τι σημαίνει ΠΕΔΥ, είναι η πρωτοβάθμια φροντίδα, η πρωτοβάθμια περίθαλψη. Από αυτές τις εννιακόσιες θέσεις, οι εκατόν σαράντα οκτώ αφορούν αμιγώς και ad hoc στην παιδιατρική ειδικότητα και η προθεσμία υποβολής των αιτήσεών τους ήδη έχει λήξει από τις 14-10-2014. Τώρα που συζητούμε, στην παρούσα φάση, οι αιτήσεις των ενδιαφερομένων παιδιάτρων ήδη βρίσκονται σε διαδικασία επεξεργασίας τους, προκειμένου να προβούμε στην τοποθέτησή τους στις μονάδες, στις δομές. 
Όσον αφορά αυτό καθ’ εαυτό το Εθνικό Πρόγραμμα Εμβολιασμών -για να δούμε τι ακριβώς συμβαίνει- πρέπει να σας πω ότι στην Ελλάδα, στη χώρα μας, οι εμβολιασμοί των παιδιών γίνονται σύμφωνα με το Εθνικό Πρόγραμμα Εμβολιασμών Παιδιών και Εφήβων, όπως αυτό διαμορφώνεται κάθε φορά από την Εθνική Επιτροπή Εμβολιασμών.
Δεν αποφασίζει η πολιτική ηγεσία του Υπουργείου Υγείας εν κενώ. Αποφαίνεται μετά την απόφανση της Εθνικής Επιτροπής Εμβολιασμών, που λέει τι πρέπει να κάνουμε και τι δεν πρέπει να κάνουμε για να εμβολιάσουμε σωστά τα παιδιά μας. 
Επιπλέον, κύριε συνάδελφε, σας δίνω το στοιχείο -επιτέλους να ξεκαθαριστεί και αυτό -ότι με πρόσφατο νομοσχέδιο το οποίο φέραμε και είναι νόμος του κράτους -ο ν.4270/28-6-2014 παρέχεται πλέον φαρμακευτική περίθαλψη, συμπεριλαμβανομένων και των εμβολίων σε ασφαλισμένους που έχουν απωλέσει την ασφαλιστική τους ικανότητα και δεν δικαιούνται υπηρεσιών φαρμακευτικής περίθαλψης από οποιονδήποτε φορέα κοινωνικής ασφάλισης, ενώ με την κοινή υπουργική απόφαση της 28ης Ιουλίου του 2014 καθορίζονται και οι όροι και οι προϋποθέσεις πρόσβασής τους στο σύστημα φαρμακευτικής περίθαλψης. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Υφυπουργού)
Επειδή ο χρόνος της πρωτολογίας μου τελείωσε, θα σας πω στη δευτερολογία μου αναλυτικά τι έχουμε για τα εμβόλια, εκτός αν ο κύριος Πρόεδρος μου δώσει μισό λεπτό για να μπορέσω να απαντήσω με λεπτομέρεια.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Νομίζω ότι είναι καλύτερα να συνεχίσετε τώρα.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Ευχαριστώ πολύ, κύριε Πρόεδρε, γιατί νομίζω ότι είναι κάτι πάρα πολύ σημαντικό. 
Το Υπουργείο Υγείας για την εμβολιαστική κάλυψη άπορων και ανασφάλιστων παιδιών έχει προβεί στη διενέργεια ανοικτού διεθνή διαγωνισμού για την προμήθεια ορισμένων ειδών εμβολίων, που συνοδεύεται και από την αντίστοιχη υπουργική απόφαση συνολικού προϋπολογισμού 1,5 εκατομμυρίων ευρώ. Ο εν λόγω διαγωνισμός πρέπει να σας πω ότι επαναπροκηρύχθηκε και βρίσκεται σε εξέλιξη. 
Με έγγραφο της Διεύθυνσης Δημόσιας Υγείας, κατόπιν δικής μας εντολής, έχει ζητηθεί από το «ΠΑΣΤΕΡ» για τις ανάγκες του Υπουργείου η προμήθεια ορισμένων ειδών εμβολίων. Ο φορέας, δηλαδή το «ΠΑΣΤΕΡ», έχει ήδη προβεί σε τρεις ανοικτούς διεθνείς διαγωνισμούς, οι οποίοι κηρύχθηκαν ως άγονοι. 
Τώρα όμως υπέβαλε αίτημα το «ΠΑΣΤΕΡ» προς την Ενιαία Ανεξάρτητη Αρχή Δημοσίων Συμβάσεων, προκειμένου να προχωρήσει σε διενέργεια διαδικασίας με διαπραγμάτευση για τη σύναψη συμφωνίας-πλαισίου για την προμήθεια εμβολίων και βιολογικών προϊόντων. Η Ενιαία Ανεξάρτητη Αρχή Δημοσίων Συμβάσεων έκανε αποδεκτό το αίτημα του φορέα και επομένως είμαστε σε πάρα πολύ καλό στάδιο της διαδικασίας. 
Αναφορικά με το αντιφυματικό εμβολιασμό, επί τούτου θα σας πω στα σχολεία η αρμόδια υπηρεσία, η Διεύθυνση Δημόσιας Υγείας, κατόπιν εντολής της πολιτικής ηγεσίας, εξέδωσε εγκύκλιο σύμφωνα με την οποία συνεχίζεται ο αντιφυματικός εμβολιασμός στα σχολεία για το έτος 2014-2015.
Ήδη το «ΠΑΣΤΕΡ» μάς παρέδωσε πενήντα χιλιάδες δόσεις φυματίνης και εβδομήντα πέντε χιλιάδες δόσεις DCG από τη συνολική ποσότητα που του είχε ζητηθεί και ήδη έχουν διανεμηθεί στις περιφέρειες της χώρας για την κάλυψη των αναγκών τους. Η διάθεση βεβαίως θα συνεχιστεί. Γι’ αυτό να είστε απολύτως βέβαιοι. 
Επιπλέον, η Εθνική Επιτροπή Εμβολιασμών, η οποία συγκροτήθηκε στο Υπουργείο, με την υπ’ αριθμόν πρωτοκόλλου ΔΥΓ/ΓΠ οικ. 87177/8-10-2014 υπουργική απόφαση έχει ήδη συνεδριάσει δύο φορές με ημερήσια διάταξη αμιγώς την επικαιροποίηση του εθνικού προγράμματος εμβολιασμών, διότι υπάρχουν και άλλες ανάγκες που προκύπτουν κάθε φορά και δεν έχει ολοκληρώσει ακόμη το έργο της. Θα το ολοκληρώσει και θα ανακοινωθεί δημόσια πώς αυτό θα επικαιροποιήσει το εθνικό πρόγραμμα εμβολιασμών. 
Ήδη η Διεύθυνση Δημόσιας Υγείας έχει εκδώσει ετήσια εγκύκλιο για τον αντιγριπικό εμβολιασμό, που μας ενδιαφέρει έναντι της εποχικής γρίπης, σύμφωνα με την οποία το εμβόλιο αυτό χορηγείται δωρεάν στους άπορους και στους ανασφάλιστους πολίτες, οι οποίοι ανήκουν σε ομάδες υψηλού κινδύνου από τις Μονάδες Υγείας του ΠΕΔΥ, δηλαδή της πρωτοβάθμιας φροντίδας, και από τα νοσοκομεία του ΕΣΥ, του δημοσίου συστήματος υγείας. 
Τέλος, πρέπει να σας πω ότι τώρα που συζητούμε η Διεύθυνση Δημόσιας Υγείας επεξεργάζεται εγκύκλιο -γιατί θεωρούμε ότι είναι πάρα πολύ κρίσιμο- για τον εμβολιασμό των άπορων και των ανασφάλιστων πολιτών κατ’ εφαρμογήν των διατάξεων του νόμου που σας προείπα, του ν.4238/2014, και του ν.4270/2014, σύμφωνα με τους οποίους παρέχονται ισότιμα δωρεάν υπηρεσίες πρωτοβάθμιας φροντίδας υγείας, συμπεριλαμβανομένων και των εμβολιασμών σε κάθε πολίτη ανεξάρτητα από την οικονομική, την κοινωνική, την επαγγελματική και την ασφαλιστική του κατάσταση. 
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε.
Ο κ. Καπερνάρος έχει τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ευχαριστώ πολύ, κύριε Πρόεδρε,
Δηλαδή, κυρία Υφυπουργέ, εάν κατάλαβα καλά, που νομίζω ότι κατάλαβα, επί επτάμισι λεπτά μας εξηγούσατε για ποιο λόγο δεν έχετε μεριμνήσει για τον έγκαιρο εφοδιασμό και την πλήρη λειτουργία των εμβολιαστικών κέντρων, έτσι ώστε να μην τίθεται σε κίνδυνο η υγεία του παιδικού πληθυσμού της χώρας. Αυτή είναι η πρώτη ερώτηση.
Επικαλεστήκατε πάρα πολλά. Είπατε για την έλλειψη παιδιάτρων. Δεν έχουμε μόνο έλλειψη παιδιάτρων, αλλά έχουν φύγει περισσότεροι από τους μισούς. Οι άλλοι είναι στα δικαστήρια, την ίδια ώρα που η Τουρκία ζητάει γιατρούς από την Ελλάδα με πολύ καλές προϋποθέσεις. Να τα λέμε αυτά, γιατί πρέπει να ακούγονται. 
Εσείς είπατε ότι έχουμε έλλειψη παιδιάτρων. Εδώ, θα τα αποσαφηνίσουμε. Σύμφωνα με τον ΠΟΕ ΕΟΠΥΥ, την Πανελλήνια Συνομοσπονδία Εργαζομένων ΠΕΔΥ παρουσιάζονται ελλείψεις παιδιάτρων στις εξής μονάδες: Στο Αίγιο, στη Λαμία, στη Λιβαδειά, στη Λάρισα, στην Ξάνθη, στη Ροδόπη, στην Καβάλα, στις Σέρρες, στη Φλώρινα, στην Καστοριά, στα Γρεβενά και σχεδόν σε όλη τη βόρειο Ελλάδα όπου δεν υπάρχει παιδίατρος. 
Ένα δεύτερο που θέλω να επαναλάβω, όσον αφορά αυτό που είπατε, είναι ότι εκτός από τους γιατρούς έχετε κάνει ανοιχτούς διαγωνισμούς που είναι σε εξέλιξη. Έχετε ζητήσει από το «ΠΑΣΤΕΡ» κι έστειλε ένα μέρος κ.τ.λ.. 
Εγώ σας ρώτησα: Σήμερα, τι γίνεται; Αυτήν την στιγμή υπάρχει το Εθνικό Πρόγραμμα Εμβολιασμού, που λέει ότι τα εμβόλια κατά της διφθερίτιδας, του τετάνου, του κοκίτη, της πολιομυελίτιδας, του αιμόφιλου, της ηπατίτιδας Α και Β, της ανεμοβλογιάς, της μηνιγγίτιδας, του πνευμονιόκοκκου και της ιλαράς, της παρωτίτιδας και της ερυθράς είναι υποχρεωτικά. 
Το Εθνικό Πρόγραμμα Εμβολιασμού που συνιστάται λέει ότι χρειάζονται δεκατρείς επισκέψεις στον παιδίατρο μέχρι την ηλικία των έξι ετών. Τα εμβόλια παρέχονται δωρεάν, εφόσον υπάρχουν διαθέσιμα μόνο σε παιδιά που έχουν ασφαλιστική κάλυψη. Τα εμβόλια θα παρέχονται δωρεάν δηλαδή, πρώτον, εφόσον υπάρχουν διαθέσιμα εμβόλια -που ομολογήσατε ότι δεν υπάρχουν- και δεύτερον, μόνο σε παιδιά που έχουν ασφαλιστική κάλυψη οι γονείς τους. Η ερώτησή μου είναι: Τι γίνεται για τα άλλα παιδιά που ακόμα κι αν έχουν κάλυψη, πάλι δεν έχουμε τον επαρκή αριθμό εμβολίων.
Λέμε, λοιπόν, ότι υποτίθεται πως το κράτος παρέχει αυτά τα εμβόλια δωρεάν. Άκουγα το πρωί από την εκπρόσωπο της Κυβερνήσεώς σας που έλεγε ότι η Ελλάδα προετοιμάζεται να βγει στις αγορές. 
Λέει τώρα, η Εθνική Σχολή Δημόσιας Υγείας με έκθεση της το Μάιο του 2012, με εθνική μελέτη κατάστασης εμβολιασμού των παιδιών στην Ελλάδα ότι το 65% έως το 70% των παιδικών εμβολιασμών πραγματοποιούνται στον ιδιωτικό τομέα, αυξάνοντας το οικονομικό βάρος των γονιών που είναι άνεργοι και ανασφάλιστοι. 
Επίσης, έχω στοιχεία –υπουργική απόφαση- που λένε: «Καθορισμός προϋποθέσεων κριτηρίων και διαδικασιών πρόσβασης στο σύστημα φαρμακευτικής περίθαλψης ανασφαλίστων και οικονομικά αδυνάτων πολιτών». Την υπουργική αυτή απόφαση την εκδώσατε τον Ιούνιο του 2014, πρόσφατα. 
Τι λέει αυτή η υπουργική απόφαση; Λέει: «Οι ανασφάλιστοι Έλληνες πολίτες ή πολίτες ελληνικής καταγωγής, ομογενείς, κάτοχοι δελτίου ταυτότητας ομογενούς κ.τ.λ. οι οποίοι στερούνται των προϋποθέσεων έκδοσης βιβλιαρίου ανασφαλίστου και δεν είναι ασφαλισμένοι σε κανένα δημόσιο ή ιδιωτικό φορέα, καθώς και ασφαλισμένοι που έχουν απωλέσει την ασφαλιστική τους ικανότητα λόγω οφειλών στα οικεία ασφαλιστικά ταμεία, όπως επίσης και τα εξαρτώμενα μέλη της οικογένειας τους είναι δικαιούχοι δωρεάν νοσοκομειακής περίθαλψης και φαρμακευτικής φροντίδας. Ωστόσο, πρέπει να επισημανθεί ότι δωρεάν περίθαλψη δικαιούνται μόνο τα παιδιά και οι γονείς των παιδιών…» -δεν μας ενδιαφέρουν οι γονείς, τα παιδιά μας ενδιαφέρουν περισσότερο- «…που έχουν ΑΜΚΑ, Αριθμό Μητρώου Κοινωνικής Ασφάλισης». 
Ερώτημα: Όχι μόνο για αυτά τα παιδιά που δεν επαρκούν και για άλλα παιδιά που είναι ανασφάλιστα και μετά από αυτά που σας ανέγνωσα, αυτό το άθλιο κράτος που είναι υποχρεωμένο απέναντι σ΄αυτήν τα παιδιά που είναι το μέλλον της Ελλάδος -και όχι για τη σάπια γενιά τη δικιά μου- τι κάνει; Μας λέτε τόση ώρα, για τον λόγο κι ομολογήσατε ότι δεν είστε έτοιμοι και δεν υπάρχει επαρκής αριθμός εμβολίων για αυτά τα παιδιά. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε συνάδελφε. 
Το λόγο έχει η κυρία Υφυπουργός.</ChairmanSpeech> 
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Ευχαριστώ, κύριε Πρόεδρε. 
Νόμιζα, κύριε συνάδελφε, ότι συνεννοούμεθα. Τουλάχιστον, ομιλούμε καλά ελληνικά, φαντάζομαι .
Κατ’ αρχάς, εδήλωσα, ξεκινώντας την πρώτη μου απάντηση, ότι «κίνδυνος…» έτσι όπως τιτλοφορείται «…για την παιδική υγεία στη χώρα μας λόγω έλλειψης εμβολίων» δεν υπάρχει. Και σας εξήγησα γιατί. 
Εν πάση περιπτώσει, όμως, θα επανέλθω, διότι αντιλαμβάνομαι ότι η ανησυχία μας όλων ως γονέων κατ’ αρχάς, μετά ως υπευθύνων πολιτικών, έχει να κάνει με την παιδική ηλικία και την αντιλαμβάνομαι αυτήν την ευαισθησία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σας παρακαλώ μία απάντηση.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Την ευαισθησία την αντιλαμβάνομαι.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θέλω ένα λόγο απαντητικό. Ποιος κίνδυνος δεν υπάρχει όταν ο γονιός είναι ανασφάλιστος και δεν έχει λεφτά; Υπάρχει κίνδυνος; Ναι ή όχι;</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Όχι, γιατί ακριβώς του παρέχουμε εμβολιαστική κάλυψη για τα παιδιά του όταν είναι ανασφάλιστος. Επιπλέον, δε, για τους παιδιάτρους που είπατε, νομίζω ότι ίσως εγώ να μην ήμουν σαφής ή να μην έγινα αντιληπτή. Επαναλαμβάνω, λοιπόν, ότι ήδη…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Στους Γιατρούς του Κόσμου…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κύριε συνάδελφε. Αφιερώσαμε πάρα πολύ χρόνο. Το θέμα είναι σοβαρό. Αφήστε να ακούσουμε την Υπουργό.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Κύριε συνάδελφε και κύριε Πρόεδρε, εκατόν σαράντα οκτώ παιδίατροι πέφτουν στο πεδίο της μάχης και πράγματι υπήρχαν ελλείψεις, διότι ασκήθηκε συνταξιοδοτικό δικαίωμα ή επιλογή που έχει ένας γιατρός να επιλέξει το δημόσιο σύστημα υγείας ή να πάει στο ιδιωτικό. Δεν μπορούμε να υποχρεώσουμε τους γιατρούς να έρθουν στο δημόσιο σύστημα υγείας. 
Από την πλευρά μας με το που αναλάβαμε τα καθήκοντά μας, σας λέω ότι εκατόν σαράντα οκτώ θέσεις αφορούν στην παιδιατρική ειδικότητα και αυτήν την ώρα γίνονται όλες οι απαραίτητες διαδικασίες προκειμένου να τοποθετηθεί αυτό το ιατρικό προσωπικό για να καλύψει τις ανάλογες ανάγκες. Άρα, λοιπόν, δεν έχουμε ζήτημα στους παιδιάτρους.
Το δεύτερο που σας είπα και είναι σαφές είναι το εξής: Πρώτα απ’ όλα σας είπα ότι η διάθεση εμβολίων για τον αντιφυματικό εμβολιασμό ήδη έχει ξεκινήσει και θα συνεχιστεί και η διάθεση συνεχίζεται απρόσκοπτα και ακώλυτα. Απλώς αναφέρθηκα στις διαδικασίες, γιατί φαντάζομαι ότι κανένας συνάδελφος εδώ δεν θα ήθελε να πάει το ΠΑΣΤΕΡ σε απευθείας ανάθεση, επειδή του κηρύχθηκαν τρεις διαγωνισμοί του ως άγονοι. Δεν φαντάζομαι εσείς ως νομικός ότι θα παροτρύνατε την πολιτική ηγεσία του Υπουργείου Υγείας στη βάση της αναγκαιότητας να πάει σε μία απευθείας ανάθεση, παρότι θα μπορούσαμε να το κάνουμε, ξέρετε. Προτιμήσαμε αντί γι’ αυτό χωρίς να έχουμε προσκόμματα και κωλύματα στην ομαλή ροή των εμβολίων…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα κάνετε απευθείας ανάθεση για τα εμβόλια. Εδώ κάνετε εργολαβίες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ να ολοκληρώσει η Υπουργός την απάντηση.</ChairmanSpeech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Εμείς κάναμε, κύριε συνάδελφε, και περίμενα όχι να μας δώσετε τα εύσημα, αλλά να τα αναγνωρίσετε και τα δύο. Και τούτο ποιείν κακείνο μη αφιέναι. Και έχουμε την ομαλή ροή του εμβολιασμού, η οποία είναι απρόσκοπτη και γίνεται μέσα από την πρωτοβάθμια περίθαλψη, από τα ΠΕΔΥ, για να καταλάβει ο κόσμος από πού γίνεται, και παράλληλα, αποφεύγοντας την Ενιαία Ανεξάρτητη Αρχή Δημοσίων Συμβάσεων που πήραμε την έγκρισή της, κάναμε και το διεθνή ανοιχτό διαγωνισμό. Και το ένα ποιούμε και το άλλο δεν αφήνουμε. Αυτό νομίζω ότι δεν είναι προς ψόγο. Αντιθέτως. 
Το τρίτο που θέλω να σας πω είναι ότι η Εθνική Επιτροπή Εμβολιασμού πρέπει να ξέρετε ότι επικαιροποιεί το πρόγραμμά της και γι’ αυτό προηγουμένως σας είπα ότι αυτό που διαβάσατε εσείς ήταν το προηγούμενο Εθνικό Πρόγραμμα Εμβολιασμών. Ήδη συνεδρίασε, όπως προείπα, δύο φορές η Εθνική Επιτροπή Εμβολιασμών, προκειμένου να επικαιροποιήσει διότι υπάρχουν νέου τύπου εμβόλια. Θα μας πει λοιπόν, την απόφασή της, τι θα συμπεριλαμβάνεται σήμερα που κουβεντιάζουμε στο Εθνικό Πρόγραμμα Εμβολιασμών. Εμείς θα δώσουμε την κατευθυντήρια οδηγία στους παιδιάτρους στη χώρα και από κει πέρα…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Σήμερα θα είναι αυτό;</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Από κει και πέρα θα αποφασίσουν και οι γονείς αν θέλουν να ακολουθήσουν την κατευθυντήρια οδηγία της Εθνικής Επιτροπής Εμβολιασμών διά του Υπουργείου Υγείας ή θα κάνουν τις δικές τους επιλογές. Αυτό είναι άλλο θέμα. 
Αλλά για τους ανασφαλίστους και τους απόρους κατηγορηματικά σας λέω και ήδη σας είπα ότι υπάρχουν οι ν. 4238/2014 και ν. 4270/2014. Γιατί είπατε ότι τώρα τον Ιούνιο τους ψηφίσατε. Στις 9 Ιουνίου παραλάβαμε και αμέσως ψηφίσαμε νόμους, οι οποίοι αφορούν στους ανασφάλιστους συμπολίτες μας και εκείνους…</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Η διοίκηση είναι ενιαία.</Speech>
<Speech><Parlmember>ΑΙΚΑΤΕΡΙΝΗ ΠΑΠΑΚΩΣΤΑ-ΣΙΔΗΡΟΠΟΥΛΟΥ</Parlmember> (Υφυπουργός Υγείας): Βεβαίως, όμως, αυτήν την στιγμή υπάρχει νόμος για πρώτη φορά σε αυτήν την χώρα, υπάρχει θεσμικό πλαίσιο για πρώτη φορά σ’ αυτήν την χώρα διά του Υπουργείου Υγείας όπου όλοι οι ανασφάλιστοι μπαίνουν κάτω από την ομπρέλα του Υπουργείου Υγείας συμπεριλαμβανομένων και των εμβολιασμών των παιδιών των απόρων και ανασφάλιστων οικογενειών. Αυτό είναι σαφές.
Κλείνοντας, κύριε Πρόεδρε, θέλω να πω το εξής και τελείωσα. 
Εγώ συμμερίζομαι την ανησυχία όλων, ήταν και δική μου ανησυχία. Γνωρίζω, όμως, τώρα ότι το Εθνικό Πρόγραμμα Εμβολιασμών προχωρά ομαλά και το προσφέρω στους συναδέλφους ως έγκυρη πληροφόρηση διά του Υπουργείου Υγείας και των αρμοδίων εθνικών επιτροπών, όπως είναι η Εθνική Επιτροπή Εμβολιασμού. Δεν υπάρχει κανένας απολύτως κίνδυνος για τον εμβολιασμό των παιδιών στη χώρα μας.
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Η πρώτη με αριθμό 221/4-11-2014 επίκαιρη ερώτηση δεύτερου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς κ. Βασιλικής Κατριβάνου προς τον Υπουργό Δημόσιας Τάξης και Προστασίας του Πολίτη, σχετικά με την παράταση της κράτησης αλλοδαπών πέραν του ανώτατου ορίου των δεκαοκτώ μηνών, δεν θα συζητηθεί λόγω κωλύματος του κυρίου Υπουργού και διαγράφεται.
Η τρίτη με αριθμό 225/4-11-2014 επίκαιρη ερώτηση δεύτερου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την εταιρεία «ΒΙΟΧΑΡΤΙΚΗ ΑΒΕΕ», δεν θα συζητηθεί λόγω κωλύματος του κυρίου Υπουργού και διαγράφεται.
Ομοίως, η τέταρτη με αριθμό 212/4-11-2014 επίκαιρη ερώτηση δεύτερου κύκλου του Ανεξάρτητου Βουλευτή Αττικής κ. Βασιλείου Οικονόμου προς τον Υπουργό Υποδομών, Μεταφορών και Δικτύων, σχετικά με το ζήτημα της στασιμότητας των αντιπλημμυρικών έργων στη Δυτική Αττική, δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι δύο μαθητές και μαθήτριες και ένας εκπαιδευτικός-συνοδός από το 3ο Δημοτικό Σχολείο Μαρκόπουλου. 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κυρίες και κύριοι συνάδελφοι, ολοκληρώθηκε η συζήτηση των επίκαιρων ερωτήσεων.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 11.11΄ λύεται η συνεδρίαση για την προσεχή Δευτέρα 10 Νοεμβρίου 2014 και ώρα 18.00΄, με αντικείμενο εργασιών του Σώματος, κοινοβουλευτικό έλεγχο: συζήτηση επίκαιρων ερωτήσεων, σύμφωνα με την ημερήσια διάταξη που σας έχει διανεμηθεί.
Ο</Speech> ΠΡΟΕΔΡΟΣ                                                           ΟΙ ΓΡΑΜΜΑΤΕΙΣ
Τελευταία Αποθήκευση:4/12/2014 10:30:00 πμΑπό:Σκότη Δέσποινα
Εκτυπώθηκε:4/12/2014 10:12:00 πμ</body>
</html>