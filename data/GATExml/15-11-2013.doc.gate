<html><head><meta name="cp:revision" content="2"><meta name="date" content="2013-11-21T10:26:00Z"><meta name="Company" content="OTS"><meta name="meta:word-count" content="22628"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="22628"><meta name="dcterms:created" content="2013-11-21T10:26:00Z"><meta name="dcterms:modified" content="2013-11-21T10:26:00Z"><meta name="Last-Modified" content="2013-11-21T10:26:00Z"><meta name="Last-Save-Date" content="2013-11-21T10:26:00Z"><meta name="meta:character-count" content="122197"><meta name="Template" content="Normal"><meta name="meta:save-date" content="2013-11-21T10:26:00Z"><meta name="Application-Name" content="Microsoft Office Word"><meta name="modified" content="2013-11-21T10:26:00Z"><meta name="Edit-Time" content="1800000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-21T10:26:00Z"><meta name="meta:last-author" content="ch.mparka"><meta name="Creation-Date" content="2013-11-21T10:26:00Z"><meta name="xmpTPg:NPages" content="132"><meta name="resourceName" content="15-11-2013.doc"><meta name="Last-Author" content="ch.mparka"><meta name="Character Count" content="122197"><meta name="Page-Count" content="132"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="132"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 15-11-2013		ΣΕΛ.1 
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ Λ΄
Παρασκευή  15 Νοεμβρίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1.  Άδεια απουσίας του Βουλευτή κ. Μ. Σαλμά, σελ. 
2. Αναφορά στη συμπλήρωση σαράντα χρόνων από την εξέγερση του Πολυτεχνείου, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
5. Ανακοινώνεται ότι ο Πρόεδρος της Κοινοβουλευτικής Ομάδας των Ανεξάρτητων Ελλήνων κ. Πάνος Καμμένος, γνωστοποιεί ότι Γενικός Γραμματέας της Κοινοβουλευτικής Ομάδας των Ανεξάρτητων Ελλήνων εξελέγη ο Βουλευτής Ημαθίας κ. Κωνσταντίνος Γιοβανόπουλος με αναπληρώτρια αυτού τη Βουλευτή Μαγνησίας κ. Μαρίνα Χρυσοβελώνη, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
α) Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την παύση λειτουργίας και αντικατάστασης του Χώρου Ανεξέλεγκτης Διάθεσης Αποβλήτων (ΧΑΔΑ) στη θέση &quot;Λίμνες&quot; του Δήμου Πύργου του Νομού Ηλείας, σελ. 
 β) Προς τον Υπουργό Υγείας:
 i. σχετικά με τη διαδικασία αποκατάστασης και τοποθέτησης νέων διοικήσεων στα Νοσοκομεία, σελ. 
 ii. σχετικά με τα προβλήματα λειτουργίας του Νοσοκομείου  Άρτας, σελ. 
 γ) Προς τον Υπουργό Παιδείας και Θρησκευμάτων, σχετικά με τα προβλήματα στα ειδικά σχολεία της χώρας, σελ. 
 δ) Προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τα προβλήματα από την αναδιάρθρωση των δημοσίων υπηρεσιών στην καθημερινότητα των πολιτών, σελ. 
ε) Προς τον Υπουργό Πολιτισμού και Αθλητισμού, σχετικά με την απόκτηση ειδικότητας προπονητή ποδοσφαίρου από τους απόφοιτους των ΤΕΦΑΑ, σελ. 
στ) Προς τον Υπουργό Δημόσιας Τάξης και Προστασίας του Πολίτη, σχετικά με το μεταναστευτικό στα πλαίσια της Ελληνικής Προεδρίας της Ευρωπαϊκής  Ένωσης, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση Εκθέσεως Διαρκούς Επιτροπής. 
Η Διαρκής Επιτροπή Μορφωτικών Υποθέσεων καταθέτει την  Έκθεσή της στο σχέδιο νόμου του Υπουργείου Πολιτισμού και Αθλητισμού: &quot;Ενσωμάτωση της Οδηγίας 2011/77/ΕΕ του Ευρωπαϊκού Κοινοβουλίου και του Συμβουλίου της 27ης Σεπτεμβρίου 2011 και της Οδηγίας 2012/28/ΕΕ του Ευρωπαϊκού Κοινοβουλίου και του Συμβουλίου της 25ης Οκτωβρίου  2012 στο ελληνικό δίκαιο και τροποποίηση του νόμου 2121/1993-Πνευματική Ιδιοκτησία, συγγενικά δικαιώματα και πολιτιστικά θέματα-ΦΕΚ/Α/25/1993, σελ. 
2. Κατάθεση σχεδίου νόμου: 
Ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών και Δημόσιας Τάξης και Προστασίας του Πολίτη, κατέθεσαν σχέδιο νόμου: &quot;Κύρωση της Συμφωνίας μεταξύ της Κυβέρνησης της Ελληνικής Δημοκρατίας και της Κυβέρνησης της Δημοκρατίας της Βουλγαρίας για συνεργασία στον τομέα της Τεχνολογίας Πληροφοριών, Τηλεπικοινωνιών και Ταχυδρομικών Υπηρεσιών&quot;, σελ. 
ΟΜΙΛΗΤΕΣ

Α. Επί της αναφοράς στη συμπλήρωση σαράντα χρόνων από την εξέγερση του Πολυτεχνείου:
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.
ΜΑΝΙΑΤΗΣ Ι. , σελ.
ΜΩΡΑΪΤΗΣ Ν. , σελ.

Β. Επί διαδικαστικού θέματος:
ΑΡΒΑΝΙΤΗΣ - ΑΒΡΑΜΗΣ Μ. , σελ.
ΓΕΩΡΓΙΑΔΗΣ Σ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.

Γ. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΔΡΑΓΑΣΑΚΗΣ Ι. , σελ.
ΚΑΚΛΑΜΑΝΗΣ Α. , σελ.

Δ. Επί των επικαίρων ερωτήσεων:
ΑΝΔΡΙΑΝΟΣ Ι. , σελ.
ΓΕΩΡΓΙΑΔΗΣ Σ. , σελ.
ΓΕΩΡΓΟΠΟΥΛΟΥ - ΣΑΛΤΑΡΗ Ε. , σελ.
ΓΙΑΝΝΑΚΑΚΗ Μ. , σελ.
ΔΕΝΔΙΑΣ Ν. , σελ.
ΚΑΚΛΑΜΑΝΗΣ Α. , σελ.
ΚΕΔΙΚΟΓΛΟΥ Σ. (ΠΑΣΟΚ), σελ.
ΜΑΝΙΑΤΗΣ Ι. , σελ.
ΜΕΪΚΟΠΟΥΛΟΣ Α. , σελ.
ΜΗΤΣΟΤΑΚΗΣ Κ. , σελ.
ΜΩΡΑΪΤΗΣ Ν. , σελ.
ΟΙΚΟΝΟΜΟΥ Β. , σελ.
ΣΤΑΜΕΝΙΤΗΣ Δ. , σελ.
ΠΡΑΚΤΙΚΑ ΒΟΥΛΗΣ
ΙE΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ B΄
ΣΥΝΕΔΡΙΑΣΗ  Λ΄
Παρασκευή 15 Νοεμβρίου 2013
Αθήνα, σήμερα στις 15 Νοεμβρίου 2013, ημέρα Παρασκευή και ώρα 10.10΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Δ’ Αντιπροέδρου αυτής κ. ΙΩΑΝΝΗ ΔΡΑΓΑΣΑΚΗ.
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται η κυρία Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από την κ. Θεανώ Φωτίου, Βουλευτή Επικρατείας, τα ακόλουθα: 
Α.ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία  η Διεύθυνση Οικονομικής Επιθεώρησης Βορείου Αιγαίου εκφράζει την αντίθεσή της για την ενδεχόμενη κατάργηση των Οικονομικών Επιθεωρήσεων, που εδρεύουν στις διοικητικές περιφέρειες της χώρας 
2) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας, το οποίο αναφέρεται στον αποχαρακτηρισμό εκατομμυρίων στρεμμάτων βοσκοτόπων, τα οποία βαφτίζονται δάση, με αποτέλεσμα οι κτηνοτρόφοι να μείνουν με μειωμένα δικαιώματα και εκτάσεις βοσκοτόπων. 
3) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας, το οποίο αναφέρεται στις ελλείψεις προσωπικού στα ειδικά σχολεία του Νομού Ηρακλείου.
4) Η Βουλευτής Α΄ Θεσσαλονίκης κ. ΧΡΥΣΟΥΛΑ - ΜΑΡΙΑ ΓΙΑΤΑΓΑΝΑ κατέθεσε αναφορά με την οποία  η κ. Ελένη Κοσμίδου διαμαρτύρεται για την αναξιοπιστία και την κακοδιαχείριση των ασφαλιστικών εταιρειών των οποίων ανακλήθηκαν οι άδειες, και του νομικού πλαισίου που τις διέπει, με αποτέλεσμα οι ασφαλισμένοι να βρίσκονται σε αδυναμία να καλύψουν τις αποζημιώσεις και τα έξοδα.
5) Ο Βουλευτής Αττικής κ. ΓΕΩΡΓΙΟΣ ΒΛΑΧΟΣ κατέθεσε αναφορά με την οποία  ο Δήμαρχος Ασπροπύργου  διαμαρτύρεται για την παντελή έλλειψη μονάδας πρωτοβάθμιας φροντίδας και υγείας, με αποκλειστική ευθύνη της πολιτείας, αφού ο Δήμος έχει παραχωρήσει ακίνητο, το οποίο παραμένει αναξιοποίητο επί σειρά ετών. 
6) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Εμπορικός Σύλλογος Βόλου και Νέας Ιωνίας του Νομού Μαγνησίας παραθέτει τις προτάσεις του για την κεφαλαιοποίηση των οφειλών προς τον ΟΑΕΕ, προκειμένου να δοθεί μια διέξοδος στο ασφαλιστικό σύστημα.
7) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  ο Δήμαρχος Ερυμάνθου του Νομού Αχαΐας εκφράζει τη διαμαρτυρία του για τη φορολόγηση των αγροτικών εκτάσεων, που χρησιμοποιούνται αποκλειστικά για αγροτικές εκμεταλλεύσεις.
8) Ο Βουλευτής Κορινθίας κ. ΝΙΚΟΛΑΟΣ ΤΑΓΑΡΑΣ κατέθεσε αναφορά με την οποία  ο Εμπορικός Σύλλογος Κιάτου «Ερμής» αιτείται την υιοθέτηση των προτάσεών του για την επιβίωση του ΟΑΕΕ.
9) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Εμποροεπαγγελματικός Σύλλογος Πάρου-Αντιπάρου διαμαρτύρεται για την έλλειψη προσωπικού στο γραφείο του Οργανισμού  Ασφάλισης Ελευθέρων Επαγγελματιών στη Νάξο.
10) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων αιτείται τη συμμετοχή και της Σχολής Αστυφυλάκων της Αστυνομικής Ακαδημίας στις κατατακτήριες εξετάσεις για τα ΑΕΙ και ΤΕΙ. 
11) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο κ.Χρήστος Γεωργίου διαμαρτύρεται για τις αλλαγές στα ποσοστά αναπηρίας που οδήγησαν στη διακοπή του επιδόματος της πρόνοιας.
12) Ο Βουλευτής Καρδίτσης κ. ΣΠΥΡΙΔΩΝ ΤΑΛΙΑΔΟΥΡΟΣ κατέθεσε αναφορά με την οποία  ο Πρόεδρος του ΤΕΙ Θεσσαλίας αιτείται την κάλυψη των αναγκών σίτισης των σπουδαστών στο ΤΕΙ Θεσσαλίας για το έτος 2013.
13) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Πρόεδρος του ΤΕΙ Θεσσαλίας αιτείται την κάλυψη των αναγκών σίτισης των σπουδαστών στο ΤΕΙ Θεσσαλίας για το έτος 2013.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Στέλιος Ξηρουχάκης  εκφράζει, ως ιδιοκτήτης διατηρητέου κτηρίου, την διαμαρτυρία του σχετικά με τον νέο φόρο των ακινήτων και αιτείται την εξαίρεση των κτηρίων που έχουν κηρυχθεί διατηρητέα από αυτόν τον νέο φόρο.
15) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία  ο Αντιδήμαρχος Κοινωνικής Προστασίας, Παιδείας και Πολιτισμού του Δήμου Βόλου αιτείται τη θέσπιση νομοθετικής ρύθμισης, ώστε να διευκρινιστεί αν οι δήμοι της χώρας έχουν τη δυνατότητα να εκταμιεύουν χρήματα για τη σίτιση των μαθητών των μουσικών σχολείων. 
16) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία  έμποροι του Νομού Καρδίτσας αιτούνται την θέσπιση νομοθετικής ρύθμισης για την κεφαλαιοποίηση των οφειλών των εμπόρων προς τον ΟΑΕΕ.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πρόταση πώλησης του Ανεξάρτητου Διαχειριστή Μεταφοράς Ηλεκτρικής Ενέργειας σε ιδιώτη, παρά το γεγονός ότι είναι επικερδής και δεν επιβαρύνει τον κρατικό προϋπολογισμό.
18) Ο Βουλευτής Τρικάλων κ. ΓΕΩΡΓΙΟΣ ΚΥΡΙΤΣΗΣ κατέθεσε αναφορά με την οποία  το Δημοτικό Συμβούλιο του Δήμου Τρικκαίων αιτείται τη διατήρηση των μονάδων πρωτοβάθμιας περίθαλψης του ΕΟΠΥΥ στο νομό Τρικάλων.
19) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Πανελλήνιο Κέντρο Οικολογικών Ερευνών καταγγέλλει την αδειοδότηση της υγραεριοκίνησης σε συνεργεία ή πρατήρια, τα οποία βρίσκονται δίπλα σε σπίτια ή σχολειά, χωρίς να γίνεται κανένας έλεγχος επικινδυνότητας και συνιστά την προσοχή των καταναλωτών, καθώς δεν υπάρχει ούτε προβλεπόμενος έλεγχος των καυσίμων.
20) Ο Βουλευτής Έβρου κ. ΜΑΡΙΝΟΣ ΟΥΖΟΥΝΙΔΗΣ κατέθεσε αναφορά με την οποία  ο Σύλλογος Γονέων και Κηδεμόνων του Γυμνασίου-Λυκειακών Τάξεων  Μεταξάδων Έβρου διαμαρτύρεται για την υποστελέχωση του σχολείου και την έλλειψη εκπαιδευτικού προσωπικού.
21) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο Μάρκος Ρίζκ  εκφράζει τη διαμαρτυρία του για τη σύγκρουση δύο υπουργικών αποφάσεων, που υπογράφηκαν τον ίδιο μήνα από τον Υπουργό Εργασίας,  καθώς η μια αναιρεί την άλλη και αφορούν τις επανακρίσεις των αναπήρων από τα κέντρα πιστοποίησης αναπηρίας.
22) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο πρόεδρος του Συλλόγου Υπαλλήλων της ΤΕΟ Α.Ε αιτείται τη διευθέτηση των θεμάτων του προσωπικού του Ταμείου Εθνικής Οδοποιίας  και τη διασφάλιση της εργασίας τους σε αυτό.
23) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η πρόεδρος της Ελληνικής Ομοσπονδίας Θαλασσαιμίας εκφράζει τη διαμαρτυρία της για την καθυστέρηση τοποθέτησης των απόφοιτων όλων των σχολών επαγγελμάτων υγείας σε θέσεις της ειδικότητάς τους και αιτείται την άμεση λήψη μέριμνας για την πρόσληψη τους στις θέσεις αυτές.
24) Οι Βουλευτές Β΄ Αθηνών κ. ΟΛΓΑ-ΝΑΝΤΙΑ ΒΑΛΑΒΑΝΗ, και κ. ΣΟΦΙΑ ΣΑΚΟΡΑΦΑ κατέθεσαν αναφορά με την οποία  ο κ. Βολικάκης Ζαφείρης  εκφράζει τη δυσαρέσκεια του, σχετικά με την αναπάντητη  αίτηση πρόσληψής του στο δημόσιο ως αθλητής ποδηλασίας, παρόλο που υπέβαλε όλα τα απαραίτητα δικαιολογητικά όπως ορίζει ο νόμος.
25) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία  η Ομοσπονδία Επαγγελματιών Βιοτεχνών και Εμπόρων Νομού Τρικάλων αιτείται τη θέσπιση νομοθετικής διάταξης για την κεφαλαιοποίηση των οφειλών που έχουν οι επαγγελματίες και οι έμποροι προς τον ΟΑΕΕ.
26) Ο Βουλευτής Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία  κάτοικοι και φορείς του Δημοτικού Διαμερίσματος Ωρεών- Νέου Πύργου-Αγιόκαμπου αιτούνται τη συνέχιση της λειτουργίας του Λιμενικού Σταθμού Ωρεών.
27) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε αναφορά με την οποία  ο κ. Κωνσταντίνος Μούγιας αιτείται ενημέρωσης για την τύχη κοινής ομολογίας του, αξίας 40.000 ευρώ, εκ του δανείου διά κοινών ομολογιών της «ΑΣΠΙΣ ΟΜΙΛΟΣ ΕΤΑΙΡΙΩΝ ΑΕ», συνολικού ποσού 5.680.000 ευρώ.
28) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο Δήμαρχος Έδεσσας  διαμαρτύρεται για τις ελλείψεις σε αναλώσιμα υλικά και πετρέλαιο θέρμανσης στις σχολικές μονάδες του Δήμου.
29) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  οι Πρόεδροι των Επιμελητηρίων Κεντροδυτικής Μακεδονίας αιτούνται τη θέσπιση νομοθετικής διάταξης για την κεφαλαιοποίηση των οφειλών των  επαγγελματιών βιοτεχνών και εμπόρων προς τον ΟΑΕΕ.
30) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  ο Εμπορικός Σύλλογος Γιαννιτσών παραθέτει τις προτάσεις του για την βιωσιμότητα του ΟΑΕΕ, όσο και για την εξασφάλιση αξιοπρεπών όρων ασφάλισης των  συναδέλφων τους.
31) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε  διαμαρτυρία των μαθητών Γυμνασίου και Λυκείου Μελεσών για τις ελλείψεις καθηγητών στα σχολεία τους, καθώς επίσης και για τις αλλαγές στη δευτεροβάθμια εκπαίδευση.
32) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία  η ΔΑΚΕ Αγροτικής Τράπεζας αιτείται τη ρύθμιση του ασφαλιστικού ζητήματος των εργαζομένων της Αγροτικής Τράπεζας.
33) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Συνήγορος του Πολίτη αιτείται την πληρωμή δεδουλευμένων για Κυριακές και αργίες σε αρχαιοφύλακες που εργάστηκαν σε εφορείες προϊστορικών και κλασικών αρχαιοτήτων. 
34) Οι Βουλευτές Α΄ Πειραιώς κ. ΘΕΟΔΩΡΟΣ ΔΡΙΤΣΑΣ, Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ, Σάμου κ. ΑΓΝΗ ΚΑΛΟΓΕΡΗ και Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά με την οποία  ο Σύνδεσμος Υποστήριξης και Συνεργασίας Μελών των Ενόπλων Δυνάμεων αιτείται την τροποποίηση των σχετικών διατάξεων, ώστε οι στρατιωτικοί να εφοδιάζονται με πολιτικό δελτίο ταυτότητος ή να είναι δυνατή η χρήση του υπηρεσιακού δελτίου ταυτότητος και ως ταξιδιωτικό έγγραφο στις χώρες της Συνθήκης Σέγκεν.
35) Οι Βουλευτές Α΄ Πειραιώς κ. ΘΕΟΔΩΡΟΣ ΔΡΙΤΣΑΣ, Αιτωλοακαρνανίας κ. ΓΕΩΡΓΙΟΣ ΒΑΡΕΜΕΝΟΣ, Σάμου κ. ΑΓΝΗ ΚΑΛΟΓΕΡΗ και Αχαΐας κ. ΒΑΣΙΛΕΙΟΣ ΧΑΤΖΗΛΑΜΠΡΟΥ κατέθεσαν αναφορά με την οποία  η Ένωση Στρατιωτικών Περιφέρειας Θεσσαλίας αιτείται την εφαρμογή του προγράμματος σίτισης και για το στρατιωτικό προσωπικό που υπηρετεί σε μονάδες εκτός μόνιμης κατοικίας, ειδικά στην παραμεθόριο περιοχή και να του επιστρέφεται ποσό, μέχρι το ύψος των 5 ευρώ την ημέρα.
36) Οι Βουλευτές Ηρακλείου κ. ΜΑΡΙΑ ΔΙΑΚΑΚΗ και κ. ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  η Ομοσπονδία Επαγγελματιών Βιοτεχνών και Εμπόρων του Νομού Ηρακλείου διαμαρτύρεται για τον τοκισμό των ρυθμιζόμενων οφειλών από τα ασφαλιστικά ταμεία.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαθεσιμότητα των εκπαιδευτικών, καθώς και στη δυσαρέσκειά τους για τον εμπαιγμό τον οποίο υπέστησαν. 
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Ινστιτούτο Καταναλωτών της Κορίνθου εκφράζει τη διαμαρτυρία του για την καθυστέρηση πληρωμής των θέσεων στο κέντρο Διαφοροδιάγνωσης, Διάγνωσης και Υποστήριξης της Κορίνθου, με αποτέλεσμα να μην μπορεί να συσταθεί επιτροπή αξιολόγησης σε αυτό.
39) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  ο Σύλλογος Γονέων και Κηδεμόνων του Λυκείου Νέου Σκοπού Σερρών αιτείται την άμεση κάλυψη της θέσης Μαθηματικού στο Γενικό Λύκειο Νέου Σκοπού Σερρών.
40) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο κ. Ευστάθιος Κυριακόπουλος διαμαρτύρεται διότι παρ’ όλο που προσελήφθη μέσω ΑΣΕΠ ως Φύλακας του Πανεπιστημίου Ιωαννίνων, λόγω  κατάργησης του κλάδου ειδικότητας, ετέθη σε καθεστώς διαθεσιμότητας.
41) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο πρόεδρος του Πανελλήνιου Συλλόγου Παραπληγικών εκφράζει τη διαμαρτυρία του  για την οικονομική επιβάρυνση των ατόμων με αναπηρία από τον νέο ενιαίο φόρο ακινήτων.
42) Ο Βουλευτής Νομού Αττικής κ. ΠΑΥΛΟΣ ΧΑΪΚΑΛΗΣ κατέθεσε αναφορά με την οποία  η Ομοσπονδία Σωματείων Πολιτικής Αεροπορίας διαμαρτύρεται για την κατάργηση διακοσίων σαράντα εννέα οργανικών και προσωποπαγών θέσεων στην Υπηρεσία Πολιτικής Αεροπορίας και αιτείται την κοινοποίηση της έκθεσης αξιολόγησης-αναδιοργάνωσης της ΥΠΑ. 
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην τράπεζα «Proton Bank» και τον κ. Λαυρεντιάδη.
44) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ένταξη της Αλβανίας στην Ευρωπαϊκή Ένωση και στην εξωτερική πολιτική της Ελλάδος.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων και η Πανελλήνια Ομοσπονδία Αξιωματικών Αστυνομίας εκφράζουν τη διαμαρτυρία τους για τις αρνητικές επικρίσεις που δέχθηκε ο αστυνομικός θεσμός εξαιτίας των έκνομων δραστηριοτήτων της Χρυσής Αυγής και αιτούνται τη στήριξη του θεσμού του αστυνομικού συνδικαλισμού.
46) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων αιτείται την άμεση αριθμητική αύξηση αστυνομικού προσωπικού για την κάλυψη των αυξημένων αναγκών.
47) Οι Βουλευτές Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και  Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ κατέθεσαν αναφορά με την οποία  η πρόεδρος της Πανελλήνιας Ένωσης Κτηνιάτρων Δημόσιων Υπαλλήλων  εκφράζει τη διαμαρτυρία της, σχετικά με το νεοφανές σχήμα του «ιδιώτη κτηνίατρου εκτροφής» που προβλέπεται στο νομοσχέδιο του Υπουργείου Αγροτικής Ανάπτυξης και Τροφίμων.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην ομόφωνη απόφαση της Συγκλήτου να τοποθετήσει προσωρινά τον αναπληρωτή Πρύτανη Δημοσίων και Διεθνών Σχέσεων, Εξωστρέφειας, Καινοτομίας και Επιχειρηματικότητας τον καθηγητή του Τμήματος Βιοχημείας κ. Δημήτρη Κουρέτα στη θέση του Κοσμήτορα της Σχολής Θετικών Επιστημών στη Λαμία.
49) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.Ζώης Καλασκάνης καταγγέλλει ότι κινδυνεύει να βρεθεί στο δρόμο τετραμελής οικογένεια από τον Πύργο Ηλείας εξαιτίας οφειλών της, ύψους 200 ευρώ, προς εταιρεία κινητής τηλεφωνίας.
50) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία αιτείται την ενίσχυση του ΑΤΕΙ Θεσσαλίας με διδακτικό προσωπικό.
51) Ο Βουλευτής Μεσσηνίας κ. ΑΘΑΝΑΣΙΟΣ ΠΕΤΡΑΚΟΣ κατέθεσε αναφορά με την οποία  ο Αγροτικός Σύλλογος Φιλιατρών αιτείται την απλοποίηση των διαδικασιών έκδοσης άδειας εργασίας στους οικονομικούς μετανάστες, καθώς επίσης και των διαδικασιών έκδοσης και είσπραξης του εργοσήμου. 
52) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά προβλήματα στη λειτουργία του τμήματος Ακτινοθεραπείας του Πανεπιστημιακού Νοσοκομείου Ηρακλείου Κρήτης.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι πρόεδροι της ΣΑΣΔΕΠ/ΔΕΗ και ΣΕΣΟΕΠ/ΟΤΕ εκφράζουν τη διαμαρτυρία τους σχετικά με τη μείωση των συντάξεων των γονέων με ανάπηρα παιδιά με κριτήριο το πότε συνταξιοδοτήθηκαν και όχι με τη βαρύτητα και τις ανάγκες της αναπηρίας τους. 
54) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας, το οποίο αφορά το πρόβλημα της λειψυδρίας στο Δήμο Γόρτυνας του Νομού Ηρακλείου Κρήτης. 
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  οι σε διαθεσιμότητα δημοτικοί αστυνομικοί που διορίστηκαν μέσω γραπτού διαγωνισμού ΑΣΕΠ  εκφράζουν τη διαμαρτυρία τους σχετικά με την διαθεσιμότητα στην  οποία περιήλθαν, σε αντίθεση με τους υπόλοιπους δημοτικούς αστυνομικούς που δεν έχουν αξιολογηθεί με καμμία διαδικασία κι όμως καταλαμβάνουν διοικητικές θέσεις στους δήμους και αιτούνται να αποδοθεί δικαιοσύνη σε αυτήν τη άδικη διάκριση.
56) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην ανάγκη ολοκλήρωσης έργων οδοποιίας, όπως τονίζει ο Αντιπεριφερειάρχης Αχαΐας για την αποσυμφόρηση της κυκλοφορίας και την αναβάθμιση του συγκοινωνιακού δικτύου.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην στάση ολοκλήρωσης των παραγλαύκειων αρτηριών της Ακτής Δυμαίων ως την οδό Πατρών-Κλάους, έργο που ολοκληρώνει την συγκοινωνιακή παρέμβαση στην Ευρεία Παράκαμψη Πατρών. 
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην αγανάκτηση των κατοίκων των Καλαβρύτων εξαιτίας της υποβάθμισης του Νοσοκομείου Καλαβρύτων.
59) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη δήλωση του Υπουργού Εργασίας σχετικά με τα χιλιάδες ρουσφέτια που στοιβάζονται στο Υπουργείο Εργασίας, χωρίς ωστόσο να αναφέρει συγκεκριμένα ονόματα.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την οικονομική δυσχέρεια ενός κατοίκου του Βαρθολομιού, με αποτέλεσμα να μην μπορεί να καλύψει τις υποχρεώσεις του απέναντι στην Δημόσια Επιχείρηση Ηλεκτροδότησης.
Β.ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1.Στην με αριθμό 509/02-08-2013 ερώτηση του Βουλευτή κ. Κούζηλου Νικολάου δόθηκε με το υπ’ αριθμ. 1927 β/25-10-2013 έγγραφο  από τον Υπουργό Περιβάλλοντος, Ενέργειας και Κλιματικής Αλλαγής  η ακόλουθη απάντηση:
2.Στην με αριθμό 1344/05-09-2013 ερώτηση του Βουλευτή κ. Βογιατζή Παύλου δόθηκε με το υπ’ αριθμ. 124/25-10-2013 έγγραφο  από τον Υπουργό Αγροτικής Ανάπτυξης και Τροφίμων η ακόλουθη απάντηση:
3.Στην με αριθμό 1799/18-09-2013 ερώτηση των Βουλευτών κυρίων Κέλλα Χρήστου και Σιούφα Παύλου δόθηκε με το υπ’ αριθμ. 167/25-10-2013 έγγραφο  από τον Υπουργό Αγροτικής Ανάπτυξης και Τροφίμων η ακόλουθη απάντηση:
4.Στην με αριθμό 1960/24-09-2013 ερώτηση του Βουλευτή κ. Καρασμάνη Γεωργίου δόθηκε με το υπ’ αριθμ. 196/25-10-2013 έγγραφο  από τον Υπουργό Αγροτικής Ανάπτυξης και Τροφίμων η ακόλουθη απάντηση:
5.Στην με αριθμό 2234/01-10-2013 ερώτηση των Βουλευτών κυρίων Κωνσταντινίδη Θεοδόσιου και Γερασιμίδου Ελένης δόθηκε με το υπ’ αριθμ. 2/91131/0026/25-10-2013 έγγραφο  από τον Αναπληρωτή Υπουργό Οικονομικών  η ακόλουθη απάντηση:
6.Στην με αριθμό 2325/03-10-2013 ερώτηση του Βουλευτή κ. Ξανθού Ανδρέα δόθηκε με το υπ’ αριθμ. 220/25-10-2013 έγγραφο  από τον Αναπληρωτή Υπουργό Αγροτικής Ανάπτυξης και Τροφίμων η ακόλουθη απάντηση:
7.Στην με αριθμό 2533/10-10-2013 ερώτηση της Βουλευτού κ. Μακρή Θεοδώρου Ελένης δόθηκε με το υπ’ αριθμ. Δ12Α 1164985 ΕΞ 2013/25-10-2013 έγγραφο  από τον Υφυπουργό Οικονομικών  η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, η Διάσκεψη των Προέδρων με εξουσιοδότησε, με αφορμή τη συμπλήρωση σαράντα χρόνων από την εξέγερση του Πολυτεχνείου, να αναφερθώ σύντομα σε αυτόν το σημαντικό σταθμό της σύγχρονης ιστορίας μας. 
Η εξέγερση του Πολυτεχνείου υπήρξε, ασφαλώς, η κορύφωση της μαχητικής αντίστασης της νεολαίας στο αυταρχικό δικτατορικό καθεστώς. Η εν λόγω εξέγερση εξέφρασε τον διακαή πόθο ολόκληρου του λαού για ελευθερία, δημοκρατία και κοινωνική δικαιοσύνη. 
Το αίτημα για «Ψωμί, Παιδεία, Ελευθερία» χαράχτηκε ανεξίτηλα στην ιστορική συνείδηση του λαού μας, αλλά και έμελλε να αποτελέσει διαρκές πρόταγμα, τόσο των λαϊκών διεκδικήσεων, όσο και μεγάλο ζητούμενο και στόχο της ελληνικής πολιτείας. Η εξέγερση του Πολυτεχνείου δεν ήταν ασφαλώς η μόνη πράξη αντίστασης του ελληνικού λαού. Ήταν, όμως, η αρχή του τέλους του μισητού καθεστώτος. 
Σήμερα, μιλώντας για το Πολυτεχνείο, φέρνουμε στη μνήμη όλους εκείνους που αντιστάθηκαν από την πρώτη στιγμή με ποικίλους τρόπους στην κατάλυση της δημοκρατίας, τους Βουλευτές και όλους τους πολίτες που εξορίστηκαν, φυλακίστηκαν, υπέστησαν διώξεις στην Ελλάδα και στο εξωτερικό, τα θύματα του αντιδικτατορικού αγώνα. 
Σήμερα ο αγώνας του Πολυτεχνείου, αλλά και τα κεντρικά του αιτήματα αποκτούν ένα επίκαιρο περιεχόμενο. Η οικονομική κρίση, αλλά και η εφαρμοζόμενη πολιτική έχουν καταβάλει τη συντριπτική πλειοψηφία του ελληνικού λαού και την κοινωνία. Η ανεργία, η φτώχεια, ακόμη και στις πιο ακραίες μορφές, είναι βασικά προβλήματα του παρόντος και αφορούν μεγάλα τμήματα της κοινωνίας. Σήμερα αμφισβητούνται όλα όσα ως χθες θεωρούσαμε παγιωμένες κατακτήσεις στη σφαίρα των εργασιακών δικαιωμάτων, της υγείας, της κοινωνικής ασφάλισης, του κοινωνικού κράτους, της ίδιας της δημοκρατίας.
Η κορυφαία, λοιπόν, πράξη αντίστασης κατά της δικτατορίας αποτελεί σήμερα μια ευκαιρία για προβληματισμό και αναστοχασμό, αφού το ζητούμενο πλέον δεν είναι η επιστροφή στο όποιο παρελθόν, αλλά η διεκδίκηση ενός νέου μέλλοντος.  
Κυρίες και κύριοι συνάδελφοι, τιμώντας σήμερα την επέτειο του Πολυτεχνείου, θα συμφωνήσουμε, πιστεύω, πως ο καλύτερος τρόπος να τιμήσουμε τον αγώνα και τα θύματά του είναι να αναβαθμίσουμε το Κοινοβούλιο ως θεσμό της λαϊκής κυριαρχίας, να καταστήσουμε την πολιτική όχημα επίλυσης των κοινωνικών προβλημάτων και ιδίως των προβλημάτων των πιο αδύνατων στρωμάτων της κοινωνίας. 
Σας ευχαριστώ. 
(Χειροκροτήματα)</ChairmanSpeech>
ΠΡΟΕΔΡΕΥΩΝ(<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Πρώτα θα συζητηθεί η δεύτερη με αριθμό 234/12-11-2013 επίκαιρη ερώτηση πρώτου κύκλου της Βουλευτού Ηλείας του Συνασπισμού Ριζοσπαστικής Αριστεράς-Ενωτικού Κοινωνικού Μετώπου, κ. Ευσταθίας Γεωργοπούλου, προς τον Υπουργό&#160;Περιβάλλοντος, Ενέργειας και Κλιματικής Αλλαγής,σχετικά με την παύση λειτουργίας και αποκατάστασης του Χώρου Ανεξέλεγκτης Διάθεσης Αποβλήτων (ΧΑΔΑ) στη θέση «Λίμνες» του Δήμου Πύργου του Νομού Ηλείας.
Στην ερώτηση αυτή θα απαντήσει ο Υπουργός Περιβάλλοντος, Ενέργειας και Κλιματικής Αλλαγής, ο κ. Μανιάτης.
Η κ. Γεωργοπούλου έχει το λόγο για δύο λεπτά, προκειμένου να αναπτύξει την ερώτησή της.</ChairmanSpeech> 
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Ευχαριστώ, κύριε Πρόεδρε.
Κύριε Υπουργέ, ένας από τους δεκατέσσερις Χώρους Ανεξέλεγκτης Διάθεσης Απορριμμάτων –ΧΑΔΑ- που υπάρχουν εδώ και χρόνια στο Νομό Ηλείας για τους οποίους η Νομαρχιακή Αυτοδιοίκηση Ηλείας αποφάσισε την παύση λειτουργίας τους το 2010 είναι και ο ΧΑΔΑ πλησίον του φράγματος Αλφειού ποταμού στη θέση Λίμνες, στα όρια των τοπικών κοινοτήτων Αλφειούσας του Δήμου Πύργου και Μακρισίων του Δήμου Ανδρίτσαινας-Κρέστενας. 
Θα το καταθέσω στα Πρακτικά. 
Για την παράνομη λειτουργία είχε επιβληθεί πρόστιμο τριάντα τεσσάρων χιλιάδων ευρώ στον τότε Δήμο Βώλακος όπου υπαγόταν, λόγω συνέχισης απόθεσης σκουπιδιών. 
Ο συγκεκριμένος ΧΑΔΑ εντάχθηκε σε πρόγραμμα του ΕΣΠΑ στο επιχειρησιακό πρόγραμμα «Περιβάλλον, Αειφόρος Ανάπτυξη» με προϋπολογισμό 76.000 ευρώ, για αποκατάσταση. 
Επίσης, θα το καταθέσω στα Πρακτικά. 
Όλο αυτό το διάστημα γνωστοί και άγνωστοι εργολάβοι χρησιμοποιούν το χώρο ανεξέλεγκτα τις νύχτες και αδειάζουν σκουπίδια κι άλλων δήμων. 
Από τον Απρίλιο του 2013 ξεκίνησε επισήμως να χρησιμοποιείται από τους καλλικρατικούς Δήμους Πύργου και Αρχαίας Ολυμπίας με πρώτη κήρυξη «εκτάκτου ανάγκης» στις 6 Οκτωβρίου 2012 και συνεχιζόμενες ανανεώσεις έως σήμερα, ενώ προστίθεται κι άλλος ένας δήμος, αυτός της Ανδρίτσαινας-Κρέστενας. 
Η κήρυξη εκτάκτου ανάγκης επικαλείται το ν.313/2012 και το Σχέδιο «Ξενοκράτης». Η πρώτη κήρυξη, λοιπόν, εκτάκτου ανάγκης είχε διάρκεια τριών μηνών και παρατάθηκε διαδοχικά τέσσερις φορές, με την τελευταία παράταση να δίνεται στις 4 Οκτωβρίου 2013 μέχρι την 1η Νοεμβρίου 2013. Ακολούθησε, βέβαια, και άλλη παράταση μέχρι το τέλος του 2013. 
Θα το καταθέσω στα Πρακτικά. 
Ο Δήμος Πύργου, αντί να αποκαταστήσει, ως όφειλε, τον ως άνω ΧΑΔΑ αποφασίζει την εγκατάσταση δεματοποιητή στον ίδιο χώρο δίπλα από τον ΧΑΔΑ και προχωράει στην απευθείας ανάθεση του έργου με θέμα «Κατασκευή εγκαταστάσεων και διαμόρφωσης χώρου για τη μεταφορά στη θέση Λίμνες Δημοτικής Ενότητας Βώλακος του συγκροτήματος δεματοποίησης προϋπολογισμού 70.000 ευρώ» με την υπ’ αριθμόν 260 απόφαση και παίρνει έγκριση από την Περιφέρεια Δυτικής Ελλάδος η μελέτη περιβαλλοντικών επιπτώσεων. 
Θα το καταθέσω στα Πρακτικά. 
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Ουσιαστικά, πρόκειται για τη μεταφορά του δεματοποιητή από τη θέση Ποτόκι του Πύργου, του οποίου η άδεια έχει λήξει μετά από παρέλευση τεσσεράμισι χρόνων. Η περιοχή εκεί έχει χαρακτηριστεί ως «κορεσμένη» και τα δέματα έχουν σαπίσει, ενώ τα λύματα λιμνάζουν στη γύρω περιοχή. 
Η περίεργη αυτή διαδρομή του χαρακτηρισμού και αποχαρακτηρισμού της συγκεκριμένης τοποθεσίας στη θέση Λίμνες από τις αρμόδιες υπηρεσίες δικαίως έχει προκαλέσει την αντίδραση των πολιτών της εγγύς και της ευρύτερης περιοχής. 
Ενδεικτικά αναφέρω ότι το Τμήμα Περιβάλλοντος της Νομαρχιακής Αυτοδιοίκησης Ηλείας συντάσσει έκθεση για την εν λόγω χωματερή, την οποία αποστέλλει μεταξύ άλλων και στις δικαστικές αρχές. Στην έκθεση επισημαίνεται ότι ο δασικός χαρακτήρας της περιοχής και το μικρό βάθος του υδροφόρου ορίζοντα, καθώς και η μικρή απόσταση από τη χωματερή του ποταμού Αλφειού υπολογίζεται σε μόλις διακόσια πενήντα μέτρα. Στην εν λόγω έκθεση επιπροσθέτως επισημαίνεται η ύπαρξη καλλιεργειών, οι οποίες αρδεύονται από τα νερά του Αλφειού ποταμού, γιατί είναι περιοχή που έχει αβαθή πηγάδια και αρδεύεται όλος ο κάμπος.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, ολοκληρώστε για να ακούσουμε τον Υπουργό και μετά επανέρχεστε.
ΕΥΣΤΑΘΙΑ ΓΕΩΡΓΟΠΟΥΛΟΥ - ΣΑΛΤΑΡΗ: Ακόμη, επισημαίνει ότι βρίσκεται σε ευαίσθητη, από πλευράς φυσικού και πολιτιστικού περιβάλλοντος, περιοχή. 
Επίσης, κάνει μνεία για την επαφή που έχει με τον αρχαιολογικό χώρο της Ολυμπίας και σημειώνεται ότι ανήκει στη Β΄ Ζώνη Προστασίας παραλιακής Ηλείας. 
Επίσης, έχουμε να παραθέσουμε μια σειρά από έγγραφα, τα οποία ακριβώς καταδεικνύουν αυτή τη διαδρομή που κάνουν οι περίεργοι χαρακτηρισμοί και αποχαρακτηρισμοί. 
Σύμφωνα, λοιπόν, με το έγγραφο της Ζ΄ Εφορείας Προϊστορικών και Κλασικών Αρχαιοτήτων,…</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Έχουμε υπερβεί κατά πολύ το χρόνο. Αν έχετε την καλοσύνη, ολοκληρώστε.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: …φαίνεται ότι η περιοχή εφάπτεται των ορίων του κηρυγμένου αρχαιολογικού χώρου με την κοίτη του ποταμού. 
Θα επανέλθω με τα υπόλοιπα στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός για τρία λεπτά.</ChairmanSpeech> 
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Ευχαριστώ, κύριε Πρόεδρε.
Κύριε Πρόεδρε, επιτρέψτε μου, με αφορμή την επέτειο του Πολυτεχνείου, να προσθέσω στα όσα πολύ σωστά προείπατε, ότι πάντα διαχρονικά και για όλους τους λαούς του κόσμου έχουν επικαιρότητα τα συνθήματα για ψωμί, παιδεία, ελευθερία, κοινωνική συνοχή, κοινωνική αλληλεγγύη, δημοκρατία, γιατί όλα αυτά ουσιαστικά είναι τα ζητούμενα σε κάθε δημοκρατική κοινωνία. 
Θέλω μόνο να σημειώσω ότι αυτό που θα ήταν ουσιαστικά η απότιση  του μεγαλύτερου φόρου τιμής απέναντι στους νεκρούς και τους ήρωες του Πολυτεχνείου είναι η συλλογική και συνολική προσπάθεια όλων μας να αναβαθμίσουμε την ποιότητα λειτουργίας του εθνικού Κοινοβουλίου ως βασικού θεσμικού πυλώνα της ίδιας της δημοκρατίας. 
Να περάσω τώρα στην απάντηση της ερώτησης της συναδέλφου. Πρέπει να σας πω ότι εχθές το βράδυ είχαμε ένα επεισόδιο στη συγκεκριμένη περιοχή, στις Λίμνες. Μετά από καταγγελίες παρενέβησαν οι επιθεωρητές περιβάλλοντος του Υπουργείου, προκειμένου να εντοπίσουν -και τελικά εντόπισαν- παράνομη διάθεση νοσοκομειακών αποβλήτων, τα οποία δεν έπρεπε να έχουν πάει στη συγκεκριμένη χωματερή. Ειδοποιήθηκε ο εισαγγελέας, συνελήφθη ο διοικητής του νοσοκομείου και σε σημερινή επικοινωνία που είχα, επίσης, με τον γενικό επιθεωρητή περιβάλλοντος για το συγκεκριμένο θέμα, φαίνεται ότι θα ακολουθηθεί η διαδικασία που προβλέπεται για όλες τις συγκεκριμένες περιπτώσεις.
Να σας ενημερώσω, επίσης, ότι υπάρχει μια στενή συνεργασία των επιθεωρητών περιβάλλοντος του Υπουργείου με το Συνήγορο του Πολίτη και τις τοπικές αρχές, προκειμένου να γίνει το αυτονόητο, δηλαδή ταυτόχρονα να προστατευθεί η δημόσια υγεία, αλλά και να προστατευθεί το περιβάλλον. 
Η δεύτερη παρατήρηση, κύριε Πρόεδρε και κυρία συνάδελφε, έχει να κάνει με το ότι είμαι βέβαιος πως γνωρίζουμε όλοι μας ότι τα ζητήματα διαχείρισης απορριμμάτων είναι αποκλειστική αρμοδιότητα της τοπικής αυτοδιοίκησης. Αυτό που αναλογεί στο εθνικό Κοινοβούλιο και αναλογεί και στην κεντρική διοίκηση, στην εκτελεστική εξουσία, είναι κάθε φορά να συναποφασίζουμε σωστούς και αποτελεσματικούς τρόπους συλλογικής, συνολικής εθνικής διαχείρισης με συγκεκριμένα σχέδια και ταυτόχρονα να διασφαλίζουμε όλους τους απαραίτητους πόρους, προκειμένου οι θεσμικοί εκπρόσωποι των τοπικών κοινωνικών να παίρνουν τις αντίστοιχες αποφάσεις.
Τρίτη παρατήρηση. Στη συγκεκριμένη περιοχή, στην χωματερή, στον ΧΑΔΑ έχει προβλεφθεί με νόμιμες διαδικασίες, αδειοδοτημένα, να τοποθετηθεί, ως προσωρινή λύση μόνο ενός έτους, ο συγκεκριμένος δεματοποιητής. Σε κάθε περίπτωση οι δεματοποιητές οπουδήποτε καθίστανται δεν πρέπει παρά να αποτελούν προσωρινή λύση, που δεν πρέπει να ξεπερνά τον ένα-ενάμιση χρόνο κι έτσι είναι και ο σχεδιασμός.
Η οριστική λύση του συγκεκριμένου προβλήματος είναι απολύτως βέβαιο ότι θα ολοκληρωθεί, ελπίζουμε, σύμφωνα με την πληροφόρηση που έχουμε από το Υπουργείο Ανάπτυξης που παρακολουθεί το πρόγραμμα των ΣΔΙΤ, των συγχρηματοδοτούμενων έργων δημόσιου και ιδιωτικού τομέα και θα έχουμε οριστικό ανάδοχο για την τελική λύση του προβλήματος το Φεβρουάριο του 2014.
Επιτρέψτε μου μόνο να σημειώσω το εξής, ότι όπως γνωρίζετε και το γνωρίζουμε όλοι, η χώρα έχει παραπεμφθεί στο Ευρωπαϊκό Δικαστήριο και πιθανόν στη διάρκεια της Ελληνικής Προεδρίας θα έχουμε την εξέλιξη του δικαστηρίου, με εφάπαξ πρόστιμο και ημερήσιο πρόστιμο. Είναι απολύτως ξεκάθαρο νομίζω προς όλους μας ότι δεν πρέπει να επιτρέψουμε να συμβεί αυτό. Για να μην συμβεί, πρέπει να κάνουμε δύο βασικά πράγματα: Πρώτον να αποκαταστήσουμε τους κλειστούς ΧΑΔΑ και έχουμε εντάξει όλους τους ΧΑΔΑ και έχουμε χρήματα για να τους αποκαταστήσουμε, πλην πέντε -απομένουν τριακόσιοι τριάντα ένας, αν θυμάμαι καλά- και ταυτόχρονα, να αποφασίσουμε, να εντοπίσουμε, να χωροθετήσουμε οριστικές λύσεις, προκειμένου να κλείσουν και οι ΧΑΔΑ που είναι ακόμη ανοιχτοί. 
Πόσοι είναι ανοιχτοί σήμερα; Στην Περιφέρεια Δυτικής Ελλάδας έχουμε δεκαεννιά ΧΑΔΑ, πέντε ενεργούς και τους υπόλοιπους ανενεργούς. Από αυτούς έχουν αποκατασταθεί πέντε και στη συνέχεια έχουμε εντάξει όλους τους υπολοίπους. Όλοι οι ενεργοί ΧΑΔΑ της Περιφέρειας Δυτικής Ελλάδας εντοπίζονται στην Ηλεία και συγκεκριμένα στους Δήμους Πύργου, Ανδραβίδας, Κυλλήνης, Πηνειού και Ζαχάρως. Στην περιοχή της Ηλείας δεν λειτουργεί σήμερα καμμία από τις προβλεπόμενες στον αντίστοιχο περιφερειακό σχεδιασμό υποδομές. Άρα έχουμε ουσιαστική υποχρέωση όλοι να βοηθήσουμε ώστε να γίνουν οι εγκεκριμένες, χρηματοδοτημένες, μόνιμες εγκαταστάσεις προκειμένου να λυθεί το συγκεκριμένο θέμα. Η μεταβατική λύση είναι αυτή η οποία προτείνεται και έχει πάρει συγκεκριμένη αδειοδότηση. 
Θέλω, κλείνοντας την πρωτολογία μου, να σημειώσω το εξής: Βρισκόμαστε ήδη σε πολλαπλή παράταση για καταστάσεις έκτακτης ανάγκης. Στις 31 Δεκεμβρίου λήγει η τέταρτη ή πέμπτη παράταση της κατάστασης έκτακτης ανάγκης. Πρέπει να αποφασίσουμε ότι θα υπάρξει σε δύο στάδια η επίλυση του προβλήματος: Πρώτον, προσωρινή λύση μέσω δεματοποιητή και δεύτερον, δρομολόγηση διαδικασιών για την εξεύρεση με βάση το Εθνικό Δίκαιο και όλες τις απαραίτητες, αυστηρότατες ευρωπαϊκές περιβαλλοντικές προδιαγραφές και οριστικοποίηση της μόνιμης λύσης.
Τα χρήματα υπάρχουν, η πολιτική βούληση στήριξης υπάρχει. Νομίζω ότι πρέπει όλοι να βάλουμε τις δυνάμεις μας, προκειμένου να προωθήσουμε σ’ αυτήν την κατεύθυνση την επίλυση του θέματος.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η κ. Γεωργοπούλου έχει τον λόγο για τρία λεπτά.</ChairmanSpeech>
<Speech><Parlmember>ΕΥΣΤΑΘΙΑ ΓΕΩΡΓΟΠΟΥΛΟΥ-ΣΑΛΤΑΡΗ</Parlmember>: Κύριε Υπουργέ, όλοι γνωρίζουμε ότι είναι ευθύνη της Τοπικής Αυτοδιοίκησης η διαχείριση των απορριμμάτων.
Ωστόσο, εδώ βλέπουμε μία περίεργη και ύποπτη διαδρομή και με τις υπηρεσίες, οι οποίες εμπλέκονται, όσον αφορά -αυτό που ανέφερα στην αρχή και δεν το ολοκλήρωσα- την πορεία των εγγράφων των υπηρεσιών από το 2003, όταν ήταν να χρησιμοποιηθεί ως ΧΑΔΑ, ως σκουπιδότοπος κοινώς, η περιοχή, και το πώς το 2013 αυτές οι υπηρεσίες αλλάζουν άρδην τον χαρακτηρισμό της περιοχής από δασική, ως περιοχή που μπορεί να δεχθεί σκουπίδια. Από την άλλη μεριά, η Αρχαιολογική Υπηρεσία, η Ζ΄ Εφορεία, είχε χαρακτηρίσει την περιοχή ότι γειτνιάζει με τον αρχαιολογικό χώρο και από την άλλη μεριά λέει ότι μπορεί να γίνει χρήση, βέβαια προσωρινά. Το «προσωρινά» το ξέρουμε πολύ καλά, γιατί στο Ποτόκι, στον Δήμο Πύργου, υπάρχει δεματοποιητής, όπου, όπως σας είπα, επί τεσσεράμισι χρόνια σαπίζουν τα δέματα εκεί και τρέχουν τα λύματα.
Τώρα τι γίνεται; Είναι πάρα πολύ κοντά στην κοίτη του Αλφειού. Θα καταθέσω φωτογραφίες όπου καταδεικνύεται τα στραγγίδια πού πηγαίνουν. Οι άνθρωποι είναι ανάστατοι, γιατί πάσχουν από νοσήματα και από αλλεργίες, γιατί όχι απλώς χρησιμοποιούν το νερό, αλλά και αρδεύουν τις καλλιέργειες. Αυτό σημαίνει ότι αυτές οι καλλιέργειες πάνε όχι μόνο στον Νομό Ηλείας, αλλά σ’ όλη την Ελλάδα.
Εν πάση περιπτώσει, οι ευθύνες είναι πάρα πολύ μεγάλες, γιατί τα ποσά, όπως είπατε, υπήρχαν και για την αποκατάσταση ουδέποτε χρησιμοποιήθηκαν. Θεωρώ ότι την ανικανότητα εις όλο της το μεγαλείο της τοπικής, της πρωτοβάθμιας και της δευτεροβάθμιας αυτοδιοίκησης δείχνει αυτό ακριβώς το γεγονός. Όταν φτάνει «στο και πέντε» η υπόθεση και όταν τα σκουπίδια πια στις πόλεις δεν μπορούν να μαζευτούν, χρησιμοποιούν ξανά έναν ΧΑΔΑ, ο οποίος είχε σταματήσει να λειτουργεί, και συνεχίζουν να κάνουν αυτήν την εναπόθεση.
Είναι, λοιπόν, πραγματικά δασική έκταση ο χώρος που θέλουν να φέρουν τον δεματοποιητή από το Ποτόκι και να τον εγκαταστήσουν εκεί. Το πλάνο είναι όταν θα γίνει το εργοστάσιο στην Τριανταφυλλιά της Αμαλιάδας να πάνε εκεί τα δέματα. Δηλαδή, θα πάνε για καύση. Για τι άλλο θα πάνε; Βέβαια, είναι ένα θέμα, στο οποίο εμείς είμαστε κάθετα αντίθετοι.
Εν πάση περιπτώσει, αυτός είναι ο σχεδιασμός και πραγματικά θα βρεθούμε πάλι μετέωροι, «στον αέρα». Είναι ανεδαφικός αυτός ο προγραμματισμός, γιατί ούτε σε δέκα μήνες, ούτε σε ένα χρόνο, αλλά σε παραπάνω από δύο χρόνια, αν θα μπει σε διαδικασία, θα υλοποιηθεί αυτό το εργοστάσιο.
Η επιστολή του Συνηγόρου του Πολίτη ήταν καταπέλτης και αναφέρει όλα αυτά τα στοιχεία, τα οποία έχω κι εγώ συλλέξει. Μπήκε αυτή η διαδικασία και κατέβηκαν εκεί οι Επιθεωρητές Περιβάλλοντος, οι οποίοι είδαν αυτό το φαινόμενο που βλέπαμε εμείς μέχρι τώρα: τα νοσοκομειακά απόβλητα.  Όμως, αυτό το τελευταίο είναι υπεράνω πάσης περιγραφής. Πρόκειται για σωρεία -έχω φωτογραφίες, τις οποίες θα τις καταθέσω εδώ στη Βουλή- νοσοκομειακών αποβλήτων επικίνδυνων για την υγεία.
Εν πάση περιπτώσει, και η υγεία των κατοίκων κινδυνεύει, αλλά και γενικότερα όλης της περιοχής. Νομίζω ότι η δική σας παρέμβαση θα είναι καθοριστική στο να λυθεί αυτό το χρόνιο πρόβλημα.
Ευχαριστώ.
(Στο σημείο αυτό η Βουλευτής κ. Ευσταθία Γεωργοπούλου – Σαλτάρη καταθέτει για τα Πρακτικά τα προαναφερθέντα έγγραφα και τις προαναφερθείσες φωτογραφίες, οι οποίες βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κύριος Υπουργός έχει το λόγο.</ChairmanSpeech>
<Speech><Parlmember>ΙΩΑΝΝΗΣ ΜΑΝΙΑΤΗΣ</Parlmember> (Υπουργός Περιβάλλοντος, Ενέργειας και Κλιματικής Αλλαγής): Κυρία συνάδελφε, νομίζω ότι συμφωνούμε όλοι στα προφανή. Αυτό που, κατά την άποψή μου -γιατί είναι η πολλοστή φορά που απαντώ σε σχετικές ερωτήσεις για τη διαχείριση απορριμμάτων- είναι το μεγάλο πρόβλημα είναι το δια ταύτα, δηλαδή η τελική πρόταση.
Συμφωνούμε όλοι ότι η χώρα πρέπει να καταβάλλει κάθε δυνατή προσπάθεια, κυρίως η τοπική και η περιφερειακή αυτοδιοίκηση, αλλά και η κεντρική διοίκηση, ώστε να πάψει αυτό το άθλιο φαινόμενο των ανεξέλεγκτων χωματερών.
Επίσης, η χώρα δεν επιτρέπεται, για λόγους πατριωτισμού, για λόγους εθνικής περηφάνιας, να υποστεί και δεύτερο πρόστιμο στο επερχόμενο δικαστήριο.
Συμφωνούμε, επίσης, ότι υπάρχουν όλα τα απαραίτητα κονδύλια. Η πολιτεία τα έχει διασφαλίσει όλα.
Συμφωνούμε ακόμη ότι οι δεματοποιητές δεν μπορεί παρά να είναι μόνο προσωρινή λύση.
Συμφωνούμε –φαντάζομαι- επίσης όλοι ότι η χωροθέτηση και η αδειοδότηση μιας τέτοιας μονάδας δεν μπορεί να γίνεται από εμάς ούτε από την εκτελεστική εξουσία ούτε από τη νομοθετική εξουσία. Πρέπει να γίνεται από τις αρμόδιες υπηρεσίες και σε κάθε περίπτωση να αποφαίνονται τελεσίδικα τα ελληνικά δικαστήρια.
Όμως, κάθε φορά παραμένει το μεγάλο ζητούμενο. Αφού συμφωνούμε σε όλα, γιατί δεν ενώνουμε τις δυνάμεις μας, ώστε να κάνουμε προτάσεις χωροθέτησης, προκειμένου και τα χρήματα να επενδυθούν και η προστασία του περιβάλλοντος να βελτιωθεί και η υγεία των κατοίκων να προστατευθεί;
Θεωρώ –και το λέω με κάθε σεβασμό προς όλους τους συναδέλφους- ότι χρειάζεται ακόμη και εμείς ως μέλη του Εθνικού Κοινοβουλίου να συμβάλουμε βοηθώντας τις περιφερειακές αυτοδιοικήσεις και τις τοπικές αυτοδιοικήσεις, τους τοπικούς και περιφερειακούς εκλεγμένους άρχοντες, προκειμένου να ξεπεράσουμε το συγκεκριμένο πρόβλημα. 
Βεβαίως, μπορώ να σας δώσω –και θα σας δώσω- τις λεπτομέρειες της συγκεκριμένης δράσης. 
Όμως, θεωρώ αδιανόητο να έχουμε διασφαλίσει, σύμφωνα με τα στοιχεία που δίνουν οι υπηρεσίες, σχεδόν 30.000.000 ευρώ για επίλυση του προβλήματος διαχείρισης αστικών αποβλήτων στην Ηλεία και να μην έχουμε δρομολογήσει, επιτέλους, την οριστική επίλυση. 
Πιστεύω ότι πραγματικά η ερώτησή σας βοηθάει, αλλά θα πρέπει να προχωρήσουμε ένα βήμα παραπέρα, να στηρίξουμε τις αυτοδιοικήσεις που είναι εκλεγμένες από τον ίδιο το λαό, ώστε να υπάρξει οριστική επίλυση. 
Το Υπουργείο, ως κεντρική διοίκηση, καθώς επίσης και το Σώμα Επιθεωρητών Περιβάλλοντος να είστε απολύτως βέβαιοι ότι θα κάνουν πλήρως το καθήκον τους. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς, κύριε Υπουργέ. 
Προχωρούμε στην τρίτη με αριθμό 243/12-11-2013 επίκαιρη ερώτηση πρώτου κύκλου του πρώην Προέδρου της Βουλής και &#160;Βουλευτή &#160;Β΄ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Υγείας, σχετικά με τη διαδικασία αντικατάστασης και τοποθέτησης νέων διοικήσεων στα νοσοκομεία.
Θα απαντήσει ο Υπουργός Υγείας κ. Γεωργιάδης. 
Ορίστε, κύριε Πρόεδρε, έχετε το λόγο για να αναπτύξετε την ερώτησή σας.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Πριν αναφερθώ στην ερώτησή μου, κύριε Πρόεδρε, επιτρέψτε μου να προσυπογράψω όσα αναφέρατε στην έναρξη της συνεδρίασης για την ιστορική επέτειο της 17ης Νοέμβρη, την εξέγερση των νέων στο Πολυτεχνείο και ολόκληρου του ελληνικού λαού, κατά της δικτατορίας. 
Θα ήθελα, αν μου επιτρέπετε, να προσθέσω ότι τιμούμε εθνικούς αγώνες, δημοκρατικούς αγώνες, κοινωνικούς αγώνες επίσης του λαού μας, ιδιαίτερα σε αυτήν την κρίσιμη καμπή που διέρχεται η χώρα μας, καλλιεργώντας το πνεύμα της συναίνεσης των πολιτικών και κοινωνικών δυνάμεων, της ενότητας του λαού μας. Τιμούμε τους αγώνες καλλιεργώντας το πνεύμα της εγρήγορσης απέναντι σε απειλές και κινδύνους ακόμα και για την ίδια την ακεραιότητα της χώρας, εάν δεν κατορθώσουμε να κρατήσουμε όρθια την οικονομία, εάν δεν κατορθώσουμε με πνεύμα αλληλεγγύης προς τους ασθενέστερους να συνδράμουμε όσοι δεν βρισκόμαστε στην εξαιρετικά δύσκολη κατάσταση που βρίσκεται ένα μεγάλο τμήμα του λαού μας. 
Πάντοτε, όπως αναφέρατε στην κατακλείδα της ομιλίας σας και εσείς, ιδιαίτερα εμείς, οι αντιπρόσωποι του έθνους, πρέπει να προσπαθούμε να ενδυναμώνουμε τους θεσμούς της δημοκρατίας και όχι με τη γενικότερη στάση και συμπεριφορά μας να τους αφυδατώνουμε και να τους κάνουμε κενούς περιεχομένου. Νομίζω ότι αυτό είναι το πρώτιστο καθήκον σήμερα για όλους μας. 
Σε ό,τι αφορά την ερώτησή μου προς τον κύριο Υπουργό Υγείας,  κύριε Πρόεδρε, θέλω να ληφθεί υπ’ όψιν ότι από τον χώρο του Υπουργείου Υγείας είχα δυο φορές την τιμή να προσφέρω τις υπηρεσίες μου στην πολιτική ηγεσία του Υπουργείου: Για πρώτη φορά στην κυβέρνηση του Γεωργίου Παπανδρέου, του Γέρου της Δημοκρατίας, όπως έχει παραμείνει στη μνήμη των Ελλήνων, και στη δεύτερη κυβέρνηση του ΠΑΣΟΚ, του Ανδρέα Παπανδρέου. 
Πιστεύω, κύριε Υπουργέ, παρακολουθώντας τις εξελίξεις στην επιλογή των διοικητών και των αναπληρωτών τους στις νοσοκομειακές μονάδες, ότι υπήρξαν και αδιαφάνεια και παρασκήνιο και ο μικροκομματικός παράγων. 
Είμαι απολύτως αντίθετος σε οποιαδήποτε κομματική συναλλαγή μεταξύ των δύο κομμάτων που συμμετέχουν στην Κυβέρνηση και εάν συμβαίνει αυτό δεν απηχεί την αντίληψη του λαού που ακολουθεί τα δύο αυτά κόμματα. Εν ονόματι αυτού του λαού -του λαού που εψήφισε τη Νέα Δημοκρατία, του λαού που εψήφισε το ΠΑΣΟΚ- εγώ τουλάχιστον ως αντιπρόσωπος αυτού του λαού σάς λέγω καθαρά -και διά της ψήφου μου το έχω αποδείξει και επί της κυβερνήσεως του Γιώργου Παπανδρέου, καταψηφίζοντας προτάσεις που έκρινα ότι δεν είναι αυτές που έπρεπε, αλλά και τώρα καταψηφίζοντας προτάσεις προσώπων που έρχονται στην Επιτροπή των ΔΕΚΟ, τα οποία κρίνω ότι δεν έχουν εκείνα τα προσόντα και εκείνη τη δυνατότητα να προσφέρουν στο χώρο για τον οποίο επιλέγονται. Δεν ζούμε πια στη δεκαετία του ’50. Το επαναλαμβάνω –γιατί το έχω πει πολλές φορές εις «ώτα μη ακουόντων»- ότι η χώρα βρίσκεται επί «ξυρού ακμής».
Τι να πω για επιλογές που γίνονται; Αίφνης, από το «Σισμανόγλειο» Νοσοκομείο απομακρύνεται ένας άνθρωπος με πολλά προσόντα: τίτλους σπουδών, διδακτορικά, προϋπηρεσία, άσκηση διοίκησης, σωστή διαχείριση του «περίφημου» ελλείμματος. Εσείς ο ίδιος πολύ σωστά τονίζετε ότι έχει περιοριστεί κατά τα 2/3 σχεδόν η φαρμακευτική δαπάνη, η δαπάνη των διαφόρων προμηθειών που γίνονταν. Κανείς, όμως, ακόμα δεν ξέρει, διότι τελικά με διάφορες διατάξεις περισσότερο έχουμε συγκαλύψει παρά επιβάλει κυρώσεις σε όσους επωφελήθηκαν.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, εάν έχετε την καλοσύνη, ολοκληρώστε σας παρακαλώ, για να ακούσουμε και τον Υπουργό.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ζήτησα τα βιογραφικά αυτών που επελέγησαν. Θα προέκυπτε αίφνης ότι για το «Σισμανόγλειο», όπου ενώθηκαν με την ευθύνη της απομακρυνομένης διοικητού, πέντε νοσοκομεία, ολοκληρώθηκε η ιστορία της διαθεσιμότητας και πηγαίνει, κύριε Πρόεδρε ως διοικητής, ένας πολιτευτής της Πολιτικής Άνοιξης, στις εκλογές του 1993.
Αυτό είναι ένα απαράδεκτο φαινόμενο είτε αφορά το ΠΑΣΟΚ είτε αφορά τη Νέα Δημοκρατία. Δεν με ενδιαφέρει εμένα αυτό, με ενδιαφέρει τι προσόντα έχουν. Γι’ αυτό παρακάλεσα να φέρετε τα βιογραφικά όλων όσοι εκρίθησαν, στοιχεία της διαχείρισης του χρέους κάθε νοσοκομείου και τους ισολογισμούς των ετών 2009, 2010, 2011 και 2012. Για να δούμε αν θα είστε υπερήφανος λέγοντας: «έκανα αυτές τις επιλογές, και όχι αυτές που μου στείλανε σε ένα φάκελο μέσα για να τις ανακοινώσω».</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, θα μου επιτρέψετε να σας πω, με πάρα πολύ μεγάλο σεβασμό, ότι αδικείτε πάρα πολύ τη διαδικασία επιλογής των διοικητών. 
Πρώτα απ’ όλα, είμαι βέβαιος ότι όπως εσείς κατά την εποχή των δικών σας θητειών, τόσο στο Υπουργείο Υγείας, όσο και στα άλλα Υπουργεία που ήσασταν Υπουργός, όσο και κατά τη διάρκεια της θητείας σας εδώ στη Βουλή των Ελλήνων, δεν δεχθήκατε ποτέ να κάνετε οποιουδήποτε είδους επιλογή ή οποιουδήποτε είδους διορισμό κατά προτροπή του κόμματος στο οποίο συμμετείχατε, γιατί είμαι βέβαιος ότι όλες οι επιλογές ήταν απολύτως εκτός οποιαδήποτε κομματικής –ας το πούμε έτσι- προτροπής, θα ήθελα να σας παρακαλέσω την ίδια βεβαιότητα που έχω εγώ για εσάς, να διατηρήσετε εσείς για εμένα.
Τα παίρνω λίγο με τη σειρά. Ίσως έχει διαλάθει της προσοχής σας ότι μαζί έχουμε ψηφίσει ως Βουλευτές το ν. 4052, το ΦΕΚ του οποίου θα καταθέσω στη Βουλή των Ελλήνων, κύριε Πρόεδρε.
Εδώ θα διαπιστώσετε ότι στο άρθρο 2 ο νόμος προβλέπει τη διαδικασία ορισμού των διοικητών. Διαβάζω για τα Πρακτικά: «Οι Διοικητές και Αναπληρωτές Διοικητές των νοσοκομείων πρέπει να είναι πτυχιούχοι ΑΕΙ ή ΑΤΕΙ ή αντιστοίχου αναγνωρισμένου τίτλου του εξωτερικού. Συνεκτιμώνται μεταπτυχιακοί τίτλοι, με έμφαση τη διοίκηση, τα οικονομικά, την πληροφορική μονάδων υγείας, η εμπειρία διοίκησης, με έμφαση μονάδες υγείας, καθώς και γενικότερη κοινωνική και επαγγελματική αναγνώριση. 
Ο Υπουργός Υγείας και Κοινωνικής Αλληλεγγύης συστήνει επιτροπή αποτελούμενη από τον αρμόδιο Γενικό Γραμματέα, τον Πρόεδρο του ΚΕΣΥ, έναν αναπληρωτή καθηγητή της ΕΣΔΥ ή ΑΕΙ, έναν αντιπρόεδρο του ΑΣΕΠ και ένα υψηλόβαθμο στέλεχος του ιδιωτικού τομέα κ.λπ.».
Καταθέτω το σχετικό ΦΕΚ για τα Πρακτικά.
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά το προαναφερθέν ΦΕΚ, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Προφανώς, αξιότιμε κύριε Πρόεδρε, η διαδικασία ετηρήθη μέχρι κεραίας. Αυτό σημαίνει ότι κατά τη διαδικασία της επιλογής, ο Υπουργός Υγείας έρχεται να επιλέξει διοικητές στο πέρας της διαδικασίας και αφού όλες οι αιτήσεις που έχουν κατατεθεί, έχουν περάσει από την αρμόδια επιτροπή με τη συμμετοχή αυτών που σας προανέφερα και του ΑΣΕΠ. Άρα, όλοι όσοι βρίσκονταν στη λίστα, από την οποία εγώ μπορούσα να επιλέξω διοικητές, είχαν προηγουμένως περάσει από τη σχετική επιτροπή. Και μάλιστα, για να είμαι συγκεκριμένος, έγιναν…
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Κύριε Πρόεδρε, θα χρειαστώ ενάμιση λεπτό ακόμα, σας παρακαλώ. Το θέμα είναι σοβαρό. 
Κατέθεσαν χίλιες εξακόσιες εβδομήντα πέντε αιτήσεις και η επιτροπή επέλεξε, σύμφωνα με το νόμο, τριπλάσιο αριθμό προσώπων που πληρούσαν τις προϋποθέσεις του νόμου, τις οποίες σας ανέφερα προηγουμένως.
Αναφέρατε τη διοίκηση του «Σισμανογλείου». Πρέπει να καταθέσω και τα στοιχεία των νοσοκομείων. Όπως μου γράφει εδώ η αρμόδια υπηρεσία, όλα τα βιογραφικά δεν μπορούμε να σας τα αποστείλουμε. Πρώτον, γιατί είναι πάρα πολλά, και δεύτερον και κυριότερο, γιατί πάρα πολλοί από όσους έστειλαν, έχουν γράψει ότι σε περίπτωση μη επιλογής τους δεν θέλουν να δημοσιοποιηθούν τα βιογραφικά τους. Υπάρχουν πάρα πολλοί που δεν θέλουν να διαρρεύσει ότι πήγαν σε μία επιτροπή και για τους χι λόγους η επιτροπή δεν τους ενέκρινε.
Το καταθέτω για τα Πρακτικά. 
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Παρά ταύτα, για να μη μένουν αμφιβολίες, εγώ έχω δώσει εντολή στις Υπηρεσίες να συγκεντρωθούν τα βιογραφικά αυτών που τελικώς, όταν ολοκληρωθεί η διαδικασία, θα διοριστούν. Αυτά θα κατατεθούν. Είναι αρκετά κι αυτά. Θα κατατεθούν τα βιογραφικά των συγκεκριμένων ατόμων που επελέγησαν, γιατί οι άλλοι έχουν θέματα προσωπικών δεδομένων και δεν θα ήθελα, χωρίς την άδεια της αρχής, να προχωρήσω σε μία τέτοια δημοσιοποίηση. 
Θα μου επιτρέψετε, όμως, κύριε Πρόεδρε –και το λέω με πολύ σεβασμό, γιατί σας σέβομαι και λόγω κοινής καταγωγής- να σας πω και κάτι που εμένα προσωπικά με ενόχλησε. 
Κάνατε μία ερώτηση πολύ σωστή στο πλαίσιο του κοινοβουλευτικού ελέγχου, όπως είχατε κάθε δικαίωμα. Νομίζω ότι το έλλειμμα εμπιστοσύνης στην Κυβέρνηση και στον τρόπο που επιλέξαμε και για το αν κυρίως τηρήσαμε το νόμο –που επίσης έχετε κάθε δικαίωμα να αναφέρετε, αλίμονο!- δεν θα έπρεπε να συνδυαστεί με την παρουσία σας στην εκπομπή του κ. Κώστα Βαξεβάνη, όπου αναφέρατε τις σχετικές κατηγορίες. Αν κάνω λάθος και δεν έχετε πάει, σας ζητώ συγγνώμη εκ των προτέρων. Μου είπαν ότι έχετε πάει, εγώ δεν το έχω ακούσει. 
Θα σας πω γιατί. Εσείς είστε ένας άνθρωπος πολύ υψηλού κύρους. Ο κ. Βαξεβάνης είναι ένας άνθρωπος που από την αρμόδια επιτροπή της Βουλής κατηγορήθηκε ότι αλλοίωσε τη λίστα Λαγκάρντ. Ο κ. Βαξεβάνης κατηγορεί τον κ. Βενιζέλο και θέλει να τον κλείσει φυλακή. Αν δεν πήγατε, σας ζητώ και πάλι συγγνώμη. 
Δεν μπορεί, λοιπόν, ο Απόστολος Κακλαμάνης, να πηγαίνει στον Κώστα Βαξεβάνη και μάλιστα να κατηγορεί την Κυβέρνηση. Αν αυτά που λέτε είναι αληθή, αυτό θα σήμαινε ότι η Νέα Δημοκρατία, το δικό μου κόμμα, όπως και το ΠΑΣΟΚ, το δικό σας κόμμα, θα μου είχαν ασκήσει πιέσεις για την επιλογή των διοικητών, και μάλιστα πιέσεις που εγώ θα είχα κάνει δεκτές. Είμαι βέβαιος ότι αντιλαμβάνεστε ότι αυτό δεν θα μπορούσε να έχει συμβεί. 
Ευχαριστώ πάρα πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς. 
Ο πρώην Πρόεδρος της Βουλής κ. Κακλαμάνης έχει το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, εκτός θέματος, ο κύριος Υπουργός εκφράζει περίπου τη δυσαρέσκειά του διότι ανταποκρίθηκα σε πρόσκληση σε μία ραδιοφωνική εκπομπή, ενώ γνωρίζει –και με έχει ακούσει πολλές φορές εδώ να το λέω- την απέχθειά μου γι’ αυτό το παιχνίδι που παίζεται στην τηλεόραση, στην οποία έχω εδώ και πάρα πολλά χρόνια αποφασίσει να μην εμφανίζομαι. 
Άλλωστε ήταν, αν θέλετε, δική μου η τιμή που εισηγήθηκα εδώ στη Βουλή το ν.1730/1987, το νόμο που κατήργησε τώρα η Κυβέρνηση για να κάνει αυτό τον περίεργο νέο φορέα. Αυτόν εγώ δεν το εψήφησα γιατί επιμένω ότι τα κόμματα δεν είναι «στρούγκα». Οι Βουλευτές έχουν συνείδηση και ο πολίτης πρέπει να παρακολουθεί αν έρχονται στο Βήμα της Βουλής ή περιφέρονται στα διάφορα κανάλια. 
Λοιπόν, αγαπητέ κύριε Υπουργέ, στο ραδιόφωνο μπορεί κάποιος να πει την άποψή του. Στην τηλεόραση παίζει θέατρο. Άλλωστε, ο πολίτης δεν είναι τηλεακροατής ούτε τηλεαναγνώστης, είναι τηλεθεατής εκεί. Αυτό σημαίνει ότι θεάται απλώς και πρέπει μάλιστα όσοι εμφανίζονται εκεί να κινούνται σαν νευρόσπαστα αλλιώς ο τηλεθεατής όπως ξέρετε, θα κάνει «ζάπινγκ». Λοιπόν μη με ψέγετε γιατί μίλησα σε ραδιόφωνο. 
Δεν είμαι επίσης, απόλυτος. Και απόλυτος δεν είναι ούτε ο Πρόεδρος του ΠΑΣΟΚ, ο κ. Βενιζέλος. Δεν έχει τίποτε το προσωπικό με κανέναν απολύτως. Ενοχλείται -κι είχατε προχθές ένα δείγμα εδώ στον διάλογο που προηγήθηκε με τον κ. Τσίπρα- όταν κάποιος απευθύνει μία κατηγορία και ταυτόχρονα δεν προσκομίζει τα στοιχεία της κατηγορίας.
Όπως κι εγώ, όταν όπως μου είπαν, η εγκύκλιός σας για τους υποψηφίους, προβλέπει μεταξύ άλλων να μην έχουν τελεσίδικη καταδίκη –λάθος!- διότι αυτό μπορεί να μην είναι εις ψόγον πριν υπάρξει τελεσίδικη καταδίκη εναντίον ενός υποψηφίου, αλλά αν έχει εμπλακεί σε μία ποινική υπόθεση είναι στοιχείο που θα έπρεπε να σταθμίζεται. 
Εκείνο όμως που μου κάνει εντύπωση είναι ότι είχατε ,ήδη, διπλάσιο αριθμό προτεινομένων, για να επιλέξετε από την προκήρυξη του προηγουμένου Υπουργού του κ. Λυκουρέντζου. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επί ένα χρόνο αυτή η εκκρεμότητα στα νοσοκομεία σε τι τα βοήθησε;
Ποιος λόγος υπήρχε, κι έρχεστε εσείς πριν από τρεις μήνες και στέλνετε πάλι μία νέα εγκύκλιο; Και ζητάτε τριπλάσιο αριθμό; Ωραία, αυτό ήταν το πρόβλημα ο διπλάσιος αριθμός;
Για να μην πω ότι όταν συγκροτεί κανείς μία επιτροπή την εμπιστεύεται αρκεί να τηρεί τους κανόνες της διαφάνειας -το περίφημο OpenGov, Ανοιχτή Διακυβέρνηση- δηλαδή να βλέπουν οι πάντες τα προσόντα καθενός. Αυτό δεν έχει καμμία σχέση με την προστασία στα προσωπικά δεδομένα. Γι’ αυτόν που κρίνεται θα πρέπει να είναι σε θέση κάθε πολίτης να ξέρει τι προσόντα δηλώνει. 
Θα μου επιτρέψετε να σας πω ότι όλα τα βιογραφικά πρέπει να τα καταθέσετε. 
Έχω περιπτώσεις υπ’ όψιν μου νοσοκομείων εκτός από το «Σισμανόγλειο» , που είναι πραγματικά απαράδεκτες αρκεί μόνο να δείτε τα προσόντα του ενός και του άλλου, το έργο τους. Όπως στο Νοσοκομείο Θώρακος στην Πάτρα, ή το «Καραμανδάνειο». Είναι πάμπολλες αυτές οι περιπτώσεις.
Έχω περίπτωση στη Θεσσαλονίκη όπου στέλνει κάποιος ευχαριστήριο τηλεγράφημα στον Πρωθυπουργό, γιατί επελέγη για τη Δ΄ περιφέρεια. Μάλιστα είχε επιλεγεί για άλλη περιφέρεια, την ΣΤ. Και διώχνετε άλλον με ειδικές σπουδές στη Διοίκηση Νοσοκομείων, με προϋπηρεσία στη διοίκηση νοσοκομείων στη Γερμανία, από όπου ήλθε στην Ελλάδα.
Ευτυχώς γι’ αυτόν, αλλά δυστυχώς για τον τόπο μας, αφού τον διώχνουμε, επέστρεψε εκεί και έχει εγκατασταθεί πάλι σε νοσοκομείο της Γερμανίας. Εδώ δεν τον θέλαμε. Βάλαμε κάποιον που ενδεικτικό τού πώς αντιλαμβάνεται το ρόλο του ως δημόσιου λειτουργού, είναι ότι σπεύδει να στείλει τηλεγράφημα στον Πρωθυπουργό που τον τοποθέτησε στην Δ΄ περιφέρεια, που δεν το ξέρει καν, διότι τοποθετήθηκε σε άλλη περιφέρεια.
Αλλά είναι πράγματα τα οποία εγώ δεν αντέχω. Είπατε κάτι. Δεν είμαι ούτε εγώ αλάθητος. Έκανα και εγώ τα λάθη μου. Οκτώ χρόνια Υπουργός ήμουν, έντεκα χρόνια Πρόεδρος της Βουλής. Είναι δυνατόν να μην έκανα λάθη; Όμως, θέλω από τα λάθη μου να μαθαίνω και να μην επικροτώ, άμα βλέπω τα ίδια λάθη. Εδώ, στη Βουλή έντεκα χρόνια από επτακόσια είκοσι έξι άτομα που παρέλαβα, παρέδωσα οκτακόσια σαράντα, εκατόν δέκα τέσσερα άτομα μόνο παραπάνω.
Όμως, ο καθένας μας στα ζητήματα αρχής πρέπει να αντισταθεί και ξέρω τι λέω, κύριε Υπουργέ. Δεν ζητώ να γίνετε ήρωας, αλλά ζητώ αντίσταση. Έχετε μία ευθύνη σε έναν τεράστιας σημασίας χώρο. Αν δεν έχετε ο ίδιος την αίσθηση ότι επιλέξατε τα κατάλληλα πρόσωπα, πώς μπορείτε να κάνετε τη δουλειά σας; Ξέρω τι λέω.
Ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ, κύριε Πρόεδρε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.
Θα προσπαθήσω να απαντήσω στα συγκεκριμένα. Ίσως με παρεξηγήσατε. Δεν θα έκανα υποδείξεις σε εσάς όσον αφορά στο αν θα πρέπει να βγαίνετε στο ραδιόφωνο ή όχι ή οπουδήποτε αλλού θέλετε. Δικαίωμά σας είναι να πηγαίνετε όπου θέλετε. Δεν είναι δική μου δουλειά αυτή. Απλώς έκανα αναφορά στην επιλογή του συγκεκριμένου δημοσιογράφου, ο οποίος από τη Βουλή μας, από την επιτροπή κατηγορήθηκε και δεν προσήλθε να απαντήσει γιατί έκανε αλλοίωση της λίστας…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν είναι το θέμα μας, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ναι, αυτό είναι, όμως, το μείζον, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, με συγχωρείτε πολύ! Απαντήστε στο ερώτημα!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αφού μου απήντησε ως προς αυτό. Να μην απαντήσω;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θα ασχοληθεί η Βουλή με έναν Υπουργό ο οποίος αναλύει τι είναι ή τι δεν είναι ένας δημοσιογράφος;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, με συγχωρείτε. Προηγουμένως μου απήντησε γιατί έκανε την επιλογή αυτού του ραδιοφώνου. Δεν μπορώ να απαντήσω κατά τη διαδικασία της ερωταπαντήσεως…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κάντε ό,τι θέλετε, κύριε Υπουργέ. Ό,τι λέτε θα γραφεί στα Πρακτικά, πάντως.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μα, μην ενοχλείσθε κάθε φορά που απαντάω, κύριε Πρόεδρε. Διακόπτεται και ο ειρμός των σκέψεών μου. Σας θερμοπαρακαλώ!</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κάνετε ένα λάθος. Πετάτε τη μπάλα έξω από το γήπεδο!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, κύριε Πρόεδρε. Με συγχωρείτε πολύ.
Ολοκληρώσατε, κύριε Υπουργέ;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όχι, θέλω να πάρω το λόγο κανονικά, χωρίς να διακόπτομαι.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να πάρετε το λόγο, λοιπόν, αλλά επιτρέψτε μου να σας διευκρινίσω ότι εδώ προεδρεύω των Βουλευτών, της Βουλής και καλείται ο Υπουργός να απαντήσει στο ερώτημα του Βουλευτή. Αν θέλετε εσείς να έρχεσθε εδώ και να αναλύετε τι είναι ο άλφα δημοσιογράφος, ποιο ραδιόφωνο προτιμάει ο κάθε Βουλευτής ή τι μέσο προτιμά, με συγχωρείτε πάρα πολύ αλλά το θεωρώ εντελώς εκτός θέματος.
Προχωρήστε, λοιπόν.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είναι δικαίωμά σας, αλλά θέλω να αναπτύξω το επιχείρημά μου, κύριε Πρόεδρε και θέλω να μου το επιτρέψετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Εντάξει, κύριε Γεωργιάδη. Έχετε τρία λεπτά για να πείτε ό,τι θέλετε, εν τοιαύτη περιπτώσει.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ξεκαθαρίσαμε, λοιπόν, ως προς τη συζήτηση ότι, κατά τη γνώμη μου, ο Απόστολος Κακλαμάνης δεν έπρεπε να πάει στον κ. Βαξεβάνη, έτσι; Αυτό για να είμαστε συνεννοημένοι.</Speech>
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Ωραία! Έλεος!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Να απαντήσει και η Ολομέλεια! Για όνομα του Θεού!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάω τώρα στα νοσοκομεία. Όσον αφορά τη διοίκηση του «Σισμανογλείου», την οποία αναφέρατε για δεύτερη φορά, πράγματι η κυρία διοικήτρια του «Σισμανογλείου» είναι εξαιρετικά επιτυχημένη.
Όμως, κύριε Πρόεδρε, έμεινε σε αυτό το νοσοκομείο τέσσερα χρόνια. Δεν μπορεί να μένει κάποιος σε μία θέση για πάντα. Πιστεύω ότι σε αυτό μπορούμε να συμφωνήσουμε. Μάλιστα, εγώ ο ίδιος έχω μιλήσει μαζί της, γιατί όντως έκανε πολύ καλή δουλειά και στην κινητικότητα, όπως είπατε, και πρότεινα να αξιοποιηθεί σε θέση στην υγειονομική περιφέρεια. Κανένας από όσους προσφέρουν και έχουν ικανότητες δεν πρόκειται να μείνει έξω από το σύστημα, αλλά χρειάζεται και μία ανακατανομή των ρόλων, γιατί η παραμονή ενός ανθρώπου σε μία θέση για πολύ μεγάλο χρονικό διάστημα δημιουργεί παρερμηνείες.
Στη δεύτερή σας καταγγελία για εκείνον τον κύριο που έστειλε τηλεγράφημα στον Πρωθυπουργό και που είπε ότι από τη μία περιφέρεια πήγε στην άλλη, δεν πήγε σε καμμία. Δεν μπαίνει σε κανένα νοσοκομείο, έτσι;
Απαντώ στα συγκεκριμένα, τα οποία μου είπατε, γιατί θέλω να ξέρετε ότι λαμβάνω σοβαρά υπ’ όψιν την κριτική που μπορεί να δεχτώ.
Τώρα, όσον αφορά στη διαδικασία επιλογής, τηρήθηκε η νομιμότητα επακριβώς και μέχρι κεραίας. Αλλά, για την αγωνία σας για το αν θα λειτουργήσουν ή όχι οι διοικήσεις -που είναι σωστή, κύριε Πρόεδρε και εγώ τη συμμερίζομαι- πρέπει να σας πω ποια είναι η διαδικασία από δω και μπρος: Μια φορά το μήνα όλες οι διοικήσεις των νοσοκομείων θα βρίσκονται στο Υπουργείο Υγείας και θα παρακολουθούμε την εξέλιξη των δεικτών, των δαπανών, της πληρωμής των ληξιπροθέσμων, της εξυπηρετήσεως των ασθενών, της καλύψεως των κενών κ.ο.κ των νοσοκομείων. Οι διοικητές είναι διαρκώς υπό κρίση και όποιος διοικητής δεν επιτυγχάνει τους στόχους θα αντικαθίσταται, κύριε Πρόεδρε σε πρώτο χρόνο, όπως ορίζει ο νόμος και αζημίως για το δημόσιο, στην περίπτωση που η αντικατάσταση γίνεται γιατί έχει πέσει έξω από τους στόχους που έχει θέσει το νοσοκομείο. 
Κλείνοντας, να σας πω ως προς τα βιογραφικά, για τα οποία επιμένατε. Είναι άλλη η διαδικασία του ΟpenGov, κύριε Πρόεδρε, όπου κάποιος ο οποίος συμμετέχει γνωρίζει εκ των προτέρων και έχει αποδεχθεί τη διαδικασία δημοσιοποιήσεως των προσωπικών του στοιχείων και άλλο πράγμα η διαδικασία που ακολουθήθηκε και στην οποία δεν έχουμε λάβει την έγκρισή τους για τη δημοσιοποίηση των προσωπικών τους δεδομένων.
Κλείνοντας, γιατί εδώ έγινε και μια παρεξήγηση που ίσως να οφείλεται σε εμένα: Δεν υπήρξε διπλασιασμός από την εποχή Λυκουρέντζου μέχρι την εποχή Γεωργιάδη. Εγώ παρέλαβα χίλιες τετρακόσιες ογδόντα αιτήσεις και τελικώς φτάσαμε στις χίλιες εξακόσιες εβδομήντα πέντε. Υπήρχαν εκατόν ενενήντα πέντε για την ακρίβεια επιπλέον αιτήσεις. Γιατί έγινε αυτό; Γιατί όταν πήγαμε να κάνουμε την επιλογή τον Ιούλιο, για να μην μένει σε εκκρεμότητα το ζήτημα των νοσοκομείων, διαπιστώσαμε ότι το κριτήριο της εντοπιότητας σε συνδυασμό με τη μεγάλη μείωση του μισθού του διοικητή νοσοκομείου, οδήγησε πάρα πολλούς ανθρώπους οι οποίοι είχαν κάνει αίτηση, όταν τους προτείναμε να πάνε στην Κάλυμνο, στη Σύρο, στη Νάξο –λέω σε συγκεκριμένες θέσεις στις οποίες διορίσαμε και παραιτήθηκαν, με τα νέα οικονομικά δεδομένα που εν τω μεταξύ διαμορφώθηκαν ένα χρόνο μετά, πολλοί να πουν ότι δεν πάνε. Είπαμε, λοιπόν, να βγάλουμε το στοιχείο εντοπιότητας, ώστε ο μειωμένος μισθός να φθάνει σε κάποιον να είναι ντόπιος και να πάει ως διοικητής σε ένα απομακρυσμένο νοσοκομείο. 
Τέλος, όσον αφορά στην εγκύκλιο για το θέμα της τελεσιδίκου αποφάσεως, εγώ θα επιμείνω, κύριε Πρόεδρε. Για μένα το τεκμήριο της αθωότητας είναι σπουδαίο πράγμα. Ας πούμε, αν εγώ κάνω τώρα μήνυση σε εσάς για συκοφαντική δυσφήμιση, θα σας ασκηθεί μια δίωξη. Εάν το κριτήριο της εγκυκλίου είναι ότι όποιος έχει δίωξη βγαίνει έξω, ο οποιοσδήποτε θα ήθελε να κόψει κάποιον δεν θα είχε παρά να του κάνει μια ψευδή μήνυση και θα τον έθετε εκτός διαδικασίας. Άρα, τηρούμε το τεκμήριο της αθωότητας και αφήνουμε στο δικαστήριο να κρίνει αν είναι αθώος ή ένοχος. Αν είναι αθώος παραμένει στη θέση του, αν είναι ένοχος φεύγει. Αυτό είναι το πνεύμα της εγκυκλίου.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Και εμείς ευχαριστούμε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Θα ήθελα να τοποθετηθώ επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Επί προσωπικού, βεβαίως, έχετε το λόγο.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Ο κύριος Υπουργός επέμεινε και αυτό ενέχει μια αιχμή για εμένα, να μου απευθύνει σύσταση ότι ένας Απόστολος Κακλαμάνης –και υποθέτω ότι αυτό αφορά οποιονδήποτε- δεν μπορεί να δίνει συνέντευξη στο δημοσιογράφο κ. Βαξεβάνη.
Θέλω να πω ότι υποστηρίζω πως καλώς άσκησα σαράντα χρόνια τη δικηγορία, καλώς υπήρξα Υπουργός Δικαιοσύνης -άλλοι όμως, μπορεί να με κρίνουν, ίσως, αρνητικά. Είναι όμως ορισμένα ζητήματα, για τα οποία όταν απευθύνονται κάποιες ενστάσεις, έστω -όχι αιχμές- σε κάποιο πρόσωπο το θίγουν εξ αντικειμένου. Δηλαδή, δεν πρόκειται και δεν είναι δυνατό να τίθεται -και αλίμονο αν έθετα και εγώ στον κ. Γεωργιάδη- θέμα. Δεν προχωρώ πιο πέρα, να βάλω δηλαδή όρους σε ποια κανάλια, σε ποια ραδιόφωνα θα εμφανίζεται. Αλίμονο! 
Από εκεί και πέρα, κακώς θεωρεί ότι υπάρχει θέμα μεταξύ Βαξεβάνη και Βενιζέλου. Ο Βαξεβάνης είχε μία κακή εντύπωση ότι ο Βενιζέλος τάχα δεν τον ήθελε κάπου να είναι. Από εκεί και πέρα, δεν υπάρχει κανένα άλλο ζήτημα. 
Όμως, τα βιογραφικά, κύριε Πρόεδρε, είναι μία υπόθεση τεράστια.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μην επανερχόμεθα, όμως, κύριε Πρόεδρε. Καταγράφηκε. Εντάξει.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Εκείνο το OpenGov ήταν ασφαλώς καλύτερο από το να γυρίσουμε στη δεκαετία του 1950. Εγώ δεν μίλησα για μία συκοφαντική δυσφήμιση. 
(Στο σημείο αυτό κτυπά το κουδούνι λήξεως του χρόνου ομιλίας του κυρίου Βουλευτή)
Αναφέρθηκα –και ίσως ο Υπουργός να τη γνωρίζει- σε περίπτωση που εκκρεμεί υπόθεση για οικονομικές ατασθαλίες σε συγκεκριμένο νοσοκομείο. Δεν θέλω να αναφερθώ περαιτέρω, γιατί δεν θέλω να αγγίξω την ουσία αυτής της αρχής…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, προτείνω να ολοκληρώσουμε εδώ, διότι δεν θα μπορέσω να δώσω το λόγο ξανά στον Υπουργό…</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Επίσης, επειδή κατάγεστε κι εσείς από τη Λευκάδα, σας επισημαίνω όσον αφορά το Νοσοκομείο Λευκάδας –θα αφήσω για τα Πρακτικά τα έγγραφα κι ελπίζω να δείτε τι έργο έχει συντελεστεί εκεί, όπου ξεκινάμε το νέο νοσοκομείο- τι κακό θα γίνει στη Λευκάδα, σ’ αυτό το μικρό νησί, διώχνοντας τη διοικητή του νοσοκομείου, η οποία δεν ήθελε και αύξηση μισθού, γιατί δεν την ενδιέφερε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Πρόεδρε, προτείνω να ολοκληρώσουμε εδώ.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, παρακαλώ αυτά τα έγγραφα να τα εγκρίνετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Βεβαίως, κύριε Πρόεδρε. Απλώς, δεν θέλω να επανέλθουμε στην ερώτηση. Ισχύει ό,τι είπατε στην ανάπτυξη της ερώτησής σας.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τα καταθέτω για τα Πρακτικά, κύριε Πρόεδρε.
(Στο σημείο αυτό ο Βουλευτής κ. Απόστολος Κακλαμάνης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κυρίες και κύριοι συνάδελφοι, ως Προεδρεύων του Σώματος θα ήθελα να εκφράσω τη δυσφορία μου για το γεγονός ότι ένας Υπουργός αξιοποιεί την Αίθουσα της Βουλής, για να εκφράζει αξιολογικές κρίσεις για έναν Έλληνα πολίτη που δεν είναι εδώ να υπερασπιστεί τον εαυτό του. Εγώ αυτό το θεωρώ σοβαρό θέμα. Ο κ. Κακλαμάνης ορθώς ζήτησε το λόγο επί προσωπικού να πει αυτά που έχει να πει. Ένας Έλληνας πολίτης, όποιος κι αν είναι αυτός, ο οποίος εδώ σχολιάζεται με αξιολογικές κρίσεις, τι δικαίωμα έχει να υπερασπιστεί τον εαυτό του;
Θα ήθελα, λοιπόν, τη συνηγορία σας –όχι σήμερα βεβαίως- να τεθεί το θέμα στη Διάσκεψη των Προέδρων και να κάνουμε όλοι μία προσπάθεια να θέσουμε κανόνες και όρους, διότι αν ο κάθε Υπουργός ή ακόμα και Βουλευτής έρθει εδώ και αρχίζει και καθυβρίζει ή κάνει αξιολογικές κρίσεις για έναν Έλληνα πολίτη, με ποιον τρόπο αυτός ο πολίτης θα υπερασπιστεί τον εαυτό του ή θα μας πει τη δική του γνώμη;</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Με αγωγή.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Θεωρώ, λοιπόν, μεγάλο ατόπημα αυτό το οποίο έκανε σήμερα ο Υπουργός και παρακαλώ να μην επαναληφθεί…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Υπουργέ, ξανά προσωπικό;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ναι, κύριε Πρόεδρε. Ζητώ το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Μισό λεπτό, κύριε Υπουργέ. Προσπαθήστε λίγο να κατανοήσετε τους ρόλους. Εκπροσωπείτε την εκτελεστική εξουσία σ’ αυτό το χώρο που είναι ο χώρος της νομοθετικής εξουσίας. Έρχεστε εδώ, για να ελεγχθείτε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, θα ήθελα το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είπατε κάτι. Εγώ, ως Προεδρεύων, διατυπώνω μία άποψη προς το Σώμα, όχι προς εσάς. Προσπαθήστε, λοιπόν, να δείτε τους ρόλους και κάντε εσείς με το δικό σας ρόλο ό,τι θέλετε. Όμως, μην προσπαθείτε να εμποδίσετε και τη δική μου λειτουργία εδώ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Πρόεδρε, μπορώ να έχω τώρα το λόγο επί προσωπικού;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Δεν θεωρώ ότι υπάρχει προσωπικό ζήτημα, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αναφερθήκατε στον Υπουργό, κύριε Πρόεδρε. Αν δεν είναι αυτό προσωπικό, τότε ποιο είναι; Με συγχωρείτε, αλλά δεν είναι αυτό προσωπικό;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Είναι προσωπικό το ότι ο Πρόεδρος της Βουλής, απευθυνόμενος προς το Σώμα, εκφράζει την άποψή του…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μίλησε για συγκεκριμένο πρόσωπο, για μένα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε Γεωργιάδη, αντιλαμβάνομαι ότι η επικοινωνία μας είναι δύσκολη…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εντάξει. Τι να κάνουμε; Θα συμβιώσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Αξιοποιείστε, λοιπόν, το λεπτό που μου ζητάτε –κάτι για το οποίο δεν έχετε δικαίωμα ως Υπουργός να μιλάτε για προσωπικό- και πείτε ό,τι θέλετε να πείτε, για να προχωρήσουμε στη διαδικασία παρακάτω. Έχουμε και σοβαρότερα θέματα να ασχοληθούμε.
Ορίστε, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα δεχόμουν απολύτως την ένστασή σας για τον πολίτη που δεν είναι παρών στο Κοινοβούλιο, κύριε Πρόεδρε, αν αυτό το κάνατε κάθε φορά που αναφερόταν το όνομα κάποιου πολίτη που δεν είναι παρών. Για παράδειγμα, όταν συνάδελφοι της Αξιωματικής Αντιπολιτεύσεως ανεβαίνουν στο Βήμα και αναφέρονται στη γυναίκα μου και στο αν είναι ή δεν είναι στη λίστα Λαγκάρντ, δεν σας είδα να λέτε «απαράδεκτο, γιατί αυτή η κυρία δεν είναι στο Σώμα να υπερασπιστεί τον εαυτό της». Όταν ο Αρχηγός της Αξιωματικής Αντιπολίτευσης ανεβαίνει και κάνει καταγγελία για διάφορα θέματα και αναφέρει ονόματα επιχειρηματιών, δεν σας είδα να λέτε «σταματήστε, γιατί δεν είναι εδώ αυτοί οι επιχειρηματίες να προασπίσουν τον εαυτό τους». 
Άρα, λοιπόν, συχνά στο Κοινοβούλιο –για να μην σας πω, συνεχώς- αναφέρουμε ονόματα προσώπων που δεν είναι παρόντα. Κατά συνέπεια το συγκεκριμένο επιχείρημα είναι απολύτως αίολο και προσβλητικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Συνεχίστε, λοιπόν, να κάνετε κάτι το οποίο θεωρείτε ότι είναι λανθασμένο, στο όνομα του συμψηφισμού.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι η  διαρκής Επιτροπή Μορφωτικών Υποθέσεων καταθέτει την έκθεσή της στο σχέδιο νόμου του Υπουργείου Πολιτισμού και Αθλητισμού: «Ενσωμάτωση της Οδηγίας 2011/77/ΕΕ του Ευρωπαϊκού Κοινοβουλίου και του Συμβουλίου της 27ης Σεπτεμβρίου 2011 και της Οδηγίας 2012/28/ΕΕ του Ευρωπαϊκού Κοινοβουλίου και του Συμβουλίου της 25ης Οκτωβρίου 2012 στο ελληνικό δίκαιο και τροποποίηση του νόμου 2121/1993 – Πνευματική Ιδιοκτησία, συγγενικά δικαιώματα και πολιτιστικά θέματα – ΦΕΚ/Α/25/1993».
Επίσης, ο Υπουργός Υποδομών, Μεταφορών και Δικτύων, ο Αντιπρόεδρος της Κυβέρνησης και Υπουργός Εξωτερικών και οι Υπουργοί Οικονομικών και Δημόσιας Τάξης και Προστασίας του Πολίτη κατέθεσαν σχέδιο νόμου: «Κύρωση της Συμφωνίας μεταξύ της Κυβέρνησης της Ελληνικής Δημοκρατίας και τη Κυβέρνησης της Δημοκρατίας της Βουλγαρίας για συνεργασία στον τομέα της Τεχνολογίας Πληροφοριών, Τηλεπικοινωνιών και Ταχυδρομικών Υπηρεσιών».
(Παραπέμπεται στην αρμόδια Διαρκή Επιτροπή)
Η τέταρτη με αριθμό 248/12-11-2013 επίκαιρη ερώτηση πρώτου κύκλου του Βουλευτή Αχαΐας του Λαϊκού Συνδέσμου - Χρυσή Αυγή κ. Μιχαήλ Αρβανίτη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την άρνηση άσκησης Κοινοβουλευτικού Ελέγχου από τον Υπουργό Δημόσιας Τάξης σε Βουλευτές του Λαϊκού Συνδέσμου – Χρυσή Αυγή δεν θα συζητηθεί λόγω αναρμοδιότητας και διαγράφεται.
Έχετε ζητήσει το λόγο, κύριε Αρβανίτη;</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ- ΑΒΡΑΜΗΣ</Parlmember>: Βεβαίως, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Παρακαλώ, κάντε το σχόλιό σας.</ChairmanSpeech>
<Speech><Parlmember>ΜΙΧΑΗΛ ΑΡΒΑΝΙΤΗΣ-ΑΒΡΑΜΗΣ</Parlmember>: Κατ’ αρχάς σας ευχαριστώ θερμώς, κύριε Πρόεδρε, διότι παρά το γεγονός της απουσίας του κυρίου Υπουργού και παρά το γεγονός ότι δεν έχετε τυπική υποχρέωση σύμφωνα με τον Κανονισμό της Βουλής να μου δώσετε το λόγο, είχατε την καλοσύνη να μου τον δώσετε και σας ευχαριστώ πάρα πολύ γι’ αυτό.
Συνέβη το εξής. Η υπ’ όψιν του Προεδρείου σας ερώτηση που έθεσα έχει θέμα το οποίο αφορά απολύτως τις αρμοδιότητες του Υπουργού της Δικαιοσύνης. Χθες τηλεφωνικώς με ειδοποίησε ότι είναι αναρμόδιος να απαντήσει εις το αντικείμενο αυτό του θέματος. Εν όψει του γεγονότος ότι αφορά εκ παραλλήλου και τον Υπουργό Δημοσίας Τάξεως, αντιλαμβάνομαι, από μία πλευρά, ότι σ’ αυτό είχε δίκιο -είναι δείγμα λεπτότητος- ενδεχομένως ο Υπουργός Δικαιοσύνης. 
Όμως, έχει δηλώσει, κατά τα γνωστά, ο Υπουργός Δημοσίας Τάξεως ότι δεν απαντά στις ερωτήσεις των Βουλευτών της Χρυσής Αυγής -αυτό, κύριε Πρόεδρε, με την άδειά σας θα το καταθέσω και για τα Πρακτικά- με την εξής διατύπωση, ότι «ευρισκόμεθα σε αδυναμία να υπεισέλθουμε σε θέματα τιθέμενα διαμέσου κοινοβουλευτικού ελέγχου υποβαλλομένων από Βουλευτές της ομώνυμης Κοινοβουλευτικής Ομάδας, καθόσον η διεκπεραίωσή τους ενόσω εκκρεμεί η ποινική υπόθεση και αυτοί παραμένουν στην εν λόγω Ομάδα και κόμμα, θα ερχόταν σε αντίθεση με τα συνταγματικά και κοινοβουλευτικά θέσμια».
Αυτό βεβαίως εγώ δεν το αντιλαμβάνομαι. Γι’ αυτό το λόγο, λοιπόν, και αφού έχει ήδη δηλώσει ο Υπουργός Δημόσιας Τάξης ότι αρνείται να απαντήσει –κακώς για εμένα, και αν και δεν είναι του παρόντος να το σχολιάσω, πιστεύω όμως ότι κατά παράβαση βασικών συνταγματικών διατάξεων και των διατάξεων του Κανονισμού της Βουλής ωσαύτως δε και του Ποινικού ακόμη αυτού νόμου πράττει κατά τον τρόπο αυτό και ενεργεί γενικότερα ο Υπουργός Δημόσιας Τάξης- κατέφυγον –για να χρησιμοποιήσω τον όρο αυτόν- εις τον Υπουργό της Δικαιοσύνης, τον απολύτως αρμόδιο να μου είπη αν συννόμως πράττει ή όχι ο Υπουργός της Δημοσίας Τάξεως.
Αυτός ήταν ο λόγος, κύριε Πρόεδρε, και θα καταθέσω στα Πρακτικά και την ερώτηση και τη στερεότυπη απάντηση που μας δίνει πάντοτε ο κ. Δένδιας.
(Στο σημείο αυτό ο Βουλευτής κ. Μιχαήλ Αρβανίτης-Αβράμης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Και πάλι σας ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστώ κι εγώ. Η παρατήρησή σας καταγράφεται και θεωρώ ότι είναι θέμα που πρέπει να το δει η  Διάσκεψη των Προέδρων.  Είναι θέμα που ξεφεύγει από τη δική μου αρμοδιότητα. 
Προχωρούμε στην τέταρτη με αριθμό 245/12-11-2013 επίκαιρη ερώτηση δευτέρου κύκλου του Βουλευτή Αιτωλοακαρνανίας του Κομμουνιστικού Κόμματος Ελλάδος κ. Νικολάου Μωραϊτη προς τον Υπουργό Υγείας, σχετικά με τα προβλήματα λειτουργίας του Νοσοκομείου Άρτας. 
Στην επίκαιρη ερώτηση αυτή θα απαντήσει ο Υπουργός  Υγείας κ. Γεωργιάδης.
Κύριε συνάδελφε, έχετε το λόγο για δύο λεπτά για να αναπτύξετε την επίκαιρη ερώτηση.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Πρόεδρε, θα ήθελα να αναφερθώ, εκ μέρους του Κομμουνιστικού Κόμματος Ελλάδος, στην επέτειο του Πολυτεχνείου. Το ΚΚΕ καλεί τους νέους, τις νέες, τους εργαζόμενους να τιμήσουν τους νεκρούς του Πολυτεχνείου του 1973 και τους χιλιάδες αλύγιστους αγωνιστές, μαθαίνοντας την αλήθεια και παίρνοντας στα δικά τους χέρια τη σημαία της πάλης για τα δικαιώματα, το δίκαιο και την απελευθέρωση της εργατικής τάξης, του λαού και της χώρας από τα δεσμά των μονοπωλίων, της Ευρωπαϊκής Ένωσης και του ΝΑΤΟ.
Ο λαός μπορεί να γίνει ισχυρός μόνο όταν είναι οργανωμένος και παλεύει αποφασιστικά για το δίκιο του, όταν γνωρίζει την ιστορία και έχει βγάλει τα συμπεράσματα, όταν έχει χειραφετηθεί από την ιδεολογία και την πολιτική των κομμάτων του συστήματος. 
Συνεχίζουμε την πάλη για να ανατρέψουμε τη δικτατορία των μονοπωλίων με όποια μορφή κι αν αυτή εμφανίζεται, για να κατακτήσει ο λαός τη δική του εξουσία και να γίνει κυρίαρχος του πλούτου που παράγει. 
Τώρα σε ό,τι αφορά την ερώτηση, κύριε Υπουργέ, θα ήθελα να σας πω ότι έχει καταστεί πραγματικά επικίνδυνη η λειτουργία του Νοσοκομείου της Άρτας εξαιτίας των τεράστιων ελλείψεων που υπάρχουν και σε ιατρικό αλλά και σε νοσηλευτικό προσωπικό. Όλη αυτή η κατάσταση έχει σαν αποτέλεσμα ασθενείς να μην μπορούν να βρουν τη γιατρειά τους και να αναγκάζονται να μετακομίζουν σε άλλα πλησιέστερα νοσοκομεία όμορων νομών. Βέβαια, και εκεί η κατάσταση δεν είναι καλύτερη. 
Χαρακτηριστικές είναι οι σοβαρές ελλείψεις που υπάρχουν στο ιατρικό προσωπικό. Μάλιστα, το πρόγραμμα που έχει ανακοινωθεί εκ μέρους του νοσοκομείου δεν καλύπτει τις εφημερίες σε κλινικές και σε εργαστήρια του νοσοκομείου. 
Πιο συγκεκριμένα, όσον αφορά την ψυχιατρική κλινική, υπάρχει ουσιαστικά ένας επιμελητής, με αποτέλεσμα να λειτουργεί μόνο στο πρωινό ωράριο. Προβλήματα, βέβαια, υπάρχουν και στο ακτινοδιαγνωστικό, με αποτέλεσμα να μην εφημερεύει το απόγευμα για όσους ασθενείς υπάρχουν και να μην μπορούν πραγματικά να κάνουν εξετάσεις. 
Επιπλέον, στο μικροβιολογικό εργαστήριο υπάρχουν σοβαρά προβλήματα, με αποτέλεσμα και εκεί οι ασθενείς να αντιμετωπίζουν τεράστιο πρόβλημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Επίσης, κύριε Υπουργέ, είναι τεράστια τα προβλήματα και στα τρία κέντρα υγείας του νομού και ιδιαίτερα στα δύο κέντρα υγείας που βρίσκονται στον ορεινό όγκο, όπου έχουμε ένα δύσβατο οδικό δίκτυο και αποκλεισμούς το χειμώνα, με αποτέλεσμα και αυτό να δημιουργεί επιπλέον τεράστια προβλήματα στους ασθενείς αυτών των περιοχών.
Κύριε Υπουργέ, οι ελλείψεις είναι επίσης σοβαρές και στα αναλώσιμα του νοσοκομείου. Και μιλάμε για ένα νοσοκομείο που όταν εφημερεύει, έχει μία πληρότητα που αγγίζει το 90%. Επομένως, όλα αυτά τα προβλήματα που συσσωρεύονται αποτελούν τεράστιο πρόβλημα για τους κατοίκους της περιοχής και βάζουν πραγματικά σε κίνδυνο τη ζωή των ασθενών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κύριε συνάδελφε, σας παρακαλώ να ολοκληρώσετε.</ChairmanSpeech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Τελειώνω, κύριε Πρόεδρε. 
Ζητάμε να ληφθούν και μέτρα σε ό,τι αφορά τον πλήρη εξοπλισμό του νοσοκομείου και με ιατρικό αλλά και με νοσηλευτικό προσωπικό και να δοθεί η απαραίτητη χρηματοδότηση και για τα αναλώσιμα, ώστε να υπάρχει μια σωστή λειτουργία και να προσφέρονται υπηρεσίες στον κόσμο της περιοχής. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε συνάδελφε. 
Κυρίες και κύριοι συνάδελφοι, επειδή ξεφύγαμε λίγο από τα προβλεπόμενα πλαίσια του χρόνου, θα σας παρακαλούσα να είμαστε όσο γίνεται πιο κοντά στα όρια του χρόνου. 
Το λόγο έχει τώρα ο Υπουργός Υγείας κ. Σπυρίδων-Άδωνις Γεωργιάδης.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.  
Κύριε συνάδελφε, διαβάζω τις ερωτήσεις σας, προκειμένου να τις απαντήσω μία προς μία συγκεκριμένα. 
Η πρώτη ερώτηση, λοιπόν, αφορά το σε ποια άμεσα μέτρα θα προβεί η Κυβέρνηση για τη γενναία χρηματοδότηση του νοσοκομείου, ούτως ώστε να αντιμετωπιστούν οι ελλείψεις σε υγειονομικό και άλλο υλικό και για την αναβάθμιση των υποδομών του. 
Το νοσοκομείο, λοιπόν, πήρε πέρυσι 18 εκατομμύρια ευρώ. Αυτός ήταν ο περσινός προϋπολογισμός. Όμως, κύριε συνάδελφε, θα πρέπει να σας εξηγήσω την κατάσταση στην οποία βρισκόμαστε ακριβώς. Ο περσινός στόχος ήταν 1 δισεκατομμύριο 900 εκατομμύρια για τα λειτουργικά έξοδα όλων των νοσοκομείων, ενώ ο στόχος για το 2014 είναι 1 δισεκατομμύριο 600 εκατομμύρια. Ο στόχος, δηλαδή, για το 2014 είναι να είμαστε 300 εκατομμύρια πιο κάτω στο σύνολο απ’ όσο ήμασταν το 2013. Όπως αντιλαμβάνεστε, λοιπόν, υπό τις παρούσες συνθήκες το να έρθω στη Βουλή και να σας πω ότι θα κάνουμε δεκτό το αίτημα και ότι θα αυξήσουμε -και μάλιστα κατά γενναίο τρόπο- τη χρηματοδότηση του Νοσοκομείου της Άρτας, θα ήταν εκ μέρους μου μία μη ειλικρινής δήλωση. 
Αυτό που προσπαθούμε να κάνουμε είναι με τα μέσα τα οποία διαθέτουμε να μειώσουμε τις σπατάλες, να αυξήσουμε τον έλεγχο και να μειώσουμε περαιτέρω το κόστος λειτουργίας των νοσοκομείων με κεντρικούς διαγωνισμούς, έτσι ώστε υπό το νέο μειωμένο στόχο να μπορούν τα νοσοκομεία να συνεχίσουν την εύρυθμη λειτουργία τους. Μάλιστα, πιστεύω ότι θα τα καταφέρουμε, γιατί βρισκόμαστε, ήδη, σε πολύ καλό δρόμο και ως προς την κωδικοποίηση των ιατρικών υπηρεσιών και των ιατρικών υλικών –κάτι που πιστεύω ότι θα επιφέρει πολύ μεγάλη μείωση δαπανών- ενώ και με μια σειρά άλλων μέτρων –όπως είναι, για παράδειγμα, οι κεντρικές προμήθειες κ.λπ.- πιστεύω ότι θα μπορούμε να καλύψουμε αυτήν τη διαφορά των 300 εκατομμυρίων. 
Πάντως, σίγουρα σε κάθε περίπτωση αύξηση του προϋπολογισμού στο νοσοκομείο από το 2013 στο 2014 είναι παντελώς αδύνατη. 
Το δεύτερο που με ρωτάτε είναι το εξής: Σε ποια μέτρα θα προβεί η Κυβέρνηση για την άμεση και πλήρη κάλυψη του Νοσοκομείου Άρτας και των Κέντρων Υγείας με το απαραίτητο μόνιμο ιατρικό, νοσηλευτικό, παραϊατρικό και άλλο αναγκαίο προσωπικό, ώστε να εξασφαλιστεί η πλήρης στελέχωση όλων των τμημάτων και των κλινικών του, με βάση τις ανάγκες των κατοίκων της περιοχής, να μην απολυθεί κανένας εργαζόμενος ή να μπει σε διαθεσιμότητα ή κινητικότητα και να μονιμοποιηθούν όλοι όσοι εργάζονται σ&apos; αυτό με οποιαδήποτε σχέση εργασίας: επικουρικοί, συμβασιούχοι, εργολαβικοί;
Όσον αφορά τα κενά –και θα σας καταθέσω εδώ τα στοιχεία που μου δόθηκαν από την υπηρεσία για τα κενά που έχει το νοσοκομείο- δηλαδή για δύο θέσεις Νευρολογίας, δύο θέσεις Ιατρικής Βιοπαθολογίας, μία θέση Ψυχιατρικής, μία θέση Πνευμονολογίας, μία θέση Παθολογίας, δύο θέσεις Ουρολογίας και μία θέση Νευροχειρουργικής, πρέπει να σας πω ότι έχουμε ήδη συμπεριλάβει την κάλυψή τους στην πρόσληψη των τετρακοσίων μονίμων ιατρών που θα κάνουμε μέχρι τις 31 Δεκεμβρίου 2013 και των πεντακοσίων μονίμων ιατρών που θα κάνουμε τους πρώτους μήνες του 2014. Εκτιμούμε, δηλαδή, ότι τα κενά θα έχουν καλυφθεί πλήρως μέχρι την άνοιξη του 2014. 
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
 (Στο σημείο αυτό κτυπάει το κουδούνι λήξεως του χρόνου ομιλίας του κυρίου Υπουργού)
Να σας πω, όμως, επικουρικά σ&apos; αυτό ότι αλλάζουμε τον τρόπο προσλήψεως επικουρικών ιατρών, κάνουμε το σύστημα πιο ευέλικτο, ώστε να μπορεί η υγειονομική περιφέρεια εκεί που βλέπει ότι η τρέχουσα διαδικασία στις καλύψεις των θέσεων με μόνιμο προσωπικό καθυστερεί, να μπορεί να πάει πιο γρήγορα η υγειονομική περιφέρεια και να καλύψει τα κενά με επικουρικούς ιατρούς. 
Θα απαντήσω στα υπόλοιπα ερωτήματα στη δευτερολογία μου, για να μην καταχραστώ το χρόνο.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος συνάδελφος για τη δευτερολογία του.</ChairmanSpeech>
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Κύριε Γεωργιάδη, ή έχετε λάθος πληροφόρηση ή  συνειδητά προσπαθείτε να παραποιήσετε την αλήθεια. 
Εγώ θα σας καταθέσω την ανακοίνωση του Διοικητικού Συμβουλίου του Νοσοκομείου –που δεν είναι ανακοίνωση του ΚΚΕ, γιατί μπορεί να ισχυριστείτε κάτι τέτοιο- όπου πραγματικά εκεί φαίνονται οι τεράστιες ελλείψεις που υπάρχουν στο Νοσοκομείο της Άρτας. Τώρα, αν θα καλυφθούν στο μέλλον, αυτό δεν μας λέει απολύτως τίποτα. 
Εδώ και αρκετά μεγάλο χρονικό διάστημα το Νοσοκομείο της Άρτας υπολειτουργεί. Έχω προσωπική εμπειρία. Το έχω επισκεφθεί για δικό μου ασθενή και πραγματικά η κατάσταση είναι εκρηκτική. 
Ακούστε, κύριε Υπουργέ, το πρόγραμμα εφημεριών για το μήνα Νοέμβριο: Η ψυχιατρική κλινική δεν θα εφημερεύει στις 3, 4, 5, 6, 7, 8, 9, 10 του Νοέμβρη. Η αιμοδοσία έχει μόνο δύο γιατρούς. Το ακτινοδιαγνωστικό κέντρο του νοσοκομείου δεν θα εφημερεύει στις 2, 5, 8, 9, 15, 21, 24, 27 και 28 του Νοέμβρη. Αυτά είναι από τη διοίκηση του νοσοκομείου, τα οποία θα καταθέσουμε για τα Πρακτικά. Το μικροβιολογικό εργαστήριο δεν θα εφημερεύει στις 28, 29 και 30 του Νοέμβρη. Και αυτό επίσης, είναι από τη διοίκηση του Νοσοκομείου Άρτας. 
(Στο σημείο αυτό ο Βουλευτής κ. Νικόλαος Μωραΐτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Κύριε Υπουργέ, όσο και να προσπαθείτε, δεν μπορείτε να κρύψετε τις τεράστιες και εγκληματικές ευθύνες τις οποίες έχετε, ευθύνες οι οποίες οδηγούν κόσμο ακόμη και στο θάνατο. Γιατί έχουμε και τέτοια περιστατικά. 
Τώρα, σε ό,τι αφορά το πού θα βρείτε τα χρήματα, εμείς θα σας πούμε ότι έχουμε και πρόταση για το πού θα βρεθούν τα χρήματα. Όμως καταγγέλλουμε την πολιτική σας, η οποία συνειδητά μετατρέπει τα νοσοκομεία σε επιχειρήσεις και τους ασθενείς σε πελάτες, γιατί απλά προωθεί τα συμφέροντα των επιχειρηματιών στο χώρο της υγείας. Βέβαια, δεν είναι μία κατάσταση που επικρατεί μόνο στη χώρα μας αλλά είναι κατεύθυνση της Ευρωπαϊκής Ένωσης. 
Το Κομμουνιστικό Κόμμα Ελλάδας προτείνει ένα δημόσιο και δωρεάν σύστημα υγείας που μπορεί αυτό να γίνει. Βέβαια, εμείς μιλάμε για άλλη εξουσία. Όμως επειδή σας άκουσα σε ερώτηση άλλου Βουλευτή στη Βουλή να λέτε για το αν μπορούμε να κόψουμε χρήματα από την εθνική άμυνα, εμείς σας λέμε: «Ναι, μπορούμε». Μπορούμε να κόψουμε χρήματα από οπλικά συστήματα που προμηθεύεστε όχι για την άμυνα της χώρας, αλλά κάτω από την απαίτηση του ΝΑΤΟ. Ή μπορείτε να κόψετε τις αποστολές ελληνικών στρατευμάτων εκεί όπου σας προτείνουν οι ιμπεριαλιστές. 
Ωστόσο εμείς δεν έχουμε καμμία ψευδαίσθηση ότι αυτό θα γίνει. Καλούμε, λοιπόν, το λαό να παλέψει για ένα σύστημα υγείας το οποίο θα προσφέρει αυτές τις υπηρεσίες. Βέβαια, όσο επικρατεί αυτό το βάρβαρο σύστημα, οι υπηρεσίες υγείας δεν θα είναι κοινωνικό αγαθό, αλλά θα είναι πανάκριβο και απλησίαστο εμπόρευμα για τις εργατικές, λαϊκές οικογένειες. Μπορεί να γίνει κοινωνικό αγαθό όταν ο πλούτος που παράγει ο λαός μας περάσει στα χέρια του. Και σε μία τέτοια κατεύθυνση καλούμε το λαό μας να παλέψει.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Τελειώνοντας, σας λέω ότι η κατάσταση στο Νοσοκομείο της Άρτας είναι πραγματικά εκρηκτική.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο κύριος Υπουργός για τη δευτερολογία του.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε. 
Κύριε συνάδελφε, στην πρωτολογία μου κατέθεσα και για τα Πρακτικά και σας είπα ότι όντως έχει κενά το νοσοκομείο. Και σας ανέφερα και ποια είναι αυτά τα κενά. Μετά μου είπατε ότι ψεύδομαι και αναφέρατε από τη διοίκηση του νοσοκομείου τα ίδια κενά. Το ίδιο χαρτί διαβάσαμε εγώ κι εσείς. Δεν σας είπα ότι δεν έχει κενά, για να μου πείτε ότι ψεύδομαι. Σας είπα ότι έχει κενά, είναι αυτά τα κενά θα καλυφθούν σε δύο φάσεις: τα περισσότερα μέχρι τις 31 Δεκεμβρίου, διότι έχει εγκρίνει ο Υπουργός Διοικητικής Μεταρρύθμισης προσλήψεις μονίμων γιατρών -ενός αριθμού αυτών, περίπου τετρακοσίων- μέχρι το τέλος αυτού του χρόνου και τα υπόλοιπα μέσα στον επόμενο χρόνο, όπου έχουμε το δικαίωμα για άλλες πεντακόσιες προσλήψεις μόνιμου προσωπικού. Σας είπα, όμως, επιπλέον αυτού, ότι αλλάζουμε τη διαδικασία προσλήψεως επικουρικών γιατρών, για να γίνει πιο ευέλικτη και να μπορούμε να καλύψουμε τα κενά γρηγορότερα. Άρα πού εψεύσθην; Αυτό που είπατε εσείς, αυτό σας είπα κι εγώ. 
Τώρα θα μου επιτρέψετε, ως προς τη γενική σας τοποθέτηση ότι θα καλύψουμε τα κενά στο Νοσοκομείο της Άρτας, εάν αποφασίσουμε να βγούμε από το ΝΑΤΟ και να μη συμμετέχουμε στις ειρηνευτικές αποστολές, θέλω να σας πω -  για να μη χαλάμε τις καρδιές μας- ότι η Ελλάδα θα μείνει στο ΝΑΤΟ, γιατί αυτή είναι η βασική γεωστρατηγική επιλογή της μεγάλης πλειοψηφίας του ελληνικού λαού. Διαφωνούμε, λοιπόν. Τι να κάνουμε; Θα μείνει, λοιπόν, και στο ΝΑΤΟ και στην Ευρωπαϊκή Ένωση και θα τιμήσει τις διεθνείς υποχρεώσεις. Βεβαίως, έχετε κάθε δικαίωμα να ονειρεύεστε τη δική σας εγκαθίδρυση, αλλά αυτό δεν έχει να κάνει με την ερώτηση. 
Συνεχίζω, λοιπόν, με την απάντηση στη συγκεκριμένη ερώτηση που μου έχετε κάνει. 
Μου λέτε να μην απολυθεί κανένας εργαζόμενος ή να μπει σε διαθεσιμότητα ή κινητικότητα και να μονιμοποιηθούν όλοι όσοι εργάζονται σ’ αυτό,  με οποιαδήποτε σχέση εργασίας: επικουρικοί, συμβασιούχοι, εργολαβικοί.
Προφανώς καταλαβαίνετε ότι αυτό δεν μπορεί να γίνει υπό το παρόν σύστημα. Να μην αντιδικήσουμε στο προφανές. Εις το παρόν σύστημα αυτό δεν μπορεί να γίνει. Στο σύστημα που ονειρεύεστε εσείς πιθανόν όλοι να είναι κρατικοί υπάλληλοι.</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Εκεί υπήρχε.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ναι. Θυμάμαι, όμως, ότι δεν πήγε και τόσο καλά.</Speech> 
<Speech><Parlmember>ΝΙΚΟΛΑΟΣ ΜΩΡΑΪΤΗΣ</Parlmember>: Στον τομέα της υγείας πήγε πολύ καλά.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θυμάμαι ότι δεν πήγε και τόσο καλά. Αφήστε να το θυμάμαι κι εγώ. ‘Εχω καλή μνήμη. Άρα δεν είναι τόσο απλά τα πράγματα, διότι δεν πήγε τόσο καλά. 
Ασφαλώς θα υπάρξει κινητικότητα και διαθεσιμότητα και στα νοσοκομεία της επαρχίας. Αυτό το έχω εξηγήσει. Σε λίγο θα γίνει στο Υπουργείο Υγείας η συνεδρίαση του ΚΕΣΥΠΕ για να κατατεθούν οι σχετικές προτάσεις. Κατά συνέπεια, ναι, θα υπάρξει και κινητικότητα και διαθεσιμότητα, όχι απολύσεις, γιατί τα κενά είναι περισσότερα απ’ αυτά που έχουμε υπό διαθεσιμότητα ή κινητικότητα. Και πάντα ομιλώ για τη διαθεσιμότητα και την κινητικότητα μεταξύ των νοσοκομείων -το τονίζω- γιατί μου λένε διαρκώς: «Είπατε όχι απολύσεις γενικά». Δεν είπα γενικά, είπα για το συγκεκριμένο. Στο γενικό θα δούμε, όταν ολοκληρωθεί η αξιολόγηση του ΕΟΠΥΥ, για να μην ανοίγω μεγάλη κουβέντα. 
Το τελευταίο που μου λέτε είναι να μην πληρώνει κανένας ασθενής που προσέρχεται για να εξετασθεί ή να νοσηλευτεί στο νοσοκομείο, ασφαλισμένος, ανασφάλιστος, Έλληνας ή μετανάστης. Αντιλαμβάνεστε ότι αυτό επίσης δεν μπορεί να γίνει. Ο νόμος υπάρχει. Να πω ότι στο πλαίσιο του νόμου για τα 5 ευρώ, που είναι η αμοιβή για τα εξέταστρα, έχουν εκδοθεί διαφημιστικές εγκύκλιοι που αναφέρουν ότι απαλλάσσονται της καταβολής του εξετάστρου τα επείγοντα περιστατικά, οι κάτοχοι βιβλιαρίου οικονομικής αδυναμίας ή πιστοποιητικού κοινωνικής προστασίας, οι πολιτικοί πρόσφυγες και οι αιτούντες άσυλο αλλοδαποί, οι χρόνια πάσχοντες, κλπ. Δηλαδή και από τα 5 ευρώ εξαιρούνται οι πραγματικά οικονομικά και κοινωνικά αδύναμοι. Οι υπόλοιποι το πληρώνουμε. Γιατί το πληρώνουμε; Για να συμβάλουμε με αυτό το εξέταστρο και με πιθανόν άλλες εναλλακτικές πηγές χρηματοδοτήσεως του Εθνικού Συστήματος Υγείας στα αδύναμα οικονομικά του Εθνικού Συστήματος Υγείας σε αυτήν την κρίσιμη στιγμή. Επειδή, αγαπητέ κύριε συνάδελφε, παρά τις περί αντιθέτου φήμες, λεφτά δεν υπάρχουν. 
Σας ευχαριστώ πάρα πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό. 
Προχωρούμε στην πέμπτη με αριθμό 238/12-11-2013 επίκαιρη ερώτηση πρώτου κύκλου του Βουλευτή Αττικής της Δημοκρατικής Αριστεράς κ. Βασιλείου Οικονόμου προς τον Υπουργό Παιδείας και Θρησκευμάτων, σχετικά με τα προβλήματα στα ειδικά σχολεία της χώρας.
Στην επίκαιρη ερώτηση θα απαντήσει ο Υφυπουργός κ. Συμεών Κεδίκογλου. 
Κύριε Οικονόμου, έχετε το λόγο για να αναπτύξετε την ερώτησή σας.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, κύριε Υπουργέ, το θέμα που φέρνω σήμερα στον κοινοβουλευτικό έλεγχο είναι ένα πολύ κρίσιμο, κοινωνικά ευαίσθητο θέμα, όπως και να το προσεγγίσεις. Τριάντα έξι χιλιάδες παιδιά, που χρήζουν ειδικής φροντίδας στα ειδικά σχολεία, δεν έχουν και δεν απολαμβάνουν της φροντίδας και της μέριμνας της πολιτείας στο κομμάτι της σχολικής τους εκπαίδευσης, γιατί υπάρχουν δύο χιλιάδες οκτακόσια κενά σε ειδικό εκπαιδευτικό και βοηθητικό προσωπικό διαφόρων ειδικοτήτων: φυσικοθεραπευτές, λογοθεραπευτές, σχολικοί νοσοκόμοι, συνοδοί μαθητών.
Το καταγγέλλει και ο κ. Λυμβαίος -τον γνωρίζετε- που είναι ο Πρόεδρος της Ομοσπονδίας Γονέων και Κηδεμόνων Ατόμων με Αναπηρία. Αυτό είναι ένα ζήτημα, πρώτον, εντυπωσιακό και, δεύτερον, καθοριστικό για το πώς προσεγγίζει η Κυβέρνησή σας το θέμα της κοινωνικής πολιτικής. 
Όμως για να μη μιλάμε γενικά και αόριστα, αν δεν μπορεί να εξασφαλίσει η Κυβέρνηση στις ιεραρχήσεις που κάνει και στις προτεραιότητες που βάζει τη σχολική εκπαίδευση στα παιδιά με ειδικές ανάγκες, γιατί να συζητάμε όλα τα άλλα; Ξέρετε, η συζήτηση για το μνημόνιο, η συζήτηση για τη διαπραγμάτευση, η συζήτηση για τα μεσοπρόθεσμα, η συζήτηση για την οικονομική πολιτική ή για οτιδήποτε θέλετε, αν περιορίζεται στα οικονομικά μεγέθη και στους μακροπρόθεσμους στόχους που βάζει μια κυβέρνηση, είναι εντελώς αδιάφορη γι’ αυτό που λέμε «ψυχή της κοινωνίας», δηλαδή για τα άτομα τα οποία πρέπει πρώτα απ’ όλα μία συντεταγμένη πολιτεία να φροντίζει να διατηρούν ένα στοιχειώδες επίπεδο ζωής.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Θα ήθελα παρακαλώ να αναλύσετε εδώ και να πείτε ενώπιον της Αιθούσης αλλά και προς τον ελληνικό λαό, αν αληθεύουν αυτά τα δημοσιεύματα. Εγώ πήρα αφορμή ένα ολοσέλιδο δημοσίευμα της εφημερίδας «REAL NEWS» της περασμένης εβδομάδος. Μίλησα με τον Πρόεδρο της Ομοσπονδίας των Γονέων και Κηδεμόνων Ατόμων με Αναπηρία. Μου επιβεβαίωσε ότι υπάρχουν τρομακτικά κενά στο κομμάτι αυτό. Πραγματικά, εδώ πρέπει να δώσετε  μια εξήγηση.
Θα επανέλθω στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Οικονόμου.
Κύριε Υφυπουργέ, έχετε το λόγο για τρία λεπτά.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Ευχαριστώ, κύριε Πρόεδρε.
Πράγματι το κομμάτι που αφορά την ειδική αγωγή είναι ένα ιδιαίτερα ευαίσθητο θέμα, το οποίο πρέπει να το προσεγγίζουμε με ιδιαίτερη προσοχή. Γι’ αυτό και στο Υπουργείο αποτελεί θέμα πρώτης γραμμής και καλά κάνετε και το αναδεικνύετε εδώ σήμερα.
Θέλω να αναφερθώ στο δημοσίευμα. Θα ξεκινήσω από εκεί. Θα δώσω μετά τα αναλυτικά στοιχεία. 
Θα ήθελα να πω ότι αναφέρετε ότι πάνω από τριάντα έξι χιλιάδες παιδιά με ειδικές ανάγκες δεν παρακολουθούν μαθήματα. Λίγο πιο κάτω στο κείμενο της ερώτησής σας ουσιαστικά αυτοαναιρείστε, γιατί αναφέρετε ότι το 80% των τριάντα έξι χιλιάδων ατόμων με ειδικές ανάγκες είναι αποκομμένο. Είναι τριάντα έξι χιλιάδες; Είναι το 80% των τριάντα έξι χιλιάδων; Ούτε το ένα ούτε το άλλο είναι όμως. 
Θα σας δώσω τα στοιχεία. Τα παιδιά που είναι στην ειδική αγωγή –και μιλάω με τα στοιχεία του 2011-2012, αλλά ουσιαστικά αυτό δεν αλλάζει από χρόνο σε χρόνο- δεν είναι τριάντα έξι χιλιάδες. Άρα ουσιαστικά θα έπρεπε να μιλάμε ότι αυτήν τη στιγμή είναι κενά τα σχολεία και ότι δεν υπάρχει ούτε ένα παιδί που κάνει μάθημα. Είναι δηλαδή, αν μη τι άλλο, τουλάχιστον υπερβολικός ο αριθμός. Είναι όλα τα παιδιά τα οποία απασχολεί η ειδική αγωγή. Τώρα το να πούμε ότι τριάντα έξι χιλιάδες παιδιά είναι εκτός σχολείων σημαίνει πως ό,τι μαθήματα κάνουμε αυτήν τη στιγμή γίνονται με άδειες αίθουσες!</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Πείτε μας ένα νούμερο. Πόσα είναι;</Speech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Από εκεί και πέρα θέλω να σας πω ότι πράγματι, επειδή αυτά τα στοιχεία αναφέρεται στο δημοσίευμα ότι τα είπε ο κ. Γιάννης Λυμβαίος, που όπως είπατε είναι ο Πρόεδρος της Ομοσπονδίας Σωματείων Γονέων και Κηδεμόνων Ατόμων με Αναπηρία, επικοινωνήσαμε μαζί του και μας είπε ότι: «Εγώ δεν έδωσα τέτοια νούμερα, γιατί δεν έχω νούμερα. Είπα ενδεχομένως ότι μπορεί να υπάρχουν προβλήματα ή κενά, αλλά δεν έδωσα νούμερα στην εφημερίδα».
Συνεπώς μπορεί να είναι η οποιαδήποτε έγκριτη εφημερίδα, αλλά να ξέρετε ότι τα δημοσιεύματα δεν είναι ευαγγέλια. Θα πρέπει να ελέγχουμε από πριν το πόσο πραγματικά είναι τα στοιχεία και οι αριθμοί που δίνονται ή αν είναι κάποια στοιχεία που δίνονται χάριν εντυπωσιασμού.
Έτσι, λοιπόν, το δημοσίευμα με τίτλο «Χωρίς δασκάλους τα ειδικά σχολεία» είναι ψευδές και ως προς το εκπαιδευτικό προσωπικό έχουμε από το Σεπτέμβριο πολύ μεγάλη κάλυψη σε όλες τις περιφέρειες, αν δεν είμαστε και πλήρεις σε όλη την επικράτεια. Επομένως δεν μπορούμε να λέμε ότι είναι χωρίς δασκάλους και χωρίς εκπαιδευτικούς τα ειδικά σχολεία.
Τώρα έρχομαι λιγάκι στους αριθμούς, γιατί από το στόμα μου δεν θα ακούσετε ποτέ ότι δεν υπάρχουν προβλήματα. Σε αυτές τις περιπτώσεις, όπως είναι η ειδική αγωγή, θεωρώ ότι εχθρός του καλού είναι το καλύτερο και πάντα έχουμε περιθώριο για βελτίωση. 
Θα σας πω τα εξής: Φέτος το Υπουργείο Παιδείας και Θρησκευμάτων έχει δρομολογήσει έξι χιλιάδες πεντακόσιες πενήντα προσλήψεις σε σχολεία ειδικής αγωγής -τα λέω για να βάλουμε στην κουβέντα και τα ψύχραιμα αριθμητικά στοιχεία- οι οποίες μαζί με το Πρόγραμμα Κοινωφελούς Εργασίας του ΟΑΕΔ θα ανέλθουν στις οκτώ χιλιάδες πεντακόσιες. Ήδη από τις 30 Σεπτεμβρίου έχουν πραγματοποιηθεί τέσσερις χιλιάδες οκτώ προσλήψεις. Για να σας δώσω λίγο τη σύγκριση, τα αντίστοιχα περυσινά στοιχεία ήταν, μέχρι τον Απρίλιο που κάναμε προσλήψεις, τρεις χιλιάδες τετρακόσιες εξήντα επτά. 
Φέτος, λοιπόν, με δύο χιλιάδες τετρακόσιες τριάντα παραπάνω προσλήψεις απ’ ό,τι την περυσινή χρονιά για την ειδική αγωγή, θα λειτουργήσουν έγκαιρα περισσότερα τμήματα ένταξης και θα έχουμε πολύ καλύτερη κάλυψη στις σχολικές μονάδες ειδικής αγωγής και εκπαίδευσης. Ειδικότερα, φέτος μέχρι τις 30-09-2013 είχαν προσληφθεί δύο χιλιάδες πεντακόσιοι σαράντα δύο εκπαιδευτικοί αναπληρωτές στις σχολικές μονάδες ειδικής αγωγής και τμήματα ένταξης, όταν πέρυσι μέχρι και τον Δεκέμβριο γίνονταν προσλήψεις, οι οποίες έφθασαν τις χίλιες οκτακόσιες εβδομήντα δύο συνολικά για όλη τη χρονιά. 
Για παράλληλη στήριξη έχουν δρομολογηθεί οι προσλήψεις δύο χιλιάδων εκατό εκπαιδευτικών, με χίλιους τετρακόσιους εξήντα έξι απ’ αυτούς στα σχολεία ήδη από τις 30 Σεπτέμβρη. Ξέρετε πόσοι είχαν προσληφθεί πέρυσι; Μόλις εξακόσιοι το Σεπτέμβριο, συν οκτακόσιοι πενήντα που πήγαν στα σχολεία το Μάρτιο. Και μιλάμε για ένα θεσμό που ξεκίνησε το 2009 με πεντακόσιες πιστώσεις και μέσα σε τρία χρόνια έχουμε φθάσει τις δύο χιλιάδες εκατό πιστώσεις και ακόμα περισσότερες θα είναι την επόμενη χρονιά! Όλα αυτά έγιναν μέσα σε όλη αυτήν την κατάσταση των μειώσεων και των περικοπών. 
Θα συνεχίσω με τα υπόλοιπα στοιχεία επί του θέματος στη δευτερολογία μου.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Το λόγο έχει ο κ. Οικονόμου</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Κύριε Πρόεδρε, εγώ δεν ήρθα εδώ για να πω ότι τριάντα έξι χιλιάδες παιδιά με ειδικές ανάγκες δεν κάνουν το μάθημά τους. Δεν χρειάζεται εδώ, μεταξύ μας -γιατί μας ακούνε, δεν είναι ένας μοναχικός διάλογος- να πούμε ποιος έχει πιο πολύ δίκιο ή ποιος ξέρει καλύτερα τα νούμερα. Κάθε οικογένεια που έχει ένα παιδί με ειδικές ανάγκες ή κάθε τέτοιο παιδί ξέρει το πρόβλημά του και δεν περιμένει εσάς ή εμένα να το διαφωτίσουμε. 
Μιλώντας, παραδείγματος χάριν, στο Ειδικό Σχολείο του Λαυρίου, με την  υπεύθυνη, μου είπε πως έχουν δύο δασκάλες, αλλά μόλις εννέα τετραγωνικά μέτρα αίθουσα για δύο τμήματα δέκα παιδιών. Για δύο τμήματα, δηλαδή, ειδικού σχολείου έχουν εννέα τετραγωνικά μέτρα αίθουσα, ένα κλουβί! Πείτε μου, σας παρακαλώ, πληρούνται οι προϋποθέσεις στοιχειώδους εκπαιδεύσεως; Όχι. Σημειώστε, σας παρακαλώ, την περίπτωση του Λαυρίου, γιατί είναι  ενδεικτική. Το λέω γιατί είναι δίπλα σας και ο κατάλληλος και αρμόδιος Υπουργός, ο κ. Μητσοτάκης, που ασχολείται με τα θέματα της διοικητικής αναδιοργάνωσης και της μεταρρύθμισης. 
Μας αναφέρατε τα νούμερα των προσλήψεων και καταλαβαίνω ότι είναι πιο πολλές, αφού από δύο-τρεις χιλιάδες πήγαν στις τέσσερις χιλιάδες. Το δέχομαι και δεν έρχομαι να αμφισβητήσω το δικό σας λόγο, αλλά δεν σας ρωτάω αυτό. Σας ρωτάω αν χρειάζονται έξι χιλιάδες για να πληρούνται οι προϋποθέσεις στοιχειώδους λειτουργίας, γιατί μου λένε ότι τα κενά είναι δύο χιλιάδες οκτακόσια. Εγώ δεν λέω να προσφέρουν «παντεσπάνι» σε αυτά τα παιδιά. 
Ξέρετε, αυτήν την αλυσίδα της εκπαιδευτικής προσφοράς σε αυτά τα παιδιά, δεν την καλύπτει μόνο ο φιλόλογος. Είναι κι ο συνοδός, είναι και ο φυσιοθεραπευτής. Σας λέω ειδικότητες οι οποίες δεν είναι οι κλασικές ειδικότητες της εκπαιδεύσεως. Αν λείπει κάποιο μέλος αυτής της αλυσίδας, καταρρέει όλο το σύστημα. Το παιδί, δηλαδή, δεν θα μπορέσει να πάει από τις πέντε συνολικά ημέρες τις τρεις ημέρες στο σχολείο και θα είναι μέσα στην εκπαιδευτική διαδικασία μόνο τυπικά και όχι ουσιαστικά. 
Θα ήθελα, παρακαλώ, να μπείτε στην ουσία του θέματος. Εγώ συμφωνώ ότι δεν είναι δυνατόν όλα τα παιδιά -τριάντα έξι χιλιάδες- να είναι εκτός της εκπαιδευτικής διαδικασίας. Όμως πείτε μου, σας παρακαλώ, είμαστε ικανοποιημένοι αν έστω και χίλια παιδιά είναι εκτός της εκπαιδευτικής διαδικασίας; Αν, δηλαδή, εκατό τέτοια παιδιά δεν μπορούν να προσεγγίσουν τα σχολεία και αν άλλα δύο χιλιάδες πλημμελώς τα προσεγγίζουν, είμαστε ικανοποιημένοι; Μη μένετε στα νούμερα. 
Εγώ σας έφερα ένα ενδεικτικό δημοσίευμα, το οποίο μας δίνει την ευκαιρία να κάνουμε τη συζήτηση. Οι γονείς που ζουν και βιώνουν το τραγικό αυτό πρόβλημα, το οποίο είναι ένας «Γολγοθάς» γι’ αυτούς, φανταστείτε να έχουν και το πρόβλημα του να μην μπορεί το παιδί να πάει στο σχολείο ή να πηγαίνει πλημμελώς, δηλαδή τη Δευτέρα να πηγαίνει, την Τρίτη να μην πηγαίνει γιατί λείπει ο φυσιοθεραπευτής, την Τετάρτη να πηγαίνει, την Πέμπτη να μην πηγαίνει γιατί λείπει ο λογοθεραπευτής. Αυτό το παιδί είναι στην εκπαιδευτική διαδικασία ή δεν είναι; Θα ανακαλύψουμε, δηλαδή, εδώ τον τροχό, το 2013; Ουσιαστικά δεν είναι στην εκπαιδευτική διαδικασία, τυπικά όμως είναι. Θέλω παρακαλώ να δείτε την ουσία, αφήστε τα νούμερα. Εγώ, ό,τι και να μου πείτε, θα συμφωνήσω. Πήρατε πιο πολλούς. Μην προσεγγίζετε όμως έτσι το ζήτημα. Πόσοι πρέπει να βρίσκονται, ειδικά γι’ αυτήν την κατηγορία; 
Ο κύριος Υπουργός που κάθεται δίπλα σας, ο κ. Μητσοτάκης, θα πρέπει να πει ότι στην κατηγορία της σχολικής ειδικής αγωγής δεν πειράζουμε ούτε έναν, ίσα-ίσα τους ενισχύουμε. Ας κόψουμε από αλλού, δεν ξέρω. Θα μου πείτε ότι ο καθένας λέει το ίδιο, «ας κόψουμε από αλλού». Όμως προσέξτε εδώ για τι συζητάμε. Μιλάμε για παιδιά με ειδικές ανάγκες, με αναπηρία. Εκεί νομίζω ότι μία πολιτεία δείχνει την ευαισθησία της, τον πολιτισμό της και την αξιοπρέπειά της.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κ. Οικονόμου.
Το λόγο έχει ο κύριος Υφυπουργός.</ChairmanSpeech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Ευχαριστώ, κύριε Πρόεδρε.
Έχετε δίκιο ότι πάντα μπορούμε να κάνουμε τα πράγματα καλύτερα. Αναφέρομαι όμως με αριθμούς, ώστε να μπορέσω να δώσω κάποια στοιχεία. Δεν είναι δυνατόν να κάνουμε μία συζήτηση και να μη δώσω αριθμούς για να αποδείξω ότι φέτος έχουμε πολλούς περισσότερους εκπαιδευτικούς στην ειδική αγωγή.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Τα κενά πόσα είναι;</Speech>
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Αναφερθήκατε στο θέμα της αίθουσας στο Λαύριο. Το ακούω με προσοχή, αλλά καταλαβαίνετε ότι προβλήματα σχολικών αιθουσών και προσβασιμότητας στην ελληνική εκπαιδευτική ζωή δυστυχώς έχουμε σε πολλά σημεία της Ελλάδας. Η χώρα μας δεν ήταν πάντα από τις πιο προηγμένες στη Δυτική Ευρώπη και αυτά τα θέματα θα πρέπει να τα κοιτάμε με ιδιαίτερο ενδιαφέρον επειδή είναι θέματα πολιτισμού. 
Επίσης, γιατί παρουσιάζονται πολλά προβλήματα κάθε χρόνο στην ειδική αγωγή; Διότι οι περισσότεροι απ’ αυτούς τους ανθρώπους, όπως ξέρετε, είναι μέσω ΕΣΠΑ, η διαδικασία είναι αργή και φτάνουμε στο μήνα Νοέμβριο μέχρι να πάνε στα σχολεία. Μακάρι να έχουμε αργότερα τη δυνατότητα σαν ελληνικό κράτος –μιας και αναφερθήκατε και στον Υπουργό που είναι δίπλα μου- να κάνουμε μόνιμες προσλήψεις προσωπικού γι’ αυτό το θέμα της ειδικής αγωγής που είναι τόσο καίριο.
Θέλω, όμως, να πω για το θέμα του ειδικού βοηθητικού προσωπικού ότι οι τριακόσιοι πενήντα αναπληρωτές που καλύπτουν τις αιτήσεις των γονέων καλύφθηκαν πλήρως, ενώ πέρσι ήταν τριακόσιοι για όλη τη διάρκεια της χρονιάς και δεν κάλυψαν όλες τις αιτήσεις. Στο ειδικό βοηθητικό προσωπικό και στο ειδικό εκπαιδευτικό προσωπικό πράγματι έχουμε ελλείψεις. Εγώ δεν θέλω να τα παρουσιάσω όλα ρόδινα, όμως έχουμε δώσει ήδη μέχρι τώρα τριακόσιες πιστώσεις και είναι σε εξέλιξη μία διαδικασία όπου τα αριθμητικά δεδομένα μεταβάλλονται διαρκώς, δηλαδή αν συζητούσαμε αυτήν την επίκαιρη ερώτηση την άλλη εβδομάδα, θα ήταν διαφορετικός ο αριθμός που θα σας έδινα.
Για τις περαιτέρω ενέργειες που προχωράμε, θα ήθελα να σας πω ότι βρισκόμαστε σε διαρκή φάση προσλήψεων για το βοηθητικό προσωπικό και το επόμενο διάστημα πρόκειται να γίνουν πεντακόσιες πενήντα προσλήψεις ειδικού εκπαιδευτικού προσωπικού για τη λειτουργία της ΕΔΕΑΥ, δηλαδή της Επιτροπής Διαγνωστικής Εκπαιδευτικής Αξιολόγησης και Υποστήριξης και για τη στελέχωση των ΚΕΔΥ.
Επίσης, μέσω του προγράμματος κοινωφελούς εργασίας προβλέπεται η πρόσληψη μέσω ΟΑΕΔ δύο χιλιάδων επτακοσίων ατόμων, ειδικού βοηθητικού προσωπικού και άλλων ειδικοτήτων, εκ των οποίων οι οκτακόσιοι πενήντα είναι ειδικό βοηθητικό προσωπικό. 
Συγκεκριμένα, αναμένεται η προκήρυξη από τον ΟΑΕΔ εντός των ημερών, ενώ οι περιφερειακές διευθύνσεις εκπαίδευσης έχουν ήδη πάρει τις οδηγίες από το Υπουργείο και έχουν κάνει την κατανομή αυτού του προσωπικού. Επίσης, έχουν σταλεί οδηγίες στις περιφερειακές διευθύνσεις για να συγκροτηθούν τα σχολικά δίκτυα εκπαίδευσης και υποστήριξης και στις διευθύνσεις εκπαίδευσης να συγκροτήσουν τις ΕΔΕΑΥ. Ποτέ δεν ισχυριστήκαμε ότι λύσαμε το θέμα διά παντός, απλά τη σχολική χρονιά 2013-2014 σχεδόν διπλασιάσαμε τους εκπαιδευτικούς και το ειδικό προσωπικό, αλλά δεν φτάνουν και πάλι, γι’ αυτό και ακολουθούν και άλλα βήματα προς αυτήν την κατεύθυνση.
Τέλος, θέλω να σας ενημερώσω ότι μέχρι την άνοιξη θα φέρουμε στη Βουλή το νομοσχέδιο για την ειδική αγωγή, το οποίο επεξεργαζόμαστε αυτό το διάστημα στο Υπουργείο, προκειμένου η ειδική αγωγή να ενισχυθεί σε στέρεες βάσεις και θεωρώ ότι θα είναι ένα ακόμα μεγάλο βήμα προς την κατεύθυνση της επίλυσης πολλών προβλημάτων της ειδικής αγωγής.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Κύριοι συνάδελφοι, ανακοινώνω στο Σώμα ότι ο Πρόεδρος της Κοινοβουλευτικής Ομάδας των Ανεξάρτητων Ελλήνων μάς γνωστοποιεί ότι Γενικός Γραμματέας της Κοινοβουλευτικής Ομάδας των Ανεξάρτητων Ελλήνων εξελέγη ο Βουλευτής Ημαθίας κ. Κωνσταντίνος Γιοβανόπουλος με αναπληρώτρια αυτού τη Βουλευτή Μαγνησίας κ. Μαρίνα Χρυσοβελώνη.
Συνεχίζουμε με τις επίκαιρες ερωτήσεις. 
Θα συζητηθεί τώρα η πρώτη με αριθμό 231/12-11-2013 επίκαιρη ερώτηση δεύτερου κύκλου του Βουλευτή Πέλλας της Νέας Δημοκρατίας κ. Διονυσίου Σταμενίτη προς τον Υπουργό Διοικητικής Μεταρρύθμισης και Ηλεκτρονικής Διακυβέρνησης, σχετικά με τα προβλήματα από την αναδιάρθρωση των δημοσίων υπηρεσιών στην καθημερινότητα των πολιτών.
Στην επίκαιρη ερώτηση του κ. Σταμενίτη θα απαντήσει ο Υπουργός κ. Μητσοτάκης.
Το λόγο έχει ο κ. Σταμενίτης για να αναπτύξει την επίκαιρη ερώτησή του.</ChairmanSpeech>
<Speech><Parlmember>ΔΙΟΝΥΣΙΟΣ ΣΤΑΜΕΝΙΤΗΣ</Parlmember>: Κύριε Πρόεδρε, κύριε Υπουργέ, είναι κοινώς παραδεκτό ότι το δημόσιο υφίσταται για να εξυπηρετεί τις ανάγκες του πολίτη, να παρέχει υπηρεσίες όπως η παιδεία, η υγεία, η δικαιοσύνη, η ασφάλεια και εν γένει τα βασικά κοινωνικά αγαθά που χρειάζεται κάθε άνθρωπος για να ζει με αξιοπρέπεια. Μάλιστα σε καιρούς όπως οι σημερινοί είναι αναγκαίο, από πλευράς πολιτείας, αυτό να εξασφαλιστεί παράλληλα με την προσπάθεια για βέλτιστη αποδοτικότητα, χρησιμότητα και αξιολόγηση των δημοσίων υπαλλήλων και των υπηρεσιών. Αυτό το αντιλαμβανόμαστε όλοι αν αναλογιστούμε ότι ένα πολύ μεγάλο κομμάτι της διαπραγμάτευσης με τους εταίρους σχετίζεται και αφορά το Υπουργείο Διοικητικής Μεταρρύθμισης και τις δομικές αλλαγές του δημοσίου τομέα που πρέπει να προχωρήσουμε ως κράτος.
Το πρόβλημα που προκύπτει και το οποίο θίγω με την κατάθεση αυτής της επίκαιρης ερώτησης προς εσάς είναι ότι η αναδιάρθρωση που επιχειρείται, ουσιαστικά αναιρεί τη λογική της αποκέντρωσης, καθώς συγκεντρώνει όλες τις υπηρεσίες στην ανύπαρκτη πλέον «πρωτεύουσα» του τέως νομού. Ταυτόχρονα, αγνοεί σημαντικές παραμέτρους όπως γεωγραφικές ιδιαιτερότητες, πληθυσμιακές κατανομές, τον ακριτικό χαρακτήρα, τα ήδη υπάρχοντα αστικά κέντρα και τις υποχρεωτικές μετακινήσεις πολιτών για να διεκπεραιωθούν οι υποθέσεις τους. 
Η κατανομή των υπηρεσιών στις χωρικές ενότητες των δήμων των περιφερειακών ενοτήτων και της περιφέρειας οφείλει να είναι ισοβαρής και δίκαιη. Αυτός είναι ο μόνος τρόπος με τον οποίο αποκτούν ουσιαστικό νόημα έννοιες όπως αυτές τις αποκέντρωσης, της περιφερειακής ανάπτυξης και της τοπικής βιωσιμότητας. Με αυτόν τον τρόπο θα υπάρξει στήριξη της τοπικής οικονομίας και σταδιακά ανάκαμψη του αισθήματος της εμπιστοσύνης προς την πολιτεία και τους φορείς της.
Επειδή η απάντηση στην πολύπλευρη κρίση που αντιμετωπίζει η χώρα μπορεί να δοθεί μόνο με δομικές αλλαγές και τη ριζική ανασύσταση του κράτους, επειδή η ραγδαία επιδείνωση της λειτουργίας και της αποτελεσματικότητας του κράτους τα τελευταία χρόνια είναι ο κύριος λόγος της γιγάντωσης του δημοσιονομικού προβλήματος και εμπόδιο στην ανάπτυξη, επειδή η επιχειρούμενη αναδιάρθρωση των δημοσίων υπηρεσιών αποδεικνύεται στην πράξη ως πηγή ταλαιπωρίας και ανασφάλειας για τον πολίτη και πηγή δυσχερειών για την επιχειρηματικότητα, σας ρωτώ, με ποια μελέτη και ποια κριτήρια αξιοποιήθηκαν για την αναδιάρθρωση των δημοσίων υπηρεσιών με τον τρόπο που αυτή εκφράζεται σήμερα και δείχνει μάλλον ότι δεν είναι τόσο αποτελεσματική και αν είναι στις προθέσεις σας ένας κεντρικός σχεδιασμός για την οργάνωση των δημοσίων υπηρεσιών σε επίπεδο καλλικρατικών δήμων, ώστε να καταστούν αυτές βασικός συντελεστής της τοπικής ανάπτυξης ως βάση για την ανάπτυξη της χώρα ή τουλάχιστον να μην αποτελούν εμπόδιο για την ανάπτυξη οποιασδήποτε ιδιωτικής πρωτοβουλίας. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ο κύριος Υπουργός έχει το λόγο.</ChairmanSpeech> 
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Ευχαριστώ, κύριε συνάδελφε, που μου κάνατε μία πολύ ενδιαφέρουσα αλλά και αρκετά γενική ερώτηση ως προς το ρόλο του κράτους και τον τρόπο με τον οποίο το κράτος παρέχει τις υπηρεσίες του στους πολίτες. 
Επιτρέψτε μου να ξεκινήσω με μία διατύπωση την οποία χρησιμοποιήσατε στην ερώτησή σας και με την οποία δεν συμφωνώ ακριβώς.
 Λέτε ότι το κράτος τα τελευταία χρόνια είναι κύριος λόγος γιγάντωσης του δημοσιονομικού προβλήματος και αναφέρεστε ως προς τη λειτουργία του κράτους. Το μέγεθος του κράτους ήταν ένας από τους βασικούς λόγους που η χώρα χρεοκόπησε. Διακρίνω το μέγεθος από τη λειτουργία. 
Ως προς το μέγεθος του κράτους θα ήθελα απλά –μιας και μου δίνετε την ευκαιρία να επανέλθω σε αυτό το θέμα- να θυμίσω στην Εθνική Αντιπροσωπεία, ότι το 2009, κύριε Πρόεδρε και κύριοι συνάδελφοι, είχαμε εννιακόσους δεκατρείς χιλιάδες υπαλλήλους εκ των οποίων σχεδόν επτακόσιες χιλιάδες ήταν μόνιμοι υπάλληλοι και το κόστος της μισθοδοσίας του δημοσίου ήταν 24,5 δισεκατομμύρια ευρώ. 
Σήμερα, μετά από τέσσερα χρόνια δύσκολης προσαρμογής, το μέγεθος του κράτους έχει μειωθεί στους επτακόσιους χιλιάδες υπαλλήλους, από τους οποίους κάτι παραπάνω από εξακόσιες χιλιάδες είναι μόνιμοι. Το δε κόστος του κράτους έχει μειωθεί από τα 24,5 δισεκατομμύρια ευρώ στα 15,9 δισεκατομμύρια ευρώ. Ένας από τους βασικούς λόγους που καταφέραμε να πετύχουμε πρωτογενές πλεόνασμα, ήταν ακριβώς διότι μαζεύτηκε το μέγεθος του κράτους. 
Όσον αφορά το ερώτημά σας: Αυτό το μάζεμα του κράτους είχε επιπτώσεις στην ποιότητα των παρεχόμενων υπηρεσιών; Σε ένα βαθμό ναι, σε ένα βαθμό όχι. Το λέω αυτό γιατί είναι πάρα πολύ δύσκολο κάποιος να βγάζει γενικά συμπεράσματα, εάν δεν εγκύψει με προσοχή στους διαφορετικούς τομείς που το κράτος παρέχει υπηρεσίες.
Ένα παράδειγμα είναι οι ΔΟΥ. Με αφορμή την ερώτηση που μου κάνατε, ανέτρεξα να δω λίγο τα δεδομένα τα οποία ισχύουν στο δικό σας Νομό, στο Νομό Πέλλας. Το Υπουργείο Οικονομικών –και σωστά κατά την άποψη μου- ξεκίνησε και υλοποίησε μια πολιτική συρρίκνωσης των ΔΥΟ, έτσι ώστε αυτές να καταστούν πιο μεγάλες, πιο αποτελεσματικές αλλά και σε ένα βαθμό πιο απρόσωπες. Διότι καλή είναι η προσωπική επικοινωνία, η εύκολη επικοινωνία του πολίτη με τις υπηρεσίες, αλλά πίσω από αυτή μερικές φορές δημιουργούνται και άλλα φαινόμενα τα οποία θέλουμε να αποτρέψουμε. 
Ισχύει, λοιπόν, αυτό το οποίο λέτε, ότι σε κάθε πρωτεύουσα παλιάς νομαρχίας συγκεντρώνονται υπηρεσίες; Στην περίπτωση των ΔΟΥ, από την πληροφόρηση που έχω, ειδικά για τη δικιά σας περίπτωση, δεν ισχύει. Διότι είχαμε τέσσερεις ΔΟΥ μέχρι το 2011, έγιναν τρεις και αντί να έχουμε μία ΔΟΥ στην παλιά πρωτεύουσα του νομού, έχουμε δύο, διότι τα Γιαννιτσά είναι σημαντικό εμπορικό κέντρο του νομού και το Υπουργείο Οικονομικών έκρινε ότι στην περίπτωση αυτήν έπρεπε να χρησιμοποιήσει αυτήν τη διάταξη δυνάμεων για να εξυπηρετηθούν καλύτερα οι πολίτες. 
Κύριε Πρόεδρε, θα επανέλθω στη δευτερολογία μου με περισσότερες πληροφορίες.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε, κύριε Υπουργέ. 
Το λόγο έχει ο κ. Σταμενίτης.</ChairmanSpeech> 
<Speech><Parlmember>ΔΙΟΝΥΣΙΟΣ ΣΤΑΜΕΝΙΤΗΣ</Parlmember>: Ευχαριστώ, κύριε Πρόεδρε. 
Κύριε Υπουργέ, θα σας απαντήσω για τις ΔΟΥ, για το τι συμβαίνει. Και έχει αξία αυτό, γιατί εκεί δείχνουμε πώς μαζεύετε το κράτος. Σαφέστατα συμφωνούμε ότι το κράτος έπρεπε να μειωθεί, να συμμαζευτεί και να μη δημιουργούμε σε κάθε στοιχείο μια συγκεκριμένη υπηρεσία. 
Για τις ΔΟΥ, όμως, συμβαίνει το εξής: Εμείς στο Νομό Πέλλας έχουμε τέσσερις δήμους. Ο ένας δήμος, η Έδεσσα έχει τριάντα χιλιάδες πολίτες, η Αριδαία έχει είκοσι εννιά χιλιάδες πολίτες, η πόλη των Γιαννιτσών έχει εβδομήντα χιλιάδες πολίτες και η Σκύδρα, που είναι το μεγάλο παραγωγικό και εμπορικό κέντρο όχι μόνο του νομού, άλλα όλης της κεντρικής Μακεδονίας, έχει είκοσι μία χιλιάδες πολίτες.  
Τι κάναμε με τις συγκεντρώσεις των ΔΟΥ; Δημιουργήσαμε μια ΔΟΥ με εβδομήντα επτά υπαλλήλους στην Έδεσσα και δεκαέξι στα Γιαννιτσά. Ενώ τα ΑΦΜ στην πόλη των Γιαννιτσών είναι δέκα χιλιάδες, ταλαιπωρούνται πάρα πολύ οι αγρότες και οι επιχειρηματίες στη συναλλαγή με το κράτος. Αυτό ακριβώς εννοώ.
Σαφέστατα, πρέπει αυτό το πράγμα να μαζευτεί, πρέπει να δημιουργήσουμε έναν ορθολογικότερο τρόπο. Κανείς δεν αμφιβάλλει ότι είχαμε ένα τεράστιο, σπάταλο και αναποτελεσματικό κράτος, που ήταν βασικά ο λόγος που οδηγήθηκε η χώρα στη δύσκολη οικονομική συγκυρία. Επίσης, είναι κατανοητό ότι δεν μπορούμε να συνεχίσουμε με υπηρεσίες και οργανισμούς οι οποίοι δεν προσφέρουν και δεν λειτουργούν, σε βάρος των φορολογούμενων πολιτών. 
Τι λέω, όμως. Σε μια εποχή που η φορολογία είναι αυξημένη, τα έσοδα των Ελλήνων πολιτών είναι μικρότερα, η ανεργία έχει αυξηθεί θα πρέπει η πολιτεία να μεριμνήσει ώστε να μην επιβαρύνονται επιπλέον οι πολίτες με συγκεκριμένες επιβαρύνσεις στην καθημερινότητα από τη συναλλαγή. Το να μετακινείσαι καθημερινά πενήντα χιλιόμετρα για να κάνεις μια εξυπηρέτηση, όχι ένας, όχι δύο, αλλά πενήντα χιλιάδες άνθρωποι, είναι ένα πρόβλημα. 
Έτσι, λοιπόν, πρέπει να βρούμε έναν κοινό τόπο, ώστε να μπορέσουμε όλα αυτά να τα βάλουμε σε μια διαδικασία. Μιλάω συγκεκριμένα για το Νομό Πέλλας, μιας και αναφερθήκατε. Εμείς διαθέτουμε, όπως είπα, τρία μεγάλα αστικά κέντρα και δύο μικρότερα. Ο νομός μας έχει μια μεγάλη γεωγραφική ιδιαιτερότητα. Παρουσιάζει μια μεγάλη κατανομή πληθυσμού σε μικρότερα και σε μεγαλύτερα δημοτικά διαμερίσματα. 
         Τι συμβαίνει; Έχουν κλείσει οι ΔΟΥ στην Αριδαία και στη Σκύδρα, δεν υπάρχει ούτε ένα φορολογικό ΚΕΠ για να μπορούν οι πολίτες να εξυπηρετούνται. Άλλη είναι η διαδικασία του ελέγχου, άλλη του διαδικαστικού. Έχει κλείσει το ΙΚΑ, έχει κλείσει ο ΟΑΕΔ στην Αριδαία και στη Σκύδρα και προτίθενται τώρα οι υπηρεσίες να κλείσουν τη Διεύθυνση Γεωργίας Ζωικής και Φυτικής Παραγωγής και το Δασαρχείο και το Κτηνιατρείο στις πόλεις που ουσιαστικά εκεί παράγονται. Αυτό εννοώ. 
Δηλαδή, ένας Δήμος Πέλλας, εξήντα οκτώ χιλιάδων κατοίκων, δεν θα πρέπει να έχει ένα ΚΕΠΑ, για να μπορούν να εξυπηρετούνται οι πολίτες; Δεν θα πρέπει να έχει αυτές τις υπηρεσίες φυτικής και ζωικής παραγωγής, που είναι το κέντρο παραγωγής του νομού; 
Ο Δήμος Αριδαίας, ένας ακριτικός νομός, απομονωμένος δήμος ή η Σκύδρα που αποτελεί ένα μεγάλο αγροτικό και εξαγωγικό κέντρο, δεν θα πρέπει να έχουν κάποια σημεία που να εξυπηρετούνται οι κάτοικοι, ώστε να μη μετακινούνται; Αυτό εννοώ και τίποτα παραπάνω.
Προφανώς, αντιλαμβάνεστε, ότι πρέπει να υπάρχουν κάποια  συγκεκριμένα κριτήρια, τα οποία να μη βασίζονται σε επίπεδο νομού. Έτσι, λοιπόν, σας ζητώ να αναλάβετε πρωτοβουλίες ώστε η αναδιάρθρωση των δημόσιων υπηρεσιών, οι δομές του κράτους να γίνουν βάσει κανόνων και κριτηρίων που να έχουν σκοπό και την ενίσχυση των καλλικρατικών δήμων. 
Αυτό είναι το κύτταρο της κοινωνίας μας. Εκεί πρέπει να το στηρίξουμε, ώστε οι πολίτες να μην μπαίνουν σε μια επιπρόσθετη ταλαιπωρία, για να μπορέσουμε να βοηθήσουμε και την καθημερινότητά τους, αλλά και την ανάπτυξη της ιδιωτικής πρωτοβουλίας και της επιχειρηματικότητας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός Διοικητικής Μεταρρύθμισης και Ηλεκτρονικής Διακυβέρνησης κ. Κυριάκος Μητσοτάκης.</ChairmanSpeech>
<Speech><Parlmember>ΚΥΡΙΑΚΟΣ ΜΗΤΣΟΤΑΚΗΣ</Parlmember> (Υπουργός Διοικητικής Μεταρρύθμισης και Ηλεκτρονικής Διακυβέρνησης): Πράγματι, κύριε συνάδελφε, έχετε δίκιο να λέτε ότι ο δικός σας νομός, η εκλογική σας περιφέρεια είναι μια αποκεντρωμένη περιφέρεια. Έχει την ιδιαιτερότητα να μην έχει ένα μεγάλο αστικό κέντρο, αλλά είναι αρκετά διάσπαρτη και αυτό, όπως σας είπα, προφανώς ελήφθη υπ’ όψιν όταν τα αρμόδια Υπουργεία σχεδίασαν την κατανομή των υπηρεσιών στο πλαίσιο  του «μαζέματος», το οποίο όλοι συμφωνήσαμε ότι είναι απαραίτητο.
Η πραγματικότητα είναι ότι υπάρχουν υπηρεσίες, κύριε συνάδελφε, στις οποίες η φυσική παρουσία του πολίτη είναι απολύτως απαραίτητη. Εάν κάποιος είναι άρρωστος, πρέπει ο ίδιος να πάει σε ένα κέντρο υγείας ή πρέπει να πάει σε ένα νοσοκομείο. Υπάρχουν όμως και μια σειρά από άλλες υπηρεσίες, όπου το ελληνικό γραφειοκρατικό κράτος, με την περιπλοκότητα των διαδικασιών που έχει εφεύρει, ταλαιπωρεί τον πολίτη. Θα ήταν δυνατόν, όταν θα μπορούσε υπό προϋποθέσεις, πολλές από αυτές τις επαφές να μην είναι πραγματικά απαραίτητες ή πολλές να γίνονται μέσα από το σπίτι με απλή χρήση ηλεκτρονικού υπολογιστή.
Η τελική, λοιπόν, απάντηση στο ερώτημα το οποίο θέτετε προφανώς έχει να κάνει με την οργάνωση, την οποία κάθε Υπουργείο προκρίνει για τις δικές του υπηρεσίες ανά νομό, αλλά έχει να κάνει και με μια κεντρική προσπάθεια, την οποία αναλαμβάνει το Υπουργείο Διοικητικής Μεταρρύθμισης, να περιορίσει στο μέτρο του δυνατού τα σημεία επαφής του πολίτη με το κράτος, ειδικά για διαδικασίες οι οποίες είτε είναι περιττές είτε είναι επαναλαμβανόμενες.
Έχουμε στη διάθεσή μας για να το κάνουμε αυτό ένα πολύ μεγάλο όπλο, ένα όπλο το οποίο είναι καταξιωμένο στη συνείδηση του πολίτη, αλλά ένα όπλο το οποίο δεν έχει έως σήμερα πλήρως αξιοποιηθεί και αναφέρομαι στα κέντρα εξυπηρέτησης πολιτών. Εσείς στο δικό σας νομό έχετε δώδεκα τον αριθμό, δώδεκα ΚΕΠ με τριάντα τρεις υπαλλήλους, τα οποία αποτελούν το φυσικό σημείο επικοινωνίας του πολίτη με τη διοίκηση για μια σειρά από διοικητικές εξυπηρετήσεις.
Εμείς στο Υπουργείο Διοικητικής Μεταρρύθμισης έχουμε δρομολογήσει έναν ουσιαστικό σχεδιασμό αναδιοργάνωσης και ενίσχυσης των κέντρων εξυπηρέτησης πολιτών, έτσι ώστε να μπορούν να επιτελέσουν πραγματικά το ρόλο για τον οποίο σχεδιάστηκαν, σε συνδυασμό με μία σύνθετη διαδικασία απλοποίησης διαδικασιών, που θα περιορίσει τις ευκαιρίες, τις δυνατότητες επαφής του πολίτη με το κράτος. 
Άρα, ως προς το διοικητικό κομμάτι, για το οποίο εγώ είμαι αρμόδιος, η λύση είναι περισσότερες ψηφιακές υπηρεσίες μέσα από την πύλη Ermis και περισσότερες δυνατότητες στα ΚΕΠ, ώστε διοικητικές πράξεις να διεξάγονται μέσα απ’ αυτά.
Ως προς το υπόλοιπο κομμάτι του τρόπου λειτουργίας του κράτους, η παροχή της κάθε υπηρεσίας προφανώς και ξεφεύγει, κύριε Πρόεδρε, από την αρμοδιότητα του Υπουργείου Διοικητικής Μεταρρύθμισης, αλλά και πάλι και εκεί ο σχεδιασμός πρέπει να γίνεται με συγκεκριμένα κριτήρια ορθολογικά. Αντιλαμβάνομαι, για παράδειγμα, ότι ένα κριτήριο με το οποίο ανασχεδιάστηκαν οι ΔΟΥ ήταν ο όγκος της δουλειάς που διεκπεραίωναν ή και άλλα κριτήρια, τα οποία θα εξασφαλίζουν ότι θα έχουμε δομές και μονάδες με κρίσιμη μάζα τέτοια, ώστε να μπορούν να παρέχουν ποιοτικές υπηρεσίες στους πολίτες. 
Τι προτιμούμε; Τρία ή τέσσερα νοσοκομεία τα οποία λειτουργούν πλημμελώς μέσα σε ακτίνα πενήντα χιλιομέτρων ή ένα νοσοκομείο ενισχυμένο, το οποίο θα μπορεί να παρέχει πραγματική ποιοτική δευτεροβάθμια περίθαλψη, με ένα σύστημα πρωτοβάθμιας φροντίδας, το οποίο θα μπορεί να καλύπτει τις βασικές ανάγκες των πολιτών;
Αυτά είναι τα ερωτήματα τα οποία πρέπει να απαντήσουμε και σε αυτήν την κατεύθυνση κινούμαστε. 
Σας ευχαριστώ για την ανοχή σας, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς. 
Η πρώτη με αριθμό 230/12-11-2013 επίκαιρη ερώτηση πρώτου κύκλου της Βουλευτού Β΄ Αθήνας της Νέας Δημοκρατίας κ. Αικατερίνης Παπακώστα - Σιδηροπούλου προς τoυς Υπουργούς &#160;Δικαιοσύνης, Διαφάνειας και Ανθρωπίνων Δικαιωμάτων και Εργασίας, Κοινωνικής Ασφάλισης και Πρόνοιας, σχετικά με την εφαρμογή του θεσμικού πλαισίου των υιοθεσιών και της προστασίας των παιδιών, δεν θα συζητηθεί λόγω κωλύματος του κυρίου Υπουργού και διαγράφεται. 
Η έκτη με αριθμό 244/12-11-2013 επίκαιρη ερώτηση πρώτου κύκλου του Βουλευτή Επικρατείας του Κομμουνιστικού Κόμματος Ελλάδας κ. Αθανασίου Παφίλη προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την ένταση των διώξεων και των καταδικών σε βάρος του εργατικού και λαϊκού κινήματος, δεν θα συζητηθεί μετά από συνεννόηση του αρμοδίου Υπουργού με τον ερωτώντα Βουλευτή και διαγράφεται. 
Σειρά έχει η δεύτερη με αριθμό 235/12-11-2013 επίκαιρη ερώτηση δεύτερου κύκλου του Βουλευτή Μαγνησίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Αλέξανδρου Μεϊκόπουλου προς τον Υπουργό Πολιτισμού και Αθλητισμού, σχετικά με την απόκτηση ειδικότητας προπονητή ποδοσφαίρου από τους απόφοιτους των ΤΕΦΑΑ.
Στην ερώτηση του κ. Μεϊκόπουλου θα απαντήσει ο Υφυπουργός Πολιτισμού και Αθλητισμού κ. Ιωάννης Ανδριανός. 
Κύριε Μεϊκόπουλε, έχετε το λόγο για να αναπτύξετε την επίκαιρη ερώτησή σας.</ChairmanSpeech> 
<Speech><Parlmember>ΑΛΕΞΑΝΔΡΟΣ ΜΕΪΚΟΠΟΥΛΟΣ</Parlmember>: Ευχαριστώ πολύ, κύριε Πρόεδρε.
Κύριε Υφυπουργέ, συζητάμε σήμερα ένα αρκετά σοβαρό ζήτημα το οποίο αφορά πάρα πολλούς αποφοίτους και φοιτητές πανελλαδικά.
Η συνεχιζόμενη υποβάθμιση των Τμημάτων Επιστήμης της Φυσικής Αγωγής και Αθλητισμού (ΤΕΦΑΑ) και των επαγγελματικών δικαιωμάτων των αποφοίτων, από τις μνημονιακές πολιτικές, μπορεί να έχει σοβαρές επιπτώσεις στον Ελληνικό Αθλητισμό και την Αθλητική Παιδεία. 
Χαρακτηριστική, κύριε Υφυπουργέ, είναι η περίπτωση των αποφοίτων ΤΕΦΑΑ με ειδικότητα το ποδόσφαιρο. Παρά το γεγονός ότι στα τέσσερα χρόνια φοίτησης έχουν τέσσερις χιλιάδες πεντακόσιες ώρες διδασκαλίας και επτακόσιες πενήντα ώρες ειδικότητας και την εκπόνηση διπλωματικής εργασίας, παρ’ ότι έχει πιστοποιηθεί η επάρκειά τους με εξετάσεις από πανεπιστημιακούς, σε θεμελιώδεις τομείς της αθλητικής επιστήμης, απαραίτητους για να σχεδιαστεί η αθλητική προπόνηση, ειδική για παιδιά, δεν έχουν το δικαίωμα να ασκήσουν το επάγγελμα του προπονητή  ποδοσφαίρου με δίπλωμα UEFA B’ και UEFA A’, πράγμα που δεν  ισχύει για τα άλλα αθλήματα. 
Από την άλλη μεριά, κύριε Υφυπουργέ, οι σχολές που έχουν ιδρυθεί από την ΕΠΟ καταρτίζουν άτομα ως προπονητές σε χρονικό διάστημα μόλις εκατόν είκοσι ωρών, δύο έως τέσσερις εβδομάδες, ενώ δεν παραδίδονται μαθήματα, όπως εργοφυσιολογία, αθλητιατρική, αθλητική ψυχολογία, μέθοδοι διδασκαλίας και άλλα. 
Να σημειωθεί, κύριε Υφυπουργέ, ότι οι απόφοιτοι των ΤΕΦΑΑ, για να μπορέσουν να ασκήσουν την προπονητική, θα πρέπει να παρακολουθήσουν τα σεμινάρια της ΕΠΟ, αφού, με βάση την ισχύουσα νομοθεσία, δεν θεωρούνται επαρκείς για να εργαστούν ως προπονητές. 
Η αποκλειστικότητα έκδοσης αδειών άσκησης επαγγέλματος προπονητή ποδοσφαίρου μέσω των ενώσεων ποδοσφαιρικών σωματείων, έχει ως αποτέλεσμα να μετατρέπεται η έκδοση σε βιομηχανία και μηχανισμό εκμετάλλευσης, εισπράττοντας παράβολα για την έκδοση αδειών που ξεκινούν από 375 ευρώ και φτάνουν έως τα 1.300 ευρώ. 
Κύριε Υφυπουργέ, επειδή οι κοινωνίες σε καιρούς κρίσης οφείλουν να δίνουν βαρύτητα στην παιδεία, τον πολιτισμό και τον αθλητισμό, επειδή η συγκεκριμένη τακτική, εκμεταλλευόμενη το κακώς εννοούμενο αυτοδιοίκητο της ΕΠΟ, στην ουσία καταστρατηγεί το δημόσιο και δωρεάν χαρακτήρα της τριτοβάθμιας εκπαίδευσης, εξισώνοντας με αυτόν τον τρόπο ένα σεμινάριο λίγων ωρών με ένα πανεπιστημιακό πτυχίο, επειδή με βάση το ν. 4186/2013 (άρθρο 39 παράγραφος 25) για την έκδοση άδειας άσκησης επαγγέλματος απαιτείται ως προσόν η κατοχή πτυχίου ΤΕΦΑΑ, επειδή η συνέλευση των προέδρων των ΤΕΦΑΑ με σχετικά ψηφίσματα διεκδικεί το συνταγματικά κατοχυρωμένο δικαίωμα του δημόσιου πανεπιστήμιου να ορίζει τα της αθλητικής εκπαίδευσης, επειδή η πληρωμή για σεμινάρια και η μη αναγνώριση της ειδικότητας οδηγούν όλο και λιγότεροι φοιτητές να επιλέγουν την κατεύθυνση του ποδοσφαίρου, σας ρωτάμε σε τι ενέργειες θα προβείτε και πότε, ώστε επιτέλους να αποσαφηνιστεί το νομικό πλαίσιο χορήγησης αδειών άσκησης επαγγέλματος σε προπονητές ποδοσφαίρου και να αποκατασταθεί με αυτόν τον τρόπο η αδικία σε βάρος των αποφοίτων ΤΕΦΑΑ με ειδικότητα το ποδόσφαιρο. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>):  Κι εμείς ευχαριστούμε, κύριε συνάδελφε. 
Ο κύριος Υφυπουργός έχει το λόγο.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Πολιτισμού και Αθλητισμού): Ευχαριστώ, κύριε Πρόεδρε. 
Κύριε συνάδελφε, με την επίκαιρη ερώτηση που καταθέσατε ουσιαστικά υπογραμμίζετε έναν ακόμη λόγο από τους πολλούς λόγους που υπάρχουν και οι οποίοι καθιστούν επιτακτικά αναγκαία τη σύνταξη ενός νέου αθλητικού νόμου, ο οποίος όπως σας έχω πει και σας έχω ενημερώσει, ήδη δρομολογείται από τη συσταθείσα νομοπαρασκευαστική επιτροπή. 
Πρώτα απ’ όλα, όμως, θα ήθελα να μου επιτρέψετε να κάνω μια διόρθωση. Το ζήτημα που συζητάμε σήμερα καμμία απολύτως σχέση δεν έχει με το μνημόνιο, όπως αναφέρεται στην εισαγωγή του κειμένου της επίκαιρης ερώτησης. 
Σαφώς δεν υπάρχει αμφιβολία πως η κρίση πλήττει σκληρά κάθε πτυχή της κοινωνίας μας και βεβαίως και τον πολιτισμό και τον αθλητισμό και αυτό που θέλουμε όλοι μας είναι να βγούμε μια ώρα αρχύτερα και από την κρίση και από τα μνημόνια. Το συγκεκριμένο ζήτημα όμως καμμία σχέση, όπως σας προανέφερα, δεν έχει ούτε με την κρίση ούτε με το μνημόνιο. 
Σχετικά με το θέμα μας, σε όλες τις πενήντα τέσσερις ευρωπαϊκές χώρες που μετέχουν στην UEFA την εκπαίδευση πιστοποίησης και επιμόρφωσης των προπονητών τη διαχειρίζεται η UEFA, μέσω του πρωτοκόλλου της σύμβασης για την αμοιβαία αναγνώριση προπονητικών προσόντων. Σε όλες αυτές τις χώρες, προκειμένου κάποιος να εκδώσει άδεια ασκήσεως επαγγέλματος προπονητή ποδοσφαίρου, πρέπει να διαθέτει και δίπλωμα προπονητή ποδοσφαίρου μιας εκ των κατηγοριών της UEFA. 
Στο πλαίσιο αυτό, η ΕΠΟ μετά το ν. 3749 προχώρησε στην έκδοση κανονισμού λειτουργίας σχολών προπονητών και κανονισμού προπονητών, οι οποίοι ευθυγραμμίζονται προς τους σχετικούς κανονισμούς της FIFA και της UEFA, όμως πράγματι εκκρεμεί η ομαλοποίησή τους σε σχέση με το εγχώριο θεσμικό μας πλαίσιο. Σε κάθε περίπτωση -και αυτό πιστεύω ότι είναι σημαντικό- την άδεια άσκησης επαγγέλματος την εκδίδει αποκλειστικά η Γενική Γραμματεία Αθλητισμού. 
Σε ό,τι αφορά στους φοιτητές των ΤΕΦΑΑ, όπως πληροφορήθηκα ύστερα από αίτηση των ΤΕΦΑΑ Θεσσαλονίκης, Σερρών, Κομοτηνής και Τρικάλων, λειτουργούν εντός των σχολών στο τέταρτο έτος σχολές προπονητών UEFA Β&apos; για όσους σπουδαστές το επιθυμούν, οι οποίοι και δεν καταβάλλουν κανένα χρηματικό αντίτιμο. 
Βεβαίως, υπάρχουν πολλές εκκρεμότητες, οι οποίες πρέπει, όπως σας είπα, να επιλυθούν ως προς τους πτυχιούχους των ΤΕΦΑΑ καθώς και τους κατόχους παλιών αδειών άσκησης επαγγέλματος προπονητή ποδοσφαίρου που θέλουν να λάβουν δίπλωμα από την ΕΠΟ, δηλαδή ως προς το σε ποιο επίπεδο θα εντάσσονται και τι ποσό θα καταβάλλουν, ως προς τις επιτροπές ισοτιμιών ΕΠΟ και Γενικής Γραμματείας Αθλητισμού και ως προς της αναρτήσεις στο Μητρώο Προπονητών Ποδοσφαίρου στην ιστοσελίδα της Γενικής Γραμματείας Αθλητισμού. 
(Στο σημείο αυτό κτυπάει το κουδούνι λήξεως του χρόνου ομιλίας του κύριου Υφυπουργού)
Αυτά, όμως, τα όντως υπαρκτά ζητήματα καθώς και άλλα, που ομοίως προκαλούνται από τις σημερινές ασάφειες και αδυναμίες του υφιστάμενου θεσμικού πλαισίου, δεν πρέπει να αντιμετωπιστούν αποσπασματικά. 
Γι’ αυτό πιστεύω ότι όλα αυτά τα ζητήματα έχουμε κατ’ αρχάς τη βούληση -και πιστεύω και με τη δική σας συμβολή- να τα αντιμετωπίσουμε συνολικά, με ενιαία θεώρηση, στο πλαίσιο της προετοιμασίας του νέου αθλητικού νόμου. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Κι εμείς ευχαριστούμε, κύριε Υφυπουργέ. 
Το λόγο έχει ο κ. Μεϊκόπουλος.</ChairmanSpeech> 
<Speech><Parlmember>ΑΛΕΞΑΝΔΡΟΣ ΜΕΪΚΟΠΟΥΛΟΣ</Parlmember>: Ευχαριστώ, κύριε Πρόεδρε. 
Κύριε Υφυπουργέ, πολύ χαίρομαι που αναφέρατε ότι δεν αποτελεί μνημονιακή δέσμευση η μη χορήγηση άδειας άσκησης προπονητικής ποδοσφαίρου, οπότε αναμένουμε κι εμείς την άμεση επίλυση του ζητήματος. 
Κύριε Υφυπουργέ, νομίζω όμως ότι έχει αξία να αναφέρουμε επακριβώς τι προβλέπει το ισχύον νομικό πλαίσιο μέχρι στιγμής.
Αναφέρομαι στο ν. 4186/2013, όπως προανέφερα, άρθρο 39 παράγραφος 25, όπου με τις διατάξεις του ν. 2725/1999 και τις λοιπές διατάξεις της κείμενης νομοθεσίας απαιτείται ως προσόν για τη χορήγηση άδειας άσκησης επαγγέλματος, την πρόσληψη, το διορισμό ή την επιλογή σε ορισμένη θέση, η κατοχή πτυχίου Τμήματος Επιστήμης Φυσικής Αγωγής και Αθλητισμού, με κύρια ή πρώτη ειδικότητα σε συγκεκριμένο άθλημα ή δίπλωμα ειδικότητας συγκεκριμένου αθλήματος ΤΕΦΑΑ. 
Η έννοια των όρων αυτών είναι ότι ο τίτλος, περί του οποίου πρόκειται, στηρίζεται σε σπουδές οι οποίες,  με βάση το εξατομικευμένο πρόγραμμα σπουδών που παρακολούθησε ο πτυχιούχος, δηλαδή υποχρεωτικά μαθήματα και μαθήματα επιλογής, καλύπτουν με πλήρη επάρκεια το γνωστικό αντικείμενο του εν λόγω αθλήματος. 
Τι πρακτικό, τώρα, αντίκρισμα έχει ο νόμος και η εφαρμογή του; 
Στην ουσία δεν υπάρχει κατοχύρωση ειδικότητας, η οποία να αναγράφεται στο πτυχίο. Ο ν. 4186, όμως, κάνει ένα βήμα, προκειμένου να αποκατασταθεί η αδικία και το κάθε τμήμα έχει τη δυνατότητα να εκδίδει βεβαίωση για την απόκτηση ειδικότητας. Σε άλλες χώρες, κύριε υφυπουργέ, αναγράφεται η ειδικότητα στο πτυχίο. Με αυτόν τον τρόπο, όμως, και πάλι δεν κλείνετε το ζήτημα των επαγγελματικών δικαιωμάτων των αποφοίτων ΤΕΦΑΑ στο ζήτημα της αναγραφής απλά και μόνο της ειδικότητας. 
Το βασικότερο ζήτημα, κύριε Υφυπουργέ, που έχουν να αντιμετωπίσουν οι απόφοιτοι ΤΕΦΑΑ, είναι η απόκτηση άδειας άσκησης επαγγέλματος. Πώς θα μπορούσε, λοιπόν, να αποκατασταθεί η αδικία σε βάρος των αποφοίτων των ΤΕΦΑΑ; Βασική αρχή οφείλει να είναι ότι καθ’ ύλην αρμόδιο για την εκπαίδευση των προπονητών θα είναι το δημόσιο πανεπιστήμιο. Αυτό σημαίνει ότι το πανεπιστήμιο θα έχει τον κυρίαρχο ρόλο και όχι η ΕΠΟ. Οι σχολές, λοιπόν, των προπονητών θα πρέπει να γίνονται εντός των ΤΕΦΑΑ, πράγμα που ισχύει για τα υπόλοιπα αθλήματα.
Θα με ρωτήσετε τώρα, κύριε Υφυπουργέ, η ΕΠΟ δεν πρέπει να είναι εναρμονισμένη με τους κανονισμούς της UEFA; Φυσικά και πρέπει να είναι. Εναλλακτικά, όμως, από τα σεμινάρια που διοργανώνει η ΕΠΟ, θα μπορούσαν να γίνουν τα εξής: Πρώτον, να διεξάγονται επιμορφωτικά σεμινάρια για τον κανονισμό της UEFA εντός των ΤΕΦΑΑ, δεύτερον, να υπάρχουν μαθήματα επιλογής ή τρίτον, στα πλαίσια της πρακτικής, να επιμορφώνονται οι φοιτητές σχετικά με τον κανονισμό της UEFA. 
Αυτού του είδους τα σεμινάρια θα μπορούσαν να γίνουν σε συνεργασία της Γενικής Γραμματείας Αθλητισμού με την ΕΠΟ, αλλά με την επίβλεψη, κύριε Υφυπουργέ, του δημόσιου πανεπιστημίου. 
Επειδή καλό είναι να μιλάμε με παραδείγματα, ας δούμε τι γίνεται αντίστοιχα στο άθλημα της καλαθοσφαίρισης. Η χρηματοδότηση των αντίστοιχων σεμιναρίων γίνεται από τη Γενική Γραμματεία Αθλητισμού. Τα μαθήματα των σεμιναρίων διεξάγονται από καθηγητές των ΤΕΦΑΑ, προσωπικού δηλαδή του οποίου κανείς δεν μπορεί να αμφισβητήσει το επίπεδο των γνώσεων.  Συνδιοργανώνονται από την ΕΟΚ και το Σύνδεσμο Προπονητών και συνυπογράφεται η πιστοποίηση που λαμβάνουν εκείνοι οι οποίοι παρακολουθούν τα προγράμματα σπουδών των σεμιναρίων. 
Το παραπάνω παράδειγμα, κύριε Υφυπουργέ, δείχνει πως μπορεί να υπάρχει συνεργασία ανάμεσα σε όλους τους εμπλεκόμενους φορείς και να έχει, όμως, καθοριστικό ρόλο το δημόσιο πανεπιστήμιο και όχι να υποβαθμίζεται. 
Ευχαριστώ πολύ, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε κι εμείς.
Ο κύριος Υφυπουργός έχει το λόγο για τη δευτερολογία του.</ChairmanSpeech> 
<Speech><Parlmember>ΙΩΑΝΝΗΣ ΑΝΔΡΙΑΝΟΣ</Parlmember> (Υφυπουργός Πολιτισμού και Αθλητισμού): 
Ευχαριστώ πολύ, κύριε Πρόεδρε. 
Πράγματι, κύριε συνάδελφε, θίξατε πολλά θέματα. Πράγματι, τα προβλήματα είναι υπαρκτά και γι’ αυτό αναφέρθηκα στην πρωτολογία μου στην ανάγκη σύνταξης και ψήφισης του νέου αθλητικού νόμου, με ενιαία θεώρηση, που θα αποσαφηνίζει διάφορα ζητήματα, όπως αυτό το επιμέρους θέμα που συζητάμε σήμερα. 
Το ζητούμενο δεν είναι ούτε να κάνουμε ένα ακόμα μπάλωμα αλλά ούτε ακόμα μία αντιπαράθεση. Χαίρομαι γιατί γίνεται συζήτηση για αυτό το θέμα με επιχειρήματα και με έναν τρόπο ήπιο, όπως νομίζω ότι αξίζει στον πολιτισμό και τον αθλητισμό. 
Για το ζητούμενο, λοιπόν, θέλω να υπογραμμίσω, ότι και αυτό το θέμα θα είναι θέμα προς συζήτηση και με τους αποφοίτους των ΤΕΦΑΑ και με όλους τους εμπλεκόμενους φορείς. 
Στόχος μας είναι η επίλυση, είναι η αποτελεσματική διασφάλιση του δημόσιου συμφέροντος, να διασφαλίσουμε ότι κάθε ευρώ που επενδύεται στον αθλητισμό από το υστέρημα του φορολογούμενου πολίτη θα πιάνει τόπο, να διασφαλίσουμε ακόμα αποτελεσματικότερα τη διαφάνεια, τη νομιμότητα και την αποτελεσματικότητα, να φέρουμε όσο γίνεται περισσότερους Έλληνες στον αθλητισμό και ιδίως τα παιδιά. Να ξαναγεμίσουν οι κερκίδες από οικογένειες, από γονείς με τα παιδιά τους. 
Για να το πετύχουμε αυτό, ζητάμε πραγματικά την ειλικρινή και εποικοδομητική συνεργασία όλων των φορέων και βλέπω και τη διάθεση από το κόμμα στο οποίο ανήκετε, ότι υπάρχει, δηλαδή,  αυτή η θετική διάθεση, και χαίρομαι γι’ αυτό. Αυτή η πρόσκληση αφορά όλους τους φορείς του αθλητισμού και βεβαίως και τις ομοσπονδίες, όσο και όλες τις πολιτικές και κοινωνικές δυνάμεις.
Σε κάθε περίπτωση, η σύνταξη του νέου νόμου είναι επιβεβλημένη. Αναφέρω εντελώς ενδεικτικά, και εφόσον μιλάμε για το ποδόσφαιρο, ότι ο υφιστάμενος νόμος μιλάει για ΠΑΕ στη Γ΄ Εθνική, ενώ πλέον η κατηγορία αυτή είναι ερασιτεχνική. 
Το ζητούμενο είναι, λοιπόν, μία καλύτερη, σύγχρονη, αποτελεσματική και δίκαιη κωδικοποίηση του θεσμικού πλαισίου, η οποία θα ανταποκρίνεται πράγματι στις ανάγκες του αθλητισμού της χώρας μας, θα τον προωθεί ως κοινωνικό αγαθό για όλους και βεβαίως θα είναι συμβατή με τις διεθνείς μας υποχρεώσεις.
Σας καλώ, λοιπόν, όπως καλώ και συνολικά την Αντιπολίτευση και κάθε άλλο εμπλεκόμενο φορέα, να συνεργαστούμε για αυτό το σημαντικό και αναγκαίο βήμα.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Ο Βουλευτής κ. Μάριος Σαλμάς, ο Βουλευτής του ΠΑΣΟΚ κ. Γεώργιος Παπανδρέου και ο Βουλευτής κ. Καρανάσιος Ευθύμιος αιτούνται ολιγοήμερη άδεια απουσίας στο εξωτερικό. Η Βουλή εγκρίνει;</ChairmanSpeech>    
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Η Βουλή ενέκρινε τη ζητηθείσα άδεια.
Ακολουθεί η τρίτη με αριθμό 239/12-11-2013 επίκαιρη ερώτηση δευτέρου κύκλου της Βουλευτού Β΄ Πειραιώς της Δημοκρατικής Αριστεράς κ. Μαρίας Γιαννακάκη προς τον Υπουργό Δημόσιας Τάξης και Προστασίας του Πολίτη, σχετικά με το μεταναστευτικό στο πλαίσιο της Ελληνικής Προεδρίας της Ευρωπαϊκής Ένωσης.
Το λόγο έχει η κ. Γιαννακάκη για να αναπτύξει την επίκαιρη ερώτησή της.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Ευχαριστώ πολύ, κύριε Πρόεδρε.
Κύριε Υπουργέ, η μετανάστευση είναι ένα ζήτημα ζωτικής σημασίας για τις χώρες του Ευρωπαϊκού Νότου, οι οποίες, ως εκ της θέσεώς τους, αποτελούν τις χώρες πρώτης υποδοχής και το φυσικό σύνορο με την Ευρωπαϊκή Ένωση. Αυτό είναι ακόμη πιο σημαντικό για την Ελλάδα, λόγω της γεωγραφικής της θέσης. Λόγω του υφισταμένου κοινοτικού πλαισίου, δηλαδή της συνθήκης Δουβλίνο ΙΙ, ένας πολύ μεγάλος αριθμός μεταναστών είναι εγκλωβισμένος στην Ελλάδα, χωρίς να έχει τη δυνατότητα να μεταβεί στη χώρα της αρεσκείας του. 
Το Ευρωπαϊκό Κοινοβούλιο κατά τη διάρκεια των τελευταίων μηνών είχε μπει σε μια διαδικασία διαβούλευσης αναφορικά με τη ρήτρα κατανομής. Μία πολιτική, δηλαδή, η οποία θα επέτρεπε να κατανεμηθούν οι μετανάστες οι οποίοι είναι εγκλωβισμένοι σε χώρες πρώτης υποδοχής, με βάση διάφορα κριτήρια, σε όλες τις χώρες κράτη-μέλη της Ευρωπαϊκής Ένωσης.
Αυτή είναι μια προοπτική, την οποία, αν θυμάστε, κύριε Υπουργέ, σε προηγούμενη επίκαιρη ερώτησή μου είχε διαφανεί ότι τη συμμερίζεστε, ότι έχει τη στήριξή σας.
Ένα άλλο στοιχείο είναι ότι υπάρχει μια κινητικότητα σε ένα επίπεδο κοινής επιχείρησης διάσωσης στη Μεσόγειο υπό την ομπρέλα της FRONTEX. Θα ήθελα, λοιπόν, κύριε Υπουργέ, να μου απαντήσετε στα εξής: 
Πρώτον, σε ποιο στάδιο βρίσκονται οι διαβουλεύσεις όσον αφορά στα δύο προηγούμενα θέματα, δηλαδή και την ενιαία επιχείρηση διάσωσης στο μεσογειακό χώρο αλλά και τις διαβουλεύσεις για τη ρήτρα κατανομής;
Επίσης, ποιες είναι οι θέσεις της Ελληνικής Δημοκρατίας, με τις οποίες σκέπτεται να προσέλθει στην Ελληνική Προεδρία; Γιατί ξέρουμε τις προτεραιότητες της Ελληνικής Προεδρίας υπό τον πολύ εύσχημο τίτλο, «κινητικότητα», αλλά δεν υπάρχει κάποιο περαιτέρω στοιχείο και μάλιστα με την προοπτική ότι την Ελληνική Προεδρία θα διαδεχθεί η Ιταλική, που αντιμετωπίζει ανάλογα προβλήματα. Άρα θα μπορούσε να υπάρξει και μια μεσοπρόθεσμη στρατηγική.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει ο Υπουργός Δημόσιας Τάξης και Προστασίας του Πολίτη κ. Δένδιας.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ, κύριε Πρόεδρε.
Κυρία συνάδελφε, έχετε πάντα την τάση –το λέω θετικά- με τις ερωτήσεις σας να καλύπτετε ολόκληρο το μεταναστευτικό και μία ευπρεπής απάντηση θέλει πολύ περισσότερο χρόνο από αυτόν που επιτρέπει ο Κανονισμός. 
Γι’ αυτό θα προσπαθήσω, όσο μπορώ, να σας απαντήσω με ακρίβεια σε αυτά που ρωτάτε, επιφυλασσόμενος σε μία άλλη ευκαιρία να κάνουμε ίσως και μία ευρύτερη συζήτηση, όπως αυτή που έγινε στην αρμόδια επιτροπή της Βουλής εδώ και λίγες μέρες.</Speech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Κύριε Υπουργέ, δεν σας ακούω.</Speech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Όσον αφορά κατ’ αρχάς το «Δουβλίνο ΙΙ» θα μου επιτρέψετε να σας πω ότι έχει μετατραπεί σε Δουβλίνο ΙΙΙ, είναι ο κανονισμός η 614/2013. Η Ελλάδα για πρώτη  φορά με αυτήν την Κυβέρνηση έχει αλλάξει πολιτική. Δεν συμφώνησε σε αυτόν τον κανονισμό. Δεν συμφώνησε στο κριτήριο της πρώτης χώρας εισόδου. Θεωρούμε ότι αυτό το κριτήριο είναι ένα λανθασμένο κριτήριο. 
Αν μου επιτρέπετε να διευρύνω και την απάντησή μου σε αυτό, η διαφωνία μας είναι και ευρύτερη, δηλαδή δεν αφορά μόνο στα θέματα ασύλου. Διότι πλην των δικαιουμένων άσυλο και πλην αυτών τους οποίους μπορούμε να επιστρέψουμε και επιστρέφουμε –είμαστε πρώτοι στην Ευρώπη σε επιστροφές αυτήν τη στιγμή- στις χώρες προέλευσης, δημιουργείται ένα άλλο ζήτημα για το τι θα γίνει με όσους μένουν, αφού αυτές οι δύο ομάδες εξαιρεθούν, δηλαδή, αυτοί που δικαιούνται διεθνούς προστασίας και αυτοί οι οποίοι θα επιστραφούν. Γι’ αυτούς που δεν επιστρέφουν άμεσα η χώρα έχει την εντύπωση η πολιτική η οποία προωθείται και από τον Πρωθυπουργό κ. Αντώνη Σαμαρά είναι ότι κι εκεί θα πρέπει να συμφωνηθεί με τις ευρωπαϊκές χώρες ρήτρα ανακατανομής, η οποία θα βασίζεται σε συγκεκριμένα στοιχεία, με θεσμοθετημένη αφετηρία την κοινή ευρωπαϊκή αντίληψη για αλληλεγγύη, μεταξύ κρατών-μελών όπως το μέγεθος της χώρας, ο πληθυσμός, το Ακαθάριστο Εθνικό Προϊόν κ.λπ..
Θα μου επιτρέψετε να χρησιμοποιήσω τα υπόλοιπα τρία λεπτά για τη συνέχεια της απάντησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Το λόγο έχει η κ. Γιαννακάκη.</ChairmanSpeech>
<Speech><Parlmember>ΜΑΡΙΑ ΓΙΑΝΝΑΚΑΚΗ</Parlmember>: Κύριε Υπουργέ, κατ’ αρχάς χρησιμοποιήσατε κάποιες λέξεις, αλλά θα τις αποδώσω στον προφορικό λόγο, όπως «επιστρέφω», «τι θα γίνει με αυτούς που θα μείνουν». Μιλούμε για ανθρώπους, δεν είναι εμπορεύματα. 
Από εκεί και πέρα, λοιπόν, αφού μιλάμε για όρους και ορολογία, θα ήθελα στη δευτερολογία σας να μου πείτε και τι σκέφτεστε για τον όρο που χρησιμοποίησε την προηγούμενη Κυριακή, κατά τη διάρκεια της συζήτησης της πρότασης δυσπιστίας που κατέθεσε ο ΣΥΡΙΖΑ, ο Πρωθυπουργός, όταν μίλησε για λαθρομετανάστες. Θα ήθελα πάρα πολύ τη γνώμη σας επ’ αυτού.
Επίσης, ας συνομολογήσουμε -και λόγω της ιδιαίτερα τραγικής συγκυρίας, ότι, δηλαδή, όλη αυτή η συζήτηση γίνεται υπό τη σκιά μιας νέας τραγωδίας στο Ιόνιο, καθώς η Μεσόγειος πλέον έχει μετατραπεί σε ένα νεκροταφείο, αφού τα τελευταία τρία χρόνια έξι χιλιάδες άνθρωποι έχουν χάσει τη ζωή τους- ότι η μετανάστευση είναι σύμφυτη της ιστορίας του ανθρώπου. Εμείς το θεωρούμε πρόβλημα, με το οποίο τους δύο-τρεις τελευταίους αιώνες έχουμε μάθει να ζούμε μέσα στα κράτη-έθνη.
Από εκεί και πέρα συμμερίζομαι τις σκέψεις σας όσον αφορά στο Δουβλίνο ΙΙ και αν θέλετε, μπορώ να το πάω και λίγο παραπέρα και να πω ότι, αν σκεπτόμαστε την Ευρώπη ως έναν ενιαίο χώρο μέσα σε ένα πλαίσιο και μια προοπτική ομοσπονδοποίησης, θα θεωρούσαμε και λογικό, βάσει της αρχής της αναλογικότητας, να γίνεται η εξέταση ανάλογων αιτημάτων στην περιφέρεια και όχι στο κέντρο. Γνωρίζετε, όμως, πολύ καλύτερα από εμένα ότι, όσον αφορά στην κλείδα κατανομής, υπάρχουν πολύ μεγάλες αντιρρήσεις από πάρα πολλές χώρες οι οποίες τις έχουν εκφράσει πάρα πολύ ανοικτά. Δεν το δέχονται με ένα επιχείρημα το οποίο λέει ότι, αν αυτό πραγματοποιούνταν, θα χαλάρωναν οι εσωτερικές πολιτικές ασύλου που έχει κάθε χώρα.
Οπότε ας θεωρήσουμε, τουλάχιστον σε αυτό το στάδιο, ότι μια αναθεώρηση της συνθήκης μάλλον δεν είναι εφικτή, παρ’ όλο που και η αρμόδια Επίτροπος  κ. Μάλστρομ, σε πολύ πρόσφατη ομιλία της είπε ότι δεν είναι ποτέ δυνατόν μόνο πέντε κράτη-μέλη να προσπαθούν να διαχειριστούν το 70% των ανθρώπων οι οποίοι αιτούνται άσυλο.
Αλλά και πέραν τούτου – για να μην μπλέκουμε τα δύο θέματα- παρ’ όλο που η Ελλάδα έχει μπροστά της έναν τεράστιο αριθμό αιτήσεων ασύλου να εξετάσει και διαχειριστεί, ακόμα και αν όλοι αυτοί οι άνθρωποι οι οποίοι στο Διεθνές Δίκαιο δικαιούνται διεθνούς προστασίας, πάλι θα μιλούσαμε για ένα πολύ μικρό κομμάτι αυτών των μετακινούμενων πληθυσμών.
Επίσης, σε πρόσφατη τοποθέτησή σας είχατε ζητήσει τη θεσμική αλλαγή του όρου από «παράτυπο» σε «παράνομο». Επειδή, το γνωρίζετε, οι όροι τους οποίους χρησιμοποιούμε είναι και φορείς ιδεολογίας και μπορεί να κρύβουν και μελλοντικές διαθέσεις πολιτικής, αυτό σημαίνει ότι όσων μεταναστών από εκείνους οι οποίοι βρίσκονται στη χώρα μας τα χαρτιά έχουν λήξει και δεν έχουν ανανεωθεί για κάποιους λόγους, οι οποίοι είναι πάρα πολύ συγκεκριμένοι και οι οποίοι συνδέονται και με την οικονομική κρίση, κινδυνεύουν να επαναπροωθηθούν.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε και εμείς.
Το λόγο έχει ο κύριος Υπουργός για τη δευτερολογία του.</ChairmanSpeech>
<Speech><Parlmember>ΝΙΚΟΛΑΟΣ ΔΕΝΔΙΑΣ</Parlmember> (Υπουργός Δημόσιας Τάξης και Προστασίας του Πολίτη): Ευχαριστώ.
Το τελευταίο θέμα το οποίο θέσατε δεν αφορά εμένα, είναι θέμα του Υπουργείου Εσωτερικών και, κατά συνέπεια, θα μου επιτρέψετε, αγαπητή κυρία συνάδελφε, να μη σας απαντήσω σε αυτό και να εκμεταλλευτώ αυτά τα τρία λεπτά που έχω, για να πω δύο-τρία πράγματα πάνω στα πολύ σοβαρά ζητήματα που με ρωτήσατε. 
Κατ’ αρχάς, όσον αφορά στη σημερινή τραγωδία, θα μου επιτρέψετε και από τη δική μας πλευρά να εκφράσω τη λύπη μου για τις ανθρώπινες ζωές που χάθηκαν, την ελπίδα μου ότι θα είναι οι λιγότερες δυνατές και να διαβεβαιώσω πως η χώρα θα κάνει ό,τι μπορεί για να περιθάλψει αυτούς τους ανθρώπους οι οποίοι διεσώθησαν. Αυτό, άλλωστε, συμβαίνει πάντοτε σε αυτές τις περιπτώσεις από την Ελλάδα.
Έρχομαι επί της ουσίας του θέματος της παράνομης μετανάστευσης. Για εμάς είναι παράνομοι. Δεν πρόκειται ούτε να κρύψω τους όρους ούτε να φοβηθούμε από τους όρους ούτε να προσπαθήσουμε να τους ωραιοποιήσουμε.
Επίσης, διεκδικούμε την παραμονή του όρου «illegal» σε σχέση με τον όρο «irregular» στο ευρωπαϊκό πολιτικό λεξιλόγιο. Για εμάς, αυτό είναι απολύτως σαφές. Θεωρούμε, δηλαδή, ότι η παραβίαση των ελληνικών και των ευρωπαϊκών συνόρων αποτελεί αξιόποινη πράξη. 
Είναι, λοιπόν, αξιόποινη πράξη κατά το Ελληνικό Δίκαιο. Υπάρχει ο ν.3386/2005. Δεν είδα κανένα κόμμα του ελληνικού Κοινοβουλίου να φέρνει μία πρόταση νόμου για να καταργηθεί το αξιόποινο της άνευ των απαραιτήτων εγγράφων διέλευσης των ελληνικών και των ευρωπαϊκών συνόρων.
Αυτό είπε ο Πρωθυπουργός. Αυτή είναι η προσπάθεια η οποία γίνεται από κοινού με τη Μάλτα, την Κύπρο, την Ιταλία, την Κροατία, τη Βουλγαρία, τη Ρουμανία, τη Γαλλία και την Ισπανία, δηλαδή η δημιουργία μιας συνεκτικής πολιτικής, η οποία θα προφυλάσσει τα ευρωπαϊκά σύνορα από αυτούς τους ανθρώπους οι οποίοι δεν δικαιούνται διεθνούς προστασίας. 
Για να είμαστε και σε αυτό σαφείς, θέλω να πω ότι η χώρα δεν αρνείται σε κανέναν τη διεθνή προστασία, όταν τη χρειάζεται. Έχουμε φτιάξει μία νέα, την πιο σύγχρονη στην Ευρώπη, υπηρεσία ασύλου, η οποία λειτουργεί ήδη στην Αθήνα, τον Έβρο, τη Μυτιλήνη κι αλλού, με κινητά κλιμάκια. Έχουμε φτιάξει ΚΕΠΥ, έχουμε φτιάξει ένα σύστημα χειρισμού των μεταναστευτικών ροών, το οποίο είναι η απόλυτη εφαρμογή του αναθεωρημένου σχεδίου δράσης που συμφωνήσαμε με την Ευρώπη, μετά από ένα μεγάλο διάστημα σχετικής απραξίας. 
Επίσης, επιτρέψτε μου να σας πω ότι δεν πρόκειται να αισθανθούμε και ενοχικά σύνδρομα όταν προστατεύουμε την εθνική μας κυριαρχία και τα σύνορά μας. Είναι δικαίωμά μας. 
Βεβαίως, έχετε απόλυτο δίκιο ιστορικά για τις μεταναστευτικές ροές, αλλά κατ’ επιλογή του κυρίαρχου ελληνικού λαού και των πολιτειακών του οργάνων, όχι κατ’ επιλογή του οιουδήποτε οποτεδήποτε κρίνει και θέλει -συνήθως είναι και αυτός θύμα ολόκληρων δικτύων, τα οποία διακινούν αυτούς τους δυστυχισμένους ανθρώπους- να μπορεί να διαβαίνει τα σύνορά μας, να δημιουργεί γκέτο στις πόλεις μας, τεράστια κοινωνικά προβλήματα και τελικά παρενέργειες όπως η δημιουργία του άθλιου πολιτικού φαινομένου της Χρυσής Αυγής.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δραγασάκης</Parlmember>): Ευχαριστούμε τον κύριο Υπουργό.
Η πέμπτη με αριθμό 229/12-11-2013 επίκαιρη ερώτηση δευτέρου κύκλου  του Ανεξάρτητου Βουλευτή Κιλκίς κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων, σχετικά με τα προβλήματα των γεωκτηνοτρόφων του Νομού Κιλκίς δεν θα συζητηθεί, λόγω κωλύματος του κυρίου Υπουργού και διαγράφεται.
Ολοκληρώθηκε η συζήτηση των επίκαιρων ερωτήσεων.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 12.19΄ λύεται η συνεδρίαση για την προσεχή Δευτέρα 18 Νοεμβρίου 2013 και ώρα 18.00΄, με αντικείμενο εργασιών του Σώματος νομοθετική εργασία, σύμφωνα με την ημερήσια διάταξη που έχει διανεμηθεί. 
 Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  
Τελευταία Αποθήκευση:	21/11/2013 12:20:00 μμ	Από:	V.bakali
Εκτυπώθηκε:	15/11/2013 12:10:00 μμ</body>
</html>