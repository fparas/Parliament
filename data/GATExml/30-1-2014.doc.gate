<html><head><meta name="cp:revision" content="5"><meta name="date" content="2014-02-11T07:37:00Z"><meta name="Company" content="OTS"><meta name="Keywords" content=""><meta name="meta:word-count" content="71797"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="Word-Count" content="71797"><meta name="dcterms:created" content="2014-02-11T07:29:00Z"><meta name="dcterms:modified" content="2014-02-11T07:37:00Z"><meta name="Last-Modified" content="2014-02-11T07:37:00Z"><meta name="Last-Save-Date" content="2014-02-11T07:37:00Z"><meta name="meta:character-count" content="387708"><meta name="Template" content="Normal"><meta name="meta:save-date" content="2014-02-11T07:37:00Z"><meta name="dc:title" content=""><meta name="Application-Name" content="Microsoft Office Word"><meta name="modified" content="2014-02-11T07:37:00Z"><meta name="Edit-Time" content="2400000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2014-02-11T07:29:00Z"><meta name="meta:last-author" content="katerinag"><meta name="Creation-Date" content="2014-02-11T07:29:00Z"><meta name="xmpTPg:NPages" content="409"><meta name="resourceName" content="30-1-2014.doc"><meta name="Last-Author" content="katerinag"><meta name="Character Count" content="387708"><meta name="Page-Count" content="409"><meta name="Revision-Number" content="5"><meta name="extended-properties:Template" content="Normal"><meta name="meta:keyword" content=""><meta name="Author" content="Production"><meta name="meta:page-count" content="409"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 30-01-2014		ΣΕΛ. 409
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΟΖ΄
Πέμπτη  30 Ιανουαρίου 2014
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Επικύρωση Πρακτικών, σελ. 
2. Ανακοινώνεται ότι τη συνεδρίαση παρακολουθούν έξι στελέχη υπηρεσιών ασφαλείας από τα ΙΕΚ ΞΥΝΗ, σαράντα τέσσερα μέλη από την ομάδα πιστών του Ιερού Ναού Κοιμήσεως της Θεοτόκου Νέας Φώκαιας Χαϊδαρίου, σελ. 
3. Επί διαδικαστικού θέματος, σελ. 
4. Επί προσωπικού θέματος, σελ. 
5. Αναφορά στη μνήμη των πεσόντων ηρώων, πιλότων της Ελληνικής Αεροπορίας, στα  Ίμια και τήρηση ενός λεπτού σιγής, σελ. 
6. Αναφορά στα επεισόδια που διαδραματίστηκαν στο πολιτικό γραφείο του Υπουργού Ναυτιλίας κ. Μ. Βαρβιτσιώτη, ανάμεσα σε μέλη της νεολαίας του Συνασπισμού Ριζοσπαστικής Αριστεράς, που διαμαρτύρονταν για όσα συνέβησαν στο Φαρμακονήσι και σε αστυνομικές δυνάμεις και στη προσαγωγή αυτών, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου επικαίρων ερωτήσεων της Παρασκευής 31 Ιανουαρίου 2014, σελ. 
4. Συζήτηση επικαίρων ερωτήσεων:
    α) Προς τον Υπουργό Εξωτερικών, σχετικά με το θέμα του ονόματος της πρώην Γιουγκοσλαβικής Δημοκρατίας της Μακεδονίας, σελ. 
    β) Προς τον Υπουργό Οικονομικών, σχετικά με την παράταση της ισχύος των κρατικών εγγυήσεων στα πυρόπληκτα δάνεια που έχουν δοθεί σε επιχειρήσεις μετά τις πυρκαγιές του 2007, σελ. 
    γ) Προς τον Υπουργό Ναυτιλίας και Αιγαίου, σχετικά με αποχώρηση του Λιμενικού Σώματος από την περιοχή της Λαδοξέρας, σελ. 
    δ) Προς τον Υπουργό Εργασίας, Κοινωνικής Ασφάλισης και Πρόνοιας:
        i) σχετικά με την υλοποίηση του μέτρου του ελάχιστου εγγυημένου εισοδήματος, σελ. 
        ii) σχετικά με τις απολύσεις των εργαζομένων στην επιχείρηση &quot;ΑΦΟΙ Γ. ΚΑΡΙΠΙΔΗ ΑΒΕΕ&quot;, σελ. 
    ε) Προς τον Υπουργό Παιδείας και Θρησκευμάτων, σχετικά με τη δημιουργία Τμήματος του Πανεπιστημίου Δυτικής Μακεδονίας στην Καστοριά, σελ. 
    στ) Προς τον Υπουργό Υγείας, σχετικά με τη νέα μείωση στη συνταγογράφηση φαρμάκων από τους γιατρούς που είναι συμβεβλημένοι στον ΕΟΠΥΥ, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Συζήτηση και ψήφιση στο σύνολο του σχεδίου νόμου του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων», σελ. 
2. Συζήτηση επί της αρχής, των άρθρων και των τροπολογιών και ψήφιση στο σύνολο του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Για την ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010, σχετικά με το δικαίωμα σε διερμηνεία και μετάφραση κατά την ποινική διαδικασία (L 280) και 2012/13/ΕΕ του Ευρωπαϊκού Κοινοβουλίου και του Συμβουλίου της 22ας Μαΐου 2012, σχετικά με το δικαίωμα ενημέρωσης στο πλαίσιο των ποινικών διαδικασιών (L 142)», σελ. 
3. Κατάθεση σχεδίων νόμων:
    α) Οι Υπουργοί Δημόσιας Τάξης και Προστασίας του Πολίτη, Οικονομικών, Εθνικής  Άμυνας, Εσωτερικών, Ανάπτυξης και Ανταγωνιστικότητας, Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης, Υγείας, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Αναδιοργάνωση της Ελληνικής Αστυνομίας, του Πυροσβεστικού Σώματος και της Γενικής Γραμματείας Πολιτικής Προστασίας, αναβάθμιση Υπηρεσιών του Υπουργείου Δημόσιας Τάξης και Προστασίας του Πολίτη και ρύθμιση λοιπών θεμάτων αρμοδιότητας Υπουργείου Δημόσιας Τάξης και Προστασίας του Πολίτη», σελ. 
    β) Ο Υπουργός Οικονομικών, ο Αντιπρόεδρος της Κυβέρνησης και Υπουργός Εξωτερικών και ο Υπουργός Ανάπτυξης και Ανταγωνιστικότητας κατέθεσαν σχέδιο νόμου: «Κύρωση της Σύμβασης μεταξύ της Ελληνικής Δημοκρατίας και της Δημοκρατίας του Αγίου Μαρίνου για την αποφυγή της διπλής φορολογίας αναφορικά με τους φόρους επί του εισοδήματος και επί του κεφαλαίου μετά του προσαρτημένου σ’ αυτήν Πρωτοκόλλου», σελ. 

ΠΡΟΕΔΡΕΥΟΝΤΕΣ
ΔΡΙΒΕΛΕΓΚΑΣ Ι. , σελ.
ΚΑΛΑΝΤΖΗΣ Γ. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΜΑΡΚΟΓΙΑΝΝΑΚΗΣ Χ. , σελ.

ΟΜΙΛΗΤΕΣ

Α. Επί διαδικαστικού θέματος:
ΑΛΕΞΟΠΟΥΛΟΣ Α. , σελ.
ΑΠΟΣΤΟΛΟΥ Ε. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΕΩΡΓΙΑΔΗΣ Σ. , σελ.
ΔΡΙΒΕΛΕΓΚΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΚΑΜΜΕΝΟΣ Π. , σελ.
ΚΑΝΕΛΛΗ Γ. , σελ.
ΚΑΣΙΔΙΑΡΗΣ Η. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΤΣΟΥΚΟΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΟΒΕΡΔΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΝΤΑΒΛΟΥΡΟΣ Α. , σελ.
ΡΗΓΑΣ Π. , σελ.
ΤΣΑΥΤΑΡΗΣ Α. , σελ.
ΤΣΟΥΚΑΛΗΣ Ν. , σελ.
ΧΑΛΒΑΤΖΗΣ Σ. , σελ.
ΨΥΧΑΡΗΣ Α. , σελ.

Β. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΔΡΙΒΕΛΕΓΚΑΣ Ι. , σελ.
ΚΑΝΕΛΛΗ Γ. , σελ.
ΚΕΛΛΑΣ Χ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΟΒΕΡΔΟΣ Α. , σελ.
ΜΑΡΚΟΓΙΑΝΝΑΚΗΣ Χ. , σελ.
ΣΤΑΜΠΟΥΛΗ Α. , σελ.

Γ. Επί της αναφοράς στη μνήμη των πεσόντων ηρώων, πιλότων της Ελληνικής Αεροπορίας στα  Ίμια:
ΒΕΝΙΖΕΛΟΣ Ε. , σελ.
ΚΑΛΑΝΤΖΗΣ Γ. , σελ.
ΚΑΜΜΕΝΟΣ Π. , σελ.

Δ. Επί της αναφοράς στα επεισόδια που διαδραματίστηκαν στο πολιτικό γραφείο του Υπουργού Ναυτιλίας:
ΑΘΑΝΑΣΙΟΥ Χ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΚΑΚΛΑΜΑΝΗΣ Α. , σελ.
ΚΑΠΕΡΝΑΡΟΣ Β. , σελ.
ΚΟΝΤΟΝΗΣ Χ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΟΒΕΡΔΟΣ Α. , σελ.
ΡΗΓΑΣ Π. , σελ.
ΣΤΑΜΠΟΥΛΗ Α. , σελ.
ΤΣΟΥΚΑΛΗΣ Ν. , σελ.

Ε. Επί των επικαίρων ερωτήσεων:
ΑΝΤΩΝΙΟΥ Μ. , σελ.
ΑΡΒΑΝΙΤΟΠΟΥΛΟΣ Κ. , σελ.
ΒΑΡΒΙΤΣΙΩΤΗΣ Μ. , σελ.
ΒΕΝΙΖΕΛΟΣ Ε. , σελ.
ΓΕΩΡΓΙΑΔΗΣ Σ. , σελ.
ΚΑΛΑΝΤΖΗΣ Γ. , σελ.
ΚΑΜΜΕΝΟΣ Π. , σελ.
ΚΑΠΕΡΝΑΡΟΣ Β. , σελ.
ΚΑΤΣΩΤΗΣ Χ. , σελ.
ΚΕΓΚΕΡΟΓΛΟΥ Β. , σελ.
ΚΕΛΛΑΣ Χ. , σελ.
ΚΟΥΖΗΛΟΣ Ν. , σελ.
ΛΟΒΕΡΔΟΣ Α. , σελ.
ΜΑΡΚΟΠΟΥΛΟΣ Κ. , σελ.
ΜΠΑΡΜΠΑΡΟΥΣΗΣ Κ. , σελ.
ΞΗΡΟΤΥΡΗ - ΑΙΚΑΤΕΡΙΝΑΡΗ Α. , σελ.
ΣΤΑΪΚΟΥΡΑΣ Χ. , σελ.

ΣΤ. Επί του σχεδίου νόμου του Υπουργείου Αγροτικής Ανάπτυξης και Τροφίμων:
ΤΣΑΥΤΑΡΗΣ Α. , σελ.

Ζ. Επί του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων:
ΑΘΑΝΑΣΙΟΥ Χ. , σελ.
ΒΛΑΧΟΓΙΑΝΝΗΣ Η. , σελ.
ΒΟΡΙΔΗΣ Μ. , σελ.
ΓΡΕΓΟΣ Α. , σελ.
ΚΑΚΛΑΜΑΝΗΣ Α. , σελ.
ΚΑΝΕΛΛΗ Γ. , σελ.
ΚΑΠΕΡΝΑΡΟΣ Β. , σελ.
ΚΟΝΤΟΝΗΣ Χ. , σελ.
ΚΟΥΚΟΥΛΟΠΟΥΛΟΣ Π. , σελ.
ΚΟΥΤΣΟΥΚΟΣ Γ. , σελ.
ΚΩΝΣΤΑΝΤΟΠΟΥΛΟΥ Ζ. , σελ.
ΛΟΒΕΡΔΟΣ Α. , σελ.
ΜΑΝΗ-ΠΑΠΑΔΗΜΗΤΡΙΟΥ Α. , σελ.
ΠΑΝΟΥΣΗΣ Ι. , σελ.
ΣΤΑΜΠΟΥΛΗ Α. , σελ.
ΤΣΟΥΚΑΛΗΣ Ν. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΟΖ΄
Πέμπτη 30 Ιανουαρίου 2014
Αθήνα, σήμερα στις 30 Ιανουαρίου 2014, ημέρα Πέμπτη και ώρα 9.39΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του B΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ .
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή B΄Αθηνών τα ακόλουθα:
Παιδείας και Θρησκευμάτων
2383) Ο Βουλευτής Δωδεκανήσου κ. ΔΗΜΗΤΡΗΣ ΓΑΚΗΣ κατέθεσε αναφορά με την οποία ο Σύλλογος Γονέων και Κηδεμόνων του εξαθέσιου Δημοτικού Σχολείου και Νηπιαγωγείων Κάσου διαμαρτύρεται για τα εκπαιδευτικά κενά, στη διδασκαλία της αγγλικής γλώσσας, του δημοτικού σχολείου της περιοχής.
Υγείας
2384) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε δημοσίευμα εφημερίδας το οποίο αναφέρει ότι το Γενικό Νοσοκομείο Πύργου παρουσιάζει σοβαρές ελλείψεις αναλώσιμων υλικών 
Παιδείας και Θρησκευμάτων
385) Ο Βουλευτής Λαρίσης κ. ΘΩΜΑΣ ΨΥΡΡΑΣ κατέθεσε αναφορά με την οποία  ο πρόεδρος του ΤΕΙ Θεσσαλίας αιτείται την πρόσληψη έκτακτου επιστημονικού προσωπικού για την κάλυψη των αναγκών του Iδρύματος.
Εξωτερικών
2386) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία τα Επιμελητήρια Ηρακλείου, Χανίων, Ρεθύμνης και Λασιθίου. αιτούνται την εύρεση εναλλακτικής μεθόδου για την καταστροφή του χημικού οπλοστασίου της Συρίας, προκειμένου να αποφευχθούν οι περιβαλλοντικές επιπτώσεις.
Παιδείας και Θρησκευμάτων
2387) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην έλλειψη αντισεισμικής θωράκισης των σχολικών κτηρίων στο Δήμο Ηρακλείου.
Εξωτερικών - Αγροτικής Ανάπτυξης και Τροφίμων - Τουρισμού
2388) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  ο Δήμαρχος Πλατανιά Χανίων κρούει τον κώδωνα του κινδύνου για το ενδεχόμενο εναπόθεσης και καταστροφής του συριακού χημικού οπλοστασίου στη λεκάνη της Μεσογείου και ειδικότερα στην υδάτινη περιοχή της δυτικής Κρήτης.
Παιδείας και Θρησκευμάτων - Υποδομών, Μεταφορών και Δικτύων
2389) Οι Βουλευτές, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ κατέθεσαν αναφορά με την οποία  το Σωματείο Εργαζομένων του Οργανισμού Σχολικών Κτηρίων ΑΕ αιτείται την εξεύρεση χρηματοδότησης για την ανέγερση δημοπρατηθέντων νέων σχολικών μονάδων στην Περιφέρεια Κεντρικής Μακεδονίας.
Υποδομών, Μεταφορών και Δικτύων
2390) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  οι τοπικοί φορείς του Δήμου Ζαγοράς-Μουρεσίου Μαγνησίας αιτούνται την εξέταση της ξαφνικής περικοπής και την επαναφορά των δρομολογίων ΚΤΕΛ από το  Βόλο προς το Πουρί Μαγνησίας.
Υποδομών, Μεταφορών και Δικτύων - Παιδείας και Θρησκευμάτων
2391) Οι Βουλευτές, Αιτωλοακαρνανίας κ. ΝΙΚΟΛΑΟΣ ΜΩΡΑΪΤΗΣ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία  το Σωματείο Εργαζομένων του Οργανισμού Σχολικών Κτηρίων Α.Ε. αιτείται τη χρηματοδότηση για την ανέγερση νέων σχολικών μονάδων στο Νομό Αιτωλοακαρνανίας.
Εργασίας, Κοινωνικής Ασφάλισης και Πρόνοιας
2392) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία ο Δήμαρχος Αλμωπίας διαμαρτύρεται για  την κατάργηση του Υποκαταστήματος του ΙΚΑ Αριδαίας, γιατί στερεί από τους δημότες την αυτοδύναμη εξυπηρέτησή τους, από μια αναγκαία σε καθημερινή βάση δημόσια υπηρεσία.
Πολιτισμού και Αθλητισμού - Παιδείας και Θρησκευμάτων
2393) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  μια ομάδα υποψηφίων «Απόφοιτοι του 2012» αιτείται την τροποποίηση της νομοθετικής ρύθμισης που καταργεί το 10% των θέσεων των εισακτέων στις πανελλαδικές εξετάσεις του 2014.
Αγροτικής Ανάπτυξης και Τροφίμων - Εσωτερικών - Εργασίας, Κοινωνικής Ασφάλισης και Πρόνοιας
2394) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία  ο Δήμαρχος Κισσάμου καταθέτει τις προτάσεις του σχετικά με την έλλειψη ανταποκριτών του ΟΓΑ στον δήμο. 
Υποδομών, Μεταφορών και Δικτύων
2395) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Δήμαρχος Ζαγοράς-Μουρεσίου αιτείται τη λήψη μέτρων για την αποκατάσταση και την ανακατασκευή του επαρχιακού οδικού δικτύου της περιοχής Ξουρίχτι Πηλίου.
Ανάπτυξης και Ανταγωνιστικότητας - Αγροτικής Ανάπτυξης και Τροφίμων
2396) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στον καθορισμό  μέτρων για την αντιμετώπιση των εισαγωγών ακατάλληλου ελαιολάδου από χώρες της ευρωπαϊκής κοινότητας.
Εργασίας, Κοινωνικής Ασφάλισης και Πρόνοιας
2397) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία ο Δήμαρχος Αλμωπίας αιτείται τη μη κατάργηση του υποκαταστήματος Αριδαίας και προτείνει λύσεις.
Αγροτικής Ανάπτυξης και Τροφίμων
2398) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  οι Αγροτικοί Σύλλογοι Ζαγοράς, Πουρίου και Μακρυράχης. προτείνουν μεταρρυθμίσεις στις νομοθετικές ρυθμίσεις που αφορούν την υποχρεωτική έναρξη επιτηδεύματος και την τήρηση βιβλίων εσόδων και εξόδων στους αγρότες.
Οικονομικών - Εθνικής Άμυνας - Διοικητικής Μεταρρύθμισης και Ηλεκτρονικής Διακυβέρνησης - Ανάπτυξης και Ανταγωνιστικότητας
2399) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  το Εργατοϋπαλληλικό Κέντρο Θεσσαλονίκης και το Σωματείο Εργαζομένων ΕΛΒΟ Θεσσαλονίκης καταθέτουν τον προβληματισμό τους σχετικά με την πρόθεση απαξίωσης της ΕΛΒΟ και των προσπαθειών πώλησής της.
Ναυτιλίας και Αιγαίου
2400) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία ο Σύλλογος Εργαζομένων του Οργανισμού Λιμένος Βόλου αιτείται την καταβολή του επιδόματος ανθυγιεινής και επικίνδυνης εργασίας στους υπαλλήλους του Οργανισμού.
Διοικητικής Μεταρρύθμισης και Ηλεκτρονικής Διακυβέρνησης - Εργασίας, Κοινωνικής Ασφάλισης και Πρόνοιας
2401) Ο Βουλευτής Αχαΐας κ. ΝΙΚΟΛΑΟΣ ΤΣΟΥΚΑΛΗΣ κατέθεσε αναφορά με την οποία  ο Περιφερειάρχης Δυτικής Ελλάδας αιτείται την ανεμπόδιστη συνέχιση της λειτουργίας του «Εθνικού Ινστιτούτου Εργασίας και Ανθρώπινου Δυναμικού».
Ναυτιλίας και Αιγαίου
2402) Ο Βουλευτής Ευβοίας κ. ΕΥΑΓΓΕΛΟΣ ΑΠΟΣΤΟΛΟΥ κατέθεσε αναφορά με την οποία  ο Ερασιτεχνικός Αλιευτικός Σύλλογος Καράβου παραθέτει το αίτημά του για την επανεξέταση της μετατροπής της λιμενικής υπηρεσίας Αλιβερίου σε παράρτημα του Λιμεναρχείου Χαλκίδας.
Οικονομικών 
2403) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία  το Επιμελητήριο Μεσσηνίας καταθέτει τον προβληματισμό του σχετικά με τις δυσχέρειες στις συναλλαγές των επαγγελματιών, σύμφωνα με τη διάταξη του ν. 4172/2013 και τα εξοντωτικά πρόστιμα των ν. 4174/2013 και ν. 4225/2013.
Εργασίας, Κοινωνικής Ασφάλισης και Πρόνοιας
2404) Οι Βουλευτές, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ, Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ και Νομού Αττικής κ. ΑΛΕΞΙΟΣ ΜΗΤΡΟΠΟΥΛΟΣ κατέθεσαν αναφορά με την οποία το Διοικητικό Συμβούλιο της ΕΣΗΕΑ θέτει το ζήτημα των πολύμηνων οφειλών προς τους εργαζομένους της ημερήσιας οικονομικής εφημερίδας «ΕΞΠΡΕΣ», καθώς και της οφειλής των ασφαλιστικών τους εισφορών.
Περιβάλλοντος, Ενέργειας και Κλιματικής Αλλαγής 
2405) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμος Φολεγάνδρου αναφέρεται στο ζήτημα της ρύπανσης, της παραλίας Αγίου Νικολάου.
Παιδείας και Θρησκευμάτων
2406) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Τοπικό Συμβούλιο Σικυώνος αποφάσισε την εφαρμογή προσωρινής λύσης για το θέμα της συγχώνευσης των δημοτικών Σχολείων Αρχαίας Σικυώνος (Βασιλικού) και Μουλκίου του Νομού Κορινθίας. 
Οικονομικών - Διοικητικής Μεταρρύθμισης και Ηλεκτρονικής Διακυβέρνησης - Δικαιοσύνης, Διαφάνειας και Ανθρωπίνων Δικαιωμάτων 
2407) Οι Βουλευτές, Αχαΐας κ. ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ και Β΄ Αθηνών κ.κ. ΧΡΗΣΤΟΣ ΚΑΤΣΩΤΗΣ και ΣΠΥΡΙΔΩΝ ΧΑΛΒΑΤΖΗΣ κατέθεσαν αναφορά με την οποία  ο Πανελλήνιος Σύλλογος Οικονομικών Επιθεωρητών διαμαρτύρεται για την ιδιωτικοποίηση του εισπρακτικού και ελεγκτικού τομέα στο Υπουργείο Οικονομικών.
Δημόσιας Τάξης και Προστασίας του Πολίτη 
2408) Οι Βουλευτές, Β΄ Αθηνών κ. ΧΑΡΟΥΛΑ (ΧΑΡΑ) ΚΑΦΑΝΤΑΡΗ, Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ και Ηρακλείου κ. ΜΑΡΙΑ ΔΙΑΚΑΚΗ κατέθεσαν αναφορά με την οποία  το Σωματείο Πυροσβεστών Πυρόσβεσης Διάσωσης Ανατολικής Κρήτης διαμαρτύρεται για την αδυναμία χορήγησης των  βασικών Μέσων Ατομικής Προστασίας (ΜΑΠ) στα μέλη του.
Παιδείας και Θρησκευμάτων
2409) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Νομού Αττικής κ. ΙΩΑΝΝΗΣ ΓΚΙΟΚΑΣ κατέθεσαν αναφορά με την οποία  ο Σύλλογος Εκπαιδευτικών Πρωτοβάθμιας Εκπαίδευσης Λήμνου αιτείται την άμεση κάλυψη των κενών ωρών λόγω έλλειψης  διδακτικού και ειδικού εκπαιδευτικού προσωπικού στα δημοτικά σχολεία του νησιού.
Υποδομών, Μεταφορών και Δικτύων - Ανάπτυξης και Ανταγωνιστικότητας - Οικονομικών 
2410) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επαγγελματική Επιστημονική Ένωση Τεχνολογικής Εκπαίδευσης Μηχανικών (ΕΕΤΕΜ) καταθέτει τον προβληματισμό της σχετικά με το υπό ψήφιση σχέδιο νόμου με τον τίτλο «εθνική αρχή συντονισμού πτήσεων και άλλες διατάξεις».
Παιδείας και Θρησκευμάτων - Υγείας
2411) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία οι γονείς και κηδεμόνες του 1ου Ειδικού Σχολείου Πειραιά αιτούνται την επίλυση των προβλημάτων που αντιμετωπίζουν τα παιδιά με ειδικές ανάγκες, εκφράζοντας τη δυσαρέσκειά τους για την αδιαφορία της κυβέρνησης.
Οικονομικών 
2412) Οι Βουλευτές, Επικρατείας κ. ΔΗΜΗΤΡΙΟΣ ΤΣΟΥΚΑΛΑΣ, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Νομού Αττικής κ. ΑΛΕΞΙΟΣ ΜΗΤΡΟΠΟΥΛΟΣ κατέθεσαν αναφορά με την οποία η Ένωση Συντακτών Ημερησίων Εφημερίδων Αθηνών (ΕΣΗΕΑ) αιτείται την παροχή πληροφοριών για τα υπέρογκα χρέη της εταιρείας «ΕΞΠΡΕΣ Δ. ΚΑΛΟΦΩΛΙΑΣ ΕΚΔΟΤΙΚΗ ΕΚΤΥΠΩΤΙΚΗ ΑΕ», εν όψει της σημαντικής οικονομικής ενίσχυσης που έλαβε για την αναδιάρθρωσή της.
Οικονομικών 
2413) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο κ. Νικόλαος Γεωργαλάς αιτείται παράταση των πυρόπληκτων δανείων που δόθηκαν με την υπουργική απόφαση 36579/Β1666/27.8.2007.
Εργασίας, Κοινωνικής Ασφάλισης και Πρόνοιας - Διοικητικής Μεταρρύθμισης και Ηλεκτρονικής Διακυβέρνησης - Υγείας
2414) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Συνομοσπονδία Πολυτέκνων Ελλάδος διαμαρτύρεται για τη διαθεσιμότητα υπαλλήλων και ιατρών του ΕΟΠΥΥ και καταθέτει προτάσεις, οι οποίες αφορούν τον τομέα των πολυτέκνων.
Εσωτερικών - Οικονομικών 
2415) Ο Βουλευτής Χανίων κ. ΚΥΡΙΑΚΟΣ ΒΙΡΒΙΔΑΚΗΣ κατέθεσε αναφορά με την οποία ο Δήμαρχος Κισσάμου αιτείται συμπληρωματικής έκτακτης χρηματοδότησης για την αποκατάσταση ζημιών του δήμου.
Δικαιοσύνης, Διαφάνειας και Ανθρωπίνων Δικαιωμάτων - Εσωτερικών
2416) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναδεικνύει το ζήτημα της παραίτησης του αντιδημάρχου Νάουσας. 
Παιδείας και Θρησκευμάτων - Διοικητικής Μεταρρύθμισης και Ηλεκτρονικής Διακυβέρνησης
2417) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ, Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η κ. Σοφία Μουτιάγκα διατυπώνει ερωτήματα για τη δυνατότητα μετάταξης των εκπαιδευτικών που κατέχουν δεύτερο πτυχίο και βρίσκονται σε καθεστώς διαθεσιμότητας.
Δικαιοσύνης, Διαφάνειας και Ανθρωπίνων Δικαιωμάτων - Ναυτιλίας και Αιγαίου
2418) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναδεικνύει την παραίτηση του εφοπλιστή Απόστολου Βεντούρη από την θέση της προεδρίας του Συνδέσμου Επιχειρήσεων Επιβατηγού Ναυτιλίας.
Παιδείας και Θρησκευμάτων
2419) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία το Σωματείο Εργαζομένων του Οργανισμού Σχολικών Κτηρίων Α.Ε. εκφράζει τη διαμαρτυρία του για τις  καθυστερήσεις στη δημοπράτηση των έργων, σχετικά με το διθέσιο ολοήμερο νηπιαγωγείο του Δήμου Καλλονής και το διθέσιο ολοήμερο νηπιαγωγείο του  Δήμου Γέρας της Λέσβου.
Πολιτισμού και Αθλητισμού - Περιβάλλοντος, Ενέργειας και Κλιματικής Αλλαγής 
2420) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία  οι εργαζόμενοι της Ενοποίησης Αρχαιολογικών Χώρων και Αναπλάσεις Α.Ε (ΕΑΧΑ Α.Ε) διαμαρτύρονται για την απορρόφηση της οικείας εταιρείας και τη συνεπαγόμενη απόλυση τους, αιτούμενοι την αξιοποίησή τους από το νέο φορέα.
Εξωτερικών - Δικαιοσύνης, Διαφάνειας και Ανθρωπίνων Δικαιωμάτων  - Περιβάλλοντος, Ενέργειας και Κλιματικής Αλλαγής  - Εθνικής Άμυνας - Ναυτιλίας και Αιγαίου
2421) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην ακαταλληλότητα του πλοίου «CAPE RAY», που έχει επιλεγεί να πραγματοποιήσει, εν πλω, την καταστροφή των χημικών όπλων της Συρίας στην θαλάσσια περιοχή της Μεσογείου.
Οικονομικών 
2422) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γεώργιος Καρύδης παραθέτει τις απόψεις και γνώσεις του σχετικά με τις μεθόδους διαχείρισης των καυσίμων που μπορούν να εφαρμοστούν από την κυβέρνηση.
Επικρατείας - Ανάπτυξης και Ανταγωνιστικότητας
2423) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο τέως Πρόεδρος της Ομοσπονδίας Αρτοποιών Ελλάδος και της Συντεχνίας Αρτοποιών Αθηνών και Περιχώρων διαμαρτύρεται για τη μεταχείριση την οποία κατά τη γνώμη του υφίσταται το επάγγελμα του αρτοποιού στην Ελλάδα.
Δικαιοσύνης, Διαφάνειας και Ανθρωπίνων Δικαιωμάτων - Εξωτερικών - Περιβάλλοντος, Ενέργειας και Κλιματικής Αλλαγής -  Εθνικής Άμυνας - Ναυτιλίας και Αιγαίου
2424) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται σε νέα στοιχεία για την καταστροφή των χημικών όπλων της Συρίας σε διεθνή ύδατα πλησίον της Κρήτης. 
Εργασίας, Κοινωνικής Ασφάλισης και Πρόνοιας
2425) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ.Γιώργος Καρύδης προτείνει τη δημιουργία ταυτότητας ασφαλιστικής και φορολογικής ενημερότητας. 
Οικονομικών - Εργασίας, Κοινωνικής Ασφάλισης και Πρόνοιας
2426) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Καρύδης Γιώργος προτείνει την πληρωμή των συντάξεων σε δύο ημέρες μηνιαίως με στόχο τη διευκόλυνση και τη μείωση του φόρτου εργασιών στις τράπεζες  λόγω του ισχύοντος μονοήμερου συστήματος. 
Εργασίας, Κοινωνικής Ασφάλισης και Πρόνοιας
2427) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο Σύλλογος Εργαζομένων στο Εθνικό Ινστιτούτο Εργασίας και Ανθρωπίνου Δυναμικού διατυπώνει τις αντιρρήσεις του σχετικά με τη σχεδιαζόμενη κατάργηση του οικείου Ινστιτούτου, προκειμένου να συνεχίζει να επιτελεί τον ρόλο του στη στήριξη των επιχειρήσεων και των θέσεων εργασίας.
Υποδομών, Μεταφορών και Δικτύων
2428) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία  φορείς του δημοτικού διαμερίσματος Πουρίου του Δήμου Ζαγοράς-Μουρεσίου του Νομού Μαγνησίας εκφράζουν τη διαμαρτυρία τους για τη μείωση των δρομολογίων προς το δημοτικό διαμέρισμα Πουρίου από το ΚΤΕΛ υπεραστικών γραμμών του Νομού Μαγνησίας.
Εργασίας, Κοινωνικής Ασφάλισης και Πρόνοιας
2429) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ένωση Γονέων και Κηδεμόνων του Δήμου Ωραιοκάστρου διατυπώνει την αντίθεσή της στην επένδυση της εταιρείας «Ελληνικός Χρυσός Α.Ε.» στη Χαλκιδική εξαιτίας των αρνητικών επιπτώσεων στην περιοχή.
Εργασίας, Κοινωνικής Ασφάλισης και Πρόνοιας - Διοικητικής Μεταρρύθμισης και Ηλεκτρονικής Διακυβέρνησης
2430) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  η Ομοσπονδία Επαγγελματιών Βιοτεχνών και Εμπόρων του Νομού Ηρακλείου αιτείται την απρόσκοπτη συνέχιση της λειτουργίας του ΕΙΕΑΔ καθώς και την απόσυρση  της διάταξης που προβλέπει την κατάργησή του.
Υποδομών, Μεταφορών και Δικτύων
2431) Η Βουλευτής Β΄ Θεσσαλονίκης κ. ΣΤΑΥΡΟΥΛΑ ΞΟΥΛΙΔΟΥ κατέθεσε αναφορά με την οποία  ο Οργανισμός Αστικών Συγκοινωνιών Θεσσαλονίκης αιτείται την επίλυση των προβλημάτων που απειλούν τη βιωσιμότητα του Οργανισμού.
Οικονομικών 
2432) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία ο κ. Γιώργος Καρύδης προτείνει μια νέα μέθοδο διενέργειας ελεγχόμενων χρηματοοικονομικών συναλλαγών δραστικού περιορισμού των παραβατικών πράξεων και του εγκλήματος.
Παιδείας και Θρησκευμάτων
2433) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης διατυπώνει ερωτήματα σε σχέση με τη διαθεσιμότητα μελών της και αιτείται την επανατοποθέτησή τους.
Δημόσιας Τάξης και Προστασίας του Πολίτη 
2434) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία  το Σωματείο Πυροσβεστών Πυρόσβεσης και Διάσωσης Ανατολικής Κρήτης αιτείται τη χορήγηση Μέσων Ατομικής Προστασίας στη σχολή της Πυροσβεστικής Ακαδημίας.
Οικονομικών 
2435) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο Δήμος Ρόδου αιτείται την αποκατάσταση κτηρίου της Ροδιακής έπαυλης και της ανάπλασης του κήπου.
Οικονομικών 
2436) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ, Γεώργιος Καρύδης προτείνει εναλλακτικά ισοδύναμα μέτρα κάλυψης του ελλείμματος και  ομαλής εκτέλεσης του προϋπολογισμού.
Αγροτικής Ανάπτυξης και Τροφίμων
2437) Η Βουλευτής Α΄ Πειραιώς κ. ΜΑΡΙΑ ΡΕΠΟΥΣΗ κατέθεσε αναφορά με την οποία  ο Δήμαρχος Αίγινας παραθέτει την απόφαση του Δημοτικού Συμβουλίου του νησιού  ενάντια στην απόφαση χορήγησης άδειας ανάπτυξης μονάδας ιχθυοκαλλιέργειας στο νησί, η οποία λήφθηκε από τον Γενικό Γραμματέα της Αποκεντρωμένης Διοίκησης
Οικονομικών - Εργασίας, Κοινωνικής Ασφάλισης και Πρόνοιας
2438) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  το Επιμελητήριο Σερρών παραθέτει τις απόψεις του σχετικά με τη φορολογική πολιτική και αιτείται την απόσυρση προστίμων που έχουν ήδη θεσπιστεί και υιοθετούν ανορθολογικά κατά την άποψη του επιμελητηρίου κριτήρια.
Δημόσιας Τάξης και Προστασίας του Πολίτη 
2439) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  το Σωματείο Εποχικών Πυροσβεστών του Νομού Πέλλας αιτείταιι τη στήριξη των αιτημάτων τους κατά την διαδικασία αναδιοργάνωσης του Πυροσβεστικού σώματος.
Παιδείας και Θρησκευμάτων
2440) Ο Βουλευτής Πέλλης κ. ΙΟΡΔΑΝΗΣ (ΔΑΝΗΣ) ΤΖΑΜΤΖΗΣ κατέθεσε αναφορά με την οποία  το Δημοτικό Συμβούλιο Έδεσσας αναδεικνύει τα προβλήματα στη λειτουργία του ΕΠΑΛ Έδεσσας και αιτείται τη στήριξη των καθηγητών του.
Οικονομικών - Αγροτικής Ανάπτυξης και Τροφίμων
2441) Η Βουλευτής Πέλλης κ. ΘΕΟΔΩΡΑ ΤΖΑΚΡΗ κατέθεσε αναφορά με την οποία  η Κοινοπραξία Συνεταιρισμών-Ομάδων Παραγωγών του Νομού Ημαθίας αιτείται την αναστολή όλων των αποφάσεων που αφορούν τους αγρότες και την έναρξη διαπραγματεύσεων για την αναδιαμόρφωσή τους.
Δημόσιας Τάξης και Προστασίας του Πολίτη 
2442) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  η Ένωση Αστυνομικών Υπαλλήλων Κυκλάδων προσκομίζει στοιχεία αναφορικά με τις διαρκώς αυξανόμενες ελλείψεις σε αστυνομικό προσωπικό στην περιοχή.
Περιβάλλοντος, Ενέργειας και Κλιματικής Αλλαγής 
2443) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία  ο Σύλλογος Ιδιοκτητών Αγροτικών και Αστικών Ακινήτων Ιωαννίνων παραθέτει τις απόψεις του σχετικά με το θέμα της θεσμοθέτησης του ρυθμιστικού σχεδίου Ιωαννίνων.
Εργασίας, Κοινωνικής Ασφάλισης και Πρόνοιας
2444) Οι Βουλευτές, Πρεβέζης κ. ΚΩΝΣΤΑΝΤΙΝΟΣ ΜΠΑΡΚΑΣ, Α΄ Αθηνών κ. ΜΑΡΙΑ ΜΠΟΛΑΡΗ, Δράμας κ. ΧΡΗΣΤΟΣ ΚΑΡΑΓΙΑΝΝΙΔΗΣ, Βοιωτίας κ. ΙΩΑΝΝΗΣ ΣΤΑΘΑΣ, Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ και Α΄ Θεσσαλονίκης κ. ΔΕΣΠΟΙΝΑ ΧΑΡΑΛΑΜΠΙΔΟΥ κατέθεσαν αναφορά με την οποία  το Σωματείο Εργαζομένων του Δήμου Βύρωνα διατυπώνει τις αντιρρήσεις του αναφορικά με το καθεστώς των ανέργων απασχολουμένων στο πρόγραμμα κοινωφελούς εργασίας του ΟΑΕΔ και αιτείται την πλήρη εφαρμογή για αυτούς της εργατικής νομoθεσίας.
Εργασίας, Κοινωνικής Ασφάλισης και Πρόνοιας
2445) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στον προβληματισμό για την τύχη της διαχείρισης των ιδιόκτητων κτηρίων του ΙΚΑ στις περιοχές Χερσονήσου και Αγίου Μηνά.
Περιβάλλοντος, Ενέργειας και Κλιματικής Αλλαγής - Υγείας - Οικονομικών 
2446) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Ομοσπονδία Πολυτέκνων Ελλάδος παραθέτει τον προβληματισμό της σχετικά με την απουσία μέριμνας για την εξαίρεση των πολύτεκνων οικογενειών από την υποχρέωση καταβολής νοσηλείων και εξόδων σε δημόσια νοσοκομεία και φαρμακεία και στην απουσία πρόβλεψης για έκπτωση ρεύματος σε περιπτώσεις αιθαλομίχλης.
Παιδείας και Θρησκευμάτων
2447) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Κίνηση Πανεπιστημιακής Αναβάθμισης (ΚΙΠΑΝ) παραθέτει τις απόψεις της σχετικά με την φημολογούμενη κατάργηση των σχετικών κρατήσεων υπέρ των σχολών και τμημάτων μηχανικών των ελληνικών πανεπιστημίων διά του ΤΣΜΕΔΕ.
Εργασίας, Κοινωνικής Ασφάλισης και Πρόνοιας
2448) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο διατυπώνει ενστάσεις για συγκεκριμένες προτάσεις του Κέντρου Προγραμματισμού και Οικονομικών Ερευνών (ΚΕΠΕ) για την αντιμετώπιση της ανεργίας.
Εργασίας, Κοινωνικής Ασφάλισης και Πρόνοιας - Υγείας - Οικονομικών 
2449) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Ανώτατη Γενική Συνομοσπονδία Συνταξιούχων Ελλάδος παραθέτει τον προβληματισμό της σχετικά με την περαιτέρω μείωση των επικουρικών συντάξεων και την απόφαση καθιέρωσης νοσηλείων κατά την εισαγωγή στα δημόσια νοσοκομεία.
Τουρισμού - Εργασίας, Κοινωνικής Ασφάλισης και Πρόνοιας
2450) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στις διαμαρτυρίες των  ξενοδοχειακών υπαλλήλων εν όψει των συνεπειών  αντικατάστασης της τοπικής σύμβασης εργασίας από τις κλαδικές.
Πολιτισμού και Αθλητισμού
2451) Η Βουλευτής Λακωνίας κ. ΦΕΒΡΩΝΙΑ ΠΑΤΡΙΑΝΑΚΟΥ κατέθεσε δημοσίευμα εφημερίδας το οποίο αναφέρεται σε δελτίο Τύπου του Σωματείου Εργαζομένων Υπουργείου Πολιτισμού του Νομού Λακωνίας για τη μεταφορά αρχαιοτήτων σε στρατόπεδο της Σπάρτης, εν όψει του μη εκσυγχρονισμού του τοπικού Αρχαιολογικού Μουσείου.
Εσωτερικών
2452) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  το Δημοτικό Συμβούλιο του Δήμου Σικυωνίων παραθέτει την πάγια θέση των δημοτικών αρχών και φορέων σχετικά με τον χαρακτηρισμό της τοπικής κοινότητας Ψαριού ως μαρτυρικού χωριού.
Δημόσιας Τάξης και Προστασίας του Πολίτη 
2453) Ο Βουλευτής Α΄ Αθηνών κ. ΝΙΚΗΤΑΣ ΚΑΚΛΑΜΑΝΗΣ κατέθεσε αναφορά με την οποία  η Πανελλήνια Ομοσπονδία Αστυνομικών Υπαλλήλων (ΠΟΑΣΥ) αιτείται την ενεργοποίηση της δυνατότητας για εισαγωγή στις Αστυνομικές Σχολές μέσω Πανελλαδικών Εξετάσεων.
Υποδομών, Μεταφορών και Δικτύων
2454) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Καρβούνης Δημήτριος παραθέτει τις απόψεις του σχετικά με τα άρθρα 23 έως 26 του νομοσχεδίου με τον τίτλο «Αρχή Συντονισμού Πτήσεων και άλλες διατάξεις».
Υποδομών, Μεταφορών και Δικτύων
2455) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  το Τεχνικό Επιμελητήριο Ελλάδος απαντά σε ανακρίβειες της επιστολής της Πανελλήνιας Ομοσπονδίας Σωματείων Εργαζομένων του Υπουργείου Περιβάλλοντος Χωροταξίας και Δημοσίων Έργων σχετικά με το σχέδιο νόμου με τον τίτλο: ¨Εθνική Αρχή Συντονισμού Πτήσεων και άλλες διατάξεις
Υποδομών, Μεταφορών και Δικτύων
2456) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Δήμαρχος Νεμέας αιτείται τη βελτίωση της σήμανσης η οποία προηγείται της εισόδου στον αρχαιολογικό χώρο της Αρχαίας Νεμέας.
Οικονομικών 
2457) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  κάτοικοι της περιοχής Άνω Ηλιούπολης Θεσσαλονίκης αιτούνται να παραιτηθεί το δημόσιο από τη διεκδίκηση των ακινήτων που τους ανήκουν.
Παιδείας και Θρησκευμάτων
2458) Οι Βουλευτές, Β΄ Πειραιώς κ. ΔΙΑΜΑΝΤΩ ΜΑΝΩΛΑΚΟΥ, Νομού Αττικής κ. ΙΩΑΝΝΗΣ ΓΚΙΟΚΑΣ και Β΄ Αθηνών κ. ΧΡΗΣΤΟΣ ΚΑΤΣΩΤΗΣ κατέθεσαν αναφορά με την οποία  ο Σύλλογος Δασκάλων και Νηπιαγωγών Χίου αιτείται την πλήρωση των ελλείψεων προσωπικού στα σχολεία του νησιού με τη διάθεση στη διεύθυνση πρωτοβάθμιας εκπαίδευσης δύο δασκάλων και μιας νηπιαγωγού.
δομών, Μεταφορών και Δικτύων
2459) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επαγγελματική-Επιστημονική Ένωση Τεχνολογικής Έκπαιδευσης Μηχανικών (ΕΕΤΕΜ) αιτείται την απόσυρση των άρθρων 23 έως 26 του νομοσχεδίου «Εθνική Αρχή Συντονισμού Πτήσεων και άλλες διατάξεις», εν όψει των επιπτώσεών τους για τους τεχνικούς μη μέλη του Τεχνικού Επιμελητηρίου Ελλάδας (ΤΕΕ). 
Ναυτιλίας και Αιγαίου
2460) Ο Βουλευτής Α΄ Πειραιώς κ. ΘΕΟΔΩΡΟΣ ΔΡΙΤΣΑΣ κατέθεσε αναφορά με την οποία  η Πανελλήνια Ένωση Ναυτών Εμπορικού Ναυτικού καταγγέλλει την καταστρατήγηση και την ουσιαστική κατάργηση της Συλλογικής Σύμβασης Εργασίας από ακτοπλοϊκή εταιρεία.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 2632/14-10-2013 ερώτηση του Βουλευτή κ. Κουίκ Τέρενς - Σπένσερ - Νικολάου δόθηκε με το υπ’ αριθμ. 96355/16-12-2013 έγγραφο από τον Υφυπουργό Υγείας η ακόλουθη απάντηση:
�
2. Στην με αριθμό 3193/29-10-2013 ερώτηση της Βουλευτού κ. Μακρή Θεοδώρου Ελένης δόθηκε με το υπ’ αριθμ. Β-2210/16-12-2013 έγγραφο από τον Υφυπουργό Υποδομών, Μεταφορών και Δικτύων η ακόλουθη απάντηση:
�
3. Στην με αριθμό 3929/19-11-2013 ερώτηση των Βουλευτών κ.κ. Παναγούλη Ευσταθίου (Στάθη), Αθανασίου Αθανάσιου (Νάσου) δόθηκε με το υπ’ αριθμ. 192786/ΙΗ ΕΞ /16-12-2013 έγγραφο από τον Υπουργό Παιδείας και Θρησκευμάτων η ακόλουθη απάντηση:
�
4. Στην με αριθμό 3940/19-11-2013 ερώτηση του Βουλευτή κ. Τριαντάφυλλου Κωνσταντίνου δόθηκε με το υπ’ αριθμ. 56347/16-12-2013 έγγραφο από τον Υπουργό Ανάπτυξης και Ανταγωνιστικότητας η ακόλουθη απάντηση:
5. Στην με αριθμό 4367/28-11-2013 ερώτηση των Βουλευτών κ.κ. Κωνσταντινίδη Θεοδοσίου και Γερασιμίδου Ελένης δόθηκε με το υπ’ αριθμ. 192715 /ΙΗ ΕΞ έγγραφο από τον Υπουργό Παιδείας και Θρησκευμάτων η ακόλουθη απάντηση:
�
6. Στην με αριθμό 4521/03-12-2013 ερώτηση του Βουλευτή κ. Παππά Χρήστου δόθηκε με το υπ’ αριθμ. Κ.Ε./246/16-12-2013 έγγραφο από τον Υφυπουργό  Αθλητισμού η ακόλουθη απάντηση:</ChairmanSpeech>
<table><tbody><tr></tr></tbody></table>	<td></td>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
θα συζητηθεί η τέταρτη με αριθμό 466/27-1-2014 επίκαιρη ερώτηση πρώτου κύκλου του Προέδρου της Κοινοβουλευτικής Ομάδας των Ανεξάρτητων Ελλήνων κ. Πάνου Καμμένου προς τον Υπουργό Εξωτερικών, σχετικά με το θέμα του ονόματος της πρώην Γιουγκοσλαβικής Δημοκρατίας της Μακεδονίας.
Τον λόγο έχει ο κύριος Πρόεδρος.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Κατ’ αρχάς, θέλω να ευχαριστήσω τον Υπουργό των Εξωτερικών που ήρθε να απαντήσει. 
Έχουν κατατεθεί οκτώ επίκαιρες ερωτήσεις στον Πρωθυπουργό της χώρας, προκειμένου να απαντήσει για ένα σοβαρό εθνικό θέμα. Καμμία από αυτές τις ερωτήσεις δεν απαντήθηκε. Αρνήθηκε ο κύριος Πρωθυπουργός να προσέλθει στην Αίθουσα της Βουλής. Και αναφέροντας τη δήλωση του τέως Υπουργού Εξωτερικών κ. Αβραμόπουλου στη συνεδρίαση της 18ης Σεπτεμβρίου του 2012 στη Διαρκή Επιτροπή Εθνικής Άμυνας, σε σχέση με την αποδοχή από τη μεριά της Κυβέρνησης της σύνθετης ονομασίας της Πρώην Γιουγκοσλαβικής Δημοκρατίας της Μακεδονίας με γεωγραφικό προσδιορισμό, ερωτώ, λοιπόν, επί οκτώ φορές τον Πρωθυπουργό να μας πει εάν η σταθερή θέση της Ελλάδος και η δική του που οδήγησε και στην πτώση της κυβέρνησης Μητσοτάκη το 1993 για τη μη αποδοχή του όρου «Μακεδονία» ισχύει ακόμα ή αν έχει αλλάξει.
Καταθέτω την ερώτηση εν συνεχεία στον Υπουργό των Εξωτερικών, διότι εδώ προκύπτουν σοβαρά θέματα μετά από απαντήσεις που έδωσε και ο ίδιος μέσα στη Βουλή των Ελλήνων.
Η απόφαση για τη μη χρήση του όρου «Μακεδονία» είναι μία απόφαση που έχει ληφθεί από το Συμβούλιο των Πολιτικών Αρχηγών το 1992, παρόντος του Προέδρου της Δημοκρατίας. Αυτή η απόφαση δεν μπορεί να ανατραπεί από καμμία προσωρινή πλειοψηφία, πλην της συνεδριάσεως του Συμβουλίου Πολιτικών Αρχηγών, την οποία ζητούμε, ή τη διεξαγωγή δημοψηφίσματος. 
Βλέπουμε ότι πλέον καταπατάται με αποδοχή της Ελλάδας η απόφαση 817/1993 του Συμβουλίου Ασφαλείας του Οργανισμού Ηνωμένων Εθνών. Ο όρος «Μακεδονία» και μάλιστα ως «Δημοκρατία της Μακεδονίας» χρησιμοποιείται με την αποδοχή της ελληνικής Κυβερνήσεως, άνευ διαμαρτυρίας. Καταστρατηγείται η απόφαση των Αρχηγών κρατών των κυβερνήσεων της Ευρωπαϊκής Κοινότητας στη Σύνοδο Κορυφής της Λισαβόνας τον Ιούνιο του 1992, όπου ο τότε Πρωθυπουργός κ. Κωνσταντίνος Μητσοτάκης κατέθεσε κι έγινε δεκτή παράγραφος από το σύνολο των πολιτικών Αρχηγών της Ευρωπαϊκής Ένωσης για τη μη χρήση του όρου «Μακεδονία» και των παραγώγων του. 
Εδώ βλέπουμε ότι η Βελγική Προεδρία σε επίσημη ανακοίνωσή της -που την κατέθεσα στη Βουλή και δεν έλαβα ουδεμία απάντηση με προτροπή του Πρωθυπουργού προς τον Υπουργό Άμυνας- αναφέρει ότι το δεύτερο εξάμηνο του 2014 προχωράει σε σύσταση Ευρωπαϊκού Στρατού με τη συμμετοχή του Στρατού της Δημοκρατίας της Μακεδονίας. Καμμία αντίδραση δεν είδαμε σε διπλωματικό επίπεδο και καμμία απάντηση δεν ακούσαμε στο Κοινοβούλιο.
Κυρίες και κύριοι συνάδελφοι, κύριε Πρόεδρε, είναι ξεκάθαρο πια ότι θα πρέπει η Κυβέρνηση να απαντήσει. Θα προχωρήσει σε οποιαδήποτε λύση, ερήμην της Βουλής των Ελλήνων; Θα αρνηθεί να φέρει στη Βουλή των Ελλήνων το θέμα αυτό; Εμείς δηλώνουμε ως Ανεξάρτητοι Έλληνες ότι είμαστε αντίθετοι με οποιαδήποτε χρήση του όρου «Μακεδονία», ακολουθώντας την απόφαση των πολιτικών Αρχηγών του 1992, την απόφαση του Συμβουλίου Ασφαλείας του Οργανισμού Ηνωμένων Εθνών, την απόφαση των Αρχηγών κρατών της Ευρωπαϊκής Ένωσης της Λισαβόνας. 
Θέτουμε πλέον ξεκάθαρα ότι ή θα συγκληθεί Συμβούλιο Πολιτικών Αρχηγών ή θα οδηγηθούμε σε δημοψήφισμα για να αποφασίσει ο ελληνικός λαός. Δεν μπορεί καμμία προσωρινή πλειοψηφία να προχωρήσει σε αυτήν τη συμφωνία. Ζητάμε εδώ και καιρό ενημέρωση, η οποία βεβαίως δεν μπορεί να γίνει σε δύο λεπτά, για το τι ζήτησε η ελληνική πλευρά από το διαμεσολαβητή  κ. Νίμιτς. Όταν υπάρχει διαμεσολαβητής, σημαίνει ότι η μία και η άλλη πλευρά καταθέτουν τις προτάσεις τους. Τι προτάσεις κατέθεσε η Ελλάδα; 
Τέλος, ζητούμε, κύριε Πρόεδρε, την καταγγελία της Ενδιάμεσης Συμφωνίας, η οποία δεν έχει ανανεωθεί, σιωπηρώς έχει ανανεωθεί από το 2002 και η οποία ουσιαστικά έχει καταπατηθεί απόλυτα από τη μεριά της Πρώην Γιουγκοσλαβικής Δημοκρατίας της Μακεδονίας και ως προς τη χρήση συμβόλων και ως προς τις προκλητικές πολιτικές απέναντι στην Ελλάδα και ως προς όλα εκείνα τα άρθρα τα οποία έγιναν και υπεγράφησαν με σκοπό την εξομάλυνση των σχέσεων. Η μόνη εξομάλυνση που έχει γίνει είναι από τη μία μεριά να γίνονται μπίζνες που ήταν λαθρεμπόριο στο παρελθόν και σήμερα είναι επίσημες δήθεν επιχειρηματικές συμφωνίες και εδώ στη Βουλή των Ελλήνων να έρχεται Σκοπιανός Βουλευτής και να προκαλεί, χρησιμοποιώντας τον όρο «Δημοκρατία της Μακεδονίας» χωρίς την αντίδραση ούτε του Αντιπροέδρου της Βουλής κ. Τραγάκη, που παρίστατο, ούτε του Υπουργού των Εξωτερικών. Είναι ξεκάθαρη πια η θέση που θα πρέπει να λάβει η Κυβέρνηση στη Βουλή των Ελλήνων. 
Να πούμε, τέλος, ότι αν δεν υπάρχει καταγγελία της Ενδιάμεσης Συμφωνίας, εάν δεν υπήρχε προσφυγή για τις παραβιάσεις από τη μεριά της Πρώην Γιουγκοσλαβικής Δημοκρατίας της Μακεδονίας εκ μέρους της Ελλάδος μέχρι τώρα στο Δικαστήριο της Χάγης που θα δικαίωνε την Ελλάδα, το αποτέλεσμα θα είναι -και προειδοποιούμε και καταγράφεται στα Πρακτικά- ότι θα έχουμε πιθανώς άλλη μία προσφυγή από την άλλη πλευρά εις βάρος της Ελλάδας -με την Ενδιάμεση Συμφωνία εν ισχύι - που θα καταδικάσει τη χώρα μας και ευθύνη θα έχει η σημερινή Κυβέρνηση.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο Αντιπρόεδρος της Κυβέρνησης και Υπουργός των Εξωτερικών κ. Ευάγγελος Βενιζέλος έχει τον λόγο.</ChairmanSpeech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κυρίες και κύριοι Βουλευτές, επιτρέψτε μου πριν απαντήσω στην ερώτηση του Προέδρου των Ανεξάρτητων Ελλήνων να εκφράσω εκ μέρους της Κυβέρνησης και -είμαι βέβαιος- εκ μέρους όλης της Βουλής των Ελλήνων την τιμή της πολιτείας στη μνήμη των ηρώων που έπεσαν εν ώρα υπηρεσίας στα Ίμια στις 31 Ιανουαρίου 1996. 
Τιμούμε την μνήμη των υποπλοιάρχων Παναγιώτη Βλαχάκου και Χριστόδουλου Καραθανάση, καθώς και τη μνήμη του αρχικελευστή Έκτορα Γιαλοψού. 
Κυρίες και κύριοι Βουλευτές, το ζήτημα του ονόματος των Σκοπίων, θα έλεγα όμως γενικότερα της θέσης τους στα Δυτικά Βαλκάνια και της ευρωατλαντικής προοπτικής τους, είναι πάντοτε ένα από τα σημαντικά ανοιχτά κεφάλαια της ελληνικής εξωτερικής πολιτικής. 
Βεβαίως, δεν μπορεί να συγκριθεί η σημασία του ζητήματος αυτού με τα μείζονα διαχρονικά εθνικά θέματα, κυρίως με την ανοιχτή πληγή της Κύπρου, αλλά και με την ένταση που κατά καιρούς εμφανίζεται στις ελληνοτουρκικές σχέσεις και με την ανάγκη να υπάρχει εφαρμογή και σεβασμός του Διεθνούς Δικαίου σε όλο τον θαλάσσιο και εναέριο χώρο του Αιγαίου και της Ανατολικής Μεσογείου. 
Πράγματι, στη διαδρομή που έχει διανύσει το ζήτημα του γειτονικού μας κράτους, η αρχική ελληνική θέση, που είχε διατυπωθεί μάλιστα πανηγυρικά σε συμβούλιο Αρχηγών των πολιτικών κομμάτων υπό τον τότε Πρόεδρο της Δημοκρατίας, ήταν πως η Ελλάδα δεν μπορεί και δεν πρόκειται να δεχθεί ονομασία του κράτους αυτού που περιλαμβάνει τον όρο «Μακεδονία» ή παράγωγά του. 
Όπως θα θυμάται και ο ερωτών Πρόεδρος των Ανεξαρτήτων Ελλήνων, αυτό συνέβη πριν την κρίσιμη ημερομηνία της 7ης Απριλίου 1993, όταν επί κυβερνήσεως Νέας Δημοκρατίας, επί κυβερνήσεως Κωνσταντίνου Μητσοτάκη, η Ελλάδα απεδέχθη την απόφαση 817 της 7ης Απριλίου 1993, με την οποία το Συμβούλιο Ασφαλείας συνέστησε προς τη Γενική Συνέλευση να αποδεχθεί την ένταξη του γειτονικού μας κράτους στον Οργανισμό Ηνωμένων Εθνών με το προσωρινό όνομα «The Former Yugoslav Republic of Macedonia», «Πρώην Γιουγκοσλαβική Δημοκρατία της Μακεδονίας». 
Αφού ενετάχθη έτσι στον Οργανισμό Ηνωμένων Εθνών το γειτονικό μας κράτος, το Συμβούλιο Ασφαλείας με την απόφασή του αυτή, την 817/1993, και την απόφαση που ακολούθησε, την 845/1993, συνέστησε προς τα δύο μέρη να επιλύσουν τη διεθνή διαφορά που έχει ανακύψει ως προς το όνομα μέσα από τη μεσολαβητική προσπάθεια των συμπροέδρων της συνδιάσκεψης που τότε ήταν συγκροτημένη και λειτουργούσε σε σχέση με την τέως Γιουγκοσλαβία. Τους δύο συμπροέδρους διαδέχθη ο ειδικός απεσταλμένος του Γενικού Γραμματέα του Οργανισμού Ηνωμένων Εθνών, στην αρχή ο κ. Σάιρους Βανς και στη συνέχεια ο πρέσβης κ. Μάθιου Νίμιτς, που συνεχίζει τη δραστηριότητα αυτή περίπου τα είκοσι τελευταία χρόνια. 
Όταν το 1993 ανέλαβε τα καθήκοντά της η τελευταία κυβέρνηση του Ανδρέα Παπανδρέου, η κατάσταση που είχε διαμορφωθεί ήταν αυτή ως προς τον Οργανισμό Ηνωμένων Εθνών και ταυτόχρονα η διαμόρφωση ενός μεγάλου -δυστυχώς- καταλόγου χωρών που είχαν αναγνωρίσει διμερώς το γειτονικό μας κράτος με το λεγόμενο συνταγματικό του όνομα. 
Τότε ελήφθη μια ιστορική απόφαση από το Υπουργικό Συμβούλιο του 1995, του οποίου είχα την τιμή να είμαι μέλος ως Υπουργός Τύπου και Κυβερνητικός Εκπρόσωπος, για την επιβολή ειδικών περιοριστικών εμπορικών και οικονομικών μέτρων, του λεγομένου εμπάργκο, σε σχέση με τη γειτονική μας χώρα.
Και η επιβολή του εμπάργκο αυτού και η δικαστική μάχη, που άνοιξε ενώπιον του Δικαστηρίου της Ευρωπαϊκής Ένωσης τότε, οδήγησε στην Ενδιάμεση Συμφωνία του 1995, τη συμφωνία της Νέας Υόρκης μεταξύ των Υπουργών Εξωτερικών των δυο χωρών, του Κάρολου Παπούλια και του Μπράνκο Τσερβενκόφσκι , την οποία συνυπέγραψε εν είδει μαρτυρίας ο ειδικός αποσταλμένος του Οργανισμού Ηνωμένων Εθνών, ο Σάιρους Βανς. Από τότε, από τον Απρίλιο του 1993, οπότε στον Οργανισμό Ηνωμένων Εθνών γίνεται χρήση του όρου «Μακεδονία» με προσδιορισμούς ιστορικούς που θέλουμε να γίνουν προσδιορισμοί όχι ιστορικοί ή πολιτειακοί αλλά προσδιορισμοί γεωγραφικοί, χρησιμοποιείται διεθνώς ένα σύνθετο όνομα που περιέχει τον όρο «Μακεδονία». 
Από τότε, λοιπόν, όλες ανεξαιρέτως οι ελληνικές κυβερνήσεις στις προγραμματικές τους δηλώσεις ενώπιον της Βουλής των Ελλήνων, δυνάμει των οποίων έλαβαν ψήφο εμπιστοσύνης, όλες οι κυβερνήσεις -η κυβέρνηση Σημίτη, η κυβέρνηση Κώστα Καραμανλή, η κυβέρνηση Γιώργου Παπανδρέου, η κυβέρνηση Λουκά Παπαδήμου, η Κυβέρνηση Αντώνη Σαμαρά- διατυπώνουν τη θέση ότι η Ελλάδα με μετριοπάθεια, με διάθεση απολύτου σεβασμού του Διεθνούς Δικαίου, των αποφάσεων του Συμβουλίου Ασφαλείας, του Γενικού Γραμματέα και του προσωπικού του απεσταλμένου μετέχουν στη διαδικασία, μετέχουν δημιουργικά. 
Η Ελλάδα είναι έτοιμη να δεχθεί μια σύνθετη ονομασία με γεωγραφικό προσδιορισμό στον όρο «Μακεδονία» που θα διαφοροποιεί σαφέστατα το κράτος αυτό από την ελληνική Μακεδονία και, βεβαίως, θέλουμε ένα τέτοιο όνομα erga omnes, δηλαδή ένα όνομα για κάθε χρήση εσωτερική και διεθνή, διμερή και πολυμερή. Αυτήν τη θέση τη διατυπώνουμε σε όλες μας τις συναντήσεις με το Γενικό Γραμματέα Ηνωμένων Εθνών. Αυτήν τη θέση διατυπώνουμε σε όλα τα διεθνή fora. Αυτήν τη θέση διατυπώνουμε στις συναντήσεις μας με τον ειδικό απεσταλμένο κ. Μάθιου Νίμιτς. Αυτήν τη θέση διατυπώνουμε και απευθείας στους γείτονές μας, γιατί έχουν μεσολαβήσει πολλές σε αριθμό επαφές σε επίπεδο Πρωθυπουργών παλαιότερα και σε επίπεδο Υπουργών Εξωτερικών. 
Δεν γίνεται δεκτή η θέση αυτή. Και δεν γίνεται δεκτή γιατί αναμφίβολα η άλλη πλευρά δεν έχει καμμία διάθεση καλόπιστης συμμετοχής στον διάλογο. Δεν σέβεται το Διεθνές Δίκαιο και δεν σέβεται τη μετριοπάθεια και την δημιουργική και υπεύθυνη θέση της ελληνικής πλευράς. Η βασική αντίρρησή τους είναι πως δήθεν δεν είναι δυνατόν να μεταβληθεί το συνταγματικό τους όνομα για λόγους εθνικής και θεσμικής αξιοπρέπειας. 
Όλα τα κράτη-μέλη της Ευρωπαϊκής Ένωσης συχνά-πυκνά προχωρούν σε αναθεωρήσεις των συνταγμάτων τους, για να εναρμονίζεται το εθνικό σύνταγμα με το Ευρωπαϊκό Κοινοτικό Δίκαιο ή με τη νομολογία του Ευρωπαϊκού Δικαστηρίου Δικαιωμάτων του Ανθρώπου και έτσι, σταδιακά να συγκροτείται ένας ενιαίος ευρωπαϊκός συνταγματικός χώρος. Επίσης, η ίδια Συμφωνία της Οχρίδας, η διεθνοτική συμφωνία, που είναι θεμέλιο της πολιτικής ύπαρξης και λειτουργίας του γειτονικού μας κράτους, είναι στην πραγματικότητα μια διφυής συμφωνία, η οποία έχει και διεθνή και συνταγματικά χαρακτηριστικά και, φυσικά, έχει μεταβάλει τα συνταγματικά δεδομένα της γειτονικής μας χώρας. 
Αυτό είναι το περίγραμμα της θέσης μας που είναι διατυπωμένη και λειτουργεί από τότε που έχουμε αποδεχθεί, όπως είχαμε υποχρέωση, τη σχετική απόφαση του Συμβουλίου Ασφαλείας του Οργανισμού Ηνωμένων Εθνών. 
Δεν είναι όμως αυτό το θέμα -και θέλω να το τονίσω απευθυνόμενος στη Βουλή των Ελλήνων- σε σχέση με το εξαιρετικά κρίσιμο ζήτημα που είναι η ευρωατλαντική προοπτική της γειτονικής μας χώρας. Κατ’ αρχάς, οι γείτονές μας προφανώς γνωρίζουν ότι παρά την κρίση, κατά τη διάρκεια της κρίσης και μετά την κρίση η Ελλάδα είναι πάντα ο πιο σημαντικός γείτονάς τους και ο πιο σημαντικός εμπορικός και οικονομικός εταίρος. Η Ελλάδα είναι πάντα ο πρώτος ξένος άμεσος επενδυτής στα Σκόπια. Το λιμάνι της Θεσσαλονίκης γεωγραφικά ήταν, είναι και θα είναι η βασική τους έξοδος προς τη Μεσόγειο και η Ελλάδα είναι ο αγαπημένος προορισμός όλων των τουριστών που προέρχονται από τη χώρα αυτή.
Αλλά αυτό είναι το λιγότερο. Υπάρχουν άλλες χώρες στην περιοχή, γειτονικές μας χώρες, χώρες μέλη της Ευρωπαϊκής Ένωσης και του ΝΑΤΟ, που έχουν διμερή ζητήματα σεβασμού του Διεθνούς Δικαίου με την Πρώην Γιουγκοσλαβική Δημοκρατία της Μακεδονίας, απείρως σοβαρότερα απ’ ότι είναι το ζήτημα του ονόματος. 
Γιατί, φυσικά, το ζήτημα του ονόματος μάς ενδιαφέρει επειδή πίσω από αυτό κρύβεται ένα πρόβλημα περιφερειακής σταθερότητας, ειρήνης, σεβασμού των υφισταμένων συνόρων και λανθάνοντος ή και εμφανούς αλυτρωτισμού. Τέτοια ζητήματα υπάρχουν στη σχέση με τη Βουλγαρία, για παράδειγμα, η οποία θέτει ζητήματα ιδεολογικής χρήσης της ιστορίας εκ μέρους των Σκοπίων, ζητήματα συνταγματικού αλυτρωτισμού, ζητήματα σεβασμού ιστορικών γεγονότων και καταστάσεων. 
Υπάρχει όμως και κάτι το οποίο είναι ακόμη πιο κρίσιμο. Είχα την ευκαιρία και στην τελευταία Σύνοδο των Υπουργών Εξωτερικών του ΝΑΤΟ και στην τελευταία συνεδρίαση του Συμβουλίου Γενικών Υποθέσεων της Ευρωπαϊκής Ένωσης που συζήτησε ζητήματα διεύρυνσης, να καταστήσω σαφές ότι η Ελλάδα δεν προβάλλει αντιρρήσεις για την ένταξη της Πρώην Γιουγκοσλαβικής Δημοκρατίας της Μακεδονίας στο ΝΑΤΟ ή στην Ευρωπαϊκή Ένωση επειδή είναι ανοιχτό το ζήτημα του ονόματος, για το όνομα, επειδή θέλουμε να επιβάλουμε την αλλαγή του ονόματος. 
Η επίλυση του διεθνούς νομικού ζητήματος σε σχέση με το όνομα είναι υποχρέωση σεβασμού των αποφάσεων του Συμβουλίου Ασφαλείας και γενικότερα του Οργανισμού Ηνωμένων Εθνών. Η ένταξη της γειτονικής μας χώρας στους νατοϊκούς και ευρωπαϊκούς θεσμούς μπορεί να γίνει –και θα γίνει- μόνο όταν ισχύσουν όλα τα γενικά κριτήρια που ισχύουν για όλα τα υποψήφια κράτη μέλη, που επιδιώκουν τη συμμετοχή τους στου ευρωατλαντικούς θεσμούς και πιο συγκεκριμένα στο ΝΑΤΟ και στην Ευρωπαϊκή Ένωση.
Τα κριτήρια αυτά, ειδικά για την Ευρωπαϊκή Ένωση, είναι σχηματοποιημένα εδώ και πάρα πολλά χρόνια, είναι τα λεγόμενα γενικά πολιτικά κριτήρια της Κοπεγχάγης. Αντίστοιχα είναι και τα κριτήρια που ισχύουν στο ΝΑΤΟ. Τα κριτήρια αυτά είναι ο σεβασμός της δημοκρατίας και του κράτους δικαίου, ο σεβασμός των θεμελιωδών δικαιωμάτων, ο σεβασμός του Διεθνούς Δικαίου και των σχέσεων καλής γειτονίας, ο σεβασμός της περιφερειακής σταθερότητας, η συμβολή στους σκοπούς που έχει είτε η Ατλαντική Συμμαχία είτε η Ευρωπαϊκή Ένωση.
Τέτοιου είδους ζητήματα θέτουν όλα τα κράτη, για όλα τα υποψήφια κράτη. Αυτό έχει πάρα πολύ μεγάλη σημασία, γιατί αλλιώς θα μπορούσε να προβληθεί ο ισχυρισμός ότι επί τη βάσει των αποφάσεων του Συμβουλίου Ασφαλείας και της Γενικής Συνέλευσης του ΟΗΕ, με τη χρήση της προσωρινής ονομασίας μπορεί κανείς να εντάσσεται σε όλους τους διεθνείς οργανισμούς. 
Δεν είναι, όμως, θέμα ονομασίας, προσωρινής ή οριστικής. Είναι ένα ευρύτερο ουσιαστικό ζήτημα σεβασμού του Διεθνούς Δικαίου, σεβασμού του ευρωπαϊκού κοινοτικού κεκτημένου, σεβασμού όλων αυτών των κριτηρίων που έχουν κωδικοποιηθεί πλέον στα συμπεράσματα του Συμβουλίου Γενικών Υποθέσεων της 17ης Δεκεμβρίου του 2013 και έχουν επικυρωθεί με τα συμπεράσματα του Ευρωπαϊκού Συμβουλίου της 19ης και 20ης Δεκεμβρίου 2013. 
Για να ανοίξει η ευρωπαϊκή προοπτική, λοιπόν, πρέπει να γίνει σεβαστή όλη αυτή η δέσμη κριτηρίων και πιο συγκεκριμένα, επειδή η γειτονική μας χώρα έζησε ένα οξύ πολιτικό και θεσμικό πρόβλημα δημοκρατίας και κράτους δικαίου, με τα γεγονότα της 24ης Δεκεμβρίου 2012, πρέπει να γίνει σεβαστή και να εφαρμοστεί η πολιτική συμφωνία που έχει συναφθεί την 1η Μαρτίου 2013, η οποία πλέον είναι όρος των συμπερασμάτων του Ευρωπαϊκού Συμβουλίου, το οποίο περιμένει από τη γειτονική μας χώρα απτά –έτσι ακριβώς λέει η απόφαση- βήματα προς την κατεύθυνση αυτή.
Και επειδή πρόκειται να επισκεφθώ και τις έξι πρωτεύουσες των Δυτικών Βαλκανίων ως Πρόεδρος του Συμβουλίου της Ευρωπαϊκής Ένωσης, αυτά προτίθεμαι να πω και στην επίσκεψή μου στα Σκόπια.
Εάν γίνει αντιληπτό από τους γείτονές μας ότι πρέπει να κάνουν τα βήματα που απαιτεί το ευρωπαϊκό κεκτημένο και το Διεθνές Δίκαιο, η Ελλάδα θα συμβάλει όσο μπορεί περισσότερο, άμεσα, ουσιαστικά, πρακτικά, στη διασφάλιση αυτής της προοπτικής τους.
Σε σχέση τώρα με το δημοψήφισμα…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αν έχετε την καλοσύνη, τελειώνετε, κύριε Πρόεδρε. Έχετε και τη δευτερολογία σας.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Τελειώνω, κύριε Πρόεδρε. 
Κύριε Καμμένε, κύριε Πρόεδρε, των Ανεξαρτήτων Ελλήνων, το δημοψήφισμα είναι ένα επιχείρημα που εμμέσως διατυπώνει διεθνώς μόνο ο κ. Γκρουέφσκι, ο Πρωθυπουργός της γειτονικής μας χώρας, ο οποίος για να ενισχύσει το επιχείρημά του ότι δεν μπορεί να μεταβληθεί το λεγόμενο συνταγματικό όνομα της χώρας αυτής, το οποίο θεωρεί ως άβατο, λέει «μα, ούτως ή άλλως θέλουμε και δημοψήφισμα για τέτοιου είδους συνταγματική αλλαγή». Πρόκειται, δηλαδή, στην πραγματικότητα για μία υπεκφυγή, για ένα προσχηματικό επιχείρημα.
Δεν μπορούμε να του επιτρέψουμε να αναβαθμίσει το επιχείρημά του αυτό μιλώντας εμείς για δημοψήφισμα. Διότι, φυσικά τα δημοψηφίσματα όταν γίνονται και εάν γίνονται, γίνονται εκατέρωθεν. Δεν μπορείς να αρνηθείς στον άλλον να κάνει δημοψήφισμα για να οχυρωθεί πίσω από το δημοψήφισμα, δηλαδή πίσω από το λεγόμενο συνταγματικό όνομα, δηλαδή πίσω από την αδιαλλαξία και την έλλειψη παραγωγικής διάθεσης στα θέματα αυτά.
Η δε καταγγελία της Ενδιάμεσης Συμφωνίας θα σήμαινε ανατροπή του διεθνούς νομικού πλαισίου μέσα στο οποίο κινείται επί χρόνια το θέμα αυτό, χωρίς να βλέπω ποιο είναι το όφελος και γιατί η Ελλάδα πρέπει να αναλάβει το βάρος της ανατροπής του διεθνούς νομικού πλαισίου.
Και ενώ προτείνουμε κάτι το οποίο είναι φιλικό, δημιουργικό, συγκεκριμένο, υπεύθυνο, έχει προοπτική για την περιοχή, είναι ευρωπαϊκό, είναι σύγχρονο, σέβεται τη δημοκρατία και τα ανθρώπινα δικαιώματα, πρέπει να δίνουμε εξηγήσεις γιατί θέτουμε σε αμφισβήτηση το διεθνές νομικό πλαίσιο.
Πρέπει να λάβουμε υπ’ όψιν μας ποιες είναι οι διαδικασίες οι οποίες υπάρχουν στον ΟΗΕ, ποιες είναι οι διαδικασίες που υπάρχουν όχι μόνο στο Συμβούλιο Ασφαλείας αλλά και στη Γενική Συνέλευση.
Όταν, λοιπόν, θέλουμε να προστατεύσουμε τα συμφέροντα της χώρας, όταν θέλουμε να εφαρμόσουμε μία εξωτερική πολιτική η οποία δεν είναι ρητορική, αλλά είναι συγκεκριμένη, είναι εξωτερική πολιτική η οποία βασίζεται σε χειρισμούς και έχει ως υπόβαθρο γνώση και διορατικότητα, πρέπει να κάνουμε αυτά τα οποία περιγράφω. Και γύρω από αυτά απαιτείται πράγματι η μέγιστη, η απόλυτη εθνική συναίνεση.
Θα ήθελα και οι Ανεξάρτητοι Έλληνες να μετέχουν στο φάσμα της εθνικής συναίνεσης γύρω από τα θέματα αυτά. Αναμφίβολα, όμως, λαμβανομένων υπ’ όψιν των θέσεων που έχουν κατά καιρούς διατυπώσει τα κόμματα της Βουλής των Ελλήνων, υπάρχει ευρύτατη συναίνεση γύρω από το θέμα αυτό που διαχρονικά συνιστά και τη θέση των ελληνικών κυβερνήσεων.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο Πρόεδρος των Ανεξάρτητων Ελλήνων κ. Πάνος Καμμένος.</ChairmanSpeech>
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Την επέτειο της «μαύρης» νύχτας των Ιμίων, της μέρας εκείνης όπου τρεις Έλληνες Αξιωματικοί ήρωες, Καραθανάσης, Βλαχάκος και Γιαλοψός έπεσαν υπέρ πίστεως και πατρίδος, στη Βουλή των Ελλήνων έχουμε ουσιαστικά μία ομολογία εθνικής ήττας και υποχώρησης.
Όσον αφορά το θέμα των Ιμίων, τιμή θα αποδώσουμε στους ήρωες όταν  αποδειχθεί τι πραγματικά έγινε εκείνη την ημέρα, πώς έπεσε το ελικόπτερο με τους ήρωες και τι έγινε με τις εντολές οι οποίες εδόθησαν από την πολιτική ηγεσία μίας κυβέρνησης, η οποία τόλμησε να πει να αφήσουμε τον αέρα να πάρει τη σημαία από τα Ίμια, της κυβέρνησης Σημίτη, μιας κυβέρνησης της ντροπής.
Σε αυτή, λοιπόν, την επέτειο η απάντηση του Υπουργού των Εξωτερικών της Ελλάδας ουσιαστικά είναι, η ανατροπή της απόφασης του Συμβουλίου των Πολιτικών Αρχηγών το 1992, η ανατροπή της απόφασης της Λισαβόνας των Αρχηγών κρατών της Ευρωπαϊκής Ένωσης, η ανατροπή της επίσημης θέσης του σημερινού Πρωθυπουργού, ο οποίος έριξε την κυβέρνηση για τη μη χρήση του όρου «Μακεδονία». 
Ακούσαμε με προσοχή να λέει ο Υπουργός επί των Εξωτερικών ότι η ελληνική θέση είναι ο γεωγραφικός προσδιορισμός, δηλαδή το «Βόρεια Μακεδονία» αποδέχεται ουσιαστικά η ελληνική Κυβέρνηση. Αυτό είναι αλλαγή της πολιτικής. Και δεν υπάρχει ψήφος εμπιστοσύνης, κύριε Βενιζέλο. 
Κατ’ αρχάς, με τον γεωγραφικό προσδιορισμό «Βόρεια Μακεδονία», τι κάνουμε; Αποδέχεται η Κυβέρνηση με Πρωθυπουργό αυτόν που την έριξε το ’93 -γι’ αυτόν τον ίδιο λόγο φαίνεται ότι ήταν οι ψηφιακές συσκευές και ο κ. Κόκκαλης εκείνη την εποχή, αποδεικνύεται πλέον σε αυτήν την Αίθουσα- ότι ουσιαστικά με τον γεωγραφικό προσδιορισμό, τις μειονότητες των Αλβανών, των Βούλγαρων, των Ρομά, των Ελλήνων, τους προσδιορίζουμε ως Μακεδόνες;
Διότι ο γεωγραφικός προσδιορισμός καταλήγει σε εθνικό προσδιορισμό και ουσιαστικά υπαναχωρεί η Ελλάδα από τις πάγιες θέσεις της. Αυτό είναι θέμα προς δημοψήφισμα στην Ελλάδα. 
Άκουσα να μιλάτε περί της ψήφου εμπιστοσύνης, κάτι το οποίο επαναλάβατε και στο Εθνικό Συμβούλιο. Δεν ήθελα να το πω αυτό, γιατί οι συνεδριάσεις του Εθνικού Συμβουλίου είναι απόρρητες. Μου μετεφέρθη από τους συμμετέχοντες, από τον κ. Κουίκ και τον κ. Γιαννέλη. 
Θα σας πω ότι είχα την τιμή να συμμετέχω στην κυβέρνηση του Κώστα Καραμανλή και να ξέρω πολύ καλά τι έγινε εκείνο το βράδυ στο Βελιγράδι, που και οι Υπουργοί της τότε κυβέρνησης πίεζαν προκειμένου να μην βγει ο Κώστας Καραμανλής, ο Πρωθυπουργός της χώρας, και να αρνηθεί την είσοδο των Σκοπίων στο ΝΑΤΟ με την ονομασία «Δημοκρατία της Μακεδονίας». 
Θα σας θυμίσω, λοιπόν, κύριε Υπουργέ -θα έχετε άλλωστε στα χέρια σας όλα τα αρχεία του Υπουργείου των Εξωτερικών- ότι τότε στο Βελιγράδι ο Πρόεδρος Μπους βρήκε μία ενδιάμεση λύση. Πρότεινε στον τότε Πρωθυπουργό της χώρας, στον κ. Καραμανλή, να γίνει δεκτή η Πρώην Γιουγκοσλαβική Δημοκρατία της Μακεδονίας στο ΝΑΤΟ με το όνομα «Πρώην Γιουγκοσλαβική Δημοκρατία της Μακεδονίας». Και η απάντηση του Πρωθυπουργού της Ελλάδος ήταν «Όχι»! Αυτή είναι η πάγια θέση της Ελλάδος! 
Η πάγια θέση της Ελλάδος είναι ότι υπήρχαν κυβερνήσεις ενδοτικές, όπως η κυβέρνηση Σημίτη, η οποία υπέγραψε την Ενδιάμεση Συμφωνία που προβλέπει το πώς θα πρέπει το Σύνταγμα αυτής της Δημοκρατίας να μην προκαλεί την Ελλάδα, να μη χρησιμοποιεί εθνικά σύμβολα. 
Και η Ελλάδα, ενώ είχε τη δυνατότητα από την Ενδιάμεση Συμφωνία να προσφύγει στη Χάγη για την παραβίαση της Ενδιάμεσης Συμφωνίας από την πλευρά των Σκοπίων, στο όνομα της καλής γειτονίας δεν έπραξε τίποτα! Άφησε την Πρώην Γιουγκοσλαβική Δημοκρατία της Μακεδονίας να προσφύγει στη Χάγη και να χάσουμε ουσιαστικά το δικαστήριο. 
Και αυτό το έκανε, γιατί αυτή ήταν η πολιτική μας, ότι εμείς θα είμαστε τα καλά παιδιά που δεν θα διεκδικούμε τα εθνικά δίκαια που προκύπτουν από τις διεθνείς συμφωνίες, ενώ εκείνοι και το έκαναν στη Χάγη μία φορά και θα το ξανακάνουν σας λέμε. 
Γι’ αυτόν τον λόγο είτε θα έπρεπε η Ελλάδα και το Υπουργείο Εξωτερικών να προσφύγει στη Χάγη για τις παραβιάσεις από τη μεριά της Πρώην Γιουγκοσλαβικής Δημοκρατίας της Μακεδονίας της Ενδιαμέσου Συμφωνίας ή να την καταγγείλει. 
Τι να κάνεις μία συμφωνία, όταν χρησιμοποιείται μόνο από τη μία πλευρά; Και μάλιστα «η μία πλευρά» αποτελεί και ήττα της Ελλάδος, με τότε Υπουργό Εξωτερικών τον σημερινό Πρόεδρο της Δημοκρατίας. «Η μία και η άλλη πλευρά» γράφει η Ενδιάμεση Συμφωνία και αναφέρεται στην Ελλάδα, μια χώρα-μέλος του Οργανισμού των Ηνωμένων Εθνών, του ΝΑΤΟ, της Ευρωπαϊκής Ένωσης για να μην ενοχληθεί η άλλη πλευρά, η οποία ήταν ένα μη αναγνωρισμένο κράτος με απόφαση του Συμβουλίου του Οργανισμού των Ηνωμένων Εθνών. 
Από ό,τι καταλαβαίνω η θέση της Κυβέρνησης του Αντώνη Σαμαρά είναι η παραχώρηση του όρου «Μακεδονία» με γεωγραφικό προσδιορισμό. Είναι η πρώτη φορά που λέγεται αυτό στην Ολομέλεια της Βουλής. 
Και σας ερωτώ ξεκάθαρα, κλείνοντας, κύριε Υπουργέ, στις συζητήσεις που είχατε με τον κ. Νίμιτς στις 11 Σεπτεμβρίου του 2013 με τα ενδιαφερόμενα μέρη επικεντρώνεται η τελευταία πρόταση για «Νέα Δημοκρατία της Μακεδονίας» με τον όρο «Νέα» πριν ή μετά. Είστε διατεθειμένοι να συζητήσετε έστω τέτοια πρόταση; Και εάν όχι, ποια είναι η ελληνική πρόταση προς τον διεθνή μεσολαβητή;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο Αντιπρόεδρος της Κυβέρνησης και Υπουργός Εξωτερικών κ. Βενιζέλος.</ChairmanSpeech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Κυρίες και κύριοι Βουλευτές, τον Απρίλιο του 1993 την εξωτερική πολιτική της χώρας την ασκούσε η κυβέρνηση της Νέας Δημοκρατίας, η κυβέρνηση Κωνσταντίνου Μητσοτάκη. 
Από τότε που ελήφθη η σχετική απόφαση του Συμβουλίου Ασφαλείας και της Γενικής Συνέλευσης του ΟΗΕ, ο όρος «Μακεδονία» με επιθετικούς προσδιορισμούς που αφορούν την ιστορική διαδρομή και την πολιτειακή ταυτότητα του χώρου και όχι τη γεωγραφία, χρησιμοποιείται ως προσωρινή διεθνής ονομασία του κράτους αυτού.
Διότι φυσικά η Πρώην Γιουγκοσλαβική Δημοκρατία της Μακεδονίας είναι Πρώην Γιουγκοσλαβική Δημοκρατία της Μακεδονίας είτε εκφωνεί κανείς την ονομασία αυτή στα ελληνικά είτε στα αγγλικά είτε σε άλλη γλώσσα. Αυτό φαντάζομαι ότι ο κύριος Πρόεδρος των Ανεξαρτήτων Ελλήνων το ξέρει, γιατί έχει διατελέσει επίλεκτο και δυναμικό στέλεχος της Νέας Δημοκρατίας. 
Η ενδιάμεση συμφωνία υπεγράφη μέσα από την προϊστορία που σας εξήγησα της δυναμικής απόφασης του εμπάργκο που αναδιέταξε τους διεθνείς συσχετισμούς και ανέκοψε τις διμερείς αναγνωρίσεις που είχαν ήδη συντελεστεί μέχρι τον Οκτώβριο του 1993 με το λεγόμενο συνταγματικό όνομα της χώρας αυτής και υπεγράφη από τον Κάρολο Παπούλια, όχι ως Υπουργό Εξωτερικών τής κυβέρνησης Κώστα Σημίτη, εναντίον της οποίας στρέφεται ο κ. Καμμένος, αλλά ως Υπουργός Εξωτερικών της κυβέρνησης Ανδρέα Παπανδρέου.</Speech> 
<Speech><Parlmember>ΠΑΝΟΣ ΚΑΜΜΕΝΟΣ</Parlmember> (Πρόεδρος των Ανεξάρτητων Ελλήνων): Για τα Ίμια σας μίλησα.</Speech> 
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Μπορούμε να μιλήσουμε και για τα Ίμια και για το Αιγαίο και για την καμπύλη των ελληνοτουρκικών σχέσεων από το 1974 έως σήμερα όποτε θέλετε, σε όποιο επίπεδο θέλετε –στην Ολομέλεια, στην αρμόδια Διαρκή Επιτροπή, προτιμώ αυτό να γίνει στο Εθνικό Συμβούλιο Εξωτερικής Πολιτικής- για να δούμε ποιος, τι, πότε και γιατί έκανε και πώς έχουν διαμορφωθεί τα δεδομένα.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γιατί δεν το κάνετε στη Βουλή;</Speech>
<Speech><Parlmember>ΕΥΑΓΓΕΛΟΣ ΒΕΝΙΖΕΛΟΣ</Parlmember> (Αντιπρόεδρος της Κυβέρνησης και Υπουργός Εξωτερικών): Έχει, λοιπόν, πολύ μεγάλη σημασία να είμαστε ακριβείς κι ειλικρινείς για να μπορούμε να είμαστε και αξιόπιστοι. 
Η θέση της Ελλάδος, όλων των ελληνικών κυβερνήσεων, της ευρυτάτης πλειοψηφίας της Βουλής που υπερβαίνει κατά πολύ την κυβερνητική πλειοψηφία, είναι αυτή που σας είπα κι αυτή διατυπώνουμε σε όλα τα επίπεδα και στον Γενικό Γραμματέα του ΟΗΕ και στον κ. Νίμιτς και στους διεθνείς συνομιλητές μας και στην άλλη πλευρά. 
Μάλιστα, ο Πρωθυπουργός έχει προτείνει στην προτελευταία και στην τελευταία του απαντητική επιστολή προς τον κ. Γκρουέφσκι να υπογραφεί νέο μνημόνιο συνεργασίας μεταξύ των δύο πλευρών, για να δώσουμε μια άλλη ώθηση στα παράπλευρα ζητήματα της συνεργασίας μας. Αυτή η πρόταση έχει διατυπωθεί εδώ και πάρα πολλούς μήνες, πριν αναλάβω τα καθήκοντα του Αντιπροέδρου της Κυβέρνησης και Υπουργού Εξωτερικών. 
Αυτά όλα δεν μπορεί να εξελίσσονται από ένα σημείο και μετά δημόσια, γιατί έτσι επιτρέπουμε στην άλλη πλευρά να μετατρέπει το ζήτημα αυτό από ένα ζήτημα διεθνούς ευθύνης και επιβεβλημένου σεβασμού της διεθνούς νομιμότητας σε ένα παιχνίδι εσωτερικών πολιτικών εντυπώσεων στη χώρα αυτή. 
Η Ελλάδα είναι μια χώρα ιστορική, θεσμικά ώριμη, υπεύθυνη, ευρωπαϊκή, μέλος και της Ευρωπαϊκής Ένωσης και του ΝΑΤΟ παλαιό, είναι πυλώνας σταθερότητας και ασφάλειας στην περιοχή. Πρέπει να λειτουργούμε πάντα υποδειγματικά στο όνομα του Διεθνούς Δικαίου με διορατικότητα. Πρέπει να διαμορφώνουμε διεθνείς συσχετισμούς.
Στο Βουκουρέστι –και όχι στο Βελιγράδι, προφανώς εν τη ρύμη του λόγου σας κάνατε ένα μικρό γλωσσικό λάθος- στη Σύνοδο Κορυφής του ΝΑΤΟ του 2008 στο Βουκουρέστι –το επαναλαμβάνω για πολλοστή φορά στη Βουλή- η Ελλάδα δεν διετύπωσε κανενός είδους βέτο, διότι δεν ετέθη κάποιο ζήτημα που να επιβάλει τέτοιου είδους συμπεριφορά καθόλου. 
Το ζήτημα της διεύρυνσης του ΝΑΤΟ το αντιμετωπίζει το Βορειοατλαντικό Συμβούλιο σε όλα τα επίπεδα, στο επίπεδο Αρχηγών κρατών και κυβερνήσεων, στο επίπεδο Υπουργών Εξωτερικών, στο επίπεδο μονίμων αντιπροσώπων με συναίνεση. Υπάρχει ευρυτάτη ομάδα χωρών-μελών που έχουν την ίδια ακριβώς αντίληψη για τα κριτήρια και τον ρυθμό της διεύρυνσης. 
Αυτή η ομάδα χωρών, η οποία στην πραγματικότητα οδηγεί και τις αποφάσεις του ΝΑΤΟ εμφανίστηκε και στη Σύνοδο Κορυφής του 2008 και σε κάθε άλλη σύνοδο, στην οποία ετέθη ζήτημα εφαρμογής της πολιτικής των λεγομένων ανοιχτών θυρών στο ΝΑΤΟ.
Το ίδιο έγινε και στο Σικάγο. Το ίδιο έγινε και στην τελευταία Σύνοδο των Υπουργών Εξωτερικών. Το ίδιο βλέπουμε ότι τείνει να γίνει και στην επανάληψη της συζήτησης αυτής σε επίπεδο Υπουργών Εξωτερικών του ΝΑΤΟ τον Ιούνιο εν όψει του Συμβουλίου Κορυφής του ΝΑΤΟ το Σεπτέμβριο στην Ουαλία. 
Σας είπα πώς διαμορφώνεται η ελληνική εξωτερική πολιτική σε σχέση με την πολιτική ανοιχτών θυρών του ΝΑΤΟ και την πολιτική διεύρυνσης και γειτονίας της Ευρωπαϊκής Ένωσης. Σας είπα τι πρέπει να κάνει η γειτονική μας χώρα, εάν θέλει να καταστεί κάποτε μέλος των δύο αυτών Οργανισμών, τι πρέπει να σεβαστεί. Εάν νομίζει ότι το πρόβλημα είναι το όνομα και η Ελλάδα, αυτή η ανάγνωση είναι εξαιρετικά εσφαλμένη. 
Εμείς θα κάναμε μεγάλο λάθος, εάν μετατρέπαμε τους δύο αυτούς Οργανισμούς σε ένα πεδίο όπου διεξάγεται μία αντιδικία ανάμεσα σε εμάς και ένα γειτονικό κράτος. Όχι! Διότι εμείς είμαστε παλαιό κράτος-μέλος και των δύο Οργανισμών και κινούμαστε στο όνομα κριτηρίων που αφορούν την ταυτότητα την αξιακή και την πολιτική των δύο αυτών διεθνών Οργανισμών. 
Κύριε Πρόεδρε των Ανεξαρτήτων Ελλήνων, κυρίες και κύριοι Βουλευτές, η διεθνής διαπραγμάτευση, η εξωτερική πολιτική, αλλά και η οικονομική πολιτική η οποία συνδέεται με την κυριαρχία της χώρας, τη θεσμική της ισοτιμία, την αξιοπρέπειά της, την προοπτική της είναι κάτι εξαιρετικά δύσκολο. Δεν είναι ούτε άσκηση πολιτικής ρητορείας ούτε ένα εσωτερικό πολιτικό και εκλογικό παιχνίδι. Είναι η υπεράσπιση ζωτικών εθνικών συμφερόντων με δύσκολους συνομιλητές μέσα σε εξαιρετικά δύσκολους ευρωπαϊκούς και διεθνείς συσχετισμούς. 
Τα όσα είπε ο εισηγητής της Επιτροπής Οικονομικών Υποθέσεων του Ευρωπαϊκού Κοινοβουλίου κ. Κάρας χθες για το πώς ο Αρχηγός της Αξιωματικής Αντιπολίτευσης κ. Τσίπρας συνομίλησε μαζί του για το τεραστίας σημασίας ζήτημα της τρόικας δείχνει πολλά. Δείχνει ότι τα λόγια μέσα είναι εύκολα, η διαπραγμάτευση έξω είναι πάρα πολύ δύσκολη, ότι χωρίς να έχουμε να πούμε κάτι συγκεκριμένο, υπεύθυνο, χειροπιαστό, δεν μπορούμε να υπερασπιστούμε τα συμφέροντα της χώρας και δεν μπορούμε να βελτιώσουμε τους συσχετισμούς υπέρ των Ελλήνων, γιατί όλα αυτά που συζητούμε έχουν άμεσο αντίκρισμα στην οικονομία, στην καθημερινότητα, στη ζωή όλων των οικογενειών. 
Άρα, λοιπόν, ας σταματήσουμε τα εύκολα λόγια εσωτερικής κατανάλωσης και ας συσπειρωθούμε με κριτήριο την εθνική ενότητα και την κοινωνική συνοχή, προκειμένου να διασφαλίσουμε την έξοδό μας από την κρίση, αλλά κυρίως να θωρακίσουμε την εθνική μας κυριαρχία και αξιοπρέπεια. 
(Χειροκροτήματα)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, ζητώ να τηρήσουμε ενός λεπτού σιγή στη μνήμη των ηρώων πιλότων της Ελληνικής Αεροπορίας. 
(Στο σημείο αυτό όρθιοι οι Βουλευτές τηρούν ενός λεπτού σιγή)
Επόμενη είναι η πρώτη με αριθμό 465/27-1-2014 επίκαιρη ερώτηση πρώτου κύκλου του Βουλευτή Ευβοίας της Νέας Δημοκρατίας κ. Κωνσταντίνου Μαρκόπουλου προς τον Υπουργό Οικονομικών, σχετικά με την παράταση της ισχύος των κρατικών εγγυήσεων στα πυρόπληκτα δάνεια που έχουν δοθεί σε επιχειρήσεις μετά τις πυρκαγιές του 2007. 
Ορίστε, κύριε συνάδελφε, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, κυρίες και κύριοι συνάδελφοι, είναι γνωστό ότι το 2007 είχαμε καταστρεπτικές πυρκαγιές σε δεκαοκτώ νομούς της χώρας, εκ των οποίων οι επτά υπέστησαν ασύλληπτες καταστροφές του φυσικού περιβάλλοντος, σπιτιών αλλά και επιχειρήσεων. 
Τότε η κυβέρνηση, σε μία προσπάθεια στήριξης επιχειρήσεων και επιχειρηματιών και για την ανασυγκρότηση των τοπικών οικονομιών, έδωσε με τις κρατικές εγγυήσεις δάνεια σε επιχειρήσεις, ατομικές και ομαδικές, μικρές και μεγάλες, δάνεια, τα οποία έδωσαν τη δυνατότητα σε αυτές τις επιχειρήσεις να μείνουν ανοιχτές, να είναι βιώσιμες και να μπορέσουν να καλύψουν ανάγκες της κοινωνίας, αλλά και να προσφέρουν πολλές θέσεις εργασίας.
Στη συνέχεια, όμως, μετά το 2008 και 2009, ήρθε η οικονομική κρίση, την οποία βιώνουμε στην έκτη χρονιά της ύφεσης και επέφερε πολύ μεγάλη αδυναμία στις επιχειρήσεις να μπορέσουν να αντεπεξέλθουν στο βάρος των πυρόπληκτων αυτών δανείων. Αισθανόμενοι την κρατική εγγύηση ως μία ασφάλεια, όχι αρνούμενοι βεβαίως τις υποχρεώσεις, αλλά με τη δυνατότητα που τους δίνει αυτή η διαδικασία να μεταχρονολογήσουν τις δόσεις των υποχρεώσεών τους, σήμερα βρισκόμαστε, μετά από έξι χρόνια ύφεσης, φτάσαμε στο σημείο οκτώ χιλιάδες επιχειρήσεις να έχουν δανειστεί κάτι λιγότερο από 1 δισεκατομμύριο, οι περισσότερες από τις οποίες δεν μπορούν να το επιστρέψουν αυτήν την ώρα. Αυτό είναι κάτι δυσβάστακτο. Το αποτέλεσμα είναι ότι σήμερα με την κατάπτωση των κρατικών εγγυήσεων υπάρχει πολύ μεγάλος φόβος κατασχέσεων από τις τράπεζες, κλεισίματος επιχειρήσεων, προσωποκράτησης για βεβαιωμένα στην εφορία χρέη. Αυτό δημιουργεί δυσβάσταχτες κοινωνικές συνθήκες. 
Βεβαίως, πολλοί συνάδελφοι σας έχουν απασχολήσει περί αυτών. Έχετε προβεί ήδη σε μία ενέργεια αποφασιστική για εγγυοδοσία σε πτηνοτροφικές επιχειρήσεις τον Δεκέμβριο του 2013, δίνοντας μία μικρή παράταση και μία μικρή κεφαλαιοποίηση των οφειλών. 
Όμως, αυτήν τη στιγμή, στο Νομό Ευβοίας βιώνουμε ένα τρομακτικό πρόβλημα, με χιλιάδες οικογένειες να βρίσκονται σε αδιέξοδο. Έχω μιλήσει με τις τέσσερις συστημικές τράπεζες, οι οποίες μου δηλώνουν –εν πάση περιπτώσει- τη διάθεση συνεργασίας. Τα περισσότερα από τα δάνεια είναι χωρίς εγγυήσεις, εφόσον έφυγε η κρατική εγγύηση. Οι περισσότεροι πολίτες δεν μπορούν να δώσουν εγγυήσεις, διότι είτε το σπίτι τους είναι σε στεγαστικό δάνειο είτε η επιχείρησή τους βρίσκεται σε μία άλλη δανειακή διαδικασία και όλο αυτό το σύνολο δημιουργεί τεράστιο πρόβλημα.
Κύριε Υπουργέ, γνωρίζω ότι το αναγνωρίζετε το πρόβλημα. Και με γραπτές απαντήσεις σας, αλλά και με τοποθετήσεις σας στη Βουλή έχετε δείξει ότι συναισθάνεστε την πραγματικότητα.
Το ερώτημά μου είναι εάν υπάρχει η δυνατότητα διετούς παράτασης αυτών των κρατικών εγγυήσεων όταν στο τέλος της διετίας, δηλαδή το 2016, όλοι σε αυτήν την Αίθουσα καταλαβαίνουμε –με τις όποιες αντιθέσεις- ότι η οικονομία θα είναι καλύτερη.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή.)
Τελειώνω, κύριε Πρόεδρε.
Σας μεταφέρω ένα αίτημα όλων των επιμελητηρίων αυτών των περιοχών και επομένως ζητώ από την Κυβέρνηση να δείξει ότι το αντιλαμβάνεται εν τοις πράγμασι και να δώσει αυτήν την παράταση ή να διαπραγματευθεί με την Ευρωπαϊκή Ένωση για τη δυνατότητα να υπάρξουν κρατικές εγγυήσεις, εάν και εφόσον η Ευρωπαϊκή Ένωση αντιλαμβάνεται ότι μετά από έξι χρόνια ύφεσης υπάρχει πραγματική και ουσιαστική αδυναμία των επιχειρήσεων αυτών να αντεπεξέλθουν τώρα που έφυγε το κάλυμμα της κρατικής εγγυοδοσίας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, με την επίκαιρη ερώτηση που καταθέσατε και συζητάμε σήμερα θίγεται ένα ζήτημα που απασχολεί πάρα πολλούς συμπατριώτες μας και όχι μόνο στην Εύβοια.
Είναι ευκαιρία να συζητήσουμε το θέμα και να θέσουμε τα γεγονότα σε μία σειρά, ώστε να έχουμε και καλύτερη αντίληψη των πρωτοβουλιών που ήδη έχουν αναληφθεί για την ενίσχυση των πληγέντων, αλλά και να εξηγήσουμε τι είναι ρεαλιστικό και τι είναι εφικτό να υλοποιηθεί εφεξής.
Κύριε συνάδελφε, τα γνωρίζετε, τα θίξατε διαγώνια. Να ενημερώσουμε το Σώμα. Είναι γνωστό ότι το 2007 καταστροφικές πυρκαγιές έπληξαν τους νομούς Μεσσηνίας, Ηλείας, Αρκαδίας, Λακωνίας, Εύβοιας και Αχαΐας.
Για τον λόγο αυτόν, η τότε κυβέρνηση αποφάσισε την ενίσχυση των επαγγελματιών και των επιχειρήσεων που ήταν εγκατεστημένες και λειτουργούσαν σ’ αυτές τις πληγείσες περιοχές. Η ενίσχυση παρασχέθηκε με δύο τρόπους, με επιδότηση επιτοκίου από τη μια πλευρά και με την παροχή της εγγύησης του ελληνικού δημοσίου σε δάνεια που μπορούσαν να λάβουν οι πληγέντες. 
Πρώτον, η επιδότηση επιτοκίου αφορούσε σε δάνεια ρύθμισης υφιστάμενων μέχρι τότε οφειλών και χορήγησης νέων κεφαλαίων. Για τα εν λόγω δάνεια ως επιτόκιο ορίστηκε το εκάστοτε επιτόκιο των εντόκων γραμματίων του ελληνικού δημοσίου δωδεκάμηνης διάρκειας της τελευταίας έκδοσης πριν την έναρξη περιόδου εκτοκισμού, προσαυξημένο κατά 70%.
Η αλήθεια είναι –και το γνωρίζουμε όλοι- ότι τότε το επιτόκιο ήταν χαμηλό. Σήμερα, σε σχέση με τότε, αν και έχει πέσει τους τελευταίους μήνες, το επιτόκιο είναι πολύ υψηλότερο. 
Δεύτερον, η εγγύηση του ελληνικού δημοσίου παρασχέθηκε σε ποσοστό 80% για το κεφάλαιο και τους τόκους των παραπάνω δανείων και ειδικότερα, στη ρύθμιση με ημερομηνία 25-8-2007 –έχουν σημασία τα έτη, όχι οι ακριβείς ημερομηνίες- ληξιπρόθεσμων και μη οφειλών προς τα πιστωτικά ιδρύματα σε ένα νέο δάνειο δεκαετούς διάρκειας, με πρώτη καταβλητέα δόση 30-6-2010 και μέχρι του ποσού των 20.000.000 ευρώ ανά επιχείρηση. Αυτή ήταν η μια πρόνοια. 
Η δεύτερη ήταν στη χορήγηση νέων κεφαλαίων κίνησης πενταετούς διάρκειας, κατά ανώτατο ύψος μέχρι 35% του κύκλου εργασιών της επιχείρησης κατά το 2006 και μέχρι του ποσού των 90.000 ευρώ ανά επιχείρηση, με πρώτη καταβλητέα δόση κι αυτό στις 30-6-2010. Άρα, είχαμε τις πυρκαγιές το 2007 και το 2010 θα καταβαλλόταν η πρώτη δόση. 
Στο πλαίσιο αυτής της υπουργικής απόφασης –όπως πολύ σωστά είπατε- παρασχέθηκε η εγγύηση του ελληνικού δημοσίου σε οκτώ χιλιάδες οκτακόσιους εξήντα οκτώ επαγγελματίες και επιχειρήσεις και το συνολικό ύψος είναι 727 εκατομμύρια ευρώ, λίγο κάτω από το 1 δισεκατομμύριο που είπατε, κύριε Μαρκόπουλε.
Από το 2010, πριν καν, δηλαδή, καταβληθεί η πρώτη δόση από δάνεια του 2007, θεσπίστηκε μια σειρά νέων ρυθμίσεων με στόχο την περαιτέρω αρωγή των δανειοληπτών και των δύο κατηγοριών. Με τον ν. 3816/2010 ορίστηκε τότε ότι οι επαγγελματίες και οι επιχειρήσεις των πυρόπληκτων περιοχών, που είχαν συνάψει δάνεια με επιδότηση επιτοκίου και παροχή εγγύησης του ελληνικού δημοσίου, δικαιούνταν να ζητήσουν διετή αναστολή και αναδρομικά από 1-1-2010, πριν, δηλαδή, καταβάλουν την πρώτη δόση, της χρεολυτικής αποπληρωμής του άληκτου κεφαλαίου, με αντίστοιχη παράταση της συμβατικής διάρκειας του δανείου και καταβολής των τόκων στη διάρκεια της αναστολής, σύμφωνα κάθε φορά με την περιοδικότητα εκτοκισμού που προβλέπεται στη σύμβαση.
Στη συνέχεια, με εγκύκλιο του Υφυπουργού Οικονομικών, το Μάρτιο του 2010 διευκρινίστηκε ότι, μετά τη γενόμενη αναστολή, η αποπληρωμή των δανείων με την εγγύηση του ελληνικού δημοσίου, τόσο της ρύθμισης οφειλών όσο και των νέων κεφαλαίων κίνησης, θα γίνει με πρώτη δόση στις 30-6-2012 –από το 2010 πήγαμε στο 2012- και τελευταία στις 31-12-2019 και 31-12-2014 αντίστοιχα. Αν μιλάμε δηλαδή για ρύθμιση οφειλών ή για νέο κεφαλαίο κίνησης, πάμε άλλα δύο χρόνια πίσω τουλάχιστον. 
Επιπρόσθετα και πριν καταβληθεί η πρώτη δόση, τον Απρίλιο του 2012, το Υπουργείο Οικονομικών αποφάσισε να παράσχει την ευχέρεια αναστολής καταβολής των οφειλόμενων δόσεων για το χρονικό διάστημα από 1-1-2012 έως 31-12-2012.
Συνεπώς, για τους δανειολήπτες των πυρόπληκτων περιοχών από το 2007 μέχρι το 2012 έχει ήδη γίνει αυτό που έγινε τον Δεκέμβριο του 2013 για τις πτηνοτροφικές επιχειρήσεις, που ήδη θίξατε, εξαιτίας του έκτακτου γεγονότος της νόσου των πτηνών του 2006.
Περαιτέρω, με υπογραφή του ομιλούντος Αναπληρωτή Υπουργού Οικονομικών εκδόθηκαν δύο υπουργικές αποφάσεις, τον Αύγουστο του 2012 και τον Φεβρουάριο του 2013, με τις οποίες τροποποιήθηκε η καταληκτική ημερομηνία υποβολής αιτήσεων της απόφασης του Απριλίου του 2012.
Συνεπώς σας ανέπτυξα όσο γίνεται πιο κωδικοποιημένα τις παρεμβάσεις του Υπουργείου Οικονομικών για την αρωγή των συμπολιτών μας στις περιοχές που επλήγησαν από τις πυρκαγιές του 2007, από το 2007 μέχρι σήμερα, επτά χρόνια μετά. 
Κατά τη δευτερολογία μου, θα σας ενημερώσω για το τι ακριβώς μπορεί να γίνει μελλοντικά γι’ αυτές τις επιχειρήσεις. 
Σας ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε τον λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, και ο πλέον καχύποπτος ακροατής σε αυτήν την Αίθουσα και ο πιο σκληρός αντίπαλος των κυβερνητικών παρατάξεων που έχουν την ευθύνη της Κυβέρνησης δεν μπορεί παρά να αναγνωρίσει ότι σε αυτή τη πενταετία-εξαετία από το 2008 που ουσιαστικά εισπράχθηκαν τα δάνεια μέχρι σήμερα έχουν γίνει από τις διαδοχικές κυβερνήσεις και κατ’ εξοχήν από εσάς πολύ θετικές ενέργειες που έχουν μειώσει το βάρος κι έχουν βελτιώσει την ψυχολογία των επιχειρηματιών αυτών, των οκτώ χιλιάδων οκτακοσίων τόσων επιχειρηματιών, σε μία πάρα πολύ δύσκολη περίοδο την οποία διάγουμε. 
Πράγματι, το 2010 που πάρθηκε η πρώτη απόφαση παράτασης, βρισκόμασταν ήδη στον τρίτο χρόνο της ύφεσης. Σήμερα, Ιανουάριο ακόμη του 2014, έχουμε μπει στον έβδομο χρόνο της ύφεσης. 
Οι κρατικές εγγυήσεις διαχρονικά έχουν χρησιμοποιηθεί όχι με τον καλύτερο τρόπο ούτε από το ελληνικό κράτος ούτε από τους δανειοδοτούμενους. Όμως αυτό που συμβαίνει στη χώρα νομίζω ότι όλοι αντιλαμβανόμαστε ότι είναι πρωτοφανές. Κι επειδή η Κυβέρνηση έχει δείξει ότι αναγνωρίζει τη δύσκολη συγκυρία, θεωρώ ότι θα ακούσετε, σε αυτή τη δύσκολη και κρίσιμη χρονιά, τη χρονιά που ελπίζουμε ότι σταθεροποιηθήκαμε και θα ξεκινήσουμε σιγά-σιγά να σκαρφαλώνουμε την ανηφόρα της επιτυχίας, την κραυγή αγωνίας όλων των επιμελητηρίων αυτών των περιοχών. 
Σας μεταφέρω, δηλαδή, το αίτημα των επαγγελματιών, των οικογενειών και την απελπισία των ανθρώπων που δεν δύνανται να αντεπεξέλθουν και που κινδυνεύουν από προσωποκρατήσεις, από διασυρμό, από κλείσιμο των επιχειρήσεων που ίσα-ίσα τα καταφέρνουν -όσες έχουν μείνει ανοιχτές- ή ακόμη και με αδυναμία τους πλέον να δανειοδοτηθούν από οποιαδήποτε τράπεζα, διότι καταλαβαίνετε ότι έχουμε και τον «Τειρεσία» από πίσω και την εφορία στην οποία θα επιβεβαιωθούν οι κρατικές εγγυήσεις που θα εκπέσουν. 
Πιστεύω ότι κλειστές επιχειρήσεις δεν μπορούν να προσφέρουν τίποτα στο κράτος. Έχουμε χρέος να τις κρατήσουμε ανοιχτές. Πιστεύω επίσης ότι η ελληνική Κυβέρνηση θα αντιληφθεί ότι όταν δεν έχει τη δυνατότητα να εισπράξει από μία πλειάδα χιλιάδων επιχειρήσεων στην κατεύθυνση της ανάπτυξης των κρατικών εγγυοδοσιών, θα πάρει απόφαση και πάλι να παρατείνει αυτή τη διαδικασία, αν κι εφόσον η Κυβέρνηση πιστεύει –κι ανήκω σε αυτούς που στηρίζουν αυτή την Κυβέρνηση- ότι θα αρχίσουμε σιγά-σιγά να σκαρφαλώνουμε προς την επιτυχία. 
Σας ζητώ, κύριε Υπουργέ, τη διετή παράταση των κρατικών εγγυήσεων των πυρόπληκτων περιοχών. Σας ζητώ, δηλαδή, να αποδεχθείτε σε αυτή την Αίθουσα και να δώσετε μία ελπίδα σε ανθρώπους που σε όλες τις άλλες φορολογικές υποχρεώσεις τους, όπως όλοι οι πολίτες που δυσκολεύονται πάρα πολύ σε αυτήν την περίοδο, έχουν αντεπεξέλθει με αγωνία, με κόπο, μειώνοντας την ποιότητα της ζωής τους και συμβάλλοντας, με ελπίδα γι’ αυτή τη χώρα. Σας ζητώ, δηλαδή, όχι να αφαιρέσουμε τις υποχρεώσεις από οκτώ χιλιάδες τόσες επιχειρήσεις, αλλά να προσθέσουμε σε αυτούς την ελπίδα ότι η Κυβέρνηση αναγνωρίζει την αδυναμία τους και παρατείνει για αργότερα τις υποχρεώσεις αυτές, όπως πολύ σωστά κάνατε την πρώτη κίνηση -και σας συγχαίρω- για τις κτηνοτροφικές επιχειρήσεις. Η Εύβοια είναι ο δεύτερος νομός σε δύναμη κτηνοτροφική και λευκού κρέατος. 
Σας ζητώ, λοιπόν, να δείτε τις πυρόπληκτες περιοχές και θα σας ακούσω, όπως πολλοί συνάδελφοι, με ενδιαφέρον στη δευτερολογία σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΣΤΑΪΚΟΥΡΑΣ</Parlmember> (Αναπληρωτής Υπουργός Οικονομικών): Κύριε συνάδελφε, θα συμφωνήσω μαζί σας ότι η κρίση που βιώνουμε και τα έξι συσσωρευμένα χρόνια ύφεσης που αναπτύξατε έχει χτυπήσει περισσότερο όσους δραστηριοποιούνται σε περιοχές, στις οποίες έχουν συμβεί φυσικές καταστροφές.
Βέβαια σήμερα όλες ανεξαιρέτως οι επιχειρήσεις και οι επαγγελματίες αντιμετωπίζουν προβλήματα ρευστότητας και βιωσιμότητας. Η βούλησή μας να συνδράμουμε είναι δεδομένη. Ωστόσο σήμερα η δημοσιονομική συγκυρία είναι διαφορετική και οι δυνατότητες παρέμβασης συγκεκριμένες και αισθητά περιορισμένες σε σχέση με το παρελθόν. 
Λόγω των περιορισμών που τίθενται από τις διατάξεις του Κοινοτικού Δικαίου περί κρατικών ενισχύσεων και ανταγωνισμού, όσο και του προγράμματος οικονομικής πολιτικής, δεν είναι δυνατή στην παρούσα φάση και για τα προσεχή έτη η παράταση της χρονικής διάρκειας των εγγυημένων από το ελληνικό δημόσιο δανείων επαγγελματιών και επιχειρήσεων. 
Μια τέτοια νομοθετική ρύθμιση θα οδηγούσε σε επαύξηση της ήδη ανειλημμένης μεγάλης εγγυητικής ευθύνης του ελληνικού δημοσίου. 
Το όριο παροχής νέων εγγυήσεων, στο οποίο συγκαταλέγονται και οι ρυθμίσεις παλαιοτέρων δανείων, είναι για τα προσεχή έτη μηδενικό. Γνωρίζετε, εξάλλου, ότι οι καταπτώσεις εγγυήσεων του ελληνικού δημοσίου βαρύνουν το έλλειμμα και συνεπώς όλους τους φορολογούμενους πολίτες, ενώ πολλές από τις διάφορες επιχειρήσεις που έχουν δανειοδοτηθεί με την εγγύηση του ελληνικού δημοσίου από το 2007 μέχρι σήμερα, εξαιτίας αλλεπάλληλων αναστολών, δεν έχουν καταβάλει κανένα ποσό από τότε προς αποπληρωμή του κεφαλαίου των δανείων τους. Άλλωστε, η εγγύηση του ελληνικού δημοσίου προς επαγγελματίες και επιχειρήσεις γενικότερα είχε ως στόχο να τους βοηθήσει να αντεπεξέλθουν στη δυσμενή συγκυρία στην οποία βρέθηκαν. Δεν μπορεί να μετατραπεί, όμως, σε μόνιμο μηχανισμό στήριξης έναντι όλων των άλλων συμπατριωτών μας. 
Για τον λόγο αυτόν, λαμβάνοντας υπ’ όψιν τις εξής παραμέτρους, τα έξι χρόνια ύφεσης, τη δυσκολία πολλών επιχειρήσεων, το γεγονός ότι έχουμε δημιουργήσει μακροχρόνιους μηχανισμούς στήριξης, αλλά και το ότι η ελληνική οικονομία σταθεροποιείται σήμερα δρομολογείται, σε όσους δανειολήπτες το επιθυμούν, να τύχουν αναστολής τυχόν οφειλόμενων δόσεων του έτους 2013, καθώς και των δόσεων του τρέχοντος έτους στο επόμενο έτος, με μόνη υποχρέωση από μέρους τους την καταβολή των τόκων που θα παραχθούν, ώστε να μην αυξηθεί το ύψος της παρεχόμενης από το δημόσιο εγγύησης, αυτό δηλαδή που είναι και το ζητούμενο που θίξατε στο ερώτημά σας. 
Απώτερος στόχος τής εν λόγω πρωτοβουλίας από πλευράς του ελληνικού δημοσίου είναι να δοθεί μια προσωρινή οικονομική ελάφρυνση στις ιδιωτικές επιχειρήσεις που έχουν δανειοδοτηθεί με την εγγύησή του, για να συνεχιστεί η λειτουργία τους, ώστε όντας απαλλαγμένες από την υποχρέωση καταβολής του χρεολυσίου αυτών των δόσεων και εκμεταλλευόμενες το γενικότερο πλαίσιο σταθεροποίησης και τις προοπτικές της ελληνικής οικονομίας να μπορέσουν σε βάθος χρόνου να ανταποκριθούν στις δανειακές τους υποχρεώσεις. 
Ταυτόχρονα, εξετάζεται ο περαιτέρω εξορθολογισμός του υφιστάμενου θεσμικού πλαισίου, ώστε να μη γίνεται κατάχρησή του. Από τον Απρίλιο του 2013, σύμφωνα και με το ν.4151, το Συμβούλιο Διαχείρισης και Αξιολόγησης της εγγυητικής ευθύνης του ελληνικού δημοσίου είναι το μόνο αρμόδιο για να εισηγείται αφ’ ενός για την παροχή της νέας εγγύησης του δημοσίου και αφ’ ετέρου για την τροποποίηση των όρων και των προϋποθέσεων υπό τις οποίες παρασχέθηκε η εγγύηση του δημοσίου. Ήδη, από το Σεπτέμβριο του 2013 το Συμβούλιο συγκροτήθηκε σε Σώμα και ορίστηκαν τα μέλη του. 
Κύριε συνάδελφε, από τις πρωτοβουλίες που ανέπτυξα στην πρωτολογία και στη δευτερολογία μου νομίζω ότι καθίσταται σαφές και ξεκάθαρο ότι η Κυβέρνηση προσπαθεί να βοηθήσει και να συμπαρασταθεί προς τους πληγέντες, εντός όμως του υφιστάμενου πλαισίου. Προς αυτήν την κατεύθυνση, με αυτά τα δεδομένα, συνεχίζουμε να αναζητούμε βιώσιμες, ρεαλιστικές, εφικτές λύσεις. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε. 
Η έβδομη με αριθμό 474/27-1-2014 επίκαιρη ερώτηση πρώτου κύκλου του Βουλευτή Β’ Αθηνών του Κομμουνιστικού Κόμματος Ελλάδας κ. Σπυρίδωνος Χαλβατζή προς τους Υπουργούς Υποδομών, Μεταφορών και Δικτύων και Διοικητικής Μεταρρύθμισης και Ηλεκτρονικής Διακυβέρνησης, σχετικά με τη μη εφαρμογή της εργατικής νομοθεσίας και της δικαστικής απόφασης από την εταιρεία «ΚΤΙΡΙΑΚΕΣ ΥΠΟΔΟΜΕΣ Α.Ε.» δεν θα συζητηθεί λόγω κωλύματος του κυρίου Υπουργού και διαγράφεται.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, ζητώ τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Χαλβατζή, έχετε τον λόγο.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Πρόεδρε, είναι η δεύτερη φορά που υποβάλαμε αυτήν την ερώτηση και ο Υπουργός δεν απαντά. Είναι μια ερώτηση που αφορά είκοσι έξι εργαζόμενους στον πρώην «Οργανισμό Σχολικών Κτηρίων Α.Ε. και νυν εταιρεία «ΚΤΙΡΙΑΚΕΣ ΥΠΟΔΟΜΕΣ Α.Ε.». Είναι δυόμισι μήνες απλήρωτοι και ανασφάλιστοι. Είναι δυόμισι μήνες χωρίς κανένα χαρτί. 
Δικαιώθηκαν από το Μονομελές Πλημμελειοδικείο Αθηνών. Το διοικητικό συμβούλιο της εταιρείας έκανε –ας μου επιτραπεί η φράση- μια τρίπλα, για να παραπλανήσει τους εργαζόμενους. Το Υπουργείο Υποδομών θα πρέπει άμεσα να παρέμβει υπέρ των εργαζομένων. 
Εμείς θα επανέλθουμε με ερώτησή μας, διότι αφορά είκοσι έξι εργαζόμενους που είναι απλήρωτοι, αδήλωτοι, ανασφάλιστοι. Δηλαδή, είναι «στον αέρα» και όσο περνούν οι εβδομάδες, τόσο κινδυνεύουν να χάσουν όλα τους τα δικαιώματα. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε.
Θα συζητηθεί τώρα η τρίτη με αριθμό 476/27-1-2014 επίκαιρη ερώτηση πρώτου κύκλου του Βουλευτή Α΄ Πειραιώς του Λαϊκού Συνδέσμου–Χρυσή Αυγή κ. Νικολάου Κούζηλου προς τον Υπουργό Ναυτιλίας και Αιγαίου, σχετικά με την αποχώρηση του Λιμενικού Σώματος από την περιοχή της Λαδοξέρας.
Ορίστε, κύριε συνάδελφε, έχετε τον λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ευχαριστώ, κύριε Πρόεδρε.
Κύριε Υπουργέ, η Τουρκία εξέδωσε τρεις NOTAM από Δευτέρα 13 Ιανουαρίου έως Παρασκευή 17 Ιανουαρίου, όπου δέσμευε σχεδόν ολόκληρο το Αιγαίο, από τη Λαδοξέρα έως το Καστελλόριζο. 
Αφορμή της επίκαιρης ερώτησής μας είναι οι δηλώσεις του στελέχους του Λιμενικού Σώματος και Προέδρου της Ένωσης Λιμενικών Θράκης, Σάκη Ζησίδη, ο οποίος λέει ότι «Το Λιμενικό Σώμα έλαβε εντολές «άνωθεν»», δηλαδή της Κυβέρνησης, «να αποχωρήσει από την περιοχή της Λαδοξέρας και να μην ενοχλεί τον τουρκικό στόλο». Η δήλωση έγινε στην πρωινή ραδιοφωνική εκπομπή του Σταύρου Αποστολίδη στο «Ράδιο Status». Δηλαδή ο κ. Ζησίδης λέει ότι «εκχωρήθηκε εθνική κυριαρχία» στους Τούρκους, ότι «γκριζάρουμε» το ελληνικό έδαφος. 
Δεν είναι λίγες οι φορές που αντιμετωπίζουν πρόβλημα οι Έλληνες ψαράδες και δέχονται καθημερινά προκλήσεις και από τους Τούρκους ψαράδες, από τον τουρκικό αλιευτικό στόλο αλλά και από την τουρκική ακτοφυλακή. 
Ο πρόεδρος ιδιοκτητών μηχανότρατων Αλεξανδρούπολης σε ραδιοφωνική συνέντευξή του δήλωσε ότι παρατήρησε είκοσι τουρκικά αλιευτικά να έχουν κάνει «απόβαση» στη Λαδοξέρα. Το ίδιο πρόβλημα αντιμετωπίζουμε και στα Ίμια με τον «πόλεμο της τσιπούρας». 
Ερωτάμε τον κύριο Υπουργό: Εδόθη εντολή στο Λιμενικό Σώμα να αποχωρήσει από την περιοχή της Λαδοξέρας; Ασκούμε κυριαρχικά δικαιώματα στην περιοχή; Θα επιτρέψουμε «γκρίζα ζώνη» στη συγκεκριμένη περιοχή; 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Κύριε Πρόεδρε, για τις συγκεκριμένες καταγγελίες του κ. Ζησίδη διετάχθη ένορκη διοικητική εξέταση. Ο ίδιος καταθέτει σε αυτήν -για να γνωρίζετε τι κατέθεσε- ανασκευάζοντας τις δηλώσεις του, ότι «εγώ δεν ήμουν παρών και η όποια πληροφόρησή μου ήταν τα μέσα ενημέρωσης και η εμπειρία των προηγούμενων ετών. Η λέξη «υποχώρηση» είναι ελιγμός, δεν σημαίνει να φύγω, αλλά παραμένω διακριτικά και δεν επεμβαίνω δυναμικά για πρόκληση «θερμού επεισοδίου». Δεν γνωρίζω να δόθηκε τέτοια εντολή. Και, μάλιστα, έκανα διευκρινιστική δήλωση στον σταθμό με την οποία διευκρίνισα ότι οι συνάδελφοί μου στο σκάφος δεν πήραν εντολή από ανωτέρους να υποχωρήσουν. Δεν ήμουν γνώστης του συγκεκριμένου περιστατικού και της αντιμετώπισής του από τα σκάφη του Λιμενικού».
Αυτά τα λέω γιατί οποιαδήποτε υπόνοια ότι δεν ασκούμε τα κυριαρχικά μας δικαιώματα στο Αιγαίο είναι ψευδής, αναληθής και διαψεύδεται από τα πραγματικά περιστατικά και την καθημερινή μάχη που δίνουμε στο Αιγαίο. Και αυτή είναι μάχη, μέσα από τις επιχειρήσεις έρευνας και διάσωσης, άσκησης των κυριαρχικών μας δικαιωμάτων και είναι μια μάχη της προστασίας των θαλασσίων συνόρων χωρίς όμως την πρόκληση «θερμών επεισοδίων». 
Κυρίες και κύριοι συνάδελφοι, είναι γεγονός ότι σε ορισμένες περιοχές γίνεται ο «πόλεμος των ψαράδων». Υπάρχουν ψαράδες είτε δικοί μας οι οποίοι μπαίνουν στα τουρκικά χωρικά ύδατα, είτε Τούρκοι που εισέρχονται σε ελληνικά χωρικά ύδατα και ψαρεύουν. Σε κάθε τέτοιο περιστατικό επιλαμβάνεται το Λιμενικό Σώμα με την παρουσία του, ζητά την απομάκρυνση των Τούρκων ψαράδων, πράγμα το οποίο επιβεβαιώνεται απ’ όλους, είτε αφορά την περιοχή των Ιμίων είτε αφορά την περιοχή της Λαδοξέρας είτε άλλες περιοχές στις οποίες, υπάρχει είσοδος Τούρκων ψαράδων στο Αιγαίο. 
Σε κάθε περίπτωση όμως η οποιαδήποτε υπόνοια για πρόθεση δημιουργίας «γκρίζων ζωνών» στο Αιγαίο βρίσκεται στη σφαίρα της φαντασίας μόνο αυτών που γράφουν αυτά τα κείμενα. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε Υπουργέ.
Ορίστε, κύριε συνάδελφε, έχετε τον λόγο για τη δευτερολογία σας.</ChairmanSpeech>
<Speech><Parlmember>ΝΙΚΟΛΑΟΣ ΚΟΥΖΗΛΟΣ</Parlmember>: Ευχαριστώ.
Στη συγκεκριμένη περιοχή, από το Μάρτιο του 2012 μπορούμε να δούμε την Τουρκία να προσπαθεί να δημιουργήσει ένα θερμό επεισόδιο. Ένα απλό παράδειγμα είναι μία καταγγελία που υπάρχει στη συγκεκριμένη περιοχή, με σκάφος του Λιμενικού Σώματος, του Λιμεναρχείου της Σαμοθράκης. Η τουρκική Ακτοφυλακή προσπάθησε να εμβολίσει αυτό το σκάφος της ελληνικής Ακτοφυλακής. 
Επίσης, θα πρέπει να δούμε και μία καταγγελία δύο κατοίκων της Αλεξανδρούπολης, που έλαβε χώρα τον Οκτώβριο πάλι του 2012, οι οποίοι προσπάθησαν να υψώσουν την ελληνική σημαία στη βραχονησίδα και επενέβη, από ό,τι λένε οι καταγγελίες τους, σκάφος του Λιμενικού Σώματος, το οποίο τους οδήγησε στο Λιμεναρχείο για περαιτέρω εξηγήσεις. 
Χθες στην ενημέρωση που κάνατε για το Φαρμακονήσι, είπατε «Ασκούμε τα κυριαρχικά μας δικαιώματα καθημερινά και δεν δεχόμαστε «γκρίζες ζώνες»». Η συγκεκριμένη καταγγελία των δύο πολιτών, όμως, δείχνει κάτι διαφορετικό. Δείχνει ότι η ελληνική Κυβέρνηση δεν θέλει να ενοχλεί τους Τούρκους, να ασκήσουμε δηλαδή τα κυριαρχικά μας δικαιώματα και να δημιουργήσουμε πρόβλημα. Άρα αυτό που είπε ο κ. Ζησίδης «Οι εμπειρίες των προηγούμενων ετών με οδήγησαν σε αυτήν τη δήλωση» όντως ισχύει κι έχει δίκιο. Αν, λοιπόν, ασκούμε κυριαρχικά δικαιώματα και αν δεν είναι «γκρίζα» ούτε τα Ίμια ούτε η συγκεκριμένη περιοχή, τότε μπορούμε να την επισκεφθούμε; Υπάρχει κάποιο πρόβλημα αν πάμε να κάνουμε ένα τρισάγιο στα Ίμια;
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Κύριε Υπουργέ, έχετε τον λόγο.</ChairmanSpeech>
<Speech><Parlmember>ΜΙΛΤΙΑΔΗΣ ΒΑΡΒΙΤΣΙΩΤΗΣ</Parlmember> (Υπουργός Ναυτιλίας και Αιγαίου): Ευχαριστώ, κύριε Πρόεδρε. 
Το είπα και το επαναλαμβάνω: Δεν υπάρχει καμμία πρόθεση μη άσκησης των κυριαρχικών μας δικαιωμάτων. Μάλιστα, προχθές σε τουρκική ιστοσελίδα ανέβηκε βίντεο το οποίο το είχαν τραβήξει Τούρκοι ψαράδες, που παρουσιάζει ακριβώς την παρουσία του Λιμενικού Σώματος μπροστά στον τουρκικό αλιευτικό στόλο και μπροστά σε τουρκική ακταιωρό, η οποία μπήκε στα συγκεκριμένα χωρικά ύδατα και από την οποία ζητήθηκε να αποχωρήσει. 
Αυτό γίνεται καθημερινά, θα συνεχίσει να γίνεται καθημερινά και δεν υπάρχει καμμία αμφιβολία για το έργο το οποίο επιτελεί το Λιμενικό Σώμα στην καθημερινή άσκηση των κυριαρχικών μας δικαιωμάτων στο Αιγαίο.</Speech>
<Speech><Parlmember>ΚΩΝΣΤΑΝΤΙΝΟΣ ΜΠΑΡΜΠΑΡΟΥΣΗΣ</Parlmember>: Δεν μας απαντήσατε. Μπορούμε να πάμε στα Ίμια;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δοκιμάστε το!
Η δεύτερη με αριθμό 472/27-1-2014 επίκαιρη ερώτηση πρώτου κύκλου του Βουλευτή Α΄ Θεσσαλονίκης του Συνασπισμού Ριζοσπαστικής Αριστεράς κ. Αναστασίου Κουράκη προς τον Υπουργό Παιδείας και Θρησκευμάτων, σχετικά με την άμεση επανατοποθέτηση όσων εκπαιδευτικών παραμένουν σε διαθεσιμότητα, δεν θα συζητηθεί μετά από συνεννόηση του κυρίου Βουλευτή και του κυρίου Υπουργού και διαγράφεται.
Θα συζητηθεί η πέμπτη με αριθμό 469/27-1-2014 επίκαιρη ερώτηση πρώτου κύκλου της Βουλευτού Α΄ Θεσσαλονίκης της Δημοκρατικής Αριστεράς κ. Ασημίνας Ξηροτύρη - Αικατερινάρη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με την υλοποίηση του μέτρου του ελάχιστου εγγυημένου εισοδήματος.
Ορίστε, κυρία συνάδελφε, έχετε τον λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ευχαριστώ, κύριε Πρόεδρε.
Κύριοι Υπουργοί, κύριοι συνάδελφοι, την εποχή που η χώρα πλήττεται με πολύ υψηλούς δείκτες φτώχειας και κοινωνικού αποκλεισμού, με υψηλό ποσοστό του πληθυσμού σε ακραία φτώχεια, που η ανεργία έχει εκτοξευθεί σε πρωτοφανή επίπεδα και οι εισοδηματικές ανισότητες δυστυχώς διευρύνονται, η παροχή της ελάχιστης κοινωνικής προστασίας φαίνεται ότι συχνά παραμένει σε επίπεδο εξαγγελιών. Ο αριθμός όσων θεωρούσαμε φτωχούς πριν το ξέσπασμα της κρίσης έχει αυξηθεί υπερβολικά, κατά 80% και πλέον. Ιδιαίτερα υψηλό είναι το ποσοστό του πληθυσμού με εισόδημα χαμηλότερο από το κόστος, ακόμη και για να μπορέσουν να εξασφαλίσουν ένα βασικό καλάθι αγαθών για την επιβίωσή τους. 
Οι άνεργοι, που διπλασιάστηκαν, έχουν ανάγκη ενός συστήματος ελάχιστου εγγυημένου εισοδήματος και πολύ περισσότερο οι μακροχρόνιοι άνεργοι που δεν έχουν πλέον πρόσβαση στο επίπεδο ανεργίας.
Είναι, λοιπόν, μεγάλη η καθυστέρηση της καθιέρωσης έστω και πιλοτικά για έναν χρόνο του ελάχιστου εγγυημένου εισοδήματος. Είχε τεθεί ως καταληκτική ημερομηνία η 1η Ιανουαρίου του 2014 για την πιλοτική εφαρμογή του μέτρου. Σας έχω κάνει και παλιότερα ερώτηση. Είχε γίνει και μία πανηγυρική συνεδρίαση των Επιτροπών Οικονομικών Υποθέσεων, Κοινωνικών Υποθέσεων κ.λπ., τον Οκτώβριο, αλλά και τότε τίποτε δεν ελέχθη επακριβώς για τους όρους και τις προϋποθέσεις προϋπολογισμού αυτού του επιδόματος ούτε αναφέρθηκε ο προβληματισμός για τις δύο περιοχές πιλοτικής εφαρμογής. Απλώς αναφέρθηκε ότι θα πρέπει να προηγηθεί η ΚΥΑ, η οποία θα καθορίσει τους όρους και τις προϋποθέσεις αυτές. 
Σας ρωτάμε, λοιπόν, τι θα γίνει μ’ αυτήν την ΚΥΑ. Τελικά θέλουμε να μας απαντήσετε γιατί κι εμείς συμμετέχουμε σ’ αυτόν τον προβληματισμό. Αυτή είναι βασική πρόταση της ΔΗΜΑΡ, αλλά είναι βασική πρόταση και για την καθολική εφαρμογή του επιδόματος, δηλαδή στην επικράτεια, και αυτό είναι δέσμευση να αρχίσει να γίνεται από το 2015 και μετά. 
Επομένως πρέπει να μας πείτε πώς αξιολογείτε τα μέχρι τώρα συγκριτικά αποτελέσματα από την εφαρμογή αυτού του μέτρου σ’ όλες τις χώρες της Ευρωπαϊκής Ένωσης. Έχετε στοιχεία. Πρέπει να μας πείτε πώς προσαρμόζετε αυτά τα στοιχεία στη δραματική κοινωνικοοικονομική πραγματικότητα της χώρας. Πρέπει επιτέλους από την έρευνα και τον διάλογο να προχωρήσετε στην πράξη. 
Εν πάση περιπτώσει, καταλαβαίνω τις πιέσεις και τους προβληματισμούς. Επιφυλάσσεται η Παγκόσμια Τράπεζα, έχει αντιρρήσεις η τρόικα. Τι θέλει τελικά η τρόικα; Τι θέλουν τελικά αυτοί που το δέχθηκαν και το έθεσαν ως μνημονιακή υποχρέωση; Να δώσουμε ένα επίδομα όσο-όσο και να τελειώνουμε; Η Ελλάδα δηλαδή θα φύγει από το γενικό πλαίσιο που εφαρμόζεται στην Ευρωπαϊκή Ένωση για το ελάχιστο εγγυημένο εισόδημα; Εφαρμόζει ένα ικανοποιητικό εισόδημα και από κει και πέρα αφαιρεί τα όποια εισοδήματα μπορεί να έχει ο κάθε πολίτης ή η οικογένειά του.
Κύριε Υπουργέ, σας παρακαλώ να μου απαντήσετε γιατί καθυστερεί υπερβολικά αυτή η διαδικασία, αλλά και να μου δώσετε ένα πλαίσιο για το τι σκέφτεστε να κάνετε και πού θα καταλήξει αυτή η ΚΥΑ. Πρέπει να εφαρμοστεί και μάλιστα να έχει και αναδρομικότητα για να μπορέσουμε το 2015 να διεκδικήσουμε το να έχει καθολική εφαρμογή.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο κύριος Υφυπουργός.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Ευχαριστώ, κύριε Πρόεδρε.
Κυρία συνάδελφε, η ερώτησή σας είναι πράγματι επίκαιρη, γιατί αφορά τον συγκεκριμένο χρόνο και ένα συγκεκριμένο πρόβλημα το οποίο βρίσκεται σε όξυνση. 
Ανοίγω παρένθεση για να κάνω ένα σχόλιο: Είναι μία ερώτηση που αναφέρεται στο γιατί δεν εφαρμόζεται μία μνημονιακή υποχρέωση για την οποία μάλιστα είπατε ότι είναι και δική σας ιδέα -χωρίς να είναι αληθές το ότι είναι μόνο δική σας ιδέα- την οποία δεν ψηφίσατε. Κλείνει η παρένθεση.
Στην Ευρώπη δεν εφαρμόζεται καθολικά το ζήτημα του ελάχιστου εγγυημένου εισοδήματος. Στις περισσότερες χώρες εφαρμόζεται. Σε ορισμένες, ανάμεσα στις οποίες είναι και η Ελλάδα, δεν έχει εφαρμογή με αυτήν την έννοια, παρά την ύπαρξη διάφορων πολιτικών. Υπάρχουν και κάποιες χώρες που το εφαρμόζουν περιφερειακά και τοπικά, ανάλογα με τα στοιχεία που έχουν να κάνουν με την ανεργία και με τους δείκτες φτώχειας. Η Ισπανία και η Ιταλία το εφαρμόζουν στις περιοχές που έχουν αυξημένη ανεργία και αυξημένους δείκτες φτώχειας. 
Ας έλθουμε τώρα να δούμε τι κάνουμε εμείς. Έχουμε, λοιπόν, μία νομοθετική διάταξη η οποία προβλέπει την παροχή οικονομικής ενίσχυσης την οποία ονομάζει ελάχιστο εγγυημένο εισόδημα, προκειμένου μέσα από ένα πλαίσιο να αντιμετωπίσουμε τα προβλήματα της ακραίας φτώχειας, τα οποία έχουν επιδεινωθεί λόγω της κρίσης. Ακραία φτώχεια υπήρχε, υπάρχει και θα υπάρχει, όμως αυτήν την περίοδο είναι σε όξυνση. Έχουμε μεγάλη αύξηση του αριθμού των ανθρώπων που περνάνε όχι απλά το όριο της φτώχειας, αλλά που δεν έχουν τα προς το ζην. Έτσι, λοιπόν, το πλαίσιο αυτό, με την επεξεργασία που έχουμε κάνει και με επίπονη δουλειά εδώ και μήνες, θα πάρει –όπως είπατε- τη μορφή κοινής υπουργικής απόφασης, όπως προβλέπεται, και θα τεθεί σε εφαρμογή με ισχύ από 1ης Ιανουαρίου του 2014 στις πιλοτικές περιοχές, στην πιλοτική του εφαρμογή.
Απαραίτητη προϋπόθεση,  όμως,  προκειμένου να ξεκινήσει να λειτουργεί το πρόγραμμα είναι η κατάθεση των φορολογικών δηλώσεων, γιατί δεν μπορούσαμε να πάμε με τα εισοδήματα του 2011 τα οποία είναι τελείως διαφορετικά απ’ αυτά του 2012.
Έτσι, η πρώτη αίτηση που θα κατατεθεί για την οικονομική ενίσχυση του ελάχιστου εγγυημένου εισοδήματος θα είναι μετά τις 20 Μαρτίου, ημερομηνία μετά την οποία θα αρχίσει η υποβολή των φορολογικών δηλώσεων.
Θέλω να πω ότι δεν είναι το ελάχιστο εγγυημένο εισόδημα μόνο οικονομική ενίσχυση. Θα αναλύσω στη δευτερολογία μου όλο το πλαίσιο, γιατί στοχεύουμε στη διασφάλιση ενός ελάχιστου επιπέδου διαβίωσης γι’ αυτούς τους ανθρώπους, που σημαίνει ότι πέρα από την οικονομική ενίσχυση θα υπάρχει η ένταξή τους σε προγράμματα και δράσεις που θα ενισχύουν την προσπάθεια για να έχουν μία αξιοπρεπή διαβίωση.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Και, βέβαια, θα υπάρχει διαφορετική αντιμετώπιση των ανθρώπων που δεν μπορούν να ενταχθούν στην εργασία και διαφορετική γι’ αυτούς που μπορούν να ενταχθούν στην εργασία. Και εξηγώ: Γι’ αυτούς που μπορούν να ενταχθούν στην εργασία θα υπάρχει ένταξη σε προγράμματα προώθησης και κοινωνικής ένταξης, προκειμένου μέσα από την επανένταξή τους στην εργασία να λύσουν προβλήματα εισοδηματικά, ενώ για λόγους που έχουν να κάνουν με τους ίδιους τους ανθρώπους που δεν μπορούν να ενταχθούν ούτως ή άλλως στην εργασία, θα έχουμε διαφορετικής υφής προγράμματα και δράσεις.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, έχετε τον λόγο.</ChairmanSpeech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Κύριε Πρόεδρε, κύριε Υπουργέ, η διεκδίκηση καθιέρωσης στη χώρα μας του ελάχιστου εγγυημένου εισοδήματος υπάρχει εδώ και πάρα πολλά χρόνια. Εγώ θυμάμαι το 2005 τότε στον Συνασπισμό που είχαμε καταθέσει μία πρόταση νόμου για την καθιέρωση του ελάχιστου εγγυημένου εισοδήματος, όταν ήδη στις περισσότερες χώρες της Ευρώπης είχε καθιερωθεί. Νομίζω ότι αντίστοιχη πρόταση μπορεί να είχατε καταθέσει κι εσείς και η Νέα Δημοκρατία, κ.λπ..
Τώρα φτάσαμε στην περίοδο δηλαδή που η Ελλάδα είναι σε κρίση και σε ακραία φτώχεια η πρώτη χώρα στην Ευρωπαϊκή Ένωση και από τις πρώτες στον κόσμο. Και ακόμα συζητάμε για μία πιλοτική εφαρμογή του μέτρου, όταν αυτό το μέτρο σε περίοδο καλύτερων συνθηκών το είχαν προτείνει όλα τα κόμματα! 
Αυτό τι σημαίνει; Ότι εδώ υπάρχει μία τεράστια αδυναμία και καθυστέρηση να γίνουν αυτά τα οποία τα θέλουμε όλοι. Βεβαίως όλοι τα θέλαμε. Εμείς επιμέναμε και επιμένουμε και ως ΔΗΜΑΡ ότι θα έπρεπε να είναι άμεση και καθολική η εφαρμογή, γιατί υπάρχουν όλα τα δεδομένα και τα ελληνικά αλλά και από την εμπειρία της εφαρμογής στις άλλες χώρες. 
Βεβαίως στη χώρα μας υπάρχει τεράστια φοροδιαφυγή, δεν την έχουμε καταγράψει ακριβώς, δεν έχουμε κάνει καλή καταγραφή πώς κατανέμονται όλες αυτές οι ανισότητες. Γι’ αυτό και το πρόγραμμα προσαρμογής, έτσι όπως εφαρμόστηκε στην Ελλάδα, μεγάλωσε ακόμη περισσότερο τις κοινωνικές ανισότητες και βύθισε ένα μεγάλο τμήμα του πληθυσμού στη φτωχοποίηση. 
Από εδώ και πέρα, υπάρχει μεγάλη υποχρέωση και ευθύνη. Εγώ καταλαβαίνω τις προθέσεις και τις δυσκολίες του Υπουργείου ότι πρέπει να συνεκτιμήσει όλα τα πράγματα, γι’ αυτό γίνεται και η πιλοτική εφαρμογή. Πρέπει να συνεκτιμήσει τις ιδιαιτερότητες των περιοχών, δηλαδή των περιφερειών, των αστικών κέντρων κ.λπ. Πρέπει να συνεκτιμήσει εάν ο πολίτης είναι άνεργος, δεν έχει κανένα επίδομα, αν έχει κάποια εργασία ή εάν έχει ένα μικρό εισόδημα. Βεβαίως είναι πάρα πολύ σημαντικό το θέμα των στοχευμένων δράσεων, για να υπάρξει επανένταξη των πολιτών ή της οικογένειας στην εργασία, να υπάρξει βοήθεια, ούτως ώστε συγχρόνως με το εγγυημένο εισόδημα να έχει πλήρη φαρμακευτική περίθαλψη, να έχει πρόσβαση στα μέσα μαζικής μεταφοράς, να έχει άλλα οφέλη τα οποία θα του εξασφαλίσουν την επιβίωσή του. 
Νομίζω, όμως, ότι το να μου λέτε ότι θα περιμένετε και τις φορολογικές δηλώσεις του Μαρτίου, αυτό πραγματικά, κύριε Υπουργέ, δεν συνιστά λειτουργία του κράτους. Έχετε τις δηλώσεις του ’12. Έχετε την απόφαση, για την εφαρμογή του μέτρου που είναι παράδοξο ότι αποτελεί και μνημονιακή υποχρέωση -άλλο αν τώρα μας βάζουν τα δυο πόδια σε ένα παπούτσι για το πώς θα την εφαρμόσουμε- και δεν έχετε αξιολογήσει τις φορολογικές δηλώσεις του ’12 για να βγάλετε τα κριτήρια για την κοινή υπουργική απόφαση;
Από την άλλη πλευρά, η ΕΛΣΤΑΤ σάς δίνει τώρα καινούργια δυσμενέστερα στοιχεία για τα θέματα της φτώχειας, του ορίου της φτώχειας, τα ποσοστά κ.λπ.. Τα έχετε όλα τα στοιχεία, τα οποία δυστυχώς είναι δραματικά. Χρησιμοποιήστε τα επιτέλους, κάντε μια πιλοτική εφαρμογή. Στο κάτω-κάτω, 20 εκατομμύρια έχετε προϋπολογίσει. Απορροφήστε τα και ζητήστε τα περισσότερο για να ξεκινήσουμε την ουσιαστική – καθολική εφαρμογή.
Μη μου λέτε πάλι, κύριε Υπουργέ, τα θέματα των φορολογικών δηλώσεων. Το ίδιο μου απαντήσατε και για τα θέματα της καθυστέρησης της απόδοσης των κοινωνικών επιδομάτων και ιδιαίτερα του επιδόματος τέκνων. Μη στήνουμε τέτοια διαδικασία για να αποδίδουμε τα επιδόματα. Τα αποδίδουμε εκ των υστέρων, όταν οι άνθρωποι έχουν καταρρεύσει.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υφυπουργέ, έχετε το λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Μπλέξατε πολλά. Επιδόματα τέκνων: Δηλαδή, τι λέτε; Να καταβάλλονται χωρίς εισοδηματικά κριτήρια; Δηλαδή, λέτε ότι υπάρχει η δυνατότητα σήμερα -πέρα από τα 750 εκατομμύρια που έχουμε στη διάθεσή μας και που έχει ολοκληρωθεί η πρώτη εφαρμογή από το 2013- να μπορεί να αρθούν τα εισοδηματικά κριτήρια των 45.000, ας πούμε, για τις τρίτεκνες οικογένειες, για τις οικογένειες με τα τρία παιδιά και να είναι ελεύθερο; Δεν κατάλαβα την τοποθέτησή σας.
Δεν υπάρχει για τον θεσμό των οικογενειακών επιδομάτων αυτή η πρόθεση από την πλευρά μας, να αρθούν τα κριτήρια, διότι θέλουμε να ενισχύσουμε τις αδύναμες οικονομικά οικογένειες και όχι αυτούς που έχουν…</Speech>
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Ούτε και εμείς θέλουμε αυτό το πράγμα.</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Τότε, γιατί το θέτετε;
Να πάμε, λοιπόν, στο συγκεκριμένο θέμα, γιατί πρέπει πραγματικά ανεξάρτητα του ότι, πέρα από τη σημερινή κυβερνητική πλειοψηφία, δεν το ψήφισε κανένα άλλο κόμμα- να πούμε ότι είναι κάτι το οποίο αποτελεί ουσιαστικά θέση όλων των κομμάτων κατά καιρούς, με τη διαφορά ότι οι προτάσεις τις οποίες είχαμε πριν χρόνια, τα χρόνια της ευημερίας, αφορούσαν κάτι διαφορετικό, που ήταν η σύγκλιση, ενώ σήμερα ερχόμαστε σε πιο οδυνηρή κατάσταση, η οποία υπάρχει στην κοινωνία, να αντιμετωπίσουμε τα φαινόμενα της ακραίας φτώχειας.
Λέω, λοιπόν, ότι, όπως πολύ σωστά είπατε, από 1-1-2014 θα είναι το δικαίωμα. Απαραίτητη προϋπόθεση είναι να συγκρίνουμε και τα οικονομικά στοιχεία, γιατί, εάν στην πρώτη, στην πιλοτική εφαρμογή έχουμε προβλήματα και δοθεί αυτή η οικονομική ενίσχυση σε ανθρώπους οι οποίοι έχουν τα οικονομικά στοιχεία να αντιμετωπίσουν τα προβλήματα της ζωής, τότε θα ακυρωθεί αυτή η προσπάθεια.
Πρέπει, λοιπόν, και το οικονομικό στοιχείο, βεβαίως, να είναι σε σύγκριση μαζί με όλα τα άλλα στοιχεία. Δεν είναι μόνο αυτό, αλλά μπορεί κάποιος που είχε εισόδημα και τον τελευταίο χρόνο, δηλαδή μέσα στο 2013, να έχει απολέσει τη δυνατότητα επιβίωσης λόγω του ότι έχουν συμβεί γεγονότα και έχουν ανατραπεί. Γι’ αυτό δεν θα είναι το μοναδικό κριτήριο. Θα έχουμε μια πλειάδα κριτηρίων και κοινωνική έρευνα από την αρμόδια υπηρεσία του δήμου, ούτως ώστε να διαπιστώσουμε σε πραγματικό χρόνο αν υπάρχει αυτή η δυνατότητα.
Έχουμε, λοιπόν, προχωρήσει στην επεξεργασία όλων αυτών των κριτηρίων, ούτως ώστε να διασφαλίσουμε ότι θα υπάρχει δικαιοσύνη μέσα σε ένα άδικο γενικά σύστημα, το οποίο δημιουργεί αυτά τα προβλήματα της ακραίας φτώχειας. Έχουμε ήδη διαμορφώσει αυτό το πλαίσιο των κριτηρίων. Στο θέμα της πιλοτικής εφαρμογής ελπίζουμε ότι θα αντιμετωπίσουμε το πρόβλημα. Ασφαλώς, πιλοτική εφαρμογή είναι, αλλά θα μας δώσει τη δυνατότητα να δούμε πώς λειτουργεί σε δήμους με διαφορετικά κοινωνικοοικονομικά χαρακτηριστικά αυτό το πιλοτικό πρόγραμμα, ώστε να έρθει αυτή η καθολική εφαρμογή, όπως πολύ σωστά είπατε.
Δύο στοιχεία τώρα θα ήθελα να παραθέσω. Το ένα είναι σε σχέση με τις συμπληρωματικές υπηρεσίες, διότι το ελάχιστο επίπεδο διαβίωσης θα στηρίζεται σε μια οικονομική ενίσχυση -ο ένας πυλώνας- και στην παροχή υπηρεσιών. Θα δούμε, δηλαδή, την αυτόματη ένταξη και την έκδοση βιβλιαρίου ανασφάλιστου για να έχει ιατροφαρμακευτική περίθαλψη αυτός ο οποίος δεν έχει και θα δούμε και την αυτόματη ένταξη στο επίδομα θέρμανσης, στο κοινωνικό τιμολόγιο της ΔΕΗ, σε προγράμματα με στόχο την κοινωνική προστασία.
Αυτό όλο το πλέγμα διαμορφώνει ένα συνολικό πλαίσιο στήριξης. Δεν είναι μόνο η οικονομική ενίσχυση, γιατί η οικονομική ενίσχυση όσο μεγάλη και αν είναι να έχουμε δυνατότητες, δεν μπορεί να καλύψει το σύνολο των αναγκών που υπάρχουν. Έτσι, λοιπόν, προχωρούμε με αυτούς τους δύο πυλώνες.
Όσον αφορά το θέμα της χρηματοδότησης, έχω πει και επί τη ευκαιρία της ερώτησης του συναδέλφου κ. Κυρίτση, που είναι στην Αίθουσα, ότι θα πρέπει να υπάρξει μία συνεννόηση ενίσχυσης των πόρων ακόμα και στο πιλοτικό πρόγραμμα, ούτως ώστε να μπορέσουμε όσο το δυνατόν σε περισσότερες περιοχές να το εφαρμόσουμε και αν χρειαστεί, να φέρουμε νομοθετική ρύθμιση. Αλλά θα πρέπει να υπάρχει μία πρόταση. 
Όταν υπάρχει, όμως, από την πλευρά της Αντιπολίτευσης άρνηση του γεγονότος ότι υπάρχει πρωτογενές πλεόνασμα, πώς θα μπει στη συζήτηση να διεκδικήσει ένα τμήμα από αυτό το πρωτογενές πλεόνασμα να πάει στην αντιμετώπιση της φτώχειας; Πρέπει να συμφωνήσουμε κάποτε και σε αυτήν την Αίθουσα γι’ αυτά που πρέπει να διεκδικήσουμε.</Speech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: …(Δεν ακούστηκε)</Speech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν αναφέρθηκα σ’ εσάς, εδώ δεν είστε Αντιπολίτευση. Έχετε μπερδέψει τι είστε. Ακούω στελέχη σας και μιλάνε συνεχώς αντικυβερνητικά καταγγέλλοντας την κυβερνητική πολιτική, αλλά τα διορισμένα στελέχη σας στη διοίκηση παραμένουν. Αυτό ο δυϊσμός είναι μια πραγματικότητα. Αντιμετωπίστε το. Είναι δικό σας θέμα, αλλά αντιμετωπίστε το.</Speech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Για το πρωτογενές πλεόνασμα μιλάμε!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, μη διακόπτετε. 
Ολοκληρώστε, κύριε Υπουργέ.</ChairmanSpeech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: …(Δεν ακούστηκε)</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πρόβλημά σας είναι. Αντιμετωπίστε το. Δεν μπορώ να σας πω εγώ τι θα κάνετε, αλλά τοποθετηθείτε και σταθεροποιηθείτε κάποια στιγμή. Δεν μπορείτε να πατάτε σε δυο βάρκες.</Speech> 
<Speech><Parlmember>ΑΣΗΜΙΝΑ ΞΗΡΟΤΥΡΗ-ΑΙΚΑΤΕΡΙΝΑΡΗ</Parlmember>: Το 70% να πάει στην κοινωνική πολιτική!</Speech> 
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Πρέπει να συμφωνήσουμε εδώ ότι αυτό που ενδιαφέρει τον κόσμο είναι η εφαρμογή του προγράμματος και η αύξηση του προϋπολογισμού και εκεί πάνω θα πρέπει όλες οι προσπάθειες όλων μας να στραφούν. 
Η καθολική εφαρμογή ούτως ή άλλως είναι από την 1-1-2015, αλλά όσο το δυνατόν περισσότερα χρήματα μέσα στο 2014 θα ανακουφίσουν περισσότερες οικογένειες αδυνάμων, ανθρώπων που βιώνουν τη φτώχεια. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς σας ευχαριστούμε. 
Η έκτη με αριθμό 468/27-1-2014 επίκαιρη ερώτηση πρώτου κύκλου του Προέδρου των Ανεξάρτητων Δημοκρατικών Βουλευτών κ. Θεόδωρου Παραστατίδη προς τον Υπουργό Αγροτικής Ανάπτυξης και Τροφίμων,&#160;σχετικά με τα «Βιομηχανικά Σφαγεία Κιλκίς Α.Ε.» δεν θα συζητηθεί και διαγράφεται. 
Συνεχίζουμε με την έκτη υπ’ αριθμ. 475/27-1-2014 επίκαιρη ερώτηση δεύτερου κύκλου του Βουλευτή Β΄ Αθηνών του Κομμουνιστικού Κόμματος Ελλάδας κ. Χρήστου Κατσώτη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις των εργαζομένων στην επιχείρηση «ΑΦΟΙ Γ. ΚΑΡΙΠΙΔΗ ΑΒΕΕ».
Κύριε συνάδελφε, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ευχαριστώ, κύριε Πρόεδρε. 
Είναι πολύ ενδιαφέρον το θέμα του ελάχιστου εγγυημένου εισοδήματος που συζητούσαμε πριν. Έχει πολλές πλευρές και μέσα απ’ αυτό καλύπτεται όλη αυτή η επίθεση που δέχονται οι εργαζόμενοι στους χώρους δουλειάς, ιδιαίτερα στον ιδιωτικό τομέα. Υλοποιούν τέτοιες μορφές με πολύ μεγάλη φαντασία, με αποτέλεσμα οι ίδιοι οι εργαζόμενοι να βρίσκονται χωρίς κανένα δικαίωμα. 
Έτσι, λοιπόν, συμβαίνει και με αυτήν την επιχείρηση «ΑΦΟΙ Γ. ΚΑΡΙΠΙΔΗ ΑΒΕΕ». Πήγαν οι εργαζόμενοι στην επιχείρηση και τη βρήκαν κλειστή. Με μία ανακοίνωση τούς ενημέρωνε ότι έχει μετεγκατασταθεί και ότι έχει πάει στα Πετράλωνα. 
Πήγαν, λοιπόν, στα Πετράλωνα να βρουν τον εργοδότη. Τους είχε έτοιμες τις απολύσεις. Και ποια ήταν η δικαιολογία, που μάλιστα την έστειλε με δικαστικό κλητήρα; Έλεγε ότι χρωστάει στο ΙΚΑ, δεν μπορεί να έχει πρόσβαση στο σύστημα της ηλεκτρονικής καταχώρησης ΑΠΔ και δεν μπορεί πια να τους απασχολήσει, γιατί θα ήταν ανασφάλιστοι και δεν θα μπορούσε να απασχολήσει ανασφάλιστους, επειδή το πρόστιμο θα ήταν 10.500 ευρώ για τον καθέναν, αν τους πιάσουν ανασφάλιστους. 
Αξιοποιεί, λοιπόν, αυτό το νομοθετικό πλαίσιο που έκανε η Κυβέρνηση το προηγούμενο διάστημα για την αδήλωτη και την ανασφάλιστη εργασία για να μπορέσει να απολύσει τους εργαζόμενους με αυτό το επιχείρημα. 
Έπειτα τους λέει ότι «δεν μπορώ να σας απασχολήσω ανασφάλιστους και επειδή δεν μπορώ να σας δώσω τις αποζημιώσεις, σας στέλνω ένα χαρτί που λέει ότι σας απολύω -χωρίς την αποζημίωση, γιατί αδυνατώ να σας τη δώσω- και να πάτε, αν θέλετε, στο ταμείο ανεργίας και να έχετε από εκεί μία προστασία».
Τι είναι αυτοί οι εργαζόμενοι; Είναι εργαζόμενοι που είχαν δεκαεπτά χρόνια, είκοσι χρόνια, είκοσι πέντε χρόνια δουλειάς -αρκετοί, βέβαια, ήταν εξειδικευμένοι γιατί είναι μία επιχείρηση ελαστικών- και είναι, λοιπόν, σήμερα στον δρόμο απροστάτευτοι και χωρίς αποζημίωση. 
Ο εργοδότης έχει ξεπεράσει όλα αυτά που υποτίθεται ότι προστατεύουν τους εργαζόμενους από την ασύδοτη δράση της εργοδοσίας. Αξιοποιεί, λοιπόν, το προηγούμενο πλαίσιο για την ΑΠΔ, αξιοποιεί αυτό που ήδη συζητήσατε για τις ομαδικές απολύσεις και έρχεται και λέει: «Πάρτε λοιπόν την απόλυση και πηγαίνετε στο ταμείο ανεργίας».
Είναι παράνομες οι απολύσεις; Ναι, είναι παράνομες γιατί δεν έχουν δοθεί αποζημιώσεις. Έχει γίνει και τριμερή –γιατί φαντάζομαι σε αυτό θα αναφερθείτε- όπου δεν ήρθε ο εργοδότης, γιατί δεν τον υποχρεώνει και κανένας. Και τι κάνει η υπηρεσία; Λέει, όπως συνήθως, να πάτε στα δικαστήρια.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ την ερώτησή σας.</ChairmanSpeech> 
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Ολοκληρώνω, κύριε Πρόεδρε.
Να πάει, δηλαδή, ο εργαζόμενος στα δικαστήρια για να διεκδικήσει μιας ζωής δουλειά και δικαιώματα.
Θα θέλαμε στα ερωτήματα που σας έχουμε θέσει, κύριε Υπουργέ, να μας πείτε τι μέτρα θα πάρετε, έτσι ώστε να διασφαλιστούν κατ’ αρχάς τα δεδουλευμένα και οι αποζημιώσεις των εργαζομένων και βέβαια η επαναπρόσληψη των απολυθέντων στον νέο εργοδότη, ο οποίος συνεχίζει την επιχείρηση με το ίδιο περιεχόμενο δουλειάς –δεν έχει αλλάξει δηλαδή- και στη θέση τους προσλαμβάνει αυτούς που είπε ο Πρωθυπουργός χθες με τα προγράμματα. Αυτή είναι η κυβερνητική πολιτική και αυτούς ευνοεί με τα προγράμματα, οι επιχειρήσεις να αλλάξουν τους εργαζόμενους με δικαιώματα και να πάρουν καινούργιους. 
(Στο σημείο αυτό ο Βουλευτής κ. Χρήστος Κατσώτης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Επειδή έχουμε συζητήσει πολλές φορές σε αυτήν την Αίθουσα, κύριε συνάδελφε, προσέξτε τι λάθος κάνετε. 
Στην προσπάθεια -η οποία είναι πραγματική βεβαίως και δεν αμφισβητείται- στήριξης των δικαιωμάτων των εργαζομένων, ταυτόχρονα έρχεστε να εξυπηρετήσετε και μία άποψη κομματική –δικαίωμά σας- ότι δεν υπάρχει τίποτα ως προς την προστασία τους, ότι έχει καταργηθεί το θεσμικό πλαίσιο, ότι επιτρέπονται οι ομαδικές απολύσεις, ότι έτσι, αλλιώς κ.λπ. Αυτά τα δύο είναι αντιφατικά. 
Θα πρέπει να πούμε ή ότι υπάρχει ένα ελάχιστο θεσμικό πλαίσιο, μιας ελάχιστης προστασίας, το οποίο πρέπει να αξιοποιήσουμε κι εμείς εδώ ως Υπουργείο και ως Βουλή για την προστασία των εργαζομένων ή εάν θεωρούμε ότι έχει καταργηθεί ακόμα και το ελάχιστο θεσμικό πλαίσιο συνεργασίας, τότε δεν έχει νόημα η ερώτησή σας. 
Αυτό το λέω γιατί ο κοινός στόχος πιστεύω –ανεξάρτητα από τον τρόπο- όλων μας είναι οι ελάχιστες απώλειες ως προς την εργασία και η αποφυγή και η αποτροπή καταχρηστικών πρακτικών που εκμεταλλεύονται -αν θέλετε- αλλαγές οι οποίες έχουν γίνει και την οικονομική κρίση για να υπερβούν, όμως, το θεσμικό πλαίσιο που ισχύει και να παρανομήσουν. Πρέπει να συμφωνήσουμε σε αυτά, γιατί αλλιώς θα απαντάμε στις ερωτήσεις με αυτόν τον τρόπο. 
Έρχομαι στην ουσία, τώρα. Είναι, όπως είπατε, μία επιχείρηση με εξειδικευμένο αντικείμενο, η οποία αποφάσισε με αφορμή το θέμα της αδυναμίας υποβολής ΑΠΔ να απολύσει τους εργαζόμενους και να μεταβιβάσει την επιχείρηση.
Τι λέει, δηλαδή, ο εργοδότης στο έγγραφο το οποίο μας έχετε προσκομίσει, το οποίο μου κατέθεσαν και οι εργαζόμενοι στη συνάντηση την οποία είχαμε; Λέει ότι: «Επειδή χρωστάω στο ΙΚΑ 2.901.799 ευρώ και δεν μπορώ να καταθέσω ΑΠΔ, σας απολύω». Δεν είπε ούτε ότι δεν έχει δουλειά ούτε ότι το εμπορικό δίκτυο έχει πάει σε άλλους προμηθευτές ούτε τίποτα άλλο, έφερε μόνο αυτήν την πρόφαση. 
Κατ’ αρχάς, δεν είναι έτσι ακριβώς τα πράγματα. Πρέπει να πούμε ότι οι εταιρείες οι οποίες οφείλουν, εφόσον αιτηθούν κι ενταχθούν σε ρύθμιση, μπορούν να καταθέτουν ΑΠΔ, δεν έχουν κανένα πρόβλημα.
Εμείς ένα μέτρο που πάει να αντιμετωπίσει το πρόβλημα της παράνομης και μη καταβολής των ασφαλιστικών εισφορών, δεν μπορούμε να θεωρήσουμε ότι είναι έλασσον και να άρουμε αυτήν την απόφασή μας, για να μην υπάρχουν αφορμές στους εργοδότες.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υφυπουργού)
Λέμε όμως κατηγορηματικά ότι οι υποχρεώσεις προς το ασφαλιστικό σύστημα, οι υποχρεώσεις απέναντι στον εργαζόμενο είναι δεδομένες και το επιχειρηματικό σχέδιο θα πρέπει πρώτα να λαμβάνει υπ’ όψιν αυτά, όπως και η διαχείριση από τον κάθε εργοδότη.
Έχουμε ζητήματα που έχουν να κάνουν όμως και με το αν αυτή η αλλαγή η οποία έγινε στο ιδιοκτησιακό καθεστώς είναι μεταβίβαση και συνέχεια της επιχείρησης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε Υφυπουργέ.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Γιατί, εφόσον είναι μεταβίβαση και συνέχεια της επιχείρησης, τότε είναι παράνομες οι απολύσεις πριν από τη μεταβίβαση της επιχείρησης, τότε ο νέος ιδιοκτήτης της επιχείρησης, το νέο αφεντικό – να το πω έτσι – έχει ευθύνη όχι μόνο για τους εργαζόμενους, αλλά ακόμα και για οφειλές που μπορεί να έχει για τον εξοπλισμό της επιχείρησης από την προηγούμενη. Δεν αίρεται η ευθύνη του προηγούμενου εργοδότη, αλλά ο νέος είναι συνυπεύθυνος, εφόσον είναι συνέχεια. Για το αν είναι συνέχεια ή όχι, θα μιλήσω στη δευτερολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε τον λόγο.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Κύριε Πρόεδρε, από τις 12 Δεκεμβρίου έχουν υπενοικιαστεί τα μηχανήματα για τις εγκαταστάσεις της νέας εταιρείας, από τις 12 Δεκεμβρίου! Οι ίδιοι οι εργαζόμενοι έχουν προσκομίσει στοιχεία στο Υπουργείο Εργασίας.
Η Ομοσπονδία Εργατοϋπαλλήλων Χημικής Βιομηχανίας έχει αποστείλει στον Ειδικό Γραμματέα του ΣΕΠΕ κ. Πανταζή έγγραφο που λέει ότι η καινούργια εταιρεία, που μετεγκαταστάθηκε η παλιά «ΑΦΟΙ Καριπίδη», απασχολεί ήδη από τους παλιούς εργαζόμενους έξι, μεταξύ αυτών δύο είναι οι παλιοί εργοδότες, που τους φέρνει στην κατάσταση σαν εργαζόμενους της νέας εταιρείας. Και μάλιστα καταγγέλλει η Ομοσπονδία στον Γενικό Γραμματέα του ΣΕΠΕ ότι σε αυτές τις εξειδικευμένες εργασίας που κάνει, ιδιαίτερα στο ζυμωτήριο, απασχολούνται εργαζόμενοι χωρίς καμμία ειδίκευση, με αποτέλεσμα να κινδυνεύει και άμεσα η ζωή τους.
Έχουμε, λοιπόν, εδώ πέρα μια ασύδοτη δραστηριότητα της νέας εταιρείας, η οποία αξιοποιεί το οποιοδήποτε πλαίσιο. Ακόμη και ο παλιός εργοδότης αξιοποιεί αυτές τις δυσκολίες του νέου πλαισίου για τις Α.Π.Δ. Εμείς βεβαίως δεν λέμε ότι θα πρέπει να αλλάξει αυτό το στοιχείο. Δεν είπαμε κάτι τέτοιο. Λέμε ότι αξιοποιεί απέναντι στους εργαζόμενους αυτό το στοιχείο, για να μπορέσει να ξεπεράσει το θέμα των απολύσεων.
Η Κυβέρνηση δεν θα πρέπει να πάρει μέτρα; Τι θα πρέπει να κάνουν οι εργαζόμενοι; Πού θα πρέπει να απευθυνθούν; Υπάρχει αυτό το ελάχιστο πλαίσιο, όπως λέτε, το θεσμικό πλαίσιο, που προστατεύει. Να το δούμε στην πράξη όμως. Υπάρχει; Εγώ να αποδεχτώ ότι υπάρχει τώρα το πλαίσιο. Στην πράξη πώς θα λειτουργήσει, λοιπόν, υπέρ αυτών των εργαζομένων που είναι απροστάτευτοι;
Εδώ θέλουμε να μας απαντήσετε τι μέτρα θα πάρετε πράγματι, έτσι ώστε να καταβληθούν τα δεδουλευμένα και οι αποζημιώσεις τους. Ή τέλος οι αποζημιώσεις; Γιατί και αυτό συζητιέται έντονα, ότι θα καταργηθεί η αποζημίωση από τους εργαζόμενους. Το έχουμε πει και σε προηγούμενες συζητήσεις και είναι και μια πρόταση που έχουν καταθέσει οι εργοδότες εδώ και αρκετό χρονικό διάστημα, να υπάρχει πλήρης ευελιξία στην πρόσληψη και απόλυση, να μην υπάρχουν αποζημιώσεις και όλα αυτά.
Αν, λοιπόν, υπάρχει όντως το θεσμικό πλαίσιο και υπάρχουν οι υποχρεώσεις, θα πρέπει η Κυβέρνηση να πάρει τα αντίστοιχα μέτρα, έτσι ώστε να υποχρεώσει την εργοδότη να καταβάλει αυτά που πρέπει να καταβάλει.
Είναι μετεγκατάσταση της παλιάς επιχείρησης; Είναι μετεγκατάσταση. Πρέπει να απασχολήσει, έχει ο νέος εργοδότης υποχρεώσεις απέναντι στους εργαζόμενους; Έχει υποχρεώσεις. Αυτό λέει το πλαίσιο, το ελάχιστο πλαίσιο που υπάρχει μέχρι σήμερα.
Άρα, λοιπόν, πρέπει να το υλοποιήσετε. Και πώς θα το υλοποιήσετε; Θα τo υλοποιήσετε με μέτρα που πρέπει να πάρετε. Και επειδή είναι δίπλα και ο Υπουργός Δικαιοσύνης εδώ είναι ανάγκη και οι εισαγγελείς και η δικαιοσύνη να δουν όλα αυτά τα ελάχιστα που περιγράφονται στην εργατική νομοθεσία, αυτά που έχουν απομείνει ακόμα, με ποιον τρόπο θα υλοποιούνται. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΧΡΗΣΤΟΣ ΚΑΤΣΩΤΗΣ</Parlmember>: Γιατί συνήθως αυτό που υλοποιείται είναι τα ΜΑΤ έξω από τις επιχειρήσεις, όταν οι εργαζόμενοι διεκδικούν. Όπως για παράδειγμα έγινε εχθές στον «ΠΑΠΟΥΤΣΑΝΗ», που ενώ δεν είχε απεργία, τα ΜΑΤ ήταν απ’ έξω για να τρομοκρατήσουν τους εργαζόμενους να μην απεργήσουν για να μη διεκδικήσουν την επαναπρόσληψη των εργαζομένων που απείλησε ο «ΠΑΠΟΥΤΣΑΝΗΣ».</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κύριος Υπουργός.</ChairmanSpeech>
<Speech><Parlmember>ΒΑΣΙΛΕΙΟΣ ΚΕΓΚΕΡΟΓΛΟΥ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, το ζήτημα που έχει να κάνει με την τάση για μεταβίβαση επιχειρήσεων είναι κάτι το οποίο θέλω να το τονίσω σε αυτήν την Αίθουσα και ως μήνυμα σε αυτούς οι οποίοι νομίζουν ότι αν γίνει μεταβίβαση της επιχείρησης, απαλλάσσεται ο νέος ιδιοκτήτης από κάθε ευθύνη για όλα και όσον αφορά τον κεφαλαιουχικό εξοπλισμό και όσον αφορά τους εργαζόμενους. Όχι, δεν είναι έτσι.
Κατ’ αρχάς, πριν από οποιαδήποτε μεταβίβαση επιχείρησης ή εγκατάστασης θα πρέπει να υπάρχει έγκαιρη ενημέρωση των εργαζομένων για τη μεταβολή στην οποία προτίθεται να προβεί ο εργοδότης. Στη συγκεκριμένη περίπτωση δεν υπήρξε, διότι όπως πολύ σωστά είπατε, αρχές Δεκεμβρίου έγινε η παραχώρηση και με τον καινούργιο χρόνο, όταν πήγαν να πιάσουν μετά τις γιορτές δουλειά, τους αναγγέλθηκε η απόλυση χωρίς αποζημίωση.
(Στο σημείο αυτό την Προεδρική Έδρα καταλαμβάνει ο Ε΄ Αντιπρόεδρος της Βουλής κ. ΙΩΑΝΝΗΣ ΔΡΙΒΕΛΕΓΚΑΣ )
Το δεύτερο το οποίο έχει να κάνει με τη διαβούλευση είναι ότι θα πρέπει να ανακοινώσουν στους εργαζόμενους τι προτίθεται να κάνει ο ίδιος και βεβαίως ο νέος εργοδότης, ποια είναι τα προβλεπόμενα μέτρα. Αυτά δεν έγιναν. 
Το λέω, όμως, και το τονίζω ότι εφόσον υπάρχει συνέχεια μιας επιχείρησης, ανεξάρτητα αν διατηρείται το νομικό καθεστώς ή αν αλλάζει η νομική μορφή της επιχείρησης, αν υπάρχει συνέχεια  που σημαίνει με ίδιο κεφαλαιουχικό εξοπλισμό, που σημαίνει με ίδιους, παραδείγματος χάριν, αντιπροσώπους, ίδιο εμπορικό δίκτυο, ίδια δραστηριότητα -δεν αλλάζει το αντικείμενο- θεωρείται συνεχιζόμενη επιχείρηση. Σε αυτές τις περιπτώσεις ο εργοδότης πριν δεν μπορεί να προβεί σε απολύσεις. Ο νέος, όμως, εργοδότης -για να ξεκαθαρίζουμε- σύμφωνα με τα ισχύοντα μπορεί να προβεί όχι όμως πέραν των ορίων που ορίζει ο νόμος ως ομαδικές και όχι παράνομες απολύσεις, αλλά με μια διαδικασία η οποία έχει να κάνει με την οικονομική βιωσιμότητα της επιχείρησης. 
Γι’ αυτό, λοιπόν, λέω ότι θα συνεχίσουμε πέρα από τη διαδικασία την οποία έχει κάνει το ΣΕΠΕ, ούτως ώστε να έχουν τη δυνατότητα οι εργαζόμενοι και μέσω δικαιοσύνης -σωστά αναφερθήκατε- να κριθεί το ζήτημα που έχει να κάνει αν είναι συνέχεια της επιχείρησης. 
Κατά την προσωπική μου άποψη είναι συνέχεια της επιχείρησης με βάση τα στοιχεία που μου τέθηκαν υπ’ όψιν. Κρατάω μια επιφύλαξη, επειδή δεν ήταν η πλευρά της εργοδοσίας για να μου θέσει τα δικά της στοιχεία. Όλα, όμως, αυτά τα οποία τέθηκαν υπ’ όψιν μου δείχνουν ότι ήταν συνέχεια της επιχείρησης. Άρα και ο νέος εργοδότης έχει ευθύνη για τους εργαζόμενους και τη συνέχιση με τους ίδιους όρους και τις προϋποθέσεις εργασίας τους, χωρίς να αναιρείται η ευθύνη του προηγούμενου εργοδότη και ιδιοκτήτη της επιχείρησης, ο οποίος ευθύνεται εις ολόκληρον ως προς τις υποχρεώσεις του.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε τον κ. Κεγκέρογλου. 
Συνεχίζουμε με την πρώτη υπ’ αριθμό 467/27-1-2014 επίκαιρη ερώτηση δεύτερου κύκλου της Βουλευτού Καστοριάς της Νέας Δημοκρατίας κ. Μαρίας Αντωνίου προς τoν Υπουργό Παιδείας και Θρησκευμάτων, σχετικά με τη δημιουργία Τμήματος του Πανεπιστημίου δυτικής Μακεδονίας στην Καστοριά.
Στην ερώτηση θα απαντήσει ο Υπουργός Παιδείας και Θρησκευμάτων κ. Κωνσταντίνος Αρβανιτόπουλος.
Τον λόγο έχει η κυρία συνάδελφος για δύο λεπτά.</ChairmanSpeech>
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Ευχαριστώ, κύριε Πρόεδρε.
Αν και η επίκαιρη ερώτηση δεν είναι τόσο επίκαιρη για τα σημερινά δεδομένα, για εμάς, για την Καστοριά παραμένει ένα μείζον θέμα, κύριε Υπουργέ. Γι’ αυτό θα ήθελα να καταλάβετε ότι η απάντηση στην ερώτηση που καταθέτω σήμερα παραμένει για την κοινωνία της Καστοριάς ένα επίκαιρο θέμα.
Σε εφαρμογή, λοιπόν, του σχεδίου «Αθηνά», κύριε Υπουργέ, με το π.δ. 8/2010 με το οποίο είχε συσταθεί η Αρχιτεκτονική Μηχανικών του Πανεπιστημίου Δυτικής Μακεδονίας, που μετέπειτα μετονομάστηκε σε Τμήμα Μηχανικών Περιβάλλοντος σύμφωνα με το καινούργιο προεδρικό διάταγμα, το 72/2013 και το άρθρο 1, προβλέπεται η μεταφορά του τμήματος αυτού από την Καστοριά στην Κοζάνη. 
Ως Βουλευτής της περιοχής, σας μεταφέρω την αγωνία και την προσπάθεια όλων των κατοίκων της Καστοριάς, όλων των πολιτών, όλων των φορέων, οι οποίοι εδώ και πάρα πολλά χρόνια προσπαθούσαν για τη δημιουργία αυτού του Τμήματος Αρχιτεκτονικής με το π.δ. 8/2010. Σύμφωνα, λοιπόν, με το σχέδιο Αθηνά, καταργείται και μεταφέρεται στην Κοζάνη. 
Αυτό για το οποίο επίσης θέλω να ενημερώσω, κύριε Υπουργέ, είναι πως όλο αυτό το διάστημα, τα προηγούμενα χρόνια μέχρι να έχουμε το π.δ. 8/2010, έχουν δαπανηθεί κι έχουν δημιουργηθεί στο Νομό Καστοριάς όλες οι απαραίτητες υποδομές κι ένα υπέροχο κτήριο. Η κατασκευή των υποδομών αυτού του τμήματος κόστισε στον ελληνικό λαό γύρω στα 2,5 εκατομμύρια ευρώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίας Βουλευτού) 
Γνωρίζω πολύ καλά - έχω και στην απάντησή σας- ότι η απόφαση της ίδρυσης στο πλαίσιο του σχεδίου «Αθηνά» έγινε με μοναδικό κριτήριο τις ανάγκες των τοπικών κοινωνιών και τις αναπτυξιακές προοπτικές. Θα συμφωνήσω με όλα αυτά. 
Ερωτάσθε: Τι προθέσεις έχετε, ώστε να άρετε αυτήν την αδικία που αισθάνονται αυτήν τη στιγμή οι πολίτες του Νομού Καστοριάς;
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Το λόγο έχει ο Υπουργός Παιδείας και Θρησκευμάτων, κ. Κωνσταντίνος Αρβανιτόπουλος, για τρία λεπτά.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων): Ευχαριστώ, κύριε Πρόεδρε.
Κυρία συνάδελφε, η προσπάθεια που έγινε με το σχέδιο «Αθηνά», αφορούσε ουσιαστικά μία προσπάθεια εξορθολογισμού της τριτοβάθμιας εκπαίδευσης, εξορθολογισμός που ήταν αναγκαίος γιατί οι παθογένειες που είχαν συσσωρευτεί όλες τις προηγούμενες δεκαετίες, είχαν οδηγήσει σε έναν ακαδημαϊκό χάρτη, ο οποίος ούτε είχε αντιστοίχηση με τον αναπτυξιακό χάρτη από τη μία πλευρά ούτε εκδήλωνε σημεία τα οποία πρέπει να διορθωθούν, δηλαδή πληθώρα γνωστικών αντικειμένων που δημιουργούσαν τμήματα χωρίς κανέναν σχεδιασμό, ούτε ακαδημαϊκό ούτε αναπτυξιακό, δημιουργία τμημάτων τα οποία εξυπηρετούσαν ανάγκες περισσότερο των διδασκόντων, θα έλεγα, παρά των φοιτητών αλλά και των αναπτυξιακών και οικονομικών αναγκών της χώρας, τμήματα «ατάκτως ερριμμένα» και διάσπαρτα στην επικράτεια, τα οποία δεν μπορούσαν να υποστηριχθούν. 
Διότι, όπως είχαμε την ευκαιρία να συζητήσουμε κατά τη διάρκεια του κοινοβουλευτικού ελέγχου και του διαλόγου που έγινε στο πλαίσιο της μελέτης για το σχέδιο «Αθηνά», πάρα πολλά τμήματα τα οποία βρέθηκαν να είναι διάσπαρτα σε πόλεις, δεν μπορούσαν να νοηθούν ως κομμάτι μίας πανεπιστημιακής κοινότητας. Διότι μία πανεπιστημιακή κοινότητα προϋποθέτει  πάρα πολλά πράγματα. Προϋποθέτει ακριβώς αυτό το οποίο υποδηλοί η έννοια, δηλαδή, κοινότητα, κρίσιμη μάζα διδασκόντων και διδασκομένων, βιβλιοθήκες, υποδομές, ούτως ώστε να υπάρχει μία μαθησιακή διαδικασία, αν θέλετε, που να ανταποκρίνεται στην πραγματικότητα των πανεπιστημιακών γραμμάτων. 
Έγινε, λοιπόν, μία προσπάθεια ενός νοικοκυρέματος, το οποίο αφορούσε και τον εξορθολογισμό των γνωστικών αντικειμένων και τη συγχώνευση ιδρυμάτων, ούτως ώστε να έχουμε πιο ανταγωνιστικά ιδρύματα. Όλοι ενθυμούμεθα ότι αυτή η πραγματικότητα σήμανε τη συγχώνευση εκατόν τριών τμημάτων και τεσσάρων ιδρυμάτων. Ήταν ένα εγχείρημα το οποίο παρά τις όποιες αστοχίες ή τα λάθη, νομίζω ότι συνολικά στέφθηκε με επιτυχία, υπό την έννοια ότι αυτήν τη στιγμή έχουμε μία ομαλή υλοποίηση του σχεδίου αφ’ ενός και αφ’ ετέρου έχουμε περισσότερο ανταγωνιστικά ιδρύματα και έχει γίνει κι ένας εξορθολογισμός.
Επίσης, έχει γίνει κι ένας εξορθολογισμός, ο οποίος παρατηρείται κυρίως στα τεχνολογικά ιδρύματα, όπου εκεί συναντήσαμε γνωστικά αντικείμενα τα οποία δεν είχαν να κάνουν με την τεχνολογική και επαγγελματική εκπαίδευση. Αυτά μπορέσαμε και τα συμμαζέψαμε –αν μου επιτρέπετε τον όρο- και μαζί με τις αλλαγές που κάναμε στη δευτεροβάθμια επαγγελματική εκπαίδευση, αλλά και με την εισαγωγή του θεσμού της μαθητείας έχουμε μια συνολική μεταρρύθμιση στον τομέα της επαγγελματικής εκπαίδευσης, που νομίζω ότι θα δώσει τη δυνατότητα στους πολίτες μας να αποκτήσουν δεξιότητες, να είναι πιο ανταγωνιστικοί στο στίβο της αγοράς, να είναι η επαγγελματική εκπαίδευση μιας πρώτης διαλογής επιλογή και αυτό να έχει και μία, αν θέλετε, θετική επίδραση στην προσπάθεια της ανασύνταξης του παραγωγικού ιστού της χώρας. 
Αυτό, λοιπόν, που παρατηρούμε είναι ότι πρέπει να δούμε τα πανεπιστημιακά μας ιδρύματα με αυτό το μάτι, δηλαδή σε οποιαδήποτε πρόταση ανάπτυξης κάνουμε να έχουμε πάντα ορισμένα κριτήρια, δηλαδή πρέπει να υπάρχουν ορισμένες μελέτες. Δεν πρέπει να δούμε τα πράγματα αποσπασματικά, αλλά να δούμε αν κάθε πανεπιστήμιο, κάθε ίδρυμα, κάθε τμήμα ανταποκρίνεται στις μαθησιακές ανάγκες και στην αναπτυξιακή προοπτική της χώρας. 
Εκεί, λοιπόν, κάνουμε μια συνολική, αν θέλετε, μελέτη, λαμβάνοντας υπ’ όψιν και τις διεθνείς εκθέσεις του ΟΟΣΑ και τις προτεραιότητες της Ευρώπης μέσα στη στρατηγική 20-20, αλλά και τις εσωτερικές ανάγκες. Αυτή η μελέτη πρέπει να γίνει συνολικά και δεν μπορούμε να δούμε τα πράγματα αποσπασματικά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κυρία συνάδελφε, έχετε τον λόγο για τρία λεπτά.</ChairmanSpeech> 
<Speech><Parlmember>ΜΑΡΙΑ ΑΝΤΩΝΙΟΥ</Parlmember>: Ευχαριστώ, κύριε Πρόεδρε. 
Κύριε Υπουργέ, αντιλαμβάνομαι όσα λέτε και συμφωνώ. Όπως λέτε, υπήρχε ένα χάος σε διάσπαρτα τμήματα παντού. Εδώ, όμως, το ζητούμενο, κύριε Υπουργέ, είναι ότι το προεδρικό διάταγμα που αφορούσε την Αρχιτεκτονική Καστοριάς είναι συναφές με την Πολυτεχνική Σχολή του Πανεπιστημίου Δυτικής Μακεδονίας, είναι δηλαδή ένα κομμάτι που θα μπορούσε να «κουμπώσει» με το Πανεπιστήμιο Δυτικής Μακεδονίας, μια που αφορά κυρίως την Πολυτεχνική Σχολή, σύμφωνα με το προεδρικό διάταγμα του 1972. 
Αντιλαμβάνομαι όσα λέτε και για τον εξορθολογισμό και για τους αναπτυξιακούς στόχους, αλλά για μας μετράει –φαντάζομαι και για την Κυβέρνηση- και ο εξορθολογισμός των δαπανών. Όταν, λοιπόν, σε μια περιοχή δαπανούνται 2,5 με 3 εκατομμύρια ευρώ για να έχουμε κτηριακές υποδομές και μεταφέρεται ένα τμήμα σε μια άλλη περιοχή, όπου δεν υπάρχουν προς το παρόν κτηριακές υποδομές, με αποτέλεσμα να πάμε αναγκαστικά σε ενοίκια, βάσει όλων αυτών των οικονομικών δεδομένων, θεωρώ ότι θα έπρεπε να γίνει από την πλευρά του Υπουργείου μια προσπάθεια και στο κομμάτι του εξορθολογισμού των δαπανών. Ακόμη, όπως σας είπα, υπάρχει και συνάφεια του Τμήματος που προέβλεπε το προεδρικό διάταγμα αυτό με το Πανεπιστήμιο Δυτικής Μακεδονίας. 
Με όλα τα δεδομένα που σας ανέφερα, θα ήθελα τη δική σας τοποθέτηση όσον αφορά κυρίως, όπως είπαμε, την εξοικονόμηση κάποιων δαπανών, από τη στιγμή που υπάρχει κτήριο και η απόσταση μεταξύ των δύο πόλεων είναι πλέον με την Εγνατία Οδό ούτε μισή ώρα. Θα ήθελα, λοιπόν, τη δική σας προσπάθεια στο να διορθωθεί αυτή η αδικία. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΑΡΒΑΝΙΤΟΠΟΥΛΟΣ</Parlmember> (Υπουργός Παιδείας και Θρησκευμάτων): Ευχαριστώ, κύριε Πρόεδρε.
Θα ήθελα να πω κατ’ αρχάς ότι όλη αυτή η συζήτηση που γίνεται για τον ακαδημαϊκό εξορθολογισμό, αλλά και γενικότερα για τις συγχωνεύσεις δεν είναι μόνο ένα ελληνικό φαινόμενο. Παρατηρείται και διεξάγεται ταυτόχρονα και στον ευρωπαϊκό χώρο και σε πολλές άλλες χώρες, όπως η Γαλλία. 
Μάλιστα, μέσα στους άξονες των προτεραιοτήτων της Ελληνικής Προεδρίας –ένας από τους άξονες που παραλάβαμε από την προηγούμενη Προεδρία- είναι ακριβώς η συζήτηση για τον εξορθολογισμό, τις συγχωνεύσεις και τη δημιουργία ισχυρότερων ιδρυμάτων.
Αυτό, λοιπόν, εντάσσεται μέσα στο πλαίσιο μιας γενικότερης ευρωπαϊκής στρατηγικής. Έχετε δίκιο, όταν αναφέρετε το ζήτημα των δαπανών και των υποδομών που δημιουργήθηκαν, αλλά και αυτό καταδεικνύει τον στρεβλό τρόπο με τον οποίο πηγαίναμε να χτίσουμε ακαδημαϊκά ιδρύματα. Δηλαδή, δημιουργούνταν υποδομές σε μία τοπική κοινωνία, σε μία πόλη και απ’ αυτό μετά ξεκινούσαμε, για να χτίσουμε τμήματα ή να δομήσουμε μία ακαδημαϊκή διαδικασία, ενώ μάλλον έπρεπε να γίνει αντίστροφα. Δηλαδή, έπρεπε να δούμε πώς εξυπηρετεί και εάν εξυπηρετεί το όποιο συγκεκριμένο τμήμα, το όποιο γνωστικό αντικείμενο, πρώτον, τη δόμηση ενός ορθολογικού πανεπιστημίου και, δεύτερον, τις αναπτυξιακές υποδομές της χώρας.
Έχουμε τώρα, λοιπόν, να μελετήσουμε τα επόμενα βήματα. Στα επόμενα βήματα πρέπει να λάβουμε πάρα πολλά πράγματα υπ’ όψιν μας. Κατ’ αρχάς, πρέπει να υπάρξει μία αντιστοίχηση των αποφοίτων μας και των αναγκών της παραγωγής, γιατί βλέπουμε ότι υπάρχει μία ανεργία στους νέους, η οποία και στη χώρα μας, αλλά και σε άλλες χώρες της Ευρώπης είναι αυξημένη. Και δεν είναι μόνο αυτό, αν θέλετε, αποτέλεσμα της κρίσης. Πολλές φορές είναι και αίτιο της κρίσης υπό την έννοια ότι δεν υπήρχε ποτέ αντιστοίχηση ανάμεσα στους αποφοίτους και στις ανάγκες της αγοράς. Αυτό προσπαθήσαμε να εξορθολογήσουμε όσον αφορά τους εισακτέους την προηγούμενη χρονιά, δίνοντας βαρύτητα περισσότερο σε τμήματα στα οποία υπήρχαν ελλείψεις και όχι υπεράριθμα.
Μας δείχνουν, επίσης, οι μελέτες ότι υπάρχει μία ανάγκη τόνωσης των θετικών επιστημών. Μέσα στο πλαίσιο αυτό και η Πολυτεχνική Σχολή του Πανεπιστημίου Δυτικής Μακεδονίας πρέπει να ολοκληρωθεί. Μελετάμε αυτήν τη χρονιά πώς θα συμβεί η ολοκλήρωση αυτής της πολυτεχνικής σχολής, ούτως ώστε αφ’ ενός να είναι πλήρης, αφ’ ετέρου να έχει αυτά τα γνωστικά αντικείμενα που έχει ανάγκη και η αγορά. 
Επομένως, είμαστε στο πλαίσιο της συνολικής μελέτης. Το θετικό είναι ότι πράγματι πρέπει να υπάρξει τόνωση των θετικών επιστημών. Πράγματι, η Πολυτεχνική Σχολή πρέπει να ολοκληρωθεί. Και νομίζω ότι μέσα στο πλαίσιο αυτής της μελέτης θα είμαστε σιγά-σιγά σε θέση να απαντήσουμε στο δικό σας ερώτημα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε τον κύριο Υπουργό. 
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίαση, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, έξι στελέχη υπηρεσιών ασφαλείας από τα ΙΕΚ «ΞΥΝΗ». 
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Θα συζητηθεί τώρα η δεύτερη με αριθμό 473/27-1-2014 επίκαιρη ερώτηση δεύτερου κύκλου του Βουλευτή Καρδίτσης του Συνασπισμού Ριζοσπαστικής Αριστεράς κ. Νικολάου Μιχαλάκη προς τον Υπουργό Υγείας, σχετικά με τη νέα μείωση στη συνταγογράφηση φαρμάκων από τους γιατρούς που είναι συμβεβλημένοι στον ΕΟΠΥΥ. 
Τον λόγο έχει ο κ. Μιχαλάκης.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Κύριε Υπουργέ, κυρίες και κύριοι συνάδελφοι, το μέτρο της συνταγογράφησης στο 80% της περσινής κοστολόγησής της στερείται απολύτως οποιασδήποτε επιστημονικής τεκμηρίωσης, αφού τα τεκμήριά του είναι αποκλειστικά και μόνο οικονομικά. Στρέφεται εναντίον της δημόσιας υγείας και ειδικά εναντίον των χρονίως πασχόντων μετατρέποντας την τακτική μηνιαία συνταγογράφηση των απαραίτητων φαρμάκων τους σε αγωνιώδη αναζήτηση γιατρού που δεν θα έχει συμπληρώσει το όριο του 80%. Αγνοεί πλήρως την εργασιακή σχέση τού κάθε γιατρού, από την οποία προέκυψε το κόστος συνταγογράφησης του προηγούμενου χρόνου, δηλαδή του 2013, αν αυτός ήταν νέος γιατρός, αν ήταν γιατρός στο ΕΣΥ και βγήκε έξω να δουλέψει στο ελεύθερο επάγγελμα, αν ήταν αγροτικός γιατρός, αν ήταν ειδικευόμενος. 
Αντίθετα, με την χωρίς όρους, εξαιρέσεις και ελέγχους οριζόντια μείωση σε όλους τους γιατρούς, η σπατάλη έμμεσα επιβραβεύεται, ενώ η συνετή συνταγογράφηση και η οικονομία τιμωρούνται, αφού για όλους υφίσταται η ίδια περικοπή, η ίδια μείωση. Τέλος, υποβαθμίζεται ο θεραπευτικός ρόλος του γιατρού σε προσθαφαιρέσεις λογιστικού χαρακτήρα και εκπίπτει η ούτως ή άλλως επί χρόνια ακριβοπληρωμένη υγεία του ασφαλισμένου πολίτη σε μία στήλη λογιστικού κατάστιχου.
Αυτό σας το λένε όλοι οι σύλλογοι των ασθενών, οι σύλλογοι των διαβητικών, οι σύλλογοι των νεφροπαθών και ο Πανελλήνιος Ιατρικός Σύλλογος, ο οποίος μάλιστα, απ’ ό,τι γνωρίζω, κατέθεσε και αίτηση ακύρωση στο Συμβούλιο της Επικρατείας. 
Το μέτρο θέτει ανεπίτρεπτα εμπόδια, εγκυμονεί κινδύνους, επιτείνει τα φαινόμενα υγειονομικού αποκλεισμού. Πάνω σε αυτό σας ρωτάμε και πραγματικά σας ζητάμε να αποσύρετε αυτό το μέτρο και να αποσύρετε και όλα αυτά τα εμπόδια που βάζουν εμπόδια στην πλήρη ιατρική παρακολούθηση και φαρμακευτική κάλυψη. 
Σας ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, έχετε τον λόγο για τρία λεπτά.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε. 
Πριν μπω στην ουσία της συζήτησης, θα μου επιτρέψετε, κύριε συνάδελφε, να σας παρακαλέσω να μεταφέρετε στον κ. Τσίπρα τα συγχαρητήριά μου, για την –όπως αποδεικνύεται- σκληρή διαπραγμάτευση που κάνει με τους Ευρωπαίους. Μάθαμε ότι ακολουθεί το ρητό των αρχαίων «κρείττον το σιγάν» και καθιέρωσε τη σκληρή διαπραγμάτευση διά της σιωπής! Είναι μια σημαντική επιτυχία του Αρχηγού σας και δίνει νέο ρόλο …</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Είναι στην απάντησή σας αυτό για το ερώτημα;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, επί της ερωτήσεως.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Λασπολογείτε συνεχώς!</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μην εκνευρίζεστε, επειδή αποκαλύπτεται ότι δεν μιλούσε ο Αρχηγός σας. Αυτός έμεινε σιωπηλός. Εγώ δεν θα μιλήσω;</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Εσείς εκνευρίζεστε, όχι εμείς.</Speech>  
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Και μη με διακόπτετε, εν πάση περιπτώσει!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, δεν έχετε τον λόγο. 
Κι εσείς, κύριε Υπουργέ, συνεχίστε επί της ερωτήσεως.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας παρακαλώ, κύριε Πρόεδρε, να μη με διακόπτει. Επειδή ο Αρχηγός του δεν ήξερε να μιλήσει στην Ευρώπη, θα μας κάνουν εδώ μέσα τους καμπόσους;</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Ο δικός σας Αρχηγός γονατίζει στην Ευρώπη όχι ο δικός μας!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Αποστόλου, σας παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Να μάθει να μιλάει και να μην είναι σιωπηλός στην Ευρώπη, όπως απεκάλυψε Ευρωβουλευτής ότι επί μία ώρα τον ρωτούσαν και δεν είπε τίποτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Συνεχίστε, κύριε Υπουργέ, επί της ερωτήσεως.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάμε τώρα στην ερώτηση. 
Κύριε συνάδελφε, πάω πρώτα στην ουσία του μέτρου, γιατί μ’ αρέσει να μιλάω με στοιχεία –σας διαβάζω- Γερμανία, Ιταλία, Αγγλία, Αμερική, Νέα Ζηλανδία, Σουηδία, Σλοβακία, Βέλγιο, Γαλλία, Ολλανδία, Πολωνία, Ισπανία, Καναδάς και Αυστρία είναι οι χώρες που έχουν ήδη καθιερώσει μηνιαίο στόχο –πλαφόν δηλαδή- συνταγογράφησης στους γιατρούς. 
Θέλετε να σας ξαναδιαβάσω τις χώρες; Θα σας τις πω άλλη μία φορά. Γερμανία, Ιταλία, Αγγλία, Αμερική, Νέα Ζηλανδία, Σουηδία, Σλοβακία, Βέλγιο, Γαλλία, Ολλανδία, Πολωνία, Ισπανία, Καναδάς και Αυστρία. Σε όλες αυτές τις χώρες, οι γιατροί  οι οποίοι συνταγογραφούν για τα ασφαλιστικά τους συστήματα έχουν μηνιαίους στόχους συνταγογράφησης. 
Θα ήθελα στη δευτερολογία σας να μου εξηγήσετε γιατί εσείς ισχυρίζεστε ότι ειδικά οι Έλληνες γιατροί δεν μπορούν να κάνουν αυτό που κάνουν οι συνάδελφοί τους στις πιο προηγμένες χώρες του κόσμου. Αν μου το εξηγήσετε να το καταλάβω, είμαι πολύ πρόθυμος να το ακούσω. 
Άρα, αυτό που κάνουμε είναι να βάλουμε, επιτέλους και στην Ελλάδα ένα μηνιαίο στόχο συνταγογράφησης, προσαρμοσμένο στον προϋπολογισμό μας. Ελπίζω ότι δεν διαφωνούμε στο επί της αρχής, ότι πρέπει να υπάρχει τέτοιος στόχος. Μπορεί να διαφωνήσουμε στο αν ο στόχος είναι σωστός. Μπορεί να διαφωνήσουμε στο αν η μέθοδος που επελέγη είναι σωστή. Αλλά φαντάζομαι ότι δεν διαφωνούμε ως προς τον στόχο.
Θα σας θυμίσω, κύριε συνάδελφε –επειδή μου λέτε για τους ιατρικούς συλλόγους και όσους έχουν αντιδράσει, που το σέβομαι και το εκτιμώ και καλά κάνουν από την πλευρά τους και αντιδρούν- ότι εδώ και πάρα πολλά χρόνια στην πατρίδα μας, επειδή δεν υπήρχαν τέτοια μέτρα και τέτοιοι στόχοι, την τελευταία εικοσαετία ξοδέψαμε για φάρμακα 140 δισεκατομμύρια ευρώ, ενώ θα έπρεπε να έχουμε δώσει το πολύ 40 δισεκατομμύρια ευρώ. Άρα και οι γιατροί μας –όχι όλοι φυσικά, κάποιοι όμως έχουν μέρος της ευθύνης- κάτι πρέπει να έχουν ακούσει γι’ αυτά τα 140 δισεκατομμύρια ευρώ. 
Πάμε τώρα στην ουσία του μέτρου. Είπατε ότι δεν έχει καμμία εξαίρεση. Είπατε για τους νέους γιατρούς. Μου δίνετε, λοιπόν, την ευκαιρία να εξηγήσω. Πρώτα απ’ όλα, έχουμε εξαιρέσει, έχουμε θεσμοθετήσει εξαιρέσεις. Με το Σύλλογο Νεφροπαθών είχαμε ολόκληρη συνάντηση γι’ αυτό το θέμα. Εξαιρέσαμε –και μας έδωσαν οι ίδιοι το αρχείο των νεφροπαθών- όλα τα ΑΜΚΑ των ανθρώπων που έχουν συγκεκριμένη θεραπεία, που δεν μπορεί να αλλάξει με το σχετικό μέτρο. Εξαιρέσαμε τους μεταμοσχευθέντες συμπαγών οργάνων. 
Όσον αφορά τους νέους γιατρούς, ενώ αρχικά είχαμε πει ότι για ένα χρόνο θα μπαίνουν στο μέσο όρο ειδικότητας, το κάναμε στα τρία χρόνια στους μέσους όρους ειδικότητας. Εξαιρέσαμε τους νοσοκομειακούς γιατρούς.
Γιατί κάναμε αυτές τις εξαιρέσεις; Ακριβώς για να αρθούν οι όποιες δυσλειτουργίες, θα μπορούσαν να προκληθούν για τους ασθενείς από την εφαρμογή αυτού του συστήματος. 
Είμαι, όμως, πάρα πολύ πρόθυμος –για να μην τρώω τον χρόνο- στη δευτερολογία μου να σας δώσω και περαιτέρω διευκρινίσεις ως προς την ουσία αυτού του μέτρου, που επαναλαμβάνω ότι έχει θεσμοθετηθεί ήδη στις περισσότερες χώρες του κόσμου και θεσμοθετείται με μεγάλη καθυστέρηση στην Ελλάδα.
Και ένα τελευταίο, για να καταλάβετε την ουσία. Σε μία από τις πρώτες μου συναντήσεις στην προσπάθειά μου να πάρω τεχνογνωσία για το πώς ελέγχουν οι άλλες χώρες τη φαρμακευτική δαπάνη, γιατρός από το Βέλγιο σε επιτροπή της Ευρώπης μου έθεσε την ακόλουθη ερώτηση: «Μα, πώς γράφουν οι δικοί σας γιατροί τόσα πολλά on pattern φάρμακα; Εγώ στο ιατρείο μου δεν μπορώ, γιατί μου τρώει τον προϋπολογισμό μου».
Προσέξτε, είμαστε η πρώτη χώρα στην Ευρωπαϊκή Ένωση σε κατανάλωση πρωτοτύπων φαρμάκων με διπλάσια διαφορά από τον δεύτερο. Και σας ερωτώ: Οι γιατροί στις άλλες ευρωπαϊκές χώρες που γράφουν τα μισά on pattern φάρμακα, είναι κακοί γιατροί και οι δικοί μας είναι καλύτεροι; Αυτό λέει ο ΣΥΡΙΖΑ εδώ στη Βουλή σήμερα; Μήπως έρχεστε υπέρ των πολυεθνικών εταιρειών για άλλη μία φορά; 
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο κ. Μιχαλάκης για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Κύριε Υπουργέ, το ότι το κόστος της φαρμακευτικής δαπάνης τα προηγούμενα χρόνια ήταν υψηλό, δεν ευθυνόμαστε εμείς. Να σας θυμίσω ότι εσείς ήσασταν στην Κυβέρνηση, το δικό σας κόμμα και οι δικοί σας Υπουργοί. 
Ας έρθουν μέσα στη Βουλή να λογοδοτήσουν για αυτό. Ας ανοίξουμε, λοιπόν, μια συζήτηση και να καλέσουμε τους Υπουργούς, οι οποίοι χρημάτισαν Υπουργοί και επί ΠΑΣΟΚ και επί Νέας Δημοκρατίας, να έρθουν στην Επιτροπή Υγείας και να λογοδοτήσουν, να μας πουν γιατί αυτή η δαπάνη εκτοξεύτηκε στα ύψη.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ποιους Υπουργούς του ΠΑΣΟΚ εννοείτε, κύριε συνάδελφε;</Speech> 
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Κοιτάξτε, περιμένετε, εγώ δεν λέω…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Φαντάζομαι όχι τους παρόντες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν έχετε τον λόγο, κύριε Λοβέρδο.</ChairmanSpeech> 
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Κύριε Λοβέρδο, ο κύριος Υπουργός…</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Τους Υπουργούς Εμπορίου να θυμάστε, όχι Υγείας. Τρία δισεκατομμύρια πήρα πίσω από τους απατεώνες!</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Μιχαλάκη, επί της ερωτήσεως.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Με διακόπτουν, γι’ αυτό.</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Να μην γενικολογείτε. Υπάρχουν άνθρωποι που έχουν δώσει μάχες.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Λοβέρδο, σας παρακαλώ.</ChairmanSpeech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Δεν γενικολογώ. Απλά επισημαίνω αυτά που είπε ο κύριος Υπουργός, ότι η φαρμακευτική δαπάνη εσκεμμένα –μάλλον αυτό εννοούσε- εκτοξεύτηκε. Και λέω ότι κάποιος είναι υπεύθυνος. Αυτός ο υπεύθυνος, λοιπόν, να έρθει να λογοδοτήσει. Κάποιοι κυβερνούσαν αυτήν τη χώρα και κάποιοι συνεχίζουν να την κυβερνάνε. Ας έρθει. Είμαστε και εμείς διατεθειμένοι πραγματικά να βοηθήσουμε για να λάμψει η αλήθεια. 
Το πρόβλημα, όμως, αυτήν τη στιγμή δεν είναι αυτό. Το πρόβλημά μας είναι ότι η χώρα βρίσκεται σε μια δραματική κατάσταση. Έχουμε τρία εκατομμύρια ανασφάλιστους ανθρώπους. Στερούνται καθημερινά την ιατροφαρμακευτική τους περίθαλψη. Υπάρχει μια άλλη σχέση στην Ελλάδα για το φάρμακο. 
Και μην ξεχνάμε ένα πράγμα. Η συνταγογράφηση είναι ιατρική πράξη. Εγώ ρωτώ τον κύριο Υπουργό: Εάν κάποιος γιατρός συμπληρώσει το πλαφόν, θα αναγκαστεί να πάει σε κάποιον άλλον γιατρό για να συνταγογραφήσει το φάρμακο που είναι απαραίτητο για την υγεία του ή θα το πάρει πληρώνοντας από την τσέπη του. Εάν πάει –θέλω να αποδείξω γιατί αυτό το μέτρο είναι αναποτελεσματικό- στον άλλο γιατρό, ο γιατρός είναι υποχρεωμένος να του κάνει από την αρχή εξετάσεις για να διαπιστώσει εάν όντως χρειάζεται να συνεχίσει τη θεραπεία του, διότι θα του είναι άγνωστος.
Αυτό δεν δημιουργεί ταλαιπωρία; Δεν αυξάνει το κόστος και στα ταμεία, αλλά και το κόστος για τον άρρωστο; Αυτό το έλαβε υπ’ όψιν του ο κύριος Υπουργός όταν έφερε αυτήν τη ρύθμιση; 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τον λόγο έχει ο Υπουργός Υγείας, κ. Γεωργιάδης.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε συνάδελφε, αφού σημειώσω –ελπίζω ότι σκοπίμως σας ξέφυγε- ότι δεν αναφερθήκατε καθόλου σε όλες τις υπόλοιπες χώρες, όπου οι στόχοι συνταγογράφησης ανά γιατρό λειτουργούν.</Speech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Για την Ελλάδα μιλάμε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν αναφερθήκατε, διότι μου κάνει εντύπωση..</Speech>
<Speech><Parlmember>ΝΙΚΟΛΑΟΣ ΜΙΧΑΛΑΚΗΣ</Parlmember>: Στην Ελλάδα ζούμε. Εσείς αν ζείτε κάπου αλλού…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Μη διακόπτετε, κύριε συνάδελφε.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μη με διακόπτετε συνέχεια. Είχατε τοn λόγο. Σας διέκοψα εγώ; Γιατί το κάνετε αυτό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν σας διέκοψαν, κύριε Μιχαλάκη. Μην διακόπτετε. Υπάρχει μία διαδικασία.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Τι είναι η Ελλάδα; Το γαλατικό χωριό είναι και πρέπει να είναι διαφορετικό από τις άλλες χώρες; Σας είπα, στις άλλες χώρες, στις πιο προηγμένες του πλανήτη, οι συνάδελφοί σας έχουν μηνιαίο στόχο συνταγογράφησης. Είναι καλύτεροι γιατροί από τους Έλληνες αυτοί και μπορούν και οι δικοί μας δεν μπορούν; Αυτό λέτε στη Βουλή; 
Να δούμε το θέμα λογικά και ήρεμα. Δικαίως εξανέστη ο κ. Λοβέρδος νωρίτερα, διότι επί υπουργίας Λοβέρδου έγινε το μεγάλο βήμα, που ήταν η ηλεκτρονική συνταγογράφηση. Και αυτό το μεγάλο εργαλείο που λέγεται ηλεκτρονική συνταγογράφηση, το οποίο πάρα πολλοί το πολεμούσαν στη χώρα μας επί χρόνια, εμείς τώρα το αξιοποιούμε, όπως και οι άλλες χώρες, για να μπορούμε να ελέγξουμε επιτέλους τη δαπάνη και να μην γίνονται αυτά που γίνονται. 
Πάμε, όμως, στο συγκεκριμένο θέμα, γιατί θέλω να το καταλάβετε, αν είστε καλόπιστος. Όταν είχαμε τη μεγάλη σύγκρουση το Δεκέμβριο για την περίφημη τροπολογία για τα φάρμακα, την οποία καταψηφίσατε, εγώ ισχυριζόμουν ότι θα έχουμε πολύ μεγάλες μειώσεις στις τιμές των φαρμάκων και ο Αρχηγός σας έκανε συνέντευξη Τύπου, για να πει ότι μόνο σε δεκαέξι φάρμακα θα υπάρχει μείωση τιμής. Σήμερα, αν δείτε στα σχετικά site, έχει βγάλει ο Σύλλογος Φαρμακοποιών ανάλυση από το νέο δελτίο τιμών που έχει αναρτήσει ο ΕΟΦ και έχουμε μεσοσταθμική μείωση άνω του 10% και στα περισσότερα φάρμακα έχουμε μειώσεις από 20% ως 40%. 
Το μέτρο, λοιπόν, το βλέπετε αποσπασματικά. Γιατί; Ένα από τα πράγματα που προσπαθεί να κάνει η καθιέρωση μηνιαίου στόχου συνταγογράφησης είναι να δώσει στο γιατρό το μήνυμα ότι πρέπει να αλλάξει το μείγμα της συνταγογράφησής του, δηλαδή ότι δεν θα δίνει με την πρώτη ευκαιρία το ακριβό on patent φάρμακο και το off patent, αλλά θα μπορεί να πηγαίνει και να επιλέγει το γενόσημο φάρμακο, του οποίου η μέση τιμή έχει πέσει με το νέο δελτίο τιμών κατά 30% και 40%. Τι σημαίνει αυτό; Ότι εάν ο Έλληνας γιατρός ακολουθήσει το μείγμα συνταγογράφησης, τη σχέση δηλαδή on patent ή off patent και γενοσήμου που ακολουθούν οι Ευρωπαίοι συνάδελφοί του, όχι μόνο του φτάνει το 20%, αλλά θα πάει και πολύ παρακάτω, κύριοι συνάδελφοι. 
Εάν αυτό που μου λέτε είναι ότι όχι, δεν πρέπει να πειράξουμε αυτό το μείγμα και πρέπει να αφήνουμε τους γιατρούς να γράφουν ό,τι θέλουν, όπως και κατά το παρελθόν, θα πρέπει να μου δώσετε μια απάντηση -γιατί και σ’ αυτό δεν απαντήσατε- εάν θεωρείτε λογικό στη χρεοκοπημένη Ελλάδα, την Ελλάδα του μνημονίου, την Ελλάδα με όλα αυτά τα ελλείμματα, να έχουμε γιατρούς που γράφουν κατά μέσο όρο το διπλάσιο αριθμό on patent φαρμάκων απ’ ό,τι όλοι οι υπόλοιποι Ευρωπαίοι. Εσείς, σαν γιατρός, το βρίσκετε λογικό αυτό, να βλέπεις τον πίνακα της IMS και να έχει η Ελλάδα κατανάλωση των πιο ακριβών φαρμάκων σε διπλάσιο ποσοστό απ’ όλους τους άλλους γιατρούς της Ευρωπαϊκής Ένωσης; Τι είναι ο λαός μας, πιο ασθενής από τους άλλους είναι; Γιατί σπαταλάμε τα χρήματα κατ’ αυτόν τον τρόπο; 
Άρα, το μέτρο είναι ένα από μια σειρά μέτρων. Ποια είναι στο σύνολο; Μείωση των τιμών, για να μπορεί ο γιατρός να αλλάζει το μείγμα και να βάζουμε περισσότερα γενόσημα μέσα στο σύστημα, για να έχει απόλυτη ελευθερία και να πιάνει τους στόχους. 
Δεύτερον, θεραπευτικά πρωτόκολλα. Ήδη από χθες λειτουργούν στην ΗΔΙΚΑ θεραπευτικά πρωτόκολλα για τη δυσλιπιδαιμία και έχουν μπει τα πρωτόκολλα για την οστεοπόρωση. Άρα, βάζουμε θεραπευτικά πρωτόκολλα, για να δώσουμε τις οδηγίες, όπως κάνουν σε όλες τις άλλες χώρες της Ευρώπης, για το πώς να συνταγογραφεί ο γιατρός. 
Τρίτο μέτρο: δραστική μείωση των τιμών. 
Τέταρτο μέτρο: μηνιαίος στόχος συνταγογράφησης. Όλα αυτά μαζί τι κάνουν; Εξορθολογίζουν τη φαρμακευτική δαπάνη. 
Επικουρικά σας λέω, πέραν των εξαιρέσεων που ανέφερα προηγουμένως για τους νεφροπαθείς, για τους μεταμοσχευθέντες τελικού σταδίου, για νοσοκομειακούς γιατρούς, για τα εμβόλια που εξαιρέσαμε, πέρα από όλα αυτά, και ένα τελευταίο. Για τις εξατομικευμένες εκείνες περιπτώσεις, όπου πράγματι υπάρχει ένα πρόβλημα που δεν έχουμε υπολογίσει, υπάρχει συγκεκριμένο e-mail στον ΕΟΠΥΥ που μπορεί ο γιατρός να στείλει και να πει «έχω αυτό το πρόβλημα». Αυτό το βλέπουν και οι εκπρόσωποι του Πανελληνίου Ιατρικού Συλλόγου και της σχετικής ομάδας των ειδικών του ΕΟΠΥΥ και εάν πράγματι σε μια συγκεκριμένη περίπτωση πρέπει να γίνει μια εξαίρεση για ιατρικούς λόγους, και αυτό μπορεί να γίνει, και αυτό έχει προβλεφθεί. Όμως, δεν μπορούμε να πούμε, αγαπητέ συνάδελφε, ότι θα τους αφήσουμε πλέον όλους ανεξέλεγκτους να κάνουν όσα έκαναν τόσα χρόνια. 
Θέλω να απαντήσω και στο πολιτικό σας ερώτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και να ολοκληρώσετε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κλείνω, κύριε Πρόεδρε. 
Αναφέρατε τους Υπουργούς. Εγώ να το δεχτώ αυτό. Δεν μου λέτε, όμως, επειδή είστε και γιατρός, εσείς οι γιατροί πού ήσασταν;</Speech> 
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Στα ιατρεία μας ήμασταν.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Γιατί, όπως γνωρίζετε, τα φάρμακα δεν τα έγραφαν οι Υπουργοί. Τα φάρμακα τα έγραφαν οι γιατροί.</Speech> 
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Ναι, οι γιατροί…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με συγχωρείτε, λοιπόν. Ας πούμε ότι είχαμε κακούς Υπουργούς που δεν έλαβαν σωστά μέτρα και δεν έβαλαν τα όρια που βάζουμε τώρα, για να ελέγχουν τους γιατρούς. Τα φάρμακα, όμως, αγαπητέ συνάδελφε, τα έγραφαν οι γιατροί μας. Δεν τα έγραφαν οι Υπουργοί μας. Άρα τα 5,6 δισεκατομμύρια ευρώ της φαρμακευτικής δαπάνης που φτάσαμε, εσείς τα γράφατε. Θα περίμενα μία δόση αυτοκριτικής από τον ιατρικό κόσμο. Δεν αναφέρομαι σε όλους. Προφανώς και δεν τους αφορά όλους αυτό. Αφορά, όμως, πάρα πολλούς. Γιατί 5,6 δισεκατομμύρια ευρώ, αγαπητέ Χρήστο, δεν γίνονται από έναν γιατρό. Γίνονται από πολλές χιλιάδες γιατρών.</Speech> 
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Βέβαια.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Επομένως κατά τεκμήριο, επειδή δεν είχαμε βάλει αυτά τα συγκεκριμένα μέτρα και επειδή οι Υπουργοί του παρελθόντος δεν είχαν την ηλεκτρονική συνταγογράφηση που έφτιαξε ο Ανδρέας Λοβέρδος, χιλιάδες γιατροί φόρτωσαν τον ελληνικό λαό με 100 δισεκατομμύρια ευρώ επιπλέον χρέος, κύριε συνάδελφε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Φύγετε, λοιπόν, από τον «κόσμο της σιωπής» του Αρχηγού σας και ελάτε να κάνετε τις προτάσεις σας για να βρούμε κάποια λύση και να ελέγξουμε τη δαπάνη. Πρόκειται για λεφτά των συνταξιούχων, για λεφτά κομμένα από μισθούς, για λεφτά που πρέπει να τα πονάμε και όχι να τα σπαταλάμε στα ακριβά on patent φάρμακα χωρίς  λόγο.
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Και εμείς ευχαριστούμε.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Κύριε Πρόεδρε, μπορώ να έχω το λόγο επί προσωπικού;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Αναπτύξτε ποιο είναι το προσωπικό ζήτημα πρώτα για να δω αν υπάρχει.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Υπάρχει προσωπικό θέμα κατά την έννοια που ερμηνεύει τον Κανονισμό της Βουλής η τρέχουσα βουλευτική περίοδος. Οι προηγούμενες το ερμήνευαν αλλιώς. 
Κύριε Πρόεδρε, λέω για τα Πρακτικά, για τους συναδέλφους που είναι εδώ, για τον κύριο συνάδελφο του ΣΥΡΙΖΑ που πήρε τον λόγο, για τον Υπουργό, ότι είναι αλήθεια αυτό που είπε ο κ. Γεωργιάδης. Το 2004 παραδόθηκε η φαρμακευτική δαπάνη από τον κ. Ρέππα, Υπουργό του ΠΑΣΟΚ, στα 2,4 δισεκατομμύρια ευρώ. Εννοείται ότι  το ποσό αυτό αφορά ασφαλιστική δαπάνη, δηλαδή δαπάνη ασφαλιστικών ταμείων. Αφήνω έξω τη δαπάνη των νοσοκομείων και τα λεφτάκια που έδινε ο κοσμάκης από την τσέπη του. Το ποσό που πλήρωναν τα ασφαλιστικά ταμεία ήταν 2,4 δισεκατομμύρια ευρώ. 
Όταν παρεδόθη η εξουσία στο ΠΑΣΟΚ το 2009, η ετήσια φαρμακευτική δαπάνη, κύριοι συνάδελφοι, είχε ανέλθει στα 5,6 δισεκατομμύρια ευρώ. Και το 2012, ως Υπουργοί του ΠΑΣΟΚ, την παραδώσαμε στην Κυβέρνηση της Νέας Δημοκρατίας στα 3 δισεκατομμύρια ευρώ. Και το ποσό αυτό βαίνει περαιτέρω μειούμενο, γιατί η ελληνική πολιτεία ανέλαβε επιτέλους τις ευθύνες της. 
Όταν θέλετε, λοιπόν, κύριε συνάδελφε, θέλετε να μιλάτε για τους Υπουργούς Υγείας, να κάνετε διακρίσεις εποχών και προσώπων. Ο κ. Ρέππας παρέδωσε τη φαρμακευτική δαπάνη στο επίπεδο του ευρωπαϊκού μέσου όρου -γιατί η Ελλάδα πράγματι δεν είναι γαλατικό χωριό- και οι κυβερνήσεις της Νέας Δημοκρατίας την παρέδωσαν σε άλλο επίπεδο, σε ποσοστό διπλάσιο και υπερδιπλάσιο. 
Δεν είναι οι Υπουργοί Υγείας, όμως, το θέμα. Οι Υπουργοί Εμπορίου καθόριζαν τις τιμές εκείνη την περίοδο.</Speech> 
<Speech><Parlmember>ΑΝΔΡΕΑΣ ΨΥΧΑΡΗΣ</Parlmember>: Το προσωπικό ζήτημα πού είναι;</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Σε αυτά που λέω, κύριε συνάδελφε. Δικαίωμά μου είναι να τοποθετούμαι πάνω σε θέματα που θεωρώ ότι συνιστούν προσωπικό ζήτημα. Ο Πρόεδρος θα το κρίνει. 
Και κλείνοντας -γιατί αυτή η περιπέτεια τελειώνει σε λίγο καιρό με τις νέες ρυθμίσεις και «κάθε κατεργάρης θα είναι στον πάγκο του»- θέλω να τονίσω, κύριε Πρόεδρε, ότι καθ’ όλη τη διάρκεια αυτών των τεσσάρων ετών του δραματικού αγώνα ούτε μία νομοθετική πρωτοβουλία δεν ψήφισε ο ΣΥΡΙΖΑ σχετικά με τη μείωση της τιμής των φαρμάκων.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν υπάρχει προσωπικό θέμα, κύριε Λοβέρδο. Προφανώς, ο κύριος συνάδελφος έκανε μία ευρεία αναφορά. Βέβαια είχατε δίκιο που ζητήσατε τον λόγο, επειδή διατελέσατε πρόσφατα Υπουργός Υγείας. Εν πάση περιπτώσει δώσατε τις εξηγήσεις σας.
Ολοκληρώσαμε.</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Κύριε Πρόεδρε, ζητώ κι εγώ τον λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Εσείς για ποιο λόγο, κύριε Κέλλα;</ChairmanSpeech>
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Με αποκάλεσε ο κύριος Υπουργός προσωπικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Τι σας αποκάλεσε;</ChairmanSpeech> 
<Speech><Parlmember>ΧΡΗΣΤΟΣ ΚΕΛΛΑΣ</Parlmember>: Μου είπε «αγαπητέ Χρήστο». Εγώ είμαι εκείνος στον οποίο απευθύνθηκε…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας παρακαλώ. Δεν έχετε τον λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν έχω τίποτα προσωπικό μαζί σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Δεν υπάρχει προσωπικό ζήτημα και συνεχίζουμε.
Η τρίτη με αριθμό 477/27-1-2014 επίκαιρη ερώτηση δεύτερου κύκλου του Βουλευτή Αιτωλοακαρνανίας του Λαϊκού Συνδέσμου–Χρυσή Αυγή κ. Κωνσταντίνου Μπαρμπαρούση προς τον Υπουργό Δημόσιας Τάξης και Προστασίας του Πολίτη, σχετικά με την αντιμετώπιση των προβλημάτων στέγασης και υγιεινής της Αστυνομικής Διεύθυνσης Αιτωλίας, δεν συζητείται λόγω κωλύματος του κυρίου Υπουργού και διαγράφεται. 
Η τέταρτη με αριθμό 471/27-1-2014 επίκαιρη ερώτηση δεύτερου κύκλου της Βουλευτού Κοζάνης των Ανεξάρτητων Ελλήνων κ Ραχήλ Μακρή προς τον Υπουργό Ανάπτυξης και Ανταγωνιστικότητας, σχετικά με την απόφαση της πολιτικής ηγεσίας του Υπουργείου Ανάπτυξης για επιχορήγηση συγκεκριμένης επένδυσης, δεν συζητείται λόγω κωλύματος του κυρίου Υπουργού και διαγράφεται.
Η πέμπτη με αριθμό 470/27-1-2014 επίκαιρη ερώτηση δεύτερου κύκλου του Βουλευτή Α΄ Αθήνας της Δημοκρατικής Αριστεράς κ. Ιωάννη Πανούση προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με το Νέο Σωφρονιστικό Κώδικα, δεν συζητείται κατόπιν συνεννόησης μεταξύ του κυρίου Υπουργού και του κυρίου Βουλευτή και διαγράφεται.
Ολοκληρώθηκε η συζήτηση των επικαίρων ερωτήσεων.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριοι συνάδελφοι, εισερχόμαστε στην ημερήσια διάταξη της 
ΝΟΜΟΘΕΤΙΚΗΣ ΕΡΓΑΣΙΑΣ
Ψήφιση στο σύνολο του σχεδίου νόμου του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων».
Τον λόγο έχει ο κύριος Υπουργός για κάποιες φραστικές διορθώσεις κατόπιν συνεννόησης που έχει κάνει με τα κόμματα. 
Ορίστε, κύριε Υπουργέ, έχετε τον λόγο.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Ευχαριστώ, κύριε Πρόεδρε.
Θα ήθελα απλά να αναφέρω ότι έχουν γίνει ορισμένες βελτιώσεις επί των νομοτεχνικών βελτιώσεων που έχουν ήδη κατατεθεί. Πιστεύουμε ότι οι βελτιώσεις αυτές είναι μικρές κι είναι επεξηγηματικού χαρακτήρα. Τις περισσότερες από αυτές άλλωστε τις είχατε ζητήσει εσείς οι ίδιοι στη διάρκεια της τελευταίας συνεδρίασης. Άρα, τώρα έχουμε την ευκαιρία πραγματικά να κάνουμε αυτές τις ψιλές αλλαγές. 
Για παράδειγμα, σας αναφέρω την τελευταία που αναφέρονταν στη ρύθμιση που κάναμε για να μπορέσουν οι γεωργοί να πληρώσουν τα δάνειά τους. Θυμηθείτε στους υπολογισμούς, έμεινε αδιευκρίνιστο αν και κατά πόσον την ώρα που υπολογίζεται το διπλάσιο, για παράδειγμα,…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κύριε Υπουργέ, δεν τις επεξηγούμε τις βελτιώσεις, απλά τις καταθέτουμε τώρα.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Βεβαίως, αυτό θέλω. 
Υπήρχε μια διφορούμενη έννοια στο εάν και κατά πόσον και τώρα το διευκρινίζουμε, γιατί δεν ήταν σαφές. Τώρα, αφαιρείται το ποσό των χρημάτων που πλήρωσε ο άνθρωπος. Επομένως, δεν πάμε στο αρχικό ποσό, αλλά στο υπόλοιπο μετά την αφαίρεση. 
Ευχαριστώ πολύ.
(Στο σημείο αυτό ο Υπουργός Αγροτικής Ανάπτυξης και Τροφίμων κ. Αθανάσιος Τσαυτάρης καταθέτει για τα Πρακτικά τις προαναφερθείσες νομοτεχνικές βελτιώσεις, οι οποίες έχουν ως εξής: 
(Να μπουν οι σελίδες 123-125)</Speech>
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, θα ήθελα τον λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Τι θέλετε, κύριε Αποστόλου. Δεν υπάρχει τέτοια διαδικασία.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Βέβαια και υπάρχει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Δεν υπάρχει αυτή η διαδικασία! Έχετε συμφωνήσει. Σας παρακαλώ. Και κακώς ο κύριος Υπουργός αναφέρθηκε επεξηγηματικά.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Θα ήθελα τον λόγο για ένα λεπτό.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Σας λέω όχι. Υπάρχει διαδικασία. Εφόσον έχετε συνεννοηθεί, καταθέτει φραστικές βελτιώσεις οι οποίες θα διανεμηθούν.</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Σας λέω ότι η τελευταία δεν είναι φραστική διόρθωση. Είναι μία τροπολογία η οποία στο μέλλον…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Καταλαβαίνετε, τώρα, τι σας λέω; Καθίστε, σας παρακαλώ!</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Δεν είναι σωστή η διαδικασία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Τσούκαλη, σας παρακαλώ! Γνωρίζω ότι εσείς είστε έμπειρος. Δεν υπάρχουν αυτά...</ChairmanSpeech> 
<Speech><Parlmember>ΑΠΟΣΤΟΛΟΣ ΑΛΕΞΟΠΟΥΛΟΣ</Parlmember>: Δεν θα διαβάσουμε αυτά που κατέθεσε ο Υπουργός; Τι θα ψηφίσουμε;</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κύριε Υπουργέ, μου είπατε ότι έχετε συνεννοηθεί. Ποια είναι η συνεννόηση;</ChairmanSpeech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κύριε Πρόεδρε, πρέπει να μας δώσετε τον λόγο…</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κύριε Αποστόλου, δεν έχετε το λόγο. Δεν καταγράφονται στα Πρακτικά αυτά.</ChairmanSpeech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Με εμάς δεν συνεννοήθηκε ο Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Το πρόβλημα, κύριε Τσούκαλη, είναι ότι ο Υπουργός μού είπε ότι έχει συνεννοηθεί με τα κόμματα. Ή έχουμε συνεννοηθεί, λοιπόν, ή δεν έχουμε συνεννοηθεί. 
Ερωτάται το Σώμα: Γίνεται δεκτό το νομοσχέδιο και στο σύνολο ως διενεμήθη και με τις νομοτεχνικές βελτιώσεις του κυρίου Υπουργού;</ChairmanSpeech> 
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech> 
<Speech><Parlmember>ΕΥΑΓΓΕΛΟΣ ΑΠΟΣΤΟΛΟΥ</Parlmember>: Κατά πλειοψηφία.</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κατά πλειοψηφία.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Το νομοσχέδιο έγινε δεκτό και στο σύνολο, ως διενεμήθη και με τις νομοτεχνικές βελτιώσεις του κυρίου Υπουργού, κατά πλειοψηφία. 
Συνεπώς το νομοσχέδιο του Υπουργείου Αγροτικής Ανάπτυξης και Τροφίμων: «Διοικητικά μέτρα, διαδικασίες και κυρώσεις στην εφαρμογή της ενωσιακής και εθνικής νομοθεσίας στους τομείς των τροφίμων, των ζωοτροφών και της υγείας και προστασίας των ζώων και άλλες διατάξεις αρμοδιότητας του Υπουργείου Αγροτικής Ανάπτυξης και Τροφίμων», έγινε δεκτό κατά πλειοψηφία, σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωριστεί το κείμενο του νομοσχεδίου σελ. 128α)</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών ως προς την ψήφιση στο σύνολο του παραπάνω νομοσχεδίου.</ChairmanSpeech> 
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Το Σώμα παρέσχε τη ζητηθείσα εξουσιοδότηση. 
Μόνη συζήτηση επί της αρχής, των άρθρων και του συνόλου του σχεδίου νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Για την ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010, σχετικά με το δικαίωμα σε διερμηνεία και μετάφραση κατά την ποινική διαδικασία (L 280) και 2012/13/ΕΕ του Ευρωπαϊκού Κοινοβουλίου και του Συμβουλίου της 22ας Μαΐου 2012, σχετικά με το δικαίωμα ενημέρωσης στο πλαίσιο των ποινικών διαδικασιών (L 142)».
Όπως ξέρετε, η Διάσκεψη των Προέδρων έχει αποφασίσει στη συνεδρίαση της 20ης Ιανουαρίου του 2014 τη συζήτηση του νομοσχεδίου σε μία συνεδρίαση. 
Κυρίες και κύριοι συνάδελφοι, θα ήθελα να σας ενημερώσω ότι έχει έρθει επιστολή στο Προεδρείο από την Κοινοβουλευτική Ομάδα του ΠΑΣΟΚ με την οποία ορίζεται ως ειδικός αγορητής για τη σημερινή συζήτηση ο Βουλευτής κ. Ιωάννης Κουτσούκος. 
Από την Κοινοβουλευτική Ομάδα των Ανεξάρτητων Ελλήνων ορίζεται ως ειδικός αγορητής ο Βουλευτής κ. Κωνσταντίνος Γιοβανόπουλος και ως Κοινοβουλευτικός Εκπρόσωπος ο Βουλευτής κ. Βασίλειος Καπερνάρος. 
Από την Κοινοβουλευτική Ομάδα της Χρυσής Αυγής ορίζεται ως ειδικός αγορητής ο Βουλευτής κ. Αντώνιος Γρέγος και ως Κοινοβουλευτικός Εκπρόσωπος ο Βουλευτής κ. Ηλίας Κασιδιάρης. 
Από την Κοινοβουλευτική Ομάδα της Δημοκρατικής Αριστεράς ορίζεται ως ειδικός αγορητής ο Βουλευτής κ. Ιωάννης Πανούσης.
Από την Κοινοβουλευτική Ομάδα του Κομμουνιστικού Κόμματος Ελλάδας ορίζεται ως ειδική αγορήτρια η Βουλευτής κ. Λιάνα Κανέλλη.
Από την Κοινοβουλευτική Ομάδα των Ανεξάρτητων Δημοκρατικών Βουλευτών ορίζεται ως ειδικός αγορητής ο Βουλευτής κ. Ιωάννης Κουράκος και ως Κοινοβουλευτικός Εκπρόσωπος ο Βουλευτής κ. Ανδρέας Λοβέρδος.</ChairmanSpeech>
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Κύριε Πρόεδρε, μπορώ να έχω τον λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Έχουμε τελειώσει.</ChairmanSpeech> 
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Κύριε Πρόεδρε, δεν είναι για το νομοσχέδιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν υπάρχει θέμα.</ChairmanSpeech> 
<Speech><Parlmember>ΑΘΑΝΑΣΙΟΣ ΤΣΑΥΤΑΡΗΣ</Parlmember> (Υπουργός Αγροτικής Ανάπτυξης και Τροφίμων): Μια ανακοίνωση προς το Σώμα θέλω να κάνω.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Δεν υπάρχει αυτή η διαδικασία. 
Κύριε Υπουργέ, δεν έχετε τον λόγο.  
Τον λόγο έχει η εισηγήτρια της Νέας Δημοκρατίας κ. Άννα Μάνη-Παπαδημητρίου για δεκαπέντε λεπτά.</ChairmanSpeech> 
<Speech><Parlmember>ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</Parlmember>: Ευχαριστώ, κύριε Πρόεδρε. 
Κύριε Υπουργέ, κυρίες και κύριοι συνάδελφοι, αποτελεί σταθερή επιλογή της ελληνικής πολιτείας η προάσπιση θεμελιωδών δικαιωμάτων, όπως η απόλυτη προστασία της ζωής, της τιμής, της ελευθερίας και της δίκαιης δίκης όλων όσων βρίσκονται στην ελληνική επικράτεια. Τα προαναφερθέντα δικαιώματα και κυρίως εκείνο της δίκαιης δίκης κατοχυρώνονται σε συγκεκριμένες διατάξεις του Συντάγματός μας, καθώς επίσης και σε κοινοτικές και διεθνείς συνθήκες και συμβάσεις, όπως είναι η Ευρωπαϊκή Σύμβαση Δικαιωμάτων του Ανθρώπου και ο Χάρτης Θεμελιωδών Δικαιωμάτων. 
Σύμφωνα με το άρθρο 8 του καταστατικού μας Χάρτη, ουδείς δύναται να στερηθεί του φυσικού του δικαστή, ενώ πιο συγκεκριμένα στο άρθρο 20 ορίζεται ότι καθένας έχει το δικαίωμα έννομης προστασίας από τα δικαστήρια, συμβάλλοντας έτσι και στην αποτελεσματική απονομή της δικαιοσύνης. 
Παράλληλα, σε διεθνές επίπεδο, στην Ευρωπαϊκή Σύμβαση των Δικαιωμάτων του Ανθρώπου, από την οποία παρέχεται υψηλό κύρος της προστασίας των δικαιωμάτων του ατόμου, στο 6ο άρθρο, πέραν των γενικών προβλέψεων για το δικαίωμα σε δίκαιη δίκη, περιλαμβάνονται ειδικότερες προβλέψεις για τα δικονομικά δικαιώματα του ατόμου. 
Δικονομικά δικαιώματα, βέβαια, όπως αυτό της διερμηνείας και της ενημέρωσης, προβλέπονται και από την έννομη τάξη μας, σε διατάξεις του Κώδικα Ποινικής Δικονομίας και του ν. 3251/2004, σχετικού με το ευρωπαϊκό ένταλμα σύλληψης. 
Ωστόσο, με το παρόν σχέδιο νόμου του Υπουργείου Δικαιοσύνης, Διαφάνειας και Ανθρωπίνων Δικαιωμάτων, με το οποίο ενσωματώνονται οι oδηγίες 64/2010 και 13/2012, αφ’ ενός επιτυγχάνεται η ενδυνάμωση των εν λόγω δικονομικών δικαιωμάτων, αφ’ ετέρου η θέσπιση κοινών κανόνων στο πεδίο της ποινικής δικαιοσύνης, και συμβάλλει στην αμοιβαία αναγνώριση των δικαστικών αποφάσεων σε κοινοτικό επίπεδο. Πρόκειται για ένα σημαντικό στόχο που τέθηκε από το Ευρωπαϊκό Συμβούλιο στο Τάμπερε της Φινλανδίας το Νοέμβριο του 2000 και ενισχύει τη δικαστική συνεργασία μεταξύ των κρατών-μελών, η οποία μάλιστα συμπεριλαμβάνεται μεταξύ των πυλώνων της Ένωσης.
Με την πρώτη οδηγία ρυθμίζονται τα δικαιώματα σε διερμηνεία και μετάφραση.
Η άσκηση των συγκεκριμένων δικαιωμάτων επεκτείνεται πλέον σε όλα τα στάδια της ποινικής διαδικασίας, από την έναρξη ως και τη λήξη της, υποκείμενα δε αυτών θα είναι όχι μόνο οι κατηγορούμενοι αλλά και οι ύποπτοι, επιφέροντας κατ’ αυτόν τον τρόπο μία σημαντική καινοτομία και θωρακίζοντας το θεμελιώδες δικαίωμα της δικαστικής προστασίας.
Η σημασία του διορισμού του διερμηνέα είναι μεγάλη, αφού η αδυναμία επικοινωνίας ενδέχεται να ακυρώσει οποιαδήποτε δυνατότητα παρέμβασης στην ποινική διαδικασία. Με την παρουσία του διερμηνέα, εξασφαλίζονται οι βασικές αρχές της ποινικής δίκης, όπως η αμεσότητα, η δημοσιότητα, η προφορικότητα και η ισότητα.
Η συνδρομή διερμηνέα, σύμφωνα με τις τροποποιήσεις του άρθρου 233 του Κώδικα Ποινικής Δικονομίας που επιφέρει το παρόν σχέδιο νόμου, θα παρέχεται χωρίς καθυστέρηση σε ύποπτο ή κατηγορούμενο, σε μάρτυρα ή αστικώς υπεύθυνο, που αδυνατεί να ομιλήσει ή να κατανοήσει επαρκώς την ελληνική γλώσσα, συμπεριλαμβανομένων και των προσώπων με προβλήματα ομιλίας ή ακοής.
Είναι άξιο μνείας στο σημείο αυτό ότι με την παρούσα τροποποίηση δίνεται έμφαση όχι απλώς στην αδυναμία ομιλίας, αλλά στην κατανόηση της γλώσσας, παράμετρος η οποία διασφαλίζει την ακριβή επικοινωνία των εμπλεκομένων προσώπων.
Στην ίδια διάταξη μάλιστα επιβάλλεται στις αρμόδιες αρχές η υποχρέωση εξακρίβωσης της αδυναμίας κατανόησης ή ομιλίας της ελληνικής γλώσσας, ενώ στην περίπτωση άρνησης συνδρομής διερμηνέα παρέχεται το δικαίωμα υποβολής αντιρρήσεων.
Ανάλογα δε με το στάδιο στο οποίο βρίσκεται η εξέλιξη της ποινικής διαδικασίας, την απόφαση επί των αντιρρήσεων λαμβάνει ο αρμόδιος εισαγγελέας, το Δικαστικό Συμβούλιο ή το δικαστήριο.
Η διαδικασία ένταξης στον πίνακα διερμηνέων παραμένει ίδια, όπως αυτή περιγράφεται στη σχετική διάταξη του Κώδικα Ποινικής Δικονομίας. Ωστόσο, επειδή η έλλειψη αναφοράς προϋποθέσεων και προσόντων για το διορισμό διερμηνέα, ο οποίος επιτελεί σημαντική λειτουργία, ενέχει κινδύνους για την πιστότητα και την ποιότητα της διερμηνείας, παρέχεται νομοθετική εξουσιοδότηση προς τον Υπουργό Δικαιοσύνης να καθορίζει προσόντα για την ένταξη στο σχετικό πίνακα, θέτοντας έτσι δικλίδες ασφαλείας για την αποτελεσματική άσκηση του αναφερόμενου δικαιώματος.
Παράλληλα, στο πλαίσιο της αρχής της εμπιστευτικότητας, στον όρκο του διερμηνέα προστίθεται η υποχρέωση τήρησης της εχεμύθειας. Επίσης, επειδή η επικοινωνία με τη συνδρομή διερμηνέα παρουσιάζει ιδιαιτερότητες, δίνεται έμφαση και στη σχετική εκπαίδευση δικαστών, εισαγγελέων, προανακριτικών και δικαστικών υπαλλήλων.
Μία άλλη σημαντική καινοτομία του παρόντος σχεδίου νόμου αφορά το δικαίωμα στη μετάφραση, που προστίθεται ως άρθρο 236Α στον Κώδικα Ποινικής Δικονομίας, σύμφωνα με το οποίο θα χορηγούνται στα πρόσωπα με αδυναμία κατανόησης της ελληνικής γλώσσας όλα τα ουσιώδη έγγραφα ή χωρία αυτών, μεταφρασμένα, ενώ εάν αποστερηθεί το συγκεκριμένο δικαίωμα, δικαιούνται οι ενδιαφερόμενοι να υποβάλλουν αντιρρήσεις, για τις οποίες θα αποφασίζει το αρμόδιο δικαστικό όργανο, ανάλογα πάντα με το στάδιο της διαδικασίας.
Με έμφαση στο θεμελιώδες ατομικό δικαίωμα της προσωπικής ελευθερίας, με τη στενή έννοια του όρου και λαμβανομένου υπ’ όψιν πως η στέρηση της ελευθερίας αποτελεί ένα από τα πλέον επαχθή μέτρα για τον άνθρωπο, ορίζεται ρητά στην παραπάνω διάταξη ότι συνιστούν ουσιώδη έγγραφα αυτά τα οποία περιέχουν στερητικές της ελευθερίας αποφάσεις, αυτά με τα οποία απαγγέλλεται οποιαδήποτε κατηγορία, καθώς και δικαστικές αποφάσεις σχετικές με την κατηγορία.
Μάλιστα, το δικαίωμα ενισχύεται ακόμη περισσότερο, δίνοντας τη δυνατότητα στον κατηγορούμενο ή στο συνήγορό του να αιτηθεί το χαρακτηρισμό ως ουσιωδών και άλλων εγγράφων ή και χωρίων αυτών, συνεπώς και την παρεπόμενη μετάφρασή τους.
Στην παράγραφο 4 της ίδιας διάταξης, ορίζεται ότι ο ύποπτος ή ο κατηγορούμενος δύναται να παραιτηθεί από το δικαίωμα μετάφρασης των εγγράφων. Η ιδιαίτερη θέση όμως στην οποία βρίσκονται τα άτομα αυτά κατά τα τη διάρκεια της ποινικής διαδικασίας επιτάσσει την αναγκαιότητα ύπαρξης νομοθετικής διάταξης που θα τους προστατεύει. Γι’ αυτό και προβλέπεται ρητά η εκ των προτέρων επικοινωνία με συνήγορο, ο οποίος θα έχει ενημερώσει και θα έχει συμβουλεύσει αναλόγως. Η τήρηση μάλιστα των προϋποθέσεων αυτών, όπως και η εν γένει ενάσκηση των δικαιωμάτων διερμηνείας και μετάφρασης, διασφαλίζεται και με την υποχρέωση σύνταξης έκθεσης, στην οποία θα βεβαιώνονται όλα τα παραπάνω. 
Στη συνέχεια, με το άρθρο 6 του παρόντος νομοσχεδίου, προστίθεται στον Κώδικα άρθρο 238Β, σχετικό με τα έξοδα διερμηνείας και μετάφρασης, που προβλέπει την ανάληψη των εξόδων της διερμηνείας και της μετάφρασης από το ελληνικό δημόσιο, για υπόπτους και κατηγορουμένους με αποδεδειγμένη οικονομική αδυναμία, σύμφωνα, κύριε Υπουργέ, με τη νομοτεχνική βελτίωση που έχετε φέρει. Είναι μια ρύθμιση που επιτρέπει την ενάσκηση των εν λόγω δικαιωμάτων απ’ όλους και θωρακίζει την αρχή της ισότητας ως προς τη δικαστική προστασία, όπως αυτή προβλέπεται από το άρθρο 6 της Ευρωπαϊκής Σύμβασης Δικαιωμάτων του Ανθρώπου.
Σύμφωνα δε με το άρθρο 7 του νομοσχεδίου, τα προαναφερόμενα δικονομικά δικαιώματα θα απολαμβάνουν και οι εκζητούμενοι με ευρωπαϊκό ένταλμα σύλληψης. 
Στο ίδιο ως άνω πνεύμα της πλήρους παροχής δικαστικής προστασίας, που ανήκει στην κατηγορία των δικαιωμάτων διαδικασίας, υπάγονται και οι διατάξεις που ενσωματώνουν τη δεύτερη οδηγία, τη σχετική με το δικονομικό δικαίωμα της ενημέρωσης. 
Η κατοχύρωσή του συναντάται ήδη στην έννομη τάξη μας στο άρθρο 103 του Κώδικα Ποινικής Δικονομίας, σύμφωνα με το οποίο ο αρμόδιος ανακριτής οφείλει να πληροφορήσει τον κατηγορούμενο για μια σειρά δικαιωμάτων του, όπως η παράσταση και η επικοινωνία με συνήγορο, η προθεσμία απολογίας και η ανακοίνωση των εγγράφων της ανάκρισης. 
Την εκ μέρους του ανακοίνωση των δικαιωμάτων στον κατηγορούμενο επιβεβαιώνει, άλλωστε, και η σύνταξη Έκθεσης, την οποία υπογράφει και ο ίδιος ο κατηγορούμενος. 
Με το παρόν σχέδιο νόμου ενισχύεται ακόμη περισσότερο το δικαίωμα, αφού πλέον με τη διάταξη που προστίθεται ως άρθρο 99Α στον Κώδικα ορίζεται η υποχρέωση ενημέρωσης και για τα δικαιώματα διερμηνείας, μετάφρασης, παροχής δωρεάν νομικών συμβουλών, ενημέρωσης σχετικά με την κατηγορία και σιωπής. 
Η ακριβής δε τήρηση όλων των προστατευτικών τύπων και διατάξεων που εισάγει το νομοσχέδιο θα δώσει τη δυνατότητα στον ύποπτο ή τον κατηγορούμενο να προετοιμαστεί αρτιότερα και να διαμορφώσει έγκαιρα και αποτελεσματικά τους υπερασπιστικούς του ισχυρισμούς. 
Σύμφωνα δε με το άρθρο 12, η ανάγκη προστασίας της ζωής ή των θεμελιωδών δικαιωμάτων άλλου προσώπου, καθώς και η ανάγκη της προστασίας σημαντικού δημοσίου συμφέροντος δικαιολογούν την παρέκκλιση από το εν λόγω δικαίωμα, μη επιτρέποντας την πρόσβαση σε τμήμα μόνο του υλικού της δικογραφίας, με αντίστοιχη τροποποίηση του σχετικού άρθρου 101 του Κώδικα Ποινικής Δικονομίας. 
Παράλληλα, όμως, δίνεται η δυνατότητα στον ύποπτο ή τον κατηγορούμενο και στους συνηγόρους τους να υποβάλλουν τις αντιρρήσεις τους για τις οποίες, σύμφωνα με το άρθρο 233Α του Κώδικα, όπως αυτό διαμορφώνεται από το παρόν, θα αποφαίνεται είτε ο αρμόδιος εισαγγελέας είτε το Δικαστικό Συμβούλιο είτε το Δικαστήριο, ανάλογα πάντα και εδώ με το στάδιο της ποινικής διαδικασίας.
Στο σημείο αυτό, κυρίες και κύριοι συνάδελφοι, θέλω να επισημάνω ότι πράγματι διεξήχθη ένας εποικοδομητικός διάλογος στις συνεδριάσεις της επιτροπής, ο οποίος κατέληξε στη συμπλήρωση, από την ηγεσία του Υπουργείου, της παραγράφου 3 του άρθρου 12 με τη φράση ότι «απαραίτητη προϋπόθεση για την εφαρμογή της άνω διάταξης θα είναι να μη θίγεται το δικαίωμα σε δίκαιη δίκη». 
Κυρίες και κύριοι συνάδελφοι, η ενσωμάτωση των δύο οδηγιών στην εθνική μας νομοθεσία θα επιφέρει μία σειρά από βελτιώσεις σχετικές με τα δικαιώματα της διερμηνείας, της μετάφρασης και της ενημέρωσης για όσους είναι ύποπτοι ή κατηγορούμενοι τέλεσης αξιοποίνων πράξεων.
Βέβαια, το οπλοστάσιο της έννομης τάξης μας, το οποίο συμπυκνώνει στο εννοιολογικό του πεδίο όλη τη φιλοσοφία της ελληνικής πολιτείας για την προάσπιση του θεμελιώδους δικαιώματος της δικαστικής προστασίας, παρέχει ήδη αρκετά ικανοποιητική κατοχύρωση των δικονομικών δικαιωμάτων στην ποινική διαδικασία.
Έτσι, αντίστοιχες διατάξεις για τα δικαιώματα της διερμηνείας και της ενημέρωσης υφίσταται ήδη στον Κώδικα Ποινικής Δικονομίας, καθώς και σε κοινοτικές και διεθνείς συμβάσεις στις οποίες έχει προσχωρήσει η χώρα μας. Εν τούτοις, η περαιτέρω ενίσχυσή τους, καθώς και η ανάγκη ενδυνάμωσης της δικαστικής συνεργασίας μεταξύ των κρατών-μελών της Ευρωπαϊκής Ένωσης για αστικά και ποινικά θέματα -ζήτημα ύψιστης εθνικής και όχι μόνο σημασίας- καθιστούν αναγκαία την ενσωμάτωση των κοινοτικών οδηγιών.
Στην κατεύθυνση της περαιτέρω θωράκισης του θεμελιώδους δικαιώματος της δικαστικής προστασίας κινείται και η κατατεθείσα εκ μέρους του Υπουργείου τροπολογία. Ενδεικτικά, με στόχο την ταχύτερη εκδίκαση των υποθέσεων, που αποτελεί μία από τις βασικές προτεραιότητες του Υπουργείου, είναι ο διαχωρισμός των δικαστηρίων σε Πολιτικά και Ποινικά Τμήματα, κυρίως για τα μεγάλα δικαστήρια, η αύξηση δε των οργανικών θέσεων των ανωτάτων δικαστικών λειτουργών –που έχει ήδη αποφασιστεί- θα ισχύσει από την 1η Φεβρουαρίου 2014, σύμφωνα με την τροπολογία.
Επίσης, προκειμένου να καλυφθούν οι ανάγκες στέγασης σε αίθουσες ακροατηρίων, καθώς και οι απαραίτητοι υποστηρικτικοί χώροι αυτών, εξασφαλίζεται η ανέγερση νέου κτηρίου και η ένταξη υπάρχοντος κτηρίου στο συγκρότημα του Πρωτοδικείου Αθηνών. 
Παράλληλα, εξίσου σημαντική ρύθμιση είναι και η αντίστοιχη –όπως ίσχυε και στο παρελθόν- της καταβολής των δικαστικών εξόδων και της αμοιβής δικηγόρου στις δίκες για την αναστολή ή αναβολή της εκτέλεσης –στο πλαίσιο δικών που διεξάγονται για αναγκαστική εκτέλεση σε πλειστηριασμούς- από τον ίδιο τον αιτούντα.
Επομένως, οι στόχοι που τίθενται και από τις οδηγίες που καλούμαστε να ενσωματώσουμε, αλλά και από την κατατεθείσα τροπολογία συνηγορούν στην υπερψήφιση του παρόντος νομοσχεδίου.
Γι’ αυτό και ενόψει όλων των παραπάνω, σας ζητώ να παραθέσετε τη θετική σας ψήφο στο παρόν σχέδιο νόμου.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Και εμείς ευχαριστούμε, κυρία Παπαδημητρίου. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι οι Υπουργοί Δημόσιας Τάξης και Προστασίας του Πολίτη, Οικονομικών, Εθνικής Άμυνας, Εσωτερικών, Ανάπτυξης και Ανταγωνιστικότητας, Παιδείας και Θρησκευμάτων, Διοικητικής Μεταρρύθμισης και Ηλεκτρονικής Διακυβέρνησης, Υγείας, Εργασίας, Κοινωνικής Ασφάλισης και Πρόνοιας, Υποδομών, Μεταφορών και Δικτύων, Περιβάλλοντος, Ενέργειας και Κλιματικής Αλλαγής, Δικαιοσύνης, Διαφάνειας και Ανθρωπίνων Δικαιωμάτων, Ναυτιλίας και Αιγαίου και ο Αναπληρωτής Υπουργός Περιβάλλοντος, Ενέργειας και Κλιματικής Αλλαγής κατέθεσαν σχέδιο νόμου: «Αναδιοργάνωση της Ελληνικής Αστυνομίας, του Πυροσβεστικού Σώματος και της Γενικής Γραμματείας Πολιτικής Προστασίας, αναβάθμιση Υπηρεσιών του Υπουργείου Δημόσιας Τάξης και Προστασίας του Πολίτη και ρύθμιση λοιπών θεμάτων αρμοδιότητας Υπουργείου Δημόσιας Τάξης και Προστασίας του Πολίτη».
Παραπέμπεται στην αρμόδια Διαρκή Επιτροπή.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μία νομοτεχνική βελτίωση θα ήθελα να καταθέσω, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Να την καταθέσετε. Θέλετε να την εξηγήσετε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ναι, να την εξηγήσουμε.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Έχετε τον λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Θα ήθελα να κάνω δύο νομοτεχνικές βελτιώσεις, οι οποίες προέκυψαν από τη συζήτηση στην επιτροπή.
 Η πρώτη αφορά στο άρθρο 6: Προστίθεται στο τέλος μετά τις λέξεις «βαρύνουν το Δημόσιο» εδάφιο που έχει ως εξής και αφορά τα δικαστικά έξοδα: «Κατ’ εξαίρεση, τα ανωτέρω έξοδα μετάφρασης βαρύνουν τον ύποπτο ή τον κατηγορούμενο, εφόσον αυτός αποδεδειγμένα μπορεί να τα καταβάλει.»
Και στο άρθρο 12 η φράση «δικαστικές ή υποκείμενες σε δικαστικό έλεγχο», δηλαδή οι αρμόδιες δικαστικές αρχές ή οι υποκείμενες σε δικαστικό έλεγχο, αντικαθίσταται από τη φράση «κατά την ανάκριση, προανάκριση ή προκαταρκτική εξέταση». Και αυτό το κάναμε για να μη δημιουργείται η εντύπωση ότι αφορούν και άλλα όργανα πέραν από τα δικαστικά. 
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά τις προαναφερθείσες προσθήκες-νομοτεχνικές βελτιώσεις, οι οποίες έχουν ως εξής:
(Να μπει η σελίδα 146)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Παρακαλώ να διανεμηθεί.
Κύριε Κοντονή, έχετε τον λόγο για δεκαπέντε λεπτά.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κύριε Πρόεδρε.
Κυρίες και κύριοι Βουλευτές, η Κυβέρνηση της Νέας Δημοκρατίας και του ΠΑΣΟΚ φαίνεται ότι έχει αποφασίσει να ολοκληρώσει τη συγγραφή της «μαύρης βίβλου» του αυταρχισμού στην Ελλάδα. 
Σήμερα το πρωί δέχθηκαν αναίτια επίθεση φοιτητές, πολίτες, στελέχη του ΣΥΡΙΖΑ, μέλη της νεολαίας του ΣΥΡΙΖΑ από αστυνομικές δυνάμεις οι οποίες είχαν προσέλθει στο χώρο της διαμαρτυρίας ακριβώς για να καταστείλουν μία ειρηνική διαδήλωση της νεολαίας του ΣΥΡΙΖΑ για όσα συνέβησαν στο Φαρμακονήσι, συγκεκριμένα έξω από το πολιτικό γραφείο του Υπουργού Ναυτιλίας. 
Η κατάσταση αυτή να φαλκιδεύονται κατά τον πλέον άθλιο και απαράδεκτο τρόπο τα συνταγματικά δικαιώματα των Ελλήνων πολιτών που ειρηνικά διαδηλώνουν την αντίθεσή τους σε αυτή την ανάλγητη πολιτική της Κυβέρνησης ξεπερνά κάθε όριο.
Καταγγέλλουμε στην Εθνική Αντιπροσωπεία τη στάση της Κυβέρνησης. Ζητάμε την άμεση απελευθέρωση όλων των συλληφθέντων νεολαίων, φοιτητών και πολιτών, από τις δυνάμεις καταστολής.
Και θέλουμε να πούμε το εξής: Δικαίως, κυρίες και κύριοι συνάδελφοι, διαμαρτυρήθηκαν οι νεολαίοι του ΣΥΡΙΖΑ και οι φοιτητές σήμερα στο πολιτικό γραφείο του κ. Βαρβιτσιώτη, διότι αν ελαχίστως ήθελε η Κυβέρνηση να παραδειγματιστεί από αυτά που συνέβησαν στην Ιταλία, θα έπρεπε όχι μόνον ο Πρωθυπουργός και ο αρμόδιος Υπουργός να σπεύσουν στο τόπο του εγκλήματος, τον τόπο της τραγωδίας, αλλά θα έπρεπε με δηλώσεις τους να καταθέσουν τη συντριβή της Κυβέρνησης γι’ αυτό το «μαύρο» περιστατικό που αμαυρώνει τη χώρα. 
Αντιθέτως, είχαμε τις ανάλγητες δηλώσεις του Υπουργού Ναυτιλίας, ο οποίος ούτε λίγο ούτε πολύ ήθελε να δικαιολογήσει τις απόπειρες ανθρωποκτονίας και τις ανθρωποκτονίες που συνέβησαν στο Αιγαίο εκείνη την ημέρα. 
Μετά από όλα αυτά, να καταστέλλονται ειρηνικές διαδηλώσεις και ειρηνικές διαμαρτυρίες, να συλλαμβάνονται πολίτες επειδή έχουν το σθένος και τη γενναιότητα να υψώνουν φωνή συμπαράστασης σε αυτούς τους ανθρώπους που σήμερα οδηγούνται στον πνιγμό κατά κυριολεξία είναι αδιανόητο και πέρα από κάθε λογική.
Βεβαίως, αυτή η Κυβέρνηση δεν διέπεται από λογική, διέπεται από τον παραλογισμό των μνημονίων, από την πλέον απάνθρωπη πολιτική την οποία γνώρισε η χώρα και βρίσκεται απολύτως ταυτισμένη με αυτές τις πολιτικές.
Κύριε Υπουργέ της Δικαιοσύνης, επαναλαμβάνουμε ότι ζητάμε την άμεση απελευθέρωση, των νέων του ΣΥΡΙΖΑ, φοιτητών και πολιτών, των συλληφθέντων σε μια ειρηνική διαμαρτυρία, όπου δεν υπήρχε κανένας μα κανένας λόγος να χτυπηθεί από τις δυνάμεις καταστολής, όπως τόσες άλλες σε αυτήν τη μαύρη περίοδο της χώρας της μνημονιακής διακυβέρνησης. Είναι υποχρέωση της Κυβέρνησης άμεσα να επέμβει σε αυτό τον τομέα.
Κυρίες και κύριοι συνάδελφοι, συζητούμε σήμερα για την ενσωμάτωση των οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου, καθώς και την 2012/13/ΕΕ του Ευρωπαϊκού Κοινοβουλίου και του Συμβουλίου. Οι παραπάνω οδηγίες αφορούν την ενίσχυση και την ειδικότερη ρύθμιση των δικαιωμάτων των κατηγορουμένων, μαρτύρων ή υπόπτων σε ποινικές υποθέσεις και ιδιαίτερα στη διενέργεια της προκαταρκτικής, αλλά και κύριας διαδικασίας του δικαιώματος στη διερμηνεία και στη μετάφραση εγγράφων, καθώς και στην ενημέρωση των κατηγορουμένων για τα δικαιώματά τους.
Επίσης, με διάταξη της δεύτερης οδηγίας τίθενται ορισμένοι περιορισμοί στη γνώση του υλικού της δικογραφίας και πρόσβασης σε αυτό το υλικό κατά την ανάκριση και απολογία του κατηγορουμένου. Θα έλεγα ότι πρώτη φορά στα νομικά χρονικά περιορίζεται στα προβλεπόμενα δικαιώματα το άρθρο 101 του Κώδικα Ποινικής Δικονομίας αντί να υπάρχει μια διεύρυνση των δικαιωμάτων, όπως γίνεται με την πρώτη οδηγία.
Εμείς θεωρούμε ότι είναι σημαντικό το γεγονός ότι οι οδηγίες αυτές έρχονται προς ενσωμάτωση στο εσωτερικό δίκαιο της χώρας σε μια στιγμή που με πολιτικές αποφάσεις περιστέλλονται ή διακηρύσσονται ότι θα περισταλούν πολιτικά και κοινωνικά δικαιώματα, δικαιώματα που άπτονται του Σωφρονιστικού Κώδικα ή των δικαιωμάτων των κατηγορουμένων ή κρατουμένων.
Θέλουμε να πούμε, κυρίες και κύριοι συνάδελφοι, ότι ο ΣΥΡΙΖΑ υποστηρίζει -σε αντίθεση με τις προαναφερθείσες εξαγγελίες και αυτές που έχουμε ακούσει κατ’ επανάληψη, ιδίως για την περιστολή του δικαιώματος στην άδεια- ότι όλοι οι κατηγορούμενοι πρέπει να απολαμβάνουν, σε συνδυασμό μάλιστα με το τεκμήριο αθωότητας, τα δικονομικά και υπερασπιστικά δικαιώματα, είτε πρόκειται για τις περιπτώσεις του άρθρου 97 του Συντάγματος είτε για τις περιπτώσεις της κοινής εγκληματικότητας.
Η αντίληψή μας αυτή δεν πηγάζει από καμμία συμπάθεια σε καμμία μορφή παραβατικότητας ή πολύ περισσότερο, εγκληματικότητας, αλλά από την αταλάντευτη προσήλωσή μας στην αρχή του κράτους δικαίου και στην υπεράσπιση της δημοκρατίας, στην προστασία των συνταγματικών δικαιωμάτων όλων των πολιτών είτε Ελλήνων είτε μεταναστών.
Κυρίες και κύριοι συνάδελφοι, σε σχέση με το Α΄ Μέρος του νομοσχεδίου, που αφορά την οδηγία 2010/64/Ευρωπαϊκή Ένωση για τα δικαιώματα διερμηνείας και μετάφρασης προς τους κατηγορουμένους, μάρτυρες, υπόπτους ή αστικώς υπευθύνους, εισάγεται μια βελτιωμένη εκδοχή του άρθρου 233 του Κώδικα Ποινικής Δικονομίας, αφού τα δικαιώματα διερμηνείας και γνωστοποίησης επεκτείνονται όχι μόνο στην εξέταση του κατηγορουμένου κατά την κύρια διαδικασία, αλλά σαφώς και στην προδικασία και στην πραγματικότητα και στο στάδιο πριν από την απόδοση κατηγορίας, από τη στιγμή που ενημερώνεται σχετικά το πρόσωπο αυτό από τις αρχές, αφού τώρα εισάγεται και η έννοια του υπόπτου ως φορέα του δικαιώματος διερμηνείας, η οποία δεν υπήρχε στην προηγούμενη μορφή του άρθρου 233 του Κώδικα Ποινικής Δικονομίας.
Επίσης προστίθεται η συνδρομή σε άτομα με προβλήματα ακοής ή ομιλίας και εξέταση σε κάθε στάδιο του αν ο φορέας του δικαιώματος κατανοεί τη γλώσσα της ποινικής διαδικασίας και αν χρειάζεται διερμηνέα. Επίσης, είναι εξαιρετικά θετικό το ότι ο φορέας του δικαιώματος μπορεί να ασκήσει αντιρρήσεις προς κάθε απόφαση η οποία σε οποιοδήποτε στάδιο κρίνει ότι δεν χρειάζεται διερμηνέα.
Διαμορφώνεται λοιπόν, ένα καθεστώς διασφάλισης της γλωσσικής κατανόησης των κατηγοριών ή των επικείμενων κατηγοριών, από αυτόν που σε βάρος του έχει ανοιχθεί ή θα ανοιχθεί η ποινική διαδικασία. 
Κυρίες και κύριοι συνάδελφοι, είναι εξαιρετικά σημαντικό το δικαίωμα μετάφρασης ουσιωδών εγγράφων της δικογραφίας στη γλώσσα του κατηγορουμένου ή υπόπτου κατά το νέο άρθρο 236α του Κώδικα Ποινικής Δικονομίας και μάλιστα σε εύλογο χρονικό διάστημα, προεβλέπετο και με έξοδα του δημοσίου. Σήμερα ακούσαμε με έκπληξη τον κύριο Υπουργό ο οποίος αυτή τη θετική διάταξη την αναίρεσε κατά τρόπο που είναι,  θα έλεγα, έωλος απολύτως. 
Τι σημαίνει, κύριε Υπουργέ, αυτό που μας είπατε σχετικά με τη δαπάνη του ελληνικού δημοσίου; Από ποιον θα διαπιστώνεται η δυνατότητα, όταν μιλάμε ιδίως για μετανάστες, οικονομικούς μετανάστες και πρόσφυγες, που ενδεχομένως εμπλέκονται στην ποινική διαδικασία;
Είναι απολύτως βέβαιο, κύριε Υπουργέ, ότι αυτοί οι άνθρωποι δεν θα έχουν καμμία δυνατότητα οικονομική, πολύ δε περισσότερο κάποια δυνατότητα απόδειξης της ένδειάς  τους. 
Επομένως, κακώς γίνεται αυτή η τροποποίηση σήμερα και θα σας καλέσουμε να παραμείνετε στην αρχική διάταξη, όπως ακριβώς συζητήθηκε στην αρμόδια επιτροπή. 
Σωστά, κατά τη γνώμη μας, όπως σας είπα, τίθεται και το ένδικο βοήθημα των αντιρρήσεων κατά αποφάσεων της αρχής που κρίνεται ως μη αναγκαία η διενέργεια μετάφρασης και χορήγησης μεταφρασμένων εγγράφων. Θεωρούμε ότι με την ενσωμάτωση της πρώτης οδηγίας όχι μόνο ενισχύονται τα δικαιώματα του κατηγορουμένου μάρτυρα ή υπόπτου ως προς τη βελτίωση γνώσης της ποινικής διαδικασίας και των τυχόν κατηγοριών κατά του προσώπου καθ’ όλη την ποινική διαδικασία αλλά και ισχυροποιείται η εφαρμογή του άρθρου 6, παράγραφος 3, εδάφιο 5 της ΕΣΔΑ, η οποία διάταξη απαιτεί τη δωρεάν διερμηνεία εάν ο κατηγορούμενος δεν εννοεί τη χρησιμοποιούμενη στο δικαστήριο γλώσσα. 
Εδώ, λοιπόν, κύριε Υπουργέ, θα θέλαμε να επισημάνουμε ορισμένα σημεία, διότι προβλέπεται στο σχέδιο νόμου έκδοση υπουργικής απόφασης σχετικά με τη μετάφραση. Το καθεστώς το οποίο υπάρχει σήμερα είναι ένα καθεστώς απολύτως απαράδεκτο, κύριε Υπουργέ, και θα πρέπει τα δικαιώματα του κατηγορουμένου που διασφαλίζονται με τις ευρωπαϊκές οδηγίες στη μετάφραση να συμπεριληφθούν και στην υπό έκδοση υπουργική απόφαση. Διότι αυτό που συμβαίνει σήμερα δηλαδή παντελώς άσχετοι με τη γλώσσα του κατηγορουμένου να εμφανίζονται ως μεταφραστές και να επιτελούν ένα έργο βοηθού του δικαστή, είναι πράγμα παντελώς απαράδεκτο. Όσοι μέχρι σήμερα έχουμε ασχοληθεί από τη θέση του πληρεξουσίου δικηγόρου με παρόμοιες περιπτώσεις, γνωρίζουμε πολύ καλά αυτήν την κατάσταση, όπως επίσης ότι παραβιάζονται κατά σύστημα διατάξεις του Κώδικα Ποινικής Δικονομίας εμφανιζομένου ως μεταφραστή, συγκατηγορουμένου ή συγκρατουμένου του κατηγορουμένου. 
Καταλαβαίνετε, λοιπόν, ότι εδώ θα πρέπει να έχετε ειδική μνεία και μέριμνα ούτως ώστε, όλα αυτά τα οποία διαλαμβάνονται σήμερα στο υπό συζήτηση σχέδιο νόμου, να αποτυπωθούν με μια σοβαρότητα και με μια ανάλυση της πραγματικότητας και στην υπό έκδοση υπουργική απόφαση. 
Το δεύτερο τμήμα του νομοσχεδίου αφορά το δικαίωμα στην ενημέρωση του κατηγορουμένου ή υπόπτου για τα δικαιώματά του και μάλιστα, σε απλή και κατανοητή γλώσσα προφορικώς ή εγγράφως με βάση το νέο άρθρο 99α του Κώδικα Ποινικής Δικονομίας. Αν ο κατηγορούμενος ή ο ύποπτος δεν κατανοεί τη γλώσσα της διαδικασίας, η ενημέρωση πρέπει να γίνεται στη γλώσσα -πάντοτε  με απλό και κατανοητό τρόπο, δηλαδή χωρίς νομικισμούς- που αντιλαμβάνεται. 
Θεμελιώδη δικαιώματα του κατηγορουμένου όπως η γνώση της κατηγορίας, η παράσταση με συνήγορο, το δικαίωμα σιωπής, το δικαίωμα πρόσβασης στη υλικό της δικογραφίας, θα καθίστανται γνωστά με ειδικό έγγραφο που θα του χορηγείται. 
Εδώ, κύριε Υπουργέ, θα πρέπει να αναφέρουμε ότι το συγκεκριμένο έγγραφο-υπόδειγμα το οποίο περιλαμβάνετε έχει αδυναμίες, τις οποίες θα σας αναλύσουμε κατά τη συζήτηση.
Θέλουμε, όμως, να τονίσουμε ότι είναι απολύτως αρνητικό το γεγονός ότι στο άρθρο 12 του σχεδίου νόμου για πρώτη φορά, όπως είπα και στην αρχή της ομιλίας μου, υπάρχουν διατάξεις περιστολής του δικαιώματος, όπως αυτό διατυπώνεται στο άρθρο 101 του Κώδικα Ποινικής Δικονομίας, να λάβει το σύνολο των εγγράφων ένας κατηγορούμενος.
Συγκεκριμένα, κύριε Υπουργέ, αναφέρετε τούτο: «Κατά παρέκκλιση από τις παραγράφους 1, 2 οι αρμόδιες αρχές, δικαστικές ή υποκείμενες σε δικαστικό έλεγχο, δεν επιτρέπουν την πρόσβαση σε τμήμα του υλικού, αν αυτή ενδέχεται να θέσει σε σοβαρό κίνδυνο τη ζωή ή τα θεμελιώδη δικαιώματα άλλου προσώπου, ή αν τέτοια άρνηση είναι απολύτως απαραίτητη για την προστασία σημαντικού δημοσίου συμφέροντος».
Κύριε Υπουργέ και κύριοι συνάδελφοι, κατά τη συζήτηση στην αρμόδια επιτροπή τονίσαμε στον Υπουργό αλλά και στους συναδέλφους της Πλειοψηφίας ότι το δικαίωμα στη ζωή άλλων προσώπων –κι αυτά τα πρόσωπα είναι προφανώς οι μάρτυρες- διασφαλίζεται επαρκώς στον Ποινικό Κώδικα, στα άρθρα 187, 187Α και στο νόμο περί ναρκωτικών.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα λεπτό, κύριε Πρόεδρε και κλείνω.
Δηλαδή ο νομοθέτης είχε την πρόνοια σε συγκεκριμένα αδικήματα που έχουν να κάνουν με το οργανωμένο έγκλημα, με εγκλήματα τρομοκρατίας αλλά και με το μέγα ζήτημα των ναρκωτικών, να προστατεύει ad hoc τους συγκεκριμένους μάρτυρες. Σήμερα εδώ εισάγετε μία διάταξη η οποία είναι γενική και καλύπτει το σύνολο της ποινικής διαδικασίας, ανεξάρτητα με το ποιο είναι το αδίκημα.
Θεωρούμε, κύριε Υπουργέ, ότι αυτό το οποίο γίνεται με το άρθρο 12 αποτελεί περιστολή δικονομικών δικαιωμάτων του κατηγορουμένου. Είναι ανεπίτρεπτο αυτό το πράγμα, ιδίως όταν όλο το σύνολο του νομοσχεδίου διαπνέεται από ένα πνεύμα διεύρυνσης και κατοχύρωσης αυτών των δικαιωμάτων.
Το σημαντικότερο όμως, κύριε Υπουργέ, είναι ότι δεν μας δώσατε καμμία απάντηση σε αυτό το οποίο σας είπαμε και σας ξαναλέμε σήμερα. Γιατί είναι ανάγκη να επεκταθεί αυτή η ρύθμιση σε κάθε ποινικό αδίκημα και δεν σας αρκεί η πρόβλεψη η οποία γίνεται σήμερα και στον Ποινικό Κώδικα και σε ειδικούς ποινικούς νόμους; Την απάντησή σας θα την περιμένουμε έστω σήμερα, κύριε Υπουργέ, και θεωρούμε ότι είναι υποχρέωσή σας να τη δώσετε.
Όσον αφορά την τροπολογία, κυρίες και κύριοι συνάδελφοι, έτσι όπως έρχεται είναι αδύνατον για εμάς να την ψηφίσουμε, διότι, εκτός των άλλων, περιλαμβάνει την αλλαγή του ρυμοτομικού σχεδίου πλησίον των Δικαστηρίων της Σχολής Ευελπίδων. Οι κάτοικοι Γκύζη, Πολυγώνου και Κυψέλης με έντονες κινητοποιήσεις τους έχουν διαμαρτυρηθεί για την κατάργηση κατ’ αρχάς του Πνευματικού Κέντρου που λειτουργεί εκεί και τον περιορισμό των χώρων –μέχρι καταργήσεως δηλαδή, γιατί καταργούνται αυτοί οι χώροι- αθλοπαιδιών, που υφίστανται και λειτουργούν.
Θεωρούμε ότι είναι απαράδεκτο, κύριε Υπουργέ, σε μία βεβαρημένη πόλη, από όλες τις απόψεις, σήμερα πνεύμονες που υπάρχουν ανοιχτοί, πολιτιστικά κέντρα, χώροι άθλησης, χώροι πρασίνου να τσιμεντοποιούνται. Άλλη λύση ψάξτε να βρείτε. 
Εμείς υποστηρίζουμε και στεκόμαστε στο πλάι των κατοίκων της περιοχής που δίνουν έναν αγώνα για την καθημερινότητά τους, για την ποιότητα της ζωής τους. 
Καταθέτουμε για τα Πρακτικά και τη σχετική ανακοίνωση των κατοίκων.
(Στο σημείο αυτό ο Βουλευτής κ. Σταύρος Κοντονής καταθέτει για τα Πρακτικά την προαναφερθείσα ανακοίνωση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
 Δυνάμει όλων των ανωτέρω, κύριοι συνάδελφοι, εμείς θα υπερψηφίσουμε επί της αρχής το νομοσχέδιο. Πιστεύουμε ότι οι διατάξεις που διαλαμβάνονται, πλην του άρθρου 12, είναι απολύτως θετικές και λειτουργούν στην κατεύθυνση της διεύρυνσης των δικονομικών δικαιωμάτων.
Θα καταψηφίσουμε το άρθρο 12 και την τροπολογία.
Σας ευχαριστώ πολύ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Ευχαριστούμε πολύ, κύριε Κοντονή.
Τον λόγο έχει ο ειδικός αγορητής του ΠΑΣΟΚ κ. Ιωάννης Κουτσούκος για δεκαπέντε λεπτά.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, ψηφίζουμε σήμερα την ενσωμάτωση δύο σημαντικών οδηγιών στο εθνικό μας δίκαιο, που διευρύνουν τα δικαιώματα των κατηγορουμένων, των απολογουμένων, των ανακρινομένων. Θα έχω την ευκαιρία να αναφερθώ αναλυτικά στην πορεία της συζήτησης. 
Ήθελα, όμως, να ξεκινήσω την τοποθέτησή μου από εκεί που τελείωσε ο συνάδελφος του ΣΥΡΙΖΑ κ. Κοντονής. Οι παρατηρήσεις μου έχουν διπλό χαρακτήρα, ένα χαρακτήρα τυπικό, που πολλές φορές έχει και ουσία και έναν καθαρά ουσιαστικό πάνω στο περιεχόμενο της τροπολογίας. 
Κύριε Υπουργέ, βρίσκεται σε συζήτηση στην αρμόδια επιτροπή ένα άλλο νομοσχέδιό σας, για το οποίο έγινε αναλυτική συζήτηση και χθες με ακρόαση φορέων. Μάλιστα, από ό,τι παρακολούθησα ήταν και η Πρόεδρος της Ένωσης Δικαστών και Εισαγγελέων και έκανε σημαντικές παρατηρήσεις για την καθυστέρηση της δίκης, γιατί εκείνο το νομοσχέδιο ακριβώς αποσκοπεί να επιταχύνει διαδικασίες δίκης. 
Η τροπολογία που κατατίθεται σήμερα εδώ σε αυτό το νομοσχέδιο αναφέρεται σε δικές σας πρωτοβουλίες για το διαχωρισμό των τμημάτων σε ποινικά και πολιτικά, για τα οποία, όπως γνωρίζετε, υπάρχουν ενστάσεις καθώς κι εσείς ο ίδιος από ό,τι ενθυμούμαι είχατε εκφράσει εκπροσωπώντας την ίδια οργάνωση. 
Επίσης, υπάρχουν και πολύ σημαντικότερα ζητήματα, όπως της παραγράφου 4 για την αλλαγή του ρυμοτομικού της περιοχής και επιτρέψτε μου να γνωρίζω την περιοχή, γιατί πολλά χρόνια την αξιοποίησα πηγαίνοντας εκεί τα μικρά μου παιδιά. 
Πιστεύω, λοιπόν, ότι το ορθόν ήταν αυτή η τροπολογία να έρθει με την κανονική διαδικασία για να μπορούμε να την συζητήσουμε, για να μας πουν οι δικαστές και εισαγγελείς για το διαχωρισμό, για να μας πουν οι κάτοικοι, ο Δήμος Αθηναίων ενδεχόμενα, για την αλλαγή του ρυμοτομικού. Δεν πρέπει να ρωτήσουμε; Δεν πρέπει να ακούσουμε το Δήμαρχο της Αθήνας; Αυτή είναι η τυπική μου παρατήρηση και λέω από την αρχή ότι θα κρατήσω επιφύλαξη για την παράγραφο 4 για να δούμε πώς θα το χειριστούμε διαδικαστικά. 
Επιτρέψτε μου, όμως, κύριε Υπουργέ να κάνω και μία παρατήρηση επί της ουσίας. Τις διατάξεις με τις οποίες αυξάνετε τον αριθμό των εφετών και των εισαγγελέων…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχουν ψηφιστεί αυτά. Τα φέρνουμε πιο γρήγορα.</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Τα ξέρω, κύριε Υπουργέ. Ας έχετε λίγο την υπομονή να ακούτε και τους απλούς Βουλευτές, που εν πάση περιπτώσει προσπαθούν να εντρυφήσουν στα νομοτεχνικά περιτεχνήματα κάθε φορά. 
Δεν θα είχαμε, λοιπόν, αντίρρηση να τις ψηφίσουμε για να τα φέρουμε πιο νωρίς, παρότι έχουν ένα κόστος, όπως επίσης δεν θα είχαμε αντίρρηση να ψηφίσουμε και την ενίσχυση του Σώματος των εμπειρογνωμόνων. 
Κυρίες και κύριοι συνάδελφοι, θέλω να κάνω μία εξίσου ουσιαστική πολιτική παρατήρηση. Βρισκόμαστε σε μία περίοδο που βρίσκονται σε εξέλιξη δικαστικές έρευνες και αποφάσεις, οι οποίες απασχολούν την κοινή γνώμη και για τις οποίες το λοιδορούμενο ΠΑΣΟΚ δεν έχει καν πιστωθεί, ούτε καν αναφέρεται πουθενά ότι αυτές οι εξελίξεις είναι αποτέλεσμα δύο νομοθετικών παρεμβάσεων της κυβερνήσεως Παπανδρέου 2009-2012 για την αλλαγή της διαδικασίας και της λειτουργίας σε ό,τι αφορά τις υποθέσεις του ξεπλύματος μαύρου χρήματος -νόμος Καστανίδη- και σε ό,τι αφορά τις υποθέσεις πρώην πολιτικών, είτε είναι Βουλευτές, Υπουργοί ή δήμαρχοι και τις υποθέσεις που κλείνει ο αρμόδιος εισαγγελέας, λόγω του ότι είναι δημοσίου συμφέροντος, οι οποίες κατ’ εξαίρεση επιταχύνονται. Γι’ αυτό έχουμε αυτά τα αποτελέσματα. 
Θα ήθελα, λοιπόν, να πω στο Σώμα και στον ελληνικό λαό ότι αυτές οι δύο νομοθετικές πρωτοβουλίες του ΠΑΣΟΚ ήταν η απόφασή μας να κλείσουμε τους λογαριασμούς με το παρελθόν.
Αυτό δεν μπορεί κάποιοι να προσπαθούν να το πιστωθούν πλαγίως.
Επιστρέψτε μου, κύριε Υπουργέ και συνάδελφε της Νέας Δημοκρατίας: Είδα αυτήν την αφίσα της Νέας Δημοκρατίας στο facebook που κρίθηκε ως διαφήμιση για την εντολή Σαμαρά να μαζέψει τα 17 εκατομμύρια που επέστρεψαν οι κατηγορούμενοι και να τα μοιράσει στους φτωχούς. Είναι εντελώς ανιστόρητοι αυτοί που πήραν αυτήν την πρωτοβουλία, γιατί ξεχνούν ότι αυτή τη ρύθμιση της δικαστικής συνδιαλλαγής δεν την ψήφισε η παράταξή τους. Μας κατηγόρησαν τότε. Χάρη σ’ αυτήν τη ρύθμιση συγκεντρώνονται αυτά τα χρήματα. 
Κυρίες και κύριοι συνάδελφοι, τώρα απευθύνομαι και στην άλλη πλευρά, στην πλευρά της Αξιωματικής Αντιπολίτευσης. Ψηφίζουμε όλες τις ρυθμίσεις που θωρακίζουν θεσμικά τη δικαιοσύνη και τους δίνουν περισσότερα «όπλα» όπως αυτές που σας είπα, το άνοιγμα των λογαριασμών, τους οικονομικούς εισαγγελείς, τους εμπειρογνώμονες. Θεσμική θωράκιση θέλει η δικαιοσύνη, αγαπητέ κύριε Κοντονή.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Γιατί μου το λέτε εμένα;</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Το λέω, κύριε συνάδελφε, γιατί χθες ή προχθές ο Πρόεδρός σας επισκέφθηκε τους Προέδρους ενός από τα ανώτατα δικαστήρια. Επειδή εγώ έκλεισα τα εξήντα αλλά θυμάμαι ακόμα καλά, ο τελευταίος Πρόεδρος κόμματος που επισκέφθηκε ανώτατους δικαστικούς λειτουργούς ήταν ο κ. Μητσοτάκης το ’89 και ξέρετε τι ακολούθησε.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Και λοιπόν;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γι’ αυτό φοβάστε;</Speech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Λέω, λοιπόν, ότι βλέπω διάφορες ανακοινώσεις και μία ρητορεία συναδέλφων ότι «εμείς με τις αποφάσεις που πήραμε, κλείσαμε τους λογαριασμούς, «θωρακίζοντας» τη δικαιοσύνη». Από κει και πέρα, αν θέλετε να συμβάλετε, αναφέρετε θεσμικά «όπλα» και «εργαλεία» για να τη «θωρακίσουμε» παραπέρα. Τα υπόλοιπα είναι εκ του περισσού και δηλητηριάζουν το ήδη άσχημο πολιτικό κλίμα στη χώρα.
Έρχομαι τώρα στην ενσωμάτωση των δύο οδηγιών. Με την οδηγία 2010/64/ΕΕ που περιέχεται στο πρώτο κεφάλαιο του νομοσχεδίου δίνουμε τη δυνατότητα της μετάφρασης και της διερμηνείας υποχρεωτικά σε όσους κατηγορούνται, σε όσους πρέπει να απολογηθούν, ακόμα και σ’ αυτούς που πρέπει να εκδοθούν με βάση τις διαδικασίες του διεθνούς εντάλματος, όπως προβλέπεται από τις κείμενες διατάξεις. Αυτή η υποχρέωση της ελληνικής πολιτείας ενσωματώνεται στις τροποποιούμενες διατάξεις του Ποινικού Κώδικα. Προφανώς μιλάμε για μία διεύρυνση δικαιωμάτων και ορθώς η χώρα μας έρχεται να ενσωματώσει αυτήν την οδηγία, παρά το γεγονός ότι ηγέρθησαν ζητήματα του κόστους αυτής της διαδικασίας. 
Όπως είπα και στην τοποθέτησή μου στη σχετική επιτροπή, η Ελλάδα είναι μία χώρα που έχει ένα από τα πιο προοδευτικά Συντάγματα και ένα δικαιϊκό σύστημα επίσης προοδευτικό. Παρά την κρίση που επηρεάζει την απονομή της δικαιοσύνης και την ποιότητα της δημοκρατίας, εν τούτοις η Ελλάδα προσπαθεί να είναι ανθρώπινη και να δίνει ίσα δικαιώματα σε όλους. Το κόστος έρχεται σε δεύτερη μοίρα στην προσπάθεια να αποδώσουμε δικαιοσύνη.
Ο κύριος Υπουργός φέρνει μία ρύθμιση μετά από πολλή συζήτηση που έγινε στην επιτροπή. Πάρα πολλοί συνάδελφοι είπαν: «Καλά, ρε αδερφέ, καταζητείται ένας βιομήχανος μίας άλλης χώρας, ένας λαθρέμπορος ναρκωτικών, ένας απ’ αυτούς που διακινούν τα δισεκατομμύρια του μαύρου χρήματος. Θα του πληρώσουμε και τις φωτοτυπίες και τα μεταφραστικά;». 
Κύριε Υπουργέ, εγώ θα συμφωνήσω με τη ρύθμιση στο βαθμό που η απόδειξη είναι του δημοσίου. Δηλαδή ο φτωχός και ανήμπορος λαθρομετανάστης που τον ξέβρασε το σαπιοκάραβο, προφανώς δεν μπορεί να μπει στη διαδικασία να αποδείξει ότι δεν έχει τη δυνατότητα να καταβάλει τα έξοδα. Άρα, εκείνο που έχει σημασία είναι ποιος ευθύνεται να αποδείξει ότι ο κατηγορούμενος ή ο απολογούμενος έχει τα οικονομικά μέσα για να τού καταλογίσει τα έξοδα. Αυτό είναι το κλειδί στην υπόθεση.
Έρχομαι τώρα στη δεύτερη οδηγία, την οδηγία 2012/13/ΕΕ. Μ’ αυτήν την οδηγία δίνουμε δικαιώματα σ’ αυτούς τους ανθρώπους στην πληροφόρηση. Τι περιέχει, δηλαδή, ο φάκελος; Την υποχρέωση της μετάφρασης των κύριων εγγράφων, των πιο σημαντικών.
Επίσης, τους δίνουμε δικαίωμα να ελέγχουν τη διοίκηση σε περίπτωση που αυτή είτε δεν μεταφράσει τα πιο σημαντικά έγγραφα είτε παρουσιάσει την περίληψή τους. 
Εδώ ηγέρθη ένα ζήτημα και αφορά τη διάταξη του άρθρου 12, δηλαδή την απαγόρευση της πληροφόρησης στο βαθμό που αυτά τα έγγραφα θα αφορούν είτε την προσωπική προστασία ενός ατόμου –την ασφάλειά του- είτε ζητήματα εθνικής σημασίας. 
Έκανε μία νομοτεχνική βελτίωση ο κύριος Υπουργός στη διαδικασία της συζήτησης στην επιτροπή στη δεύτερη ανάγνωση. Τη διευκρινίζει σήμερα στο ορθό –πιστεύω- δικονομικά, άρα εκτιμώ ότι ο αρμόδιος Ανακριτής, Εισαγγελέας, Πρόεδρος που θα την κρίνει κάθε φορά, θα μπορεί στα όρια των αρμοδιοτήτων του να κρίνει κατά πόσο το δικαίωμα του κατηγορούμενου δεν απειλεί τη προσωπική ζωή ενός τρίτου προσώπου ή εν πάση περιπτώσει δεν θίγει ζητήματα που άπτονται του εθνικού συμφέροντος και της ασφάλειας. 
Με αυτά, εγώ θεωρώ ότι κάνουμε ένα σημαντικό βήμα. Θα έπρεπε να τύχει ομόθυμης υπερψήφισης η ενσωμάτωση αυτών των δύο οδηγιών στο εθνικό μας Δίκαιο, παρά τις ενστάσεις που θα μπορούσε εύλογα να έχει κανένας για επιμέρους ζητήματα. 
Κυρίες και κύριοι συνάδελφοι, θα κλείσω με αυτό που άρχισε ο κ. Κοντονής. Με τον κ. Κοντονή ξεκίνησα με τον κ. Κοντονή θα τελειώσω. Είχα την ευκαιρία στην επιτροπή να ακούω τη θέση του ΠΑΣΟΚ γύρω από την εξέλιξη –το ατυχές περιστατικό- και να εκφράσω και τη λύπη μου γιατί χάσαμε ανθρώπινες ζωές. Είπα ότι η χώρα μας βρίσκεται στο σταυροδρόμι των μεταναστευτικών ρευμάτων. Δίπλα μας είναι φτωχοί, διωκόμενοι και άρα δεν μπορούμε να το λύσουμε μόνοι μας το ζήτημα. Η ευθύνη της Ευρωπαϊκής Ένωσης και των διεθνών οργανισμών είναι μεγάλη και έχουν αναληφθεί κατά καιρούς πρωτοβουλίες από την ελληνική Κυβέρνηση. 
Ξέρω πολύ καλά ότι αυτοί που έχουν την εντολή να προστατεύουν τα σύνορά μας –είτε είναι στρατιώτες είτε είναι ειδικοί φρουροί είτε λιμενικοί- το κάνουν με αυταπάρνηση και με κίνδυνο τη ζωή τους. Δεν πιστεύω ότι κανένας από αυτούς είναι φονιάς.
Όμως, θέλω να θυμίσω ξανά την ανακοίνωση του ΠΑΣΟΚ που έκρινε ως ατυχείς τις δηλώσεις του κ. Βαρβιτσιώτη και να ζητήσουμε και εμείς πλήρη διαλεύκανση της υπόθεσης για να δούμε ποια ήταν τα λάθη. Γιατί όταν πνίγονται άνθρωποι, όταν χάνονται ανθρώπινες ζωές, κάτι δεν πήγε καλά και οφείλουμε να το δούμε. 
Πρέπει να σας δηλώσω, αγαπητοί συνάδελφοι, ότι εμένα με συγκλόνισε πραγματικά η ειλικρινής –πιστεύω- δήλωση του Αρχηγού του Λιμενικού που ζήτησε συγγνώμη από όλους. Αυτό έπρεπε να κάνει ο κ. Βαρβιτσιώτης. Έγινε εχθές στην Επιτροπή Θεσμών και Διαφάνειας, αν δεν κάνω λάθος, κύριοι συνάδελφοι.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Λάθος κάνετε.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Πότε έγινε, κυρία συνάδελφε;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Στην Επιτροπή Θεσμών και Διαφάνειας αρνήθηκαν οι Βουλευτές του ΠΑΣΟΚ και της Νέας Δημοκρατίας να διερευνηθεί η μετακίνηση όλων των μεταναστών. Δυστυχώς, αυτό έγινε και με τη ψήφο του ΚΚΕ και της ΔΗΜΑΡ.</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Έγινε δήλωση από τον Αρχηγό του Λιμενικού και εγώ λέω ότι αυτήν τη δήλωση θα έπρεπε να έχει κάνει ο κύριος Υπουργός από την αρχή. Ελπίζω ότι η έρευνα θα πάει σε βάθος, θα αποδώσει ευθύνες και κυρίως θα διορθώσει όλα τα επιχειρησιακά ζητήματα που αφορούν αυτούς που είναι επιφορτισμένοι να φυλάνε τα σύνορά μας και ταυτόχρονα να αντιμετωπίζουν αυτό το κύμα της λαθρομετανάστευσης, το οποίον μην ξεχνάμε υποστηρίζεται από επαγγελματίες του είδους που λειτουργούν στην αντίπερα όχθη των συνόρων μας. 
Αγαπητοί συνάδελφοι, πιστεύω ότι δεν χρειάζεται για τα ζητήματα της ανθρώπινης ζωής στην Αίθουσα του Κοινοβουλίου να χωριζόμαστε σε περισσότερο και λιγότερο ευαίσθητους. Έχουμε όλοι την ίδια ευαισθησία και αυτό πρέπει να το δίνουμε απέναντι στους πολίτες που μας ακούν. 
Κλείνοντας, κύριε Πρόεδρε, θα ήθελα να πω ότι περιμένουμε την τοποθέτησή σας επί της τροπολογίας, κύριε Υπουργέ, ιδίως στο ζήτημα για το οποίο εξέφρασα επιφύλαξη. Δείτε πώς θα το χειριστείτε για να μην μπλοκαριστεί η όλη νομοθετική σας πρωτοβουλία, την οποία με τις επιφυλάξεις που σας είπα θα την υποστηρίξουμε, γιατί αποσκοπεί στην ενίσχυση της δικαιοσύνης και στην επιτάχυνση των διαδικασιών της απονομής της. 
Σας ευχαριστώ. 
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε τον κ. Κουτσούκο.
Θα διαβάσω μία ανακοίνωση που έστειλε ο κ. Τσίπρας: «Κύριε Πρόεδρε, σας ενημερώνουμε ότι ορίζουμε ως Κοινοβουλευτικό Εκπρόσωπο το Βουλευτή κ. Δημήτριο Στρατούλη, κατά τη σημερινή συνεδρίαση του σχεδίου νόμου του Υπουργείου Δικαιοσύνης. Με τιμή, Αλέξης Τσίπρας».
Τον λόγο έχει τώρα ο κ. Ιωάννης Πανούσης για δεκαπέντε λεπτά.</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Ευχαριστώ, κύριε Πρόεδρε.
Κύριε Υπουργέ, κύριοι συνάδελφοι, οι δύο συγκεκριμένες για ενσωμάτωση οδηγίες έχουν προκύψει σχεδόν μία δεκαπενταετία μετά από το Τάμπερε και είναι τα πρώτα βήματα καθιέρωσης ενός οδικού χάρτη για την ενίσχυση των δικαιωμάτων των υπόπτων και των κατηγορουμένων –θα επανέλθω στον όρο ύποπτος- σε ποινικές διαδικασίες, όπως προέκυψε από το μη δεσμευτικό ψήφισμα του Ευρωπαϊκού Συμβουλίου του 2009.
Αυτός ο συγκεκριμένος οδικός χάρτης περιγράφεται αναλυτικότερα στο Πρόγραμμα της Στοκχόλμης 2010-2014, ένα πολυετές πρόγραμμα για την ανάπτυξη ενός χώρου ελευθερίας, ασφάλειας και δικαιοσύνης εντός της Ευρωπαϊκής Ένωσης. Το πρόγραμμα υλοποιείται στη βάση συγκεκριμένων μέτρων, τα οποία προφανώς φτάνουν ή θα φτάνουν στα κράτη υπό τη μορφή οδηγιών, εκ των οποίων τα δύο πρώτα είναι νομοθετική πρόταση σχετικά με τη διερμηνεία και μετάφραση και νομοθετική πρόταση σχετικά με την ενημέρωση σε ό,τι αφορά στα δικαιώματα και τις αποδιδόμενες κατηγορίες, δηλαδή οι δύο συγκεκριμένες οδηγίες που συζητούνται σήμερα.
Να σημειωθεί ότι τα επόμενα βήματα, τα οποία όμως δεν έχουν ολοκληρώσει ακόμα τη διαδικασία έγκρισης κι έκδοσης υπό τη μορφή οδηγιών -αλλά θα συμβεί σύντομα το επόμενο διάστημα- είναι τα εξής: νομοθετική πρόταση για το ευεργέτημα της πενίας και τις νομικές συμβουλές, νομοθετική πρόταση σχετικά με την επικοινωνία με συγγενείς, με εργοδότες, με προξενικές αρχές, νομοθετική πρόταση σχετικά με την παροχή ειδικών διασφαλίσεων για υπόπτους ή κατηγορουμένους που ανήκουν σε ευάλωτες ομάδες του πληθυσμού και πράσινη βίβλος σχετικά με άλλα δικονομικά δικαιώματα κατηγορουμένων και υπόπτων.
Σε γενικές γραμμές, δεν φαίνεται να υπάρχει κάποια αντίρρηση στο περιεχόμενο των οδηγιών αυτών, δεδομένου ότι ενισχύουν τα δικαιώματα των υπόπτων και των κατηγορουμένων στην ποινική διαδικασία, τα οποία ούτως ή άλλως αποτελούν βασικά υπερασπιστικά δικαιώματα και απορρέουν από το θεμελιώδες δικαίωμα στη δίκαιη δίκη. 
Θα πρέπει, όμως, να προσεχτούν εν προκειμένω δύο σημεία: 
Πρώτον, η υποχρέωση ενσωμάτωσης των οδηγιών αυτών στο εθνικό Δίκαιο των κρατών-μελών ήταν ως 21-10-13, άρα είμαστε ήδη εκπρόθεσμοι σε αυτήν μας την υποχρέωση. 
Δεύτερον, προέκυψε σε κάποιες περιπτώσεις ένα θέμα από τη λεγόμενη Αρχή της Επικουρικότητας, το άρθρο 5 της Συνθήκης της Ευρωπαϊκής Ένωσης. Θυμίζω ότι η Ευρωπαϊκή Ένωση δεν μπορεί να παρεμβαίνει παρά μόνο εφόσον είναι σε θέση να δράσει πιο αποτελεσματικά από τα κράτη μέλη. 
Όταν το θέμα βρισκόταν στο επίπεδο της πρότασης από πλευράς επιτροπής, ορισμένες χώρες –όπως για παράδειγμα η Αυστρία- είχαν εκφράσει τη γνώμη ότι η συγκεκριμένη πρόταση παραβιάζει την Αρχή της Επικουρικότητας, θεωρώντας ότι παρόμοιου τύπου προτεινόμενες ρυθμίσεις αποτελούν επέμβαση στο δικαίωμα των κρατών-μελών να ρυθμίζουν τα θέματα του εσωτερικού τους δικαίου, με ίδιο ή αποτελεσματικότερο τρόπο, από αυτόν που προτείνει η οδηγία, πράγμα που τελικά μπορεί να σημαίνει ότι παρόμοιες ρυθμίσεις δεν έχουν απλά το χαρακτήρα τεχνικών παρεμβάσεων αλλά ουσιαστικής επιβολής πολιτικών αποφάσεων.
Επίσης, είναι ενδιαφέρουσα η περίπτωση της Δανίας, η οποία δεν ενσωμάτωσε τις συγκεκριμένες οδηγίες στο Εθνικό Δίκαιο για παρόμοιο περίπου λόγο. Αν εξαιρέσει κανείς το πρόβλημα ότι η Ελλάδα είναι ήδη εκπρόθεσμη στην ενσωμάτωση της οδηγίας, δεν φαίνεται να ισχύουν τα ίδια δεδομένα για τη χώρα μας, όπως στην Αυστρία και τη Δανία.
Με βάση το δικό μας ποινικό δικονομικό πλαίσιο και την εμπειρική αντίληψη των πραγμάτων στη χώρα μας, κάθε επιπλέον ρητή νομοθετική διασφάλιση των δικαιωμάτων των υπόπτων και των κατηγορουμένων στη ποινική διαδικασία είναι θετική. 
Πρέπει να σημειωθεί, επίσης, ότι για την εξασφάλιση ποιότητας της μετάφρασης με υπουργικές αποφάσεις που θα ακολουθήσουν, θα καταρτιστεί ένα σχετικό μητρώο μεταφραστών, οι οποίοι θα πρέπει να κατέχουν και τα κατάλληλα προσόντα.
Πιθανό πρόβλημα που μπορεί να υπάρξει εδώ είναι το κατά πόσο θα είναι εύκολο να βρεθούν μεταφραστές ή διερμηνείς με πιστοποιημένες γνώσεις κι αποδεικτικά για γλώσσες οι οποίες δεν είναι ευρέως ομιλούμενες. Αυτό σημαίνει ότι ο ύποπτος ή κατηγορούμενος δεν μπορεί να καταλαβαίνει οποιαδήποτε άλλη γλώσσα εκτός από τη συγκεκριμένη μητρική του, ενδεχομένως. 
Έχουμε, λοιπόν, ένα ζήτημα, το οποίο θα αναπτύξω και περαιτέρω, με το λεγόμενο Corpus Juris Penalis Europaei, τι ακριβώς συμβαίνει δηλαδή, με αυτό το σύστημα του Ευρωπαϊκού Ποινικού Δικαίου.
Θα ήθελα όμως να συμφωνήσουμε επί της αρχής, να συμφωνήσουμε ότι η αρχή της αναζήτησης της ουσιαστικής αλήθειας ως θεμελιώδης γενική αρχή της ελληνικής ποινικής δίκης, η αρχή του σεβασμού και της προστασίας της αξίας του ανθρώπου, η αρχή της δικαστικής ακρόασης, της κατ’ αντιδικία διεξαγωγής, της ισότητας των όπλων και εν τέλει της καλόπιστης διεξαγωγής μιας δίκαιης δίκης, προϋποθέτουν διασφάλιση και ανεμπόδιστη άσκηση των δικαιωμάτων των κατηγορουμένων.
Όταν δεν μπορεί ο κατηγορούμενος να αναπτύξει ελεύθερα τις απόψεις του και δεν έχει το δικαίωμα πληροφόρησης, πώς μπορεί να διασφαλιστεί κάτι τέτοιο; Όταν ο κατηγορούμενος δεν κατανοεί τη γλώσσα ή δεν καταλαβαίνει την όλη ποινική διαδικασία, πώς θα διασφαλιστεί η ουσιαστική συμμετοχή του ή η χρησιμοποίηση των ίδιων δικονομικών όπλων – audiatur et altera pars – όταν η μία πλευρά ούτε ακούει ούτε μιλάει ούτε καταλαβαίνει, ακόμα και με την παρέμβαση της δικαστικής βοήθειας;
Η ανάγκη κατανόησης είτε της κατηγορίας είτε της διαδικασίας συνιστά θεσμικό στοιχείο της δίκαιης δίκης, αφού η ενδεχόμενη αδυναμία επικοινωνίας μεταξύ των παραγόντων της δίκης ακυρώνει το ίδιο το νόημα της απονομής δικαιοσύνης και καθιστά τη δίκη παρωδία. Ειδικότερα όσον αφορά στον κατηγορούμενο, η παραβίαση της υποχρέωσης διορισμού διερμηνείας συνεπάγεται απόλυτες ακυρότητες, κατά το άρθρο 171 του Κώδικα Ποινικής Δικονομίας. Γι’ αυτό εκλαμβάνεται, κατά τη γνώμη μου, ως αυθαίρετη η κρίση του ανακρίνοντος περί της μη ανάγκης, καθώς ο κατηγορούμενος έχει αυξημένη απαίτηση προστασίας λόγω της μη κατανόησης, ακόμα και όταν αυτός ακολουθεί παθητική συμμετοχή σιωπής ή διανοημάτων.
Τα άρθρα 233, 237 και 227 του Κώδικα Ποινικής Δικονομίας για κωφούς και αλάλους ρυθμίζουν τα σχετικά θέματα. Αλλά θέλω να υπογραμμίσω ότι για λόγους εξασφάλισης της αλήθειας και της πιστότητας της διερμηνείας, ο διερμηνέας πρέπει να ορκίζεται, χωρίς αυτή η όρκισή του να δημιουργεί σχετική ακυρότητα της διαδικασίας. Εδώ θα προσθέσω μια πρόταση μετά.
Κατά την κρατούσα, μάλιστα, άποψη, η εκτίμηση για τον διορισμό διερμηνέα υπόκειται στον έλεγχο του Αρείου Πάγου, ανεξαρτήτως του μαχητού τεκμηρίου αν ο κατηγορούμενος γνωρίζει επαρκώς ή όχι την ελληνική γλώσσα. Αν η γλώσσα είναι ελάχιστα γνωστή, είναι δυνατόν να διοριστεί διερμηνέας του διερμηνέα, παραδείγματος χάριν από Αφγανικά σε Αγγλικά και από Αγγλικά σε Ελληνικά. Αν πρόκειται για τη μετάφραση εγγράφων, πρέπει να οριστεί στον διερμηνέα προθεσμία για την ολοκλήρωση της μετάφρασης, διότι διαφορετικά θα είναι πολύμηνη η διεξαγωγή της δίκης, πολύμηνη και πολυέξοδη.
Και εγώ συμφωνώ, κύριε Υπουργέ, ότι δεν χρειάζεται η τροπολογία που φέρατε. Μπορεί τα έξοδα να κατανέμονται στο ελληνικό Δημόσιο, καμμιά φορά όμως και στις οικείες προξενικές αρχές.
Οι ανοιχτές αρχές της δίκαιης δίκης και της καλόπιστης διεξαγωγής της δίκης έχουν μια ηθικοπλαστική σημασία που δεν πρέπει να παραβλέπουμε, γιατί αντανακλούν τις περί δικαίου αντιλήψεις μιας κοινωνίας. Γι’ αυτό νομίζω ότι πρέπει να συμπληρωθούν ορισμένα κενά.
Έτσι, ερωτώ, κύριε Υπουργέ: γιατί να μην έχει τη δυνατότητα ο ύποπτος ή ο κατηγορούμενος να ορίζει διερμηνέα της εμπιστοσύνης του; Αυτό θα το βρείτε στην αιτιολογική έκθεση του Κώδικα Ποινικής Δικονομίας. Είναι η άποψη του Χρίστου Γιώτη, πενήντα χρόνια πίσω.
Γιατί το άρθρο 3 παραπέμπει μόνο στο άρθρο 218 του Κώδικα Ποινικής Δικονομίας, δηλαδή στην όρκιση στο Ευαγγέλιο, και όχι στο 220, στον όρκο αλλοθρήσκων; Ο μεταφραστής μπορεί να είναι αλλόθρησκος.
Παρά τις διευκρινίσεις που δώσατε, εγώ νομίζω ότι πρέπει να είναι περισσότερο σαφής η διάταξη ότι το 237, παράγραφος 2, η απολογία σε ξένη γλώσσα, μπορεί να γίνεται. Διότι άλλο το προφορικό, άλλο η απολογία σε ξένη γλώσσα και άλλο η εξαίρεση να γίνεται με το 237.
Υπάρχει μια συζήτηση για το πότε αρχίζει το δικαίωμα διερμηνείας. Στην επιτροπή ειπώθηκε ότι καλύπτεται. Κρατάω μια επιφύλαξη για το αν αρχίζει το δικαίωμα διερμηνείας από την πρώτη αστυνομική εξέταση, γιατί εκεί νομίζω ότι έχουμε και το πρόβλημα.
Κύριοι συνάδελφοι, η υιοθέτηση κοινών προτύπων σε διαφορετικά συστήματα έχει ένα όριο, τα ανθρώπινα δικαιώματα, τον πολιτισμό, την ιστορικότητα, την ετερότητα κάθε χώρας. Άρα, λοιπόν, αυτός ο ενιαίος Ευρωπαϊκός Ποινικός Κώδικας δεν πρέπει να παραβιάζει ούτε την κουλτούρα αυτού που ονομάζουμε ευρωπαϊκό νομικό πολιτισμό και πρέπει βέβαια να σέβεται και τη δημοκρατική λειτουργία των θεσμών και των δικονομικών εγγυήσεων του εθνικού κράτους.
Χρειαζόμαστε δηλαδή ένα Ευρωπαϊκό Ποινικό Δίκαιο με στερεή νομιμοποιητική βάση, που θα φέρνει περισσότερες προστατευτικές ρυθμίσεις, περισσότερη ελευθερία. 
Διότι είναι γνωστό ότι το δημόσιο ποινικό δίκαιο στην ουσία καμμία φορά εργαλειοποιείται από μια πολιτική δύναμη που για οποιουσδήποτε σκοπούς αντίκειται στις ευρωπαϊκές συνταγματικές παραδόσεις, άρα και στις παραδόσεις προστασίας των ανθρωπίνων δικαιωμάτων, αγνοώντας ιστορικές εμπειρίες που έχουν σημαδεύσει την Ευρώπη.
Νομίζω -και θα ήθελα να με παρακολουθήσει και ο κ. Βορίδης σε αυτό- ότι πολλοί χαιρετίζουν την ένταξη της έννοιας του υπόπτου στην Ποινική Δικονομία, αλλά στην ουσία έτσι νομιμοποιούν μια προβληματική έννοια. Αυτή η έννοια του υπόπτου, κατά τη γνώμη μου, προέκυψε μόνο από την αντιτρομοκρατική νομοθεσία, δεν υπάρχει μέσα στην Ποινική Δικονομία. 
Εμφανίζεται στο άρθρο 31, παράγραφος 2 του Κώδικα Ποινικής Δικονομίας μια διάταξη ιδιαίτερα άστοχη. Δεν θέλω να την αναλύσω εδώ. Τι πάει να πει ύποπτος; Ύποπτος είναι ένα άτομο κατά του οποίου στρέφονται υποψίες. Μάλιστα. Καλά, ο καθένας έχει τις δικές του υποψίες. 
Άρα, ο όρος «ύποπτος» ανήκει, όπως λέει ο καθηγητής Αλεξιάδης, στην υπόθεση του μυαλού, όχι στη δικονομία. Είναι, δηλαδή, ο όρος «ύποπτος» ένας όρος καταπράυνσης της κοινής γνώμης, όταν έχουμε εγκλήματα ειδεχθή, και τελικά ένας όρος δικαιολόγησης της εφαρμογής αυστηρότερης κατασταλτικής πολιτικής νομοθεσίας.
Άρα, κρατάω μια επιφύλαξη παρ’ όλο που όλοι χαιρετίσανε την ένταξη του όρου «υπόπτου» μέσα στην οδηγία και στη νομοθεσία μας, γιατί αυτή η έννοια δεν αναφέρεται πουθενά στην Ευρωπαϊκή Σύμβαση Δικαιωμάτων του Ανθρώπου ούτε έχει κάποιο δικαίωμα κατά την ευρωπαϊκή σύμβαση ή κατά την ποινική διαδικασία ο λεγόμενος «ύποπτος».  Άρα, πρέπει να ξαναδούμε αυτήν την έννοια όχι επ’ ευκαιρία της συγκεκριμένης ενσωμάτωσης, αλλά γενικά, μέσα σε μια δικαιοπολιτική συζήτηση.
Κύριε Υπουργέ, συμφωνούμε και εμείς και επί της αρχής, με τις παρατηρήσεις που είπα για το άρθρο 2, αν μπορούμε να είμαστε πιο σαφείς ότι παρέχεται το δικαίωμα της διερμηνείας και κατά την πρώτη αστυνομική ή δικαστική εξέταση ή έρευνα.
Στο άρθρο 3, να προστεθεί το άρθρο 220 του Κώδικα Ποινικής Δικονομίας για ορκωμοσία αλλοδαπών που μεταφράζουν.
Στο άρθρο 12, σας το είπα στην επιτροπή, να προστεθεί η φράση όχι μόνο δίκαιη δίκη που είπατε, αλλά και «δεν παραβιάζονται οι θεμελιώδεις αρχές του κράτους δικαίου». Γιατί το λέω; Μπορείτε να μου πείτε ότι περιττεύει, όμως επειδή αναφερόμαστε στην εθνική ασφάλεια ως λόγο που μπορεί να μην υπάρχει πρόσβαση, δεν θα πείραζε να βάλουμε και την «μη παραβίαση των θεμελιωδών αρχών του κράτους δικαίου».
Θα αναφερθώ τώρα στην τροπολογία. Εγώ νομίζω ότι είναι πολύ σοβαρό θέμα να δούμε τη διαχείριση της δικαιοσύνης, άρα τη διασπορά ή τη λειτουργία των δικαστηρίων μέσα σε ένα νόμο, να δούμε όλη τη σύλληψη δηλαδή μιας αρχιτεκτονικής λειτουργίας και σε επίπεδο χωροταξικής κατανομής και στελέχωσης και όχι με αυτόν τον τρόπο.
Όσον αφορά το Πολύκεντρο της Σχολής Ευελπίδων συμφωνώ απόλυτα με τον κ. Κοντονή. Έχω και εγώ τα στοιχεία των κατοίκων κι όχι μόνο των κατοίκων αλλά και του σχολείου και του χώρου. Καταλαβαίνω ότι χρειάζεται ενδεχομένως μια επέκταση των δικαστηρίων, αλλά στο όνομα αυτής της επέκτασης μην καταστρατηγούμε ή μην παραβιάζουμε το δικαίωμα σε μια ποιότητα ζωής στο σχολείο που είναι από πίσω και γενικά στους κατοίκους της περιοχής φέρνοντας σε σύγκρουση την ανάγκη λειτουργίας των δικαστηρίων με την ανάγκη να αναπνέουν οι άνθρωποι.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>):  Και εμείς ευχαριστούμε τον κ. Πανούση.
Τον λόγο έχει ο ειδικός αγορητής της Χρυσής Αυγής κ. Γρέγος, για δεκαπέντε λεπτά.</ChairmanSpeech>
<Speech><Parlmember>ΑΝΤΩΝΙΟΣ ΓΡΕΓΟΣ</Parlmember>: Ευχαριστώ, κύριε Πρόεδρε.
Σχετικά με την ενσωμάτωση της οδηγίας του Ευρωπαϊκού Κοινοβουλίου που αφορά τα δικαιώματα διερμηνείας και μετάφρασης κατά την ποινική διαδικασία θέλω να τονίσω τα κάτωθι:
Όσον αφορά τα άρθρα 1 έως 5, διατάξεις προς εναρμόνιση του κοινοτικού δικαίου στο εσωτερικό δίκαιο, προβλέπεται διορισμός διερμηνέα προς διασφάλιση των δικαιωμάτων των υπόπτων και κατηγορουμένων σε κάθε στάδιο της ποινικής διαδικασίας και περιλαμβάνει συνδρομή σε άτομα με προβλήματα ακοής και ομιλίας, εφόσον σε κάθε περίπτωση έχει διαπιστωθεί η ανάγκη διερμηνείας.
Προβλέπεται ακόμα και γραπτή μετάφραση των ουσιωδών εγγράφων ή παραίτηση των ενδιαφερομένων από το ως άνω δικαίωμα.
Επί αρνήσεως μετάφρασης των εγγράφων ο ύποπτος ή κατηγορούμενος μπορεί να καταθέσει αντιρρήσεις.
Όλα αυτά είναι θεμιτά, ίσως και επιβαλλόμενα, δεδομένου ότι αποτελούμε κράτος-μέλος της Ευρωπαϊκής Ένωσης και καλούμαστε να ενσωματώσουμε τις εκάστοτε oδηγίες. 
Οφείλουμε όμως να εξετάσουμε τις επικρατούσες συνθήκες στη χώρα μας. Η χώρα μας μαστίζεται τα τελευταία έτη από τη λαθρομετανάστευση και την αθρόα είσοδο εγκληματικών φυσιογνωμιών, προσώπων που παρανομούν και δεν συμμορφώνονται με το ισχύον νομικό καθεστώς. Οι ας άνω συνθήκες επιβαρύνουν το ήδη βεβαρημένο έργο της ποινικής δικαιοσύνης. Αρκεί μία επίσκεψη στα πρωτοβάθμια αυτόφωρα δικαστήρια κυρίως της Αθήνας, αλλά και της υπόλοιπης Ελλάδας, καθώς και στα καταστήματα κράτησης για να διαπιστώσει κανείς ότι η πλειονότητα αυτών είναι αλλοδαποί. Επιφορτίζεται η ελληνική δικαιοσύνη και αυξάνονται οι κρατικές δαπάνες, προς διασφάλιση των δικαιωμάτων των ήδη παρανόμων αλλοδαπών. 
Όσον αφορά τα άρθρα 9 έως 13, θεσπίζεται η υποχρέωση ενημέρωσης των ενδιαφερομένων σχετικά με το υλικό, η περιορισμένη πρόσβαση σε αυτό και το δικαίωμα των ενδιαφερομένων να καταθέσουν αντιρρήσεις επί των ως άνω αποφάσεων. 
Αναλογική εφαρμογή στο ευρωπαϊκό ένταλμα σύλληψης. Γίνεται ειδική μνεία επιμόρφωσης των δικαστικών λειτουργών, προανακριτικών και δικαστικών υπαλλήλων, σχετικά με τα ζητήματα διερμηνείας. Την ίδια στιγμή που υπάρχουν αυτά τα προβλήματα, εσείς, με την τροπολογία που φέρνετε σήμερα προς ψήφιση, προτείνετε μείωση του χρόνου φοίτησης στην Εθνική Σχολή Δικαστών και Δικαστικών Λειτουργών. Σας ρωτάμε, με ποιο κριτήριο προτείνετε μείωση αυτού σε έντεκα μήνες. 
Συμβαίνει το εξής παράδοξο: Ενώ μέριμνά σας θα έπρεπε να είναι η αποσυμφόρηση των πινακίων και η κατάρτιση των νεοδιοριζόμενων δικαστικών λειτουργών, εσείς κρίνετε επαρκή την εντεκάμηνη εκπαίδευση νομικών οι οποίοι θα κληθούν να απονείμουν δικαιοσύνη και να εφαρμόσουν τη νομοθεσία, αντιμετωπίζοντας πολύπλοκα ποινικά αδικήματα και αστικές διαφορές. Προκειμένου να καλύψετε οργανικές θέσεις και να αποφορτίσετε τους εν ενεργεία δικαστικούς λειτουργούς, διορίζετε νέους δικαστικούς πριν ακόμα ολοκληρώσουν την εκπαίδευσή τους. 
Σχετικά με την τροπολογία που αφορά την ένταξη διώροφου κτηρίου στο κτηριακό συγκρότημα του Πρωτοδικείου Αθηνών, θέλω να σας πω τα εξής: Ως γνωστόν, οι πολίτες υποβάλλονται σε μεγάλες οικονομικές θυσίες, ακόμα και για τη νομική τους εκπροσώπηση ενώπιον των ελληνικών δικαστηρίων. Δεν εννοώ ασφαλώς μόνο τα παράβολα και τα τέλη τα οποία είναι υποχρεωμένοι να καταβάλουν για την παράσταση των δικηγόρων τους, αλλά και την υποχρέωσή τους να καταβάλουν τέλη ακόμα και αν δεν παρίστανται με συνήγορο. 
Ο απλός πολίτης που επιθυμεί να υποβάλει, για παράδειγμα, οποιαδήποτε αίτηση ενώπιον οποιουδήποτε δικαιοδοτικού οργάνου, οφείλει να καταβάλει υπέρ του Ταμείου, πράγμα το οποίο απλά σημαίνει ότι δίνει τον όβολό του για την ανέγερση και τη συντήρηση των δικαστηρίων, το καθόλου ευκαταφρόνητο ποσό των 3 έως 10 ευρώ, ανάλογα με την περίπτωση. 
Αν όλα αυτά τα τέλη κατευθύνονταν στο σκοπό για τον οποίο έχουν προβλεφθεί, σήμερα δεν θα μιλούσαμε ούτε για ανεπάρκεια δικαστικών κτηρίων ούτε για ελλείψεις υλικοτεχνικής υποδομής, οι οποίες οδηγούν τα δικαστήριά μας σε συγκρίσεις μόνο με αυτά τις Αλβανίας. 
Αποδεχόμαστε, κύριοι, με την παρούσα τροπολογία ότι το μεγαλύτερο Πρωτοδικείο της χώρας, το οποίο στεγάζεται σε άθλιες εγκαταστάσεις γιατί προφανώς ανεγέρθηκαν για να επιτελέσουν άλλο σκοπό, για να στεγάσουν και να επιτρέψουν τη φοίτηση σε εκατό μαθητές της Σχολής Ευελπίδων κι όχι για να δέχονται και να εξυπηρετούν ανάγκες πέντε χιλιάδων και πλέον πολιτών, δεν θα μεταφερθεί, όπως προβλεπόταν, στις εγκαταστάσεις πλησίον  του Ειρηνοδικείου. 
Αν σας ενδιαφέρει η επιτάχυνση της λειτουργίας των δικαστηρίων, να επιταχύνετε τις εργασίες στο Ειρηνοδικείο Αθηνών, οι οποίες ξεκίνησαν το 2010 κι έχουν μείνει στις μακέτες και στα χαρτιά. Βέβαια, δεν λέω, όλες οι ελληνικές κυβερνήσεις ενθουσιάζονται να εγκαινιάζουν κάποια έργα, τα οποία δεν ολοκληρώνονται ποτέ και να βγάζουν και τις ανάλογες φωτογραφίες. 
Εφαρμόστε επιτέλους μία μακροπρόθεσμη πολιτική και μην προσφεύγετε σε δαπανηρές λύσεις ανάγκης, οι οποίες θα κριθούν αναποτελεσματικές τα επόμενα έτη. Είμαστε υπέρ του εκσυγχρονισμού της διαδικασίας απονομής δικαιοσύνης, όταν όμως δεν γίνεται αποσπασματικά και με προχειρότητα. 
Η Χρυσή Αυγή είναι ένα κόμμα που έχει και πρόγραμμα και προτάσεις και λύσεις κι αυτό το γνωρίζει ο ελληνικός λαός. Επειδή το θέμα είναι επίκαιρο και πονάει πάρα πολύ τον ελληνικό λαό, καλούμε το Υπουργείο και όλο το Κοινοβούλιο να επανεξετάσει το θέμα της επαναφοράς της θανατικής ποινής για την αντιμετώπιση εγκληματιών που αποδεδειγμένα έχουν διαπράξει ιδιαζόντως ειδεχθή εγκλήματα, με πρώτο αυτό που αφορά τα παιδιά, όπως στο περιστατικό που έγινε στην Πάρο. Στο θέμα έχουν αναφερθεί με τοποθετήσεις τους και η συναγωνίστρια Ζαρούλια και ο συναγωνιστής Κασιδιάρης. 
Το υφιστάμενο νομικό πλαίσιο αναφορικά με την καταπολέμηση της σεξουαλικής κακοποίησης και της σεξουαλικής εκμετάλλευσης παιδιών και της παιδικής πορνογραφίας είναι ελλιπές, τόσο σε θεωρητικό επίπεδο όσο και από την άποψη της πρακτικής του εφαρμογής και προληπτικής και κατασταλτικής. 
Ειδικότερα τα εν ισχύι άρθρα 348α, 187 παράγραφος 1, 337, 339, 342 και 351 του Ποινικού Κώδικα χρήζουν άμεσης τροποποίησης ως προς την αυστηροποίηση των ποινών που επισύρουν. 
Ο λόγος είναι η ίδια η πραγματικότητα. 
Σύμφωνα με το ισχύον νομικό καθεστώς, η ανώτερη ποινή που μπορεί να επιβληθεί είναι αυτή της κάθειρξης μέχρι δέκα έτη. Καθολικό αίτημα της ελληνικής κοινωνίας αποτελεί η παραδειγματική τιμωρία των δραστών. 
Τα επιχειρήματα για την επανεξέταση της επαναφοράς της εφαρμογής της θανατικής ποινής είναι πλείστα και ποικίλα. Εκκινούν από την προληπτική δύναμη που διαθέτει, καθώς ο φόβος της ποινής του θανάτου αποθαρρύνει τον εγκληματία από την τέλεση του εγκλήματος. 
Περαιτέρω, είναι η μόνη ανταποδοτική ποινή που προσιδιάζει σε εγκλήματα φύσης που πλήττουν τόσο βάναυσα και ανεπανόρθωτα την ανθρώπινη ζωή των ανηλίκων. 
Ακολούθως, αποτρέπεται το ενδεχόμενο αυτοδικίας από την πλευρά της οικογένειας του θύματος, καθώς έχει εξαντληθεί από την πλευρά της πολιτείας η αυστηρότητα που μπορεί να εφαρμοστεί. Άλλωστε, είναι δεδομένο ότι ακόμα και η ισόβια κάθειρξη, η οποία μεταξύ άλλων είναι δαπανηρή για ένα κράτος, δεν αποτελεί γεγονός, καθώς ο δράστης δικαιούται ως και τη μετατροπή ή την εξαγορά της υπάρχουσας προβλεπόμενης ποινής, με αποτέλεσμα να ενδέχεται να διαπράξει εκ νέου αδικήματα. 
Τέλος, τα περιθώρια δικαστικής πλάνης έχουν καταστεί μη ιδανικά, καθώς η ιατρική επιστήμη -εξέταση DNA, για παράδειγμα- είναι το εργαλείο που συνδράμει στην ορθή απόδοση δικαιοσύνης. Εξυπακούεται ότι είναι και η δεδομένη ομολογία του δράστη. 
Για να μην ξαναζήσουμε τέτοιες τραγωδίες, όπως αυτή της μικρής Μυρτούς, ακούστε τη φωνή του λαού, αυτή τη φωνή που εκφράζει ο Λαϊκός Σύνδεσμος-Χρυσή Αυγή. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Ιωάννης Δριβελέγκας</Parlmember>): Κι εμείς ευχαριστούμε. 
Θα ήθελα να ανακοινώσω στο Σώμα ότι με επιστολή που μας εστάλη από τον Πρόεδρο της Κοινοβουλευτικής Ομάδας του ΣΥΡΙΖΑ κ. Τσίπρα, μας ενημερώνει ότι κατά τη σημερινή συζήτηση του σχεδίου νόμου του Υπουργείου Δικαιοσύνης ορίζει ως Κοινοβουλευτική Εκπρόσωπο τη Βουλευτή κ. Ζωή Κωνσταντοπούλου. 
Τον λόγο έχει η ειδική αγορήτρια του Κομμουνιστικού Κόμματος Ελλάδας κ. Λιάνα Κανέλλη για δεκαπέντε λεπτά.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, θα αρχίσω να διαμαρτύρομαι εντόνως για τις τροπολογίες που συνοδεύουν τέτοιου είδους νομοσχέδια, αφού, κύριε Υπουργέ, αυτές έχουν τη μορφή αυτοτελών νομοσχεδίων. 
Έχω δεκαπέντε χρόνια περίπου στη Βουλή. Είναι η πολλοστή φορά που εμφανίζεται μια τροπολογία η οποία θα μπορούσε να είναι αυτοτελές νομοσχέδιο. Εκτός αν θεωρούμε ότι με αφορμή τις πολεοδομικές μεταρρυθμίσεις και διαρρυθμίσεις που θέλετε να κάνετε για να καλύψετε πραγματικές και υπαρκτές ανάγκες των δικαστηρίων μπορούμε να συζητήσουμε, με τη διαδικασία μιας τροπολογίας, κυριολεκτικά στο πόδι, το διαχωρισμό του Εφετείου ειδικά των Αθηνών σε Πολιτικό και σε Ποινικό. 
Αρχίζω από την τροπολογία. Επιτρέψτε μου να αρχίσω από την τροπολογία, γιατί ούτως ή άλλως στη διαδικασία των συζητήσεων και της πρώτης και της δεύτερης ανάγνωσης στην επιτροπή ιδιαίτερες τοποθετήσεις έχουν γίνει και είναι εξαιρετικά αναλυτικές και καταγεγραμμένες. Άλλωστε, γι’ αυτό ακολουθείται υποτίθεται και η διαδικασία της δεύτερης ανάγνωσης. 
Όταν, όμως, μετά τη δεύτερη ανάγνωση έρχεστε εδώ και μας λέτε να χωρίσουμε το Εφετείο σε Πολιτικό και Ποινικό Τμήμα, θα πρέπει να ακούσετε και μια κριτική λίγο βαθύτερη. Θα κάνω τεράστια προσπάθεια να αποφύγω από την αρχή της συζήτησης τη συμμετοχή μου σε κοινοβουλευτικό «τρολάρισμα». 
Έτσι έχει καταστεί δυστυχώς το Βήμα της Βουλής. Παρέχει αυτήν τη δυνατότητα ούτως ή άλλως η κοινοβουλευτική διαδικασία. Ελεύθερα μπορεί να μιλάει ο καθένας εδώ, να λέει ό,τι θέλει, εντός ή εκτός νομοσχεδίου, εντός ή εκτός θέματος και ενδεχομένως και να «τρολάρει».  
Λυπάμαι που χρησιμοποιώ αυτόν τον όρο, αλλά δυστυχώς έχει γίνει ο μοναδικός τρόπος για να γίνεται κατανοητή μια συζήτηση μέσα στο Κοινοβούλιο, η οποία αφορά τα συμφέροντα και τα δικαιώματα των πολιτών και εκτός του Κοινοβουλίου, αν δεν περάσει από αυτή τη συγκεκριμένη διαδικασία. Αυτό είναι αυτοϋπονομευτικό της κοινοβουλευτικής διαδικασίας και το καταγγέλλω συνειδητά. 
(Στο σημείο αυτό την Προεδρική Έδρα καταλαμβάνει ο Γ΄ Αντιπρόεδρος της Βουλής κ. ΧΡΗΣΤΟΣ ΜΑΡΚΟΓΙΑΝΝΑΚΗΣ )
Θέλετε να χωρίσετε το εφετείο στα δύο. Θα σας έλεγα ότι είναι θετική η αύξηση των οργανικών θέσεων των δικαστών και των εισαγγελέων και η κάλυψη των κενών. 
Το Κομμουνιστικό Κόμμα Ελλάδας έχει επανειλημμένα ζητήσει την αύξηση όχι μόνο των εισαγγελέων και των δικαστών, αλλά ολόκληρου εκείνου του προσωπικού και την εξασφάλιση όλων εκείνων των μέσων, τα οποία θα μπορούσαν να συμβάλουν στη μη εκμετάλλευση ακόμα και των ανθρωπίνων δυνατοτήτων των εργαζομένων στη δικαιοσύνη αυτήν τη στιγμή μέχρις εξαντλήσεως. 
Ως προς τη σκοπιμότητα, όμως, ίδρυσης χωριστού Ποινικού Τμήματος, εμείς είμαστε εναντίον γενικώς στην εξειδίκευση των δικαστηρίων σε αυτό το επίπεδο. Πρώτα απ’ όλα, στερούν τους δικαστές από την εποπτική, κοινωνική, επαγγελματική και δικανική γνώση των τεκταινομένων.
Η εξειδίκευση στη δικαιοσύνη είναι εξαιρετικά επικίνδυνη για τον τρόπο με τον οποίο εκ των υστέρων μπορεί να αποδειχθεί ότι μπορεί να παρέμβει η πολιτεία. Επομένως, δεν είναι κάτι που μπορούμε να το συζητήσουμε στο επίπεδο μιας τροπολογίας και τόσο εύκολα και τόσο απλά.
Στο άρθρο 2 της τροπολογίας -προσέξτε τώρα, μιλάμε για μια τροπολογία η οποία έχει άρθρα, δηλαδή καθίσταται στην πραγματικότητα ένα νομοσχέδιο από μόνο του- ρυθμίζετε ζητήματα λειτουργίας του γραφείου του Εισαγγελέα Εγκλημάτων Διαφθοράς καθώς και των αποδοχών και της υπηρεσιακής εξέλιξης των υπαλλήλων σε θετική γι’ αυτούς κατεύθυνση. Αν ήταν νομοσχέδιο, θα σας έλεγα «ναι» στα άρθρα. Δεν μπορώ, όμως, να σας το πω από την ώρα που φέρνετε μια τέτοια τροπολογία εδώ.
Εδώ έχετε κάνει στο άρθρο 3 κάτι το οποίο πρέπει να καταλάβει ο ελληνικός λαός και οι συνάδελφοι. Δεν ξέρω αν το έχετε καταλάβει τι συμβαίνει. Φέρνετε μια διάταξη, η οποία υπήρχε. Είναι μια διάταξη σκοπιμότητας και τη φέρνετε μέσα στην τροπολογία. Στον προηγούμενο Κώδικα Δικηγόρων υπήρχε, με τον καινούργιο Κώδικα καταργήθηκε και τώρα με μια τροπολογία επανέρχεται. Φάγαμε εδώ ατελείωτες ώρες να συζητάμε τον Κώδικα και έρχεστε και το φέρνετε στην πραγματικότητα. 
Είναι η ρύθμιση που είναι φανερά κομμένη και ραμμένη στα συμφέροντα των τραπεζών.  Και τη φέρνετε κατά παρέκκλιση της γενικής αρχής να πληρώνει ο διάδικος που χάνει τα έξοδα και την αμοιβή του δικηγόρου και του διαδίκου κατά του οποίου στρέφεται η αίτηση, δηλαδή στη συντριπτική πλειονότητα των περιπτώσεων μιλάμε για δανειολήπτες και τράπεζες. Αυτή είναι η πραγματικότητα. Για να δείτε, λοιπόν, ότι ο διάβολος κρύβεται στις λεπτομέρειες. Σ’ αυτήν την διάταξη στην πραγματικότητα αυτός που θα πληρώνει χάσει ή κερδίσει ο διάδικος, θα είναι ο διάδικος και θα γλυτώνουν οι τράπεζες λεφτά. Δηλαδή, θα επιδικάζεται, ακόμα και να γίνει δεκτή η αίτηση, σε βάρος του αιτούντος, του δανειολήπτη μεταφράζω εγώ; 
Αυτήν τη στιγμή στα δικαστήρια τι συμβαίνει; Είναι δανειολήπτες εναντίον τραπεζών. Κάνουν αίτηση αναστολής και αναβολής της εκτέλεσης των χρεών τους. Αυτή είναι η πλειονότητα στα δικαστήρια αυτήν τη στιγμή. Και έρχεστε και μου λέτε ότι και να γίνει δεκτή αυτή η αίτηση και να κερδίσει και να μην κερδίσει, θα πληρώνει. Ποιος; Ο δανειολήπτης που δεν έχει να πληρώσει την τράπεζα. Και μου το φέρνετε σε τροπολογία; Δεν μου το φέρνετε σε ένα νομοσχέδιο, να ανοίξουμε μια συζήτηση να το δούμε και σε επίπεδο δικηγορικής ύλης και σε επίπεδο εξόδων πολιτών; 
Φέρνετε στο άρθρο 4 της τροπολογίας το ρυμοτομικό σχέδιο της Αθήνας. Ήθελα να σας ρωτήσω. Πιστέψτε με ότι τυγχάνω να είμαι αμέσως ή εμμέσως γνώστης πολεοδομικών σχεδίων και μπορώ να το δω. Μας δώσατε και ένα σχέδιο θολό. Να κρίνω τώρα εγώ ότι θα κάνετε ένα δικαστήριο. Όποιος έχει πάει στα  δικαστήρια, ξέρει. Τα ασφαλιστικά τμήματα τα έχετε σε δύο προκάτ πίσω, λες και ήταν σεισμόπληκτη περιοχή. Θέλετε να πάρετε τώρα και το πολιτιστικό κέντρο, θέλετε να πάρετε και το γήπεδο του μπάσκετ, για να καλύψετε πραγματικές ανάγκες.
Γιατί πρέπει να κάνετε αυτήν την επέκταση; Θα πάρετε και τη Σχολή Αμύνης, τη Σχολή Πολέμου; Θα πάρετε και αυτό το κτήριο και από την άλλη πλευρά; Και γιατί το φέρνετε με μια τροπολογία; Αστεία υπόθεση είναι αυτή; Παλιά λέγαμε ότι αν κλείνει ένα σχολείο, ανοίγει μια φυλακή. Τώρα θα κλείνει ένα πολιτιστικό κέντρο και ένα γήπεδο και θα ανοίγει ένα δικαστήριο, ίνα πληρωθή το ρηθέν υπό ποίων προφητών; 
Έχουμε ανάγκες, ναι. Είναι κολλημένη η δικαιοσύνη, ναι. Γιατί είναι; Γιατί είναι δικομανείς οι Έλληνες; Γιατί στα τρολαρίσματα πολιτικών θέσεων ακούγονται απίστευτα πράγματα, ότι για να συνέλθουμε και να καθαριστούμε, πρέπει από το να επαναφέρουμε τη θανατική ποινή μέχρι που να καταστήσουμε υπερβολικά ακριβή την ελληνική δικαιοσύνη, έτσι ώστε όλα δια έναν μαγικό τρόπο βάσει bonus-malus, λες και πρόκειται για ασφαλιστική εταιρεία, να καθαρίσουνε τον τόπο. Από ποιους; Από εμάς; 
Μη δίνετε λαβή σε ανοίγματα τέτοιων συζητήσεων. Γιατί όταν έρχονται πολύ σοβαρά ζητήματα με τη μορφή τροπολογιών ιδεολογικού και πρακτικού αλαλούμ, από το ρυμοτομικό στην ασφαλιστική και μισθοδοτική βελτίωση των υπαλλήλων, στη λειτουργία του ποινικού τμήματος σε σχέση με το πολιτικό τμήμα, στη συρρίκνωση του χρόνου εκπαίδευσης των δικαστών, όλα αυτά σε μια τροπολογία σε ένα νομοσχέδιο που είναι η ενσωμάτωση δύο οδηγιών, οι οποίες έρχονται με καθυστέρηση δεκαπέντε ετών και είναι και προσαρμοσμένες στις εξαιρετικά αρνητικές πολιτικές εξελίξεις σε ολόκληρο το ευρωπαϊκό γίγνεσθαι και ειδικά περί την είσοδο μεταναστών αλλοδόξων, αλλοθρήσκων, αλλοχρώμων με ό,τι αυτό συνεπάγεται για τον καθορισμό της πολιτικής αυτήν τη στιγμή, με εξαθλιωμένους τους κατοίκους της Ευρώπης σε τεράστιο αριθμό Ευρωπαίων κατοίκων, στο επίπεδο των μεταναστών, στην ίδια τους τη χώρα, τι να σας πω; 
Πώς να τοποθετηθεί κάποιος σοβαρά; Είναι εξαιρετικά δύσκολο. Καθίσταται σχεδόν απίθανο. Απορρίπτουμε, βεβαίως, την τροπολογία και μαζί με αυτήν απορρίπτουμε και πέντε πράγματα που μπορεί να είναι καλά και τα οποία θα μπορούσαμε να τα έχουμε συζητήσει και να μην τα απορρίψουμε. 
Παραγνωρίζει κανένας το πώς έχουν λειτουργήσει τόσα χρόνια τα δικαστήρια ή πώς μπορεί να λειτουργούν αυτή τη στιγμή και τι συνεπάγεται η πληθώρα και τι συνεπάγεται η καθυστέρηση; 
Ήμουν εδώ στη Βουλή και είχα αναλάβει νομοσχέδια τα οποία τιμωρούσαν τους δικαστές αν καθυστερούσαν να εκδώσουν απόφαση. Εδώ έχει περάσει νόμος. Τον έχετε φέρει. Η ελληνική πολιτεία μεταπολιτευτικά έχει φέρει άπειρα τέτοια. Τιμωρούσε το δικαστή, αν δεν έβγαζε την απόφαση. 
Δηλαδή -για προσέξτε τώρα- είναι σα να μου λέτε ότι θα τιμωρήσετε τον πιλότο αν δεν δεχτεί να κάνει σαράντα οκτώ ώρες συνεχή πτήση. Δεν χρειάζεται να τον τιμωρήσετε. Θα πέσει το αεροπλάνο. Δεν υπάρχει περίπτωση. Θα τιμωρούσατε αύριο το πρωί τον οδηγό σχολικού λεωφορείου, αν δεν έκανε υπερωρίες για να τα βγάλει πέρα από την πληθώρα των παιδιών, των δρομολογίων και τη συρρίκνωση των μισθολογίων, τη συρρίκνωση των εργασιακών δικαιωμάτων, αν οδηγούσε εβδομήντα δύο ώρες συνέχεια; Χρειάζεται να βγάλετε νόμο να τον τιμωρήσετε; Θα έρθει η ζωή και θα μετράμε πτώματα.  
Για ποιο φυσικό δικαστή μιλάμε; Για να λειτουργήσει ο φυσικός δικαστής, χρειάζεται και φυσικές συνθήκες άσκησης του επαγγέλματος, του λειτουργήματος –να το κοσμήσετε όσο θέλετε. Όταν ένα λειτούργημα ή ένα επάγγελμα το κοσμείτε με επίθετα ή αλλάζοντάς του τη φύση τη λεξιλογική, με την οποία το προσεγγίζετε και η πραγματικότητα έρχεται και σας διαψεύδει από την παροχή των συνθηκών εργασίας, θα καταλήξετε από το να μη δέχεστε το εργατικό ατύχημα και στο τέλος δεν θα δέχεστε και το δικαστικό ατύχημα. 
Όσον αφορά το νομοσχέδιο αυτό καθαυτό, πάτε να ενοποιήσετε -υπάρχει μία τάση στην Ευρώπη να ενοποιηθεί συνολικά- το Ποινικό Δίκαιο. Θα παραγνωρίσει κάποιος το δικαίωμα ενός αλλόγλωσσου να έχει μετάφραση; Έλεος! Δηλαδή τα αυτονόητα. 
Άμα πάμε στις λεπτομέρειες, έχουν υπηρεσίες τα ελληνικά δικαστήρια; Εδώ λέμε ότι δεν έχουν κτήριο. Πάνε να πάρουν το γυμναστήριο των παιδιών για να αποκτήσουν κτήριο. Υπάρχει στην ελληνική δικαιοσύνη υπηρεσία καταλόγου μεταφραστών όλων των γνωστών –και μη- γλωσσών, με πιστοποιήσεις, με εχέγγυα, με περιγραφή, με όρκους δεδομένους που πρέπει να δίνουν, για να εξασφαλίζουν δίκαιη δίκη; 
Η επέκταση των δικαιωμάτων του κατηγορουμένου και του υπόπτου στη μετάφραση, στη διερμηνεία, στη λήψη και μετάφραση, στα κόστη των ουσιωδών εγγράφων, είναι καλό πράγμα. Με ποιες μεθόδους; Είπε ο κ. Πανούσης πριν λίγο μία σειρά από την πραγματικότητα, η οποία είναι θλιβερή. 
Σας λέω ειλικρινά ότι σε άγρια ποινική δίκη στο Γύθειο, προ τριακονταετίας -και δεν άλλαξε τίποτα- ως δικηγόρος επιστράτευσα –και έγινε δεκτή- τη μητέρα μου να κάνει μετάφραση. Και δεν υπήρχε. Η μάνα μου στον τάφο, τα δικαιώματα είναι στον τάφο, η υπόθεση είναι στον τάφο και η δικαιοσύνη είναι στον τάφο. Και έγινε και δεκτό, παλάμη σε Ευαγγέλιο επί τόπου. 
Αυτά είναι πράγματα που τα έχεις ζήσει πριν από είκοσι, πριν από τριάντα, πριν από σαράντα χρόνια και ερχόμαστε σήμερα να ενσωματώσουμε μία διαδικασία η οποία έχει εξαιρετικά θετικές προοπτικές μέσα, γι’ αυτό θα μείνω στο πολιτικό κομμάτι, σας τα έχω πει αναλυτικά. Φευ, το 12 και το κόστος στο 6 με υποχρεώνουν να καταψηφίσω το σύνολο του νόμου. Στο 12 έχετε, είτε σας αρέσει είτε όχι, συρρίκνωση των δικαιωμάτων και την έχετε γιατί είναι δυστυχώς ευρωπαϊκή οδηγία. Έχετε δει πώς λειτουργούν οι αντίστοιχες υπηρεσίες στην Ελβετία, η οποία δεν είναι μέλος της Ευρωπαϊκής Ένωσης
Εκεί μιλάτε όμως σε ένα νομικό καθεστώς που επιτρέπεται η κράτηση για δύο χρόνια χωρίς καν δικηγόρο και χωρίς αιτιολόγηση. Μιλάτε για άλλα ποινικά συστήματα. Μιλάτε για άλλη ποινική διαδικασία και κουλτούρα. 
Και ανοίξαμε ζητήματα και διογκώνουμε ζητήματα τα οποία περνάνε σαν οριζόντιο μαχαίρι από πάνω ισοπεδώνοντας θύτες και θύματα. Είναι πολύ επικίνδυνο το 12. Διότι, θα έρθει η ώρα της πραγματικής ουσιαστικής εφαρμογής του σε μία Ευρώπη η οποία ασφυκτιά από την κυρίαρχη πολιτική, ασφυκτιά από την φτώχεια και διαλέγει ως θύματα στην πραγματικότητα και τρόπο αντιμετώπισής τους και ως υπόπτων και ως κατηγορουμένων τους μετανάστες, τους απελπισμένους, τους φυγάδες.
Θα κλείσω σαν άνθρωπος που ξέρει τη θάλασσα. Και όλοι καμωνόμαστε ότι ζούμε στην θάλασσα στην Ελλάδα. Θα ήθελα να καλέσω συναδέλφους και συναδέλφισσες να κατανοήσετε σαν να ήσασταν από πάνω και να κοιτάτε τη σκηνή.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Ένα λεπτό, κύριε Πρόεδρε.
Φανταστείτε Αφγανό ο οποίος έχει πληρώσει λεφτά -έχει γίνει δηλαδή res, αντικείμενο εξ ορισμού για να υπερασπιστεί τη ζωή του, βομβαρδισμένος από την περιοχή- που φτάνει στα παράλια. Τον φορτώνουν σε μία βάρκα. Δεν έχει δει τη θάλασσα, δεν ξέρει τι είναι θάλασσα ένα Αφγανός μετανάστης. Μπαίνει σαν το κρέας σε ένα βαρκάκι από το οποίο κάποιος προσπορίζεται όφελος και χρήματα, ο δουλέμπορoς, ο σύγχρονος δούλος και διακινητής ανθρώπων σήμερα που είναι επάγγελμα στην πραγματικότητα εντός Ευρωπαϊκής Ένωσης εμμέσως πλην σαφώς αναγνωρισμένο από την ώρα που έχεις γραφεία ενοικιάσεως εργαζομένων και μαζικής μετακίνησης με μαθηματική ακρίβεια. Σε αυτή την Ευρώπη μιλάμε και για αυτήν την εξέλιξη μιλάμε. 
Φανταστείτε τον, λοιπόν, να είναι τρομοκρατημένος σε νερό με τρικυμία –εκτός και αν δεν έχετε μπει σε βάρκα ποτέ στη ζωή σας, ούτε σε πλοίο- να ακούει σε άλλη γλώσσα ουρλιαχτά τα οποία μπορεί να είναι από απειλές έως οδηγίες, από οδηγίες έως απειλές, πλήρως ακατανόητες μέσα στον τρόμο της ζωής του, να μπατάρει η βάρκα, να γέρνει η βάρκα -έτσι και κουνηθούν όλοι και βουτηχτούν στο νερό- και αυτό μετά να προσπαθείτε να το μεταφράσετε σε πολιτική ευρωπαϊκή, απόκρουσης -σε ανθρωπιστικό επίπεδο!- πολιτών, απόκρουσης εισβολέων που μπαίνουν μέσα στη χώρα.
Και να ανοίγεται μία συζήτηση όπου έχετε φέρει στη FRONTEX –λέω τώρα, για να μιλήσω για το δράμα των συνόρων όπως το συζητάμε και στο Συμβούλιο της Ευρώπης και στην Επιτροπή Προσφύγων- Λιθουανό πιλότο ελικοπτέρου, ο οποίος δεν ξέρει όχι τι είναι Αιγαίο -δηλαδή εάν μπορείτε να συγκρίνετε την εμπειρία του στις εκεί θάλασσες με τις εδώ θάλασσες- και να ελέγξει διά καταβολής χρημάτων Eυρωπαίων πολιτών θεσμικά την είσοδο. 
Και μετά αφού μπουν όλοι αυτοί οι δυστυχισμένοι άνθρωποι εδώ, θα γίνουν ύποπτοι κατηγορούμενοι. Από ποια καθεστώτα έρχονται, που θα μου πείτε ότι θα εξασφαλίσετε δίκαιη δίκη; Και θα μπορεί να είναι και προφορικό και να μην είναι ουσιώδες το έγγραφο και να μην ξέρει ποιος τον κατήγγειλε και να είναι ο πολιτικός του αντίπαλος στην Συρία και ο πολιτικός του αντίπαλος στην Τυνησία και ο πολιτικός του αντίπαλος στην Κεντροαφρικανική Δημοκρατία στην οποία παρεμβαίνει ανθρωπιστικά σήμερα, αυτές τις μέρες, αφού θέλετε να λέω και εγώ πράγματα που σχετίζονται αμέσως ή εμμέσως με αυτή την πολιτική και με αυτήν τη διαδικασία.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κύριε Πρόεδρε.
Πώς κατασκευάζονται οι ύποπτοι; Δεν μπορούν οι αρχές να κατασκευάσουν υπόπτους και να κρυφτούν πίσω από τον εθνικό λόγο; Και θα είναι εθνικός ο λόγος ή θα είναι ευρωπαϊκός ο λόγος; Γιατί, όταν μιλάτε για ευρωπαϊκά σύνορα, πώς θα μου διευκρινίσετε εμένα τον εθνικό λόγο κατακράτησης εγγράφων και χαρακτηριζομένων αυτών των εγγράφων των οποίων δεν πρέπει να λάβει γνώση ο κατηγορούμενος διότι διακυβεύεται η ζωή κάποιου άλλου;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, τελειώνετε.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Μετά πλείστης όσης λύπης, λοιπόν, για τα θετικά που περιέχει σας δηλώνω ότι θα το καταψηφίσω πανηγυρικά. Διότι, πολύ φοβούμαι ότι όταν θα έρθει η ώρα της εφαρμογής, της πραγματικότητας αυτών που σήμερα μοιάζουν να είναι τα λιγότερα σε αριθμό αρνητικά, δεν μπορεί εμείς να άδομεν των οικιών ημών εμπιπραμένων και σας αφήνω να διαλέξετε είτε το «υ» είτε το «η» στο ημών.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.
Έχετε ζητήσει τοn λόγο, κυρία Κωνσταντοπούλου;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα πρωτολογήσετε ή θα κάνετε κάποια παρέμβαση;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω να κάνω μία παρέμβαση για ένα πολύ σοβαρό θέμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αν είναι παρέμβαση, μπορείτε να μιλήσετε από τη θέση σας. Αν είναι δύο, τρία ή τέσσερα λεπτά...</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα είναι έξι λεπτά ή όσο χρειαστεί.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα σας δώσω τη δευτερολογία σας, που είναι έξι λεπτά.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κοινοβουλευτική Εκπρόσωπος είναι, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Η δευτερολογία είναι έξι λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Πρόεδρε, για να μην κουράζεστε για το πόσο θα μιλήσω, θα πάρω την πρωτολογία μου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, την πρωτολογία σας.
Κυρία Κωνσταντοπούλου, έχετε τον λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, σας απευθύνομαι ως εκπρόσωπο της Κυβέρνησης για ένα πολύ σοβαρό θέμα, για το οποίο, μολονότι ενημερώθηκε η Βουλή ακριβώς κατά την έναρξη της διαδικασίας με την ομιλία του εισηγητή μας του κ. Κοντόνη, δυστυχώς κάποιοι ποιούν την νήσσαν, κάποιοι λειτουργούν ως γρανάζι του συστήματος, κάποιοι κάνουν ότι δεν καταλαβαίνουν, για να περάσει άλλη μία μέρα αστυνομοκρατίας, άγριας καταστολής, ποινικοποίησης του πολιτικού αντιπάλου αλλά και ποινικοποίησης εκείνων των ζωντανών δυνάμεων, που στις πιο ζωντανές δυνάμεις εντάσσεται η νεολαία μας ευτυχώς -το λέω για όλους όσοI έχετε χάσει την επαφή με αυτό που είναι ζωντάνια και διεκδίκηση- άλλη μία μέρα ποινικοποίησης, λοιπόν, της διαμαρτυρίας και της διεκδίκησης σεβασμού στα δικαιώματα όλων των ανθρώπων. 
Κύριε Υπουργέ, αυτήν τη στιγμή που εσείς κάθεστε εδώ και σημειώνετε ως εκπρόσωπος της Κυβέρνησης, Υπουργός Δικαιοσύνης, Διαφάνειας και Ανθρωπίνων Δικαιωμάτων, στη Γενική Αστυνομική Διεύθυνση Αττικής, στη ΓΑΔΑ δηλαδή, της οποίας προΐσταται ο Αρχηγός της ΕΛΑΣ, πάνω από τον Γαδάρχη, αυτός για τον οποίο ζητήσαμε το πρωί να κληθεί στην Επιτροπή Θεσμών και Διαφάνειας και αποφάσισαν όλα τα κόμματα -πλην του ΣΥΡΙΖΑ- ότι δεν πρέπει η Επιτροπή Θεσμών και Διαφάνειας να ελέγξει τον Προϊστάμενο της Ελληνικής Αστυνομίας με επιχειρηματολογίες αδιανόητες, ότι δηλαδή το να ελέγχουμε γιατί είπε να κάνει το βίο αβίωτο στους μετανάστες είναι δήθεν πεδίο της ελευθερίας έκφρασης, αυτή τη στιγμή, λοιπόν, στη ΓΑΔΑ, κύριε Υπουργέ –και ενημερώνεστε επισήμως ως Εκπρόσωπος της Κυβέρνησης- βρίσκονται σαράντα επτά νέοι άνθρωποι, φοιτητές, προσαχθέντες επειδή τόλμησαν να θέσουν υπό αμφισβήτηση την απάνθρωπη πολιτική του Υπουργείου Ναυτιλίας, την απάνθρωπη πρακτική που οδηγεί σε ανθρώπινα θύματα και σε λευκά φέρετρα με άψυχα σώματα παιδιών και γυναικών. 
Επειδή, λοιπόν, διαμαρτυρήθηκαν αυτά τα παιδιά, βρίσκονται προσαχθέντα στη ΓΑΔΑ, όπου βρίσκονται –ακούστε, κύριοι συνάδελφοι, όσοι είστε παρόντες- οι Βουλευτές του ΣΥΡΙΖΑ, κ.κ. Δημήτρης Τσουκαλάς, Βασιλική Κατριβάνου, Θεανώ Φωτίου -που πήγε πρώτη-πρώτη-, Μαρία Μπόλαρη, Κώστας Μπάρκας, Χρήστος Καραγιαννίδης, Βαγγέλης Διαμαντόπουλος, οι οποίοι ζητούν, ως εκπρόσωποι της Αξιωματικής Αντιπολίτευσης, εξηγήσεις και ενημέρωση και τους κρατούν στα γραφεία, για να μην έχουν επαφή με τους προσαχθέντες, με αυτούς δηλαδή για τους οποίους σήμερα συζητούμε ένα νομοσχέδιο που λέει ότι έχουν αμέσως δικαίωμα πρόσβασης σε συνήγορο. 
Και αν σκεφτείτε να μου πείτε ότι δεν είναι συνήγοροι οι Βουλευτές, να σας πω αμέσως ότι βρίσκεται, επίσης, εκεί ο κ. Βασίλης Παπαστεργίου, που είναι και υποψήφιος πρόεδρος του Δικηγορικού Συλλόγου Αθηνών –δεν θα μου πείτε ότι δεν ξέρετε ότι είναι δικηγόρος- ζητώντας να έχει πρόσβαση σε αυτά τα παιδιά ως συνήγορός τους και του απαντούν ότι δεν μπορεί να έχει επικοινωνία. Αυτό, κύριε Υπουργέ, είναι ξεγύμνωμα για την πολιτική σας. 
Εκτός από τον κ. Βασίλη Παπαστεργίου βεβαίως, ενημερώνομαι ότι βρίσκονται στη ΓΑΔΑ και άλλοι δικηγόροι που ζητούν να έχουν επικοινωνία με τα προσαχθέντα παιδιά, με τους προσαχθέντες νεαρούς και νεαρές, που σας καταθέτω. Στο πλαίσιο διαμαρτυρίας, όσο ισχύει ακόμα το Σύνταγμά μας, κύριε Υπουργέ, που λέει ότι ο καθένας έχει δικαίωμα να συγκεντρώνεται και να διαδηλώνει και να εκφράζει τις απόψεις του και να διαμαρτύρεται, δεν μπορείτε να «μπουζουριάζετε» όποιον σας ενοχλεί, όποιον διαμαρτύρεται για την κυβερνητική σας πολιτική, που έχει θύματα. 
Και δεν μπορείτε να προσποιείστε εδώ -ούτε εσείς, ούτε κανείς- ότι νοιάζεστε για τα δικαιώματα, την ώρα που αυτά παραβιάζονται τόσο κατάφωρα και την ώρα που αρνείστε από όλες τις θέσεις να ελεγχθούν οι αρμόδιοι. Αν είναι δυνατόν! 
Πριν από τρεις ώρες συζητούσαμε στην Επιτροπή Θεσμών και Διαφάνειας να ελέγξουμε τις αστυνομικές πρακτικές, να ελέγξουμε ποιος είναι αυτός ο Αρχηγός της Αστυνομίας, που διδάσκει ότι πρέπει να κάνουμε το βίο αβίωτο σε κάποιους ανθρώπους. 
Και αν αυτό είναι αποδεκτό για κάποιους ανθρώπους, επειδή είναι μετανάστες, προφανώς στη λογική σας και στην αντίληψή σας είναι αποδεκτό και για οποιονδήποτε άλλο ενοχλεί. Είναι αποδεκτό και γι’ αυτόν που είναι πολιτικός αντίπαλος, γι’ αυτόν που είναι ανεξάρτητος μαχόμενος πολίτης. Είναι αποδεκτό για όλους εκείνους, οι οποίοι δεν μπαίνουν στο «σακούλι» και στα «κουτάκια» που θέλετε να τους τοποθετήσετε και δεν μπαίνουν ούτε στην «προκρούστειο κλίνη», που θέλετε να δημιουργήσετε για την κοινωνία. 
Είναι η πολλοστή φορά που καταγράφεται αστυνομική βία με πολιτικά χαρακτηριστικά. Είναι η πολλοστή φορά που θυματοποιούνται εκπρόσωποι του ΣΥΡΙΖΑ είτε της νεολαίας είτε και Βουλευτές. Είναι η πολλοστή φορά που ενημερώνεται το Κοινοβούλιο. Και όποιος κάνει ότι δεν καταλαβαίνει και περί άλλα τυρβάζει, είναι συνένοχος. Είναι, λοιπόν, η πολλοστή φορά και η Κυβέρνηση πρέπει να πάρει θέση και το Κοινοβούλιο πρέπει να πάρει θέση. 
Σας θυμίζω, για να μην κάνετε ότι δεν καταλαβαίνετε: 29 και 30 Ιουνίου του 2011. Μεσοπρόθεσμο της προηγούμενης Κυβέρνησης. Ακραία βία. Ακραία καταστολή. Χρήση απαγορευμένων χημικών. Τραυματισμοί πολιτών και συνδικαλιστών. 
Χρειάστηκε να γίνει διάβημα του Αρχηγού της Αξιωματικής Αντιπολίτευσης, του κ. Αλέξη Τσίπρα, τότε Αρχηγού του ΣΥΡΙΖΑ που δεν ήταν Αξιωματική Αντιπολίτευση, στον Εισαγγελέα του Αρείου Πάγου -διότι δεν τα θυμάται καλά ο κ. Κουτσούκος, πότε ο ΣΥΡΙΖΑ και πότε ποιος επισκέφτηκε τη δικαιοσύνη- στις 2 Ιουλίου του 2011, όπου κατέθεσε και μηνυτήρια αναφορά για εκείνη τη βία. 
Και χρειάστηκε εν συνεχεία να χτυπηθεί και να κινδυνεύσει η ζωή του Προέδρου των Ελλήνων φωτορεπόρτερ, του κ. Μάριου Λώλου, στις αρχές του Απρίλη του 2012 και να γίνει δεύτερο διάβημα του κ. Τσίπρα στον Εισαγγελέα του Αρείου Πάγου για να προχωρήσει αυτή η υπόθεση και να φτάσουμε σήμερα να υπάρχουν κατηγορούμενοι γι’ αυτήν την αστυνομική βία. 
Ο τότε Γραμματέας της νεολαίας του ΣΥΡΙΖΑ, ο κ. Νάσος Ηλιόπουλος, και το μέλος της Γραμματείας, ο κ. Λεωνίδας Καπουτσής, ξυλοκοπηθήκαν άγρια μέσα στην Ευελπίδων, μπροστά στην Εισαγγελία. Έχει προχωρήσει και αυτή η υπόθεση, σε αυτή την κοινοβουλευτική περίοδο, κύριε Αθανασίου. Τότε ήσασταν δικαστής, αλλά σε αυτή την κοινοβουλευτική περίοδο είστε Υπουργός. 
Σε αυτή την κοινοβουλευτική περίοδο, λοιπόν, ξυλοκοπηθήκαν άγρια οι Βουλευτές μας, ο κ. Κώστας Μπάρκας και ο κ. Βαγγέλης Διαμαντόπουλος, στο πλαίσιο άγριας, επίσης, βίας σε βάρος της νεολαίας του ΣΥΡΙΖΑ πότε; Όταν διαμαρτυρήθηκαν μπροστά από το πολιτικό γραφείο του κ. Μέργου. Βία κατά Βουλευτών. Καταγγέλθηκε σε αυτήν εδώ την Αίθουσα από εμένα την ίδια. Τι κάνατε; 
Ο κ. Μέργος, βεβαίως, έκτοτε έχει παραιτηθεί. Ήταν εκείνος που προανήγγελλε τα άγρια αντιεργασιακά και αντεργατικά μέτρα. Σήμερα έχει παραιτηθεί, διότι αντιμετωπίζει δίωξη σε βαθμό κακουργήματος για την υπηρεσία του στη ΔΕΗ, όπου εσείς τον τοποθετήσατε. 
Η δίωξη έχει προχωρήσει; Για τους Βουλευτές του Κοινοβουλίου που υπέστησαν βία ενδιαφέρθηκε κανείς και η Κυβέρνηση; 
Βία στις Σκουριές με πλαστικές σφαίρες. Βία στη Θεσσαλονίκη κατά της κ. Δέσποινας Χαραλαμπίδου, επίσης Βουλευτή του ΣΥΡΙΖΑ. Βία στην ΕΡΤ. Βία, κύριε Υπουργέ, στις 6 Δεκέμβρη 2013 κατά ανήλικων παιδιών, τα οποία απομόνωσε η Αστυνομία και τα άφησε χωρίς επικοινωνία και χωρίς κινητά, χωρίς να μπορούν ούτε καν με τους γονείς τους να επικοινωνήσουν. Περί αυτού είμαι και αυτόπτης μάρτυρας, διότι πήγα ως συνήγορος, πια, να έχω επικοινωνία με τα παιδιά αυτά. Και είδαμε, βεβαίως, τον τραγέλαφο, να έχει συλληφθεί ακόμη ένας Γερμανός τουρίστας ως δήθεν συμμετάσχων σε έκτροπα. 
Κύριε Υπουργέ, πρέπει να απαντήσετε: Αυτή είναι η πολιτική της Κυβέρνησης; Πολιτική της Κυβέρνησης είναι να συλλάβει το ΣΥΡΙΖΑ και τους νέους του ΣΥΡΙΖΑ; Πολιτική της Κυβέρνησης είναι να συλλάβει τα παιδιά που διαμαρτύρονται, λέγοντας ότι όλοι οι άνθρωποι είμαστε ίσοι και ότι κανείς δεν μπορεί να κάνει το βίο αβίωτο σε κανέναν άλλο; Αυτή είναι η τακτική σας, να φέρνετε στη Βουλή νομοσχέδια, τα οποία επιβεβαιώνουν περίτρανα το σεβασμό των ανθρωπίνων δικαιωμάτων στη χώρα μας και την ίδια ώρα να τα περιφρονείτε σε τέτοιο βαθμό, ώστε να μην ενδιαφέρεστε καν για το γεγονός ότι έχει δημοσιοποιηθεί η υπόθεση και βρίσκονται Βουλευτές της Αξιωματικής Αντιπολίτευσης στο χώρο και βρίσκονται και συνήγοροι; Τόσο αδιαφορείτε; 
Αναρωτιέμαι: Έχετε αντιληφθεί ότι μια σειρά οργανώσεων για τα ανθρώπινα δικαιώματα θέτουν θέμα ανθρωπίνων δικαιωμάτων στη χώρα μας; Το μόνο που σας ενδιαφέρει είναι η επίφαση; Το μόνο που σας ενδιαφέρει είναι να δείξετε ότι κυρώνουμε άρον-άρον νομοθετήματα, των οποίων μάλιστα, φαλκιδεύουμε το περιεχόμενο και το σκοπό; Την ίδια ώρα μάλιστα, φέρνουμε ένοχα και ύποπτα διατάξεις, τροπολογιών πάλι για τη «ΘΕΜΙΔΑ ΚΑΤΑΣΚΕΥΑΣΤΙΚΗ»; Πάλι, κύριε Υπουργέ, τρίτη φορά καταλαμβάνεστε σε τροπολογία να φέρνετε τοπογραφικά της «ΘΕΜΙΔΑΣ ΚΑΤΑΣΚΕΥΑΣΤΙΚΗΣ»;
Δεν θα μπω τώρα στο νομοσχέδιο, αλλά θα επιφυλαχθώ. Αναμένω, κύριε Υπουργέ, γι’ αυτό το μείζον ζήτημα που έθεσα να τοποθετηθεί τώρα η Κυβέρνηση και να δώσετε εξηγήσεις: Ποιες είναι οι εντολές που έχει η Ελληνική Αστυνομία; Διότι κάποιοι αποφάσισαν ότι η Ελληνική Αστυνομία δεν πρέπει να ελεγχθεί από την Επιτροπή Θεσμών και Διαφάνειας της Βουλής, επειδή κάποιοι -δυστυχώς και κόμματα της Αριστεράς- αποφάσισαν ότι δεν πρέπει ο Αρχηγός της ΕΛΑΣ να λογοδοτήσει για αυτή την εντολή, για το «βίο αβίωτο». 
Εδώ είναι ο χώρος -και δεν υπάρχει άλλος- και είναι θέμα κύρους δικού σας, κύριε Υπουργέ, κύριε Αθανασίου, να απαντήσετε ως Υπουργός Δικαιοσύνης, Διαφάνειας και Ανθρωπίνων Δικαιωμάτων, με ποια εντολή κρατούνται σαράντα επτά νεαροί και νεαρές αυτή τη στιγμή. Με ποια εντολή, επίσης, ασκήθηκε βία για άλλη μια φορά κατά Βουλευτή, του κ. Χρήστου Καραγιαννίδη; Τι Κυβέρνηση είναι αυτή, η οποία χρησιμοποιεί την Αστυνομία για να επιτίθεται στην Αντιπολίτευση, αλλά και στην κοινωνία; Πώς δικαιολογείτε το γεγονός ότι μέχρι αυτή τη στιγμή δεν υπάρχει πρόσβαση στους ανθρώπους αυτούς από τους δικηγόρους, οι οποίοι το ζητούν; 
Θα περιμένω την απάντηση σας και επιφυλάσσομαι. 
(Χειροκροτήματα από την πτέρυγα του ΣΥΡΙΖΑ)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Πρόεδρε, θα ήθελα το λόγο για δύο λεπτά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Θα κάνετε σύντομη παρέμβαση; Θα κάνετε την τοποθέτησή σας;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα χρειαστώ δύο λεπτά μόνο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Πρόεδρε, θα ήθελα το λόγο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε συνάδελφε, προηγείται ο κύριος Υπουργός. Θα λάβετε το λόγο στη συνέχεια. Αμέσως μετά θα σας δώσω το λόγο. 
Ορίστε, κύριε Υπουργέ, έχετε το λόγο.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σχετικά με τις αιτιάσεις, τόσο του κ. Κοντονή, όσο και της κ. Κωνσταντοπούλου, όσον αφορά το θλιβερό γεγονός που έγινε στο Φαρμακονήσι και για το οποίο κανείς δεν επιχαίρεται και όλοι συμπαραστεκόμαστε στους συγγενείς των θυμάτων, πρέπει να γνωρίζετε ότι ευαισθησίες έχουν όλοι εδώ μέσα. Δεν μπορείτε εσείς, καπηλευόμενοι ένα τυχαίο γεγονός να έρχεστε εδώ  και να μιλάτε για ευαισθησίες και μάλιστα να βγάζετε και πορίσματα, πριν ακόμα η δικαιοσύνη αποφανθεί είτε σε διοικητικό επίπεδο –με την ένορκη διοικητική εξέταση που γίνεται- είτε σε επίπεδο προκαταρκτικής εξέτασης και να ομιλείτε εδώ για δολοφονίες. Αυτό είναι το κράτος δικαίου το οποίο επαγγέλλεστε; Και γι’ αυτό πήγατε προχθές στην εισαγγελέα διαφθοράς; Θα επανέλθω γι’ αυτό σε λίγο. 
Έπειτα, πώς ξέρετε εσείς αν έγινε κάποια πράξη βίας κατά τη διαδικασία επίσκεψης στον Υπουργό Εμπορικής Ναυτιλίας; Πώς βγάζετε πορίσματα…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι πώς το ξέρουμε; Αφού το καταθέτουμε.  Επικαλέστηκα τόσους Βουλευτές.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ τους συναδέλφους να μην διακόπτουν.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Κωνσταντοπούλου, εγώ δεν σας διέκοψα.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όταν μιλούσατε, κυρία Κωνσταντοπούλου, ήταν ησυχία μέσα στην Αίθουσα. Παρακαλώ! 
Κύριε Υπουργέ, συνεχίστε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άρα, λοιπόν, δεν μπορείτε να ξέρετε, εφόσον διαρκεί αυτή τη στιγμή η προκαταρκτική εξέταση, εάν έγιναν πράξεις βίας ή εάν παραβιάστηκε ο Ποινικός Κώδικας. Οφείλουμε όλοι στην Αίθουσα αυτή να σεβόμαστε την ανεξαρτησία της δικαιοσύνης, να μην παρεμβαίνουμε και να αναμένουμε τα πορίσματά της. 
Με ποια λογική έρχεστε εδώ και προδικάζετε τι έγινε; Δεν μπορώ να διανοηθώ ότι οι αστυνομικές αρχές, χωρίς να συμβεί κάτι, συνέλαβαν ανθρώπους. Εάν το έκαναν αυτό και υπάρχουν καταγγελίες και αποδειχθούν, βεβαίως θα έχουμε κατάχρηση εξουσίας και ενδεχομένως θα το ελέγξουμε. Από κει και πέρα, το να έρχεστε εδώ για λόγους εντυπωσιασμού, δεν τιμά ούτε το Κοινοβούλιο ούτε και εσάς, ως νομικούς. Αναφέρομαι και στους δύο. 
Το Σύνταγμα πράγματι λέει ότι ο καθένας έχει το δικαίωμα να συνέρχεται και να εκφέρει τις απόψεις του, αλλά τηρώντας τους νόμους του κράτους. Δεν θα παραβιάζουμε τον Ποινικό Κώδικα. Βέβαια, δεν λέω ότι παραβιάστηκε, δεν έχω γνώση και θα το ερευνήσω, αλλά μέχρι εκεί. Από κει και πέρα, με το να έρχεστε εσείς και να τα θεωρείτε δεδομένα όλα αυτά χάριν εντυπωσιασμού και μόνο και όπως είπα εκμεταλλευόμενοι τον πόνο των ανθρώπων ή την ευαισθησία του ελληνικού λαού, κάνετε μεγάλο λάθος, εκτός εάν η δυσκολία την οποία επικαλείστε είναι σαν τη βοήθεια την οποία επιζητούσατε κατά τις διαμαρτυρίες σας έξω από την ΕΡΤ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι λέτε τώρα; Σοβαρά; 
Κύριε Πρόεδρε, δώστε μου το λόγο μετά επί προσωπικού. Είναι ντροπή σας, κύριε Αθανασίου και προσωπικά. Είναι ντροπή και κρίμα για εσάς!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, αφήστε τον κύριο Υπουργό να τελειώσει!</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να πω και κάτι άλλο, μιας και αναφερθήκατε στην διαφθορά και στις ευαισθησίες σας. Βεβαίως και οι δικαστικοί λειτουργοί δέχονται τους Αρχηγούς των κομμάτων και οποιονδήποτε πολίτη. Αλλά πλανάται ένα ερώτημα: Γιατί δεν πήγατε στην Εισαγγελέα του Αρείου Πάγου ή στον Πρόεδρο του Αρείου Πάγου και επιλέξατε μόνο την κ. Ράικου, γιατί έχει τον τίτλο «εισαγγελέας διαφθοράς» και σε κάθε περίπτωση δίνει λόγο στους προϊσταμένους της;
Και για να τελειώσουμε με αυτό το ζήτημα της διαφθοράς, θεωρώ ότι πήγατε για να εντυπωσιάσετε. Εγώ δεν θα άνοιγα το θέμα. Εσείς το ανοίξατε και θα πάρετε απάντηση.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εμείς το ανοίξαμε;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ξέρετε ότι η Κυβέρνηση από την πρώτη στιγμή και σύμφωνα με το πρόγραμμα της Νέας Δημοκρατίας και με την εντολή του κ. Σαμαρά δείχνει μηδενική ανοχή στη διαφθορά και στη διαπλοκή. Γι’ αυτό βγαίνουν αυτά τα αποτελέσματα. Αντίστοιχη ήταν και η τοποθέτηση του Αντιπροέδρου της Κυβέρνησης του κ. Βενιζέλου, με αφορμή τη συζήτηση που είχαμε για τα εξοπλιστικά, όταν συζήτησα μαζί του και μου είπε να μην υπάρξει καμμία ανοχή και να προχωρήσει «το μαχαίρι μέχρι το κόκκαλο». 
Δεν μπορείτε, λοιπόν, να έρχεστε εσείς και να αμφισβητείτε τη θέση της Κυβέρνησης σε ζητήματα που απασχολούν τον ελληνικό λαό. Σε κάθε περίπτωση, θα προχωρήσουμε μέχρι τέλους σε αυτό το ζήτημα. 
Αυτά ήθελα να σας πω και θα παρακαλούσα να είμαστε πιο προσεκτικοί, όταν πρόκειται για ζωές ανθρώπων, οι οποίοι τόσο άδικα χάθηκαν.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχουν ζητήσει το λόγο οι πάντες. 
Κυρία Κωνσταντοπούλου, θέλετε να μιλήσετε επί προσωπικού;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Μάλιστα, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εξηγήστε τι είναι το προσωπικό και ευχαρίστως θα σας δώσω το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δώστε μου την τριτολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι, ακούστε με. Θα μιλήσουν οι υπόλοιποι και μετά εάν…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να εξηγήσω, λοιπόν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ναι, ποιο είναι το προσωπικό θέμα;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο κ. Αθανασίου επέλεξε -και πραγματικά γι’ αυτό του είπα ότι είναι ντροπή του- να αναφερθεί στα γεγονότα στην ΕΡΤ, για τα οποία θα έπρεπε να γνωρίζει ότι η Εισαγγελία Πρωτοδικών Αθηνών με εντολή της Εισαγγελέως του Αρείου Πάγου διενεργεί προκαταρκτική εξέταση. 
Επειδή κάνατε έναν υπαινιγμό, κύριε Αθανασίου, έχω να σας πω και να σας ευχηθώ να μην υποστείτε ποτέ αστυνομική βία. Σας το εύχομαι! Θα έπρεπε να ντρέπεστε γι’ αυτό που είπατε. Λυπάμαι για λογαριασμό σας. Φαίνεται ότι η αναμονή των εισαγγελικών πορισμάτων σε εσάς ποικίλλει κατά το δοκούν, διότι για την ΕΡΤ έχετε βγάλει προφανώς πόρισμα και θα μας εξηγήσετε από πού το βγάλατε.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχετε κανένα πόρισμα; Εσείς τα λέτε αυτά.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Αυτό είναι το προσωπικό, κύριε Πρόεδρε; Μεταβάλλουμε τη Βουλή σε σόου!</Speech>
 <Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θυμίζει, όμως, το πόρισμα που είχε βγάλει ο κ. Δένδιας για τους βασανισθέντες μετά την αντιφασιστική πορεία, όπου θα έκανε μήνυση στην «Guardian».</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εντάξει, τα είπατε τώρα, κυρία Κωνσταντοπούλου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν έχω ολοκληρώσει. Θέλω το τρίλεπτο που δικαιούμαι.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τα είπατε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν ολοκλήρωσα. Έχω δικαίωμα στο τρίλεπτο.</Speech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Πού είναι το προσωπικό, κύριε Πρόεδρε; Είναι προσωπικό αυτό τώρα;</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Να μας εξηγήσει πού είναι το προσωπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Σας παρακαλώ, κύριοι συνάδελφοι, μη διακόπτετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Από εκεί και πέρα, επειδή αναφερθήκατε προσωπικά στον κ. Κοντονή και σε εμένα για την επίσκεψη που πραγματοποίησε ο Αρχηγός της Αξιωματικής Αντιπολίτευσης συνοδευόμενος από εμάς προς τα ανώτατα όργανα της δικαιοσύνης, δηλαδή προς τον Πρόεδρο και τους Αντιπροέδρους του Συμβουλίου της Επικρατείας και στην Εισαγγελία Εφετών Αθηνών, την εισαγγελέα διαφθοράς και τους επίκουρους εισαγγελείς διαφθοράς και τον προϊστάμενο της Εισαγγελίας Εφετών Αθηνών, στο πλαίσιο ενός κύκλου επισκέψεων –και βλέπετε ότι εκεί βιαστήκατε και εσείς και κάποια πολύ πρόθυμα «παπαγαλάκια»- επισκεφθήκαμε το Συμβούλιο της Επικρατείας, το οποίο καταπιάνεται με τις ακραίες παραβιάσεις του Συντάγματος και των δικαιωμάτων των πολιτών, αλλά και στην εισαγγελέα διαφθοράς που –ναι!- ερευνά εκείνα που πονούν, τις υποθέσεις διαφθοράς. 
Βιαστήκατε να πείτε ότι ο ΣΥΡΙΖΑ επιλέγει. Όχι! Ο ΣΥΡΙΖΑ δίνει την έμφαση στην ανάγκη ανεξάρτητης λειτουργίας της δικαιοσύνης, αυτήν την οποία προφανώς δεν ασπάζεστε, για να έχετε βγάλει τόσα πορίσματα. Ο ΣΥΡΙΖΑ θα επισκεφθεί και τα άλλα δικαστήρια. Σας υπενθυμίζω ότι ανώτατα δικαστήρια στη χώρα μας είναι τρία, είναι και το Ελεγκτικό Συνέδριο, είναι και ο Άρειος Πάγος, εκτός από το Συμβούλιο της Επικρατείας. Όμως, εσείς σπεύσατε να επιλέξετε από τα τρία τα δύο. Επιπλέον, θα επισκεφθούμε και τους οικονομικούς εισαγγελείς.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Αυτό είναι το προσωπικό;</Speech> 
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Πού είναι το προσωπικό;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν πειράζει, αφήστε τη συνάδελφο να τελειώσει. Σας παρακαλώ! Θέλετε να μπλέξουμε; Σας παρακαλώ!</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω να πω το εξής: Είπατε, πού το ξέρουμε. Καταθέτω στα Πρακτικά -διότι μας κατηγορήσατε ότι ψευδόμαστε- τα δημοσιεύματα με τις φωτογραφίες, τα οποία οφείλατε να ξέρετε και εσείς, κύριε Υπουργέ, διότι η ώρα είναι 14.20΄ και ο κ. Σταύρος Κοντονής μίλησε πριν από μιάμιση ώρα και κατήγγειλε το γεγονός. 
(Στο σημείο αυτό η Βουλευτής κ. Ζωή Κωνσταντοπούλου καταθέτει για τα Πρακτικά τα προαναφερθέντα δημοσιεύματα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αυτό δεν είναι προσωπικό, κυρία Κωνσταντοπούλου, με συγχωρείτε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επειδή δεν ενδιαφέρεστε, αλλά αντίθετα θέλετε να συγκαλύπτετε, σας λέω ότι επίσης μάρτυρες αυτών τα οποία επικαλέστηκα είναι όλοι οι Βουλευτές του ΣΥΡΙΖΑ που σας ανέφερα επωνύμως, γιατί βρίσκονται στη ΓΑΔΑ, καθώς επίσης μάρτυρες όλων όσων σας ανέφερα είναι και οι δικηγόροι και οι φωτογράφοι.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προσωπικό αυτό, κυρία Κωνσταντοπούλου. Τελείωσε το προσωπικό. Το προσωπικό ήταν μόνο το «βοήθεια». Τα υπόλοιπα είναι τριτολογία επί της τοποθετήσεώς σας για τα γεγονότα.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν κατάλαβα, κύριε Μαρκογιαννάκη. Θέλετε να συνεχίσετε αυτόν τον κατήφορο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τώρα τι να πω; Τελειώσαμε. 
Κυρία Κανέλλη, έχετε ζητήσει το λόγο. Για ποιο λόγο; Είστε εισηγήτρια. Είναι προσωπικό;</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Όχι, καθόλου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τότε δεν μπορώ να σας δώσω το λόγο, κυρία Κανέλλη. Με συγχωρείτε. Είναι αντικανονικό αυτό το οποίο ζητάτε.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κύριε Πρόεδρε, ακούστε με. Είμαι μόνη μου εδώ, είμαι ειδική αγορήτρια. Το κόμμα μου δεν διαθέτει την πολυτέλεια…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κυρία Κανέλλη, μισό λεπτό. Να έρθει ο κύριος Κοινοβουλευτικός Εκπρόσωπος να τα πει.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δώστε μου τη δευτερολογία και θα απομακρυνθώ εκ της Αιθούσης, για να μη συντελέσω στην εν θερμώ διαδικασία και θα πάρω από τη δευτερολογία μου το ήμισυ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ακέραιη τη ζητάτε. 
Ορίστε, θα σας δώσω τρία λεπτά.</ChairmanSpeech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Επιτρέψτε μου, κύριε Πρόεδρε.
Δεν υπάρχει Κοινοβουλευτικός Εκπρόσωπος του Κομμουνιστικού Κόμματος εδώ για να κάνει χρήση και δεν διαθέτω τη διαδικαστική πολυτέλεια να έχω ταυτοπροσωπία Κοινοβουλευτικού Εκπροσώπου και ειδικού αγορητή διά της εγγράφου τοποθετήσεως του γραφείου για να μπορέσω να μιλήσω.
Επιτρέψτε μου, λοιπόν, να σας πω κάτι. Ακούστηκε εδώ μία κουβέντα που ήταν γενική παρατήρηση προς το Σώμα, αλλά μπορεί να θεωρηθεί ότι εγείρει και προσωπικό ζήτημα. Την είπε η κ. Κωνσταντοπούλου. Είπε ότι όποιος δεν τοποθετήθηκε απέναντι στα γεγονότα είναι συνένοχος.
Επομένως, νομίζω ότι δικαιούμαι να απαντήσω επί της κατηγορίας του συνενόχου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι προσωπικό, λοιπόν.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Άρα είναι προσωπικό. 
Είδατε, λοιπόν, ότι εξηγώ το προσωπικό;</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε, κυρία συνάδελφε. Έχετε το λόγο επί προσωπικού για τρία λεπτά.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Εξηγώ, λοιπόν το προσωπικό. Προσέξτε όμως: Το προσωπικό δεν έχει σχέση με το επίθετο «Κανέλλη» αυτήν τη στιγμή. Να το διευκρινίσω. Είναι προσωπικό επί της κοινοβουλευτικής διαδικασίας της ιδιότητος του Βουλευτού. Σας παρακαλώ πάρα πολύ, εάν δεν το δούμε έτσι, τότε δεν θα έχει τη βαρύτητα αυτό που λέω να εκπροσωπεί και το Κομμουνιστικό Κόμμα. Θα ήταν απλώς προσωπικό. Άρα, θα ήταν υπόθεση λιγάκι μονομαχίας που θα μπορούσαμε να την λύσουμε και εκτός. Δεν μονομαχώ με κανέναν εδώ. 
Διευκρινίζω ένα πράγμα: Εάν ασκήθηκε αστυνομική βία εκ των προτέρων καταδικάζεται από το Κομμουνιστικό Κόμμα υπό την αίρεση της επιβεβαίωσης των γεγονότων. Ενοχή δεν μπορεί να έχει Βουλευτής που είναι παρών στην Αίθουσα, ο οποίος δεν μπορεί ως Άγιο Πνεύμα να είναι και αλλού. Δεν έχω φύγει από την Αίθουσα, παρά μόνο για ένα δεκάλεπτο. Δεν μπορώ να είμαι γνώστης των γεγονότων για να διαθέτω την τσίπα να απολογούμαι για κατηγορία συνενοχής σε δολοφονική απόπειρα, στην οποία δεν ήμουν καν αυτόπτης μάρτυς ως Βουλευτής του ΚΚΕ. 
Δεύτερον, ως άνθρωπος που έχει ορκιστεί και έχει σπουδάσει και πέντε κολλυβογράμματα έχω μάθει, πολιτικά να φέρω την ευθύνη να μην εκφράζομαι επί γεγονότων με ιστορική διάσταση εν θερμώ. Χρειάζομαι απόσταση και κυρίως χρειάζομαι παροχή πληροφοριών. 
Και ας μην μιλήσουμε για την ενοχή θέσεων επί μεταναστών και επί δικαιωμάτων πολιτών και επί σύμπραξης αλληλεγγύης Βουλευτών. Και μην μιλήσετε για βία Βουλευτών, γιατί θα σας θυμίσω ότι εκκρεμεί στη δικαιοσύνη βιαιοπραγία εναντίον μου, επειδή υπερασπίστηκα πολιτικού αντιπάλου που υπέστη βιαιοπραγία και όχι τον εαυτό μου.
Επομένως, λίγη σεμνότητα!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι λέει τώρα;</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Και λίγη προσοχή σε κατηγορίες περί συνενοχής! Και συνενοχή για γεγονότα που συμβαίνουν εκτός Βουλής, επειδή δεν δηλώσαμε αυθωρεί και παραχρήμα γνώση και καταδίκη των γεγονότων είναι κάτι το οποίο απεκδύεται το Κομμουνιστικό Κόμμα. 
Αν έχει πειραχτεί και τρίχα πολίτη, δεν είναι ούτε η πρώτη ούτε η τελευταία φορά. Και όταν βράχηκε το πρόσωπο συναδέλφου Βουλευτού σε προεκλογική περίοδο, στο δικό μου πρόσωπο καταγράφηκε ο φασισμός. Έχω την υπομονή να περιμένω και τη δίκη και το αποτέλεσμά της και να υπερασπιστώ και το κόμμα και τον εαυτό μου. 
Επομένως, θα παρακαλέσω πάρα πολύ, επειδή ο καθένας εδώ δικαιούται να ζητά το λόγο επί προσωπικού για να υπερασπιστεί άποψη, επί προσωπικού, λοιπόν, ως Βουλευτής αντιγυρίζω πάραυτα την κατηγορία και τη μομφή περί συνενοχής σε δολοφονία ως ανυπόστατη και αερολογική σε ό,τι αφορά εμένα και το Κομμουνιστικό Κόμμα. 
Εάν έχει κάνει η αστυνομία τις παραβιάσεις που λέγονται, θα πάθει αυτό που πρέπει να πάθει. Πότε το έπαθε, όμως, σε αυτόν εδώ τον τόπο; Να πάτε να ρωτήσετε κάνα Αϊ-Στράτη και καμμιά Γυάρο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε πολύ.
Τον λόγο έχει ο κ. Καπερνάρος ως Κοινοβουλευτικός Εκπρόσωπος.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Υπουργέ, θέλω να σας πω ότι καλά κάνατε αυτές τις νομοτεχνικές βελτιώσεις και προσθήκες. Επίσης, όσον αφορά το άρθρο 12, καλά κάνατε και δεχθήκατε να περιλάβετε τη φράση «εφόσον δεν θίγεται το δικαίωμα σε δίκαιη δίκη», αλλά και διότι αντικαταστήσατε τη φράση «δικαστικές ή υποκείμενες σε δικαστικό έλεγχο» με τη φράση «κατά την ανάκριση, προανάκριση ή και προκαταρκτική εξέταση». 
Εδώ ανοίγω μια μικρή παρένθεση για να σας πω το εξής: Το «ή» κάντε το «και». Είναι διαζευκτικό. Μπορεί κάποιος βλέποντας αυτό που λέει «προανάκριση ή προκαταρκτική εξέταση» να θεωρήσει ότι μπορεί μόνο στην προανάκριση και όχι στην προκαταρκτική εξέταση και τούμπαλιν. Βάλτε ένα «και», δεν χάνουμε τίποτα. Είναι πιο αποσαφηνιστικό. Πάντως, αυτά είναι δεκτά από εμάς. 
Προσωπικά, με έχετε κλονίσει για το εάν θα πω «ναι» και θα συμφωνήσω στο να υπερψηφίσουμε το άρθρο 12, όπως και τα υπόλοιπα που θα υπερψηφίσουμε, αλλά και την τροπολογία για την πιο εδώ μετάθεση της χρονικής προθεσμίας προσλήψεων δικαστών. 
Όμως, ως επί τριάντα πέντε χρόνια υπερασπιστής στις κοινές αίθουσες, δεν μπορώ να δεχθώ να μην απαλείψετε εντελώς το γεγονός ότι υπάρχει κώλυμα και τίθεται στη διακριτική ευχέρεια κάποιου ανθρώπου να επιτρέψει ένα αποκλειστικό απόλυτο υπερασπιστικό δικαίωμα σε οποιονδήποτε ύποπτο ή κατηγορούμενο, ώστε να λάβει γνώση των εγγράφων της δικογραφίας, που τον αφορούν ως ύποπτο ή ως κατηγορούμενο. 
Γιατί το λέω αυτό; Γιατί εάν υποληφθεί ότι είναι μάρτυρας και θέλουμε να τον προστατεύσουμε, κύριε Υπουργέ, υπάρχουν τα σχετικά άρθρα –και τα ξέρετε καλύτερα από μένα- που προστατεύουν τους μάρτυρες και ιδιαίτερα στις περιπτώσεις των ναρκωτικών. Αυτό είναι το πρώτο.
Δεύτερον, αν αρχίσουμε να απευθυνόμαστε σε Υπουργό Δικαιοσύνης, Διαφάνειας και Ανθρωπίνων Δικαιωμάτων και αρχίζουμε να «ξηλώνουμε το πουλόβερ» των ανθρωπίνων δικαιωμάτων και ιδιαίτερα των δικαιωμάτων ενός υπόπτου ή κατηγορουμένου, αν αρχίσουμε να λέμε ότι δεν έχει πρόσβαση στο υλικό που αποδεικνύει ότι είναι ύποπτος ή κατηγορούμενος ή υπάρχουν βάσιμες ενδείξεις, τότε «βάζουμε χέρι» στο άρθρο 274 του Κώδικα Ποινικής Δικονομίας, το οποίο είναι ένα άρθρο απόλυτο και κατοχυρωτικό των υπερασπιστικών δικαιωμάτων του κατηγορουμένου. Επιτρέψτε μου δηλαδή τη φράση, «βάζουμε χέρι» στα απόλυτα δικαιώματα υπερασπίσεως του υπόπτου ή του κατηγορουμένου. 
Γιατί το λέω αυτό; Διότι λέτε ότι η πρόσβαση σε τμήμα του υλικού της δικογραφίας ενδέχεται να θέσει σε σοβαρό κίνδυνο τη ζωή ή τα θεμελιώδη δικαιώματα άλλου προσώπου ή αλλιώς τέτοια άρνηση είναι απολύτως απαραίτητη για την προστασία σημαντικού δημοσίου συμφέροντος, όπως στις περιπτώσεις κατά τις οποίες η πρόσβαση θα μπορούσε να θέσει σε κίνδυνο τη διεξαγωγή έρευνας ή να βλάψει σοβαρά την εθνική ασφάλεια. 
Η Β΄ Διεύθυνση Επιστημονικών Μελετών, Τμήμα Νομοτεχνικής Επεξεργασίας Σχεδίων και Προτάσεων Νόμων έχει κάνει μια έκθεση επί του νομοσχεδίου και εκφράζει μια εξαιρετική άποψη. 
Περαιτέρω, ενώ το κριτήριο στάθμισης μεταξύ δικαιώματος γνώσης του υλικού και δικαιωμάτων τρίτων είναι ο κίνδυνος για τα δικαιώματα των τρίτων, ποιος θα σταθμίσει τα δικαιώματα και τη βαρύτητα αυτών των δύο δικαιωμάτων, αν δεν δει το υλικό της δικογραφίας και εάν δεν γνωρίζει τη βαρύτητα του εγκλήματος; Πολύ σωστό. 
Ξέρετε, όσον αφορά την προσφυγή…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχει δικαίωμα κάποιος να προσφύγει.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επειδή έχω «τριάντα πέντε χρόνια φούρναρης», όπως λέμε, σ’ αυτές τις προσφυγές ξέρουμε πως όταν υπάρχει ελαστικότητα και όταν υπάρχει μια πορεία που, αν χαραχτεί, λέμε ότι έτσι γίνεται, τότε τη λέμε –εντός ή εκτός εισαγωγικών- «νομολογία». 
Γιατί το λέω αυτό; Θα σας πω βιώματα από την περίπτωση 211Α. Ξέρετε πάρα πολύ καλά ότι στο διαβιβαστικό η ασφάλεια έχει χρέος να παραστήσει τα πραγματικά περιστατικά που η ίδια διαπιστώνει.
Και αντ’ αυτού ξέρετε ότι πολλές φορές –το αντιμετωπίζουμε σε πάρα πολλές δικογραφίες- έρχεται η ασφάλεια διά του διαβιβαστικού της, το οποίο δε σημειωτέον δεν είναι και αποδεικτικό έγγραφο του άρθρου 178, φτιάχνει ένα σενάριο κι εκφέρει κρίσεις που απαγορεύονται. Έχει γίνει μόδα και ακολουθείται την τελευταία εξαετία-επταετία επικινδύνως. 
Επειδή όμως το διαβιβαστικό από μόνο του δεν είναι κατηγορητικό στοιχείο, επειδή δεν είναι αποδεικτικό στοιχείο του άρθρου 178, επειδή κατά το άρθρο 211A από μόνη της η κατάθεση ή η καταγγελία του συγκατηγορουμένου δεν ενοχοποιεί τον συγκατηγορούμενο, κάνουν το εξής: Βάζουν κάποιον κατώτατο αστυνομικό –συνήθως αστυφύλακα- κι έρχεται με ένορκη βεβαίωση να καταθέσει ότι βίωσε την έκθεση-σενάριο του διαβιβαστικού. 
Έρχεται, λοιπόν, το δικαστήριο ή ο εισαγγελέας ή ο οποιοσδήποτε θέλει να πατήσει εκεί και λέει: ξέρετε, δεν είναι το άρθρο 211Α. Έχουμε και εμμάρτυρη απόδειξη, έχουμε και αποδεικτικό στοιχείο, έχουμε μάρτυρα, έχουμε την ένορκη βεβαίωση του αστυνομικού που τα έζησε. Άντε να αποδείξει ο κατηγορούμενος ότι ο αστυνομικός λέει ψέματα.
Εάν δεν εξορθολογήσουμε, αν δεν βάλουμε «νυστέρι» σε αυτές τις περιπτώσεις της κατασκευής ενόχων και ενοχών, τότε βαυκαλιζόμαστε ότι είμαστε σημερινή Βουλή που νομοθετεί κατά τέτοιον τρόπο που να βελτιώσει τη ζωή του Έλληνα κατηγορούμενου ή του όποιου κατηγορούμενου. 
Γι’ αυτό εγώ θα υποβάλω το αίτημα, κύριε Υπουργέ. Βγάλτε αυτή τη διάταξη για να αφήσουμε, όσο μπορούμε, έστω τα υπάρχοντα έννομα δικαιώματα των κατηγορουμένων. Γνωρίζετε τι γίνεται σήμερα στο δικαιικό μας σύστημα και στο δικαιοδοτικό μας σύστημα λόγω τεράστιου φόρτου. Τα είπαμε και προχθές αυτά. Κανείς δεν μπορεί να σας τα επιβεβαιώσει όσο η ταπεινότητά μου, διότι είμαι μόνον μαχόμενος δικηγόρος. Γνωρίζετε ότι εγώ δεν ξέρω τι σημαίνει αντιμισθία κι άλλα δικαστήρια. Και ξέρετε πολύ καλύτερα από εμένα πόσο χειρότερη είναι η κατάσταση και πόσο χειρότερα θα αποβεί, εάν συνεχίσουμε με αυτές τις υπάρχουσες καταστάσεις και τη διατήρησή τους.
Θα ήθελα, λοιπόν, να σας προτείνω να απαλείψετε αυτό το κώλυμα. Μην ακούσουν στην Ευρώπη ότι περιοριζόμαστε σε αυτά. Δεν ξέρουμε αν στα κράτη της Ευρώπης υπάρχει αυτή η περιχαράκωση των δικαιωμάτων των κατηγορουμένων ή υπόπτων. Απλά, η Βόρεια Ευρώπη θέλει, η Νότια Ευρώπη να είναι σε αυτό το κλίμα. Κι επειδή φοβούμαι ότι εμείς έχουμε καταδικαστεί να είμαστε αυτοί οι οποίοι θα έχουμε να αντιμετωπίσουμε πάρα πολλές εκδοχές εγκλημάτων, θέλουν να ελέγχουν με κάθε τρόπο –έστω και εκνόμως- τις καταστάσεις, όπου καλούμαστε να υπερασπιστούμε δικαιώματα. 
Σε αυτές τις περιπτώσεις θα είμαστε εμείς οι υπερασπιστές –οι όποιοι υπερασπιστές- σε δυσχερέστατη θέση, αν διατηρήσετε αυτή την ενότητα μέσα στο νομοθέτημα αυτό, όπου απαγορεύεται κυριολεκτικώς στον ενδιαφερόμενο ύποπτο ή κατηγορούμενο να λάβει γνώση του κατηγορητικού του υλικού. Είναι τεράστιο θέμα για το δικαιικό μας σύστημα.
Εάν εμείς, κύριε Υπουργέ, που καυχόμεθα και πολλές φορές επαιρόμεθα ότι έχουμε νομικό πολιτισμό και ότι σε εμάς πρωτοϊδρύθηκε και πρωτοπαρουσιάστηκε η δημοκρατία, εμείς που σεβόμαστε τα δικαιώματα προηγουμένως άκουσα για δικαιώματα αλλοδαπών, τα οποία βεβαίως να τα σεβαστούμε, εφόσον κατά την άποψή μας προηγουμένως μας σέβονται αυτοί, αλλά κυρίως τα δικαιώματα των ημεδαπών- πώς είναι δυνατόν σε έναν Έλληνα πολίτη να του πούμε «ξέρετε, κύριε, δεν έχετε δικαίωμα γιατί κάποιος ή κάποιοι κρίνουν ότι εσείς μπορεί να αποβείτε επικίνδυνοι για το δημόσιο συμφέρον», έτσι με αυτό το αοριστολογικό στερεότυπο, και να μην του δώσουμε να λάβει γνώση των κατηγοριών εναντίον του; 
Επαναλαμβάνω ότι είναι μεγάλο ζήτημα. Ας μην αρχίσει από μας και επεκταθεί και σε άλλα κράτη της Νοτίου Ευρώπης. Διότι επαναλαμβάνω ότι οι Βόρειοι έχουν πολύ μεγαλύτερες ευκαιρίες και ευχέρειες να δίνουν στους υπηκόους τους.
Γνωρίζετε πάρα πολύ καλά -θα το λέω πάντοτε αυτό- ότι ο Νορβηγός -ο οποίος είναι και αυτός συνευρωπαίος- απολαμβάνει μεγαλύτερων προνομίων ως προς το δικαιικό του σύστημα, με παράδειγμα το Νορβηγό που σκότωσε ογδόντα δύο συνανθρώπους του, σημαδεύοντάς τους έναν-έναν και τίναξε στον αέρα την πλατεία μιας πόλεως και κατέστρεψε κυριολεκτικά την πόλη. Πόσο τιμωρήθηκε από τη νορβηγική δικαιοσύνη; Την ανωτάτη ποινή. Ποια; Είκοσι ένα έτη.
Εκόπτοντο οι υπερασπιστές του να είναι με σώας φρένας, να αποδείξουν στο νορβηγικό δικαστήριο ότι αυτός που σκότωσε ογδόντα δύο συνανθρώπους του και τίναξε στον αέρα μια ολόκληρη πλατεία και κτήρια της πόλεως, έχει σώας τας φρένας. Γιατί; Διότι στο εικοστό πρώτο έτος της εκτίσεως, αφού εκτίσει τα είκοσι ένα έτη και είναι καλά και ζωντανός, θα εξέλθει των φυλακών, θα απελευθερωθεί. Αν απεδεικνύετο ότι αυτός είχε μη σώας τας φρένας, θα πέθαινε ή θα είχε αόριστη ποινή σε ένα ψυχιατρείο της Νορβηγίας.
Αυτή είναι η διαφορά των νομικών πολιτισμών, για να μη μιλήσω, αν και δεν είναι του παρόντος, για την ποιότητα των φυλακών. Αν δείτε τις φυλακές της Νορβηγίας και αν τις συγκρίνουμε με τις φυλακές της Ελληνικής Δημοκρατίας, πλέον το θέμα ξεφεύγει από την τραγικότητα και υπεισέρχεται στις αρμοδιότητες της ιλαρότητας ή όπως θέλετε αλλιώς, πείτε το.
Κύριε Υπουργέ, θα ψηφίσουμε και το 12, εάν απαλείψετε αυτή τη στέρηση του απολύτου δικαιώματος του υπόπτου ή του κατηγορουμένου στο αποδεικτικό υλικό.
Σας ευχαριστώ πολύ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε, κύριε συνάδελφε.
Κυρίες και κύριοι συνάδελφοι, έχω την τιμή να σας ανακοινώσω το δελτίο επίκαιρων ερωτήσεων της Παρασκευής 31 Ιανουαρίου 2014, το οποίο έχει ως εξής:
Α. ΕΠΙΚΑΙΡΕΣ ΕΡΩΤΗΣΕΙΣ Πρώτου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 489/28-1-2014 επίκαιρη ερώτηση του Βουλευτή Χανίων της Νέας Δημοκρατίας κ. Μανούσου Βολουδάκη προς τον Υπουργό Αγροτικής Ανάπτυξης και Τροφίμων, σχετικά με τη θέση της Κυβέρνησης στις προτάσεις του Οργανισμού Οικονομικής Συνεργασίας και Ανάπτυξης (ΟΟΣΑ).
2. Η με αριθμό 485/28-1-2014 επίκαιρη ερώτηση της Βουλευτού Β’ Αθηνών του Συνασπισμού Ριζοσπαστικής Αριστεράς κ. Βασιλικής Κατριβάνου προς τον Υπουργό Ναυτιλίας και Αιγαίου, σχετικά με τη διερεύνηση της υπόθεσης του πνιγμού προσφύγων γυναικοπαίδων στη θαλάσσια περιοχή Φαρμακονησίου.
3. Η με αριθμό 493/28-1-2014 επίκαιρη ερώτηση του Βουλευτή Β’ Θεσσαλονίκης του Λαϊκού Συνδέσμου – Χρυσή Αυγή κ. Πολύβιου Ζησιμόπουλου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με την απαγόρευση παραχώρησης συνεντεύξεων στο Βουλευτή του Λαϊκού Συνδέσμου – Χρυσή Αυγή Β’ Πειραιώς κ. Ιωάννη Λαγό.
4. Η με αριθμό 480/28-1-2014 επίκαιρη ερώτηση του Βουλευτή Τρικάλων της Δημοκρατικής Αριστεράς κ. Γεωργίου Κυρίτση προς τον Υπουργό Οικονομικών, σχετικά με την περίοδο των διαπραγματεύσεων μεταξύ Ελλάδας-Ελβετίας για τη σύναψη διμερούς συμφωνίας για τη φορολόγηση καταθέσεων.
5. Η με αριθμό 484/28-1-2014 επίκαιρη ερώτηση του Βουλευτή Α’ Θεσσαλονίκης του Κομμουνιστικού Κόμματος Ελλάδας κ. Θεοδόση Κωνσταντινίδη προς τους Υπουργούς Οικονομικών και Εθνικής Άμυνας, σχετικά με την «Ελληνική Βιομηχανία Οχημάτων».
Β. ΕΠΙΚΑΙΡΕΣ ΕΡΩΤΗΣΕΙΣ Δεύτερου Κύκλου (Άρθρο 130 παράγραφοι 2 και 3 του Κανονισμού της Βουλής)
1. Η με αριθμό 490/28-1-2014 επίκαιρη ερώτηση του Βουλευτή Δωδεκανήσου της Νέας Δημοκρατίας κ. Εμμανουήλ Κόνσολα προς τους Υπουργούς Υγείας και Δικαιοσύνης, Διαφάνειας και Ανθρωπίνων Δικαιωμάτων, σχετικά με την αξιοποίηση του κτηρίου του παλιού νοσοκομείου της Ρόδου.
2. Η με αριθμό 486/28-1-2014 επίκαιρη ερώτηση του Βουλευτή Α’ Πειραιώς του Συνασπισμού Ριζοσπαστικής Αριστεράς κ. Θεοδώρου Δρίτσα προς τον Υπουργό Ναυτιλίας και Αιγαίου, σχετικά με την κατάργηση της επιδοτούμενης ακτοπλοϊκής συγκοινωνίας των Κυθήρων και των Αντικυθήρων με τον Πειραιά και την Κρήτη.
3. Η με αριθμό 494/28-1-2014 επίκαιρη ερώτηση του Βουλευτή Ευβοίας του Λαϊκού Συνδέσμου – Χρυσή Αυγή κ. Νικολάου Μίχου προς τον Υπουργό Αγροτικής Ανάπτυξης και Τροφίμων, σχετικά με την εξίσωση από την Ευρωπαϊκή Ένωση του γνήσιου μελιού με το βιομηχανικό που φτιάχνεται από γενετικά τροποποιημένη γύρη.
4. Η με αριθμό 481/28-1-2014 επίκαιρη ερώτηση της Βουλευτού Β’ Θεσσαλονίκης της Δημοκρατικής Αριστεράς κ. Αικατερίνης Μάρκου προς τους Υπουργούς Υγείας και Εργασίας, Κοινωνικής Ασφάλισης και Πρόνοιας, σχετικά με τη λήψη μέτρων για την προστασία της εγκυμοσύνης και της μητρότητας.
Κυρίες και κύριοι συνάδελφοι, θέλω να σας ανακοινώσω ότι ο Υπουργός Οικονομικών, ο Αντιπρόεδρος της Κυβέρνησης και Υπουργός Εξωτερικών και ο Υπουργός Ανάπτυξης και Ανταγωνιστικότητας κατέθεσαν σχέδιο νόμου: «Κύρωση της Σύμβασης μεταξύ της Ελληνικής Δημοκρατίας και της Δημοκρατίας του Αγίου Μαρίνου για την αποφυγή της διπλής φορολογίας αναφορικά με τους φόρους επί του εισοδήματος και επί του κεφαλαίου μετά του προσαρτημένου σ’ αυτήν Πρωτοκόλλου».
Παραπέμπεται στην αρμόδια Διαρκή Επιτροπή.
Ο Κοινοβουλευτικός Εκπρόσωπος της Νέας Δημοκρατίας κ. Βορίδης έχει τον λόγο.
Από τη θέση σας θα μιλήσετε ή θα ανέβετε στο Βήμα;</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα μιλήσω από του Βήματος, αν και δεν θα είναι και τόσο μεγάλη η παρέμβαση χρονικώς, αλλά εν πάση περιπτώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Εφόσον κάνετε χρήση του δωδεκαλέπτου, έχετε αυτή τη δυνατότητα.
Ορίστε, έχετε το λόγο.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, για μια ακόμη φορά γινόμαστε μάρτυρες μιας ακτιβιστικής πρακτικής από την πλευρά της Αξιωματικής Αντιπολίτευσης διαρκών καταγγελιών. Θα είχε ίσως ένα νόημα και μια βαρύτητα, αν δεν ήταν μόνιμη πρακτική αυτό, αν δηλαδή κάθε τρεις και λίγο σε κάποιο περιστατικό στο οποίο κάτι συμβαίνει δεν έρχονταν οι συνάδελφοι του ΣΥΡΙΖΑ εδώ να καταγγέλλουν την αστυνομική βία, την κρατική αυθαιρεσία, τις παραβιάσεις του αστυνομικού κράτους. Τώρα ακούμε κάτι για σαράντα επτά προσαγωγές.
Το πρώτο ερώτημα, βεβαίως, το οποίο ανακύπτει είναι εάν από όλες αυτές τις διοικητικές έρευνες και τις προκαταρτικές εξετάσεις και τη σωρεία των καταγγελιών που έχετε κάνει έχει προκύψει κάποιο ενδιαφέρον ποινικά αποτέλεσμα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παραπομπές, κύριε Βορίδη.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το ενδιαφέρον ποινικό αποτέλεσμα…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παραπομπές έχουν προκύψει.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κυρία Κωνσταντοπούλου, θα μου επιτρέψετε, επειδή εγώ δεν θέλω…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: (Δεν ακούστηκε).</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Σας παρακαλώ πολύ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας απαντώ σε αυτό που σας ενδιαφέρει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Βορίδη, θα σας παρακαλέσω να μην απευθύνεστε στην κ. Κωνσταντοπούλου και να μην απαντάτε. Αφήστε τη, σας παρακαλώ.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Θα ήθελα να σας ενημερώσω ότι τα ερωτήματά μου δεν είναι ποτέ προσωπικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αφήστε το.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Δεν περιμένω…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν είναι προνόμιό σας να διακόπτετε τον οποιονδήποτε, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ρωτά και του απαντώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Είναι ρητορική η ερώτηση. Δεν απευθύνετε σε σας!</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όμως, ακόμα και αν αισθάνεστε την ανάγκη να απαντήσετε, θα σας παρακαλούσα να περιμένετε τη σειρά σας για να απαντήσετε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα περιμένω.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ωραία. Χρήσιμο είναι αυτό.
Άρα, θα ήταν καλό να ξέρουμε ποιες ήταν οι εκβάσεις όλων αυτών των ερευνών. Διότι αλλιώς, προς τι το να χρησιμοποιείται το Βήμα του Κοινοβουλίου και μάλιστα, να φέρνετε και σε δύσκολη θέση συνάδελφους, οι οποίοι δεν έχουν γνώση των πραγματικών περιστατικών; 
Καταγγέλλετε τώρα αστυνομική βία και λέτε ότι σαράντα επτά προσήχθησαν και κρατούνται και δεν τους επιτρέπεται το ένα και τους επιτρέπεται το άλλο και ότι υπάρχει παραβίαση των δικαιωμάτων τους και υπάρχει παραβίαση του Κώδικα Ποινικής Δικονομίας κ.λπ. 
Κύριοι συνάδελφοι, ξέρει κανείς τίποτα από όλα αυτά;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι!</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ακούμε μια καταγγελία. Εσείς, δεν είστε μάρτυρες των γεγονότων.</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Επισκέφθηκε η κ. Κωνσταντοπούλου…</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Και εν πάση περιπτώσει, για τη δική μας κρίση -για να το τελειώνουμε- δεν είστε και αξιόπιστοι μάρτυρες των γεγονότων αυτών. Άρα, δεν σας ακούμε.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ενώ εσάς η αξιοπιστία σας είναι αποδεδειγμένη, από το ΛΑΟΣ στη Νέα Δημοκρατία!
(Θόρυβος στην Αίθουσα)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Εγώ, λοιπόν, θέλω να ακούσω τι θα μου πουν τα συντεταγμένα όργανα της πολιτείας και δεν πάει να τσιρίζετε όσο θέλετε. Μπορείτε να σκούζετε από το πρωί έως το βράδυ, δεν με νοιάζει καθόλου! Άρα, με ενδιαφέρει το τι θα πουν τα συντεταγμένα όργανα της πολιτείας. 
(Θόρυβος στην Αίθουσα)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Αδυνατώ να επιβάλω την τάξη, όταν είναι η κυρία μέσα!</ChairmanSpeech> 
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Το τι έρχεστε και λέτε εσείς, θα με απασχολήσει; Με απασχολεί το τι λέει η Αστυνομία. Με απασχολεί τι λένε οι δικαστικές αρχές. Με απασχολεί το τι λένε οι εισαγγελείς. Τι να με απασχολήσει; Το τι λέτε εσείς, στη στρατευμένη σας αντίληψη;
Αλλά έχει πολλή πλάκα αυτή η συζήτηση και για έναν ακόμα λόγο, γιατί ακούμε τελευταία και για «τη ρεαλιστική στροφή του ΣΥΡΙΖΑ», για «τη στροφή στην υπευθυνότητα». Ακούμε ότι άλλαξε ο ΣΥΡΙΖΑ, ότι δεν είναι το ακραίο, εξτρεμιστικό κόμμα το οποίο πάντα ήταν, ότι έχει γίνει κάτι άλλο –όπως λένε κάποιοι δημοσιογράφοι- και πρέπει να το αντιμετωπίζουμε και εμείς σοβαρά και βοηθάτε τους αυτούς τους ανθρώπους που κάνουν τη στροφή στο ρεαλισμό για την κοινή πορεία, για τη σωτηρία του τόπου. 
Κάτι τέτοια λένε κάποιοι δημοσιογράφοι. Και δεν προφταίναν να περάσουν πέντε λεπτά από αυτό που είπαν και έρχονται εδώ κι αρχίζει το γνωστό τροπάρι…</Speech>
<Speech><Parlmember>ΚΩΝΣΤΑΝΤΙΝΟΣ ΚΟΥΤΣΟΓΙΑΝΝΑΚΟΠΟΥΛΟΣ</Parlmember>: Λαϊκή δημοκρατία.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Λες και δεν υπάρχουν δικαστικές αρχές στην Ελλάδα, λες και δεν υπάρχει ανεξάρτητη δικαιοσύνη, λες και δεν υπάρχουν εισαγγελείς, λες και δεν υπάρχουν πρόσωπα να απευθυνθούν οι ενδιαφερόμενοι πρωτίστως, εάν έχουν να καταγγείλουν κάτι. 
«Μας έγινε απαρίθμηση των Βουλευτών» -λέει- «που ζήτησαν να δουν τους κρατούμενους». Από πότε Βουλευτές βλέπουν κρατούμενους; Σε ποια δικονομία γίνεται αυτό  -για πείτε μου!- να πηγαίνουν οι Βουλευτές και να λένε –να πάμε αύριο, να πάτε και εσείς, κύριε Κουτσογιαννακόπουλε- «είναι κρατούμενος στη φυλακές Κορυδαλλού ή κάπου αλλού ο κύριος τάδε και θέλω να τον δω»; Πού προβλέπεται αυτό και μας το καταγγέλλετε εδώ ως μέγα κοσμοϊστορικό γεγονός; Για τους αδαείς προφανώς, γι’ αυτούς οι οποίοι δεν γνωρίζουν τη δικονομική τάξη και τους δικονομικούς τύπους και τι σημαίνει, σε τελευταία ανάλυση, ένα συγκροτημένο σύστημα δικαιοσύνης.
Αλλά στο δικό σας σύστημα δικαιοσύνης αυτά δεν έχουν καμμία σημασία. Είναι άλλη δικαιοσύνη αυτή, είναι λαϊκή δικαιοσύνη αυτή, δεν είναι η κανονική, αυτή που ξέρουμε όλοι. Δεν είναι η δικαιοσύνη που περιφρουρεί δικαιώματα, που έχει έναν τρόπο με τον οποίο οργανώνονται όλα. Είναι μια άλλη, μέσα στο μυαλό σας, που επειδή κάποιος είναι Βουλευτής θα πηγαίνει, θα βγάζει την ταυτότητα που λέει «είμαι Βουλευτής» και τέρμα, καταλύονται οι αρχές, δεν υπάρχει κράτος, δεν υπάρχει τάξη, δεν υπάρχει δικαιοσύνη, δεν υπάρχει τρόπος που γίνονται τα πράγματα. Θα δείχνουμε τη βουλευτική ταυτότητα και έληξε!
Ε, δεν είναι έτσι. Αν, λοιπόν, έχουν παραβιαστεί δικαιώματα εγώ δεν το ξέρω. Αρμόδια να μας το πει αυτό είναι η Κυβέρνηση και να μας πει επίσης αρμοδίως –όχι την ώρα που συζητάμε την ενσωμάτωση της οδηγίας να έρχεστε εσείς και να κάνετε μια καταγγελία- «ελέγξτε, εάν θέλετε και έχετε τη δυνατότητα να το κάνετε αυτό, τον αρμόδιο Υπουργό». 
Είναι αρμόδιος Υπουργός, γι’ αυτό ο Υπουργός Δικαιοσύνης, ο οποίος παρίσταται και δεν έχει καν ενημέρωση των γεγονότων; Κάντε αύριο επίκαιρη ερώτηση, ζητήστε να σας την προσδιορίσουν, βάλτε τη Δευτέρα να σας ενημερώσουν αφού θέλετε να ελέγξετε πολιτικά. 
Όμως, δεν θέλετε να κάνετε τίποτε απ’ όλα αυτά. Τίποτα απ’ όλα αυτά δεν σας ενδιαφέρει ούτε το πραγματικό αντικείμενο σας ενδιαφέρει. Αυτό που σας ενδιαφέρει είναι, το απόγευμα να φαίνεται ότι εσείς πήγατε, κάνατε μια καταγγελία, αξιοποιώντας τα τόσο μισητά από εσάς Μέσα Μαζικής Ενημέρωσης, τα οποία είναι διαπλεκόμενα και στα οποία βεβαίως είστε από το πρώτο βράδυ και καλά κάνετε, όπως όλοι, γιατί αξιοποιείτε το δικαίωμα επικοινωνίας. Μόνο που εσείς αυτά τα μέσα τα καταγγέλλετε από πάνω. 
Και σήμερα, η παρέμβαση αυτή προφανώς δεν στοχεύει στη διαφύλαξη κανενός δικαιώματος του οποιουδήποτε. Στοχεύει ακριβώς πάλι στο επικοινωνιακό εξτρεμισμό και πάλι στην επίρρωση αυτής της γνωστής ταυτότητας του ΣΥΡΙΖΑ. Και γι’ αυτό και ουσιαστικά αποδομείτε –και διαδοχικά αποδομείτε και συστηματικά- τη δυνατότητα να γίνει η συζήτηση για μια σειρά από σοβαρά θέματα, που είναι ουσιαστικά το αντικείμενο της σημερινής μας συζητήσεως. 
Καθίσαμε και συζητήσαμε για τα πάντα, από την ΕΡΤ μέχρι δεν ξέρω κι εγώ το τι έχει συμβεί και πότε έχει συμβεί, τη Χαλκιδική, το ένα το άλλο, το παράλλο. Εάν, λοιπόν, υπάρχει δικαστική διαδικασία, η οποία μάλιστα λειτουργεί, είναι ένας λόγος παραπάνω! Μου λέτε ότι υπάρχουν παραπομπές. Δεν το γνωρίζω, αλλά εάν υπάρχουν, είναι ένας λόγος παραπάνω.
Λειτουργεί, λοιπόν, το δικαστικό σύστημα, προσφύγατε και μάλιστα αυτό κάνει τις νόμιμες ενέργειες που έπρεπε να κάνει. Εμείς εδώ τι ακριβώς θέλετε να κάνουμε; Τι νόημα έχει αυτή η συζήτηση, την οποία ανοίγετε εδώ; Θα είχε ένα νόημα, εάν κάποιος ερχόταν εδώ να καταγγείλει τον Υπουργό, τον χ, τον ψ, τον ω, πάλι με την προβλεπόμενη διαδικασία, γιατί δεν κάνει τη δουλειά του. Μα, δεν κάνετε αυτό. Έρχεστε εδώ και λέτε: «προσήχθησαν σαράντα επτά». Ε, και; Ξέρω εγώ τι έκαναν αυτοί οι σαράντα επτά;
Λέω εγώ τώρα, αν αυτό που εσείς ονομάζετε διαμαρτυρία είναι ότι έχουν πάει και μπουκάρουν να καταλάβουν το Υπουργείο, παραδείγματος χάριν…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι λέτε τώρα; Όπως πήγαμε να καταλάβουμε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Λέω. Δεν το ξέρω, δεν ήμουν εκεί. Λέω, όμως, αν συνέβαινε αυτό…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν συνέβη όμως.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: …και επομένως εφύλαττε η αστυνομία το δημόσιο κτήριο κι αυτοί αντιδρούσαν -λέω εγώ- τότε θα κάτσουμε να ελέγξουμε την αστυνομία γιατί κάνει τη δουλειά της;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …(Δεν ακούστηκε)</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ε, να την ελέγχετε εσείς γι’ αυτά. 
Εμείς αντιθέτως, αν είναι έτσι, θα της πούμε συγχαρητήρια και ότι καλά κάνει, αν κάνει τη δουλειά της. Να είμαστε συνεννοημένοι. Λέω: εάν είναι έτσι. Δεν το ξέρω, δεν ήμουν εκεί. Όμως περνάει από το μυαλό μου, γιατί έχουμε δει σχετικές καταγγελίες και τη βαρύτητά τους.
Έρχομαι σε αυτό το θέμα το οποίο νομίζω πως είναι το μόνο που δίχασε. Γιατί κατά τα λοιπά, δεν νομίζω ότι υπήρξε μεγάλη συζήτηση επί του συγκεκριμένου και του προτεινομένου. Είναι αυτό το οποίο έθεσε ο συνάδελφός μας ο καθηγητής κ. Πανούσης για το ζήτημα του υπόπτου. Ο κ. Πανούσης, βέβαια νομίζω, ότι το έθεσε και με την ειδικότερη εδώ παρέμβαση που γίνεται, δηλαδή της επιφυλάξεως προσβάσεως σε ορισμένες περιπτώσεις στα στοιχεία της δικογραφίας. Το έθεσε όμως και με μία γενική έννοια, δηλαδή κατά πόσον μπορεί να υπάρχει η έννοια του υπόπτου στην ποινική διαδικασία.
Όπως θυμάστε, το ζήτημα αυτό ανέκυψε κυρίως στα πλαίσια των προκαταρκτικών εξετάσεων. Γιατί ανέκυψε στα πλαίσια των προκαταρκτικών εξετάσεων; Θα σας πω ότι ανέκυψε, κατά τη γνώμη μου, με ευμενή τρόπο. Διότι η προκαταρκτική εξέταση, δηλαδή η στιγμή κατά την οποία δεν υπάρχει ακόμα κατηγορούμενος, αλλά γίνεται έρευνα για το αν έχει τελεστεί αξιόποινη πράξη, δημιουργούσε το εξής δογματικό πρόβλημα στη δικονομία: Αυτός για τον οποίο πράγματι ερευνάται το εάν τέλεσε την αξιόποινη πράξη, έχει δικαιώματα ή δεν έχει; 
Στην παλιά εκδοχή θα θυμάστε ότι δεν είχε τα δικαιώματα του κατηγορούμενου. Γιατί δεν είχε τα δικαιώματα του κατηγορούμενου; Γιατί δεν υπήρχε εκείνη τη στιγμή κατηγορούμενος, υπήρχε απλώς έρευνα. Άρα, τον καλούσαν τον ίδιο πολλές φορές να καταθέτει ως μάρτυς για πράξεις για τις οποίες ενδέχετο να ελεγχόταν. Δεν είχε πρόσβαση ο ίδιος σε στοιχεία της ποινικής δικογραφίας, γιατί αφού δεν ήταν κατηγορούμενος, δεν είχε το δικαίωμα του κατηγορουμένου. Επομένως, απλώς κατέθετε και χωρίς ο ίδιος να ξέρει τι είναι εκείνο, σε τελευταία ανάλυση, το οποίο του προσάπτουν και χωρίς να μπορεί να αμυνθεί.
Η έννοια του υπόπτου, λοιπόν, εδώ δεν υφίσταται κυρίως προς βλάβη των συμφερόντων του υπόπτου, αλλά αντιθέτως, για να προστατευθεί ο ύποπτος από μία δυσμενή θέση, την ώρα στην οποία περιπίπτει, χωρίς να έχει υπερασπιστικά δικαιώματα, ακριβώς γιατί μία διαδικασία ακόμα κινείται χωρίς κατηγορούμενο και επομένως, δεν μπορεί να ασκήσει τα δικαιώματα του κατηγορουμένου, γιατί δεν έχει αυτή τη δικονομική θέση. 
Πώς θα τον προστάτευε η δικονομία, σε τελευταία ανάλυση, για να ασκήσει δικαιώματά του, εάν δεν του έδινε ένα καθεστώς υπόπτου, εάν δεν προσδιόριζε ότι αυτή η έρευνα, για το αν τελέστηκαν αξιόποινες πράξεις δηλαδή, πάντως ερευνά κι αν κάποιος συγκεκριμένος τις τέλεσε ενδεχομένως; 
Άρα εδώ, κατά τη γνώμη μου, τη θέση του υπόπτου, αντιθέτως θα πρέπει κανείς να τη δει ως μία δικονομική λύση, που δίνει η ποινική δικονομία για να προστατεύσει τα δικαιώματά του στα πλαίσια αυτά.
Αναρωτιέται ο κύριος καθηγητής: Τι είναι αυτό, όμως; Ποιος τον καθιστά ύποπτο; Τι είναι αυτές οι υποψίες;
Η απάντηση είναι πως η ίδια η προκαταρτική εξέταση τον καθιστά ύποπτο, όταν λόγου χάριν ο ενεργών την προκαταρτική εξέταση τον καλεί και του λέει…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Και ανωμοτί.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όταν, λοιπόν, τον καλεί και μάλιστα ανωμοτί, και του λέει «Κοίταξε, από τη μήνυση αυτή ή από το υλικό αυτό φέρεται ότι μπορεί να εμπλέκεσαι σε αυτό», δεν έχει ήδη προκύψει η υποψία; Η ίδια η διαδικασία τον καθιστά ύποπτο. Είναι αυτός που ερευνάται για το τι έχει κάνει και τι δεν έχει κάνει. Θα ήταν, λοιπόν, οξύμωρο σε αυτόν τον άνθρωπο να λέμε ότι δεν έχει τα δικαιώματα του κατηγορουμένου, άρα δεν έχει τη δυνατότητα να διορίσει συνήγορο. Παλιά, θυμάμαι ότι δεν επιτρεπόταν καν να το πούμε «απολογητικό υπόμνημα», έπρεπε να το πούμε «υπόμνημα εξηγήσεων», γιατί αφού δεν ήταν κατηγορούμενος δεν απολογείτο, παρ’ ότι ουσιαστικά είχε και συγκροτηθεί η κατηγορία. Λίγο ως πολύ, το αποδεικτικό υλικό ήταν εκεί. Αυτός, λοιπόν, δεν μπορούσε να διορίσει συνήγορο, δεν μπορούσε να πάρει έγγραφα της δικογραφίας, παρά τον καλούσαν με ένα ενδεχόμενο ακόμα και να ενοχοποιήσει τον εαυτό του, γιατί αφού αυτός δεν είχε πρόσβαση στο υλικό της δικογραφίας, του έπαιρναν και μία κατάθεση ανωμοτί, η οποία ενδεχομένως θα μπορούσε να χρησιμοποιηθεί και εναντίον του. 
Θα έλεγα, λοιπόν, ότι εδώ η θέση του υπόπτου, αντίθετα από αυτό που διεφάνη από την τοποθέτηση του κ. Πανούση, τις επιστημονικές απόψεις του οποίου πάντα σέβομαι, μάλλον γίνεται για να διασφαλιστούν δικαιώματα στα πλαίσια της ποινικής δίκης, παρά για να θιγούν. Όσο για τη συγκεκριμένη επιφύλαξη, εμένα κατ’ αρχήν μου φαίνεται εύλογη. Και μου φαίνεται εύλογη γιατί οι όροι και οι προϋποθέσεις που θέτει η συγκεκριμένη διάταξη για την απαγόρευση της πρόσβασης στην ποινική δικογραφία είναι σαφείς, είναι συγκεκριμένες και υπό αυτήν την έννοια εγώ τις βλέπω εύλογες και δεν νομίζω ότι θίγεται υπέρμετρα ένα συγκεκριμένο δικαίωμα, τη στιγμή βεβαίως που έχουμε να σταθμίσουμε αντίστοιχα δικαιώματα που προσδιορίζονται από τη συγκεκριμένη διάταξη.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα της Νέας Δημοκρατίας)</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ευχαριστούμε.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Έχω ζητήσει το λόγο, κύριε Πρόεδρε.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κι εγώ έχω ζητήσει το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Ορίστε;</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Έχω ζητήσει το λόγο επί προσωπικού.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν υπάρχει κανένα προσωπικό. Δεν αντελήφθην από την τοποθέτηση του κ. Βορίδη να υπάρχει προσωπικό.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Ναι, υπάρχει προσωπικό.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Οφείλετε να της δώσετε το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Απευθύνομαι στην Βουλή, όπως προβλέπει ο Κανονισμός και ερωτώ το Σώμα: Αντελήφθητε να προέκυψε προσωπικό θέμα για την κ. Σταμπουλή;</ChairmanSpeech>
<Speech><Parlmember>ΜΕΡΙΚΟΙ ΒΟΥΛΕΥΤΕΣ</Parlmember>: Όχι.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πρέπει να της δώσετε το λόγο για ένα λεπτό, για να εξηγήσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Όχι. Κάθε τόσο επικαλείστε προσωπικό ζήτημα, χωρίς να υπάρχει ίχνος προσωπικού.
Ο Κοινοβουλευτικός Εκπρόσωπος του ΠΑΣΟΚ, κ. Κουκουλόπουλος έχει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει κι εγώ το λόγο. Σας έχω ενημερώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Δεν υπάρχει κανένα προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει το λόγο ως Κοινοβουλευτική Εκπρόσωπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Έχω δώσει το λόγο στον κ. Κουκουλόπουλο.
Ορίστε, κύριε Κουκουλόπουλε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει κι εγώ το λόγο!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τέλος πάντων, δεν είναι ΙΧ η Βουλή. Η Βουλή είναι για όλους, όχι μόνο για εσάς.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ούτε για εσάς από τη θέση του Προέδρου.</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ, κύριε Κουκουλόπουλε, έχετε το λόγο.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Και τα περί αξιοπιστίας σας τα επιστρέφω και τα περί ΙΧ…</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Κύριε Κουκουλόπουλε, έχετε το λόγο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Περί ΙΧ άλλωστε έχετε ειδικότητα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Τι να πω τώρα;</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Να μην πείτε τίποτα, κύριε Πρόεδρε. Εγώ απορώ με τον λόγο κατά της βίας που εκφώνησε νωρίτερα η κ. Κωνσταντοπούλου. Η λεκτική βία, αγαπητή συνάδελφε, που εκπροσωπείτε γνησιότερα από τον καθένα σε αυτήν την Αίθουσα, δίνει μήνυμα σε όλη την κοινωνία για προπηλακισμούς και άλλη βία. Δεν μπορείτε να το καταλάβετε αυτό το πράγμα;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Να το καταλάβει ο κ. Βορίδης.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Δεν μπορείτε να το καταλάβετε; Μόνο εσείς έχετε δίκιο;
Εγώ θα πω ένα απλό γεγονός, για να το θυμηθούν όλοι οι Βουλευτές. Πριν κλείσει η Βουλή, κάναμε την ίδια ημέρα δύο ονομαστικές ψηφοφορίες. Η μία ήταν για το φόρο ιδιοκτησίας και η άλλη για τους πλειστηριασμούς. Κατά τη διάρκεια της πρώτης ψηφοφορίας ο Προεδρεύων σήμερα, συνάδελφος κ. Μαρκογιαννάκης, απουσίαζε από την Αίθουσα εκείνη την ώρα. Τα Χανιά είναι προτελευταία στον κατάλογο. Σηκωθήκατε στον διάδρομο όρθια -σας θυμίζω -και μπορείτε να δείτε το βίντεο, αν δεν θυμάστε καλά- καλώντας το Προεδρείο να κλείσει την ψηφοφορία, χωρίς καν δεύτερη ανάγνωση που, μόλις ξεκίνησε, ο κ. Μαρκογιαννάκης ήρθε και ψήφισε.  
Τρεις ώρες μετά ψηφίζαμε για τους πλειστηριασμούς και όρθια πάλι στο διάδρομο απαιτούσατε επί είκοσι λεπτά να μην κλείσει η ψηφοφορία μέχρι να έλθει η κ. Σακοράφα, που κατά παρέκκλιση και εντελώς παράτυπα συμπεριελήφθη στο Πρακτικό της ψηφοφορίας.
Εγώ ερωτώ: Εμφορείστε από κάποια αντίληψη που έχετε ότι είστε η έκφραση του δικαίου στην κοινωνία και μέσα στη Βουλή; Ερωτώ, για να καταλάβω.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα σας απαντήσω μετά, όταν μου δώσουν το λόγο.</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Εγώ δεν θέλω να μιλάω προσωπικά, κυρία Κωνσταντοπούλου, όμως νομίζω ότι μιλήσατε…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καθόλου δεν ασκείτε λεκτική βία. Κανείς σας δεν ασκεί λεκτική βία!</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Τι να σταχυολογήσω;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ούτε προσωπικά μιλάτε, ούτε λεκτική βία ασκείτε!</Speech>
ΠΡΟΕΔΡΕΥΩΝ (<ChairmanSpeech><Parlmember>Χρήστος Μαρκογιαννάκης</Parlmember>): Παρακαλώ πάρα πολύ. Όταν η κ. Κωνσταντοπούλου μιλάει από εκεί που είναι χωρίς να ζητάει το λόγο, δεν θα γράφεται τίποτα, τουλάχιστον όσο θα είμαι εγώ εδώ.
Συνεχίστε, κύριε συνάδελφε.</ChairmanSpeech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Εγώ, κυρία Κωνσταντοπούλου, χωρίς κανέναν υπαινιγμό ανέφερα δύο γεγονότα που υπάρχουν καταγεγραμμένα από τη Βουλή με εσάς παρούσα. Δεν το είπα σε κάποιο κανάλι με εσάς απούσα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: ...</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Ωραία. Να απαντήσετε όποτε θέλετε.
Πάντως, επειδή αποδέκτες και θύματα της βίας ήμασταν επί δυόμισι χρόνια μόνοι μας οι Βουλευτές του ΠΑΣΟΚ, ξέρουμε πολύ καλά ποιοι έβγαζαν τις «ασφαλιστικές δικλίδες» από τον κόσμο και πώς προκαλούνταν όλο αυτό που υποστήκαμε, δακτυλοδεικτούμενοι ως δοσίλογοι. Τέτοια μας έλεγαν. Βλέπω στην Αίθουσα τον κ. Λοβέρδο και θυμάμαι ξανά τους λόγους που τη φαρμακευτική δαπάνη από 5,5 δισεκατομμύρια την πήγαμε στα 2,5 δισεκατομμύρια. Με τέτοια ευκολία μιλούσαν στον κόσμο. 
Σας είπε ο εισηγητής μας κ. Κουτσούκος το πρωί, σε μία εξαιρετική παρέμβαση -μιας και μιλάμε για νομοσχέδιο του Υπουργείου Δικαιοσύνης- τι κάναμε αυτά τα φοβερά δυόμισι χρόνια, εμείς, οι «δοσίλογοι», οι διαρκώς προπηλακιζόμενοι με προτροπή από κάποιους που είναι εδώ μέσα στην Αίθουσα.
Μιλάμε για δικαιοσύνη και εμείς με παρρησία έχουμε αντιρρήσεις και ενστάσεις και γι’ αυτό που έκανε ο Πρωθυπουργός. Μιλάω για τα 17 εκατομμύρια. Επαναλαμβάνω αυτά που είπε ο εισηγητής μας το πρωί. 
Αγαπητέ συνάδελφε που εκπροσωπείτε τον Πρωθυπουργό, δεν μπορεί να λέει τέτοια πράγματα ο Πρωθυπουργός και να μοιράζει, δίκην τηλεοπτικής διαφήμισης, τα 17 εκατομμύρια. Πρέπει να υπάρξει άμεσα αποστασιοποίηση και διάψευση. Αυτά τα 17 εκατομμύρια είναι στο σύνολό τους αποτέλεσμα νομοθετικών ρυθμίσεων και θα μπουν και άλλα στα ταμεία. Αυτές τις νομοθετικές ρυθμίσεις τις ψηφίσαμε κατά κανόνα μόνοι μας. Αναμόρφωση του Κώδικα για το ξέπλυμα μαύρου χρήματος, οικονομικός εισαγγελέας, διαφορετική μεταχείριση των μαρτύρων που συνεργάζονται. Αυτά είναι νομοθετήματα που τα ψηφίσαμε μόνοι μας, καθυβριζόμενοι και προπηλακιζόμενοι. Επιτάχυνση των δικών για πολιτικά πρόσωπα, εισαγωγή της έννοιας του δημοσίου συμφέροντος που έβαλε σε ένα βαθμό τέλος σε όλη αυτή την ιστορία περί του ακαταδίωκτου των πολιτικών και περί της φιλολογίας για το νόμο περί ευθύνης Υπουργών.
Ο κ. Τσοχατζόπουλος είναι σήμερα στη φυλακή, ενώ τύποις είχαν παραγραφεί τα αδικήματά του. Κι όμως, πατώντας πάνω σε συγκεκριμένο νομοθετικό πλαίσιο και με τις ψήφους του ΠΑΣΟΚ, βρέθηκε στη δικαιοσύνη και σήμερα είναι καταδικασμένος. Δεν ξέρω ποια θα είναι η εξέλιξη, πάντως πρωτόδικα έχει καταδικαστεί. Δεν προεξοφλούμε αποφάσεις δικαστηρίων, πάντως έχει καταδικαστεί με συγκεκριμένο θεσμικό πλαίσιο, το οποίο ενισχύθηκε επί των ημερών μας.
Να μιλήσουμε για την άρση του τραπεζικού απορρήτου που όλοι καταψηφίσατε εδώ πέρα; Πώς βρέθηκαν οι λογαριασμοί του κ. Κάντα; Βρέθηκαν από τον οικονομικό εισαγγελέα, μετά από εντολή της αρχής για το ξέπλυμα μαύρου χρήματος που εμείς θεσμοθετήσαμε και με μεγαλύτερη από το παρελθόν ευκολία, γιατί υπάρχει η άμεση πρόσβαση σε μια σειρά από τραπεζικούς λογαριασμούς με την άρση τραπεζικού απορρήτου. Την καταψήφισαν η ΔΗΜΑΡ, ο ΣΥΡΙΖΑ, ο Λαϊκός Ορθόδοξος Συναγερμός τότε, ο κ. Καμμένος. Όλοι την καταψήφισαν.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …</Speech>
<Speech><Parlmember>ΠΑΡΙΣ ΚΟΥΚΟΥΛΟΠΟΥΛΟΣ</Parlmember>: Βεβαίως, για το μεσοπρόθεσμο λέω. 
Όταν θυμάστε τις ημερομηνίες 29-30 Ιουνίου, να θυμάστε ότι πρόκειται για μια «μαύρη σελίδα». 
Γίνεται εδώ για σαράντα εννιά διαφορετικά άρθρα ονομαστική ψηφοφορία και διακριτά καταψηφίζετε την άρση τραπεζικού απορρήτου. Είχατε όλη τη δυνατότητα ως κόμμα, και εσείς και ο Λαϊκός Ορθόδοξος Συναγερμός και η ΔΗΜΑΡ και ο κ. Καμμένος ως ανεξάρτητος Βουλευτής τότε, να την υπερψηφίσετε και δεν το κάνατε. 
Δεν είναι δυνατόν, λοιπόν, όλη αυτή τη διαδικασία να τη φορτώνεται το ΠΑΣΟΚ. Το ΠΑΣΟΚ, όπως ειπώθηκε από τον εισηγητή μας το πρωί, τράβηξε μια γραμμή και δεν έχουμε καμμία διάθεση να σηκώνουμε τα βάρη αυτών που ατίμασαν την εμπιστοσύνη των πολιτών και των μελών και στελεχών του ΠΑΣΟΚ. Έχουμε απολογισμό γι’ αυτό από τη δική μας πλευρά. Άλλοι σε αυτόν τον απολογισμό δεν έχουν τι να πουν και σιωπούν. 
Για να επανέλθω στο ζήτημα του Πρωθυπουργού, αγαπητέ Κοινοβουλευτικέ Εκπρόσωπε της Νέας Δημοκρατίας, είχα πει πριν τις γιορτές μιλώντας από το Βήμα της Βουλής- και λοιδορήθηκε από τους γνωστούς τύπους των μέσων κοινωνικής δικτύωσης η τοποθέτησή μου-, ότι το ΠΑΣΟΚ στηρίζει, όχι τον Πρόεδρο της Νέας Δημοκρατίας, αλλά τον Έλληνα Πρωθυπουργό. Είναι ένας θεσμός που στηρίζουμε απολύτως συνειδητά και με απόλυτο σεβασμό. Απαιτούμε, λοιπόν, και από τον Πρωθυπουργό να μην συμπεριφέρεται ως Πρόεδρος της Νέας Δημοκρατίας. Είναι τόσο απλό αυτό που λέμε. 
Διότι και εμείς ξέρουμε να συμπεριφερθούμε διαφορετικά. Στο κάτω-κάτω στα ζητήματα διαφάνειας και διαφθοράς δεν δεχόμαστε επ’ ουδενί για υποθέσεις που τώρα ωριμάζουν, γιατί εμείς ξεκινήσαμε με μια ολόκληρη διαδικασία, να επιχειρείται ακριβώς το αντίστροφο και το ανάποδο και να επιβεβαιώνεται δήθεν η ενοχή του ΠΑΣΟΚ, ενώ πρόκειται για το ακριβώς αντίθετο. Σε αυτό απαιτούμε καθαρές κουβέντες από όλη τη Βουλή. 
(Στο σημείο αυτό την Προεδρική Έδρα καταλαμβάνει ο Β΄ Αντιπρόεδρος της Βουλής κ. ΓΕΩΡΓΙΟΣ ΚΑΛΑΝΤΖΗΣ )
Εμείς δεν ονομάζουμε συνενόχους τους συναδέλφους που δεν συμφωνούν μαζί μας σε κάποια άποψη, αλλά θα θέλαμε να ακούσουμε τις αντιλήψεις όλων των συναδέλφων πάνω σε αυτό το ζήτημα. Γιατί ο ελληνικός λαός θέλει να ξέρει τι συμβαίνει με τις υποθέσεις διαφθοράς, θέλει να φτάνουν ως το τέλος και αν έχουμε να κάνουμε κάτι στη Βουλή, είναι να αναγνωρίζουμε ό,τι έγινε νωρίτερα και να δούμε τι μπορούμε και τι πρέπει να βελτιώσουμε ακόμα περισσότερο. Γι’ αυτό είμαστε εδώ κι όχι για κάποιον άλλο λόγο. 
Όσον αφορά το επεισόδιο που ζητήσατε να τοποθετηθούμε όλοι, που έγινε σήμερα το πρωί, ζητάμε ενημέρωση, όπως είχαμε ζητήσει και για την ΕΡΤ. Ενημέρωση είχαμε ζητήσει. Πώς είναι δυνατόν να τοποθετηθεί κάποιος που δεν έχει καμμία γνώση των πραγματικών γεγονότων; Δεν είναι δυνατόν, δηλαδή, όποιος δεν σηκώνεται να πει αμέσως «καταδικάζω» να τον θεωρούμε αυτομάτως συνένοχο. 
Η κ. Κανέλλη έκανε μια εξαιρετική τοποθέτηση και δεν χρειάζεται να επαναλάβω ούτε μία λέξη. Νομίζω ότι κάλυψε κάθε λογικό Βουλευτή που ήταν παρών στην Αίθουσα, όταν έγινε η συγκεκριμένη καταγγελία. 
Κύριε Υπουργέ, κυρίες και κύριοι συνάδελφοι, ολοκληρώνω με το ζήτημα που σας έθεσε και ο εισηγητής μας για την παράγραφο 4 της τροπολογίας. Νομίζω ότι πρέπει να το αποσύρετε. 
Θέλω να πω επίσημα από το Βήμα –δεν τον εκπροσωπώ, αλλά ενημερώθηκα επίσημα ως Κοινοβουλευτικός Εκπρόσωπος και εκπροσωπώ το κόμμα μου- ότι ο Δήμαρχος των Αθηναίων κ. Καμίνης επικοινώνησε μαζί μου πριν από λίγο, ακριβώς επειδή είμαι Κοινοβουλευτικός Εκπρόσωπος, και μου έκανε απολύτως σαφές ότι είναι απόλυτα αντίθετος με αυτήν τη ρύθμιση, για λόγους τύπου και ουσίας. 
Επιπρόσθετα, από  την εμπειρία μου θα πω ότι έχω μια επιφύλαξη και για την επάρκεια -νομικά- της διάταξης, παρ’ ότι δεν είμαι νομικός, καίτοι είναι πολεοδομική διάταξη. Για ποιο λόγο; Για το λόγο ότι όταν καταργούμε έναν κοινόχρηστο χώρο, θα πρέπει να τον δημιουργούμε στην ίδια πολεοδομική ενότητα. Αυτή είναι μια πάγια αρχή που ενισχύεται από μία ατελείωτη νομολογία του Συμβουλίου της Επικρατείας. Ποτέ δεν έχει αποφασιστεί κάτι διαφορετικό. Όσοι πέρασαν από την τοπική αυτοδιοίκηση, το ξέρουν πολύ καλά αυτό. Ακόμα και αν ιδρύεις κοινόχρηστο χώρο σε άλλη πολεοδομική ενότητα καταπίπτει η ρύθμιση που έχεις κάνει. Και όσες φορές επιχειρήσαμε να παντρέψουμε το κοινόχρηστο με το κοινωφελές, δεν μπορέσαμε. 
Πολλές φορές δήμαρχοι επιχείρησαν –με καθαρές αποφάσεις- να κάνουν έναν κοινόχρηστο χώρο για κοινωφελή εγκατάσταση. Δεν πέρασε αυτό εφόσον προσεβλήθη η πράξη. Δεν το κατάφεραν ούτε δήμαρχοι ούτε νομάρχες ούτε δημοτικά συμβούλια ούτε νομαρχιακά συμβούλια, παλαιότερα, σήμερα περιφερειακά και πάει λέγοντας. 
Νομίζω, λοιπόν, ότι είναι και ατελής από αυτήν την άποψη. Απορώ πώς δεν διορθώθηκε από το ΥΠΕΚΑ γιατί πρέπει να ιδρυθεί αλλού, αλλά εν πάση περιπτώσει. Επειδή, όπως μου είπατε, έχετε την απόφαση να δώσετε αλλού κοινόχρηστο χώρο στο Δήμο Αθηναίων, γιατί δεν έρχεται ολοκληρωμένα η διάταξη που να ονομάζει τον κοινόχρηστο χώρο, ο οποίος ανταλλάσσεται με το δήμο και να έχουμε καλύψει και τον τύπο και την ουσία; Να έχουμε δηλαδή και έναν κοινόχρηστο χώρο για τους κατοίκους που χρησιμοποιούν το συγκεκριμένο χώρο, αλλά και από την άλλη η διάταξη να μην προσβάλλεται και να υπάρχει συναίνεση με το δήμο και γιατί όχι, με όλο το δημοτικό συμβούλιο. Νομίζω ότι αυτά τα θέματα πρέπει να τα λύνουμε.
Η ουσία που επικαλείστε στην εισηγητική έκθεση, κύριε Υπουργέ, προφανώς μας βρίσκει σύμφωνους. Αυτό που λέτε δηλαδή ότι «η βελτίωση εγκαταστάσεων με έμμεσο αλλά σαφή τρόπο βοηθάει στην καλύτερη λειτουργία των δικαστικών αρχών και κατ’ επέκταση στην ταχύτερη απονομή δικαιοσύνης» είναι ένα ζήτημα το οποίο προφανώς μας αγγίζει. Για το λόγο αυτό και παρά τις επιφυλάξεις –όπως είπε και ο κ. Κουτσούκος το πρωί- μία σειρά άρθρα και διατάξεις τα ψηφίζουμε, ακριβώς γιατί συντείνουν, συγκλίνουν, ενισχύουν ακριβώς κάτι που χρειάζεται πάρα πολύ η ελληνική δημοκρατία. 
Η ταχύτερη απονομή της δικαιοσύνης ικανοποιεί το αίσθημα δικαίου, αλλά –και θα ολοκληρώσω με αυτό- όπως είπε η Παγκόσμια Τράπεζα στην έκθεσή της για την ελληνική οικονομία το 2011, η αργή απονομή δικαιοσύνης στην Ελλάδα, δυστυχώς, είναι υπεύθυνη για το 50% του ελλείμματος ανταγωνιστικότητας αυτής της χώρας. Δεν ξέρω αν είναι έτσι, αλλά πάντως το λέει η Παγκόσμια Τράπεζα, με ό,τι αυτό συνεπάγεται. Νομίζω ότι έχει ένα βάρος, όποια γνώμη κι αν έχει κανείς γι’ αυτούς τους θεσμούς, έχει μία βαρύτητα ή ένα ειδικό βάρος να πω καλύτερα. Δεν είναι μία άποψη -που είναι και γραπτή μάλιστα- την οποία πρέπει κανείς να την προσπερνά αδιάφορα. 
Γι’ αυτό το λόγο και για τις υπόλοιπες διατάξεις, παρά κάποιες επιφυλάξεις που έχουν εκφραστεί από τον εισηγητή μας, τις ψηφίζουμε όπως βέβαια, και όλο το νομοσχέδιο που πιστεύω -πέραν της τροπολογίας όπου ο καθένας μπορεί να έχει τις αντιρρήσεις του- ότι πρέπει να τύχει της στήριξης όλων μας, γιατί πραγματικά βελτιώνει σε μία συγκεκριμένη κατεύθυνση τα πράγματα, όπως και ο συγκεκριμένος νόμος που είναι σήμερα στην επιτροπή της Βουλής.
Ευχαριστώ.
(Χειροκροτήματα από την πτέρυγα του ΠΑΣΟΚ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Κασιδιάρη, έχετε ζητήσει το λόγο ως Κοινοβουλευτικός Εκπρόσωπος, αλλά επειδή είναι εγγεγραμμένοι μόνο δύο συνάδελφοι, ζήτησαν το λόγο για να προηγηθούν. Δεν ευθύνεστε εσείς, βεβαίως, αλλά μιας και δεν έχει μιλήσει ο Υπουργός, θα θέλατε να προηγηθούν και να μιλήσετε εσείς μετά και ο κ. Τσούκαλης; Και εσείς, κύριε Λοβέρδο, εννοείται.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εγώ έχω ζητήσει το λόγο επί προσωπικού.</Speech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Εγώ θα ήθελα να μην προηγηθούν οι ομιλητές. Αν υπάρχει κάτι επί προσωπικού, δεν με αφορά, για ένα λεπτό, αλλά να μην προηγηθούν οι ομιλητές. Θέλω να τηρηθεί η σειρά των Κοινοβουλευτικών Εκπροσώπων. Λέω «ναι» για το προσωπικό, λέω «όχι» για τους ομιλητές.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Κωνσταντοπούλου, επειδή ξέρετε ότι έχω τις καλύτερες των προθέσεων και τις ειλικρινέστερες…</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ωραία, θα μου δώσετε, λοιπόν, το λόγο.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν με αφήσατε να τελειώσω. Επειδή έχετε το λόγο σε λίγο, στη δευτερολογία σας…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ζήτησα το λόγο επί προσωπικού, διότι ο κ. Κουκουλόπουλος…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι, αλλά εγώ δεν ήμουν παρών και με φέρνετε σε δύσκολη θέση, γιατί δεν ξέρω τι διημείφθη. Πώς να πάρω θέση;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γι’ αυτό δώστε μου το λόγο, για να το διευκρινίσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, έχετε το λόγο για ένα λεπτό.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και ο κ. Κουκουλόπουλος αναφέρθηκε προσωπικά σ’ εμένα. Μάλιστα, κύριε Κουκουλόπουλε, είπατε ότι ασκώ προσωπικά «λεκτική βία». 
Θέλω να σας πω ότι δεν έχω προσβάλει λεκτικά ούτε ασκήσει λεκτική βία κατά κανενός. Αντιθέτως, εσείς όλοι, με τις χυδαίες ύβρεις που απευθύνετε –εσείς προσωπικά νομίζω όχι, αλλά έχετε επάξιο εκπρόσωπο τον κ. Ρήγα και άλλους συναδέλφους σας- με τον χυδαίο κακοποιητικό τρόπο με τον οποίο απευθύνεστε, προφανώς δεν ασκείτε λεκτική βία. Με την επιβολή της πλειοψηφίας πάνω στον έναν ή τους λίγους και με τον τρόπο με τον οποίο συμπεριφέρεστε σε αυτήν εδώ τη Βουλή, προφανώς δεν ασκείτε λεκτική βία. 
Εκείνο όμως που θέλω να απαντήσω και στον κ. Βορίδη, ο οποίος μίλησε για ακτιβιστική πρακτική, είναι το εξής: κύριε Βορίδη, πρέπει να είστε πιο προσεκτικός. Εσείς, βεβαίως, είχατε πει ότι η εμφάνισή σας με τσεκούρι, όταν ήσασταν στην ΕΠΕΝ, είναι ένας ακτιβισμός της Δεξιάς. Αυτό είπατε.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Αυτή μπορεί να είναι δική σας αντίληψη για τον ακτιβισμό. Εμείς γνωρίζουμε τα κοινωνικά κινήματα, τη δημόσια διαφανή δράση…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Αυτό είναι προσωπικό που λέει, κύριε Πρόεδρε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … και εν σχέσει με όσα διατυπώσατε για την αξιοπιστία μας, λέγοντας ότι είμαστε αναξιόπιστοι, θέλω να πω το εξής…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω να πω το εξής: Είπατε ότι φαντάζεστε πως μπορεί να πήγαν να καταλάβουν το Υπουργείο αυτοί οι σαράντα επτά. Ήδη, μετά τις καταγγελίες μας, αφήνονται ελεύθερα τα παιδιά.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ενώ αν δεν παρεμβαίνατε εσείς, θα τους κλείναμε μέσα.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς θα απαντήσετε πώς σχηματίσατε την εντύπωση ότι πήγαν να καταλάβουν το Υπουργείο. Ο κ. Σταμάτης επίσης θα απαντήσει πώς φαντάστηκε τότε και είπε…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Κύριε Πρόεδρε, γιατί το κάνετε αυτό; Ξέρετε ότι έχω τρία λεπτά.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πόσο έχετε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εκτός αν κάποιοι…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πόσο έχετε; Από πού τα πήρατε; Σας παρακαλώ τώρα!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εκτός αν κάποιοι σε αυτή τη Βουλή έχουν άλλα προνόμια…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ! Από πού έχετε τρία λεπτά; Πρέπει σε ένα λεπτό να πείτε την άποψή σας…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομίζω ότι το εξήγησα το προσωπικό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): … και αν κρίνει το Σώμα και εγώ ότι υπάρχει θέμα προσωπικό…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κρίνετε ότι δεν είναι προσωπικό…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, δεν είναι.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … όταν λέγεται ότι ασκώ λεκτική βία και όταν ο κ. Βορίδης λέει ότι κάποια…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τώρα, ξέρετε τι γίνεται εδώ μέσα; Έχει ζητήσει το λόγο και ο κ. Ρήγας. Θα ζητήσει μετά και ο κ. Βορίδης…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχετε υπόψη σας τι κρίθηκε προσωπικό προηγουμένως για άλλους, που βοηθούν την Κυβέρνηση και την υποστηρίζουν με δεκανίκια;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν μπορείτε να μου λέτε κάτι για το οποίο δεν ήμουν παρών.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ότι για τα δεκανίκια της Κυβέρνησης…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ προσωπικά που δεν άκουσα…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … και για τα γρανάζια που στηρίζουν…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μόνη σας είπατε ότι ο κ. Κουκουλόπουλος δεν είπε τίποτα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … αυτό το σύστημα, για να συνεχίζει ο μύλος να αλώνει υπάρξεις. Υπάρχουν τα τρία λεπτά…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία Κωνσταντοπούλου, μόνη σας είπατε ότι ο κ. Κουκουλόπουλος δεν είπε τίποτα προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …αλλά όταν το ζητώ –και είμαι Κοινοβουλευτική Εκπρόσωπος…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Τι προσωπικό είναι αυτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κ. Κουκουλόπουλος δεν είπε τίποτα προσωπικό.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Λοιπόν, επιτρέψτε μου να ολοκληρώσω.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κλείστε όμως, σας παρακαλώ!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Γιατί με διακόπτετε από το πρώτο λεπτό;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν κατάλαβα. Ήταν για ένα λεπτό και σας άφησα να μιλήσετε δύο. Σας παρακαλώ, δηλαδή! Είναι δυνατόν να το λέτε;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για τους άλλους γιατί ίσχυσαν τα τρία λεπτά;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ έδωσα τρία λεπτά;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο προηγούμενος…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ε, σε αυτόν που τα έδωσε, να το πείτε. Να μην τα λέτε σε μένα.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Τότε να βάλουμε τη Ζωή πρόεδρο, να τελειώνει η υπόθεση, κύριε Πρόεδρε!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επειδή δεν έχουμε άλλον τώρα, μπορώ να συνεχίσω; Θα είχα ολοκληρώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Πώς θα γίνει; Θα λέτε για τους άλλους;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα είχα ολοκληρώσει.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, ολοκληρώστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Για την περίπτωση, λοιπόν, που κάποιοι συνεχίζουν να κάνουν ότι δεν κατάλαβαν, πρώτον, προσήχθησαν και δεν τους επετράπη να επικοινωνήσουν με συνήγορο επί τρεις ώρες…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, αυτό δεν είναι προσωπικό, κυρία Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επιτρέψτε μου να ολοκληρώσω, διότι παραποιήθηκε αυτό που είπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, τι να σας επιτρέψω τώρα;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Η παραποίηση αυτού που έχεις πει είναι προσωπικό, κατά τον Κανονισμό. Ρωτήστε και τις κυρίες που έχουν τον Κανονισμό δίπλα και συνήθως σας βοηθούν, όταν είναι να μας αντικρούσετε. Ρωτήστε τις τι λέει ο Κανονισμός για το προσωπικό.
Λοιπόν: Είπατε ότι δεν ξέρετε τι έγινε. Σας ενημέρωσα ότι υπάρχουν μάρτυρες και δέκα Βουλευτές, ότι σαράντα επτά νεαροί και νεαρές της νεολαίας του ΣΥΡΙΖΑ…</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Στα δικαστήρια, κυρία Κωνσταντοπούλου!</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … κλείστηκαν στη ΓΑΔΑ χωρίς επικοινωνία ούτε με το συνήγορό τους, τον Βασίλη Παπαστεργίου, υποψήφιο Πρόεδρο για τον Δικηγορικό Σύλλογο – οπότε μη μας πείτε ότι δεν τον ξέρετε – και δεν τους επιτράπηκε επί τρίωρο…</Speech>
<Speech><Parlmember>ΑΘΑΝΑΣΙΟΣ ΝΤΑΒΛΟΥΡΟΣ</Parlmember>: Κύριε Πρόεδρε; αυτό δεν είναι προσωπικό; Αφήστε το!
(Θόρυβος στην Αίθουσα)</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … επί τρίωρο να έχουν επικοινωνία με συνήγορο. Και αυτό διότι διαμαρτυρήθηκαν για το Φαρμακονήσι.
(Στο σημείο αυτό κτυπάει επανειλημμένα του κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και όσοι προφασίζονται ότι για όλα νοιάζονται και θέλουν να τα ερευνήσουν, κυρία Κανέλλη να ψηφίσετε να έρθει ο Αρχηγός της ΕΛΑΣ στην Επιτροπή Θεσμών και Διαφάνειας, για να ερευνηθούν. Και όχι να ψηφίζετε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Θα μου πείτε και τι θα ψηφίσω;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … να μην ερευνούμε τίποτα…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, είναι δυνατόν τώρα;</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: … ,να μην ερευνούμε τίποτα και να παριστάνουμε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Αν είναι δυνατόν δηλαδή!</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: …, και να παριστάνουμε ότι δήθεν υπερασπιζόμαστε τα δικαιώματα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κλείσατε, ολοκληρώσατε.
Κύριε Ρήγα, ορίστε.</ChairmanSpeech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, κι εγώ.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Κύριε Πρόεδρε, μόνο μία κουβέντα. Εάν κάποιος δεν σέβεται το χώρο μέσα στον οποίο βρίσκεται, δεν σέβεται τους συναδέλφους του, αλλά κυρίως δεν σέβεται τον εαυτό του – και περί αυτού πρόκειται – δεν έχεις να πεις πολλά πράγματα. Απλώς η ρήση είναι ότι «δεν υπάρχουν χυδαίες λέξεις, υπάρχουν χυδαίοι άνθρωποι».
Και επειδή τον τελευταίο καιρό η Βουλή ατύχησε να έχει και χυδαίες παρουσίες δεν θέλω να πω τίποτα περισσότερο και να σχολιάσω τίποτα από αυτά που ακούστηκαν προηγουμένως.
Ευχαριστώ.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Κύριε Πρόεδρε, θα ήθελα το λόγο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε Βορίδη, έχετε το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Κύριε Πρόεδρε, εγώ παραχώρησα τη σειρά μου για ένα λεπτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, κύριε Κασιδιάρη. Είπατε ότι αν υπάρχει προσωπικό να τους αφήσουμε. Εγώ σας έδωσα το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Ποιο είναι το προσωπικό; Για το τσεκούρι του κ. Βορίδη;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τελειώνουμε.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember>: Τα έχουμε ακούσει πενήντα φορές. Πάλι τα ίδια θα πούμε;</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Όχι, γι’ αυτό δεν θα πούμε τα ίδια.
Επειδή, λοιπόν, θα είμαι πάρα πολύ σύντομος, θέλω να διορθώσω κάτι. Έχετε πάρα πολύ δίκιο. Η αλήθεια ήταν ότι αυτοί οι νεολαίοι και νεολαίες του ΣΥΡΙΖΑ -πράγματι είχα λάθος πληροφόρηση- δεν πήγαν στο Υπουργείο, πήγαν στο γραφείο του κ. Βαρβιτσιώτη. Πήγαν στο πολιτικό του γραφείο και γράφουν απέξω αυτοί οι ευγενείς κοινωνικοί αγωνιστές «Βαρβιτσιώτη – Δολοφόνε».
Γι’ αυτούς τώρα ήρθε η κ. Κωνσταντοπούλου να μας πει ότι πρέπει να ελεγχθεί η ΓΑΔΑ και -ακούστε και το χειρότερο- ότι κατόπιν των καταγγελιών τους αφέθησαν ελεύθεροι. Αυτό και αν είναι αδιανόητο. 
Τα αφήνω τα λοιπά στην κρίση του Σώματος.</Speech>
<Speech><Parlmember>ΠΑΝΑΓΙΩΤΗΣ ΡΗΓΑΣ</Parlmember>: Εργάζονται άνθρωποι στα γραφεία.</Speech>
<Speech><Parlmember>ΜΑΥΡΟΥΔΗΣ ΒΟΡΙΔΗΣ</Parlmember>: Ευγενής διαμαρτυρία.</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Τσεκούρια, κύριε Βορίδη είχαν;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κ. Κασιδιάρης, έχει το λόγο.</ChairmanSpeech>
<Speech><Parlmember>ΗΛΙΑΣ ΚΑΣΙΔΙΑΡΗΣ</Parlmember> : Εγώ έχω, κατ’αρχήν, να δηλώσω ότι σε αυτό το θέατρο σκιών μεταξύ Νέας Δημοκρατίας και ΣΥΡΙΖΑ δεν θα μετάσχουμε ασφαλώς. Παίζουν «κλέφτες και αστυνόμους» για αποπροσανατολισμό του ελληνικού λαού από τα μείζονα προβλήματα, που δεν είναι ούτε τα προβλήματα των λαθρομεταναστών ούτε αυτά που συζητάει αυτή τη στιγμή ο Εκπρόσωπος της Νέας Δημοκρατίας, κ.λπ.. 
Το πρόβλημα είναι ένα και ετέθη προηγουμένως από τον Υπουργό της Δικαιοσύνης, ο οποίος είχε το θράσος και τόλμησε να ψέξει κάποια Βουλευτή της Αντιπολίτευσης γιατί βγάζει πόρισμα πριν τη δικαιοσύνη, κάτι που έκανε ο ίδιος και τον καταγγέλλω εδώ εν ονόματι του ελληνικού λαού την περασμένη Παρασκευή. Έχουν καταγραφεί στα Πρακτικά της Βουλής οι δηλώσεις του. 
Είχα θέσει μια επίκαιρη ερώτηση στοχευμένη, για να αποδείξω τις παρεμβάσεις του συγκεκριμένου Υπουργού στο έργο της δικαιοσύνης. Τον ρωτούσα για μια υπόθεση, η οποία διερευνάται αυτήν τη στιγμή, για την υπόθεση της παράβασης καθήκοντος των ανακριτών και του εισαγγελέα, οι οποίοι διενεργούν αυτή τη στιγμή αυτή τη σκευωρία εις βάρος της Χρυσής Αυγής. Αυτή η υπόθεση, όπως είναι γνωστό, αυτή τη στιγμή, όχι μόνο διερευνάται από τη δικαιοσύνη, όχι μόνο έχει ξεκινήσει προκαταρκτική εξέταση, όχι μόνο έχει πάει στον Κορυδαλλό δικαστικός λειτουργός και έχει λάβει καταθέσεις από έγκλειστους Βουλευτές της Χρυσής Αυγής, αυτή η υπόθεση προχωρά. Η δικαστική έρευνα προχωρά. Και έχει βγει από την Παρασκευή ο Υπουργός Δικαιοσύνης και έχει βγάλει αθωωτική απόφαση. Έχει βγάλει πόρισμα για να αθωώσει τους δικούς του, τα εντεταλμένα όργανά του. 
Αυτό είναι ένα αίσχος! Αυτό είναι ένα αίσχος για τη Βουλή των Ελλήνων και εδώ, βέβαια, θα πρέπει να τοποθετηθούν όλες οι Κοινοβουλευτικές Ομάδες και να μην κρύβουν τα βρώμικα, τα άπλυτα κάτω από το χαλί. Πρέπει να τοποθετηθούν οι πάντες γι’ αυτές τις αθλιότητες του Υπουργού Δικαιοσύνης, που τη στιγμή που διενεργείται προκαταρκτική έρευνα, λαμβάνονται καταθέσεις από Βουλευτές θα κληθούν σε λίγο και οι ανακρίτριες και ο εισαγγελέας Ντογιάκος να καταθέσουν για το τι συμβαίνει και θεωρούνται ύποπτοι από τη δικαιοσύνη για την τέλεση του αδικήματος της παράβασης καθήκοντος -έρχεται ο Υπουργός από την Παρασκευή και λέει εδώ μέσα -και έχουν καταγραφεί αυτά στα Πρακτικά και ,αυτό, βεβαίως τον καθιστά ένοχο στο Ευρωπαϊκό Δικαστήριο Ανθρωπίνων Δικαιωμάτων, όπου προσφεύγει η Χρυσή Αυγή- και λέει: «Όχι δεν τρέχει τίποτα, είναι ένα ανθρώπινο λάθος». 
Ένα ανθρώπινο λάθος έγινε με τον Γερμενή, το ίδιο ακριβώς ανθρώπινο λάθος έγινε με τον Ηλιόπουλο, το ίδιο ακριβώς ανθρώπινο λάθος την άλλη μέρα με τον Μπούκουρα. Και βγάζει πόρισμα και αθωωτική απόφαση και μετά από λίγο εγκαλεί την Αντιπολίτευση ότι βγάζουν πορίσματα πριν από τη δικαιοσύνη. Ντροπή! Η λέξη ντροπή είναι η μόνη που μπορεί να περιγράψει αυτήν την αθλιότητα.
Να μην σχολιάσω τον Κοινοβουλευτικό Εκπρόσωπο της Νέας Δημοκρατίας, όπου έχω εδώ απομαγνητοφωνημένες δηλώσεις του, για να μην τις αρνηθεί και πει πάλι ότι τα έβαλαν στο στόμα του δημοσιογράφοι, όπως έκανε στην περίπτωση του δημοσιογράφου Κουβαρά του «STAR», που έλεγε ότι: «με ενημέρωσε ο κ. Βορίδης ότι θα έχουμε προφυλακίσεις Βουλευτών», λες και είναι μάντης. Πώς τα ήξερε όλα αυτά, ότι θα έχουμε προφυλακίσεις Βουλευτών; Το είχε προαποφασίσει πριν από τη δικαιοσύνη; 
Τι είχε πει, λοιπόν, στον «REAL FM» στη δημοσιογράφο κ Μακρή ο Κοινοβουλευτικός Εκπρόσωπος της Νέας Δημοκρατίας; Ερώτηση της δημοσιογράφου: Θα τεθεί τελικά η Χρυσή Αυγή εκτός νόμου; Απάντηση απομαγνητοφωνημένη, μην το αμφισβητήσει: Αυτό μπορεί να το κάνει μόνο ο Πρωθυπουργός.
Λοιπόν, θέλω να τονίσω σε κάθε ανόητο, σε κάθε βλάκα ή σε κάθε παράγοντα που παριστάνει το βλάκα ότι σε αυτήν τη χώρα κανένας Πρωθυπουργός δεν μπορεί να θέσει κόμματα εκτός νόμου. Αυτό δεν μπορεί να το κάνει ούτε καν το Σύνταγμα των Ελλήνων. Αυτό μπορεί στην ουσία να το κάνει ο ελληνικός λαός, ο μέγας κριτής όλων μας. Ο ελληνικός λαός, λοιπόν, στις κάλπες θα δώσει την απάντηση σε όλους αυτούς που το παίζουν χούντα, σε όλους αυτούς που αισθάνονται ότι είναι χούντα, που στην ουσία είναι ένα τίποτα, είναι μόνο ανδρείκελα ξένων τοκογλύφων.
Ως προς τις παρεμβάσεις πάντως του Υπουργού Δικαιοσύνης στο έργο των δικαστικών αρχών, θέλω να επαναλάβω τα δικά του λόγια, όταν είπε επί λέξει: «Πήρα τηλέφωνο -εν μέσω ανακρίσεως- την Προϊσταμένη του Πρωτοδικείου κ. Τσάμη». Αυτό το οποίο έκανε είναι ασφαλώς και παράνομο και αντισυνταγματικό. Ακόμα κι αν επικαλείται ενημέρωση, δεν είναι ενημέρωση, δεν είναι «MEGA CHANNEL» η προϊσταμένη του Πρωτοδικείου να την παίρνουμε τηλέφωνο να της λέμε «Έλα, τι κάνεις; Πώς είσαι; Πώς πάει; Ενημέρωσε με», την ώρα που διενεργείται ανάκριση, την ώρα που Αρχηγός Κοινοβουλευτικού Κόμματος βρίσκεται στο ανακριτικό γραφείο να παίρνει ο Υπουργός και να «ενημερώνεται». 
Αφού, λοιπόν, έχει διατελέσει Αντιπρόεδρος του Αρείου Πάγου ο εν λόγω Υπουργός, οφείλει να γνωρίζει πως η ανάκριση ως μέρος της προδικασίας είναι μυστική. Συνακόλουθα η διαβούλευση εισαγγελέα-ανακριτή γίνεται στα πλαίσια απονομής της δικαιοσύνης, αυστηρά και μόνο μεταξύ αυτών, δίχως την οποιαδήποτε εξωθεσμική παρέμβαση ή αν θέλετε ενημέρωση ή πείτε το όπως θέλετε. Διότι ειδάλλως παραβιάζονται οι διατάξεις του άρθρου 87 παράγραφος 1 και 2 του Συντάγματος. 
Η κ. Τσάμη, ενημερώνω τον Υπουργό Δικαιοσύνης, είναι υπόλογη -και μάλιστα μόνο για διαδικαστικά θέματα και όχι ουσίας- στους θεσμικά ανωτέρους της δικαστές, που έχουν την ιδιότητα του επιθεωρητή. Άρθρο 87 παράγραφος 3. Η οποία κ. Τσάμη, βέβαια, δεν έχει με τη σειρά της κανένα δικαίωμα να ελέγξει ή να πληροφορηθεί την άποψη δικαστή, του εντεταλμένου ανακριτή και μάλιστα εν μέσω της ανακρίσεως. 
Όλες αυτές οι αθλιότητες και οι παρανομίες που έχουν γίνει σε αυτήν την άθλια σκευωρία κατά της Χρυσής Αυγής κάποια μέρα θα κριθούν και αυτοί οι οποίοι τις έχουν διαπράξει θα κριθούν. Βεβαίως, πρέπει να υπάρξει μία πραγματικά εθνική κυβέρνηση, πρέπει να καταργηθεί ο άθλιος νόμος περί ευθύνης Υπουργών, που ακόμα και σε αυτήν την περίπτωση, που έχουμε ομολογία Αθανασίου για το έγκλημά του, δεν μπορεί να τον κρίνει κανείς. Καλύπτεται από το νόμο περί ευθύνης Υπουργών. 
Θα έρθει, όμως, μία άλλη Βουλή, πολύ σύντομα, όπου το κόμμα του δεν θα έχει την πλειοψηφία για να τον καλύπτει στην περίπτωση αυτών των εγκλημάτων, όπως καλύπτει το Βενιζέλο στο έγκλημα των υποβρυχίων που γέρνουν και τα πλήρωσε ο ελληνικός λαός και παραμυθιάζει ο Σαμαράς ότι κυνηγάει τη διαφθορά και ο Βενιζέλος είναι έξω από τη φυλακή, ο οποίος έχει εγκληματήσει εις βάρος του ελληνικού λαού.
Αυτά, ως προς την περίπτωση Αθανασίου. Είναι πολύ συγκεκριμένα τα αδικήματα που έχει διαπράξει. Με την ιδιότητα του Βουλευτή Επικρατείας έχει διαπράξει παράβαση καθήκοντος, σύμφωνα με το άρθρο 259 του Ποινικού Κώδικα. Θα μπορούσα να μιλάω πολλή ώρα για την υπόθεση αυτή. Εν κατακλείδι, έχει παραβιάσει συνταγματικά κατοχυρωμένες αρχές ισοτιμίας, αλλά και ανεξαρτησίας της δικαιοσύνης, όπως τις εξέθεσα. 
Προηγουμένως ο Εκπρόσωπος του ΠΑΣΟΚ μίλησε για βία. Κανείς όμως από όλους εσάς δεν είπε λέξη στην περίπτωση που ασκήθηκε παράνομη βία εις βάρος Βουλευτών, στην περίπτωση που καταλύθηκε επί της ουσίας το Σύνταγμα των Ελλήνων με τη βία και μάλιστα, παρακωλύθηκε το έργο του Κοινοβουλίου. Μιλάω φυσικά για προσωπική μου εμπειρία, όταν εισέβαλαν πάνοπλοι άντρες της αντιτρομοκρατικής στην οικία μου, καθώς και άλλων Βουλευτών και του Αρχηγού της Χρυσής Αυγής, χωρίς να υπάρχει ούτε ένταλμα σύλληψης και ερεύνης ούτε άρση ασυλίας μας. 
Μιλάμε για πλήρη κατάλυση των πάντων, σε μία χώρα που κάποιοι παίζουν «κλέφτες και αστυνόμους», που κάποιοι προσποιούνται ότι υπάρχει Σύνταγμα, που δυστυχώς έχει καταλυθεί. 
Υπάρχει, όμως, μία πολύ μεγάλη ελπίδα. Πολύ σύντομα ο ελληνικός λαός, σε όλους εσάς τους υποκριτές και επίορκους, θα απαντήσει μέσω της κάλπης. Όσα παράνομα τεχνάσματα κι αν επικαλεστείτε, όσες παρανομίες κι αν διαπράξετε, δεν πρόκειται να πετύχετε απολύτως τίποτα. 
Όσον αφορά το σημερινό νομοσχέδιο, το είπε και ο ειδικός αγορητής μας, είμαστε κάθετα αντίθετοι. Με την υπόθεση αυτήν των διερμηνέων ουσιαστικά θα οδηγήσετε στο να λιμνάζουν οι υποθέσεις των αλλοδαπών στα ποινικά δικαστήρια, που είναι η απόλυτη πλειοψηφία. Οι υποθέσεις των αλλοδαπών, όσον αφορά τουλάχιστον τη βαριά εγκληματικότητα, τα βαριά κακουργήματα, είναι η απόλυτη πλειοψηφία στα ελληνικά δικαστήρια. Οι έγκλειστοι στις φυλακές είναι στην απόλυτη πλειοψηφία τους αλλοδαποί. Δεν λύνεται αυτό το πρόβλημα με κανέναν άλλο τρόπο, παρά μόνο με συμφωνίες με τα κράτη τους. Να επιστρέφουν στα κράτη τους και να εκτίουν εκεί τις ποινές τους και να απαλλαγεί από αυτό το καρκίνωμα η Ελλάδα. 
Από κει και πέρα, όλοι θα μεταχειριστούν αυτό το τέχνασμα, που τους δίνετε τη δυνατότητα να μεταχειριστούν, που τους παρέχετε αφιλοκερδώς αυτή τη δυνατότητα να επικαλούνται την έλλειψη διερμηνέα ή οτιδήποτε άλλο, ώστε να καθυστερούν, να αναβάλουν, να βλέπουν πότε τους βολεύει η σύνθεση, μέχρι να παραγραφούν οι υποθέσεις τους. 
Θέλω να κλείσω με μία ακόμα χαρακτηριστική περίπτωση εθνικής προδοσίας, η οποία συνετελέσθη πριν από δύο ημέρες μέσα στο Κοινοβούλιο. 
Θέλω να καταγγείλω τον Προεδρεύοντα Τραγάκη, καθώς και τον Υπουργό Εξωτερικών Βενιζέλο, ότι εν τη παρουσία τους μέσα στην Αίθουσα της Βουλής ένας βουλευτής του κρατιδίου των Σκοπίων προκάλεσε τον ελληνισμό και εντελώς παράνομα έκανε αναφορά στη λέξη «Μακεδονία», η οποία θα έπρεπε να απαγορεύεται για όλους αυτούς τους εχθρούς του ελληνισμού. 
Είναι παράνομο, μέσα στην Βουλή των Ελλήνων, ένας εκπρόσωπος του ανθελληνικού κρατιδίου των Σκοπίων να χρησιμοποιεί τον όρο «Μακεδονία» για το κρατίδιό του. Απορώ πού είναι οι «μακεδονομάχοι» της Νέας Δημοκρατίας, αυτοί που έδιναν μάχες. 
Η Χρυσή Αυγή αυτήν τη στιγμή δημοσιεύει στον ιστότοπό της -το μοναδικό ελεύθερο βήμα που διαθέτουμε εμείς οι Έλληνες εθνικιστές της Χρυσής Αυγής, ακόμα και ως Βουλευτές- το ντοκουμέντο αυτό της εθνικής προδοσίας, με τον Σκοπιανό εντελώς παράνομα, μέσα στη Βουλή των Ελλήνων, να μιλάει για «Δημοκρατία της Μακεδονίας» και ο Προεδρεύων Τραγάκης, καθώς και ο Βενιζέλος να το βουλώνουν. 
Σας καταγγέλλω για εθνική προδοσία.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο Κοινοβουλευτικός Εκπρόσωπος της Δημοκρατικής Αριστεράς, ο συνάδελφος Βουλευτής Αχαΐας κ. Νικόλαος Τσούκαλης.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Ευχαριστώ πολύ, κύριε Πρόεδρε. 
Έχουμε επαναλάβει πάρα πολλές φορές από αυτό εδώ το Βήμα, έχουμε προβληματιστεί, έχουμε ανταλλάξει απόψεις περί δημοκρατίας, περί κοινοβουλευτικού συστήματος, περί θεσμών. Και για να είμαστε πιο συγκεκριμένοι, περί αστικής δημοκρατίας.  
Κυρίες και κύριοι συνάδελφοι, φαίνεται ότι όσο περνάει ο καιρός, όσο ξετυλίγονται οι πτυχές της κρίσης, αποδεικνύεται καθημερινά ότι αυτό που πολλοί διατύπωναν, σε σχέση με την ακλόνητη ελληνική μεταπολιτευτική δημοκρατία, δυστυχώς δοκιμάζεται. Και δοκιμάζονται βασικά κεκτημένα. 
Κύριε Υπουργέ, αυτό το νομοσχέδιο σήμερα έδωσε τη δυνατότητα στους λιγοστούς Βουλευτές που είμαστε εδώ και κυρίως μέσω της εκπροσώπησης των Κοινοβουλευτικών Ομάδων από τους Κοινοβουλευτικούς Εκπροσώπους να αναδειχθούν τα τεράστια πολιτικά προβλήματα που αντιμετωπίζει η χώρα εκτός και πέρα από την ίδια την κρίση και τα οικονομικά προβλήματα. 
Τι αναδείχθηκε, κυρίες και κύριοι συνάδελφοι; Αναδείχθηκε ότι δυστυχώς το πολιτικό σύστημα και ο κορυφαίος θεσμικός εκπρόσωπός του, δηλαδή η Βουλή, έχει δυστυχώς χάσει τις διαχωριστικές γραμμές, έχει μπερδέψει τα όρια, τα οποία πρέπει να είναι σταθερά, ούτως ώστε να προασπίσουμε και τις αρχές. 
Κυρίες και κύριοι συνάδελφοι, ακούγονται συνεχώς σε αυτή εδώ την Αίθουσα υποκριτικά και κατά το δοκούν και a` la cart τα περί «κυριαρχίας του ελληνικού λαού». «Ο λαός είναι ο κυρίαρχος!». Να τελειώνουμε μία και καλή! 
Στα πλαίσια της κοινοβουλευτικής δημοκρατίας ο «κυρίαρχος λαός» εκφράζεται και περιορίζεται και οριοθετείται μέσω των διατάξεων του Συντάγματος. Δεν υπάρχει μόνο ένας θεσμός, όπως είχε ακουστεί παλιά. Υπάρχουν πολλοί θεσμοί και οι θεσμοί έχουν τεθεί ως φίλτρα, προκειμένου να αντιμετωπίζουν αυθαιρεσίες και καταχρήσεις. 
Έτσι, λοιπόν, ας αφήσουμε τα γνωστά παραμύθια και τις ανιστόρητες απόψεις ότι οι εκλογές δήθεν είναι η «κολυμβήθρα του Σιλωάμ», ότι είναι η διαδικασία που αναβαθμίζει συμπεριφορές. Αυτά τέλειωσαν. 
Υπάρχουν θεσμοί της ίδιας της δημοκρατίας, συνταγματικοί θεσμοί, που ελέγχουν συμπεριφορές. Αυτοί οι θεσμοί μπορεί να οδηγήσουν ακόμα και πολιτικούς σε στέρηση πολιτικών δικαιωμάτων. Προβλέπεται από τον Ποινικό Κώδικα, ούτως ώστε να εμποδιστεί κάποιος ή να υποστεί τις συνέπειες των πράξεών του. Ας τελειώνουμε, λοιπόν, με αυτό. 
Το δεύτερο ερώτημα είναι το εξής: Αλήθεια, σε τι διαφέρουν οι τοποθετήσεις από διάφορες πτέρυγες της Βουλής σε σχέση με τον τρόπο που λειτουργούν οι θεσμοί και βασικά με την κυρίαρχη συνταγματική αρχή της διάχυσης των εξουσιών; 
Και εδώ έχουμε χάσει πραγματικά όλα τα όρια και πολύ λυπάμαι όταν τέτοιες απόψεις τις διατυπώνουν και συνάδελφοι οι οποίοι είναι νομικοί. 
Και νιώθω την ανάγκη να απευθυνθώ στην πτέρυγα του ΣΥΡΙΖΑ που είναι Αξιωματική Αντιπολίτευση, εν δυνάμει αυριανή Κυβέρνηση. Ακόμα δεν έχετε συνειδητοποιήσει δυστυχώς ότι αύριο εσείς θα είστε, θέλετε-δε θέλετε, το γρανάζι του συστήματος, ότι εσείς θα είστε αυτοί πιθανόν που θα διαχειριστείτε το σύστημα και ότι σήμερα πρέπει να διατυπώσετε απόψεις για το πώς θα το διαχειριστείτε. Αλήθεια, τι πιστεύετε για τη διάκριση των εξουσιών, κυρία Κωνσταντοπούλου; 
Κι επειδή μας παρακολουθεί και ο ελληνικός λαός, πρέπει να ξέρει κάτι, ότι στην πρωινή συνεδρίαση της Επιτροπής Θεσμών και Διαφάνειας όλα τα κόμματα πλην του ΣΥΡΙΖΑ ψήφισαν επί μιας συγκεκριμένης διαδικασίας. Όλα τα κόμματα, από όλες τις πτέρυγες της Βουλής, συμφώνησαν στη συνενοχή τους. Ο μόνος άμωμος όλων των εξελίξεων είναι ο ΣΥΡΙΖΑ. Γιατί όλα τα κόμματα, λειτουργώντας, όχι με την κομμουνιστική, αριστερή, επαναστατική λογική, χρησιμοποίησαν τις απλές αρχές του αστικού συστήματος ή, αν θέλετε, τις αρχές που μας έχει διδάξει -και τουλάχιστον προσπαθούμε να επαναφέρουμε συνεχώς- η Γαλλική Επανάσταση, το να μπορεί δηλαδή να υπάρχει στοιχειώδης διάκριση των εξουσιών και προστασία των ίδιων των θεσμών, που είναι η στοιχειώδης κατά τεκμήριο προϋπόθεση, προκειμένου να λειτουργεί σωστά. Έτσι, λοιπόν, η απόφαση το πρωί για τον ποιον θα ακροαστούμε και γιατί, είναι ομόφωνη πλην ΣΥΡΙΖΑ.
Δεύτερον, εδώ και πολλά χρόνια, κυρίες και κύριοι συνάδελφοι τουλάχιστον έτσι έχω γαλουχηθεί αποκρούω, αντικρούω μετά βδελυγμίας οποιαδήποτε παρότρυνση ή οποιαδήποτε πίεση, προκειμένου να προσχωρήσω σε δηλώσεις μετανοίας. Στο κατά πόσο είμαστε συνένοχοι σε περίπτωση που δεν τοποθετούμαστε σε ένα γεγονός, αυτό θα μου επιτρέψετε να σας πω ότι απευθύνεται σε αυτούς που το λένε. Και προσέξτε μην ανοίξει ο ασκός του Αιόλου, μην έχουμε προβλήματα σοβαρότατα, όταν θα κληθούμε οι ίδιοι να διαχειριστούμε κάποια πράγματα. 
Συνένοχος δεν είναι κανένας, όταν αρνείται να λειτουργήσει παρορμητικά, όταν χρησιμοποιεί το απλό σκεπτικό που λέει «συγγνώμη, να ενημερωθώ», «συγγνώμη, να πληροφορηθώ το τι έχει συμβεί, να μάθω το κατά πόσο έχει επιληφθεί η δικαιοσύνη ή βρίσκεται ακόμα στη φάση της διαχείρισης του θέματος από την Αστυνομία». Αυτά τα απλά ζητήματα που θέτουμε θεωρούνται ως στοιχείο συνενοχής. Επειδή, λοιπόν, η συνενοχή σε καμμία περίπτωση δεν μπορεί να απευθύνεται σε Βουλευτές, θεωρώ ως αυτονόητο ότι δεν μπορεί να καλύπτεται από την επίσημη ηγεσία του ΣΥΡΙΖΑ, ενόψει μάλιστα της διαμόρφωσης του νέου πλαισίου διακυβέρνησης της χώρας. 
Και επειδή έχουμε χάσει και τις οριοθετήσεις, θα ήθελα να θέσω και ένα άλλο ερώτημα: Υπάρχει προηγούμενο –μπορεί να κάνω λάθος- σε επίπεδο ευρωπαϊκό, όπου ο αρχηγός της εκτελεστικής εξουσίας ή ο ρυθμιστής του πολιτεύματος ή ο αρχηγός της νομοθετικής εξουσίας έχει σούρτα-φέρτα με τους επικεφαλής των ανωτάτων δικαστηρίων;  Παραδείγματος χάριν, κατά πόσο η κ. Μέρκελ θα μπορούσε να έχει συζήτηση κεκλεισμένων των θυρών με τον Πρόεδρο του Συνταγματικού Δικαστηρίου της Γερμανίας;
Επειδή όλα αυτά τα χρόνια που είμαι Βουλευτής δεν έχω επισκεφτεί –παρ’ όλο που είχα λόγους- ανώτατους δικαστές και επειδή υπάρχει στη Δημοκρατική Αριστερά μια διαστροφή, όσον αφορά την προστασία των θεσμών και τη διάκριση των εξουσιών, θα ήθελα πραγματικά να ακουστεί από την πλευρά του ΣΥΡΙΖΑ το κατά πόσο αυτή η τακτική των επαφών των διαφόρων επιπέδων εξουσίας θα συνεχιστεί και στο επόμενο διάστημα. Δηλαδή, στο κατά πόσον αυτό θα το καθιερώσετε ή οι επαφές θα γίνονται με θεσμικό τρόπο ή η πληροφόρηση θα γίνεται μέσω του αρμόδιου Υπουργού ή θα πηγαίνει ο ίδιος ο Πρωθυπουργός ή ο ίδιος ο Πρόεδρος της Δημοκρατίας να έχει επαφές σε επίπεδο τέτοιο.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Πάθατε αμνησία.</Speech>
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρία Κωνσταντοπούλου, επειδή πολλά είπατε για όλους…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και μιλάτε εκ μέρους όλων;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Κυρία Κωνσταντοπούλου, επειδή πολλά έχετε πει για όλους σε αυτήν εδώ την Αίθουσα, επειδή προκύπτετε ο τιμητής όλων, θα μου επιτρέψετε να σας πω, λοιπόν, ότι έχουμε την υποχρέωση όλοι να διαφυλάττουμε στοιχειωδώς τους θεσμούς. 
Ειπώθηκε και κάτι άλλο προηγουμένως. Προσπαθήσατε να καλύψετε μια ενέργεια πίσω από το γεγονός της πιθανής άσκησης βίας, εκ μέρους της Αστυνομίας -η οποία είναι προς διερεύνηση, εγώ δεν θα τοποθετηθώ γιατί δεν έχω πληροφόρηση, σας το λέω- και είπατε: «Ε, και τι έγινε που διαδηλωτές νεολαίοι του ΣΥΡΙΖΑ διαδήλωσαν κάτω από το πολιτικό γραφείο Υπουργού;» 
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Και σας λέω, ευθέως. Αν το πολιτικό γραφείο του Υπουργού ήταν και σπίτι του, συγχρόνως, όπου καλύπτεται από το άσυλο και ζούσε εκεί η οικογένειά του, εσείς επικροτείτε το γεγονός, κυρία Κωνσταντοπούλου; Και το ερώτημα είναι: Γιατί δεν έγινε η διαδήλωση έξω από το Υπουργείο Εμπορικής Ναυτιλίας;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι είπατε τώρα; Για ποια οικογένεια λέτε;</Speech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Τι λέτε τώρα; Το καταλάβατε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, δεν κάνετε διάλογο τώρα. Σας παρακαλώ, κύριε Τσούκαλη.</ChairmanSpeech>  
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τόσο πολύ πάθος; Τόσο πολύ μένος κατά του ΣΥΡΙΖΑ; Ούτε στους «πενήντα οκτώ» να ήσασταν.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρίες και κύριοι συνάδελφοι. Κύριε Τσούκαλη, ολοκληρώστε παρακαλώ.</ChairmanSpeech> 
<Speech><Parlmember>ΝΙΚΟΛΑΟΣ ΤΣΟΥΚΑΛΗΣ</Parlmember>: Θέλω να ολοκληρώσω με το εξής: Επειδή είστε Αξιωματική Αντιπολίτευση και επειδή πιθανώς σύντομα να χρειαστεί να διαχειριστείτε τέτοιες καταστάσεις, μίλησα για τον ασκό του Αιόλου. Εάν δεν υπάρξει σαφής τοποθέτηση επ’ αυτών των ζητημάτων, έχω την εντύπωση ότι θα έχετε πρόβλημα. Τέλος πάντων. Αυτό είναι δική σας δουλειά και δική μας δουλειά είναι να μπορέσουμε να κάνουμε την αξιολόγησή μας. 
Κύριε Υπουργέ, θα σταθώ κι εγώ στην παράγραφο της τροπολογίας που αναφέρθηκαν όλοι, σε σχέση με το κτήριο. Επειδή δεν ακούστηκαν όλα, το κτήριο αυτό, κυρίες και κύριοι συνάδελφοι, χρησιμοποιείται από το 1987 ως πολυχώρος άθλησης-πολιτισμού, σε συμφωνία με το Ταμείο Εθνικής Άμυνας. Χρησιμοποιείται ως πολυχώρος από το λύκειο και το γυμνάσιο που είναι δίπλα, που δεν έχει χώρο. 
Ενώ, λοιπόν, βρισκόταν σε διαπραγμάτευση ο Δήμος της Αθήνας με το ταμείο για επαναμίσθωση –το ταμείο είχε ανταποκριθεί στη μίσθωση αυτή- ξαφνικά φέρνετε αυτή την τροπολογία και λέτε ότι μία παράδοση, μία ιστορία, ένα γεγονός τριάντα χρόνων, τώρα εσείς τα ανατρέπετε. 
Σας λέω το εξής απλό. Πιστεύετε ότι αυτή η λύση που προτείνετε είναι βιώσιμη, για μία περιοχή που υπάρχει λύκειο, γυμνάσιο και έχει καθιερωθεί, έχει παγιωθεί μια συγκεκριμένη λειτουργία; Το κυριότερο είναι ότι δεν περιμένετε, τουλάχιστον, να ολοκληρωθεί και να εκδοθεί απόφαση επί της αγωγής που έχει ασκηθεί, εκ μέρους του Δήμου της Αθήνας. 
Συζητήθηκε η τακτική αγωγή κατά του πρωτοκόλλου διοικητικής αποβολής τον Ιανουάριο και ακόμα δεν έχει εκδοθεί απόφαση. Γιατί, δεν περιμένετε, τουλάχιστον στη χειρότερη των περιπτώσεων, να εκδοθεί η απόφαση και να την επαναφέρετε; Είναι σωστή τακτική εκ μέρους του Υπουργείου Δικαιοσύνης ουσιαστικά αυτή τη στιγμή να παραβλέπει αυτή την εκκρεμοδικία; Αποσύρετε, λοιπόν, κύριε Υπουργέ, τη συγκεκριμένη διάταξη.
Η δική μας πρόταση είναι να κάνετε διάλογο και με τον Δήμο της Αθήνας, να κάνετε διάλογο και με τους φορείς της περιοχής και να βρεθεί η καλύτερη λύση. Διότι, χωρίς τον προσδιορισμό εναλλακτικής λύσης για τις συγκεκριμένες χρήσεις σε αυτή την περιοχή, σας επαναλαμβάνω ότι δεν θα είναι βιώσιμη η λύση που επιλέγετε και δεν θα μπορέσει να προχωρήσει το σχέδιό σας.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Τσούκαλη.
Κυρίες και κύριοι συνάδελφοι, γίνεται γνωστό στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής  σαράντα τέσσερα μέλη από την ομάδα πιστών του Ιερού Ναού Κοιμήσεως της Θεοτόκου, Νέας Φώκαιας Χαϊδαρίου.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Πρόεδρε, κύριε Κακλαμάνη, ζητήσατε τον λόγο. Να τελειώσει ο κ. Λοβέρδος ως Κοινοβουλευτικός Εκπρόσωπος;</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Και δύο ομιλητές έχουμε γραφτεί από τις 11.00’!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι να σας κάνω, κύριε συνάδελφε;
Κύριε Πρόεδρε, έχετε τον λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κυρία Πρόεδρε, έχει απέλθει από την Έδρα ο κ. Καλαντζής και δεν θα επιμείνω περισσότερο στο να υπογραμμίσω την ευθύνη του Προεδρείου όταν οι συζητήσεις στην Αίθουσα αυτή ξεφεύγουν από το κύριο θέμα που συζητούμε και εκτραχύνονται, σε βαθμό που θυμίζει εποχές όπου εδώ, σε αυτή την Αίθουσα, υπήρξαν και χειροδικίες, ανταλλαγές ύβρεων, απαξίωση γενικώς όχι μόνο των προσώπων, αλλά και του κοινοβουλευτικού θεσμού.
Μπορεί αυτήν τη στιγμή ένα μεγάλο τμήμα του ελληνικού λαού να υποφέρει σε τέτοιο βαθμό ώστε κάποιοι να βρίσκονται σε βαθιά κατάθλιψη και να μην μπορούν να σκεφτούν ούτε για το χθες ούτε για το σήμερα και κυρίως το πού μπορεί να οδηγήσει αυτή η κατάσταση. 
Αυτό, όμως, δεν σημαίνει ότι κάποια στιγμή δεν θα το σκεφτεί, ίσως κάποιες άλλες γενιές στο μέλλον, ιδιαίτερα εάν επέλθει αυτό που προσωπικά πολλές φορές έχω πει εγώ ότι το φοβούμαι. Φοβούμαι αυτή την προσπάθεια που τριάμισι χρόνια τώρα γίνεται, όπου άλλοι αιμορραγούν πολιτικά, προσωπικά, συνειδησιακά και άλλοι δημαγωγούν, καπηλεύονται και αντί απάλυνσης του πόνου του απλού πολίτη, ρίχνουν ξύδι στις πληγές του. Αυτά όλα καταγράφονται και θα αξιολογηθούν στο μέλλον.
Στο μεταξύ, όμως, ας έχουμε υπόψη ότι σε αυτή την περιοχή της Ανατολικής Μεσογείου, της περιοχής των Βαλκανίων κάθε μια, δύο γενιές γίνεται και μια αναδιάταξη συνόρων και ότι στα μεγάλα στρατηγεία των κατά καιρούς ισχυρών του κόσμου υπάρχουν σενάρια για κάθε περίπτωση.
Τα ζήσαμε πριν από δεκαπέντε χρόνια στη γειτονιά μας και υπήρξε μόνο η χώρα μας, που ευτυχώς ξέφυγε από εκείνη την αιματοχυσία.
Επειδή διαβάζω σήμερα ότι στην Κύπρο ένα πλοίο που κάνει έρευνες –και είναι χαρακτηριστική η ονομασία- για λογαριασμό της γειτονικής μας χώρας εισέρχεται στα λεγόμενα οικόπεδα, στα οποία έχει χωριστεί η ΑΟΖ της Κυπριακής Δημοκρατίας και προκαλεί, θέλω να πω ότι ξέρουμε σε ποια κατάσταση βρίσκονται αυτή τη στιγμή οι γείτονες και από πλευράς πολιτικής σταθερότητας και από πλευράς οικονομίας και τίποτα δεν αποκλείει εξαγωγή και στην Κύπρο και στο Αιγαίο ή στη Θράκη αυτών των εσωτερικών τους προβλημάτων. 
Εγώ έχω την ηλικία που μου επιτρέπει να ανακαλώ στη μνήμη μου εικόνες και από την Κατοχή. Πολλές φορές το έχω πει. Δικτατορία Μεταξά είχε η χώρα. Ο λαός, προφανώς, δεν πήγε στην Αλβανία, για να μην πέσει ο Μεταξάς. Πήγε, γιατί ήθελε να προασπιστεί την πατρίδα του. Αυτά όλα έχουν ξεχαστεί. 
Το καλοκαίρι του 2010 ο Πρωθυπουργός μιας νόμιμης κυβέρνησης βαφτίστηκε «Τσολάκογλου» και ζήσαμε γεγονότα, που τις εικόνες τους εισέπραττε ο έξω κόσμος. Γι’ αυτό και ο τουρισμός μας εκείνο το έτος, αντί να ανέβει 60% όπως έγινε στη γειτονική μας Ιταλία, έπεσε 40% εδώ, που σημαίνει μείωση του ΑΕΠ, σημαίνει περισσότερη ανεργία. 
Έζησα και έναν εμφύλιο και τη μετεμφυλιακή περίοδο. Έζησα καταστάσεις, που πιστεύω ότι καθέναν μας και ιδιαίτερα τους παλαιότερους μας δίδαξαν, για να λέμε κάτι στους νεότερους. 
Εγώ κακοποιήθηκα από κάποιους, που υποτίθεται ότι ήταν η νεολαία του κόμματος της Αξιωματικής Αντιπολίτευσης την Πρωτομαγιά του 2010 επί της λεωφόρου Πανεπιστημίου. Το ξέχασα και κακώς μου το θυμίζουν όποιοι μου το θυμίζουν, διότι σήμερα ο ελληνικός λαός δεν είχε ανάγκη από όλη αυτή τη συζήτηση που έγινε εκτός του νομοσχεδίου. Έτσι πιστεύω.
Κύριε Υπουργέ, εγώ δύο παρατηρήσεις μόνο έχω γι’ αυτά που εισηγείστε.Η πρώτη αφορά την περίφημη παράγραφο 4, που όντως σας λέγω με απόλυτη ειλικρίνεια ότι εσείς, αν και δεν είστε τεχνικός, αν και δεν έχετε γνώσεις μηχανικού, αφού το είχατε στα χέρια σας, σίγουρα θα μελετήσατε, όπως και το τοπογραφικό και τι γίνεται με τα οικοδομικά τετράγωνα, το 131, το άλλο κ.λπ.. Δεν ήθελα να αμφισβητήσω το σεβασμό σας προς το Κοινοβούλιο, αλλά ειλικρινά φαντάζεστε ότι μπορεί να έρχεται μία τροπολογία και πέντε ή δέκα Βουλευτές εδώ να την ψηφίσουν για λογαριασμό των απόντων, όταν και οι ίδιοι δεν γνωρίζουν; Όμως, και όλοι να ήμασταν, και οι τριακόσιοι, δεν νομίζω να ήξεραν.
Έχουμε, λοιπόν, το Δήμο Αθηναίων, ο οποίος έχει κάποια δικαιώματα. Σε ότι αφορά ιδιαίτερα τους κοινοχρήστους χώρους, όπως γνωρίζετε εκ του Συντάγματος –δεν θα σας κάνω εγώ μαθήματα, τα ξέρετε πολύ καλύτερα εσείς από εμένα- δεν μπορείτε, είναι λάθος να το κάνετε αυτό. Σε κάθε περίπτωση, κρατήστε το, συζητήστε το. 
Εγώ δεν το ψηφίζω –να εξηγούμεθα- και εξαιτίας αυτού δεν θα ψηφίσω και το υπόλοιπο, στο οποίο έχω μόνο μία επιφύλαξη. Δεν είναι δυνατόν να ανέβουν στην έδρα να δικάσουν νέοι δικαστές με πρακτική άσκηση στο λειτούργημά τους, το πολύ ενός ή ενάμιση μηνός. 
Αυτό που έχει συμβεί -εσείς το ξέρετε- με δύο σειρές δικαστών στο παρελθόν έχει ασκήσει μεγάλη επιρροή στη λειτουργία της δικαιοσύνης. Ήμουν Υπουργός Δικαιοσύνης τότε, αλλά βλέπω ακόμα πόσο έχει επηρεάσει τη λειτουργία της. Σας παρακαλώ να μην επιμείνετε να μείνουν. Δεν είμαστε στο 1940, όπως υπενθύμισα πριν, όπου έφυγαν οι στρατιωτικοί από τις σχολές των αξιωματικών και των υπαξιωματικών, χωρίς να ολοκληρωθεί η εκπαίδευσή τους, και πήγαν στο μέτωπο. 
Δεν νομίζω ότι πρέπει να το κάνετε αυτό, γιατί ενισχύετε μία αδυναμία που έχει το Δικαστικό μας Σώμα, κοντά στα άλλα προβλήματα που αντιμετωπίζει, όπως και αυτά της υποδομής. 
Ήμουν σε αυτό το «φρούριο» το πρωί, στο Εφετείο Αθηνών. Μα, είναι να λυπάται κανείς. Εκεί θυμήθηκα τη Δίκη του Κάφκα. Χάθηκα εκεί μέσα. Ανέβαινα, κατέβαινα. Θα νόμιζαν ότι μου αρέσει να ανεβαίνω και να κατεβαίνω τις σκάλες. Δεν έβρισκα άκρη. Και είμαι και δικηγόρος με μακρά θητεία. 
Αυτό που αναφέρατε για το κτήριο, το οποίο θα έρθει από το Υπουργείο Εθνικής Αμύνης, προφανώς είναι κάποιο κομμάτι που ανήκει στο συγκρότημα της Σχολής Ευελπίδων. Δείτε το και αυτό. Δεν είναι δυνατόν να μας φέρνετε τώρα μία τροπολογία και να πρέπει εμείς να τη δεχτούμε. Εγώ διατυπώνω την επιφύλαξή μου.
Ευχαριστώ πολύ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Πρόεδρε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε.
Θα ήθελα να κάνω μία διευκρίνιση για το θέμα αυτό σχετικά με την παράγραφο στην οποία αναφέρθηκαν ο κύριος Πρόεδρος, αλλά και όλες οι πτέρυγες της Βουλής. 
Θα ήθελα να πω το εξής: αυτό είναι ιδιοκτησία του δημοσίου. Έχει γίνει ήδη πρωτόκολλο διοικητικής αποβολής και βεβαίως, έχει προσβληθεί το πρωτόκολλο στο δικαστήριο. Εάν κερδίσει ο δήμος και ακυρωθεί το πρωτόκολλο, δεν υπάρχει πρόβλημα, παραμένει. Εάν, όμως, δεν κερδίσει ο δήμος, πάλι θα μπορεί να εκτελεστεί, ανεξαρτήτως της διάταξης που αλλάζει τα χωροταξικά.
Όμως, λαμβάνοντας υπόψη ότι όλες οι πτέρυγες της Βουλής θέλουν να το ξαναδούμε το θέμα, το Υπουργείο δεν έχει αντίρρηση. Την αποσύρω αυτήν τη διάταξη, ώστε να τη δούμε σε πλαίσιο συναίνεσης. Σας λέω, όμως, ότι το κάνουμε για τη καλή λειτουργία του Κοινοβουλίου και γιατί έτσι πρέπει να γίνεται.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και για να δείξουμε σεβασμό και στην τοπική αυτοδιοίκηση. Δεν είμαστε μόνο εμείς αυτοί που εκφράζουμε τη λαϊκή κυριαρχία.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εντάξει, κανένα πρόβλημα, κύριε Πρόεδρε.
Όσον αφορά, το δεύτερο θέμα, που αφορά στην ανέγερση κτηρίου στα λυόμενα, η Βουλή το έχει ψηφίσει αυτό. Από το 2013 έχει ψηφιστεί ότι μπορεί να αλλάξει η χρήση των λυομένων, αλλά εν πάση περιπτώσει επειδή έχει ενότητα..</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τροπολογία φέρατε πάλι κι εμείς αντιλέξαμε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αφήστε μας, κυρία Κωνσταντοπούλου, να μιλήσουμε. Παντού έχετε αντίρρηση. Δεν λειτουργεί έτσι το Κοινοβούλιο. Αναγκαζόμαστε να απευθυνόμαστε στον κ. Κακλαμάνη, για να παίρνουμε μαθήματα κοινοβουλευτικής δεοντολογίας. 
Θα το αποσύρουμε αφού το θέλουν όλες οι πτέρυγες και θα το ξαναδούμε. Τελείωσε. Θα φέρουμε μία νομοτεχνική βελτίωση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ,  διευκρινίζετε λίγο, σας παρακαλώ, ποια διάταξη παίρνετε πίσω για να την ξαναδείτε;</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Την παράγραφο 4.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>):  Ωραία. Για να γραφτεί στα Πρακτικά.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ναι, είναι η παράγραφος 4 του τελευταίου άρθρου της τροπολογίας, στη σελίδα 3.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, ευχαριστούμε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εξηγώ, όμως, ότι είναι άνευ αντικειμένου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. 
Το λόγο έχει ο Κοινοβουλευτικός Εκπρόσωπος της Ομάδας των Ανεξαρτήτων Δημοκρατικών Βουλευτών, κ. Λοβέρδος.</ChairmanSpeech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ευχαριστώ, κυρία Πρόεδρε. 
Κυρίες και κύριοι συνάδελφοι, νομίζω ότι στη φάση που βρίσκεται ο καθένας μας - και η καθεμία- εδώ στη Βουλή, και με την εμπειρία που έχουμε, μικρή ή μεγάλη, συμμεριζόμαστε το επιχείρημα ότι όταν έχουμε για ένα θέμα μία άποψη, δεν έχουμε ανάγκη επαληθεύσεων από ξένους ή Έλληνες πολιτικούς. Αν κάτι το πιστεύουμε, το πιστεύουμε. 
Ενδεχομένως να έχουμε συγκριτική βοήθεια από κάτι που ειπώθηκε στο Ευρωπαϊκό Κοινοβούλιο από κάποιον Βουλευτή ή πολιτικό μιας άλλης χώρας ή από κάποιο κόμμα. 
Όλοι τα χρησιμοποιούμε αυτά. Δεν είναι, όμως, κριτές των απόψεών μας οι άλλοι. Αν έχουμε άποψη, την έχουμε εμείς και βάσει αυτής καθορίζουμε την πολιτική μας συμπεριφορά, τις αποφάσεις μας, τα «ναι» και τα «όχι» μας. Αυτά τα είπα για να μην παρεξηγηθώ. 
Σε αυτό το πλαίσιο φέρνω στην Εθνική Αντιπροσωπεία σήμερα, στην Ολομέλεια, τη χθεσινή κοινοβουλευτική μας στιγμή με τον Αντιπρόεδρο του Ευρωπαϊκού Κοινοβουλίου και Επικεφαλή της Επιτροπής που ελέγχει τη συμπεριφορά της τρόικας στην Ελλάδα. Έχει θέματα η συμπεριφορά της τρόικας. Όσοι ξέρουν πως ακριβώς διαμείβεται η σχέση ανάμεσα στο ελληνικό δημόσιο και στην τρόικα, ξέρουν ότι έχει θέματα. Πολλά πράγματα που δεν είναι συμφωνημένα έρχονται στο τραπέζι «από το παράθυρο». Τα ζήσαμε αυτά και τα ζουν και οι συνάδελφοι που είναι τώρα στην Κυβέρνηση. Υπάρχουν ζητήματα με τις δημόσιες δηλώσεις ορισμένων από αυτούς που προκαλούν πολιτικά προβλήματα στον τόπο, κυρίως δηλώσεις που προέρχονται από στελέχη του Διεθνούς Νομισματικού Ταμείου. Υπάρχουν θέματα. Έχει δουλειά να κάνει αυτή η Επιτροπή του Ευρωπαϊκού Κοινοβουλίου. 
Πέραν, όμως, της δουλειάς και της εξέτασης που έχει να κάνει και του πορίσματος που θα εκπονήσει, μου έκανε πολύ μεγάλη εντύπωση -και αξίζει να σημειωθεί αυτό στην Ολομέλεια της Βουλής- πως ο κ. Ότμαρ Κάρας, ο Αντιπρόεδρος του Ευρωπαϊκού Κοινοβουλίου, έκανε την αναφορά ότι σε συνάντηση που είχε πριν από ένα μήνα –νομίζω- στις Βρυξέλες με τον Αρχηγό της Αξιωματικής Αντιπολίτευσης δεν αντελήφθη κάποια ειδική πρόταση που να προέρχεται από τον πολιτικό αυτό χώρο –Αξιωματική Αντιπολίτευση στην Ελλάδα, επαναλαμβάνω- σε σχέση με την πορεία της χώρας. Η δική μου προσλαμβάνουσα παράσταση γι’ αυτό προκύπτει από τον Τύπο και από τα Μέσα Μαζικής Ενημέρωσης που κάλυψαν τη χθεσινή διαδικασία και από τον Πρόεδρο της Επιτροπής Κοινωνικών Υποθέσεων, τον κ. Κρεμαστινό, που με ενημέρωσε. 
Αν αυτό έχει ειπωθεί έτσι, τότε έχουμε απλώς μια συγκριτική αναφορά στα δικά μας πιστεύω, για τα δικά μας πιστεύω, τα υπέρ και τα κατά του καθενός και της καθεμιάς μας. 
Εμείς λέγαμε ότι όταν διαχειριστήκαμε την κρίση στην πιο δύσκολη περίοδο μετά τον Εμφύλιο Πόλεμο, για την Ελλάδα δεν υπήρχε άλλη επιλογή. Μιλάω για όσους ήταν εδώ το Μάιο του 2010 που κληθήκαμε να πάρουμε αποφάσεις και για όσους ήμασταν στην Κυβέρνηση λίγες εβδομάδες πριν -μια, δυο, τρεις- όταν εγκρίναμε και εισηγηθήκαμε στη Βουλή εκείνη τη λύση. 
Δεκαεννιά μήνες τώρα όπου κυβερνάει ο κ. Σαμαράς και η Νέα Δημοκρατία, στην Αίθουσα αυτή –όχι μόνο από το ΣΥΡΙΖΑ, είναι άδικο να αναφέρεται κανείς μόνο στο ΣΥΡΙΖΑ- από όλες τις πλευρές της Βουλή δεν έχει κατατεθεί κάτι άλλο, μια εναλλακτική, κάτι το οποίο να μπορεί να πείσει τον Έλληνα πολίτη ότι δεν δημαγωγούν εδώ οι πολιτικοί, δεν είναι λογάδες απλοί, αλλά κάτι λένε για κάτι συνταρακτικό, για κάτι που ταλαιπωρεί και θα ταλαιπωρεί την Ελλάδα, την κρίση δηλαδή, ανταγωνιστικότητας και την κρίση χρέους και ελλειμμάτων που σάρωσε τη χώρα και τη χτυπάει ακόμα. 
Τίποτε εναλλακτικό δεν έχει κατατεθεί. Συνεχώς, μετά από κάθε εκλογική διαδικασία έχουμε νέα σενάρια εκλογών. Τα τελευταία σενάρια είναι των τελευταίων δύο εικοσιτετραώρων. Πρέπει κάποια στιγμή, αναθεωρώντας το Σύνταγμα να βάλουμε την τετραετή θητεία και να τελειώνουμε με αυτό. 
Η Ελλάδα υποφέρει από φτώχεια και από πολιτική ρευστότητα. Κι όλα αυτά τα σενάρια κάθε λίγο και λιγάκι, κάθε μήνα περί εκλογών, επιτείνουν την πολιτική ρευστότητα, που επιτείνει με τη σειρά της τη φτώχεια, αφού ανάπτυξη σε τόπο που πολιτικά δεν είναι σταθερός πάρα πολύ δύσκολα μπορεί να υπάρξει. 
Έλεγα, λοιπόν, πως τίποτα εναλλακτικό δεν έχει προταθεί από την πλευρά της Αξιωματικής Αντιπολίτευσης. Αποδείχθηκε, όμως, κύριε Υπουργέ, ότι ούτε κι από τη Νέα Δημοκρατία δεν έχει προταθεί κάτι εναλλακτικό, ούτε από εσάς. 
Κυρία και κύριοι συνάδελφοι της Νέας Δημοκρατίας ούτε από εσάς έχει προταθεί κάτι εναλλακτικό. Έχουν έρθει τούμπα τα ζάρια. Θυμάμαι τους Βουλευτές σας εδώ ή τα στελέχη σας στο δημόσιο διάλογο και τις φράσεις τους. Είχατε -υποτίθεται- κοστολογημένα -λέγατε- χρονοδιαγραμμένα μέτρα πολιτικής, άλλα, που θα αντέστρεφαν το κλίμα. 
Θα πηγαίναμε σε ένα άλλο μείγμα πολιτικής που θα ευνοούσε την ανάπτυξη. Δεν το είδαμε. Μας «χτυπούσατε» στη Βουλή, μας «χτυπούσαν» τα στελέχη σας στον κρατικό μηχανισμό. Ήταν και από τη δική σας πλευρά πολύ μεγάλη η ταλαιπωρία που υποστήκαμε όταν μόνοι μας διαχειριστήκαμε την κρίση. Αυτά έχουν γίνει, θα ακούγονται, όμως, στην Εθνική Αντιπροσωπεία σε κάθε ευκαιρία.
Ξαναλέω ότι πρέπει να πάμε παρακάτω. Επαναλαμβάνω, θα υπάρχει σκληρότερη φτώχεια για το 2014 και πολιτική ρευστότητα, που το δεύτερο επιτείνει το πρώτο. 
Σε αυτό το δυσμενές πλαίσιο, κύριε Υπουργέ, το δυσμενέστατο, το σκληρό για τον ελληνικό λαό, το Υπουργείο σας μπορεί να κάνει πάρα πολλά πράγματα. Και επειδή είστε δραστήριος, είστε λίγους μήνες Υπουργός και πολλές φορές έχετε φέρει στη Βουλή νομοθετικές παρεμβάσεις σας τις οποίες οι περισσότεροι ψηφίζουμε και πολλές φορές από όλες τις πλευρές σχεδόν, παίρνω την ευκαιρία να σας πω ότι το 50% του προβλήματος ανταγωνιστικότητας που έχει η χώρα εξαρτάται από τη δικαιοσύνη. Όχι από την ποιότητα των αποφάσεων και την ουσία τους, αλλά από την οργάνωση της δικαιοσύνης, την αποτελεσματικότητά της δηλαδή, επί του σκοπού να εκδίδει γρήγορα τις αποφάσεις της για να ξεμπλοκάρει τα θέματα. Η διοίκηση της δικαιοσύνης πάσχει, όχι η ίδια η δικαιοσύνη. Και καλούς δικαστές έχουμε και καλές αποφάσεις βγαίνουν. 
Ωστόσο, είναι στην αγορά παγκοίνως γνωστό, ότι όποιος θέλει να μπλοκάρει μία επένδυση, δεν έχει παρά να κάνει μία αίτηση ακυρώσεως στην άδεια. Η αίτηση ακυρώσεως θα διεκπεραιωθεί μετά από πάρα, μα πάρα πολλά χρόνια. Η επένδυση, όταν θα εγκριθούν διοικητικά και δικαστικά οι προϋποθέσεις της, θα έχει πολλές φορές απαξιωθεί και όταν οι επενδυτές αυτά τα συζητούν μεταξύ τους και οι διεθνείς αγορές τα ξέρουν, τότε όλοι λένε ότι «στην Ελλάδα δεν έχεις λόγο να κάνεις επένδυση, κάποιος θα βρεθεί να σε φρενάρει». 
Και η μέθοδος ήταν πάρα πολύ γνωστή και παραμένει δυστυχώς, πολύ γνωστή. Έχεις ένα δημοτικό σύμβουλο της εκάστοτε αντιπολίτευσης στο δήμο, δικό σου, φίλο σου, γνωστό σου; Βαλ’ του μια φωτιά εκεί, ότι η τάδε πρόταση δεν είναι καλή, ότι έχει προβλήματα. Θα αρχίσει να φωνάζει, θα τον πάρει το τοπικό κανάλι πρώτα, θα τον πάρει ένα κανάλι από το κέντρο, θα φτιάξουν το θεματάκι, θα μπουν τα κόμματα με βάση την κοινοβουλευτική τους αντιπαράθεση και πάει η επένδυση. Θα υπάρχουν δικαστήρια, διοίκηση φοβισμένη και η επένδυση κολλημένη. Έτσι δεν προχωράμε. 
Αυτό αφορά και τα επενδυτικά που σαμποτάρονται με αυτόν τον τρόπο και εκείνα τα θέματα για τα οποία μία απόφαση οργάνου της δικαιοσύνης είναι σταθμός μιας σύνθετης διαδικασίας μέχρι αυτή να ολοκληρωθεί. 
Κι έχουμε καθυστερήσεις από το Ελεγκτικό Συνέδριο. Τι να πεις, όμως, στους δικαστές; Να πάνε πιο γρήγορα; Πώς να πάνε πιο γρήγορα; Πώς μπορούν με ένα κουτάλι να ισοπεδώσουν ένα βουνό; Δεν μπορούν. Άρα, αυτό που μπορεί να κάνει η υπεύθυνη Κυβέρνηση, κύριε Υπουργέ, είναι να κάνει παρέμβαση που να βοηθάει την επιτάχυνση των διαδικασιών. 
Κι επειδή είστε πιο ειδικός, ως προϊστάμενος και αυτού του τομέα της διοίκησης, από εμάς τους υπολοίπους εδώ στο Σώμα, τουλάχιστον για τη φάση αυτή που διανύουμε, θέλω να σας δώσω ένα παράδειγμα, δεν ξέρω αν είναι το πιο χαρακτηριστικό, αλλά εμένα με πείθει και σχετίζεται με την εκδίκαση των υποθέσεων που αφορούν τη διαφθορά και δη την πολιτική διαφθορά. Πώς ξαφνικά από εκεί που κάναμε δέκα χρόνια να διεκπεραιωθεί μία υπόθεση, διεκπεραιώνεται πάρα πολύ σύντομα; Πώς έγινε αυτό; Κάπως έγινε. Εμείς κάναμε τις παρεμβάσεις εδώ στη Βουλή, αναφέρθηκε ο κ. Κουκουλόπουλος και ο κ. Κουτσούκος και στη συνέχεια η διοίκηση της δικαιοσύνης εφήρμοσε τη νομοθεσία και προχωρούν οι υποθέσεις πάρα πολύ γρήγορα. 
Γιατί θα είχε αντίρρηση κάποιος αν με την ίδια μέθοδο ή μια παραπλήσια, παρόμοια, που προσιδιάζει στα θέματα με οικονομικό περιεχόμενο, είτε αυτά κρίνονται από το Ελεγκτικό Συνέδριο είτε αυτά κρίνονται από τη διοικητική δικαιοσύνη, να έχουμε μία επιτάχυνση, φωτογραφίζοντας τις υποθέσεις με οικονομικό-αναπτυξιακό περιεχόμενο;
Αυτός ήταν ο τρόπος που λειτούργησε το ελληνικό κράτος προετοιμάζοντας τους Ολυμπιακούς Αγώνες, όπου επειδή καθυστέρησε επί πέντε χρόνια κατά τα ειωθότα, γιατί κοιτούσε αμέριμνο και απαθές τις προθεσμίες να περνούν τη μία μετά την άλλη, στο τέλος επιτάχυνε. 
Του ακατάστατου το πλεονέκτημα είναι η δουλειά της παραμονής. Την παραμονή, λοιπόν, και για μια παραμονή ενάμισι περίπου έτους όλα δούλεψαν ρολόι. Και υπήρξε και εναρμόνιση της πρακτικής της κυβέρνησης με τη διοίκηση και ένας συγχρονισμός της ελληνικής δικαιοσύνης και τελείωσαν εμπρόθεσμα και έγκαιρα τα πάντα. Γιατί το ίδιο δεν μπορεί να γίνει τώρα που ο ελληνικός λαός πεινάει; Γιατί τώρα που στα αστικά κέντρα το πρόβλημα της ανεργίας είναι τεράστιο; 
Το φονικό με τον Παύλο Φύσσα, κύριε Υπουργέ, δεν έγινε στο Κολωνάκι. Έγινε στην Αμφιάλη. Στο Κερατσίνι έχουμε 70% ανεργία και όλη η ναυπηγοεπισκευαστική ζώνη είναι κλειστή, επειδή είναι εγκλωβισμένη και φυλακισμένη. Και πάει ο Πρόεδρος της Δημοκρατίας στην Κορέα και λέει «τα καράβια που έρχονται στο λιμάνι του Πειραιά να μπαίνουν εκεί για επισκευές» και του λένε οι Κορεάτες, «κύριε Πρόεδρε, καλώς, αλλά στην Ελλάδα έχετε γραφειοκρατία. Είναι πολύ δύσκολο να μπλέξεις με την Ελλάδα». Και τους απαντά «μα, εμείς οι Έλληνες που στην Κορέα χύσαμε το αίμα μας;». Καλώς, το χύσαμε το αίμα μας στην Κορέα οι συνέλληνες εκείνη την εποχή. Αλλά, τώρα, όταν απευθύνεσαι στις αγορές αυτά τα επιχειρήματα δεν είναι τα πρέποντα, δεν είναι διεισδυτικά. 
Είναι ακίνητη εκεί η περιοχή, άντε να μπει κανένα κότερο και αν θα βγει. Κανένα βαπόρι δεν μπαίνει, γιατί όποιο και να μπει θα εγκλωβιστεί. Το αίτιο είναι γνωστό και το κοιτάμε, το χαζεύουμε, το παρατηρούμε. 
Δεν είναι αυτό δικό σας θέμα, προφανώς. Το ανέφερα ως ένα πολύ χαρακτηριστικό παράδειγμα της διοικητικής αβελτηρίας. Όμως και η καθυστέρηση της δικαιοσύνης, ως αποτέλεσμα του τρόπου οργάνωσης σε αυτήν την περίοδο που ζούμε, δεν μπορεί να είναι θέμα εγκυκλοπαιδικό.
Ήμουν νέος Βουλευτής ενός μηνός περίπου, όταν ο τότε Υπουργός Δικαιοσύνης, ο κ. Σταθόπουλος, έφερε σχέδιο νόμου για την επιτάχυνση της απονομής της δικαιοσύνης και από τότε ουκ έστιν έτερο. Δεν ξέρω πόσα ακόμα έχουμε ψηφίσει και κανένα δεν την επέφερε αυτήν την περίφημη επιτάχυνση.
Τώρα, όμως, ο κόσμος πεινάει. Και επειδή ο μόνος τρόπος να λυθούν τα προβλήματα του δημοσίου ταμείου, των ασφαλιστικών ταμείων, είναι να υπάρξει επανεκκίνηση της οικονομίας, όσο από την πλευρά του Υπουργείου Δικαιοσύνης δεν γίνεται η καλή παρέμβαση, δεν γίνεται τίποτα. Και το λέω σε εσάς που είστε δραστήριος. Σε άλλον συνάδελφο δεν θα το έλεγα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε συνάδελφε, ολοκληρώστε.</ChairmanSpeech> 
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Ναι, κυρία Πρόεδρε. 
Εσείς έχετε φέρει εδώ μια σειρά από παρεμβάσεις, φέρτε και αυτήν! 
Θα είναι όλο το Σώμα θετικό. Και αν δεν είναι μία και είναι δύο, φέρτε τις και τις δύο. Αναφέρομαι στο Ελεγκτικό Συνέδριο, για την παρέμβαση του οποίου στον έλεγχο των δημοσίων δαπανών πρέπει να δείτε τη δική σας παρέμβαση. Ενδεχομένως ξεχωριστά για το Ελεγκτικό Συνέδριο και ξεχωριστά για την υπόλοιπη δικαιοσύνη. Θέλετε ένα, φέρτε ένα. Κάντε όμως αυτή την αναγκαία παρέμβαση!
Πώς θα κάνουμε κοινωνική πολιτική, κυρίες και κύριοι της Αριστεράς; Αν κερδίζατε εσείς, τι κοινωνική πολιτική θα κάνατε; Από πού θα αντλούσατε τα χρήματα; Αν δεν παράγεται εθνικό προϊόν για να φορολογείται και οι εισφορές να πηγαίνουν στα ταμεία, πώς θα κάνετε αναδιανομή; Πώς θα γίνει από οποιονδήποτε η αναδιανομή; Πώς να είναι κανείς κοινωνικά δίκαιος, εάν δεν παράγεται τίποτα; 
Απευθύνομαι και στους νομικούς, ειδικά στους επιστήμονες της Νομικής, οι οποίοι κάνουν συνέδρια, για το ότι το Σύνταγμα δεν εφαρμόζεται, και έχουν δίκιο ως προς τα κοινωνικά δικαιώματα. Όμως «ουκ αν λάβοις παρά του μη έχοντος»! Τι κοινωνικό κράτος θεμελιωμένο σε σύγχρονο Σύνταγμα μπορεί να υπάρξει, όταν δεν υπάρχει τίποτα για διανεμηθεί; Εκεί είναι το πρόβλημα. Αυτό είναι το σταυρικό πρόβλημα. Αυτό το πρόβλημα θα αντιμετωπίσετε στις υπόλοιπες φάσεις της διακυβέρνησής σας. Και ή θα μπει μπροστά για να λυθεί ή δεν θα μπει μπροστά και τότε θα σκοτωνόμαστε τι έγινε το πρωί, εάν το αστυνομικό όργανο έκανε το άλφα, το βήτα, που κι αυτά πρέπει να τα βλέπουμε, αλλά που δεν είναι το σταυρικό πρόβλημα της χώρας. Ή θα κινητοποιηθεί η Κυβέρνηση ή νομίζω ότι το παιχνίδι είναι μάταιο! Θα περνάνε από την Κυβέρνηση διάφορες πλειοψηφίες και θα φεύγουνε κακήν κακώς. 
Έτσι, κυρίες και κύριοι συνάδελφοι, δεν μπορεί η χώρα να προχωρήσει. Πρέπει να δούμε, πότε επιτέλους θα αρχίσει η αντίστροφη πορεία. Το 2010, το 2011, το 2012, το 2013; Πάει και ο Ιανουάριος του 2014 και στα θέματα αυτά πρόοδος, ουσιαστική τουλάχιστον, δεν έχει υπάρξει. 
Κύριε Υπουργέ, πραγματικά με αγωνία περιμένουμε να φέρετε μία τέτοια νομοθετική παρέμβαση. Και θα σας βοηθήσουμε να γίνει καλύτερη στο μέτρο των δυνάμεών μας και φυσικά θα τη στηρίξουμε. Όμως, επιτέλους, φέρτε την!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο κ. Ηλίας Βλαχογιάννης έχει τον λόγο.</ChairmanSpeech> 
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ευχαριστώ πολύ, κυρία Πρόεδρε. 
Κύριε Υπουργέ, κυρίες και κύριοι συνάδελφοι, είμαστε εδώ από το πρωί, γραφτήκαμε κάποιοι ομιλητές και δυστυχώς μιλάμε μετά από τόσες ώρες. Θα πρέπει όλοι να συμβάλλουμε, έτσι ώστε το Κοινοβούλιο να μην μετατρέπεται κάθε φορά σε κοινοβούλιο αξιωματούχων, βαρόνων ή αυτόκλητων βαρόνων. Θα πρέπει να δίνεται ο λόγος και στους απλούς Βουλευτές. 
Έχουμε ευθύνη και συνευθύνη όλοι να συμβάλλουμε προς αυτήν την κατεύθυνση. Εμείς πρέπει να τηρούμε το χρόνο όταν μας δίδεται βάσει του Κανονισμού, αλλά και όλοι πρέπει να σέβονται τις κοινοβουλευτικές διαδικασίες. Όλοι εκπροσωπούμε πολίτες και δεν νομίζω ότι κάποιοι εκπροσωπούν περισσότερους πολίτες. Επομένως, θα πρέπει αναλογικά να έχουν όλοι το δικαίωμα να εκφραστούν στο ναό της δημοκρατίας, στο ελληνικό Κοινοβούλιο. 
Όσον αφορά αυτά που είπε ο αξιότιμος κ. Λοβέρδος, με τα περισσότερα συμφωνώ. Διαφωνώ, όμως, με τις ευθύνες της Νέας Δημοκρατίας, κύριε Πρόεδρε, γιατί η Νέα Δημοκρατία όταν ανέλαβε τη διακυβέρνηση της χώρας και έβαλε πλάτη για να σωθεί η χώρα, ήταν οι εξελίξεις προδιαγεγραμμένες και δεν μπορούσε να αλλάξει την κατάσταση και να διώξει το ΔΝΤ, όταν άλλοι το είχαν φέρει στη χώρα. Τώρα προσπαθούμε να το διώξουμε, γι’ αυτό και το μνημόνιο σε λίγους μήνες θα αποτελεί παρελθόν με τις προσπάθειες αυτής της Κυβέρνησης και όλου του ελληνικού λαού.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Είστε αντιμνημονιακός, κύριε Βλαχογιάννη;</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Ναι, είμαστε αντιμνημονιακοί και θα το δείτε σε λίγους μήνες, όταν το μνημόνιο θα αποτελεί παρελθόν. 
Η δεύτερη παρατήρηση που έχω να κάνω είναι ότι πρέπει όλοι να σεβόμαστε τους θεσμούς. Δεν άκουσα μία καταδίκη για το ότι κάποιοι νεαροί –σε οποιοδήποτε κόμμα και αν ανήκουν- επιτέθηκαν σε ένα πολιτικό γραφείο ενός πολιτικού προσώπου. Αύριο θα επιτεθούν στο σπίτι κάποιου άλλου. Γιατί; Στοχοποιούμε κάποιους κυβερνητικούς αξιωματούχους; Επιδιώκουμε την τρομοκράτησή τους μέσω αυτών των επιθέσεων; 
Θα πρέπει όλοι να απονείμουμε εύσημα και τιμή στο Λιμενικό Σώμα, στην Ελληνική Ακτοφυλακή, που με αντίξοες συνθήκες επιτελούν σπουδαίο έργο για την πατρίδα μας, για την Ευρώπη, με ανθρωπισμό και σεβόμενοι πάντα τις διεθνείς συνθήκες και τους νόμους του κράτους. 
Εκμεταλλευόμαστε ένα ατυχές γεγονός -για το οποίο όλοι λυπούμαστε, αλλά ακόμα η έρευνα δεν έχει τελειώσει για να δούμε πού θα αποδώσει ευθύνες- για να καταγγείλουμε την πολιτική ηγεσία αμέσως σαν υπεύθυνη, χωρίς να ξέρουμε καν τα πραγματικά περιστατικά; Μήπως έτσι στοχεύουμε στο να αποθαρρύνουμε το Λιμενικό από το να κάνει σωστά το έργο του; Τι θέλετε; Ανυπεράσπιστα σύνορα; Αυτό θέλουμε για τη χώρα μας; 
Η τρίτη παρατήρηση που θέλω να κάνω είναι ότι θυμηθήκαμε πάλι το τσεκούρι του κ. Βορίδη και από την πτέρυγα της Αξιωματικής Αντιπολίτευσης και από τη Χρυσή Αυγή. Δηλαδή ένα ατυχές περιστατικό πριν από τριάντα χρόνια σε μία φοιτητική συμπλοκή το αναγάγουμε σε μείζον θέμα για να κατηγορήσουμε έναν άνθρωπο ότι δεν είναι δημοκρατικός –αυτό υπονοείτε στην ουσία- ή ότι χρησιμοποιούσε μεθόδους μη δημοκρατικές; Τέτοιες καταδίκες δεν ακούσαμε, όμως, για τα θύματα της Marfin στην Αθήνα, δεν ακούσαμε για τόσα θύματα στην Ελλάδα. Με δύο μέτρα και δύο σταθμά κρίνουμε την πολιτική ζωή του τόπου; Έτσι πιστεύουμε ότι θα πλήξουμε πολιτικούς αντιπάλους, με προσωπικές επιθέσεις και επιθέσεις κάτω από τη μέση; 
Μία τελευταία παρατήρηση που θέλω να κάνω αφορά το ότι εγκαλέσατε τον Αρχηγό της Ελληνικής Αστυνομίας. Δεν είναι ικανός ο Αρχηγός της Ελληνικής Αστυνομίας; Έχετε κάτι να του καταλογίσετε; 
Είναι περίπου τρία χρόνια στη θέση του, επιτελεί κατά τον καλύτερο τρόπο τα καθήκοντά του, εντιμότατος, ακέραιος, ικανότατος.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εάν δεν ήταν καλός δεν θα τον βάζατε!</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Έχουμε πολλούς που πρέπει να τους πετροβολούμε συνέχεια σε όλη τη Δημόσια Διοίκηση;</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν έχουμε κανέναν άλλο τέτοιο!</Speech>
<Speech><Parlmember>ΑΝΔΡΕΑΣ ΛΟΒΕΡΔΟΣ</Parlmember>: Όχι, είναι καλός αυτός.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Αυτόν τον άνθρωπο δεν πρέπει να τον επιβραβεύσουμε που επιτελεί σωστά το λειτούργημά του; 
Τι έγινε; Δεν επετράπη η επικοινωνία Βουλευτών με κάποιους κρατουμένους. Μα δεν ήταν θέμα του αρχηγού αυτό. Είναι θέμα ποινικών διαδικασιών. Είναι θέμα ανακριτικής διαδικασίας.
Σε κάθε περίπτωση, όμως, αν αύριο κάποιοι άλλοι νεολαίοι επιτεθούν σε κάποιο άλλο πολιτικό γραφείο ενός πολιτικού στελέχους άλλης παράταξης, θα πάτε το ίδιο να συμπαρασταθείτε, κύριοι συνάδελφοι της Αντιπολίτευσης;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν επιτέθηκε κανείς. Ψεύδεστε.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Θα πάτε να συμπαρασταθείτε;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν επιτέθηκε κανείς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γιατί φωνάζετε, κυρία Κωνσταντοπούλου! Πού βρισκόσαστε; Γιατί φωνάζετε;</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: (δεν ακούστηκε)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Και εσείς, κυρία Σταμπουλή, θα ανεβείτε στο Βήμα και θα πείτε αυτά που θέλετε.
Σας παρακαλώ! Πού φωνάζετε έτσι!</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Έχουμε το λόγο, κυρία συνάδελφε; Μπορούμε να συνεχίσουμε;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Από την κυρία Πρόεδρο.</Speech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Γιατί πριν γίνετε κυβέρνηση δεν μας δίνετε το δικαίωμα να μιλήσουμε!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, δεν απευθύνεστε σε κανέναν συνάδελφο. Προχωρήστε στην τοποθέτησή σας παρακαλώ.</ChairmanSpeech>
<Speech><Parlmember>ΗΛΙΑΣ ΒΛΑΧΟΓΙΑΝΝΗΣ</Parlmember>: Εντάξει, κυρία Πρόεδρε. Ευχαριστώ.
Κυρίες και κύριοι συνάδελφοι, εάν δεν μάθουμε να σεβόμαστε τους θεσμούς, τότε δεν μπορούμε να είμαστε υπερήφανοι για τις λειτουργίες αυτού του δημοκρατικού πολιτεύματος. Και όταν ακόμα δεν λειτουργούν κατά τον ιδανικότερο τρόπο, υπάρχουν οι αρμόδιοι για να ελέγξουν τα διοικητικά όργανα, τα αστυνομικά όργανα, όλους στη Δημόσια Διοίκηση. 
Άλλος είναι ο ρόλος του Βουλευτού. Ο ρόλος του είναι να δίνει το παράδειγμα εντός της κοινωνίας, να είναι πρότυπο και όχι να θέλει  να πάρει το μέρος μίας πλευράς και να είναι τιμωρός κάποιων άλλων πολιτών. Γιατί σήμερα οι πολίτες ανήκουν σε μία παράταξη, αύριο θα ανήκουν σε άλλη. Έχουν αυτό το δικαίωμα. Δεν θα τους βάλετε σε μαντριά.
Κύριε Υπουργέ, θα ήθελα να κάνω δύο παρατηρήσεις επί του νομοσχεδίου:
Κατέθεσε μία τροπολογία ο κ. Πανούσης. Πρέπει να το δείτε. Στις έδρες που καταργήθηκαν τα ειρηνοδικεία υπηρετούσαν κάποιοι υποθηκοφύλακες και ζητούν να μεταφερθεί η έδρα τους εκεί που πήγε και το ειρηνοδικείο. Νομίζω ότι είναι δίκαιο αίτημα. Δεν κοστίζει τίποτα να δώσουμε το δικαίωμα σε αυτούς τους ανθρώπους να μεταφέρουν και αυτοί την έδρα τους, εφόσον η διοίκηση αποφάσισε ότι καταργείται η έδρα του ειρηνοδικείου. 
Το δεύτερο θέμα αφορά το Υποθηκοφυλακείο Καλαμπάκας. Νομίζω ότι πρέπει να το κρατήσετε. Είναι μία μεγάλη περιοχή. Σας το ζητήσαμε όλοι οι παράγοντες του νομού. Πρέπει να μείνει το Υποθηκοφυλακείο στην Καλαμπάκα. Δεν κοστίζει τίποτα σε κανέναν. Άμισθα είναι τα υποθηκοφυλακεία και στεγάζονται σε δημοτικό χώρο. Γιατί τόση σπουδή να μεταφερθεί ένα υποθηκοφυλακείο και μάλιστα από μία επαρχιακή πόλη στην οποία δίνει ζωή και να πάει αλλού; Δεν καταλαβαίνω πραγματικά τη σκοπιμότητα. 
Κυρίες και κύριοι συνάδελφοι, εμείς σεβόμαστε τους θεσμούς, τιμούμε τη δικαιοσύνη αλλά για τις καθυστερήσεις στη δικαιοσύνη –αναφέρθηκε και ο κ. Λοβέρδος- μπορεί να μην ευθύνονται οι δικαστικοί λειτουργοί, αλλά όλοι ευθυνόμαστε. Αυτό, όμως αποβαίνει, σε βάρος των πολιτών και πληρώνει το κράτος πολλά δισεκατομμύρια, όπως είδατε σε πολλές εκθέσεις διεθνών οργανισμών που αποδίδουν σε αυτές τις καθυστερήσεις μία μεγάλη οικονομική επιβάρυνση των πολιτών. 
Ευχαριστώ πολύ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε και εμείς.
Η κ. Αφροδίτη Σταμπουλή έχει τον λόγο.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Ευχαριστώ, κυρία Πρόεδρε.
Κυρίες και κύριοι συνάδελφοι, επειδή τυχαίνει να έχω έρθει, με τον προ-προηγούμενο κάτοχο της Προεδρικής Έδρας, αντιμέτωπη με το φαινόμενο να μην μου δώσει τον λόγο επί προσωπικού, αναγκάζομαι να αναφερθώ πρώτα σε αυτά τα θέματα και μετά να περάσω στα του νομοσχεδίου. 
Στο μεταξύ βέβαια προέκυψαν και άλλα. Τα περί γραναζιού του συστήματος επιστρέφονται εκεί απ’ όπου προήλθαν. 
Επίσης, τα περί αναξιοπιστίας επιστρέφονται στον πρώην τσεκουροφόρο Κοινοβουλευτικό Εκπρόσωπο της Νέας Δημοκρατίας, ο οποίος χρειάζεται πολλά καντάρια θράσος για να αποκαλεί «ακραίους» τον ΣΥΡΙΖΑ και τη νεολαία του και του οποίου το γνωστό παρελθόν, παρά την προσπάθεια να καλυφθεί με τις αλλεπάλληλες μεταγραφές σαν στρώσεις βερνικιού, αναδύεται κάθε φορά που ανοίγει το στόμα του, όπως σήμερα που επιχείρησε να αμφισβητήσει το δικαίωμα του Βουλευτή «να μην περιορίζεται» –όπως λέει κατά λέξη ο Κανονισμός- αλλά στο πλαίσιο του κοινοβουλευτικού ελέγχου να έχει πρόσβαση σε κάθε δημόσιο χώρο και μάλιστα σε χώρο που υπάρχουν αυξημένες πιθανότητες να μην γίνονται σεβαστά τα ανθρώπινα δικαιώματα. Νομίζω ότι καταλαβαινόμαστε πολύ καλά. 
Κύριε Υπουργέ, είχα προγραμματίσει να ασχοληθώ με το παράρτημα του σημερινού νόμου. Δεν ήξερα ότι θα βγει τόσο επίκαιρη η επιλογή μου. Το υπόδειγμα εγγράφου δικαιωμάτων λέει «σε περίπτωση σύλληψης ή κράτησής σας έχετε τα ακόλουθα δικαιώματα» και αναφέρεται στο δικαίωμα να έχει επαφή με συνήγορο ο συλληφθείς ή κρατούμενος. 
Θα φροντίσετε κύριε Υπουργέ, να μεταφραστεί αυτό το υπόδειγμα σε γλώσσα που αντιλαμβάνονται οι υπεύθυνοι της ΓΑΔΑ και των άλλων αστυνομικών διευθύνσεων της χώρας; Διότι δεν αντιλαμβάνονται τη γλώσσα στην οποία είναι γραμμένο δεν την αντιλαμβάνονται πλην τιμητικών εξαιρέσεων.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αντιθέτως, αυτό είναι για πρόσθετη κατοχύρωση του κρατουμένου.</Speech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Κάθε τόσο, όπως και σήμερα, νεολαίοι διαμαρτύρονται, όπως διαμαρτυρήθηκαν σήμερα οι νεολαίοι του ΣΥΡΙΖΑ στο Υπουργείο Ναυτιλίας και Αιγαίου για τη μεταχείριση που επιφυλάσσει στους πρόσφυγες. Είναι πρόσφυγες, κυρίες και κύριοι συνάδελφοι, που δεν αντέχετε να προφέρετε τη λέξη, διότι σας θέτει προ των ευθυνών σας και μιλάτε για μετανάστες ή ακόμα χειρότερα για λαθρομετανάστες. 
Είναι μεταχείριση που υλοποιεί την όλο καμάρι δήλωση του Πρωθυπουργού «τη λέξη λαθρομετανάστευση τη βάλαμε ως προτεραιότητα στην ατζέντα και με τακτικές αποτροπής επιπλέον που μέχρι σήμερα επίσης απαγορεύονταν», τακτικές που και άλλοτε εφαρμόζονταν, αλλά τώρα έχουν ξεπεράσει κάθε όριο με τα πασίγνωστα τραγικά αποτελέσματα που θα αποτελούν παντοτινό στίγμα γι’ αυτήν την Κυβέρνηση. 
Πήγαν να διαμαρτυρηθούν λοιπόν οι νεολαίοι του ΣΥΡΙΖΑ και βρέθηκαν με το πρόσωπο στο πεζοδρόμιο, τις χειροπέδες περασμένες και άγρια ξυλοκοπημένοι. 
Και στη ΓΑΔΑ παίχτηκε για άλλη μία φορά το γνωστό κρυφτούλι που παίζεται σε κάθε τέτοια περίπτωση, είτε αφορά κάποια διαμαρτυρία είτε αφορά επιχείρηση «σκούπα» -όποια νύχτα έρθει η όρεξη στους υπεύθυνους να την πραγματοποιήσουν- το γνωστό κρυφτούλι με συγγενείς και δικηγόρους που ζητούν να δουν τους συλληφθέντες και παίρνουν τη μεγαλοφυή -ή απλά εξυπνακίστικη- απάντηση «δεν είναι συλληφθέντες, γιατί δεν τους έχουμε αποδώσει κατηγορίες, είναι προσαχθέντες και άρα δεν υπάρχει λόγος να τους δει κανείς». Και μπορεί να συνεχίσουν να παίρνουν την ίδια απάντηση οι συγγενείς και οι δικηγόροι για τέσσερις, για οκτώ, για δώδεκα ή για περισσότερες ώρες. 
Αναλάβετε λοιπόν, εσείς, κύριε Υπουργέ, να μεταφράσετε αυτά που λέει, το υπόδειγμα εγγράφου σας σε γλώσσα κατανοητή στη ΓΑΔΑ –επαναλαμβάνω- διότι εγώ το προσπάθησα επανειλημμένα και απέτυχα οικτρά. Αναλάβετε να τους δώσετε να καταλάβουν ότι δεν υπάρχει διάκριση μεταξύ κράτησης και σύλληψης ως προς τα αναφερόμενα δικαιώματα, με πρώτο την επικοινωνία με συνήγορο. 
Και για τους λόγους που ανέφερα, θα πρέπει να προσδιορίσετε και μέσα σε πόσο χρόνο θα πρέπει να γίνει η επικοινωνία με συνήγορο, διότι ναι, μεν οι νομικοί ισχυρίζονται ότι εννοείται στο πρώτο άρθρο του υποδείγματος πως αυτό γίνεται αμέσως ή το συντομότερο αλλά, όπως σας εξήγησα, στους χώρους που προανέφερα, όχι μόνο κανένα δικαίωμα δεν «εννοείται», αλλά και όταν αναφέρεται ρητά, χρειάζεται συνεχής επαγρύπνηση για να μην παραβιάζεται. Και εδώ χρειάζεται ο κοινοβουλευτικός έλεγχος, ναι, από τους Βουλευτές του ΣΥΡΙΖΑ που ενδιαφέρονται για τα ανθρώπινα δικαιώματα. Μακάρι να το κάνουν κι άλλοι!
Γι’ αυτό και στο σημείο ΣΤ΄ του ίδιου υποδείγματος, στο οποίο αναφέρεται «σε ορισμένες περιπτώσεις το δικαίωμα ενημέρωσης άλλων προσώπων για την κράτησή σας μπορεί να περιοριστεί προσωρινά» θα πρέπει να προσδιορίσετε πόσο κρατά αυτό το προσωρινά κι αν μεν πρόκειται για διερεύνηση υπόθεσης οργανωμένου εγκλήματος, ίσως δικαιολογείται το μέτρο με κάποιο σαφές όριο πάντοτε. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, ζητώ πρώτον την ανοχή σας και δεύτερον να μου δώσετε και τη δευτερολογία μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δευτερολογία δεν έχετε, κυρία συνάδελφε.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Γιατί δεν έχω; Από πότε δεν έχω;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όλοι έχουν. Όποιος πρωτολογεί έχει και δευτερολογία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρία Κωνσταντοπούλου. Μιλάτε για κάθε θέμα. Εντάξει, σας σέβομαι, αλλά φτάνει.</ChairmanSpeech> 
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Όταν πρόκειται όμως για κρατήσεις σαν τις σημερινές ή σαν τις «σκούπες», επαναλαμβάνω, που συμβαίνουν σωρηδόν –επαναλαμβάνω- σε γειτονιές της Αθήνας, διευκρινίστε παρακαλώ προς κάθε κατεύθυνση αν επιτρέπεται να αποκλείεται η επικοινωνία των προσαγόμενων με οποιονδήποτε, να τους αφαιρούνται τα κινητά, να μην μπορούν να επικοινωνήσουν με οικείους ή μη, για τους χρόνους που σας προανέφερα - οκτάωρα, δωδεκάωρα, όσο πάει- ακόμη κι αν πρόκειται για ανήλικους. 
Και πηγαίνω στο άρθρο 4 του κειμένου, κύριε Υπουργέ, στην παράγραφο 4 που λέει ότι «ο ύποπτος ή ο κατηγορούμενος έχει δικαίωμα να παραιτηθεί από το δικαίωμα μετάφρασης εγγράφων υπό την προϋπόθεση ότι έχει προηγουμένως συμβουλευθεί συνήγορο ή ότι έχει με άλλον τρόπο λάβει πλήρη γνώση των συνεπειών της παραίτησης. Η παραίτηση πρέπει να είναι προϊόν της ελεύθερης βούλησης του προσώπου και να μην περιέχει όρο ή αίρεση». 
Θα επαναλάβω το ρητορικό ερώτημα: Ποια ελεύθερη βούληση έχουν τα θύματα του «Ξένιου Δία», του άλλου μεγάλου ονείδους αυτής της Κυβέρνησης, όταν μεταφέρονται σιδηροδέσμια κατά τριαντάδες ή πενηντάδες με κακουργηματικές κατηγορίες, ενώ στα πραγματικά περιστατικά δεν υπάρχει παρά μία διαμαρτυρία ενάντια στις άθλιες και εξοντωτικές συνθήκες που υφίστανται στα στρατόπεδα συγκέντρωσης με τα οποία έχει γεμίσει η Κυβέρνησή σας τη χώρα; Και ποια πλήρη γνώση για οτιδήποτε μπορούν να έχουν από τους έναν ή δύο συνηγόρους που τους αναλαμβάνουν ομαδικά μισή ώρα πριν την έναρξη της δίκης; 
Αλλά επειδή σε αυτήν τη χώρα οι αποτρόπαιες όψεις της φαλκίδευσης δικαιωμάτων δεν έχουν τέλος, θέτω σε γνώση σας, κύριε Υπουργέ -και παρακαλώ παρακολουθήστε με, γιατί δεν το ξέρετε φαντάζομαι κι αν το ξέρετε θα πρέπει να μας πείτε τι μέτρο έχετε πάρει- ότι στο έντυπο της «έκθεσης απολογίας κατηγορούμενου με διερμηνέα», του κατηγορούμενου για διακίνηση στην τραγική ιστορία του Φαρμακονησιού, παρ’ ότι Σύριος κι αυτός και παρ’ ότι δηλώνει «είμαι κι εγώ μετανάστης» -έτσι το μεταφράζει ο λιμενικός διερμηνέας, διότι ειδικά γι’ αυτόν χρησιμοποιείται λιμενικός διερμηνέας, από τα αγγλικά και θυμηθείτε τι σχολίασα πριν για τη μη χρήση του όρου «πρόσφυγας»- και παρ’ ότι λοιπόν λέει «πλήρωσα 400 ευρώ σε Τούρκους για να έρθω», αυτός διώκεται με στοιχείο ότι αυτός κρατούσε το τιμόνι της ψαρόβαρκας. 
Η τρίτη φράση λοιπόν αυτού του εντύπου, στα ελληνικά βεβαίως, μετά τα στοιχεία του και τη γνωστοποίηση των δικαιωμάτων του -υπό τη μορφή άρθρων του Κώδικα Ποινικής Δικονομίας- είναι «αυτός εδήλωσε σε εμάς ρητά ότι παραιτείται απ’ όλα τα δικαιώματα αυτά κι ότι επιθυμεί να απολογηθεί αμέσως και χωρίς συνήγορο ή» κενό διαγραμμένο.
Αντί λοιπόν για τον συνήγορο που θα συνεννοηθεί με τον κρατούμενο, «ύποπτο ή κατηγορούμενο», για το αν θέλει μετάφραση εγγράφων, ο διερμηνέας της υπηρεσίας εκμαιεύει με αυτόν τον τρόπο -για να μην χρησιμοποιήσω άλλη ορολογία- από τον κατηγορούμενο ότι δεν θέλει συνήγορο.
Το θεωρείτε νόμιμο και θεμιτό αυτό; Τι θα κάνετε για να σταματήσουν αυτά τα απαράδεκτα φαινόμενα, κύριε Υπουργέ;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ψηφίζουμε τον νόμο.</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Θα απαιτήσετε να βρίσκεται στις εισόδους και στις εξόδους και σε κάθε αστυνομικό τμήμα της χώρας μεταφρασμένο στις γλώσσες, που γνωρίζουμε πλέον ότι απαιτείται, κάθε έντυπο που τώρα συμπληρώνεται με αυτό τον τρόπο, εξ ονόματος ανθρώπων που μπορεί να είναι και αθώοι; 
Θα απαιτήσετε η εν λόγω φράση να απαλειφθεί ή, αν το θεωρείτε απαραίτητο, να βρίσκεται σε άλλο έντυπο, μεταφρασμένο φυσικά, ώστε να φαίνεται η ιδιαίτερη βαρύτητα; 
Καταθέτω στα Πρακτικά τα σχετικά έγγραφα μαζί με όλες…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, σας παρακαλώ, αφήστε με να συγκεντρωθώ και να τελειώσω την πρότασή μου.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τελειώστε.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Τα καταθέτω, λοιπόν, μαζί με όλες τις καταθέσεις, οι οποίες αμφισβητούνται από πάρα πολλές οργανώσεις ανθρωπίνων δικαιωμάτων ως πλαστές και οι οποίες διέρρευσαν γιατί άραγε και δημοσιοποιήθηκαν σε κυριακάτικα φύλλα και στο διαδίκτυο;
(Στο σημείο αυτό η Βουλευτής κ. Αφροδίτη Σταμπουλή καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Σταμπουλή.</ChairmanSpeech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Σας καλώ, κύριε Υπουργέ, να πάρετε τα μέτρα και προς τα δύο Υπουργεία που εμπλέκονται, το Δημόσιας Τάξης και το Ναυτιλίας και Αιγαίου, ώστε αυτά που θα ψηφίσουμε εδώ να μη μείνουν κενό γράμμα, αλλά να εφαρμοστούν εκεί που πρέπει να εφαρμόζονται.
Ευχαριστώ.
(Χειροκροτήματα από την πτέρυγα του ΣΥΡΙΖΑ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Σταμπουλή.
Τον λόγο έχει ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Αθανασίου.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κυρία Πρόεδρε.
Θα ήθελα να καταθέσω τη νομοτεχνική βελτίωση στην τροπολογία την οποία ήδη έχουμε εξαγγείλει. Απαλείφουμε την παράγραφο 4.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να κατατεθεί, παρακαλώ, στα Πρακτικά και να διανεμηθεί στους συναδέλφους.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μάλιστα, κυρία Πρόεδρε.
(Στο σημείο αυτό ο Υπουργός Δικαιοσύνης, Διαφάνειας και Ανθρωπίνων Δικαιωμάτων κ. Χαράλαμπος Αθανασίου καταθέτει για τα Πρακτικά την προαναφερθείσα νομοτεχνική βελτίωση, η οποία έχει ως εξής:
(Να φωτογραφηθεί η σελ. 331)</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρίες και κύριοι συνάδελφοι, δεν θα αναφερθώ στα πρωινά γεγονότα με το ζήτημα του επεισοδίου που έγινε στο γραφείο του συναδέλφου κ. Βαρβιτσιώτη. Ελπίζω ότι εξαντλήθηκε το θέμα. Θα παρακαλούσα, αν ήταν δυνατό, να μην αναφερθούμε ξανά πια. Αν χρειαστεί, βεβαίως, θα είμαι υποχρεωμένος να απαντήσω και εγώ.
Θα ήθελα στο νομοσχέδιο αυτό, εν όψει της τροπολογίας, να προσθέσουμε στον τίτλο του «και άλλες διατάξεις». Εν όψει της τροπολογίας έχουμε και άλλες διατάξεις και παρακαλώ να σημειωθεί.
Θα αναφερθώ σύντομα στο νομοσχέδιο -αν και το έχουμε εξαντλήσει- και σε μερικές παρατηρήσεις τις οποίες έχω σημειώσει κατά τη διάρκεια της συζήτησης. Όπως μου δόθηκε η ευκαιρία να πω και στην επιτροπή, με το νομοσχέδιο που συζητείται σήμερα επιδιώκεται η ενσωμάτωση στο δίκαιό μας των δύο οδηγιών, της 2010/64 και 2012/13, που είναι σχετικές με το δικαίωμα των υπόπτων και των κατηγορουμένων, αφ’ ενός μεν σε διερμηνεία και σε μετάφραση των εγγράφων της διαδικασίας η πρώτη και η δεύτερη στην ενημέρωση στο πλαίσιο της ποινικής διαδικασίας.
Όπως επισημαίνεται και στο προοίμιο και των αυτών οδηγιών, η υλοποίηση της αρχής της αμοιβαίας αναγνώρισης αποφάσεων ποινικών υποθέσεων προϋποθέτει ότι τα κράτη-μέλη έχουν αμοιβαία εμπιστοσύνη στα αντίστοιχα συστήματα απονομής της δικαιοσύνης και αυτό προσπαθούμε να κατοχυρώσουμε και με τις οδηγίες. Δεν θα σας κουράσω άλλο με το προοίμιο.
Η ενδυνάμωση της εμπιστοσύνης προϋποθέτει την ύπαρξη λεπτομερών κανόνων για την προστασία των δικονομικών δικαιωμάτων που προβλέπονται τόσο από το Χάρτη των Θεμελιωδών Δικαιωμάτων της Ευρωπαϊκής Ένωσης όσο και από την Ευρωπαϊκή Σύμβαση των Δικαιωμάτων του Ανθρώπου. Αυτόν, επομένως, τον στόχο υπηρετεί και το σχέδιο νόμου που συζητείται σήμερα, την ενδυνάμωση της αμοιβαίας εμπιστοσύνης μεταξύ των κρατών-μελών της Ευρωπαϊκής Ένωσης στο πλαίσιο των ποινικών διαδικασιών.
Είναι γνωστό ότι στον Κώδικα Ποινικής Δικονομίας περιέχονται διατάξεις σχετικά με τα δικαιώματα των υπόπτων και των κατηγορουμένων.
Θα αναφερθώ μετά στους υπόπτους, κύριε Καθηγητά.
Το προτεινόμενο σχέδιο νόμου, κινούμενο προς την κατεύθυνση που αναφέρθηκε ανωτέρω, ενισχύει τα εν λόγω δικαιώματα και διευρύνει την προστασία τους, ειδικά στους αδύναμους. Αναφέρομαι όχι μόνο στους οικονομικά αδύναμους, αλλά και σε αυτούς οι οποίοι έρχονται από το εξωτερικό, είτε ως πρόσφυγες είτε ως παράνομοι μετανάστες, αν και στην πράξη αρκετά από τα ζητήματα που ρυθμίζονται με τις προτεινόμενες διατάξεις αντιμετωπίζονται με επιτυχία.
Στη συνέχεια είχα σκοπό να αναφερθώ σε μια-μια από τις διατάξεις. Δεν θα το κάνω, όμως, γιατί στις περισσότερες συμφωνούμε και έτσι δεν βλέπω τον λόγο να το συζητήσουμε περαιτέρω. Θα ήθελα να αναφερθώ μονάχα σε αυτές όπου υπήρξαν μερικοί ενδοιασμοί ακόμα. Συγκεκριμένα, θα ήθελα να αναφερθώ, κατ’ αρχάς, στο άρθρο 6 για τα έξοδα. Όπως θα δείτε εκεί, στο άρθρο 6 -και αναφέρομαι στον κ. Κοντονή που ίσως να μην το πρόσεξε- λέμε για τα έξοδα διερμηνείας, καθώς και τα έξοδα της μετάφρασης ότι βάρυναν το δημόσιο. Με την τροπολογία, όπως βλέπετε, λέμε ότι «κατ’ εξαίρεση τα ανωτέρω έξοδα της μετάφρασης», όχι και της διερμηνείας, επειδή μπορεί να είναι ογκωδέστατα και να κρίνεται κάποιος ότι ενδεχομένως να έχει την οικονομική δυνατότητα και δεν βλέπουμε τον λόγο γιατί να μην επιβαρύνεται. Πολύ σωστά το είπε και η κ. Κανέλλη στο σημείο αυτό.
Για όλα, λοιπόν, πάντοτε βαρύνεται το δημόσιο. Αυτός είναι ο κανόνας.
Σχετικά με τη γραπτή μετάφραση ο κανόνας παραμένει πάλι στο δημόσιο, προστέθηκε μόνον ότι «στην περίπτωση που ο ύποπτος ή ο κατηγορούμενος δεν έχει την οικονομική δυνατότητα» και αυτό το βάρος φυσικά -μπορούμε να το πούμε και με κάποια εγκύκλιο- πάλι ανήκει στο δημόσιο και όχι στον επικαλούμενο την αδυναμία του. Άρα, ο κανόνας είναι ότι είναι από το δημόσιο. 
Στο άρθρο 12 έγινε μία αναφορά. Αναφερθήκατε «στα μέτρα προστασίας των μαρτύρων που προβλέπονται σε υφιστάμενες διατάξεις», παραδείγματος χάριν στο αδίκημα της οργάνωσης εγκληματικής οργάνωσης 187 και 187Α του Ποινικού Κώδικα ή στη νομοθεσία των ναρκωτικών. Η διατύπωση της οδηγίας είναι πολύ ευρύτερη. Αν δείτε λίγο τις διατάξεις και πάτε και στην οδηγία, θα δείτε πόσο ευρύτερη και ότι κατοχυρώνει περισσότερο, ώστε με αυτόν τον τρόπο να καλυφθούν και όλα τα άλλα αδικήματα που δεν υπάγονται ως προς τις συνθήκες τέλεσής τους στις διατάξεις των άρθρων 187 και 187Α του Ποινικού Κώδικα.
Επιπλέον, η φράση «ενδέχεται να θέσει σε σοβαρό κίνδυνο τη ζωή ή τα θεμελιώδη δικαιώματα άλλων προσώπων» δεν είναι υποχρεωτικό να αναφέρεται μόνο σε μάρτυρα, αλλά και σε οποιοδήποτε άλλο πρόσωπο. Ενσωματώνεται δηλαδή στην οδηγία, όπως έχει η παράγραφος 3 του άρθρου 101. Δηλαδή η παράγραφος 103 δεν αναιρεί την 101, ίσα-ίσα που νομίζω ότι διευρύνει τα δικαιώματα.  
Τώρα πάλι στο άρθρο 12 υπάρχει μια επιφύλαξη -δεν είναι αρνητικός- από την πλευρά του εισηγητή της Αξιωματικής Αντιπολίτευσης για την αιτιολογία -και εδώ αναφέρομαι και στον κ. Καπερνάρο- για το 139 της Πολιτικής Δικονομίας. Θα σας το διαβάσω λίγο, για να το έχουμε πρόχειρο. Λέει ότι «οι αποφάσεις, τα βουλεύματα, καθώς και οι διατάξεις του ανακριτή, του εισαγγελέα πρέπει να αιτιολογούνται ειδικά και εμπεριστατωμένα». Συνεπώς κάθε διάταξη πρέπει να είναι αιτιολογημένη. Εάν δεν είναι, του δίδετε το δικαίωμα να προσφύγει. Και αναφέρομαι και σε αυτό που είπατε και εσείς, κύριε Καπερνάρο. Συνεπώς, νομίζω ότι υπάρχει πλήρης κατοχύρωση. Εάν είναι κάτι ασαφές ή δεν είναι σωστό, μπορεί να προσφύγει, οπότε ένα ανώτερο όργανο θα το κρίνει και έτσι υπάρχει μια πλήρης κατοχύρωση. 
Παράλληλα με τη νομοτεχνική βελτίωση την οποία κάναμε, νομίζω ότι ικανοποιήθηκε και το αίτημά σας, ούτως ώστε να διευκρινιστούν περισσότερα για τις υποκείμενες σε δικαστικό έλεγχο αρχές που τις αφαιρέσαμε και είπαμε μόνο για τις δικαστικές. 
Τώρα, γι’ αυτό που είπε η συνάδελφος για το παράρτημα και την επικοινωνία. Μα, η επικοινωνία που γίνεται νομίζω ότι κατοχυρώνει έτι περαιτέρω τον ύποπτο ή τον κατηγορούμενο. Και γι’ αυτό βλέπει ότι όταν θέλει να παραιτηθεί από ένα δικαίωμα, τι λέμε; Ότι πρέπει να συμβουλευτεί το δικηγόρο του. 
Τώρα, όσον αφορά το άλλο το ζήτημα με ποιους θα έρχεται σε επαφή, αναφέρεται ρητά: «με οικεία πρόσωπα ή με συγγενείς» . Εάν θέλει κι ένα τρίτο πρόσωπο και απαγορευθεί -που δεν νομίζω να απαγορευτεί, γιατί και εκεί μπορεί να προσφύγει- μπορεί και μέσω του συγγενούς του που θα έχει έρθει σε επικοινωνία κάποια στιγμή να ζητήσει να έρθει σε επαφή και με έναν άλλον ή να μεταφέρει μία παραγγελία, η οποία θα χρειαστεί. 
Τώρα, για το θέμα του υπόπτου θα ήθελα να πω ότι είναι μία έκφραση η οποία χρησιμοποιείται στο δίκαιο μας. Βέβαια δεν θα πω -και πολύ σωστά είπε ο κ. Πανούσης, ο κύριος καθηγητής- ότι αναφέρεται πολλές φορές σε συγκεκριμένα  αδικήματα και προφανώς εννοείται το 337 που λέει για την ψευδορκία του υπόπτου. Αναφέρεται όμως και σε άλλες διατάξεις. Εάν δείτε στην ποινική δικονομία, η λέξη «ύποπτος» αναφέρεται πάρα πολλές φορές. Πρόχειρα μπορώ να σας πω ότι σε πολλές διατάξεις αναφέρεται ότι είναι «ύποπτος φυγής» ή «ύποπτος απόδρασης», κ.λπ.. Αυτή είναι μία έκφραση, ένας χαρακτηρισμός που καθιερώθηκε στο δίκαιο, γιατί ενδεχομένως να υπάρχουν κάποιες υποψίες.
Τώρα, για το θέμα της επιτάχυνσης της δικαιοσύνης τα είπαμε στην επιτροπή. Θα μας δοθεί η ευκαιρία να τα ξαναπούμε πάλι. Θα ήθελα να πω δύο λόγια μονάχα για τις άλλες διατάξεις της τροπολογίας. 
Όσον αφορά την πρώτη διάταξη, δεν αυξάνουμε τις θέσεις των δικαστικών λειτουργών τώρα. Το έχουμε ήδη ψηφίσει. Απλώς ήταν να γίνει η υλοποίηση της διάταξης αυτής το επόμενο έτος, το 2015. Επειδή όμως υπάρχουν πάρα πολλές ανάγκες, πρέπει να δημιουργηθούν περισσότερα ποινικά δικαστήρια εν όψει της επικείμενης παραγραφής πολλών υποθέσεων αλλά και του φόβου μήπως καταληφθούν από το δεκαοκτάμηνο πάρα πολλοί κατηγορούμενοι. Το δεκαοκτάμηνο, όπως ξέρετε, λόγω της συνταγματικής επιταγής δεν μπορεί να τροποποιηθεί εάν δεν αλλάξει το Σύνταγμα και βεβαίως δεν είναι στόχος να αλλάξει το Σύνταγμα, γιατί είναι καλός ο χρόνος αυτός. Έπρεπε, λοιπόν, να δημιουργηθούν περισσότερα ποινικά ακροατήρια.
Αυτό που είπα, κυρία Κανέλλη, και στην επιτροπή είναι ότι πιλοτικά θα γίνει μόνο για την Αθήνα. Μην ξεχνάτε όμως, επειδή είπατε ότι είστε αντίθετη με το ποινικό δικαστήριο, ότι δεν είναι κακό όταν τους δικαστές τους επιλέγει η ολομέλεια. Προσέξτε, η ολομέλεια και όχι η διοίκηση. Υπάρχει αντικειμενικότητα.
Εξάλλου, μην ξεχνάτε ότι ποινικά υπάρχουν και τώρα, βέβαια ως προς τον Πρόεδρο μόνο, ο οποίος είναι αποκλειστικής απασχόλησης. Τι πειράζει να είναι και οι τρεις δικαστές να εξοικειώνονται με το αντικείμενο; Θα βγαίνουν πιο γρήγορα οι αποφάσεις. Και το σκέπτομαι να είναι μόνο για μία διετία. Αυτοί θα εναλλάσσονται εκ περιτροπής με απόφαση της ολομέλειας, δεν θα είναι μόνιμοι. Οπότε πιστεύω να αρθούν οι αμφιβολίες σας γι’ αυτό το θέμα.
Όσον αφορά τη δεύτερη διάταξη της τροπολογίας, προτείναμε τη ρύθμιση για να έρθουν οι δικαστές από τη σχολή, να συντομευθεί ο χρόνος λίγο. Το κάναμε αυτό να συντομευθεί λίγο από τη θεωρητική και λίγο από την πρακτική για να μην δημιουργηθούν προβλήματα στον πρώτο βαθμό, εν όψει τού ότι πρέπει να γίνουν προαγωγές στο δεύτερο βαθμό, δηλαδή πρέπει να γίνουν εφέτες οι αντιεισαγγελείς εφετών για να στελεχώσουν τα δικαστήρια και οι πρωτοδίκες να γίνουν πρόεδροι πρωτοδικών. Άρα, θα είχαμε ένα κενό στα πρωτοδικεία.
Το είδαμε πάρα πολύ προσεκτικά αυτό και με τον πρόεδρο του Αρείου Πάγου το μελετήσαμε για να δούμε ποια είναι η καλύτερη λύση και είδαμε ότι πρέπει να το κάνουμε και αυτό. Οι θέσεις, όμως, έχουν ψηφιστεί με προηγούμενη διάταξη.
Την τέταρτη διάταξη την αποσύραμε.
Στην τρίτη διάταξη, που είπατε, της τροπολογίας γίνεται πρόβλεψη για τις δίκες αυτές. Μα, υπήρχαν αυτές και στον προηγούμενο κώδικα. Δεν είναι κάτι καινούργιο αυτό ότι τα έξοδα υποβάλλονται σε βάρος του αιτούντα. Και αυτό γινόταν για να μην υπάρχουν καταχρηστικές ασκήσεις, αφού υπάρχει τελεσίδικη,  οριστική απόφαση υπέρ του νικήσαντος διαδίκου. Παρατηρήθηκε πολλές φορές να έρχεται ο αιτών, ο οποίος έχει χάσει τη δίκη, να κάνει αναστολές για να παρακωλύει τη διαδικασία, ενώ έχει καταψηφιστική απόφαση η οποία έχει καταστεί τελεσίδικη. Γιατί αν δεν είναι τελεσίδικη, δεν είναι εκτελεστός τίτλος. Αυτά ήθελα να πω όσον αφορά αυτήν την τροπολογία.
Όσον αφορά την άλλη τροπολογία την οποία κατέθεσε ο κ. Πανούσης και υπεραμύνθηκε και ο συνάδελφος ο κ. Ηλίας Βλαχογιάννης, είναι σωστή. Λέμε, όμως, να μην την ψηφίσουμε τώρα, κύριε Πανούση, όχι γιατί είναι εκπρόθεσμη, αλλά εν όψει ότι θα έρθει ο Κώδικας Συμβολαιογράφων, να το δούμε τότε εκεί συνολικά.
Ευχαριστώ πολύ για την προσοχή σας.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Εισερχόμεθα στις δευτερολογίες. Απ’ ό,τι ξέρω έχετε ζητήσει, κύριοι συνάδελφοι, να δευτερολογήσετε.
Κυρία Μάνη…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει το λόγο, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πότε τον ζητήσατε; Θα πάρετε τη δευτερολογία σας τώρα.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κατά την έναρξη της ομιλίας του κ. Αθανασίου ζήτησα τον λόγο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν σας είδα. Αλλά θα ξεκινήσουμε τη σειρά με τους εισηγητές.
Η κ. Μάνη έχει το λόγο.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει το λόγο, κυρία Πρόεδρε, ως Κοινοβουλευτική Εκπρόσωπος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είπαμε ότι θα ξεκινήσουμε από την αρχή με τους εισηγητές και με τη σειρά οι Κοινοβουλευτικοί.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εγώ δεν είμαι εισηγήτρια.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Καλά, εντάξει, κυρία Κωνσταντοπούλου. Έχετε τη δευτερολογία σας.
Ορίστε, έχετε τον λόγο για έξι λεπτά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Υπάρχει κάποιος λόγος να μην πάρω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν υπάρχει. Είπα να το πάρουμε με τη σειρά και να πάμε λίγο ομαλά. Δεν υπάρχει κανένας λόγος.
Έξι λεπτά έχετε, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κύριε Υπουργέ, δεν απαντήσατε. Και το ότι δεν απαντήσατε, ανεξαρτήτως του ότι δεν σας τιμά, είναι πολύ ανησυχητικό.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Για ποιο πράγμα;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι πολύ ανησυχητικό, κύριε Αθανασίου.
Διότι, σήμερα ο κ. Δένδιας πρωί-πρωί από την εκπομπή του κ. Πορτοσάλτε, ξέρετε τι είπε; Είπε «η ποιότητα των παρανόμων μεταναστών που δέχονται οι Έλληνες είναι τραγική». Αυτό είπε ο κ. Δένδιας. Είπε ακόμη: «Ο μετανάστης της Σοβιετικής Ένωσης που πάει στη Σουηδία έχει ένα μορφωτικό επίπεδο. Εμείς αντιμετωπίζουμε μετανάστες από το Μπαγκλαντές, το Αφγανιστάν με μία άλλη κουλτούρα, από έναν άλλο κόσμο. Αυτή είναι η δική μας ατυχία. Σκεφτείτε ποια ήταν η κατάσταση τον Αύγουστο του 2012 πριν ξεκινήσει ο «Ξένιος Δίας».». 
Πως επιτρέπετε στον εαυτό σας από τη θέση…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ, κυρία Κωνσταντοπούλου, είμαι στη Βουλή. Δεν ακούω ραδιόφωνο εδώ.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλετε να μου απαντήσετε; Εγώ δεν έχω καμμία αντίρρηση, κυρία Πρόεδρε. Ο κύριος Υπουργός λέει ότι ήταν στη Βουλή και ότι δεν έχει ακούσει τον κ. Δένδια. Να σας ενημερώσω λοιπόν.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εν πάση περιπτώσει, δεν θα απαντήσει ο κ. Αθανασίου για τον κ. Δένδια. Δεν είναι λογική αυτή να απαντάει ο καθένας για κάποιον άλλον. 
Εσείς κάντε την τοποθέτησή σας, κυρία συνάδελφε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εσείς ξέρετε, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν ξέρω εγώ. Κι εγώ τοποθετούμαι εμμέσως, αλλά σάς λέω και πάλι, συνεχίστε εσείς και ο κύριος Υπουργός θα απαντήσει κατά το δοκούν, κατά πως νομίζει.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Το καταθέτω για τα Πρακτικά. 
Απλώς, παρακαλώ να έχω και τον αντίστοιχο χρόνο.
(Στο σημείο αυτό η Βουλευτής κ. Κωνσταντοπούλου καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Αυτές είναι ακραίες ρατσιστικές δηλώσεις, κύριε Αθανασίου. 
Σήμερα το πρωί οι φοιτητές, οι νεολαίοι του ΣΥΡΙΖΑ, διαμαρτυρήθηκαν γι’ αυτόν ακριβώς τον ρατσισμό. Και διαμαρτυρήθηκαν έξω από το γραφείο του κ. Βαρβιτσιώτη και υπήρξε και επίδοση ψηφίσματος διαμαρτυρίας στο γραφείο του. Δεν υπήρξε καμμία επίθεση, όπως έσπευσε να επινοήσει ο κ. Βορίδης. Τις ξέρει αυτές τις πρακτικές της «λάσπης». Είναι οι πρακτικές μαύρων καθεστώτων. Είναι οι πρακτικές και του κ. Δένδια. 
Ο κ. Δένδιας διαβεβαίωνε ότι οι συλληφθέντες και βασανισθέντες, μετά την αντιφασιστική, θυμίζω, μοτοπορεία τον Οκτώβρη του 2012, ότι δεν έχουν υποστεί τίποτα. Έλεγε ότι έχει πρόσβαση στις ιατροδικαστικές εκθέσεις και ότι θα κάνει μήνυση στην «GUARDIAN» που τόλμησε να μιλήσει για βασανισμούς. Επίσης, ο κ. Δένδιας, προφανώς και η Κυβέρνησή σας, έκοψε την εκπομπή του κ. Αρβανίτη και της κ. Κατσίμη, που τόλμησαν να κάνουν κριτική γι’ αυτήν την αναντιστοιχία του κ. Δένδια. 
Ο κ. Δένδιας, λοιπόν, εμφανίζεται ως μάρτυρας και μάλιστα διαβεβαιώνει ότι δεν υπάρχουν βασανισμοί εκεί που υπάρχουν και πιστοποιούνται ιατροδικαστικώς. Ο κ. Βορίδης, ο πρώην τσεκουροφόρος, ακτιβιστής της δεξιάς όπως λέει ο ίδιος, αρχίζει και εικοτολογεί μέσα στη Βουλή, μιλώντας για ενδεχόμενο επίθεσης στο γραφείο του Βουλευτή. 
Λυπάμαι πάρα πολύ που άκουσα από τον κ. Τσούκαλη να υιοθετούνται αυτά τα σενάρια και να μιλά ακόμη, αν κατάλαβα καλά, για την οικία του κ. Βαρβιτσιώτη και την οικογένειά του. Πραγματικά, λυπάμαι για λογαριασμό του κ. Τσούκαλη και γι’ αυτά που είπε. 
Βέβαια θέλω να θυμίσω, επειδή κάνατε αυτήν την απρεπέστατη αναφορά στην υπόθεση της ΕΡΤ, για την οποία σας ενημέρωσα προσωπικά για το τι συνέβη από αυτό εδώ το Βήμα και για την οποία εκκρεμεί καταγγελία, η οποία ερευνάται. Προφανώς, εσείς δεν θέλετε να ενημερωθείτε γι’ αυτήν την καταγγελία, γιατί προφανώς έχετε ιδίαν άποψη και αντίληψη σε στοίχιση με τον κ. Σταμάτη, ο οποίος είχε πει τότε, κύριε Αθανασίου, στην Ολομέλεια αυτά που λέει και ο κ. Βορίδης, ότι δήθεν κάποια ομάδα Βουλευτών, επικεφαλής πολιτών, εισέβαλε στην ΕΡΤ. Αυτά είπε σε αυτό εδώ το Βήμα και επικαλέστηκε πάλι τον κ. Δένδια. 
Αυτά λοιπόν τα σενάρια, τα οποία δημιουργείτε με τόση ευκολία και εν συνεχεία διαψεύδονται από τα ντοκουμέντα και τα επίσημα στοιχεία, είναι σενάρια που εφάρμοζε η χούντα, είναι σενάρια που εφαρμόζουν τα ακραία καθεστώτα, είναι λογικές και πρακτικές κρατικής τρομοκρατίας και αστυνομοκρατίας. 
Γιατί έπρεπε να κρατηθούν σαράντα επτά νέα παιδιά τόσες ώρες χωρίς πρόσβαση; Για λόγους παιδαγωγικούς; Για να τους πείτε όλοι εσείς οι σώφρονες ότι δεν κάνει και να πολυδιαμαρτύρονται όταν παραβιάζονται τα δικαιώματα στη χώρα μας και όταν έχουμε νεκρά παιδιά και νεκρές μητέρες; Για να τους πείσετε να φύγουν από το δρόμο, να μη διαμαρτύρονται, να μη συγκεντρώνονται, να μη διαδηλώνουν, διότι θα τους προσαγάγετε και θα τους κλειδώσετε και δεν θα τους αφήνετε να επικοινωνήσουν με τους γονείς τους, με τους συνηγόρους τους, με Βουλευτές που ζητούσαν επί πάρα πολύ ώρα να έχουν επικοινωνία.
Αυτήν την παιδαγωγική εφαρμόζετε ως νέοι μέντορες της νέας γενιάς; Σας έχει απορρίψει η νέα γενιά. Ευτυχώς σας έχουν απορρίψει και οι νέοι και οι φοιτητές και έχουν ως αναφορά…
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Κυρία Πρόεδρε, παρακαλώ, αν γίνεται, να σταματήσει ο κώδωνας και να έχω την ανοχή που είχαν και οι άλλοι συνάδελφοι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θέλω να μου πείτε πόσα λεπτά θέλετε ακόμα και θα το κάνω. Η ανοχή μου υπάρχει και το ξέρετε. Τώρα, πόσων λεπτών θα είναι αυτή η ανοχή μου…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Είναι δυσάρεστο να μιλάμε υπ’ αυτή την υπόκρουση. Αν εσάς σάς διευκολύνει, να το αφήσουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εγώ δεν έχω πρόβλημα, αλλά θέλω να μου πείτε σε πόσα λεπτά θα τελειώσετε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω τρία-τέσσερα λεπτά ακόμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία. Τρία λεπτά σας βάζω.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ευχαριστώ. Εξάλλου υπάρχουν και τα δύο λεπτά που με διέκοψε ο κ. Αθανασίου και εσείς παρεμβαίνοντας σ’ όλη εκείνη…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν ήταν δύο λεπτά. Ένα δευτερόλεπτο ήταν.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Καλώς, κυρία Πρόεδρε. Φαίνεται ότι είναι οχληρά αυτά που λέω, οπότε θα τα περιορίσω και θα τα πω πολύ γρήγορα.
Θα πω, λοιπόν, ότι από τα σαράντα επτά πρόσωπα, τα σαράντα έξι έχουν αφεθεί ελεύθερα, οπότε μάλλον τα σενάριά σας δεν ευσταθούν και πρέπει να απολογηθείτε και να εξηγήσετε τι εννοούσατε και πώς μιλήσατε για επίθεση μετά από πάρα πολλή ώρα που σάς ζητούσαμε να τοποθετηθείτε εκ μέρους της Κυβέρνησης.
Επίσης, πρέπει να εξηγήσετε τι είδους αντίληψη είναι αυτή που βάζει την Αστυνομία πάνω από τη δικαιοσύνη, διότι αυτά τα οποία είπατε, κύριε Αθανασίου, επιτρέψτε μου να πω ότι δεν τα γράφει κανένα Σύνταγμα και καμμία Ποινική Δικονομία και πουθενά δεν λέει ότι είναι ανέλεγκτος και ανεξέλεγκτος ένας αστυνομικός μηχανισμός και ότι δήθεν αυτό αποτελεί θεσμό που δεν κάνει να τον ελέγξουμε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ το είπα αυτό;</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Επίσης, θέλω να δώσετε μία εξήγηση και σας μιλώ εκ μέρους της Αξιωματικής Αντιπολίτευσης με πάρα πολλή σοβαρότητα και αυστηρότητα. Θα περιμένω την απάντησή σας και θα τοποθετηθώ. Αυτά τα οποία είπατε για την εισαγγελία του Αρείου Πάγου και για τον Άρειο Πάγο, τα είπατε εξ ονόματός τους; Εκπροσωπείτε ή μεταλαμπαδεύετε ή μεταφέρετε στο Κοινοβούλιο κάποια ενόχληση ή κάποια τοποθέτηση της εισαγγελίας του Αρείου Πάγου ή του Αρείου Πάγου και είστε εκπρόσωπός τους; Θεωρώ ότι αυτό αποκλείεται. Σας λέω ότι αυτό προσβάλλει κατάφωρα την ανεξαρτησία της δικαιοσύνης. Σας λέω ότι είναι ανήκουστο να ενοχλείται οποιοσδήποτε. Καταλαβαίνουμε την ενόχληση του ΠΑΣΟΚ, αλλά οποιοσδήποτε μη έχων τη «μύγα» δεν μπορεί να ενοχλείται όταν η Αξιωματική Αντιπολίτευση θεσμικά αποφασίζει να απευθυνθεί στις θεσμοθετημένες αρχές της δικαιοσύνης. Φυσικά δεν θα αποφασίσετε εσείς, ούτε και κανείς άλλος, τη σειρά και το χρόνο κατά τον οποίο θα γίνουν αυτές οι θεσμικές επαφές από τον Αρχηγό της Αξιωματικής Αντιπολίτευσης που είναι ο τέταρτος θεσμικός «πυλώνας» του κοινοβουλευτικού πολιτεύματος στο οποίο εγώ τουλάχιστον πιστεύω. Τα λέω αυτά για να μην παρεξηγούμαστε. Από πού κι ως πού έρχεστε ως Υπουργός και πρώην δικαστής να μεταφέρετε εδώ υποτιθέμενη ενόχληση και υποτιθέμενο πρόβλημα…
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας της κυρίας Βουλευτού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, σας παρακαλώ.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θέλω ένα λεπτό, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Νομίζω ότι με κοροϊδεύετε, κυρία Κωνσταντοπούλου. Έχω την εντύπωση ότι με κοροϊδεύετε. Θα σας δώσω το ένα λεπτό, αλλά νομίζω…</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, με συγχωρείτε. Να μην έχετε αυτή την εντύπωση.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Την έχω. Εσείς μου τη δίνετε αυτή την εντύπωση.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, κυρία Πρόεδρε. Επειδή με προσβάλλετε κατ’ επανάληψη, εγώ κλείνω. Θα σας ζητήσω την τριτολογία μου μετά. Εσείς ξέρετε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να κρατάτε το χρόνο ακριβώς, γιατί ξέρετε πολύ καλά πόσες φορές παρεμβαίνετε και πόσες φορές υπάρχει ανοχή από το Προεδρείο και κάνετε τον κόσμο να νομίζει ότι δεν σας σεβόμαστε. Και σας εκτιμάμε και σας σεβόμαστε, αλλά κι εσείς θα σέβεστε τις διαδικασίες. Κλείστε τη σκέψη σας και τελειώστε.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, δεν ξέρω εξ ονόματος τίνος μιλάτε. Στη Βουλή αυτήν τη στιγμή είμαστε ένας, δύο, τρεις, τέσσερις, πέντε, έξι, επτά, οκτώ, εννέα Βουλευτές κι εσείς, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είκοσι έξι λεπτά μιλήσατε, κυρία Κωνσταντοπούλου και αφήστε τα αυτά. Είμαστε και παραπάνω, και αυτοί είναι που μας παρακολουθούν.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δέκα Βουλευτές είμαστε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ποιος είναι μόνο εδώ; Και μη μετράτε τα κεφάλια.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δέκα Βουλευτές είμαστε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε σας παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Εγώ τουλάχιστον δεν βιάζομαι. Και επειδή θεωρώ προσβλητικά αυτά που είπατε, εγώ θα κατέβω από το Βήμα. Θα ζητήσω να μου δώσετε την τριτολογία μου όποτε κρίνετε. Και θα σας πω ότι με αυτόν τον τρόπο δεν έχετε απευθυνθεί σε κανέναν σήμερα. Δεν καταλαβαίνω γιατί εισπράττω από εσάς..</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα εκτιμάτε κι εσείς αυτά που πρέπει να εκτιμάτε, λοιπόν.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δεν καταλαβαίνω γιατί εισπράττω από εσάς ως Κοινοβουλευτική Εκπρόσωπος αυτήν τη μεταχείριση, όταν υπάρχει ένα τέτοιο μείζον ζήτημα. 
Όταν κρίνετε, λοιπόν, θα μου δώσετε το λόγο για την τριτολογία μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αν μου επιτρέπετε, μείζονα ζητήματα, όση ώρα είμαι στην Έδρα, αναφέρθηκαν πάρα πολλά και δεν είναι μόνο ένα. Και πάντως εγώ μέχρι στιγμής δεν άκουσα κανέναν συνάδελφο δυστυχώς, πέραν από τον Υπουργό, να τοποθετείται επί του νομοσχεδίου. Κι έρχεται κάποια στιγμή η ώρα για να κρίνεται και το Προεδρείο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Με συγχωρείτε, αλλά απαντάτε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το Προεδρείο, λοιπόν, δέχεται πυρά –και όχι μόνο η παρούσα που προεδρεύω τώρα- και δέχεται βολές κάθε φορά που δεν γίνεται αυτό που ζητάει ο κάθε Βουλευτής, πολλές φορές και από τον πρώην Πρόεδρο και από πολλούς άλλους. 
Εν πάση περιπτώσει, για να σεβόμαστε ο ένας τον άλλον και τις διαδικασίες να τις κρατάμε, όσο και αν πονάνε, και βέβαια και το χρόνο. Ο χρόνος που χτυπάει σημαίνει κάτι. Θα πείτε αυτά που θέλετε, θα κρίνετε εσείς ποια θέλετε να πείτε, ποια θεωρείτε ότι είναι πρωτεύοντα για εσάς για να εκφράσετε την άποψη του κόμματος κι εσάς προσωπικά, αλλά όχι σε βάρος της διαδικασίας, άλλων συναδέλφων και βέβαια του Προεδρείου.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα μπορούσα να έχω το λόγο για ένα λεπτό;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε ένα λεπτό για να απαντήσετε και να προχωρήσουμε. Σας παρακαλώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομίζω, κυρία Πρόεδρε, ότι αυτό το οποίο μόλις κάνατε, υπερβαίνει αυτά που μπορείτε να κάνετε από τη θέση του Προεδρείου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έτσι κρίνετε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ναι. 
Δεν χρησιμοποιούμε τη θέση του Προέδρου για να κάνουμε προσωπική επίθεση με αυτόν τον τρόπο σε οποιονδήποτε Βουλευτή.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. Ευχαριστώ πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Νομίζω, λοιπόν, ότι υπερβήκατε τα εσκαμμένα όρια.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έτσι νομίζετε εσείς.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Και από εκεί και πέρα, στην άδεια Βουλή δεν υπάρχουν αυτοί που λέτε ότι ενοχλούνται εις βάρος τον οποίων υποτίθεται ότι εγώ διεκδίκησα να μιλήσω για ένα μείζον ζήτημα. Θα μου πείτε ποιοι είναι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν είπα τίποτα τέτοιο.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Λέτε «εις βάρος των άλλων Βουλευτών». Για δείξτε τους μου αυτούς που ενοχλούνται.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κυρία Κωνσταντοπούλου. Καθίστε κάτω. Καταλάβαμε τι θέλετε να πείτε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Δείξτε ποιους ενοχλείτε που είναι εις βάρος ποιων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ωραία, ωραία. Εντάξει. Μας πείσατε.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ποιοι έχουν άλλη δουλειά και κάτι άλλο να κάνουν;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μας πείσατε. Ευχαριστώ πολύ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Περιμένω την τριτολογία μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα πάρετε τα τρία λεπτά που έχετε. Και αν τα έχετε και αυτά, γιατί έχετε ξεπεράσει κατά πολύ το χρόνο αυτό. Το ξέρετε πολύ καλά.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Όχι, δεν τον έχω ξεπεράσει. Έχω μιλήσει λιγότερο από όλους τους άλλους Κοινοβουλευτικούς.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κυρία Μάνη.</ChairmanSpeech>
<Speech><Parlmember>ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</Parlmember>: Ευχαριστώ. 
Κυρία Πρόεδρε, κυρίες και κύριοι συνάδελφοι, κατατέθηκε από τον κύριο Υπουργό μία νομοτεχνική βελτίωση σύμφωνα με την οποία τα έξοδα μόνο της μετάφρασης, όταν ο ύποπτος ή ο κατηγορούμενος δεν γνωρίζει ή δεν κατανοεί την ελληνική γλώσσα, θα επιβαρύνουν τον ίδιο τον ύποπτο ή κατηγορούμενο εφόσον αποδεδειγμένα μπορεί αυτός να καταβάλει αυτές τις δαπάνες. 
Άκουσα τον συνάδελφο εισηγητή του ΣΥΡΙΖΑ, τον κ. Κοντονή, να δηλώνει έκπληκτος με την κατάθεση της νομοτεχνικής βελτίωσης. 
Να του θυμίσω ότι το θέμα είχε τεθεί και κατά τις συνεδριάσεις της επιτροπής και μάλιστα δεν διατυπώθηκε καμμία αντίρρηση. Το είχε θέσει και ο κύριος Υπουργός και μάλιστα το είχε αναλύσει διεξοδικά το συγκεκριμένο θέμα.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Από εμάς είχε τεθεί; Το είχαμε πει στην επιτροπή ότι δεν δεχόμαστε αλλαγές επί του θέματος αυτού.</Speech> 
<Speech><Parlmember>ΑΝΝΑ ΜΑΝΗ-ΠΑΠΑΔΗΜΗΤΡΙΟΥ</Parlmember>: Όχι, κύριε συνάδελφε. Μην δηλώνετε έκπληκτος ότι κατατέθηκε νομοθετική βελτίωση. Είχε τεθεί και στη συνεδρίαση της επιτροπής το θέμα. 
Πέραν αυτού, δεν βρίσκω προσωπικά κανένα παράδοξο, όταν ο ύποπτος ή ο κατηγορούμενος έχει την οικονομική δυνατότητα να καταβάλει τα έξοδα της μετάφρασης, για ποιο λόγο να επιβαρυνθεί το ελληνικό δημόσιο και συνεπώς ο ελληνικός λαός με αυτές τις δαπάνες. 
Όσον αφορά τη διάταξη του άρθρου 12, είναι γνωστό, κυρίες και κύριοι συνάδελφοι, ότι όλα τα συνταγματικώς κατοχυρωμένα θεμελιώδη δικαιώματα έχουν την ίδια τυπική ισχύ. Εν προκειμένω την ίδια τυπική ισχύ έχει το δικαίωμα δικαστικής προστασίας αλλά και το δικαίωμα στη ζωή. 
Για την προστασία δε όλων αυτών των θεμελιωδών δικαιωμάτων και την ανάσχεσή τους είναι θεμιτό να τίθενται κάποιες φορές περιορισμοί, αρκεί αυτοί να υπόκεινται σε περιορισμούς οι οποίοι βασίζονται σε γενικές αρχές. 
Οι γενικές αρχές αυτές συνάγονται από το γράμμα και από το πνεύμα του Συντάγματος αλλά και από τη νομολογία των δικαστηρίων μας. Οι αρχές αυτές είναι, οι περιορισμοί να τίθενται με τρόπο αντικειμενικό κι απρόσωπο, να μην παραβιάζεται δηλαδή η αρχή της ισότητας, να μην υπερβαίνουν το προσήκον μέτρο, με τήρηση δηλαδή της αρχής της αναλογικότητας, να ερμηνεύονται στενά από τα διοικητικά όργανα και από τα δικαστήρια, να δικαιολογούνται από λόγους υψίστου δημοσίου συμφέροντος και φυσικά να μην πλήττουν τον πυρήνα, να μην αναιρούν την ουσία του δικαιώματος. Και αυτό συμβαίνει όταν επιβάλλονται απόλυτες απαγορεύσεις. 
Στη διατύπωση, όμως, της διάταξης του άρθρου 12 δεν υπάρχει καμμία απόλυτη απαγόρευση. Επισημαίνω ότι λέει «δεν επιτρέπεται η πρόσβαση σε τμήμα, σε μέρος μόνο, του υλικού της δικογραφίας».
Συνεπώς, με τη διάταξη αυτή, δεν πλήττεται, δεν συρρικνώνεται, κύριοι συνάδελφοι, όπως επικαλεστήκατε, η προστασία του συγκεκριμένου δικαιώματος της δικαστικής προστασίας.
Επίσης, ακόμη για την περαιτέρω προστασία του δικαιώματος τίθεται στην τελευταία παράγραφο της διάταξης η δυνατότητα υποβολής αντιρρήσεων, οι οποίες θα ελεγχθούν από δικαστικό λειτουργό. Και οι δικαστικοί λειτουργοί γνωρίζουν πολύ καλά κι εφαρμόζουν το Σύνταγμα και τις γενικές αρχές που συνάγονται από το Σύνταγμα.
Συνεπώς, θα πρέπει να υπερψηφιστεί και η συγκεκριμένη διάταξη, όπως και το νομοσχέδιο και η τροπολογία που κατατέθηκε. 
Σας ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ κι εγώ, κυρία Παπαδημητρίου.
Ο κ. Σταύρος Κοντονής έχει τον λόγο.</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ευχαριστώ, κυρία Πρόεδρε.
Κύριοι συνάδελφοι, προσήλθαμε σε αυτήν τη συζήτηση με αίσθημα ευθύνης κι έχοντας υπ’ όψιν ότι οι δύο οδηγίες που ενσωματώνονται κατά κύριο λόγο και κατά το μέγιστο μέρος στο εσωτερικό μας δίκαιο, διευρύνουν τα δικαιώματα του κατηγορουμένου. 
Με μία υπεύθυνη στάση απέναντι και στις αξίες της Αριστεράς, που υπερασπίζεται τις δομές και το κράτος δικαίου, τοποθετηθήκαμε και είπαμε ότι θα υπερψηφίσουμε επί της αρχής το νομοσχέδιο. 
Δυστυχώς και σήμερα, ενώ αναφερθήκαμε σε ένα σοβαρό πρόβλημα της επικαιρότητας, πολλοί συνάδελφοι της κυβερνητικής πλειοψηφίας αναλώθηκαν σε κατηγορίες και συκοφαντίες κατά του ΣΥΡΙΖΑ.
Εγώ δεν ζήτησα τον λόγο επί του προσωπικού καθ’ όλη τη διάρκεια της συζήτησης για να μην κουράσω. Θα κάνω χρήση τώρα αυτών που ήθελα να πω.
Κύριε Υπουργέ, μας αναγνωρίζετε -όπως σε όλους τους πολίτες- το δικαίωμα να μορφώσουμε άποψη αν μία ανθρωποκτονία τελείται εξ αμελείας, αν διαπερνάται από ενδεχόμενο δόλο ή από δόλο πρώτου βαθμού; Φαντάζομαι ότι αυτό είναι ένα δικαίωμα το οποίο μας αναγνωρίζετε. Διότι αν μας πείτε ότι δεν το αναγνωρίζετε, είναι σαν να μας λέτε στην Αίθουσα αυτή ότι δεν έχουμε το δικαίωμα υποβολής μηνύσεως.
Εμείς ούτε πόρισμα εκπονούμε ούτε προκαταλαμβάνουμε δικαστικές αποφάσεις, έχουμε, όμως, το δικαίωμα να μορφώσουμε άποψη από τις δημόσιες καταγγελίες στις οποίες προέβησαν οι επιζήσαντες του ναυαγίου. Το έχουμε αυτό το δικαίωμα, κύριε Υπουργέ, δεν το απεμπολούμε και αναμένουμε τα αποτελέσματα της δικαστικής έρευνας, την οποία –προσέξτε- από την πρώτη στιγμή ο ΣΥΡΙΖΑ ζήτησε και όχι να περιοριστούμε σε ΕΔΕ και τα συναφή, αλλά να λάμψει η αλήθεια με τη διαδικασία ενώπιον της ελληνικής δικαιοσύνης. 
Στο δεύτερο, όμως, σημείο που ήθελα να αναφερθώ, είναι το γεγονός ότι μου προκάλεσε, ειλικρινά, έκπληξη η τοποθέτησή σας σχετικά με την επίσκεψη  της αντιπροσωπείας του ΣΥΡΙΖΑ -με επικεφαλής τον Πρόεδρο του κόμματος- και στον πρόεδρο του Συμβουλίου Επικρατείας και στην εισαγγελέα διαφθοράς. Μου προκάλεσε εντύπωση, διότι αναφερόμενος και χθες στην επιτροπή, εσείς δεν είπατε κάτι επ’ αυτού και εκτιμήθηκε δεόντως από την πλευρά μας.
Κύριε Υπουργέ, ο Πρόεδρος του ΣΥΡΙΖΑ, ο Αρχηγός της Αξιωματικής Αντιπολίτευσης, ο τέταρτος συνταγματικός θεσμός της χώρας, έχει το δικαίωμα να επικοινωνεί με τον πρέποντα και τον δέοντα σεβασμό με τον πρόεδρο του Συμβουλίου Επικρατείας και άλλους δικαστικούς λειτουργούς;
Έχουν οι Βουλευτές των κομμάτων το δικαίωμα να επικοινωνούν, να εκθέτουν τις απόψεις τους; Φαντάζομαι ότι ούτε αυτό θα μας πείτε ότι δεν το έχουν. Φαντάζομαι, δεν ξέρω εάν υπάρχει μια άλλη τοποθέτηση εκ μέρους σας.
Και μάλιστα εμφανιστήκατε σήμερα να υπερασπίζεστε τις προχθεσινές δημοσιογραφικές πληροφορίες ότι δήθεν ανώτατοι δικαστικοί και εισαγγελικοί λειτουργοί ενοχλήθηκαν. Σας λέγω, λοιπόν, και το λέμε και στην ελληνική κοινωνία, ότι οι επαφές του Προέδρου του ΣΥΡΙΖΑ θα ολοκληρωθούν με τη συνάντηση με όλους τους ανωτάτους δικαστικούς λειτουργούς.
Το βασικότερο όμως είναι ότι αυτά τα σχόλια και αυτά τα χαλκεία ότι δήθεν κάποιοι δυσαρεστήθηκαν δεν προσβάλλουν τον ΣΥΡΙΖΑ, προσβάλλουν την ίδια τη δικαιοσύνη. Σας το είπα και χθες, κύριε Υπουργέ. Και μη βάζετε στην κονίστρα της πολιτικής αντιπαράθεσης και των κομματικών ανταγωνισμών, οι οποίοι πρέπει να κρατούνται σε ένα επίπεδο, τη δικαιοσύνη και τους δικαστικούς λειτουργούς στη μέση. Βλάπτετε τη δικαιοσύνη σοβαρά και το κύρος αυτών των ανθρώπων.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Αυτό έκανα εγώ;</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κύριε Υπουργέ, μιας και με ρωτάτε «αυτό έκανα εγώ;», νομίζω ότι αυτό κάνατε. Δεν το κάνατε χθες και λυπάμαι που το κάνατε σήμερα. Λυπάμαι που αναφερθήκατε στην επίσκεψη του Αρχηγού της Αξιωματικής Αντιπολιτεύσεως κατά τρόπο επιτιμητικό.
Το τρίτο που θέλω να πω είναι ότι στην ουσία για το άρθρο 12 απάντηση δεν πήραμε, κύριε Υπουργέ. Θα μπορούσα να πω μάλιστα ότι η απάντηση που μας δώσατε ήταν της απολύτου γενικεύσεως ενός κανόνα, που μέχρι τώρα ο νομοθέτης περιόριζε σε συγκεκριμένα αδικήματα –και σας τα ανέφερα: το 187Α του Ποινικού Κώδικα και ο νόμος περί ναρκωτικών– και εσείς γενικεύετε. Και μάλιστα μας είπατε σήμερα ότι αυτός είναι ο σκοπός σας.
Δηλαδή, κύριε Υπουργέ, τι θα κάνουμε εδώ; Δίκες με κουκούλα, σε πράγματα και σε αδικήματα που δεν χρειάζεται, που δεν έχει υπάρξει καμμία νομοθετική πρόβλεψη; Και για ποιο λόγο; Η διαδικασία ενώπιον των δικαστηρίων μόνο κατ’ εξαίρεση προβλέπει την ανωνυμία του μάρτυρα για συγκεκριμένα αδικήματα.
Εδώ, με αυτήν τη διάταξη που φέρνετε εσείς, το γενικεύετε επικίνδυνα, κύριε Υπουργέ. Και καταλαβαίνετε κι εσείς ότι κάτι το οποίο ήταν η εξαίρεση και μάλιστα η εξαίρεση για συγκεκριμένα –τονίζω– αδικήματα, εσείς το γενικεύετε για όλα. Επομένως απάντηση σε αυτό το σημείο δεν έχουμε πάρει και εμμένουμε στη στάση μας για την καταψήφιση του άρθρου 12.
Θα ήθελα να πω και κάτι άλλο σχετικά με την τροπολογία. Κατά πρώτον, χαιρόμαστε που αποσύρατε την τέταρτη παράγραφο. Υπάρχει όμως εδώ ένα ζήτημα που αφορά τον χρόνο φοίτησης στη Σχολή Δικαστών. Ακούστε, κύριε Υπουργέ, για να συνεννοηθούμε: ή ο χρόνος φοίτησης ήταν ο αναγκαίος για την επιστημονική και επαγγελματική επάρκεια των αποφοίτων της σχολής ή δεν ήταν και τον μειώνετε τώρα. Διαφορετικά, αν ισχύει κάτι άλλο, τότε πάμε στο δόγμα των τελευταίων μηνών για συντόμευση εις βάρος της ποιότητας της αποδιδόμενης δικαιοσύνης. Θέλουμε εδώ μια απάντηση. Τι συμβαίνει;
Και το τελευταίο. Πράγματι, κύριε Υπουργέ, το άρθρο 178 του Κώδικα Δικηγόρων όπως ίσχυε κατά το παρελθόν ήταν η μόνη περίπτωση στην οποία προεβλέπετο ακόμα και ο διάδικος που νικάει να καταβάλει τα δικαστικά έξοδα. Όμως κατά την τελευταία συζήτηση αυτό το πράγμα δεν περιελήφθη.
Πιστεύαμε ότι δεν περιελήφθη επειδή λαμβάνεται υπ’ όψιν σας, τουλάχιστον σε αυτή τη ζοφερή περίοδο που βιώνει ο ελληνικός λαός, ότι δεν θα πρέπει να επιβάλλονται και τα δικαστικά έξοδα στον αιτούντα διάδικο, ο οποίος βρίσκεται στη δυσμενέστατη θέση να απολέσει κάποιο από τα περιουσιακά του στοιχεία, ακριβώς επειδή υπάρχει αυτή η κατάσταση που έχει δημιουργηθεί με τη φτωχοποίηση της ελληνικής οικονομίας.
Επομένως, εδώ έχουμε μια μεταστροφή της θέσης που είχατε ή αποδεικνύεται με τον τρόπο που το φέρνετε, αν μας πείτε ότι παρελήφθη εκ παραδρομής, ότι νομοθετείτε στο πόδι. 
Κύριε Υπουργέ ή το ένα συμβαίνει ή το άλλο. 
Επομένως, εμείς δεν θα ψηφίσουμε την τροπολογία. Θα υπερψηφίσουμε επί της αρχής το σχέδιο νόμου και τα άρθρα, εξαιρουμένου του άρθρου 12 που θα το καταψηφίσουμε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Ευχαριστούμε, κύριε Κοντονή.
Τον λόγο έχει ο κ. Κουτσούκος.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κυρία Πρόεδρε, πριν δώσετε τον λόγο στον κ. Κουτσούκο…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>):  Τον έδωσα, αλλά δεν πειράζει. Τι να κάνουμε;</ChairmanSpeech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Θέλω να τονίσω ότι είμαστε υπέρ της υλοποίησης της διάταξης αύξησης των θέσεων των δικαστών, αλλά δυστυχώς κατά τον τρόπο που έρχεται η τροπολογία ως ένα…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Έχει ψηφιστεί αυτό. Το έχετε ψηφίσει.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τοποθετούμαι για την τροπολογία, για να ξεκαθαριστεί.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Έγινε αντιληπτό.
Κύριε Κουτσούκο, συγγνώμη. Έχετε το λόγο.</ChairmanSpeech>
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Ευχαριστώ, κυρία Πρόεδρε.
Υπομονή έχουμε, όπως ξέρετε, και δεν είναι επειδή δεν έχουμε άλλες δουλειές, είναι γιατί υπάρχει η αίσθηση του καθήκοντος. Εξάλλου εσείς γνωρίζετε ότι ήμουν από εκείνους τους Βουλευτές που δεν είχαν συμφωνήσει με την άρση του ασυμβίβαστου, για να μην επικαλούνται πολλοί συνάδελφοί μας τις άλλες δουλειές.
Έρχομαι, λοιπόν, κυρία Πρόεδρε, να πω ότι πρώτον, για την αξία του κοινοβουλευτικού διαλόγου σημειώνω την απόσυρση της παραγράφου 4. Μου εξήγησε ο κύριος Υπουργός κατ’ ιδίαν ότι μερικά από αυτά τα θέματα ενδεχομένως είναι λυμένα. Πιστεύω, όμως, ότι ο τρόπος που εισήχθη και οι δικές μας ενστάσεις, αλλά και η αντίδραση του Δήμου Αθηναίων οδήγησε σε αυτήν την, κατά την άποψή μου, σωστή απόφαση για να εξεταστεί ο τρόπος υλοποίησης αυτής της ανάγκης, την οποία την αναγνωρίζουμε, για τις αίθουσες των δικαστηρίων με έναν τρόπο ο οποίος δεν θα σκοντάψει στις διαδικασίες της ακύρωσης που θα ακολουθήσουν.
Δεύτερον, μετά και την τοποθέτησή του κ. Κοντονή, οφείλω και εγώ να σημειώσω ότι έχουμε μία οδηγία που διευρύνει τα δικαιώματα κατηγορουμένων και υπόπτων. Πιστεύω ότι οι όποιες ενστάσεις-επιφυλάξεις επί του άρθρου 12, δεν αναιρούν το θετικό χαρακτήρα αυτής της νομοθετικής ρύθμισης, όπως επίσης και το γεγονός ότι για κάποιους που ενδεχομένως έχουν την οικονομική επιφάνεια να πληρώσουν τα έξοδα της μετάφρασης, δεν πρέπει αυτά να τα φορτώνουμε και στους πενόμενους Έλληνες πολίτες.
Για τις υπόλοιπες τρεις ρυθμίσεις της τροπολογίας είπα ότι ενδεχομένως αν τις φέρναμε στην επιτροπή που συζητείται το νομοσχέδιο του κυρίου Υπουργού θα γινόταν μια συζήτηση για το διαχωρισμό της δίκης. Γιατί υπενθύμισα ότι υπήρχαν διάφορες ενστάσεις. Εν πάση περιπτώσει, σωστό είναι αυτό που είπε ο κύριος Υπουργός ότι έχει ψηφιστεί η αύξηση των θέσεων. Σημειώνω ότι έρχεται από 01/01. Έχει και αυτή μια δαπάνη.
Συζήτηση περί του χρόνου φοίτησης των σπουδαστών της Σχολής Δικαστών θα μπορούσε να γίνει γιατί συντομεύεται από δεκαέξι σε έντεκα μήνες. Είναι σημαντικό.
Επίσης, εμείς την ενίσχυση του ρόλου του εμπειρογνώμονα που είχε θεσμοθετηθεί με το ν. 4022/2011 θα τη στηρίζαμε έτσι και αλλιώς. Ήταν μια δικιά μας θεσμική πρωτοβουλία.
Επειδή αναφέρθηκα στις δικές μας θεσμικές πρωτοβουλίες ως Κυβέρνηση του ΠΑΣΟΚ να σημειώσω πάλι αυτό που είπα εισηγητικά, ότι με τις δύο νομοθετικές παρεμβάσεις, τη μία του κ. Καστανίδη για τις διαδικασίες στη δίκη που αφορούν το μαύρο χρήμα και την άλλη του κ. Παπαϊωάννου για τις προτεραιότητες που πρέπει να έχουν τα δικαστήρια σε σχέση με τις υποθέσεις πολιτικών και δημοσίου συμφέροντος, σήμερα η δικαιοσύνη με λυμένα τα χέρια έχει επισπεύσει μια σειρά υποθέσεις που πιστεύουμε ότι θα κλείσουν τους λογαριασμούς του πολιτικού συστήματος με το παρελθόν, γιατί δεν πρέπει να έχουμε ανοιχτούς λογαριασμούς.
Από αυτήν την άποψη, κυρία Πρόεδρε και κυρίες και κύριοι συνάδελφοι, μιας και λείπει ο Κοινοβουλευτικός μας Εκπρόσωπος και δεν μπορεί να δευτερολογήσει ούτε να τριτολογήσει, θέλω να σημειώσω, απαντώντας στο σχόλιο του Γραφείου Τύπου του ΣΥΡΙΖΑ που επαναλήφθηκε προηγουμένως κι από εδώ, ότι αν φοβόμασταν τη δικαιοσύνη, δεν θα πρωτοστατούσαμε εμείς σε αυτές τις θεσμικές αλλαγές που την ενισχύουν και της λύνουν τα χέρια. 
Το αντίθετο, θέλουμε να διαλευκανθεί το σύνολο των υποθέσεων που απασχολούν την κοινή γνώμη για να μην αίρονται αυτές οι κατηγορίες πάνω από το πολιτικό σύστημα επί δικαίων και αδίκων. Διότι κανείς μας, αγαπητοί συνάδελφοι, δεν είναι από παρθενογένεση.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Τις θυμάστε τις δηλώσεις του κ. Παπαϊωάννου, του Υπουργού Δικαιοσύνης;</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Κύριε Κοντονή, εσείς είστε και ευγενής και δεν έχετε χαρακτηριστεί, όσο σας παρακολουθώ, ως διακοψίας.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ούτε είμαι και ούτε θα γίνω. Σας ρωτάω, όμως, μήπως τις θυμάστε τις παρεμβάσεις που γίνονταν επί των ημερών σας;</Speech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Λέω, λοιπόν, ότι θέλουμε να κλείσουν οι λογαριασμοί με το παρελθόν, για να μην αίρεται επάνω στο πολιτικό σύστημα επί δικαίων και αδίκων αυτή η κατηγορία, γιατί από παρθενογένεση στο πολιτικό σύστημα κανένας δεν υπάρχει. Όλοι έχουν μία διαδρομή και πρέπει να ελέγχονται, να μην την φοβούνται και να είναι καθαροί. 
Από αυτήν την άποψη κι εγώ έκανα μία αναφορά στο γεγονός ότι ο κ. Μητσοτάκης την περίοδο του «βρώμικου ’89» επισκέφθηκε τότε τις ηγεσίες των πολιτικών δικαστηρίων. Γιατί; Για να στείλει ένα μήνυμα, ότι είναι ο πρωτεργάτης και ο αρχάγγελος της κάθαρσης. 
Εύχομαι, πιστεύω, δεν θέλω να το ερμηνεύσω διαφορετικά, ότι ο Αρχηγός της Αξιωματικής Αντιπολίτευσης ασκώντας το δικαίωμά του, το οποίο έχει και κάθε πολίτης και κάθε Βουλευτής, δεν το έκανε για να υπενθυμίσει ότι εμείς, η δεύτερη εξουσία που νομοθετούμε, έχουμε τη δυνατότητα με τις παρεμβάσεις μας να επηρεάζουμε και τα του ρόλου των δικαστών. 
Εάν οι συνάδελφοι του ΣΥΡΙΖΑ θεωρούν ότι υπάρχουν κενά που μας επιβάλλουν περαιτέρω νομοθετικές παρεμβάσεις για τη θωράκιση και διεύρυνση των εξουσιών της δικαιοσύνης και την επιτάχυνση των υποθέσεων που βρίσκονται σε εξέλιξη, εμείς είμαστε εδώ με θετικό ους για να τις υιοθετήσουμε. 
Εδώ τελειώνω, γιατί αυτή η συζήτηση νομίζω ότι δεν ωφελεί κανέναν αν την ανακυκλώνουμε. 
Ευχαριστώ, κυρία Πρόεδρε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κι εμείς ευχαριστούμε. 
Κύριε Πανούση, θα θέλατε να δευτερολογήσετε;</ChairmanSpeech>
<Speech><Parlmember>ΙΩΑΝΝΗΣ ΠΑΝΟΥΣΗΣ</Parlmember>: Όχι, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προχωράμε τότε στους Κοινοβουλευτικούς Εκπροσώπους. 
Κύριε Καπερνάρε, θέλετε τον λόγο;</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Τον έχω ζητήσει ήδη, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Θα πάρετε τον λόγο έτσι κι αλλιώς, κύριε συνάδελφε. Είναι η σειρά σας να μιλήσετε. 
Ορίστε, έχετε τον λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Υπουργέ, εγώ δεν θα μιλήσω, όπως ο κ. Κουτσούκος, περί παρθενογενέσεως, δικαιοσύνης κ.λπ.. Η δικαιοσύνη άρχισε να καταστρέφεται επί των ημερών του ΠΑΣΟΚ. 
Τελευταία, θα κάνω αναφορές –διότι εμείς πάντα επιχειρηματολογούμε- μιας και μου έδωσε την αφορμή ο κ. Κοντονής. Επί κυβερνήσεως ΠΑΣΟΚ, ο Υπουργός Δικαιοσύνης κ. Παπαϊωάννου κουνούσε το δάχτυλο στους δύο έγκριτους εισαγγελείς Πεπόνη και Μουζακίτη να κλείσουν την υπόθεση Αντρίκου Παπανδρέου, με τα γνωστά CDS. Από εμάς βγήκε η αλήθεια και έλαμψε. Αφήστε αυτά για «ευήκοον ους» και κάτι τέτοια. Τους έλεγε να κλείσουν την υπόθεση σε δεκαπέντε ημέρες, κύριε Κουτσούκο. Εμείς που είμαστε μέσα στη δικαιοσύνη, βλέπουμε τι γίνεται, τι τερατουργίες, τι κακουργίες γίνονται και πού έχει φτάσει η δικαιοσύνη εξαιτίας σας. 
Πάμε στο θέμα μας. Κύριε Υπουργέ, τις προάλλες ξεκινήσαμε στο Τριμελές Εφετείο Κακουργημάτων μία υπόθεση στην οποία υπήρχε ο κίνδυνος του δεκαοχτάμηνου. Δευτέρα ξεκινήσαμε τη συζήτηση, την εκδίκαση της υποθέσεως. Ως πάχος αν τη μετρήσουμε κι όχι ως βάρος τη δικογραφία, ήταν μία πιθαμή. Έληγε την άλλη Δευτέρα το δεκαοχτάμηνο. Η κυρία Πρόεδρος μάς είπε ότι μέχρι την Παρασκευή πρέπει να βγάλουμε απόφαση. Βεβαίως, είναι λογικό, λόγω του ότι τη Δευτέρα έληγε το δεκαοχτάμηνο. 
Το αποτέλεσμα ήταν να παραιτηθεί αξιοπρεπώς ο δικηγόρος, διότι είπε: «εγώ θέλω την ευχέρεια του χρόνου για να μελετήσω την υπόθεση», διότι ήταν εκ του καταλόγου. Ξέρετε εσείς. Ο δεύτερος που τον αντικατέστησε, είπε: «θέλω παρακαλώ προθεσμία για να μελετήσω επί της διαδικασίας την υπόθεση». 
Ξέρετε ποια ήταν η λύση; Εκεί, στα πόδια, να πάρει τη δικογραφία της μίας πιθαμής ή των έξι κιλών και να καθίσει να μελετά τη δικογραφία για να υπερασπιστεί, αρχής γενομένης από εκείνη την ημέρα, τον πελάτη του, ο οποίος είχε ανάγκη υπερασπίσεως.
Αυτή είναι η πραγματικότητα της δικαιοσύνης! Θα κρυβόμαστε πίσω από το δάχτυλό μας, πίσω από ωραιοποιημένες αερολογίες, μωρολόγους, φλυαρίες, ωραιοποιημένες και μορφοποιημένες πομφόλυγες; Τι να κάνουμε; Δεν θέλουμε να τα δούμε τα πράγματα; 
Η δικαιοσύνη πρέπει να είναι στο ύψιστο επίπεδο, να ελέγχει και τη νομοθετική εξουσία και την εκτελεστική. Θέλουμε δικαιοσύνη ή δεν θέλουμε; Η δικαιοσύνη είναι δημοκρατία. Η δικαιοσύνη είναι η εναρμονισμένη σχέση που δημιουργεί γερούς αρμούς της κοινωνικής συνοχής. Αν έχεις εμπιστοσύνη στο κράτος είναι γιατί έχεις εμπιστοσύνη στην δικαιοσύνη. Δεν έχεις εμπιστοσύνη στη δικαιοσύνη; Τότε, δεν υπάρχει κράτος. Υπάρχει Βουλή; Μην κρυβόμαστε πίσω από το δάχτυλό μας και ερχόμαστε εδώ και λέμε αερολογίες. Το πρόβλημα το βλέπουμε. Να πούμε τι συμβαίνει πραγματιστικά; 
Θα πω ένα παράδειγμα. Αν εγώ που είμαι ύποπτος ή κατηγορούμενος πάω να ζητήσω τα σχετικά έγγραφα για να ενημερωθώ και να τα μελετήσω, προκειμένου να δω κατ’ αρχήν αν η κατηγορία αυτή ευσταθεί -μιλάω για κακούργημα- και μου αρνηθεί ο ανακριτής, αν προσφύγω στο συμβούλιο, εσείς λέτε ότι το συμβούλιο θα πει ότι «κακώς έκανε ο κύριος ανακριτής, πάρτε έγγραφα»; Είναι δυνατόν; Εκτός αν πέσουμε σε μία ή δύο συγκεκριμένες περιπτώσεις, πουθενά αλλού. Μπορώ να σας πω και ονόματα.  
Άρα, αυτά είναι προσχηματικά. Αν δεν είναι προσχηματικά, βγάλτε αυτή τη διάταξη, απαλείψτε την, να πούμε ότι «κάθε κατηγορούμενος…Για τον Έλληνα μιλάω. Ξέρετε γιατί όχι για τον αλλοδαπό; Διότι μπορεί να πέσουμε στην περίπτωση που να αφορά θέμα εξωτερικής ασφάλειας. Τότε, έχουμε το γενικό ενδιαφέρον για το δημόσιο συμφέρον και ειδικά όταν άπτεται εξωτερικών ζητημάτων της χώρας. 
Όταν, όμως, αφορά Έλληνα κατηγορούμενο, οποιαδήποτε αδίκημα εκτός της εγκληματικής οργάνωσης του 187Α και των υποθέσεων των ναρκωτικών, όπου βεβαίως προβλέπεται η προστασία του μάρτυρος, για ποιο λόγο δηλαδή να θέλετε να υπερασπιζόμαστε μία κακόβουλη κατηγορία από κάποιον ο οποίος έχει ιδιοτέλεια να κατηγορήσει εσάς ή εμένα και να προστατεύεται ο κακόβουλος μάρτυρας -μη μου πείτε ότι δεν γίνεται αυτό στην Ελλάδα- ο οποίος μπορεί να στείλει στο ακροατήριο τον Έλληνα πολίτη, με συνέπεια αυτός να σύρεται και να διασύρεται και μπορεί και να δικαστεί και να καταδικαστεί; Μην μου πείτε ότι δεν γίνεται αυτό. 
Κάποια φορά δικαζόταν ένας αλλοδαπός εις βάρος άλλου. Ευτυχώς που μία εξαίρετη εισαγγελέας -θα της ζητήσω συγγνώμη, γιατί μου διαφεύγει το όνομά της- ζήτησε έγγραφο από τον Κορυδαλλό. Ξέρετε τι είχε συμβεί; Είχε γίνει λάθος στη μεταγωγή. Γιατί; Διότι σε αυτήν τη χώρα, της άρπα-κόλλας, δεν προλαβαίνουν πλέον και οι έντιμοι να κάνουν έντιμα τη δουλειά τους. 
Θα ήθελα να πω και κάτι ακόμη. Είναι ποτέ δυνατόν να κάνουμε δικαιοσύνη παίρνοντας την άδεια από το Γενικό Λογιστήριο του Κράτους για να διοριστούν εφέτες, τους οποίους έχουμε τεράστια ανάγκη, και δικαστές, από τους οποίους έχουμε τεραστιότερη ανάγκη στα μικρά δικαστήρια; Είναι ποτέ δυνατόν να ρωτάμε το Γενικό Λογιστήριο του Κράτους, όταν η Ελλάδα δίνει 98 εκατομμύρια χωρίς εγγυήσεις ως δανεικά σε κάποια κανάλια; 
Να πάνε να κόψουν το λαιμό τους να δώσουν λεφτά για να έχουμε δικαστές. Να πάνε να κόψουν το λαιμό τους να βρουν λεφτά, όταν τα λεφτά αυτά είναι στο εξωτερικό με τον τρόπο που γνωρίζουμε όλοι, για να πάρουμε δικαστές. Πρέπει να τελειώνουν κανονικά οι δικαστές τη σχολή τους, να κάθονται παραπάνω, να κάνουν και πρακτική παραπάνω και όχι δύο μόνο μήνες. Διότι όπως γνωρίζετε εσείς, και επειδή «καλυτέρα κρίσις είναι η σύγκρισις», εάν έχουν τα σημερινά δεδομένα των δικαστών είναι καλύτερα από τους παλαιότερους. Εσείς τα ξέρετε πάρα πολύ καλά αυτά. Αυτά τα λέω, συγκρίνοντας και την ποιότητα της δικαιοσύνης παλαιότερα με τα σημερινά δεδομένα. 
Επειδή μιλάμε για δικαιοσύνη, αυτά είναι μέτρα, ημίμετρα ή τίποτα από αυτά, δηλαδή δεν είναι ούτε καν ημίμετρα. 
Και το λέω αυτό για ποιον λόγο; Προχθές, κύριε Υπουργέ, σε ένα δικαστήριο είπε προσφυέστατα ένας δικαστής: «Εσείς, κύριε, μας στέλνετε εδώ τέτοιους νόμους». Δεν θα το ξεχάσω ποτέ στη ζωή μου. Είχε τόσο πολύ δίκιο. «Εσείς, κύριε, μας στέλνετε εδώ τέτοιους νόμους. Εμείς δεν κάνουμε τίποτε άλλο. Αυτούς τους νόμους εφαρμόζουμε.». 
Σας το έχω ξαναπεί ότι έχω ιδιαίτερη απαίτηση από εσάς και θα σας το επαναλαμβάνω συνέχεια. Εάν δεν φτιάξουμε νόμους, εάν τα νομοθετήματα που φεύγουν απ’ αυτήν τη Βουλή δεν αλλάζουν την αντίληψη, τη λογική, τη φιλοσοφία και δεν αλλάζουν το πώς προσμένουμε και προσδοκούμε τη δικαιοσύνη για τα επόμενα χρόνια, τότε να σας πω ότι είναι βέβαιο πως δεν θα υπάρχει κράτος. Το κράτος, κύριε Υπουργέ, με τέτοια μεθοδολογία ψηφίσεως νομοθετημάτων έχει διέλθει εκ σημείου μη επιστροφής.
Εμείς δεν ψηφίζουμε όλα τα άρθρα πλην του άρθρου 12 και της τροπολογίας. Αν τη διαχωρίσετε σε ένα άρθρο και οι εφέτες να προσληφθούν αλλά και ο νεώτεροι….</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Δεν διαχωρίζεται η τροπολογία.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Δεν διαχωρίζεται. Είναι ένα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί της αρχής ψηφίζετε «ΝΑΙ» ή «ΟΧΙ»;</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Επί της αρχής «ΝΑΙ».</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Κανέλλη ειδική αγορήτρια του Κομμουνιστικού Κόμματος Ελλάδος.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Θα μιλήσω εντελώς διευκρινιστικά. Δεν θα κάνω χρήση του λόγου της δευτερολογίας. Θεωρώ ότι το ζήτημα έχει εξαντληθεί. Ούτως ή άλλως, η συζήτηση έχει διευρυνθεί. Θεωρώ ότι ο πραγματικός σεισμός έχει γίνει στην Κεφαλονιά και εκεί είναι οι επιπτώσεις του. Δεν έχει γίνει ο πραγματικός σεισμός ούτε πρόκειται να γίνει εδώ μέσα με κανενός είδους συζήτηση. 
Και επειδή όλοι κρινόμεθα εκ του αποτελέσματος, το αποτέλεσμα αυτής της συζήτησης οφείλει να είναι η τοποθέτηση επί των άρθρων και επί της αρχής. Επί της αρχής είμαι κατά. Θα προτιμούσα να είμαι «ΠΑΡΩΝ». Δυστυχώς, είμαι κατά επί της αρχής, διότι με παρασέρνει το άρθρο 12. 
Ψηφίζω «ΠΑΡΩΝ» στα άρθρα 1, 5 ,6, 8, 9, 10, 11 και 13. Ψηφίζω κατά στα άρθρα 4 και 12, «ΝΑΙ» στα άρθρα 2, 3 και 7. 
Και παρά τις εξηγήσεις, οι οποίες ήταν σε ένα βαθμό ικανοποιητικές και κυρίως παρά την απόσυρση του άρθρου 4 της τροπολογίας, είμαι υποχρεωμένη να σεβαστώ την αρχή ότι δεν μπορούμε να ψηφίζουμε νομοσχέδια τα οποία έρχονται με τη μορφή της τροπολογίας. Νομίζω ότι το εξήγησα επαρκώς κατά την πρωτολογία μου. Δυστυχώς, θα ψηφίσω επίσης κατά. Λέω «δυστυχώς», γιατί, όταν υποχρεώνεστε από τη βιασύνη για την υλοποίηση της -κατά την άποψή μου- αντεργατικής πολιτικής να φέρνετε εδώ εσπευσμένα τέτοιες διαδικασίες, εισπράττετε ένα κατά, ακόμα και για κάτι που ενδεχομένως θα βελτίωνε τη θέση κάποιων εργαζομένων, όπως είναι οι εργαζόμενοι στο χώρο της δικαιοσύνης. Αυτήν την έννοια έχει το «δυστυχώς» και δυστυχώς είμαι υποχρεωμένη να εξηγώ και το «δυστυχώς», για να μην καταλήξουμε σε τριτολογίες, τεταρτολογίες και πεμπτολογίες ερμηνείας προθέσεων. Αποτέλεσμα, λοιπόν, ήταν αυτό.
Ευχαριστώ, κυρία Πρόεδρε. Φαντάζομαι ότι μπορώ νομίμως να αποχωρήσω της διαδικασίας κρινομένη ως ψηφίσασα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μάλιστα. Να είστε καλά. 
Κυρία Κωνσταντοπούλου, έχετε ζητήσει το λόγο για να τριτολογήσετε, αν και την έχετε καλύψει από ό,τι βλέπω στα Πρακτικά.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Κυρία Πρόεδρε, αν κρίνετε ότι δεν πρέπει να μου δώσετε τον λόγο…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Όχι, δεν κρίνω εγώ.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Θα περιμένω, όμως, την απάντηση του Υπουργού. Δεν θα δευτερολογήσει ο Υπουργός;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν μπορώ εγώ να υποχρεώσω τον Υπουργό να κάνει κάτι.</ChairmanSpeech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Έχω ζητήσει τριτολογία μετά τον Υπουργό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θα τοποθετηθείτε;</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα έχω και εγώ τριτολογία όμως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Απ’ όλα θα έχετε. Έτσι όπως το πάμε, ως αύριο το πρωί εδώ θα είμαστε.</ChairmanSpeech> 
<Speech><Parlmember>ΓΙΑΝΝΗΣ ΚΟΥΤΣΟΥΚΟΣ</Parlmember>: Δεν κλείνουμε τη συνεδρίαση τώρα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τι να κάνω, κύριε Κουτσούκο;
Κύριε Υπουργέ, έχετε τον λόγο.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να πω στον κ. Καπερνάρο ότι γι’ αυτό φροντίζουμε τα νομοθετήματα να είναι σαφέστατα διατυπωμένα, για να μην υπάρχει οποιαδήποτε αμφιβολία. Αυτό το έχετε ήδη διαπιστώσει. Γίνεται καλή επεξεργασία, τουλάχιστον για τα νομοθετήματα του Υπουργείου Δικαιοσύνης στις επιτροπές. Έχω δεχθεί σωρεία τροπολογιών και νομοτεχνικών βελτιώσεων. 
Όσον αφορά την ταχύτητα, θα το έχετε διαπιστώσει, όχι σε όλα τα αντικείμενα. Στην πολιτική δίκη ακόμα δεν είμαστε ικανοποιημένοι. Προχωράμε και πιστεύω ότι με την βοήθεια όλων σας θα πετύχουμε και περαιτέρω επιτάχυνση της δικαιοσύνης.
Τώρα να πω κάτι. Είχα πει να μην ασχοληθώ, αλλά θα το πω. Ο Ωριγένης και ο Ιούλιος Καίσαρας είχαν την ικανότητα να γράφουν, να υπαγορεύουν σε δύο διαφορετικούς και να ακούν έναν ακόμη. 
Εγώ αυτή την ιδιότητα δεν την έχω. Το μόνο που έχω είναι, ενδεχομένως, να ακούω δύο συγχρόνως, γιατί όταν φωνασκεί ο ένας περισσότερο, μπορεί να τον ακούσω. Πολύ περισσότερο δεν μπορούσα να το κάνω εδώ στη Βουλή, που δεν έχω ραδιόφωνο, για να καταλάβω τι έγινε στην διένεξη η οποία υπήρξε, για να μπορέσω να ενημερωθώ. Το καθήκον μου ήταν εδώ, να σας ακούσω όλους και να ασχοληθώ με το νομοσχέδιο. 
Όσον αφορά αυτό που είπατε, κύριε Κοντονή, εγώ βεβαίως λέγω ότι όλοι πρέπει να έχουν γνώμη για ένα θέμα, αλλά για να έχεις γνώμη πρέπει να έχεις γνώση του θέματος. Εγώ δεν το περίμενα, πραγματικά, από εσάς – ίσως εν τη ρύμη του λόγου να το είπατε- ότι μπορώ να χαρακτηρίσω κάτι, μία απόπειρα δολοφονίας κ.λπ.. Μα, αφού δεν ξέρουμε το πόρισμα. Είμαστε πολύ μακριά. Ας περιμένουμε να δούμε. Μπορεί να είναι από βαριές αμέλειες.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Μα, δεν χρειάζεται το πόρισμα. Υπήρχαν μαρτυρικές καταθέσεις. Είναι καταγεγραμμένο.</Speech>    
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πρέπει οπωσδήποτε να είναι δολοφονία, έστω και με ενδεχόμενο δόλο, όπως είπατε; Το πιθανότερο είναι να υπάρχουν αμέλειες. Τέλος πάντων.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Είχαμε επαφή μαζί τους, ως Κοινοβουλευτική Ομάδα του ΣΥΡΙΖΑ.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ δεν προδικάζω.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Ούτε εμείς, αλλά αυτήν την άποψη έχουμε διαμορφώσει από τα στοιχεία που έχουμε.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ακούσατε τι είπα; Δεν προδικάζω, αλλά εσείς το είπατε ότι είναι ναυάγιο. Δηλαδή, υπονοείτε ότι μπορούμε να έχουμε, διά παραλήψεως, τελούμενο αδίκημα; Αφήστε να τα πει αυτά η ανάκριση. 
Τώρα σχετικά με τον κ. Παπαϊωάννου. Εγώ ήμουν Πρόεδρος της Ενώσεως Δικαστών και Εισαγγελέων. Ο κ. Παπαϊωάννου ουδέποτε παρενέβη –δεν υπέπεσε στην αντίληψή μου- στο έργο της δικαιοσύνης και δεν είχα καμμία αντίθετη πληροφορία για το ζήτημα αυτό.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Έχει δημοσιευθεί αυτό.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Διακόπτετε τον κ. Υπουργό, όμως, κύριε Καπερνάρο. Θα σας δώσω το λόγο για τη δευτερολογία σας.</ChairmanSpeech>  
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κύριε Καπερνάρο, το να έκανε κρίση κάποιος, μπορεί να έκανε, αλλά δεν έκανε παρέμβαση. Έχει διαφορά. 
Όσον αφορά τον κ Δένδια, ο κ. Δένδιας δεν κατευθύνει την Αστυνομία λέγοντάς της τι να κάνει, ούτε είναι ανακριτικός υπάλληλος για να ξέρει τι γίνεται σε μια δικογραφία. Οφείλει, όμως, όταν κάπου διακυβεύεται η τάξη, να στέλνει τα αστυνομικά όργανα, για να μπορούν να την επιβάλουν. Τώρα αν παραβαίνουν τα αστυνομικά όργανα το καθήκον τους, υπάρχουν οι διατάξεις οι οποίες μπορούν να ελεγχθούν. Ο Υπουργός Δημόσιας Τάξεως, όμως, δεν είναι ανακριτικός υπάλληλος για να παίρνει το υλικό της δικογραφίας και να αποφαίνεται. 
Επίσης, να τελειώσει και αυτό το παραμύθι με τον συνάδελφο τον κ. Βορίδη και να το εκμεταλλευόμαστε κάθε τόσο για να αποπροσανατολίζουμε τη συζήτηση. Είμαι νέος στη Βουλή. Βλέπω έναν άνθρωπο ο οποίος έχει καλό λόγο, είναι ένας ευγενής άνθρωπος. Μου έκανε εντύπωση ότι δεν έχει κάνει ποτέ προσωπική επίθεση σε κανέναν. Ας σταματήσουν αυτά τα περί τσεκουριών κ.λπ..</Speech>
<Speech><Parlmember>ΑΦΡΟΔΙΤΗ ΣΤΑΜΠΟΥΛΗ</Parlmember>: Προσβλητικότατος είναι.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Τέλος πάντων. Το λέω ως παραίνεση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, ολοκληρώστε.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μπορεί να έχει λόγο θεμελιωμένο και εμπεριστατωμένη αιτιολογία στα ζητήματα που συζητά και να ενοχλεί μερικούς, αλλά μέχρι εκεί. Το να προσπαθήσουμε να τον μειώσουμε γιατί διακρίνεται για την ευστοχία που αντιμετωπίζει τα θέματα, λέγοντας κάθε τόσο για τα τσεκούρια από δύο πλευρές, δεν είναι σωστό.   
Όσον αφορά το θέμα του 12.3 –το ανέφερα και πριν- για προσέξτε το καλά. Δεν είναι κακό το 12.3. Διευρύνει τα δικαιώματα. Τι λέει το 12.3; «Μπορεί να αρνηθούν τα έγγραφα όταν θέσουν σε σοβαρό κίνδυνο τα θεμελιώδη δικαιώματα άλλων». Δεν θα πω τώρα ότι μπορεί ενδεχομένως να μην δίνουμε έγγραφα γιατί μπορεί να προσβάλλονται τα προσωπικά δεδομένα ή και να βλάψει σοβαρά την εθνική ασφάλεια. Μπορεί να είναι κάποιος κατάσκοπος από μια ξένη χώρα. Δηλαδή πρέπει σώνει και καλά να έχει πρόσβαση σε όλη τη δικογραφία;
Ανεξάρτητα από αυτά, όμως, εδώ τι είναι; Συμπληρώνει την παράγραφο 1 του 101 του Κώδικα Ποινικής Δικονομίας. Δεν έχουμε πληθώρα υποθέσεων που ο ανακριτής αρνείται να δώσει έγγραφα με το υφιστάμενο νομικό καθεστώς, στο 101 παράγραφος 1, και προσφεύγει ο ενδιαφερόμενος στο συμβούλιο πλημμελειοδικών και αίρει τη διαφωνία αυτή; Ποιο είναι το πρόβλημα τώρα; Τώρα αυτό μπορεί να γίνει. 
Εγώ νομίζω ότι αυτό είναι μία διεύρυνση η οποία είναι θετική. Ειδικά για τα άλλα τα άρθρα προστατεύονται μόνο οι μάρτυρες. Εδώ μπορούν να προστατευτούν και ύψιστα συμφέροντα και της χώρας και των ενδιαφερομένων.      
Και να πω ένα τελευταίο για τη νεολαία. Η νεολαία αποδεικνύεται όπως και ο λαός με τις ψήφους τους. Και η νεολαία της Νέας Δημοκρατίας και στις τελευταίες εκλογές ήρθε πρώτη δύναμη με διαφορά. Όσον αφορά δε την ΟΝΝΕΔ θα έχετε προσέξει ότι διακρίνεται για τις κοινωνικές της ευαισθησίες και αυτά τα οποία κάνει τώρα για τους αδύναμους οικονομικά συνανθρώπους μας. 
Συνεπώς, να είμαστε λίγο πιο προσεκτικοί όταν αναφερόμαστε στις νεολαίες όλων των κομμάτων.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Τον λόγο έχει η κ. Κωνσταντοπούλου.</ChairmanSpeech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σας ευχαριστώ, κυρία Πρόεδρε.
Κύριε Υπουργέ, υπήρξε σ’ αυτή την χώρα πριν από όχι πολλά χρόνια –και θα μου επιτρέψετε να το πω με απόλυτη έκφραση σεβασμού για την πράξη προς τα δύο πρόσωπα αυτά- ένας Υπουργός Εσωτερικών με αρμοδιότητα και το Υπουργείο Δημόσιας Τάξης ο οποίος υπέβαλε την παραίτησή του όταν δολοφονήθηκε ένα δεκαπεντάχρονο παιδί από την Αστυνομία. 
Υπήρξε και ένας Αρχηγός της Αστυνομίας, ο κ. Χηνοφώτης, που και αυτός υπέβαλε την παραίτησή του το ίδιο βράδυ, όταν από σφαίρα αστυνομικού χάθηκε ο Αλέξανδρος Γρηγορόπουλος. Δεκαπέντε ετών, κύριε Υπουργέ. Δεν είπαν «να περιμένουμε το πόρισμα».
Κάποιοι είχαν τότε σπεύσει με την ίδια γνωστή μαύρη πρακτική να μιλήσουν για επεισόδια, για άμυνα του αστυνομικού. Σήμερα υπάρχει καταδίκη σε βαθμό κακουργήματος για άμεσο δόλο. Τότε, όμως, κάποιοι έσπευδαν να πουν αυτά. Και ένας τηλεοπτικός σταθμός, το «MEGA» όλως τυχαίως, μετέδωσε ένα μονταρισμένο βίντεο με υπόκρουση επεισοδίων. Έχει ήδη κριθεί δικαστικά ότι ήταν μονταρισμένο. 
Σύσσωμη η πολιτική ηγεσία, ο τότε Πρωθυπουργός κ. Καραμανλής, ο Αρχηγός της Αξιωματικής Αντιπολίτευσης κ. Παπανδρέου, ο Πρόεδρος της Δημοκρατίας κ. Παπούλιας –για να αναφερθώ σε αυτούς που εσείς παραδέχεστε- και σύσσωμος ο πολιτικός κόσμος αυθημερόν απευθύνθηκε στην οικογένεια του Αλέξανδρου και εξέφρασε τη συντριβή του. Και αυτή η στάση ηθικής είναι δυστυχώς ζητούμενη σήμερα. 
Και λυπάμαι πάρα πολύ που μπροστά στην απώλεια ανθρώπινων ζωών, μικρών παιδιών, τι επιχείρημα να ακούσουμε; Εννέα παιδιά χάθηκαν, κύριε Υπουργέ. Δεν εισπράττουμε ούτε την πολιτική και πολιτειακή συντριβή και λύπη ούτε την ανάληψη ευθύνης, αλλά αυτή την πραγματικά θλιβερή παραπομπή στις ελληνικές καλένδες των ερευνών και των πορισμάτων. Αυτό θα σας συνοδεύει και δεν μπορούμε να κάνουμε τίποτα περισσότερο γι’ αυτό.
Θα ήθελα να κάνω τρεις παρατηρήσεις για το νομοσχέδιο. Και θα μου επιτρέψει η κυρία Πρόεδρος, διότι δεν κατάφερα να τις κάνω κατά τη διάρκεια των προηγούμενων τοποθετήσεών μου, διότι θεώρησα πραγματικά ότι είναι σημαντικό. Και σας το εξηγώ, κυρία Πρόεδρε, γιατί και εγώ δεν έχω κανένα λόγο να αντιδικώ μαζί σας, θεώρησα όμως ότι είναι σοβαρό την ώρα που συζητούμε στην ελληνική Βουλή πώς θα διευρυνθούν τα δικαιώματα και πώς θα υπάρχει δικαίωμα πρόσβασης στον συνήγορο και ενημέρωση για το δικαίωμα πρόσβασης στον συνήγορο σε εκείνον που δεν καταλαβαίνει την ελληνική γλώσσα, την ίδια ώρα σαράντα επτά νεαροί –όχι «γνωστοί άγνωστοι», νεολαία του ΣΥΡΙΖΑ- είχαν προσαχθεί στη ΓΑΔΑ χωρίς πρόσβαση στο συνήγορο τον οποίο ζητούσαν. 
Αυτή είναι μία αντίφαση για την οποία δεν δικαιούμαστε -και εγώ τουλάχιστον για τον εαυτό μου εκπροσωπώντας σήμερα ως κοινοβουλευτική εκπρόσωπος και τον ΣΥΡΙΖΑ δεν είμαι διατεθειμένη- να την αφήσουμε να περάσει έξω από αυτήν την Αίθουσα. Ανήκει σε αυτήν την Αίθουσα αυτή η συζήτηση και γι’ αυτό εδόθη αυτή η έμφαση και θα αναμένουμε την ανάληψη ευθύνης και την παραίτηση του Υπουργού, του κ. Βαρβιτσιώτη, την οποία έχουν ήδη ζητήσει οι Βουλευτές μας που βρέθηκαν εκεί. 
Έχω να κάνω, λοιπόν, τρεις πολύ σύντομες παρατηρήσεις για το νομοσχέδιο.
Πρώτον, δράττεσθε της ευκαιρίας, κύριε Υπουργέ, σε ένα νομοσχέδιο που κατατείνει στο να διευρύνει τα υπερασπιστικά δικαιώματα, για να περιορίσετε το δικαίωμα ενημέρωσης και για πρώτη φορά να εισαγάγετε στον Κώδικα Ποινικής Δικονομίας και στο άρθρο 101 εξαίρεση από το δικαίωμα του κατηγορουμένου να έχει πρόσβαση στα στοιχεία της δικογραφίας. 
Θέλω να σας πω –γιατί είναι το αντικείμενο και των σπουδών μου- ότι αυτή ήταν η λογική του πατριωτικού νόμου στις Ηνωμένες Πολιτείες που ίδρυσε το στρατόπεδο του Γκουαντανάμο, εκεί όπου οι κατηγορούμενοι για λόγους ασφαλείας, όχι μόνο πρόσβαση στη δικογραφία δεν μπορούσαν να έχουν, αλλά ούτε και πρόσβαση στη δίκη και οι συνήγοροί τους αποκλείονταν από τη δίκη. 
Αυτά δεν ανήκουν στον ευρωπαϊκό νομικό πολιτισμό και στην ευρωπαϊκή προστασία των δικαιωμάτων του ανθρώπου και θα έπρεπε να μην το φέρετε. Θα το καταψηφίσουμε και κανονικά θα έπρεπε να υπάρξει και ονομαστική ψηφοφορία γι’ αυτό. Θα το καταψηφίσουμε, υπογραμμίζοντας ότι είναι οπισθοδρόμηση ολκής και φέρετε την ευθύνη. 
Δεύτερη παρατήρηση. Φέρατε ένα νομοσχέδιο για τη μετάφραση και διερμηνεία. Δεν προβλέπετε, δυστυχώς, περισσότερες εγγυήσεις, που θα έπρεπε, για την ποιότητα αυτής της μετάφρασης και της διερμηνείας, να υπάρχει δηλαδή ένα μητρώο σε επίπεδο εφετείων. Μητρώο, εννοώ, διερμηνέων και μεταφραστών, γιατί έχουμε όλοι γίνει μάρτυρές του τι στρεβλώσεις γίνονται κατά τη διάρκεια ποινικών διαδικασιών και πρέπει να πιστοποιείται ότι εκείνος ο οποίος διερμηνεύει και μεταφράζει γνωρίζει και τις δύο γλώσσες, και αυτήν από την οποία μεταφράζει και αυτή στην οποία μεταφράζει. 
Το κυριότερο, όμως, είναι ότι φέρνετε σήμερα μία διάταξη με την οποία ακυρώνετε αυτήν την εγγύηση, που είναι εγγύηση του κράτους, της πολιτείας, λέγοντας ότι μετακυλίεται το οικονομικό βάρος σε εκείνον που μπορεί να το σηκώσει. Ποιος θα το κρίνει αυτό; Τελικώς, υπό την απειλή ότι θα επιβαρύνουμε το δημόσιο δεν θα γίνει σεβαστό αυτό το δικαίωμα και θα μετακυλίεται σε κατηγορουμένους που δεν έχουν τη δυνατότητα. Το ξέρετε. Γιατί το κάνετε; 
Τρίτη παρατήρηση. Για πολλοστή φορά μας φέρνετε στη θέση να καταψηφίσουμε ή να μην υπερψηφίσουμε τροπολογίες και διατάξεις, γιατί επιχειρείτε να τοποθετήσετε μαζί θετικές ρυθμίσεις με αρνητικές ρυθμίσεις.
Εξηγούμαι: Εμείς είμαστε υπέρ και θα είμαστε υπέρ της ενίσχυσης του δικαστικού και εισαγγελικού σώματος. Σας θυμίζω ότι έχετε μία εκκρεμότητα για τα πρωτοδικεία και την εισαγγελία πρωτοδικών, γιατί καταργήσατε κάποιες θέσεις και έχετε δεσμευτεί ότι θα τις επανασυστήσετε. Είμαστε, λοιπόν, υπέρ της ενίσχυσης. Χρειάζεται προσωπικό η δικαιοσύνη.
Επίσης, αυτονοήτως είμαστε υπέρ της ενίσχυσης των δομών και υποδομών και του προσωπικού του εισαγγελέως διαφθοράς. Μας επικρίνατε και που έγινε η επίσκεψη στην εισαγγελέα διαφθοράς και στους επίκουρους εισαγγελείς. Είμαστε υπέρ. Το φέρατε αυτό, όμως, με δύο αρνητικές διατάξεις. Τη μία την αποσύρατε, την παράγραφο 4, με την οποία για πολλοστή φορά θα εκαλείτο η Βουλή να κυρώσει ρυμοτομικά σχέδια. Παρεμπιπτόντως, όμως, κύριε Κουτσούκο, να ξέρετε ότι έχετε ξανακυρώσει ως ΠΑΣΟΚ για το ίδιο οικοδομικό τετράγωνο –θα σας το πει και ο κύριος Υπουργός- και έχετε υπερψηφίσει τροπολογία με την οποία κυρώσατε ανάλογη, στο ίδιο οικοδομικό τετράγωνο, τροποποίηση χάριν της εταιρείας «ΘΕΜΙΣ ΚΑΤΑΣΚΕΥΑΣΤΙΚΗ Α.Ε.», μολονότι το επεσήμανα από το Βήμα της Βουλής.
Τελευταία παρατήρηση, με την οποία κλείνω την τοποθέτησή μου. Έρχομαι στην παράγραφο 3 της τροπολογίας σας. Τι λέτε; Όταν κρίνει το δικαστήριο ότι νικά ο διάδικος, δίδεται αναστολή εκτέλεσης πότε; Στην αναγκαστική εκτέλεση, εκεί που έρχονται να σου πάρουν το σπίτι. Τότε, λέτε, τα έξοδα, ακόμη και αν κρίνει το δικαστήριο ότι θα υποστείς υπέρμετρη βλάβη, να μην σου το πάρουν το σπίτι, προσωρινή αναστολή, ναι, αλλά θα πληρώσεις τα έξοδα ποιου; Του δικηγόρου της τράπεζας.
Γιατί το φέρνετε αυτό, κύριε Αθανασίου; Έχει την πολυτέλεια ο σημερινός πολίτης, ο σημερινός δανειολήπτης, εκείνος που βάλλεται από αναγκαστική εκτέλεση να πληρώσει τα έξοδα του δικηγόρου της τράπεζας και μας λέτε «το ξεχάσαμε στον Κώδικα Δικηγόρων»; 
Θυμάστε τι έγινε στον Κώδικα Δικηγόρων. Και το φέραμε τώρα; Γιατί το κάνετε αυτό; Πάλι χάριν των τραπεζών; Αποσύρετε και την παράγραφο 3. Δεν είναι χάριν της απονομής της δικαιοσύνης. Είναι πάλι χάριν των τραπεζών και εις βάρος των πολιτών. 
Εκτός εάν αυτό είναι στο πλαίσιο της υποστήριξης του κ. Αδαμόπουλου, του υποψήφιου Προέδρου του ΔΣΑ για τη Νέα Δημοκρατία, που μοιράζει σήμερα το βιβλίο του «Αναγκαστική Εκτέλεση» ως προεκλογική ενέργεια. 
Παρακαλώ να αποσυρθεί.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σημειώστε και το χρόνο τον οποίο πήρατε, κυρία Κωνσταντοπούλου. Ήταν δέκα λεπτά. 
Κύριε Καπερνάρο, εσείς έχετε το λόγο για τρία λεπτά.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γιατί; Επειδή δεν είμαστε Αξιωματική Αντιπολίτευση;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γιατί τόσα πρέπει να έχετε.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εντάξει.
Κύριε Υπουργέ, για να αντιληφθείτε το πρόβλημα με το άρθρο 12, θα σας το εξηγήσω με ένα προσωπικό παράδειγμα. 
Εγώ εκλαμβάνω ευθέως ότι μπορεί βάσει αυτού του νομοθετήματος κάποιοι να κατασκευάσουν μάρτυρα και κατ’ επέκτασιν ένοχο. Έχει υπάρξει ήδη μία ανώνυμη καταγγελία που με αφορά. Κάποιος κατήγγειλε κρυπτονύμως, ανωνύμως, τριάντα τέσσερις δικηγόρους. Εγώ είμαι ο εικοστός δεύτερος. 
Εξαιτίας αυτής της καταγγελίας έγινε αυτή η επιδρομική επίθεση στο πρόσωπό μου με την αισχρότατη συκοφαντία για φοροδιαφυγή 5,5 εκατομμυρίων ευρώ που βγήκε σε όλα τα κανάλια από τους συνεργάτες κάποιων. Εάν σας πω το ποσό για το οποίο ελέγχομαι τελικά, θα γελάσετε. Το αφήνω, γιατί υπάρχει λόγος. 
Όμως, ζητώ επικυρωμένο αντίγραφο της ανώνυμης καταγγελίας και δεν μου το δίνουν. Και ξέρετε γιατί; Γιατί είναι -λέει- φορολογικό απόρρητο.</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Γι’ αυτό θα έπρεπε να ψηφίσετε αυτό το νόμο.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Ξέρει η κυρία Κωνσταντοπούλου τη διαδικασία από τότε που ήμασταν στην Προκαταρκτική Επιτροπή. Όμως, ένας «μπρούμυτα» δημοσιογράφος της εφημερίδας «ΤΑ ΝΕΑ» είχε τα δικά μου στοιχεία, αυτά που υποτίθεται ότι ήταν υπό την προστασία του φορολογικού απορρήτου. 
Ακούστε τη συνέχεια, κύριε Υπουργέ, γιατί έτσι ξεκινάει το φιδάκι και γίνεται κροταλίας και μετά πύθωνας. Επειδή, λοιπόν, αυτή η ανώνυμη καταγγελία είναι κατασκευασμένη, είπαμε: «δώστε μας ένα αντίγραφο του φακέλου, αφού λέτε ότι η καταγγελία είναι ταχυδρομική, για να δούμε τη βεβαία χρονολογία και να διαπιστώσουμε ότι είναι αυτό που λέτε από τότε». Την είχαμε ζητήσει και στο Πενταμελές Εφετείο Πειραιά και διέταξε η κ.Τσαντεκίδου την ΓΑΔΑ και μας έδωσε το φάκελο, οπότε από τη σφραγίδα είδαμε τη βεβαία χρονολογία αποστολής.
Ξέρετε τι είπε το ΣΔΟΕ; «Το καταστρέψαμε, γιατί δεν κρίναμε ότι είναι απαραίτητο ως έγγραφο». Έτσι είπε το ΣΔΟΕ. Βεβαίως οι μηνύσεις σε βαθμό κακουργήματος και οι έρευνες που γίνονται, γίνονται κρυπτά. Έχουν αποκρυβεί από τα Μέσα Μαζικής Ενημέρωσης, γιατί στόχος είναι ο Καπερνάρος. 
Και σας ρωτώ, πώς είναι δυνατόν να μιλάμε για κράτος δικαίου, όταν μπορεί κάποιος να είναι κατασκευασμένος μάρτυρας για να ποιήσουμε ενόχους και ενοχές και σε αυτόν που θα πάει να ζητήσει τα έγγραφα που τον αφορούν να του λέμε: «ξέρετε, κύριε, επειδή υπάρχει σοβαρός κίνδυνος για τη ζωή ή τα θεμελιώδη δικαιώματα του άλλου προσώπου, αυτού που σας καταγγέλλει, και επειδή εμείς κρίνουμε ότι κινδυνεύει η ζωή του, δεν σας δίνουμε αντίγραφα»! 
Αυτό είναι κράτος δικαίου; Έτσι εξασφαλίζουμε τα εχέγγυα στον καταγγελλόμενο, στον κατηγορούμενο, στον ύποπτο να κάνει χρήση των υπερασπιστικών του δικαιωμάτων; Και μετά λέμε ότι ζούμε σε ένα δημοκρατικό κράτος;
Θα σας αναφέρω και ένα άλλο παράδειγμα. Είπατε προηγουμένως ότι δεν γνωρίζετε για τις παρεμβάσεις της εκτελεστικής εξουσίας, δηλαδή του Υπουργείου Δικαιοσύνης, στη δικαιοσύνη. 
Πρώτον, να ξέρετε ότι εγώ δεν θα χρησιμοποιούσα σήμερα το όνομα του κ. Παπαϊωάννου, εάν αυτά που θα σας πω δεν ήταν ομολογημένα από τους ίδιους τους Εισαγγελείς, τον κ. Πεπόνη και τον κ. Μουζακίτη, κυρίως από τον κ. Μουζακίτη. Όλα αυτά είναι καταγεγραμμένα και δημοσιευμένα στον Τύπο και συγκεκριμένα στην εφημερίδα «REAL NEWS», απόκομμα το οποίο έχω και μπορώ να σας στείλω στο Υπουργείο. 
Δεύτερον, αναγκάστηκα τον Οκτώβριο του 2010 να αρθρογραφήσω στα «ΕΠΙΚΑΙΡΑ», διότι ο τότε Υπουργός Δικαιοσύνης, ο κ. Δένδιας, είχε βγει  για υπόθεση πελάτου μου, ο οποίος κρατείτο στις φυλακές Λάρισας, και είπε: «δεν έχουμε αποφασίσει ακόμη εάν θα μεταβεί ο ανακριτής με τον εισαγγελέα στις φυλακές ή αν θα γίνει η μεταγωγή του κρατουμένου». 
Αυτό, κύριε Υπουργέ, είναι ή δεν είναι παρέμβαση της εκτελεστικής εξουσίας, του Υπουργείου Δικαιοσύνης, στη δικαιοσύνη; Τι δουλειά έχει ο Δένδιας να μιλάει εξ ονόματος δικαστικών λειτουργών; 
Τελειώνω, κυρία Πρόεδρε, αλλά πρέπει να ακούγονται όλα επιτέλους μέσα σε αυτήν την Αίθουσα. 
Ένα άλλο θέμα, που δεν έχετε παρέμβει, είναι το εξής: Είναι ποτέ δυνατόν να έχουμε προσαγωγές κρατουμένων; Αναφέρομαι στην υπόθεση της αρπαγής Παναγόπουλου. 
Κύριε Υπουργέ, δεν είχαμε πάρει ακόμα εμείς υπερασπιστές κάποιων κατηγορουμένων, δεν είχαμε πάρει ακόμη δικόγραφα, ήταν στην προδικασία. Και πριν κληθούμε να πάρουμε αντίγραφα-φωτοτυπίες από τη δικογραφία, στο κανάλι «MEGA» –ποιο κανάλι της Βουλής, το «MEGA», τα πάντα- ο κ. Σόμπολος είχε δικόγραφα και τα διάβαζε στο κανάλι και οι κατηγορούμενοι δεν είχαν πάρει αντίγραφα. Αυτό είναι κράτος δικαίου; Αυτό λέτε ότι είναι δημοκρατικό καθεστώς; Αυτό λέτε ότι είναι δημοκρατία; 
Και κάτι άλλο. Επιτρέπεται όταν προσάγονται κατηγορούμενοι στον ανακριτή ή στον εισαγγελέα, να μαγνητοσκοπούνται, να φωτογραφίζονται, να βιντεοσκοπούνται και το βράδυ αυτό να παίζει στα γνωστά κανάλια των συνεργατών εργολάβων, των εταίρων της Κυβέρνησης και να τους δείχνουν χωρίς μωσαϊκό, χωρίς να τους προστατεύουν; Απαγορεύεται με το ν. 3090/2002 ή δεν απαγορεύεται;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ολοκληρώστε, κύριε Καπερνάρο, σάς παρακαλώ.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Υπάρχει εισαγγελία να παρέμβει και να πει «εδώ υπάρχει προσωπικότητα του κατηγορουμένου». Υπάρχει ο νόμος όπου προστατεύει αυτεπαγγέλτως τον προσαγόμενο. Αυτό θεωρείτε ότι είναι δημοκρατία, αυτό είναι κράτος δικαίου; 
Τελειώνω, κυρία Πρόεδρε. Νομίζω πως είναι χρήσιμα αυτά. 
Ξέχασα το όνομα της κυρίας Εισαγγελέως που γλίτωσε έναν άνθρωπο, γιατί είχε γίνει λάθος μεταγωγή. Είναι η κ. Μαρία Μαλούχου. Την επαινώ πάντοτε ταπεινά και στις αγορεύσεις μου. Εάν δεν ήταν η κ. Μαλούχου, κάποιος θα είχε φάει ισόβια. Είχε γίνει λάθος από το Τμήμα Μεταγωγών και είχαν φέρει άλλον κατηγορούμενο στη θέση άλλου. Αυτά γίνονται στο ελληνικό κράτος. 
Εάν θέλετε αυτά να τα θεραπεύσουμε, φτιάξτε καλά, σαφή, καθαρά, καταληπτά, αντιληπτά και δημοκρατικά νομοθετήματα, αλλιώς, επαναλαμβάνω, έχουμε εκμετρήσει το ζην.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>): Ευχαριστούμε, κύριε Καπερνάρο.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Κυρία Πρόεδρε, υπάρχει άλλος ομιλητής;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Μέχρι στιγμής, όχι, κύριε Υπουργέ, εκτός αν αρχίσουμε τεταρτολογίες.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Πάρτε το πίσω αυτό, κύριε Υπουργέ, να τελειώνουμε, για να πούμε ότι πράγματι διαφέρετε από τους άλλους.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια- Τσαρουχά</Parlmember>):  Ορίστε, κύριε Υπουργέ, έχετε το λόγο.</ChairmanSpeech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα περιοριστώ στο νομοσχέδιο. Για την επιτάχυνση και για τη σαφήνεια των νομοθετημάτων είπα πριν ότι αυτή είναι η επιδίωξή μας. Βεβαίως, το Υπουργείο είναι ανοιχτό σε κάθε συμβολή ειδικά από εσάς τους έμπειρους νομικούς παραστάτες. 
Όσον αφορά το θέμα που είπατε, πρέπει να το πω για τους μη νομικούς της Βουλής και να επαναλάβω ότι με την παράγραφο 3 που προσθέτουμε -στο άρθρο 12 δηλαδή που προσθέτουμε παράγραφο στο άρθρο 101- διευρύνονται τα δικαιώματα των κατηγορουμένων. 
Τι έλεγε το παλαιό άρθρο 101; Θα σας το διαβάσω για να το ακούσουν κι άλλοι συνάδελφοι, για παράδειγμα ο κ. Κουτσούκος, που δεν είναι νομικός και είναι καλόπιστος, να φύγει από εδώ και να μην έχει την αμφιβολία για το εάν είναι έτσι τα πράγματα.  
Τι έλεγε το άρθρο 101 παράγραφος 1; Θα σας το διαβάσω: «Ο ανακριτής μόλις μετά την κλήτευση του εμφανιστεί ή οδηγηθεί σε αυτόν ο κατηγορούμενος για να απολογηθεί, του ανακοινώνει το περιεχόμενο του κατηγορητηρίου και το άλλων εγγράφων της ανάκρισης». Ας μείνουμε εκεί. 
Πάει, λοιπόν, σε οποιαδήποτε δικογραφία και λέει «δεν στα δίνω». Τι θα γίνει;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Παρανόμως.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γιατί να του πει «δεν στα δίνω»;</Speech> 
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Θα προσφύγει στο συμβούλιο.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Γιατί να προσφύγει; Να του δώσει…</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Σάς λέω ότι δεν του τα δίνει, γιατί έτσι κρίνει.</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο νόμος τι λέει;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Μισό λεπτό. Μιλάω σε ανθρώπους, οι οποίοι έχουν διατρίψει στη διάταξη αυτή. 
Λέει ο ανακριτής «δεν σε αφορά, κύριε, τα έγγραφα αυτά δεν αφορούν τον «άλφα», εσένα ως κατηγορούμενο, αλλά αφορούν το «βήτα»». Τι θα κάνει;</Speech> 
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Ο νόμος λέει «της ανάκρισης»</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Το έχουμε νομολογία. Το λέω για τους μη νομικούς. Προσφεύγεις στο συμβούλιο, το οποίο είναι ανώτερο όργανο, λύνει τη διαφορά και τα δίνει. 
Εδώ, έχουμε περισσή ασφάλεια. Εκτός από αυτό, βάλαμε και το άρθρο 3, το οποίο βεβαίως είναι και οδηγία. Αυτό το έχουν κάνει όλες οι ευρωπαϊκές χώρες. Αν κάνετε το συνδυασμό των διατάξεων που σας είπα -άρθρο 12, παράγραφος 3, άρθρο 236α και άρθρο 233 παράγραφος 1- θα δείτε ότι είναι πολύ πιο κατοχυρωμένα τα δικαιώματα των κατηγορουμένων. 
Τώρα, να πω και κάτι το οποίο παρέλειψα πριν, γιατί δημιουργήθηκε η εντύπωση ότι παρελήφθη, για τη μετάφραση. Το άρθρο 4.2 δεν αντιμάχεται το άρθρο 237.2.
Ακούστε, λοιπόν. Κατ’ εξαίρεση -μιλάμε για τη μετάφραση των εγγράφων- όταν ένας μάρτυρας ή κατηγορούμενος αγνοεί την ελληνική γλώσσα και αποδεικνύεται ότι δεν είναι εύκολος ο διορισμός κατάλληλου διερμηνέα, μπορεί κατά την ανάκριση να δώσει γραπτή κατάθεση ή απολογία σε ξένη γλώσσα. Και ακόμη μπορεί να υπάρχει και ερμηνέας του ερμηνέα, δηλαδή ο ένας να ερμηνεύει από τη γλώσσα του, μία πολύ σπάνια διάλεκτο της Αφρικής, ας πούμε, σε μία πιο γνωστή και από την πιο γνωστή στην ελληνική ή ενδεχομένως στην αγγλική και μετά στην ελληνική. Εντάσσεται, λοιπόν, στη δικογραφία αυτή η ερμηνεία μαζί με τη μετάφραση που γίνεται αργότερα. Άρα, όπως βλέπετε, εδώ έχουμε κάτι παραπάνω. Γιατί ενοχλεί; Δεν μπορώ να καταλάβω.
Και κάτι τελευταίο, κυρία Πρόεδρε, για να τελειώσω με τους εισαγγελείς που είπατε πριν. Εγώ δεν είπα ότι οι Αρχηγοί των κομμάτων δεν μπορούν να βλέπουν τις ηγεσίες των ανωτάτων δικαστηρίων. Και βεβαίως προκλήθηκα και το είπα από την παρέμβαση της συναδέλφου. Βεβαίως μπορούν να πάνε να δουν την ηγεσία. Δεν μπορούν να βλέπουν, όμως, κατά την προσωπική μου άποψη, όργανο που ασκεί δίωξη για συγκεκριμένες υποθέσεις. Υπάρχουν προϊστάμενοι, δηλαδή.</Speech> 
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Γιατί το λέτε αυτό;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Άποψή μου είναι. Λάθος, θέλετε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Προσωπική άποψη εξέφρασα.
Πάνε και βλέπουν την ηγεσία, εθιμοτυπικά ή για να πουν παράπονα. Δεν πάνε να δούμε τα κατώτατα όργανα της ηγεσίας που χειρίζονται λεπτές υποθέσεις. Αυτό είπα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, καταγράφηκε η άποψή σας.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Πιθανόν αύριο ο κ. Τσίπρας να πάει και στον πρόεδρο του Αρείου Πάγου και στον πρόεδρο του Ελεγκτικού Συνεδρίου και καλά θα κάνει. Είπα ότι μου προξένησε εντύπωση ότι πήγε τώρα στην κ. Ράικου. Η κ. Ράικου τι κάνει; Έχει συγκεκριμένες υποθέσεις με συγκεκριμένους κατηγορούμενους, για συγκεκριμένα αδικήματα. Αυτό είπα.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Οποιοσδήποτε πολίτης μπορεί να πάει…</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Τι σας πειράζει; Εισαγγελέας διαφθοράς είναι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, σας παρακαλώ, μην απαντάτε.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Να σας πω κάτι; Θα ήταν περιττή η συζήτηση αυτή, σε αυτή την Αίθουσα, με το συγκεκριμένο νομοσχέδιο να τη συζητήσουμε. Εσείς τη θέσατε κι έπρεπε να πάρετε μία απάντηση. Κι αυτή την απάντησή σας έδωσα.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Όχι εμείς, ο κ. Κουτσούκος το έθεσε.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ούτε είναι σωστό εκ μέρους σας να λέτε ότι εγώ μεταφέρω απόψεις του προέδρου του Αρείου Πάγου ή του εισαγγελέως. Προσωπική μου άποψη εξέφρασα. Τι δουλειά έχει τώρα να τα μπερδεύετε και να δημιουργείτε εντυπώσεις ότι δήθεν μου έκαναν, ενδεχομένως, παράπονα ο πρόεδρος ή ο εισαγγελέας του Αρείου Πάγου.</Speech>
<Speech><Parlmember>ΖΩΗ ΚΩΝΣΤΑΝΤΟΠΟΥΛΟΥ</Parlmember>: Σάς έκανε ή όχι;</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Προσωπικές απόψεις εξέφρασα και μπορεί να έχω λάθος.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ, κύριε Υπουργέ.
Κυρίες και κύριοι συνάδελφοι, κηρύσσεται περαιωμένη η συζήτηση επί της αρχής και επί των άρθρων του σχεδίου νόμου του Υπουργείο Δικαιοσύνης, Διαφάνειας και Ανθρωπίνων Δικαιωμάτων.
Ερωτάται το Σώμα: Γίνεται δεκτό το νομοσχέδιο επί της αρχής;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς, το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων: «Για την ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010 σχετικά με το δικαίωμα σε διερμηνεία και μετάφραση κατά την ποινική διαδικασία (L 280) και 2012/13/ΕΕ του Ευρωπαϊκού Κοινοβουλίου και του Συμβουλίου της 22ας Μαΐου 2012 σχετικά με το δικαίωμα ενημέρωσης στο πλαίσιο των ποινικών διαδικασιών (L 142) και άλλες διατάξεις» έγινε δεκτό επί της αρχής κατά πλειοψηφία.
Εισερχόμεθα στη ψήφιση των άρθρων και θα γίνει η ψήφισή τους χωριστά.
Ερωτάται το Σώμα: Γίνεται δεκτό το άρθρο 1 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 1 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 2 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 2 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 3 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 3 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 4 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 4 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 5 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 5 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 6 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 6 έγινε δεκτό όπως τροποποιήθηκε από τον κύριο Υπουργό κατά πλειοψηφία.
Ερωτάται το Σώμα: Γίνεται δεκτό το άρθρο 7 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 7 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 8 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 8 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 9 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 9 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 10 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 10 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 11 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 11 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτό το άρθρο 12 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Κατά πλειοψηφία.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 12 έγινε δεκτό, όπως τροποποιήθηκε από τον κύριο Υπουργό, κατά πλειοψηφία.
Ερωτάται το Σώμα: Γίνεται δεκτό το άρθρο 13 ως έχει;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς το άρθρο 13 έγινε δεκτό ως έχει κατά πλειοψηφία.
Ερωτάται το Σώμα: Γίνεται δεκτή η τροπολογία με γενικό αριθμό 1112 και ειδικό 56 όπως τροποποιήθηκε από τον κύριο Υπουργό;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κατά πλειοψηφία.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Κατά πλειοψηφία.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεπώς η τροπολογία γενικό αριθμό 1112 και ειδικό 56 έγινε δεκτή όπως τροποποιήθηκε από τον κύριο Υπουργό κατά πλειοψηφία και εντάσσεται στο νομοσχέδιο ως ίδιο άρθρο.
Εισερχόμαστε στην ψήφιση του ακροτελεύτιου άρθρου του νομοσχεδίου.
Ερωτάται το Σώμα: Γίνεται δεκτό το ακροτελεύτιο άρθρο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
<Speech><Parlmember>ΣΤΑΥΡΟΣ ΚΟΝΤΟΝΗΣ</Parlmember>: Παρών.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το ακροτελεύτιο άρθρο έγινε δεκτό κατά πλειοψηφία.
Ερωτάται το Σώμα: Γίνεται δεκτό το νομοσχέδιο και στο σύνολο;</ChairmanSpeech>
<Speech><Parlmember>ΠΟΛΛΟΙ ΒΟΥΛΕΥΤΕΣ</Parlmember>: Δεκτό, δεκτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το νομοσχέδιο έγινε δεκτό και στο σύνολο κατά πλειοψηφία.
Συνεπώς το νομοσχέδιο του Υπουργείου Δικαιοσύνης, Διαφάνειας και Ανθρωπίνων Δικαιωμάτων «Για την  ενσωμάτωση των Οδηγιών 2010/64/ΕΕ του Ευρωπαϊκού Κοινοβουλίου και του Συμβουλίου της 20ης Οκτωβρίου 2010 σχετικά με το δικαίωμα σε διερμηνεία και μετάφραση κατά την ποινική διαδικασία (L 280) και 2012/13/ΕΕ του Ευρωπαϊκού Κοινοβουλίου και του Συμβουλίου της 22ας Μαΐου 2012 σχετικά με το δικαίωμα ενημέρωσης στο πλαίσιο ποινικών διαδικασιών (L 142) και άλλες διατάξεις», έγινε δεκτό κατά πλειοψηφία σε μόνη συζήτηση επί της αρχής, των άρθρων και του συνόλου και έχει ως εξής: 
(Να καταχωρισθεί το κείμενο του νομοσχεδίου σελ. 408α)</ChairmanSpeech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρούχα</Parlmember>): Κυρίες και κύριοι συνάδελφοι, παρακαλώ το Σώμα να εξουσιοδοτήσει το Προεδρείο για την υπ’ ευθύνη του επικύρωση των Πρακτικών, ως προς την ψήφιση στο σύνολο του παραπάνω νομοσχεδίου.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρούχα</Parlmember>): Το Σώμα παρέσχε τη ζητηθείσα εξουσιοδότηση.
Κυρίες και κύριοι συνάδελφοι, έχουν διανεμηθεί τα Πρακτικά της  Δευτέρας 9 Δεκεμβρίου 2013 και ερωτάται το Σώμα αν τα επικυρώνει.</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρούχα</Parlmember>): Συνεπώς τα Πρακτικά της Δευτέρας 9 Δεκεμβρίου 2013 επικυρώθηκαν.
Κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 17.55’ λύεται η συνεδρίαση για αύριο ημέρα Παρασκευή 31 Ιανουαρίου 2014 και ώρα 10.00΄, με αντικείμενο εργασιών του Σώματος: κοινοβουλευτικό έλεγχο α) συζήτηση επίκαιρων ερωτήσεων και β) συζήτηση της με αριθμό 16/16 από 15-1-2014 επίκαιρης επερώτησης του Προέδρου της Κοινοβουλευτικής Ομάδας του ΣΥΡΙΖΑ κ. Αλέξη Τσίπρα και των Βουλευτών του κόμματός του προς τον Υπουργό Εργασίας, Κοινωνικής Ασφάλισης και Πρόνοιας, σχετικά με το σχέδιο καταπολέμησης της ανεργίας των νέων και το πρόγραμμα εγγυήσεων απασχόλησης.
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ  </body>
</html>