<html><head><meta name="cp:revision" content="2"><meta name="date" content="2013-11-12T08:29:00Z"><meta name="Company" content="OTS"><meta name="meta:word-count" content="48392"><meta name="dc:creator" content="Production"><meta name="extended-properties:Company" content="OTS"><meta name="Word-Count" content="48392"><meta name="dcterms:created" content="2013-11-12T08:29:00Z"><meta name="dcterms:modified" content="2013-11-12T08:29:00Z"><meta name="Last-Modified" content="2013-11-12T08:29:00Z"><meta name="Last-Save-Date" content="2013-11-12T08:29:00Z"><meta name="meta:character-count" content="261322"><meta name="Template" content="Normal"><meta name="meta:save-date" content="2013-11-12T08:29:00Z"><meta name="Application-Name" content="Microsoft Office Word"><meta name="modified" content="2013-11-12T08:29:00Z"><meta name="Edit-Time" content="3600000000"><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="extended-properties:Application" content="Microsoft Office Word"><meta name="meta:creation-date" content="2013-11-12T08:29:00Z"><meta name="meta:last-author" content="e.gouma"><meta name="Creation-Date" content="2013-11-12T08:29:00Z"><meta name="xmpTPg:NPages" content="269"><meta name="resourceName" content="4-11-2013.doc"><meta name="Last-Author" content="e.gouma"><meta name="Character Count" content="261322"><meta name="Page-Count" content="269"><meta name="Revision-Number" content="2"><meta name="extended-properties:Template" content="Normal"><meta name="Author" content="Production"><meta name="meta:page-count" content="269"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></head><body>ΣΥΝΕΔΡΙΑΣΗ 04-11-2013		ΣΕΛ.1
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΘ΄
Δευτέρα 4 Νοεμβρίου 2013 
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. &apos;Αδεια απουσίας των Βουλευτών κ.κ. Ε. Μαριά, Ρ. Δούρου και Γ. Σταθάκη, σελ. 
2. Επί διαδικαστικού θέματος, σελ. 
3. Επί προσωπικού θέματος, σελ. 
4. Ανακοινώνεται ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το νόμο περί &quot;Ποινικής Ευθύνης των Υπουργών&quot;, όπως ισχύει, δικογραφία που αφορά στον Υφυπουργό Οικονομικών κ. Γεώργιο Μαυραγάνη, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Ανακοίνωση του δελτίου αναφορών και ερωτήσεων της Τρίτης 5 Νοεμβρίου 2013, σελ. 
4. Συζήτηση επικαίρων ερωτήσεων:
 α) Προς τον Υπουργό Παιδείας και Θρησκευμάτων, σχετικά με την εγκύκλιο του Υπουργείου Παιδείας σε σχέση με τα ιδιωτικά σχολεία, σελ. 
 β) Προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, &quot;σχετικά με τις ποινικές ευθύνες προσώπων, μέσω των οποίων δωροδοκήθηκαν η Νέα Δημοκρατία και το ΠΑΣΟΚ από τη SIEMENS, κατόπιν της ομολογίας Χριστοφοράκου&quot;, σελ. 
 γ) Προς τον Υπουργό Υγείας, σχετικά με την ολοκλήρωση των διαδικασιών για την ένταξη των υπό διαθεσιμότητα εκπαιδευτικών του Τομέα Υγείας και Πρόνοιας στο Υπουργείο Υγείας, σελ. 
5. Συζήτηση επίκαιρης επερώτησης Βουλευτών της Κοινοβουλευτικής Ομάδας του Συνασπισμού Ριζοσπαστικής Αριστεράς / Ενωτικού Κοινωνικού Μετώπου προς τον Υπουργό Υγείας, σχετικά με τον αποκλεισμό από την υγειονομική περίθαλψη εκατομμυρίων πολιτών, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
Κατάθεση πρότασης νόμου:                                            Ο Βουλευτής των Ανεξαρτήτων Ελλήνων κ. Βασίλειος Καπερνάρος κατέθεσε πρόταση νόμου: &quot;Κατάργηση του Άρθρου 923 του Κώδικα Πολιτικής Δικονομίας περί αναγκαστικής εκτελέσεως κατά αλλοδαπού δημοσίου&quot;, σελ. 

ΠΡΟΕΔΡΕΥΟΝΤΕΣ                                           ΚΑΛΑΝΤΖΗΣ Γ. , σελ.
 ΚΟΛΛΙΑ-ΤΣΑΡΟΥΧΑ Μ. , σελ.

ΟΜΙΛΗΤΕΣ

Α. Επί διαδικαστικού θέματος:
ΒΟΥΛΤΕΨΗ Σ. , σελ.
ΓΕΩΡΓΙΑΔΗΣ Σ. , σελ.
ΓΛΕΖΟΣ Ε. , σελ.
ΚΑΛΑΝΤΖΗΣ Γ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΞΑΝΘΟΣ Α. , σελ.
ΤΡΙΑΝΤΑΦΥΛΛΟΣ Κ. , σελ.

Β. Επί προσωπικού θέματος:
ΓΕΩΡΓΙΑΔΗΣ Σ. , σελ.
ΚΟΥΡΟΥΜΠΛΗΣ Π. , σελ.
ΜΕΛΑΣ Π. , σελ.

Γ. Επί των επικαίρων ερωτήσεων:
ΑΘΑΝΑΣΙΟΥ Χ. , σελ.
ΓΕΩΡΓΙΑΔΗΣ Σ. , σελ.
ΚΑΛΑΝΤΖΗΣ Γ. , σελ.
ΚΑΠΕΡΝΑΡΟΣ Β. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΕΔΙΚΟΓΛΟΥ Σ. (ΠΑΣΟΚ) , σελ.
ΚΟΛΛΙΑ-ΤΣΑΡΟΥΧΑ Μ. , σελ.

Δ. Επί της επίκαιρης επερώτησης:
ΑΓΑΘΟΠΟΥΛΟΥ Ε. , σελ.
ΒΟΥΛΤΕΨΗ Σ. , σελ.
ΓΕΩΡΓΙΑΔΗΣ Σ. , σελ.
ΓΙΟΒΑΝΟΠΟΥΛΟΣ Κ. , σελ.
ΓΛΕΖΟΣ Ε. , σελ.
ΖΑΧΑΡΙΑΣ Κ. , σελ.
ΚΑΡΑΘΑΝΑΣΟΠΟΥΛΟΣ Ν. , σελ.
ΚΙΚΙΛΙΑΣ Β. , σελ.
ΚΟΛΛΙΑ-ΤΣΑΡΟΥΧΑ Μ. , σελ.
ΚΟΥΡΟΥΜΠΛΗΣ Π. , σελ.
ΚΥΡΙΑΚΑΚΗΣ Β. , σελ.
ΜΕΛΑΣ Π. , σελ.
ΜΠΕΖΑΣ Α. , σελ.
ΜΠΟΛΑΡΗΣ Μ. , σελ.
ΞΑΝΘΟΣ Α. , σελ.
ΟΙΚΟΝΟΜΟΥ Β. , σελ.
ΣΤΡΑΤΟΥΛΗΣ Δ. , σελ.
ΤΡΙΑΝΤΑΦΥΛΛΟΣ Κ. , σελ.
ΧΑΡΑΛΑΜΠΙΔΟΥ Δ. , σελ.
ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Β΄
ΣΥΝΕΔΡΙΑΣΗ ΙΘ΄
Δευτέρα 4 Νοεμβρίου 2013
Αθήνα, σήμερα στις 4 Νοεμβρίου 2013, ημέρα Δευτέρα και ώρα 18.04΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β΄ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ . 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα.
(Ανακοινώνονται προς το Σώμα από τον κ. Απόστολο Αλεξόπουλο, Βουλευτή Β΄ Αθηνών, τα ακόλουθα:
Α. ΚΑΤΑΘΕΣΗ ΑΝΑΦΟΡΩΝ
1) Οι Βουλευτές, Α΄ Πειραιώς κ. ΜΑΡΙΑ ΡΕΠΟΥΣΗ και Β΄ Αθηνών κ. ΓΡΗΓΟΡΙΟΣ ΨΑΡΙΑΝΟΣ κατέθεσαν αναφορά με την οποία οι κάτοικοι των Λειψών διαμαρτύρονται για τις ελλείψεις σε ιατρικό και παραϊατρικό προσωπικό, σε ιατροφαρμακευτικό υλικό και εξοπλισμό, με αποτέλεσμα η υγεία των κατοίκων της νήσου να τίθεται σε κίνδυνο.
2) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία η Πανελλήνια Ομοσπονδία Οπωρολαχανεμπόρων αιτείται την ένταξη των επιχειρήσεων των λαχαναγορών σε επιδοτούμενα προγράμματα, την υπαγωγή τους σε ρυθμίσεις για την καταβολή των οφειλών στο δημόσιο και τον συμψηφισμό των χρεών μεταξύ εμπόρων και δημοσίου. 
3) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία ο αντιπεριφερειάρχης Σάμου αιτείται, τη λήψη απαραίτητων νομοθετικών ρυθμίσεων, προκειμένου οι μαθητές να μεταφέρονται με ασφάλεια στα σχολεία της επαρχίας και ιδιαίτερα των νήσων.
4) Ο Βουλευτής Ηρακλείου κ. ΕΛΕΥΘΕΡΙΟΣ ΑΥΓΕΝΑΚΗΣ κατέθεσε αναφορά με την οποία ο Εμπορικός Σύλλογος Ηρακλείου αιτείται την ιατροφαρμακευτική κάλυψη για όλους τους ασφαλισμένους, ανεξαρτήτως οφειλών, το διαχωρισμό του κλάδου υγείας και σύνταξης και την υιοθέτηση μιας σειράς ακόμη προτάσεων για τον ΟΑΕΕ. 
5) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία ο εκπρόσωπος των σχολικών φυλάκων του Δήμου Βόλου διαμαρτύρεται για τη φημολογούμενη πρόσληψη τριών χιλιάδων οκτακοσίων επιστατών σε σχολεία μέσω ΕΣΠΑ, όταν δύο χιλιάδες σχολικοί φύλακες βρίσκονται σε διαθεσιμότητα.
6) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία ο Εμπορικός Σύλλογος Ηρακλείου αιτείται την ιατροφαρμακευτική κάλυψη για όλους τους ασφαλισμένους, το διαχωρισμό του κλάδου υγείας και σύνταξης και την υιοθέτηση μιας σειράς ακόμη προτάσεων για τον ΟΑΕΕ. 
7) Ο Βουλευτής Μαγνησίας κ. ΑΛΕΞΑΝΔΡΟΣ ΜΕΪΚΟΠΟΥΛΟΣ κατέθεσε αναφορά με την οποία οι δημοτικοί αστυνομικοί του γραπτού διαγωνισμού του ΑΣΕΠ 1998 και προ ΑΣΕΠ διορισθέντων αιτούνται τη μετάταξή τους στους δήμους που υπηρετούσαν, σε διοικητικές θέσεις υπηρεσιών του ευρύτερου δημοσίου τομέα και σε ελεγκτικές υπηρεσίες.
8) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία η κ. Οικονόμου Νίκη διαμαρτύρεται για την επί δεκαετίας επιβάρυνση του κρατικού προϋπολογισμού από το ενοίκιο για το Γραφείο Πολιτιστικής Κληρονομιάς του Υπουργείου Αιγαίου Επαρχίας Θήρας, το οποίο δεν διαθέτει κανέναν υπάλληλο.
9) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία το Σωματείο Συνταξιούχων Εργατικών Στελεχών του Νομού Καρδίτσας εκφράζει τη δυσαρέσκειά του για την υποστελέχωση των πολυϊατρίων του ΙΚΑ στην Καρδίτσα.
10) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία ο Σύλλογος Γονέων και Κηδεμόνων Παιδιών ΑΜΕΑ του Νομού Καρδίτσας αιτείται την ιδρυση ειδικού επαγγελματικού λυκείου στο Νομό Καρδίτσας.
11) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε δημοσίευμα εφημερίδας το οποίο αναφέρεται σε κατασχέσεις επιδομάτων ανεργίας από τραπεζικούς λογαριασμούς λόγω οφειλών.
12) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία οι επιτυχόντες δόκιμοι πυροσβέστες του Νομού Πέλλας αιτούνται τον άμεσο διορισμό τους μετά από τη δημοσίευση των ονομάτων τους στο ΦΕΚ 1379/Γ/31-12-2012.
13) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία ο δήμαρχος του Δήμου Σοφάδων αιτείται την άμεση πρόσληψη προσωπικού καθαριότητας, ώστε να καλυφθούν οι αναγκαίες συνθήκες υγιεινής και ασφάλειας του δήμου.
14) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία η διευθύντρια του 3ου Γυμνασίου Έδεσσας του Νομού Πέλλας εκφράζει τη διαμαρτυρία της για την απομάκρυνση των σχολικών φυλάκων από τα καθήκοντά τους, με αποτέλεσμα να έχει διαταραχθεί σοβαρά η ομαλή λειτουργία του σχολείου.
15) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο δήμαρχος Σκύδρας εκφράζει τη διαμαρτυρία του για το νέο οργανόγραμμα της Περιφέρειας της Κεντρικής Μακεδονίας, το οποίο προβλέπει την κατάργηση των τμημάτων ποιοτικού και υγειονομικού ελέγχου, καθώς επίσης και του αγροτικού κτηνιατρείου.
16) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Σύλλογος Τριτέκνων Επαρχίας Εδέσσης παραθέτει τις προτάσεις του για το νέο νομοσχέδιο που αφορά τη δημόσια διοίκηση.
17) Η Βουλευτής Καρδίτσης κ. ΑΣΗΜΙΝΑ ΣΚΟΝΔΡΑ κατέθεσε αναφορά με την οποία οι φύλακες των σχολικών κτηρίων του Δήμου Καρδίτσας εκφράζουν τη διαμαρτυρία τους για τη διαθεσιμότητα στην οποία έχουν περιέλθει και αιτούνται την έκδοση κοινής υπουργικής απόφασης για την επιστροφή τους ως επιστάτες στα σχολεία.
18) Ο Βουλευτής Ημαθίας κ. ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ κατέθεσε αναφορά με την οποία ο πρόεδρος του Επιμελητηρίου Ημαθίας εκφράζει την αντίθεσή του στην κατάργηση του ισχύοντος νομοθετικού πλαισίου, που αφορά το καθεστώς της επαγγελματικής στέγης και των εμπορικών μισθώσεων, διότι δυσχεραίνεται η λειτουργία των επιχειρήσεων.
19) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά τις αντιδράσεις της Ένωσης Ιδιωτικών Υπαλλήλων Ηρακλείου για την κατάργηση της κυριακάτικης αργίας στα εμπορικά καταστήματα.
20) Ο Βουλευτής Λασιθίου κ. ΙΩΑΝΝΗΣ ΠΛΑΚΙΩΤΑΚΗΣ κατέθεσε αναφορά με την οποία ο Πολιτιστικός Σύλλογος Χανδρά Σητείας αιτείται τη δωρεάν διάθεση οχήματος, προκειμένου να εξασφαλιστεί η ομαλή λειτουργία της εθελοντικής ομάδας πυρόσβεσης του συλλόγου. 
21) Ο Βουλευτής Τρικάλων κ. ΗΛΙΑΣ ΒΛΑΧΟΓΙΑΝΝΗΣ κατέθεσε αναφορά με την οποία αιτείται τη δυνατότητα μετάθεσης των υπηρετούντων στο Πυροσβεστικό Σώμα στον πραγματικό τόπο συμφερόντων τους. 
22) Ο Βουλευτής Ιωαννίνων κ. ΣΤΑΥΡΟΣ ΚΑΛΟΓΙΑΝΝΗΣ κατέθεσε αναφορά με την οποία ο Δήμος Βορείων Τζουμέρκων του Νομού Ιωαννίνων αιτείται τη μείωση του έκτακτου ειδικού τέλους ακινήτων στα απομακρυσμένα χωριά του δήμου.
23) Ο Βουλευτής Ευβοίας κ. ΔΗΜΗΤΡΙΟΣ ΑΝΑΓΝΩΣΤΑΚΗΣ κατέθεσε αναφορά με την οποία ο δήμαρχος Καρύστου του Νομού Ευβοίας εκφράζει τη διαμαρτυρία του για τη σχεδιαζόμενη μείωση των ακτοπλοϊκών δρομολογίων από την εταιρεία «Κοινοπραξία Πλοίων Ραφήνας-Μαρμάρι».
24) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Επαγγελματιών και Εμπόρων του Νομού Θεσσαλονίκης αιτείται την αναθεώρηση της βαριάς φορολογίας που έχει επιβληθεί στα ακίνητα, προκειμένου να αναθερμανθεί η οικοδομική δραστηριότητα.
25) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ένωση Λειτουργών Τεχνικής Επαγγελματικής Εκπαίδευσης Ηρακλείου Κρήτης αιτείται τη λήψη μέτρων για την ομαλή λειτουργία των σχολείων τεχνικής επαγγελματικής εκπαίδευσης.
26) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Δήμος Πύλου-Νέστορος του Νομού Μεσσηνίας αιτείται την επαναλειτουργία του ταχυδρομικού γραφείου της Δημοτικής Κοινότητας Χώρας.
27) Οι Βουλευτές, Β΄ Αθηνών κ. ΙΩΑΝΝΗΣ ΔΗΜΑΡΑΣ και Α΄ Θεσσαλονίκης κ. ΓΑΒΡΙΗΛ ΑΒΡΑΜΙΔΗΣ κατέθεσαν αναφορά με την οποία η επιτροπή Αγώνος Διωκόμενων Ελλήνων Ορθοδόξων Χριστιανών που αντιστέκονται κατά του ΑΜΚΑ διαμαρτύρεται για την απάνθρωπη αδικία με την οποία αντιμετωπίζονται όσοι οικειοθελώς δεν έχουν λάβει τον ΑΜΚΑ, αφού δεν τους χορηγείται σύνταξη, υγειονομική περίθαλψη και στερούνται το δικαίωμα στην εργασία.
28) Ο Βουλευτής Μεσσηνίας κ. ΙΩΑΝΝΗΣ ΛΑΜΠΡΟΠΟΥΛΟΣ κατέθεσε αναφορά με την οποία ο Σύλλογος Φίλων του Σιδηρόδρομου Μεσσηνίας διαμαρτύρεται για την εγκατάλειψη του σιδηροδρομικού δικτύου της Μεσσηνίας και αιτείται την επαναλειτουργία του με τη δρομολόγηση τακτικών επιβατικών τρένων.
29) Ο Βουλευτής Λασιθίου κ. ΙΩΑΝΝΗΣ ΠΛΑΚΙΩΤΑΚΗΣ κατέθεσε αναφορά με την οποία ο Δήμος Οροπεδίου του Νομού Λασιθίου αιτείται να δοθεί στον αρχαιολογικό χώρο του Δικταίου Άνδρου, η αξία και η σημασία που του αρμόζει.
30) Η Βουλευτής Α΄ Αθηνών κ. ΖΩΗ ΚΩΝΣΤΑΝΤΟΠΟΥΛΟΥ κατέθεσε δημοσίευμα εφημερίδας το οποία αναφέρεται σε παραβάσεις της κείμενης νομοθεσίας περί απορρήτου των επικοινωνιών από την εταιρεία με την επωνυμία «Vodafon-ΠΑΝΑΦΟΝ Ανώνυμη Ελληνική Εταιρία Τηλεπικοινωνιών» .
31) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία ο Αγροτικός Συνεταιρισμός Μεταποιημένων Οπωροκηπευτικών του Νομού Ηλείας αιτείται την επιστροφή ΦΠΑ του 2012 στους παραγωγούς της περιοχής.
32) Ο Βουλευτής Μαγνησίας κ. ΠΑΡΙΣΗΣ ΜΟΥΤΣΙΝΑΣ κατέθεσε αναφορά με την οποία η Πανελλήνια Ένωση Μεταποιητών Τυποποιητών και Εξαγωγέων Επιτραπέζιων Ελιών διαμαρτύρεται για τη δυσμενή φορολόγηση της ελαιοκαλλιέργειας.
33) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στην Αθλητική Εταιρεία (Ανάπτυξη Αθλητισμού Ηρακλείου-Α.Ε.ΟΤΑ) του Δήμου Ηρακλείου Κρήτης που κάνει προσλήψεις χωρίς να ανακοινώνει τις θέσεις εργασίας. 
34) Ο Βουλευτής Ηλείας κ. ΑΝΔΡΕΑΣ ΜΑΡΙΝΟΣ κατέθεσε αναφορά με την οποία ο Εμπορικός Σύλλογος της Αρχαίας Ολυμπίας «Ερμής» αιτείται την μετατροπή του Διεθνούς Πανεπιστημίου Ελληνικών Σπουδών στην Αρχαία Ολυμπία από ΝΠΙΔ σε ΝΠΔΔ, προκειμένου να λειτουργήσει. 
35) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Λειτουργών Τεχνικής Επαγγελματικής Εκπαίδευσης αιτείται την εξαίρεση από τη διαθεσιμότητα των εκπαιδευτικών που πληρούν τις οριζόμενες προϋποθέσεις και κριτήρια.
36) Οι Βουλευτές Β΄ Αθηνών κυρίες ΣΟΦΙΑ ΣΑΚΟΡΑΦΑ και ΕΙΡΗΝΗ (ΡΕΝΑ) ΔΟΥΡΟΥ κατέθεσαν αναφορά με την οποία η Κίνηση Πολιτών της περιοχής Λιούμη του Δήμου Αιγάλεω αιτούνται την άμεση και οριστική σφράγιση των παράνομων οίκων ανοχής που λειτουργούν στην περιοχή, σε μικρή απόσταση από το νηπιαγωγείο και το δημοτικό σχολείο.
37) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Επιτροπή Αγώνα Αγίου Νικολάου-Οροπεδίου Λασιθίου για το Υποκατάστημα του ΙΚΑ Αγίου Νικολάου διαμαρτύρεται για την άδικη απόφαση του διοικητικού συμβουλίου του ΙΚΑ να κλείσει το Υποκατάστημα ΙΚΑ του Δήμου Αγίου Νικολάου, το οποίο είναι το μεγαλύτερο στο νομό Λασιθίου.
38) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία το Σωματείο «Οι Φίλοι Του Τάματος Του Έθνους» και το Ίδρυμα Προασπίσεως Ηθικών και Πνευματικών Αξιών αιτούνται την παραχώρηση χώρου στο Αττικό Άλσος, προκειμένου να ανεγερθεί μνημείο και ιερός ναός (το ΤΑΜΑ/ΧΡΕΟΣ του Έθνους), ώστε να εκπληρωθεί η υπόσχεση των ηρώων της Εθνικής Παλιγγενεσίας.
39) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο δήμαρχος σκύδρας του Νομού Πέλλης επισημαίνει ότι επισκεπτόμενος πανευρωπαϊκό διαδικτυακό ιστότοπο διαπίστωσε ότι η γειτονική χώρα FYROM ονοματίζεται ως MACEDONIA.
40) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Δήμος Έδεσσας αιτείται να του διατεθεί το ποσό των 150.000 ευρώ, προκειμένου να καλύψει τις ανάγκες θέρμανσης των εξήντα πέντε συνολικά διδακτηρίων της περιοχής.
41) Ο Βουλευτής Πέλλης κ. ΓΕΩΡΓΙΟΣ ΚΑΡΑΣΜΑΝΗΣ κατέθεσε αναφορά με την οποία ο Σύλλογος Εργαζομένων της Περιφέρειας της Κεντρικής Μακεδονίας-Τοπικό Τμήμα Πέλλας εκφράζει τη δυσαρέσκειά του στο προτεινόμενο σχέδιο της Περιφέρειας της Κεντρικής Μακεδονίας που καταργεί και υποβαθμίζει υπηρεσίες στις περιοχές της Αριδαίας, Σκύδρας και των Γιαννιτσών.
42) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο κ. Παναγιώτης Γιαννάκαινας αιτείται να ενημερωθεί σχετικά με το ασφαλιστικό καθεστώς των αγροτών που ασχολούνται και με την μεταποίηση προϊόντων.
43) Οι Βουλευτές, Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ, Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ και Λαρίσης κ. ΓΕΩΡΓΙΟΣ ΛΑΜΠΡΟΥΛΗΣ κατέθεσαν αναφορά με την οποία ο πρόεδρος της Δημοτικής Κοινότητας Σιάτιστας του Νομού Κοζάνης αιτείται την επισκευή του κτηρίου του Κέντρου Υγείας Σιάτιστας, καθώς επίσης και την αναβάθμιση των υπηρεσιών του.
44) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία ο Σύλλογος Γονέων και Κηδεμόνων του λυκείου Νέου Σκοπού Σερρών αιτείται την άμεση κάλυψη της θέσης του Μαθηματικού για το Γενικό Λύκειο Νέου Σκοπού Σερρών, που παραμένει κενή εδώ και δύο μήνες, ώστε να υπάρχουν ίσες ευκαιρίες στην εκπαίδευση για όλους τους μαθητές της χώρας. 
45) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία το Ίδρυμα Στήριξης Πολυδύναμου Περιφερειακού Ιατρείου Σερίφου αιτείται την κάλυψη παιδιατρικών υπηρεσιών υγείας στη νήσο Σέριφο.
46) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία η Εθνική Συνομοσπονδία Ατόμων με Αναπηρία αιτείται τη λήψη επιτακτικών μέτρων προστασίας των ατόμων με αναπηρία από την οικονομική και κοινωνική εξαθλίωση. 
47) Ο Βουλευτής Β΄Αθηνών κ. ΒΥΡΩΝ ΠΟΛΥΔΩΡΑΣ κατέθεσε αναφορά με την οποία αιτείται την άμεση λήψη μέτρων οικονομικής στήριξης των Ατόμων με Ειδικές Ανάγκες.
48) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία τα Σωματεία ΣΑΣΔΕΠ ΔΕΗ και ΣΕΣΟΕΠ ΟΤΕ εκφράζουν τη διαμαρτυρία τους για τη μείωση των συντάξεων των γονιών με ανάπηρα παιδιά. 
49) Ο Βουλευτής Ηρακλείου κ. ΙΩΑΝΝΗΣ ΜΙΧΕΛΟΓΙΑΝΝΑΚΗΣ κατέθεσε αναφορά με την οποία τα επιμελητήρια της Κρήτης διαμαρτύρονται για την αφαίρεση πόρων από την Κρήτη και αιτούνται την απόσυρση της αναθεώρησης του ΕΠΕΠ 2007-2013 και την κατεύθυνση επιπλέον πόρων σε δράσεις επιχειρηματικότητας. 
50) Ο Βουλευτής Αρκαδίας κ. ΟΔΥΣΣΕΑΣ ΚΩΝΣΤΑΝΤΙΝΟΠΟΥΛΟΣ κατέθεσε αναφορά με την οποία ο Σύλλογος Τριποταμιτών Μεγαλοπόλεως «Ο Άγιος Δημήτριος» αιτείται τη λήψη μέτρων για την ασφάλεια του οικισμού Τριποτάμου στην Αρκαδία, από τις κατολισθήσεις που συμβαίνουν στα ορυχεία της ΔΕΗ στη Μεγαλόπολη.
51) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Εθνική Συνομοσπονδία Ατόμων με Αναπηρία διαμαρτύρεται για την οικονομική και κοινωνική εξαθλίωση των ατόμων με αναπηρία και αιτείται τη λήψη μέτρων προστασίας αυτών και των οικογενειών τους.
Β.ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1.Στην με αριθμό 453/01-08-2013 ερώτηση των Βουλευτών κυρίων Ζεϊμπέκ Χουσεΐν, Μπάρκα Κωνσταντίνου, και Στρατούλη Δημητρίου δόθηκε με το υπ’ αριθμ. Φ.10035/24101/810/20-09-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
2. Στην με αριθμό 623/14-08-2013 ερώτηση του Βουλευτή κ. Μιχαλάκη Νικολάου δόθηκε με το υπ’ αριθμ. 1944 β/20-09-2013 έγγραφο από τον Αναπληρωτή Υπουργό Περιβάλλοντος, Ενέργειας και Κλιματικής Αλλαγής η ακόλουθη απάντηση:
3. Στην με αριθμό 951/27-08-2013 ερώτηση του Βουλευτή κ. Παναγιώταρου Ηλία δόθηκε με το υπ’ αριθμ. Β13-464/20-09-2013 έγγραφο από τον Υφυπουργό Ανάπτυξης και Ανταγωνιστικότητας η ακόλουθη απάντηση:
4. Στην με αριθμό 995/27-08-2013 ερώτηση των Βουλευτών κυρίων Βουδούρη Οδυσσέα-Νίκου και Μουτσινά Παρίση (Πάρι) δόθηκε με το υπ’ αριθμ. /Β.2185/20-09-2013 έγγραφο από τον Υπουργό Οικονομικών η ακόλουθη απάντηση:
5. Στην με αριθμό 1072/29-08-2013 ερώτηση του Βουλευτή κ. Αυγενάκη Ελευθερίου δόθηκε με το υπ’ αριθμ. Φ.10035/25929/894/20-09-2013 έγγραφο από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
6. Στην με αριθμό 1139/30-08-2013 ερώτηση του Βουλευτή κ. Αλεξόπουλου Χρυσοβαλάντη δόθηκε με το υπ’ αριθμ. 7017/4/16877/20-09-2013 έγγραφο από τον Υπουργό Δημόσιας Τάξης και Προστασίας του Πολίτη η ακόλουθη απάντηση:
7. Στην με αριθμό 1173/02-09-2013 ερώτηση του Βουλευτή κ. Ουζουνίδη Μαρίνου δόθηκε με το υπ’ αριθμ. ΤΚΕ /Φ.2/25613/20-09-2013 έγγραφο από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ, κύριε συνάδελφε. 
Κυρίες και κύριοι συνάδελφοι, έχω την τιμή να ανακοινώσω στο Σώμα το δελτίο αναφορών και ερωτήσεων της Τρίτης 5 Νοεμβρίου 2013, το οποίο έχει ως εξής:
Α. ΑΝΑΦΟΡΕΣ-ΕΡΩΤΗΣΕΙΣ Πρώτου Κύκλου (Άρθρο 130 παράγραφος 5 Κανονισμού της Βουλής)
1.Η με αριθμό 1940/23-9-2013 ερώτηση του Βουλευτή Α΄ Αθηνών της Νέας Δημοκρατίας κ. Ανδρέα Ψυχάρη προς τον Υπουργό Εθνικής Άμυνας, σχετικά με τα κυβερνητικά αεροσκάφη. 
2.Η με αριθμό 1874/23-9-2013 ερώτηση του Βουλευτή Ευβοίας του Συνασπισμού Ριζοσπαστικής Αριστεράς – Ενωτικού Κοινωνικού Μετώπου κ. Ευάγγελου Αποστόλου προς τον Υπουργό Αγροτικής Ανάπτυξης και Τροφίμων, σχετικά με την άμεση κινητοποίηση του ΕΛΓΑ για την αποζημίωση των παραγωγών τομάτας στην Εύβοια.
3.Η με αριθμό 713/21-8-2013 ερώτηση της Βουλευτού Α΄ Θεσσαλονίκης των Ανεξάρτητων Ελλήνων κ. Χρυσούλας – Μαρίας Γιαταγάνα προς τον Υπουργό Οικονομικών, σχετικά με το κατοχικό δάνειο.
4.Η με αριθμό 1725/17-9-2013 ερώτηση του Βουλευτή Νομού Αττικής του Κομμουνιστικού Κόμματος Ελλάδας κ. Γεωργίου Λαμπρούλη προς τον Υπουργό Υγείας, σχετικά με τα προβλήματα του Νοσοκομείου Ιεράπετρας.</ChairmanSpeech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η πέμπτη με αριθμό 180/29-10-2013 επίκαιρη ερώτηση πρώτου κύκλου του Βουλευτή Αχαΐας του Κομμουνιστικού Κόμματος Ελλάδας κ. Νικολάου Καραθανασόπουλου προς τον Υπουργό Παιδείας και Θρησκευμάτων, σχετικά με την εγκύκλιο του Υπουργείου Παιδείας σε σχέση με τα ιδιωτικά σχολεία. 
Κύριε συνάδελφε, έχετε το λόγο για δύο λεπτά.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ, κύριε Πρόεδρε. 
Όπως γνωρίζετε, οι εκπαιδευτικοί και στα ιδιωτικά σχολεία, όπως άλλωστε και το σύνολο των εργαζόμενων της χώρας, δέχονται μια ολομέτωπη επίθεση από μεριάς της Κυβέρνησης, της Ευρωπαϊκής Ένωσης αλλά και της εργοδοσίας. Πρόκειται για μία επίθεση που σφαγιάζει μισθούς και εργασιακά δικαιώματα και φορτώνει τα βάρη της κρίσης στις πλάτες των εργαζομένων, προκειμένου να διασωθούν οι επιχειρηματικοί όμιλοι και να θωρακίσουν τα κέρδη τους. Μεταξύ αυτών των ομίλων είναι και τα ιδιωτικά σχολαρχεία. 
Η Κυβέρνηση, με το αντεργατικό νομικό πλαίσιο το οποίο έχει διαμορφώσει, έχει δώσει τη δυνατότητα στους σχολάρχες-εργοδότες να επιβάλουν μειώσεις μισθών ως και 30%, να καταργήσουν τις συλλογικές συμβάσεις, να τελειώνουν με οτιδήποτε έχει απομείνει όρθιο από τα εργατικά, ασφαλιστικά και συνδικαλιστικά τους δικαιώματα. 
Σε αυτόν ακριβώς το σκοπό κορωνίδα είναι και η συγκεκριμένη εγκύκλιος. Με την εγκύκλιο αυτή εντάσσονται τα εργασιακά θέματα των ιδιωτικών εκπαιδευτικών στην αρμοδιότητα του Υπουργείου Εργασίας και η λειτουργία των ιδιωτικών σχολείων στην αρμοδιότητα του Υπουργείου Εμπορίου από το Υπουργείο Παιδείας που ήταν μέχρι τώρα. Αυτό έχει ως αποτέλεσμα το κράτος να μην φέρει καμμία ευθύνη για την εκπαιδευτική διαδικασία που θα ακολουθείται στα ιδιωτικά σχολεία. Δηλαδή, το τι θα διδάσκεται ο κάθε μαθητής και πώς θα διδάσκεται θα εξαρτάται από τον κάθε επιχειρηματία. Μετατρέπετε δηλαδή τα ιδιωτικά σχολαρχεία σε σχολεία «σουπερμαρκετ». 
Η εφαρμογή αυτής της εγκυκλίου καταργεί ουσιαστικά το ν. 682/1977 για τους ιδιωτικούς εκπαιδευτικούς, ο οποίος θα έχει και σαν αποτέλεσμα ένα νέο συντριπτικό χτύπημα στους μισθούς, την κατάργηση της αποζημίωσης και παράλληλα θα ανάψει το πράσινο φως για ακόμη μεγαλύτερη τρομοκρατία στους χώρους δουλειάς, με την περαιτέρω απελευθέρωση των απολύσεων και την αδυναμία του όποιου ελέγχου υπήρχε από τις διευθύνσεις εκπαίδευσης και τα υπηρεσιακά συμβούλια, τα οποία μπορούσαν να εξετάσουν την καταχρηστικότητα ή όχι των καταγγελιών σύμβασης εκ μέρους των σχολαρχών. 
Παρ’ ότι υπάρχει η προσωρινή απόφαση του Συμβουλίου της Επικρατείας, αυτή δεν εφαρμόζεται και συνεπώς δεν είναι τυχαίο ότι σε πολλά ιδιωτικά σχολεία οι εργοδότες προβαίνουν ήδη σε απολύσεις, και υλοποιείται με αυτόν τον τρόπο η βάρβαρη πολιτική της Ευρωπαϊκής Ένωσης που έχει σαν στόχο τη βελτίωση της ανταγωνιστικότητας των μεγαλοεπιχειρηματιών, τη βίαιη προσαρμογή της εκπαίδευσης στις ανάγκες της καπιταλιστικής οικονομίας, με εργαζόμενους και εκπαιδευτικούς φθηνούς, χωρίς δικαιώματα, με μαθητές ημιθανείς και με σκυμμένο το κεφάλι. 
Σχετικά με αυτό το ζήτημα, το μόνο που χρειάζεται και στο οποίο πρέπει να απαντήσετε, κύριε Υπουργέ, είναι τα μέτρα τα οποία θα πάρετε για να αποσύρετε -όχι για να αναστείλετε- τη συγκεκριμένη κατάπτυστη Εγκύκλιο.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Ευχαριστώ, κύριε Πρόεδρε. 
Έχουμε ξανακάνει αυτήν τη συζήτηση στην Αίθουσα με άλλο συνάδελφό σας. Πραγματικά αυτή η ερώτηση αποτελεί μία κόπια, αν θέλετε, του δελτίου Τύπου που είχε βγάλει η ΟΙΕΛΕ. Το λέω αυτό, γιατί καταλαβαίνω ότι και εμείς είμαστε στο Κοινοβούλιο για να μεταφέρουμε τις αντιδράσεις των διαφόρων σωματείων, οργανώσεων, συντεχνιών κ.λπ., αλλά είμαστε κοινοβουλευτικοί άνδρες και δεν είναι ανάγκη ακριβώς όπως μας λέει κάποιος φορέας κάτι, να ερχόμαστε να το μεταφέρουμε και να το επαναλαμβάνουμε κάθε φορά. Το λέω επειδή είναι η δεύτερη φορά που απαντάμε την ερώτηση αυτή. Ενδεχομένως, να μην έχουμε από τους Ανεξάρτητους Έλληνες ή από άλλο κόμμα στο μέλλον την ίδια ακριβώς ερώτηση.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εξαρτάται από τις απαντήσεις που δίνετε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Καπερνάρο, παρακαλώ να σταματήσετε.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Είπα απλά «από άλλο κόμμα της Αντιπολίτευσης». 
Έρχομαι τώρα στην ουσία. Ξεκινώντας από το τι έχει προηγηθεί μέχρι την εγκύκλιο -γιατί σκόπιμα παραλείπουμε, όπως βλέπω, τα βήματα αυτά- μην ξεχνάμε ότι η εγκύκλιος αυτή δεν ήταν παρά το επόμενο βήμα που χρειαζόταν να γίνει, προκειμένου να ερμηνευθούν οι διατάξεις ενός νόμου που έχει ψηφιστεί από τη Βουλή και μιας πράξης που έχει υπογραφεί από το Υπουργικό Συμβούλιο. Άρα, βγήκε ο νόμος του μεσοπρόθεσμου προγράμματος, μετά βγήκε μια ΠΥΣ και η εγκύκλιος ήρθε ακριβώς σαν συνέχεια αυτών. 
Όπως γνωρίζετε, η ισχύς της εγκυκλίου έχει ανασταλεί με απόφαση του Συμβουλίου της Επικρατείας. Το δικαστήριο, λαμβάνοντας υπ’όψιν τα επιχειρήματα και των δύο πλευρών, έκρινε ότι ως προς τους εκπαιδευτικούς ιδιωτικών εκπαιδευτηρίων η εγκύκλιος δεν θα πρέπει να εφαρμοστεί μέχρι την οριστική κρίση της υπόθεσης. Όπως ξέρετε -χωρίς να είμαι νομικός- συνήθως όταν έχουμε τέτοιου είδους διενέξεις το δικαστήριο κοιτάει ποιος βλάπτεται πιο πολύ από μια τέτοια διένεξη. Στη συγκεκριμένη περίπτωση ήταν το Υπουργείο, ήταν και οι ιδιωτικοί εκπαιδευτικοί. Είναι λογικό να πλήττονται περισσότερο ή να κινδυνεύουν, αν θέλετε, οι ιδιωτικοί εκπαιδευτικοί. Άρα, είπε ότι «αναστέλλω την απόφαση μέχρι να εκδικαστεί η υπόθεση». 
Πολλοί έσπευσαν να ερμηνεύσουν αυτήν την εξέλιξη ως θρίαμβο της ΟΙΕΛΕ. Θα μου επιτρέψετε να είμαι πιο ψύχραιμος και απλώς να υπενθυμίσω ότι η απόφαση επί της αιτήσεως αναστολής σε καμμία περίπτωση δεν προεξοφλεί την τελική κρίση του δικαστηρίου για τη νομιμότητα της εν λόγω εγκυκλίου. 
Δεδομένου ότι το ζήτημα κρίνεται αυτήν τη στιγμή από τη δικαιοσύνη, μην περιμένετε από εμένα να σχολιάσω και πολύ περισσότερο να προδικάσω αποφάσεις ανωτάτου δικαστηρίου της χώρας. Ας κάνουμε λίγη υπομονή ακόμη έως την έκδοση της απόφασης. Δεν μπορώ, ωστόσο, παρά να αναρωτηθώ σε τι εξυπηρετεί η επαναφορά του θέματος της εγκυκλίου, αυτήν την φορά από το Κομμουνιστικό Κόμμα Ελλάδας, ενώ αναμένεται η απόφαση του Συμβουλίου της Επικρατείας. 
Προσωπικά θα περιοριστώ να υπενθυμίσω ότι η έκδοση της εγκυκλίου έγινε κατ’ εφαρμογή του ν. 4046/2012 και της υπ’ αριθμόν 628/2-2012 πράξης του Υπουργικού Συμβουλίου. Σε κάθε περίπτωση ας αφήσουμε το δικαστήριο να κρίνει ανεπηρέαστο.
Για τα υπόλοιπα θα μιλήσω στη δευτερολογία μου.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κύριε συνάδελφε, έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Θα έλεγα ότι η Κυβέρνηση θα πρέπει να σταματήσει να κρύβεται πίσω από τις αποφάσεις των δικαστηρίων και να πάρει τώρα την πολιτική απόφαση, γιατί η κατάσταση που έχει διαμορφωθεί στα ιδιωτικά σχολαρχεία είναι τραγική για τους εργαζόμενους. Δουλεύουν κάτω από καθεστώς γαλέρας, κάτω από συνθήκες σύγχρονου μεσαίωνα, χωρίς εργασιακά, χωρίς ασφαλιστικά και συνδικαλιστικά δικαιώματα. Οι σχολάρχες μπορούν να τους κάνουν ό,τι θέλουν. Μάλιστα οι σχολάρχες, μια που κόπτεσθε κύριε Υπουργέ, για τις αποφάσεις των δικαστηρίων, γράφουν στα παλαιότερα των υποδημάτων τους αυτές τις αποφάσεις. 
Μπορείτε να μας απαντήσετε, για παράδειγμα, για το καθεστώς που ισχύει για τα δύο σχολαρχεία της Πάτρας, την «Αναγέννηση» και του «Σωτηρχόπουλου»; Βρήκαν τώρα νέα φόρμουλα και παραχωρούν τις άδειες σε νέο ιδιοκτήτη με αποτέλεσμα να λύονται οι συμβάσεις, ενώ τις μεταβιβάζουν σε συγγενικά τους πρόσωπα. Και ενώ υπάρχει απόφαση του Μονομελούς Πρωτοδικείου Πάτρας που υποχρεώνει τους σχολάρχες αυτούς να επαναπροσλάβουν τους εργαζόμενους, δεν γίνεται καμμία υλοποίηση. 
Τι μέτρα παίρνει σ’ αυτήν την κατεύθυνση η Κυβέρνηση; Πώς χαρακτηρίζει την κατάπτυστη συμφωνία που υπέγραψε το εργοδοτικό σωματείο στα φροντιστήρια με τους φροντιστηριούχους για 352 ευρώ μικτά τον μήνα; Ξέρετε τι σημαίνει αυτό για πλήρες εκπαιδευτικό ωράριο δεκαοκτώ ωρών την εβδομάδα; Θα αμείβονται 253 ευρώ το μήνα κάποιοι οι οποίοι δουλεύουν με πλήρες ωράριο σε φροντιστήριο. Κι αν τα παίρνουν και αυτά. Αυτό έχει να κάνει με την προάσπιση της ανθρώπινης αξιοπρέπειας, των δικαιωμάτων των εργαζομένων ή με τα δικαιώματα των σχολαρχών, τα οποία εσείς κάνετε κάθε τι για να υπηρετείτε, ώστε να μπορούν να υποβαθμίζουν τα εργασιακά δικαιώματα, το επίπεδο των ίδιων των εκπαιδευτών και της παρεχόμενης εκπαίδευσης, μετατρέποντάς την ουσιαστικά σε σουπερμάρκετ και βγάζοντας ημιμαθείς μαθητές εύκολους και χειραγωγήσιμους για τις ανάγκες του κεφαλαίου και της πλουτοκρατίας, φθηνό εργατικό δυναμικό, μετατρέποντας σε γκέτο τα σχολαρχεία;
Άρα, λοιπόν, σταματήστε, κύριε Υπουργέ, να κρύβεστε πίσω από το δάκτυλό σας. Πάρτε απόφαση. Εδώ έχετε δώσει γη και ύδωρ. Γιατί ξέρουμε πολύ καλά τι περιγράφει ο νόμος για το μεσοπρόθεσμο. Τι λέει αυτός ο νόμος; Δίνετε γη και ύδωρ στα μεγάλα σχολεία, για να συγκεντρωθεί ακόμη περισσότερο η κατάσταση αυτή. Όποιοι περιορισμοί και προϋποθέσεις κι αν υπήρχαν, τις έχετε αναιρέσει. Ο καθένας μπορεί να δημιουργήσει ένα τέτοιο σχολείο, έχει δεν έχει τις προϋποθέσεις. Μετατρέπετε τα ίδια τα σχολεία ακόμη και σε φροντιστήρια ταυτόχρονα. 
Αυτήν την πολιτική εφαρμόζετε με πιστότητα. Την υλοποιείτε, εξυπηρετώντας τα συμφέροντα των ιδιωτικών σχολαρχείων, το πώς ακριβώς οι επιχειρήσεις τους θα μεγαλουργήσουν σε βάρος της δημόσιας εκπαίδευσης, σε βάρος του δικαιώματος της νέας γενιάς να μπορεί να έχει μία μόρφωση αντάξια των σημερινών αναγκών και του επιπέδου ζωής το οποίο πρέπει να έχει. Γι’ αυτόν ακριβώς το λόγο έχετε διαμορφώσει αυτό το καθεστώς στα ιδιωτικά σχολαρχεία.
Από αυτήν την άποψη εμείς σας το λέμε καθαρά. Σταματήστε να κρύβεστε πίσω από τις αποφάσεις των δικαστηρίων. Πάρτε τώρα την πολιτική πρωτοβουλία. Αποσύρετε τη συγκεκριμένη εγκύκλιο. Ξαναφέρτε πάλι το παλιό καθεστώς το οποίο ίσχυε, ότι τα ιδιωτικά σχολαρχεία πρέπει να εποπτεύονται από το Υπουργείο Παιδείας και όχι ως επιχείρηση από το Υπουργείο Εμπορίου και ως εργαζόμενοι από το Υπουργείο Εργασίας. Αυτό είναι το ζήτημα το οποίο σας θέτουμε ως ΚΚΕ και θα επανερχόμαστε όσον καιρό υπάρχουν τα συγκεκριμένα γεγονότα, κύριε Υπουργέ, ανεξάρτητα από τις απαντήσεις τις οποίες εσείς δίνετε, γιατί είναι απαντήσεις που βρίσκονται μακριά από τις ανάγκες των εργαζομένων, των εκπαιδευτικών και των μαθητών.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Θέλω να ξεκινήσω με κάτι που το ακούμε συχνά. Αυτή η μομφή, αυτή η κατηγορία, αν θέλετε, ότι το Υπουργείο Παιδείας στη συγκεκριμένη περίπτωση –ενδεχομένως για άλλες περιπτώσεις τα άλλα Υπουργεία- είναι στρατευμένο για να υπηρετεί κάποια συμφέροντα, σχολαρχών, του άλφα, του βήτα, του γάμα, νομίζω πως πρέπει να σταματήσει. Αυτό για μία Κυβέρνηση του τόπου είναι -το λιγότερο που έχω να πω- υποτιμητικό. Εμείς είμαστε εδώ ακριβώς για να υπηρετήσουμε πάνω απ’ όλα τον Έλληνα μαθητή. 
Είπατε κάποια πράγματα σε σχέση με τις εργασιακές σχέσεις των ιδιωτικών υπαλλήλων που περνούν στο Υπουργείο Εργασίας. Πράγματι, ουσιαστικά, αίρουμε τη διάκριση προστασίας και εναρμονίζουμε με τα δεδομένα των άλλων ιδιωτικών υπαλλήλων, που, όπως ξέρετε, ήταν και αυτοί στο Υπουργείο Εργασίας.
Είπατε, όμως, στην ερώτησή σας κάποια πράγματα τα οποία είναι ανακρίβειες και τα οποία θα επιχειρήσω να τα αντικρούσω. Πρώτη ανακρίβεια είναι ότι αναφέρατε πως το κράτος δεν έχει καμμία ευθύνη και δικαιοδοσία για την εκπαιδευτική διαδικασία που ακολουθείται στα ιδιωτικά σχολεία, επειδή η λειτουργία των ιδιωτικών σχολείων εντάσσεται στο Υπουργείο Εμπορίου. 
Αυτό είναι απόλυτη ανακρίβεια καθώς ποιος ελέγχει τους διορισμούς των εκπαιδευτικών στην ιδιωτική εκπαίδευση; Το Υπουργείο Παιδείας. Ποιος ελέγχει το πρόγραμμα σπουδών των σχολείων; Το Υπουργείο Παιδείας. Ποιος ελέγχει τα εκπαιδευτικά θέματα του σχολείου; Το Υπουργείο Παιδείας. Ποιος ελέγχει την ορθή λειτουργία των ιδιωτικών σχολείων; Το Υπουργείο Παιδείας. Ποιος επικυρώνει τους τίτλους σπουδών; Το Υπουργείο Παιδείας.
Αυτά δεν είναι σημαντικά για εσάς; Σας απασχολεί μόνο το εργασιακό καθεστώς, αλλά δεν φαίνεται να σας ενδιαφέρει η ποιότητα της παρεχόμενης εκπαίδευσης, η οποία παραμένει ακριβώς υπό την εποπτεία του Υπουργείου Παιδείας;</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Με εργαζόμενους των 200 ευρώ θα έχουμε ποιότητα εκπαίδευσης;</Speech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Δεύτερη ανακρίβεια. Λέτε ακόμα ότι επιτρέψαμε σε σχολάρχες - εργοδότες να καταργήσουν τις συλλογικές συμβάσεις εργασίας. Για ποιες συλλογικές συμβάσεις εργασίας μιλάτε; Έχετε κάποια να μας φέρετε να τη δούμε και εμείς ή μήπως ήταν ο ν. 682/1977 που όριζε τα εργασιακά των εκπαιδευτικών και αντικαθιστά την συλλογική σύμβαση εργασίας, όπως θα έπρεπε να γνωρίζετε; Θα πρέπει κάποια στιγμή να έχουμε και επίγνωση και ευθύνη των όσων λέμε εδώ μέσα.
Τρίτη ανακρίβεια: Είπατε για μειώσεις μισθών έως 30%. Οι μισθοί των εκπαιδευτικών ακολουθούν πιστά τους μισθούς των εκπαιδευτικών στα δημόσια σχολεία. Στους εκπαιδευτικούς των δημόσιων σχολείων δεν έγιναν περικοπές τέτοιες, άρα ούτε και στους ιδιωτικούς. Όλοι έχουμε δικαίωμα να λέμε ό,τι θέλουμε, αλλά τουλάχιστον από αυτήν τη θέση να έχουμε μία ευθύνη των όσων εκστομίζουμε, γιατί τα ακούνε και προς τα έξω. 
Όσο για τις νεφελώδεις καταγγελίες ότι οι εργοδότες προβαίνουν ήδη σε απολύσεις εκπαιδευτικών κατά παράβαση της ισχύουσας νομοθεσίας, επιφυλάσσομαι να απαντήσω, όταν αυτές λάβουν συγκεκριμένη μορφή. Φέρτε μας συγκεκριμένα παραδείγματα που να μας λέτε ότι στο τάδε σχολείο οι τάδε απολύθηκαν. Σας καλώ, λοιπόν, να μου προσκομίσετε συγκεκριμένα στοιχεία που έχουν περιέλθει σε γνώση σας για παράνομες απολύσεις ιδιωτικών εκπαιδευτικών.</Speech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Σας αναφέραμε δύο συγκεκριμένα σχολεία, αυτά της «Αναγέννησης» και «Σωτηρχόπουλου» στην Πάτρα.</Speech> 
<Speech><Parlmember>ΣΥΜΕΩΝ ΚΕΔΙΚΟΓΛΟΥ</Parlmember> (Υφυπουργός Παιδείας και Θρησκευμάτων): Να είστε σίγουροι ότι, αν οι νεφελώδεις καταγγελίες λάβουν συγκεκριμένη μορφή, κανείς δεν πρόκειται να εξαιρεθεί του νόμου. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Είναι δυνατόν; Σας αναφέραμε δύο συγκεκριμένα παραδείγματα!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Καραθανασόπουλε, σας παρακαλώ.</ChairmanSpeech> 
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Μα δεν μπορεί να λέει ό,τι θέλει!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Με συγχωρείτε, να σας επιτρέψω να σηκωθείτε και να φωνάζετε; 
Κυρίες και κύριοι συνάδελφοι, θα ήθελα να ανακοινώσω προς το Σώμα ότι ο Βουλευτής των Ανεξάρτητων Ελλήνων κ. Βασίλειος Καπερνάρος κατέθεσε πρόταση νόμου «Κατάργηση Άρθρου 923 του Κώδικα Πολιτικής Δικονομίας περί αναγκαστικής εκτελέσεως κατά αλλοδαπού δημοσίου». 
Παραπέμπεται στην αρμόδια Διαρκή Επιτροπή. 
Συνεχίζουμε με την τρίτη με αριθμό 175/29-10-2013 επίκαιρη ερώτηση δεύτερου κύκλου του Βουλευτή Β΄ Αθηνών των Ανεξάρτητων Ελλήνων κ. Βασίλειου Καπερνάρου προς τον Υπουργό Δικαιοσύνης, Διαφάνειας και Ανθρωπίνων Δικαιωμάτων, σχετικά με τις «ποινικές ευθύνες προσώπων, μέσω των οποίων δωροδοκήθηκαν η Νέα Δημοκρατία και το ΠΑΣΟΚ από την «SIEMENS», κατόπιν της ομολογίας Χριστοφοράκου».
Κύριε συνάδελφε, έχετε το λόγο.</ChairmanSpeech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Έχω να κάνω μία παρατήρηση για τον Κανονισμό, για να μην λέτε ότι αδίκως τον χαρακτηρίζω γελοίο. Θα έπρεπε επί των οκτώ επικαίρων ερωτήσεων, όταν είναι μόνο τρεις να λάβουν χώρα, αυτές οι τρεις να μην είναι δύο και τρία λεπτά, να είναι πέντε και επτά λεπτά, για να μπορούμε να εκθέσουμε σαν άνθρωποι τα επιχειρήματά μας. Καταλάβατε γιατί τον λέω γελοίο τον Κανονισμό;  
Κύριε Υπουργέ, γνωρίζετε ότι ο «μέγας άνδρας» Χριστοφοράκος -ο οποίος εξευτέλισε ένα διάστημα το πολιτικό σύστημα της χώρας και τον οποίο οδηγήσαμε στο αεροδρόμιο, έτσι ώστε να μην δικαστεί με τα ελληνικά δεδομένα, αλλά με τα γερμανικά και ο οποίος είναι ελεύθερος, διότι η καταδίκη του ήταν με αναστολή- εξέθεσε και εξευτέλισε –επαναλαμβάνω- το πολιτικό σύστημα με αυτά τα οποία έκανε σε αυτήν την χώρα, η οποία λέγεται πατρίδα μας Ελλάς. 
Γνωρίζετε πάρα πολύ καλά -και πιστεύω θα μου απαντήσετε αν γνωρίζετε ή όχι- ότι η απόφαση αυτή η οποία τον καταδίκασε στο γερμανικό κράτος δέχθηκε ότι ο σκοπός τους Χριστοφοράκου στην Ελλάδα ήταν να προωθήσει τις πωλήσεις της γερμανικής εταιρείας «SIEMENS Α.Ε.», δωροδοκώντας –επαναλαμβάνω, δωροδοκώντας- τα δύο δεσπόζοντα ελληνικά πολιτικά κόμματα, δηλαδή τη Νέα Δημοκρατία και το ΠΑΣΟΚ. Κυρίως το ΠΑΣΟΚ. Το ΠΑΣΟΚ πήρε περισσότερα, σαφώς. 
Έτσι, λοιπόν, το ύψος των «δωρεών», που λέει η γερμανική απόφαση, σε αυτά τα δύο κόμματα προσδιορίστηκε να είναι 2% του τζίρου κάποιας σύμβασης της «SIEMENS Α.Ε.» με τον ελληνικό ΟΤΕ. Στη συνέχεια πραγματοποιούνταν συνεχώς τέτοιους είδους συμβάσεις, με αποκορύφωμα τις συμβάσεις για τα έργα των Ολυμπιακών Αγώνων του 2004, από τις οποίες το κέρδος που αποκόμισε η «SIEMENS Α.Ε.» ανήλθε στα 183 εκατομμύρια ευρώ με δυνατότητα επεκτάσεων.
Η Νέα Δημοκρατία και το ΠΑΣΟΚ είχαν διορίσει ως ταμίες των «δωρεών» -η λέξη «δωρεές» είναι εντός εισαγωγικών στην απόφαση- έμπιστα πρόσωπα τα οποία προέρχονταν από τον κομματικό πυρήνα. Τα πρόσωπα αυτά ήταν, για τη Νέα Δημοκρατία ο εκλιπών Βαρθολομαίος και για το ΠΑΣΟΚ ο Κωνσταντίνος Γείτονας. Τα δύο αυτά πρόσωπα, εκτός από το καθήκον τους να εκταμιεύουν τις «δωρεές», είχαν και την υποχρέωση να ασκούν πιέσεις όπου έδει, ώστε σε όλες τις περιπτώσεις να λαμβάνονται αποφάσεις συνεργασίας του ελληνικού κράτους με τη «SIEMENS Α.Ε.» 
Κύριε Υπουργέ, ερωτάσθε, πρώτον, εάν έχετε λάβει γνώση -όπως οφείλατε άλλωστε- της ανωτέρω απόφασης του Ειρηνοδικείου του Μονάχου και, αν ναι, για ποιο λόγο δεν έχει επιληφθεί του θέματος η ελληνική δικαιοσύνη, προκειμένου να τιμωρηθούν όσοι μετά των συνεργών τους κριθούν ένοχοι. 
Δεύτερον, ερωτάσθε εάν έχει διεξαχθεί έρευνα με σκοπό να διαπιστωθεί με πόσα ακριβώς χρήματα δωροδοκήθηκαν τα δύο αυτά ελληνικά κόμματα, δηλαδή κυριότατα το ΠΑΣΟΚ, και η Νέα Δημοκρατία από το σχέδιο του 2%. Εάν όχι, που οφείλεται αυτή η ασύγγνωστη αδράνεια;
Περιττό να σας πω ότι την απόφαση αυτή για παν ενδεχόμενο, για οποιονδήποτε συνάδελφο, θα την καταθέσω στα Πρακτικά.
(Στο σημείο αυτό ο Βουλευτής κ. Βασίλειος Καπερνάρος καταθέτει για τα Πρακτικά την προαναφερθείσα απόφαση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο Υπουργός Δικαιοσύνης κ. Χαράλαμπος Αθανασίου.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Ευχαριστώ, κύριε Πρόεδρε.
Κύριε συνάδελφε, όπως ξέρετε, η απόφαση του Ειρηνοδικείου του Μονάχου που επικαλείστε, έχει τεθεί υπ’ όψιν της δικαιοσύνης και των δικαστών που χειρίζονται τις υποθέσεις που σχετίζονται με τη «SIEMENS.Α.Ε.». Επομένως, τα αναφερόμενα στην απόφαση τα γνωρίζουν καλά οι δικαστές και τα αξιολογούν πλήρως, ειδικά τώρα οι εφέτες ανακριτές.
Θυμίζω, στο πλαίσιο του δεύτερου ερωτήματος, ότι διενεργείται η κύρια ανάκριση καθώς έχουν απαγγελθεί κατηγορίες κατά του Θεόδωρου Τσουκάτου από τον Δ΄ ειδικό ανακριτή για τα αδικήματα της άμεσης συνέργειας σε παθητική δωροδοκία κατ’ εξακολούθηση και για νομιμοποίηση εσόδων από εγκληματική δραστηριότητα. 
Επομένως όπου έχουν προκύψει στοιχεία που να στοιχειοθετούν το αδίκημα της δωροδοκίας, έγιναν οι απαραίτητες ενέργειες από τη δικαιοσύνη. Εάν βεβαίως από τις έρευνες προκύψουν και άλλα αδικήματα και για άλλους εμπλεκόμενους, φυσικά η δικαιοσύνη θα κάνει το καθήκον της και θα έχουμε και in rem και in personam δίωξη. 
Ήδη πληροφορούμαι ότι σύντομα περαιώνεται η ανάκριση του φακέλου 80002/1197 –είναι το C4I- και επομένως θα μπορούμε να γνωρίζουμε περισσότερα στοιχεία από τα σχετικά πορίσματα. Εν όψει αυτών και λόγω του ότι πρέπει να σεβόμαστε την αρχή της διάκρισης των εξουσιών, δεν δικαιούμαι αυτή τη στιγμή να προβώ σε οποιονδήποτε σχολιασμό πριν την περαίωση της ανακρίσεως. 
Επομένως επί του θέματος αυτού δεν έχω να σχολιάσω κάτι παραπάνω. Ας αφήσουμε τη δικαιοσύνη να κάνει τη δουλειά της χωρίς παρεμβολές και θα είμαστε εδώ μετά το πέρας των διαδικασιών να συζητήσουμε τα περαιτέρω με σεβασμό στο Σύνταγμα, το έργο και τις αποφάσεις της δικαιοσύνης.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Καπερνάρος.</ChairmanSpeech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κύριε Υπουργέ, έχω την εντύπωση ότι διαφορετικά ηχεί το όνομα «Τσουκάτος» και διαφορετικά το «Γείτονας». Δεν είναι τα ίδια θέματα.
 Ο Τσουκάτος είναι άλλο αδίκημα. Ο Τσουκάτος ομολόγησε το αδίκημα και είπε «ναι, πήρα 1 εκατομμύριο μάρκα από τη «SIEMENS» και τα έδωσα στο ΠΑΣΟΚ». Αυτό ερευνάται. Πού τα έδωσε στο ΠΑΣΟΚ; Σε παράθυρο; Σε γραφείο; Σε καρέκλα; Ψάχνουμε να βρούμε. Οι Έλληνες περιμένουν ακόμα να δουν ποιοι πήραν στο ΠΑΣΟΚ το 1 εκατομμύριο που ομολόγησε ο Τσουκάτος ως ταμίας ότι τα πήρε από τη «SIEMENS» και τα έδωσε στο ΠΑΣΟΚ. Άλλο το ένα, άλλο το άλλο.
Εδώ έχουμε τη συγκεκριμένη υπόθεση, η οποία έληξε και δεν υπάρχει αντίθετη άποψη ότι δεν κατέστη αμετάκλητη η απόφαση του Ειρηνοδικείου του Μονάχου.
Έχουμε, λοιπόν, το όνομα του ταμία του ΠΑΣΟΚ, άλλο αδίκημα, άλλα λεφτά, άλλες μίζες, άλλες λαμογιές, άλλες αρπαχτές, 2% για κάθε σύμβαση με τη «SIEMENS» εν όψει των Ολυμπιακών Αγώνων με αφορμή το C4I. Το λέει μέσα η απόφαση, αν την έχετε μελετήσει. 
Εγώ σας ερωτώ τι έχει γίνει με το θέμα του Γείτονα, διότι το γερμανικό δικαστήριο δεν αναφέρεται στον Τσουκάτο, αναφέρεται στον Γείτονα. Επ’ αυτού δεν απαντήσατε. Εδώ δεν ξέραμε τι έχει γίνει.
Όσον αφορά τον Τσουκάτο, εκεί έχουμε και τα εξής, στα οποία εφιστώ την προσοχή σας: Ο Τσουκάτος, κύριε Υπουργέ, είπε «εγώ τα πήρα» το 1999 και μπαίνουμε στο 2014. Κύριε Υπουργέ, είναι το δέκατο πέμπτο έτος που σημαίνει ότι αν δεν σταλούν κλήσεις εντός δεκαπέντε ετών τα εγκλήματα του Τσουκάτου και των συναυτουργών του ή των αυτουργών από το σαράντα πέντε μέχρι το σαράντα εννέα παραγράφονται.
Εν πάση περιπτώσει, κύριε Υπουργέ, θα σας υπενθυμίσω το εξής, για μια δικονομική υποχρέωση που έχετε: Άρθρο 30, παράγραφος 1 του Κώδικα Ποινικής Δικονομίας: «Ο Υπουργός Δικαιοσύνης έχει το δικαίωμα να παραγγέλνει στον Εισαγγελέα Πλημμελειοδικών τη διενέργεια προκαταρκτικής εξέτασης για κάθε αξιόποινη πράξη». Παράγραφος 3: «Σε υποθέσεις εξαιρετικής φύσης ο Υπουργός Δικαιοσύνης μπορεί να ζητήσει από τον Εισαγγελέα του Αρείου Πάγου να παραγγείλει τη διενέργεια της ανάκρισης και την εισαγωγή της υπόθεσης στο ακροατήριο κατ’ απόλυτη προτεραιότητα», κύριε Υπουργέ. 
Βέβαια εδώ λέει «μπορεί να ζητήσει». Ρωτώ το συγκεκριμένο Υπουργό Δικαιοσύνης, για τον οποίο έχω καταθέσεις τις εκτιμήσεις μου για το πρόσωπό του, το «μπορεί» θα το κάνετε «είναι υποχρεωμένος»; Διότι είστε εσείς Υπουργός Δικαιοσύνης.
Η ταπεινότητά μου από εσάς δεν περιμένει να μου πείτε τι γίνεται με την υπόθεση Τσουκάτου, η οποία κινδυνεύει να παραγραφεί αν δεν σταλούν οι κλήσεις εντός δεκαπενταετίας. Εγώ απαιτώ από εσάς να μου πείτε εάν έχει γίνει ενέργεια, όταν ομολογείται στο σκεπτικό της δικαστικής απόφασης του Ειρηνοδικείου του Μονάχου ότι εισπράκτορας για λογαριασμό του ΠΑΣΟΚ ήταν ο Κώστας Γείτονας. 
Να σας πω και κάτι άλλο; Εμείς εδώ μέσα, κύριε Υπουργέ, δεν ήρθαμε για να κάνουμε τον τυπικό Βουλευτή. Δεν είμαστε επαγγελματίες της πολιτικής ούτε υπερασπιζόμαστε ότι υπάρχει σπιτικό δίκαιο για να έρθουμε να πούμε ότι «ξέρετε, αυτόν τον τιμώρησε ο λαός και τον έστειλε σπίτι του». 
Εμείς ήρθαμε εδώ, κύριε Υπουργέ, για να κάνουμε αυτό που πρέπει. Σπιτικό δίκαιο δεν υπάρχει. Ποινικό Δίκαιο υπάρχει. Αυτοί που έκαναν αυτά και που ονοματίζονται φαρδιά πλατιά σε δικαστικές αποφάσεις ξένων δικαστηρίων, υπάρχουν και κυκλοφορούν και μέχρι σήμερα η ελληνική δικαιοσύνη δεν έχει καταπιαστεί ουδόλως. Διότι δεν είναι μόνον ότι εξευτέλισε το πολιτικό σύστημα ο κ. Χριστοφοράκος εξέθεσε και τη δικαστική εξουσία, κύριε Υπουργέ. Τα γνωρίζετε πάρα πολύ καλά αυτά. Τα οποία βεβαίως θα τα ανασύρουμε από το παρελθόν και από το σεντούκι της δικαστικής εξουσία όπου βρίσκονται.
Εδώ, λοιπόν, έχουμε το εξής: Τι γίνεται με το συγκεκριμένο σκεπτικό του γερμανικού δικαστηρίου που λέει ότι ο κ. Γείτονας εισέπραττε το 2% για κάθε υπόθεση από την «SIEMENS»; Τι έγινε με τη Νέα Δημοκρατία που και αυτή εισέπραττε, έπαιρνε τις μίζες της του 2% για κάθε σύμβαση; Εκεί βεβαίως έχουμε το μακαρίτη Βαρθολομαίο. Δεν μπορεί τώρα να δώσει λόγο, θα δίνει λόγο κάπου αλλού. Όμως, ποιος πήρε τα χρήματα από τον οικονομικό διευθυντή της Νέας Δημοκρατίας που λέει στο σκεπτικό το γερμανικό δικαστήριο; Ποιος από τη Νέα Δημοκρατία πήρε το 2%, τις μίζες;
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ και εγώ.
Το λόγο έχει ο κύριος Υπουργός.</ChairmanSpeech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Βεβαίως, κύριε Καπερνάρε, κάθε Βουλευτής έχει δικαίωμα να κάνει επίκαιρες ερωτήσεις, αλλά όπως το λέει και ο Κανονισμός της Βουλής, πρέπει να έχουν σχέση με την επικαιρότητα. Αναρωτιέμαι, όμως, ποια είναι η επικαιρότητα σήμερα, όταν όλα αυτά τα αδικήματα έγιναν από το 2009. Ωστόσο, δεν μένω σε αυτό, διότι εν πάση περιπτώσει είναι θεμιτές η απορίες και οι ερωτήσεις.
Όλα αυτά τα γνωρίζει η Βουλή, όπως ξέρετε. Έχουν τεθεί στη Βουλή. Θυμίζω ότι συστάθηκε εξεταστική επιτροπή, στην οποία κλήθηκαν και οι ταμίες του ΠΑΣΟΚ και της Νέας Δημοκρατίας, οι κύριοι Γείτονας και Σημαιοφορίδης. Μετά το θάνατο του Βαρθολομαίου ήταν ο Σημαιοφορίδης. Τα πορίσματα της Βουλής είναι στη διάθεση όλων. 
Το γνωρίζει καλά, όπως γνωρίζετε, και ο αρχηγός των Ανεξάρτητων Ελλήνων. Ήταν, ως Βουλευτής τότε της Νέας Δημοκρατίας, στην επιτροπή και μάλιστα σε μερικά σημεία είχε διαφοροποιηθεί, όσον αφορά το πόρισμα της προανακριτικής επιτροπής.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Το γνώριζα.</Speech>
<Speech><Parlmember>ΧΑΡΑΛΑΜΠΟΣ ΑΘΑΝΑΣΙΟΥ</Parlmember> (Υπουργός Δικαιοσύνης, Διαφάνειας και Ανθρωπίνων Δικαιωμάτων): Εγώ, βέβαια, κατανοώ την ανάγκη σας για ενημέρωση, αλλά ήρθα εδώ για να απαντήσω θεσμικά και να ξεκαθαρίσω τι ακριβώς ισχύει, σεβόμενος πλήρως το Σύνταγμα και τον Κανονισμό της Βουλής.
Ας μην προκαταλάβουμε, λοιπόν, το έργο της δικαιοσύνης. Όπως ξέρετε, η δικογραφία είναι τεράστια. Όλα αυτά εξετάζονται, είναι στη δικογραφία. Οι δύο εφέτες ανακριτές κάνουν καλά τη δουλειά τους και βεβαίως σας πληροφόρησα όσα δικαιούμαι να πω. Το μόνο που ζητώ είναι να περιμένουμε τα πορίσματα της δικαιοσύνης, το πόρισμα και τις περαιτέρω ενέργειες των δύο εφετών ανακριτών.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστώ, κύριε Υπουργέ.
Συνεχίζουμε με την τρίτη με αριθμό 174/29-10-2013 επίκαιρη ερώτηση πρώτου κύκλου της ΣΤ΄ Αντιπροέδρου της Βουλής και Βουλευτού Σερρών του Πανελληνίου Σοσιαλιστικού Κινήματος κυρίας …</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ’ Αντιπρόεδρος της Βουλής): Των Ανεξάρτητων Ελλήνων, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συγγνώμη, στην περίληψη της ερώτησης σας άλλαξαν κόμμα!
Θα συζητηθεί, λοιπόν, η τρίτη με αριθμό 174/29-10-2013 επίκαιρη ερώτηση πρώτου κύκλου της ΣΤ΄ Αντιπροέδρου της Βουλής και Βουλευτού Σερρών των Ανεξάρτητων Ελλήνων κ. Μαρίας Κόλλια-Τσαρουχά προς τον Υπουργό Υγείας, σχετικά με την ολοκλήρωση των διαδικασιών για την ένταξη των υπό διαθεσιμότητα εκπαιδευτικών του Τομέα Υγείας και Πρόνοιας στο Υπουργείο Υγείας.
Ορίστε, κυρία συνάδελφε, έχετε το λόγο.</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής): Ευχαριστώ πολύ, κύριε Πρόεδρε. Μη μου πείτε ότι λανθάνουσα γλώσσα λέει την αλήθεια, γιατί δεν υπάρχει καμμία περίπτωση να πάω ποτέ…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ήταν γραμμένο, δεν ήταν λανθάνουσα γλώσσα.</ChairmanSpeech> 
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής): Κατάλαβα. Γίνονται και λάθη, τα οποία όμως λάθη δεν λένε τίποτα πέρα από το λάθος.
Κύριε Πρόεδρε, κύριε Υπουργέ, κυρίες και κύριοι συνάδελφοι, σύμφωνα με όσα διαρρέονται από διάφορες πλευρές και δύσκολα θα διαψευστούν, οι απαιτήσεις των δανειστών είναι να κατευθύνονται στη λήψη πρόσθετων μέτρων για την κάλυψη του δημοσιονομικού κενού του 2014, αλλά και με την ολοκλήρωση του προγράμματος κινητικότητας δωδεκάμισι χιλιάδων δημοσίων υπαλλήλων και τον προσδιορισμό των τεσσάρων χιλιάδων υπαλλήλων μέχρι το τέλος του τρέχοντος έτους, που είναι μνημονιακός στόχος. 
Η προηγούμενη φάση της κινητικότητας, που αποτελούσε προαπαιτούμενο για τη δόση του Ιουλίου του 2013, έχει να κάνει με δωδεκάμισι χιλιάδες εργαζόμενους. Δεν θα σχολιάσω αυτά που λέγονται, ότι υπάρχει πρόθεση να σχεδιαστεί ένα μόνιμο σύστημα κινητικότητας που να έχει επιστημονικά καθορισμένους στόχους, συνδεδεμένους με την ποιότητα των παρεχόμενων υπηρεσιών, γιατί ακολουθεί μία άλλη φάση, αυτή των δωδεκάμισι χιλιάδων εργαζομένων που πρέπει να τεθούν σε διαθεσιμότητα το επόμενο δίμηνο. Εκεί θα φανεί, εάν θα επαναληφθεί για μία ακόμη φορά, ο ξαφνικός θάνατος δημοσίων υπηρεσιών ή οργανισμών και πιθανόν ακόμη και ολόκληρων κλάδων, όπως έγινε με τους εκπαιδευτικούς τους οποίους αφορά η συγκεκριμένη επίκαιρη ερώτησή μου.
Σας μεταφέρω, λοιπόν, κύριε Υπουργέ, την αγωνία όλων των εκπαιδευτικών που έχουν τεθεί σε διαθεσιμότητα. Είναι παρακαθήμενος ο Υφυπουργός Παιδείας και πιστεύω ότι είναι και δική του αρμοδιότητα. Ήδη, όμως, φαίνεται από τις ανακοινώσεις σας ότι υπάρχουν δεσμεύσεις από μέρους σας ότι άμεσα θα πρέπει να αξιολογηθούν και να ενταχθούν στο χώρο της υγείας -δική σας η δήλωση- και πράγματι υπάρχουν κενά στο χώρο της υγείας. 
Αναφέρομαι, κύριε Γεωργιάδη, στους πτυχιούχους διαφόρων ειδικοτήτων που έχουν σχέση με το δικό σας Υπουργείο, γιατρούς δηλαδή, οδοντογιατρούς, φαρμακοποιούς, νοσηλευτές, τεχνικούς ιατρικών οργάνων, ιατρικών εργαστηρίων, ραδιολόγους, ακτινολόγους, θεραπευτές, πτυχιούχους μαιευτικής, ιατρικούς επισκέπτες υγείας, οι οποίοι βρίσκονται εδώ και τέσσερις μήνες σε καθεστώς διαθεσιμότητας και για τους οποίους ο διαθέσιμος χρόνος των πρωτοβουλιών που πρέπει να ληφθούν συρρικνώνεται σημαντικά, μιας και με τη λήξη του οκταμήνου ακολουθεί η απόλυσή τους σε περίπτωση που δεν ολοκληρωθούν οι σχετικές διαδικασίες που προβλέπονται.
Θα ήθελα να σας θυμίσω, λοιπόν, ότι σχετικά με την απορρόφηση αυτών των εκπαιδευτικών υπήρξαν δηλώσεις-αναφορές για στενή συνεργασία, για εθνικό στρατηγικό σχεδιασμό που υλοποιείται. Συγκεκριμένα, χαρακτηρίσατε τη συγκεκριμένη διαδικασία «ευλογία», δεδομένου ότι τα κενά στο χώρο της υγείας σε ανθρώπινο δυναμικό δημιουργούν ήδη σημαντικά προβλήματα. 
Πρέπει να σας θυμίσω κάτι που πιστεύω ότι το γνωρίζετε, ότι η διαδικασία αφορά οικογένειες μονογονεϊκές, τρίτεκνες και οικογένειες που δεν έχουν κανέναν εργαζόμενο στο σπίτι και αντιμετωπίζουν δισεπίλυτα προβλήματα καθημερινής επιβίωσης.
Σε ποια φάση, λοιπόν, κύριε Υπουργέ, βρισκόμαστε για την ολοκλήρωση των διαδικασιών; Αυτό έχει να κάνει και με τον προσδιορισμό των κενών θέσεων από τα νοσηλευτικά ιδρύματα, προκειμένου να απορροφήσουν αυτούς τους εκπαιδευτικούς, οι οποίοι από τη μια στιγμή στην άλλη βρέθηκαν εκτός του χώρου και της εργασίας τους. 
Θα ήθελα, με την ευκαιρία, αν μπορείτε, αξιοποιώντας την παρουσία σας σήμερα στο Κοινοβούλιο, να μας ενημερώσετε για τις σχετικές εξελίξεις, σε ό,τι αφορά την πρωτοβάθμια περίθαλψη, για τις δομές υγείας που θα μεταφερθούν στις υγειονομικές περιφέρειες και φυσικά την τύχη των εκεί εργαζομένων. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε τον λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κύριε Πρόεδρε.
Σχολιάζοντας το λάθος στην αρχή της εκφωνήσεως, θα ήθελα να πω στην κυρία συνάδελφο ότι αλλάζουν τα πράγματα στη Βουλή. Όταν εγώ μπήκα ήμουν στον Λαϊκό Ορθόδοξο Συναγερμό, εσείς στη Νέα Δημοκρατία, οι δρόμοι μας μπορεί να ξανασυναντηθούν στο μέλλον, ποτέ δεν ξέρετε. Έτσι γίνεται η πολιτική, αλλάζουν τα πράγματα.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Θα έρθετε στους Ανεξάρτητους Έλληνες;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αυτό όπως καταλαβαίνετε είναι παντελώς αδιανόητο για πολλούς και διαφόρους λόγους που καλύτερα να μην αναλύσω αυτήν τη στιγμή, αλλά υπάρχει κι η άλλη εκδοχή.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Κάποτε άλλα λέγατε, αλλά εντάξει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός λέει ότι επειδή η κ. Κόλλια είναι νεοτάτη συνάδελφος, ε, μετά από είκοσι χρόνια μπορεί να συναντηθούν στον ίδιο ιδεολογικό χώρο, σε άλλο κόμμα πιθανόν.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Στη Νέα Δημοκρατία, κύριε Πρόεδρε.
Έρχομαι, λοιπόν, τώρα στην απάντηση. Ακούστε, κυρία συνάδελφε, δέχομαι ότι είναι αγαθά τα κίνητρά σας, αλλά θα μιλήσω στην πρωτολογία μου επί της αρχής και στη δευτερολογία μου θα γίνω πιο συγκεκριμένος. 
Απολύσεις γίνονται. Κάθε μέρα χάνουν τη δουλειά τους κατά μέσο όρο χίλιοι άνθρωποι στον ιδιωτικό τομέα. Αν αυτό που με ρωτάτε είναι, επί της αρχής, εάν και εφόσον υπάρχει ανάγκη να γίνονται απολύσεις εάν πρέπει να γίνονται, σας απαντώ ότι αναμφίβολα εάν υπάρχει ανάγκη πρέπει να γίνονται. 
Και αν με ρωτάτε, εάν έχω την επιλογή μεταξύ του να κόβουμε τις συντάξεις των ανθρώπων ή του να τους αυξάνουμε τους φόρους για να κρατάμε δημοσίους υπαλλήλους που δεν χρειαζόμαστε, αν αυτή είναι η επιλογή, η δική μου επιλογή είναι πολύ ξεκάθαρη: Όχι, δεν πρέπει να κόβουμε τις συντάξεις των ανθρώπων και να αυξάνουμε τους φόρους τους για να κρατάμε ανθρώπους που δεν χρειαζόμαστε. Πρέπει να κρατήσουμε στο δημόσιο και να εξακολουθήσουμε να πληρώνουμε αυτούς ακριβώς που χρειαζόμαστε ούτε έναν περισσότερο. 
Ο λόγος για τον οποίον συμβαίνει αυτό είναι γιατί οι πόροι που έχει πια το κράτος μας είναι πολύ περιορισμένοι και άρα όποιος υποστηρίζει την οποιαδήποτε σπατάλη σε οποιονδήποτε τομέα του δημοσίου θα πρέπει ευκρινώς να εξηγεί στους Έλληνες πολίτες που τον ακούν ότι αυτό που λέει, δηλαδή -ας πούμε- μηδέν απολύσεις στο δημόσιο, σημαίνει περαιτέρω μείωση των συντάξεων, διότι δεν έχουμε λεφτά. Αν αυτό μου λέτε και αν αυτό υποστηρίζετε, πολύ ευχαρίστως να το ακούσω στη δευτερολογία σας. 
Άρα, επί της αρχής, εάν και εφόσον αξιολογηθούν υπάλληλοι μέσω της διαδικασίας του ΑΣΕΠ, που αφορά τη διαθεσιμότητα και την κινητικότητα, ότι αυτοί οι υπάλληλοι δεν χρειάζονται στο ελληνικό δημόσιο –δεν μιλάω για τους συγκεκριμένους, μιλάω επί της αρχής τώρα- δεν μπορώ να καταλάβω με ποια λογική θα υποστηρίξουμε στα σοβαρά ότι όχι, ακόμα και αν δεν τους χρειαζόμαστε, πρέπει να τους κρατήσουμε οπωσδήποτε. Διότι, σε αυτή την περίπτωση, θα μου επιτρέψετε να πω ότι εδώ γεννάται μία αδικία. Το ίδιο Έλληνες πολίτες είναι αυτοί που είναι δημόσιοι υπάλληλοι και τώρα βγαίνουν, ας πούμε, στη διαθεσιμότητα, το ίδιο όμως Έλληνες πολίτες είναι και αυτοί που μένουν άνεργοι στον ιδιωτικό τομέα. 
Άρα, να επεκτείνω τη σκέψη και να ρωτήσω: Να προσλάβουμε στο δημόσιο και όσους απολύονται απ’ τον ιδιωτικό τομέα για να μηδενίσουμε την ανεργία και να πούμε: «όποιος απολύεται θα προσλαμβάνεται στο δημόσιο και θα τον πληρώνουμε, ασχέτως αν τον χρειαζόμαστε ή όχι, μόνο και μόνο γιατί είμαστε κατά της ανεργίας»; Αν αυτή είναι η πρότασή σας, πολύ ευχαρίστως να την ακούσω και να μου πείτε και από πού θα χρηματοδοτηθεί αυτό. 
Εάν δεν θέλετε όμως καμμία περικοπή στις δαπάνες, επειδή αν δεν το έχετε καταλάβει –εσείς θα το έχετε καταλάβει σίγουρα- πλέον ζούμε μόνο με τα δικά μας τα λεφτά, εμείς που είμαστε στην Αίθουσα αυτή δεν θα απολαύσουμε ποτέ ξανά στη ζωή μας εποχή που θα δανειζόμαστε για να τα τρώμε. Αν βγούμε ποτέ στις αγορές και όταν βγούμε, θα είναι μόνο για να διατηρούμε το αξιόχρεο της χώρας, για κανέναν άλλο λόγο. Εμείς θα ζούμε μόνο με τα λεφτά μας. Αυτό τι σημαίνει; Ότι όποιος υποστηρίζει οποιοδήποτε αίτημα που προκαλεί δαπάνες στο κράτος, θα πρέπει να τεκμηριώνει, πρώτον, γιατί αυτή η δαπάνη είναι απαραίτητη και, δεύτερον, από πού θα χρηματοδοτηθεί. 
Εάν αυτό το κάνουμε, μπορούμε να έχουμε μία πολύ καλή συνεννόηση και μετά για τον αριθμό των δημοσίων υπαλλήλων που θέλουμε, και για το πόσους θα κρατήσουμε, και για το πόσους θα απολύσουμε, και για το πώς πρέπει να είναι η διαδικασία για να κρατήσουμε, και για το πώς πρέπει να είναι η διαδικασία για να απολύσουμε κ.ο.κ.. 
Άρα, επί της αρχής, σάς λέω στην πρωτολογία μου ότι προσωπικά θεωρώ πως είναι ηθικά δίκαιο και οικονομικά σωστό να μην κρατήσουμε στο δημόσιο κανέναν δημόσιο υπάλληλο που δεν τον χρειαζόμαστε. 
Γιατί αυτό θα σήμαινε ότι θα πληρώναμε κάποιον μόνο για να κάθεται και άρα, τα λεφτά τα οποία του δίνουμε, τα αφαιρούμε από άλλους συμπολίτες μας που πιθανόν τα έχουν περισσότερο ανάγκη. 
Στη δευτερολογία μου θα σας απαντήσω για τους συγκεκριμένους.
Ευχαριστώ πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Η κυρία συνάδελφος έχει το λόγο.</ChairmanSpeech>
<Speech><Parlmember>ΜΑΡΙΑ ΚΟΛΛΙΑ-ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής): Κύριε Υπουργέ, ήμουν πάρα πολύ προσεκτική σε αυτά που είπα στην πρωτολογία μου, γι’ αυτό και τα έγραψα. Και αν είχα περισσότερο χρόνο, θα μπορούσα κι εγώ να αναπτύξω πάρα πολλά πράγματα και επί της αρχής και γι’ αυτά που πραγματικά πιστεύω και ως πρώην Νέα Δημοκρατία και ως νυν Ανεξάρτητη Ελληνίδα και ως μέλος του Κοινοβουλίου δεκατέσσερα χρόνια, αλλά και ως μία Βουλευτίνα η οποία εκλέγεται σε ένα νομό που έχει υπερβολικά μεγάλα ποσοστά ανεργίας. 
Επειδή, όμως, δεν μπορούμε να μιλάμε μόνο επί της αρχής και σε θεωρητικό επίπεδο, ήμουν πάρα πολύ προσεχτική και σας είπα για δικές σας δηλώσεις -και σε δηλώσεις των δύο Υπουργείων αναφέρθηκα- για να σας πω αυτά που σας είπα ιδιαίτερα για τους συγκεκριμένους εκπαιδευτικούς, θεωρώντας ότι ειδικά ο τομέας της υγείας, της παιδείας και της εθνικής ασφάλειας, είναι τομείς τους οποίους δεν έπρεπε να αγγίξουμε. Και θα έπρεπε όλα τα άλλα, όπως λέτε, να τα είχαμε δει ως μια ευνομούμενη πολιτεία και χειμαζόμενη κοινωνία, αλλά δεν γίνεται αυτό. 
Σας λέω, λοιπόν, ότι με πρόσχημα την κρίση και την καταπολέμηση όλων των παραμέτρων αυτής στην ελληνική κοινωνία, επικεντρωνόμαστε σε τέτοιους τομείς, όπως αυτόν της υγείας. Και προσπαθούμε και από εκεί, εν πάση περιπτώσει, να συμμαζέψουμε τα πράγματα, που εγώ σας λέω ότι πρέπει να συμμαζευτούν. Δεν μπορούμε, όμως, να απαξιώσουμε την προσπάθεια ή τουλάχιστον τον στόχο να υπάρχουν νοσηλευτές, να υπάρχουν γιατροί. Και το βιώνετε. Είμαι στην Έδρα, σας παρακολουθώ, παρακολουθώ αγωνιώδεις ερωτήσεις και της Συμπολίτευσης, γιατί και πολλοί συμπολιτευόμενοί σας συνάδελφοι σας λένε πράγματα για τις περιφέρειές τους και για τα θέματα που αφορούν την υγεία και όντως υπάρχει πρόβλημα.
Σας λέω, λοιπόν, ότι αυτό που λέτε και έχετε επικαλεστεί, ότι έχουμε κατάσταση πολέμου, εγώ το δέχομαι. Όμως γι’ αυτήν την κατάσταση πολέμου δεν κάνει κάποια προσπάθεια η Κυβέρνηση, ώστε να δημιουργήσει εκείνες τις προϋποθέσεις που απαιτούνται, να δώσει ένα όραμα στους Έλληνες, για να μπορέσουν να αντέξουν. Γιατί όταν συμβαίνει ο πόλεμος, συμβαίνει για να αφήσουμε την πατρίδα μας ελεύθερη στους κληρονόμους μας, χωρίς να συμβαίνουν αυτά τα οποία συμβαίνουν στην ελληνική κοινωνία αυτήν την εποχή.
Σήμερα αυτό συμβαίνει: ο φόβος να είναι ο εχθρός της κοινωνίας, να προσπαθούν αυτοί που στηρίζουν ενσυνείδητα το φόβο στην κοινωνία –στην οποία κοινωνία ο φόβος διαρρέεται με ποικίλους τρόπους και άλλους τόσους που εφευρίσκουν αυτοί οι οποίοι στηρίζουν αυτό το σύστημα που υπάρχει και καλλιεργείται- να δημιουργούν τέτοιες καταστάσεις στην ελληνική κοινωνία.
Έτσι, λοιπόν, κύριε Υπουργέ, παρά την απογείωση του Σεπτεμβρίου και το «η ανάπτυξη είναι προ των πυλών», παρά το «περί καταστάσεως πολέμου» και όλα αυτά με τα οποία σας βλέπω, όντας δεινός ομιλητής να προσπαθείτε να πείσετε το ακροατήριό σας, οι πολίτες δεν πείθονται. Ευτυχώς πια δεν πείθονται.
Δεν κάνω τακτικά επίκαιρες ερωτήσεις. Θα μπορούσα να κάνω κάθε εβδομάδα, γιατί μπορούμε ως κίνημα να κάνουμε πάρα πολλές ερωτήσεις και να «σηκώσουμε» πολλά θέματα, αλλά δεν το κάνω για να μην ξεσηκώνω ακόμα περισσότερο τους συμπολίτες μου. Αυτοί οι άνθρωποι, όμως, πίστεψαν σε αυτά που τους έχετε πει εσείς, σε αυτά που εξαγγέλλετε κατά διαστήματα για τη διαθεσιμότητα και για την κινητικότητα.
Παίρνουμε τηλέφωνα και ρωτάμε τις διάφορες υπηρεσίες του Νομού Σερρών και της Περιφέρειας Κεντρικής Μακεδονίας, εάν έχουν δηλώσει τα πραγματικά τους κενά, γιατί αυτά πιστεύει ο κόσμος. Αυτά ακούει από εσάς. Θέλει να πιστέψει, αλλά δεν μπορείτε πλέον να είστε αξιόπιστοι, όταν δεν ακολουθείτε αυτά τα οποία εξαγγέλλετε εσείς οι ίδιοι -και δεν εννοώ προσωπικά εσείς, εννοώ γενικά η Κυβέρνηση, αλλά στην περίπτωση αυτή και ο αρμόδιος Υπουργός στα θέματα της υγείας που εν προκειμένω είστε εσείς.
 Η Κυβέρνηση μπορεί να επαίρεται για ανάκαμψη, μπορεί να ζητάει αισιοδοξία από τους εργαζόμενους, αλλά δεν δημιουργεί όραμα, όπως είπα προηγουμένως, και είναι ιδιαίτερα δύσκολο να περιγράψεις τα αισθήματα θλίψης και απόγνωσης που διακατέχουν τους πολίτες. Και μη μου πείτε ότι δεν το καταλαβαίνετε αυτό εσείς, διότι σας θεωρώ έξυπνο άνθρωπο και οξύνου. Μη μου πείτε ότι δεν το καταλαβαίνετε. Δεν μπορεί να το καταλαβαίνατε πριν ενάμιση χρόνο και τώρα να μην καταλαβαίνετε τι συμβαίνει στην ελληνική κοινωνία. Δεν θέλω να το δεχτώ εγώ αυτό για τον Άδωνι Γεωργιάδη και για κάθε συνάδελφο, γιατί αυτό που εκπροσωπούμε εδώ είναι τουλάχιστον τον μέσο Έλληνα ή έτσι πρέπει να είναι και είναι κάτι που δεν καταφέρνουν να το κάνουν όλοι.
Σας μεταφέρω το φόβο των εργαζομένων -και αυτών, αυτής της δεύτερης φάσης της κινητικότητας- και τις απειλές των δανειστών. Από σήμερα θα έχουμε εδώ την τρόικα και ξέρω τι θα περάσετε πάλι. Όμως, αυτό δεν σημαίνει ότι δεν πρέπει να διαπραγματευτείτε ή ότι δεν πρέπει να βάλετε αυτές τις περιβόητες κόκκινες γραμμές που επανειλημμένα έχει πει και ο κύριος Πρωθυπουργός και κατά περίπτωση ο κάθε συνάδελφός σας.
Το δημοσιονομικό κενό που έχει δημιουργηθεί είναι πασιφανές ότι δεν μπορεί να καλυφθεί ούτε με το ασφαλιστικό ούτε με το ενιαίο μισθολόγιο. Αντιμέτωποι με το εισιτήριο εξόδου από το δημόσιο αναμένεται να βρεθούν στο επόμενο διάστημα χιλιάδες εργαζόμενοι σε νομικά πρόσωπα δημοσίου και ιδιωτικού δικαίου αλλά και σε ανώνυμες εταιρείες που ελέγχονται από το κράτος.
Άραγε θα συμβεί το ίδιο που συνέβη στην ΕΡΤ με τον ξαφνικό θάνατο; Μη σας διαφεύγει ότι ο κόσμος έχει πάθει ανοσία, κύριε Υπουργέ. Έχει πάθει ανοσία από τις απειλές. Μπορεί κάθε τρίμηνο να πανηγυρίζετε ότι δεν υπάρχουν νέα μέτρα ή ότι δεν θα υπάρξουν, όμως αμέσως μετά από κάθε αξιολόγηση των δανειστών ακολουθούν τριάντα και πλέον νομοθετικές πράξεις και κάθε φορά μας «σώζετε». Μπορεί να γελάς όταν δανείζεσαι, αλλά θα κλαίμε όταν θα ξεπληρώνουμε. Ήδη ο ελληνικός λαός κλαίει!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας ευχαριστώ πολύ, κύριε Πρόεδρε.
Ο ελληνικός λαός πολύ αργά κατάλαβε ότι δανειζόμαστε, κυρία συνάδελφε. Είστε δεκατέσσερα χρόνια Βουλευτής, όπως σωστά είπατε. Τα δέκα τουλάχιστον που ήσασταν Βουλευτής δανειζόμασταν από σαράντα έως εξήντα δισεκατομμύρια το χρόνο. Δανειζόμασταν με μέσο επιτόκιο περίπου 4% με 5% και τώρα είναι η ώρα που τα πληρώνουμε. Δεν τα πήρα εγώ τα δάνεια. Εσείς τα πήρατε. Άρα, εσείς να έρθετε να πείτε γιατί τα πήρατε γιατί τα πήρατε και με τόσο υψηλά επιτόκια. Εσείς και ακόμα περισσότερο ο Αρχηγός σας, που κυβέρνησε κιόλας. Εμείς ερχόμαστε να αντιμετωπίσουμε τις συνέπειες των δικών σας αποφάσεων.</Speech> 
<Speech><Parlmember>ΜΑΡΙΑ-ΚΟΛΛΙΑ ΤΣΑΡΟΥΧΑ</Parlmember> (ΣΤ΄ Αντιπρόεδρος της Βουλής): Εσείς δεν τα ξέρατε όταν ήσασταν στη Νέα Δημοκρατία;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Παίρνω και τη δική μου προσωπική ευθύνη. Όμως αφού αναφερθήκατε με καλά λόγια σε μένα, να σας πω ότι σε αυτήν τη Βουλή ήμουν, όταν έλεγα –επί Κυβερνήσεως Καραμανλή- ότι πρέπει να προσέξουμε τις δαπάνες.
Πράγματι, ο Καραμανλής έκανε προσπάθεια, αλλά δεν βρήκε κανέναν συμπαραστάτη. Ξέρετε τι βρήκε; Βρήκε τότε μία Αντιπολίτευση σαν την αντιπολίτευση που κάνετε εσείς, που όταν έλεγε ο Καραμανλής «πρέπει να μαζευτούμε, αλλιώς θα χρεοκοπήσουμε» φώναζε και έλεγε ότι «λεφτά υπάρχουν», κυρία συνάδελφε. Επειδή εσείς –όχι εσείς, γιατί εσείς τότε ήσασταν από την από εδώ μεριά- ακούγατε από την από εδώ μεριά τους άλλους να φωνάζουν από εκεί «λεφτά υπάρχουν» -και το «λεφτά υπάρχουν» καταλάβαμε όλοι πού οδήγησε- ακούστε τι κάνατε εσείς προσωπικά, που σας σέβομαι και σας εκτιμώ. 
ΜΑΡΙΑ ΚΟΛΛΙΑ - ΤΣΑΡΟΥΧΑ (ΣΤ΄ Αντιπρόεδρος της Βουλής): Δεν μας απαντήσατε για τους εκπαιδευτικούς.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα απαντήσω. Μιλήσατε για πεντέμισι λεπτά. Έχω και εγώ πεντέμισι λεπτά για να απαντήσω. 
Ακούστε, λοιπόν, κυρία συνάδελφε, τι κάνατε εσείς. Εσείς που ήσασταν από εδώ και βλέπατε εκείνους τότε τους πράσινους να φωνάζουν «λεφτά υπάρχουν» στον Καραμανλή, τώρα πήγατε σε ένα κόμμα που ξέρετε τι λέει; «Άπειρα λεφτά υπάρχουν».
ΜΑΡΙΑ ΚΟΛΛΙΑ - ΤΣΑΡΟΥΧΑ (ΣΤ΄ Αντιπρόεδρος της Βουλής): Όχι, δεν λέει αυτά.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όταν θα έρθετε και θα μου πείτε «κύριε συνάδελφε, δεν θέλω να υπάρξει καμμία απόλυση στο δημόσιο, αλλά για να καλύψουμε τα λεφτά της μισθοδοσίας αυτών των δημοσίων υπαλλήλων σας φέρνω αυτά τα λεφτά από αυτές τις περικοπές», όταν έτσι θα είναι διατυπωμένη η ερώτηση, να το συζητήσουμε. 
Κυρία συνάδελφε, ακούστε τώρα και άλλη μία λεπτομέρεια: Δεν έχει σημασία ποια θα είναι η Κυβέρνηση από εδώ και μπρος στην Ελλάδα ως προς αυτό που σας λέω τώρα. Από εδώ και μπρος θα ζούμε με τα δικά μας τα λεφτά. Αν δεν το καταλάβει καλά αυτό ο ελληνικός λαός, χαθήκαμε. Αυτό σημαίνει ότι όποιος πολιτικός σηκώνεται και υποστηρίζει ένα αίτημα θα πρέπει να έχει από πίσω και την πρόταση όσον αφορά το από πού θα πληρώνεται αυτό το αίτημά του.
ΜΑΡΙΑ ΚΟΛΛΙΑ - ΤΣΑΡΟΥΧΑ (ΣΤ΄ Αντιπρόεδρος της Βουλής): Τα δικά σας λόγια, δικές σας δηλώσεις ανέφερα στην ερώτηση.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αν δεν έχετε τέτοια πρόταση, μην κάνετε καθόλου αιτήματα. 
Έρχομαι τώρα στο συγκεκριμένο θέμα, για να μη φανεί ότι υπεκφεύγω. 
Είπατε ότι ακούτε τις δηλώσεις μου. Αν είχατε ακούσει όλες τις δηλώσεις μου -δεν σας κατηγορώ σε αυτό, προς θεού- θα ξέρατε όσον αφορά τους συγκεκριμένους ανθρώπους που ήρθατε να εκπροσωπήσετε και καλώς κάνετε -κι οι οποίοι είμαι βέβαιος ότι παρακολουθούν γιατί τους ενδιαφέρει και όχι για κανέναν άλλο λόγο- ότι έχω πει από την αρχή πως έως τις 29 Νοεμβρίου θα έχει γίνει αξιολόγηση των φορέων της υγείας. Αυτή η αξιολόγηση που καταληκτική ημερομηνία έχει την 29η Νοεμβρίου, θα μας δώσει τα κενά στις θέσεις σε κάθε υγειονομική περιφέρεια. Όταν βγάλουμε αυτές τις θέσεις ως προκήρυξη πια από το μεγάλο καλάθι της διαθεσιμότητας, θα ξέρουμε αν το μεγάλο καλάθι της διαθεσιμότητας έχει ανθρώπους που να πληρούν αυτά τα κριτήρια για να τους πάρουμε σε αυτές τις θέσεις –προσέξτε- όχι για να τους κάνουμε εξυπηρέτηση ούτε για να κάνουμε ρουσφέτια όπως στο παρελθόν, αλλά γιατί τους χρειαζόμαστε.
Όταν θα βγει, λοιπόν, η αξιολόγηση από τη μία με τις συγκεκριμένες ανάγκες και αυτή ταιριάξει με το καλάθι της διαθεσιμότητας από την άλλη, τότε θα το δούμε. Πράγματι, η εκτίμηση που έχουν οι υπηρεσίες αυτήν τη στιγμή είναι ότι το μεγαλύτερο μέρος θα απορροφηθεί γιατί τα κενά που έχουμε είναι πολλά. 
Οφείλω να πω –γιατί θέλω να τα λέω πάντα όλα- ότι υπάρχει ένα ζητούμενο που θέτουν οι υπηρεσίες -και αυτό μου έκανε εντύπωση γιατί το έχουν θέσει και συνδικαλιστικοί παράγοντες- για τους γιατρούς. Είναι άξιοι οι γιατροί αυτοί που ήταν σε μία τάξη να μπουν σε ένα νοσοκομείο; Εμείς θα ζητήσουμε την αξιολόγηση. Εάν η αξιολόγηση των επιστημόνων πει «ναι, αυτοί που είναι γιατροί και που ήταν δέκα-δεκαπέντε χρόνια σε ένα σχολείο μπορούν να μπουν στο νοσοκομείο και να χειρουργήσουν την κυρία Κόλλια και να ζήσει και να πάει καλά» θα τους πάρουμε. Αν μας πουν ότι δεν κάνουν γι’ αυτή τη δουλειά γιατί την ξέχασαν, αυτό είναι άλλης τάξης μεγέθους. 
Επαναλαμβάνω ότι εμείς θα βγάλουμε τα κενά, που είναι πολλά, και θα τα ταιριάξουμε με τις διαθεσιμότητες. Με αυτόν τον τρόπο πιστεύουμε ότι θα τηρηθεί αυτή η δέσμευση, γιατί πράγματι λεφτά μπορεί να μην υπάρχουν, κενά όμως στον τομέα της υγείας υπάρχουν και αυτά τα κενά πρέπει να τα καλύψουμε. 
Επαναλαμβάνω, όμως, κυρία συνάδελφε –και το λέω επειδή εσάς προσωπικά σας θεωρώ πολύ σοβαρή- μην πέφτετε στην παγίδα της εποχής. Ο ελληνικός λαός για να αποκτήσει όραμα δεν φτάνει να του το δώσει μόνο η Κυβέρνηση, αλλά πρέπει να του το δώσει το σύνολο του πολιτικού συστήματος. Και το σύνολο του πολιτικού συστήματος θα του το δώσει όταν θα του πει αλήθειες. 
Εγώ με χαρά άκουσα τη δήλωση του κ. Γλέζου πριν από μία βδομάδα που είπε «δεν λέμε σε κανέναν πού θα βρούμε τα λεφτά», για το ΣΥΡΙΖΑ. Αυτό είναι πολύ σωστό. 
Πείτε μας πού θα βρείτε τα λεφτά, να συζητήσουμε όλα τα υπόλοιπα. Όσο δεν μας λέτε πού θα βρούμε τα λεφτά –προσέξτε- όλα τα υπόλοιπα είναι ευσεβείς πόθοι, είναι άλλα λόγια να αγαπιόμαστε.</Speech> 
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Μέχρι πότε θα μας ξεφτιλίζει η Μέρκελ; Μέχρι πότε θα την παρακαλάμε γονυπετείς;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Γιατί στο τέλος της ημέρας, αγαπητέ κύριε Καπερνάρο,…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Καπερνάρο, δεν με παρακαλέσατε να σας δώσω το λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ξεχάστε τη Μέρκελ. Φεύγει η τρόικα αύριο από εδώ και δεν έχουμε κανένα δάνειο από το εξωτερικό. Θα ζούμε με τα δικά μας τα λεφτά. Το καταλάβατε αυτό, κύριε συνάδελφε; 
Είστε δικηγόρος χρόνια. Έχετε νοημοσύνη πολύ υψηλή. Αφού κανένας δεν μας δανείζει πια από το εξωτερικό, άρα εμείς θα ζούμε με αυτά που έχουμε. Είναι τόσο απλό. Λυπάμαι που εσείς, σοβαρός άνθρωπος, δεν έχετε το πολιτικό θάρρος να βγείτε και να το πείτε στο λαό αυτό και του υπόσχεστε εσείς προσωπικά ως μέλος αυτού του κινήματος φύκια για μεταξωτές κορδέλες. 
Ευχαριστώ πολύ.</Speech>
<Speech><Parlmember>ΒΑΣΙΛΕΙΟΣ ΚΑΠΕΡΝΑΡΟΣ</Parlmember>: Εμείς θα τα κάνουμε και θα σας ξεφτιλίσουμε!</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τον κ. Καμμένο αρχηγό; Δεν τα κάνατε τόσα χρόνια, τώρα θα τα κάνετε;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, η πρώτη με αριθμό 169/29-10-2013 επίκαιρη ερώτηση πρώτου κύκλου του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ. Χρήστου Μαρκογιαννάκη προς τους Υπουργούς Περιβάλλοντος, Ενέργειας και Κλιματικής Αλλαγής και Αγροτικής Ανάπτυξης και Τροφίμων, σχετικά με την υποβολή του Σχεδίου Διαχείρισης Λεκανών Απορροής του Υδατικού Διαμερίσματος Κρήτης, δεν θα συζητηθεί λόγω κωλύματος του κυρίου Υπουργού και διαγράφεται. 
Επίσης, η δεύτερη με αριθμό 177/29-10-2013 επίκαιρη ερώτηση πρώτου κύκλου του Βουλευτή Δράμας του Συνασπισμού Ριζοσπαστικής Αριστεράς –Ενωτικού Κοινωνικού Μετώπου κ. Χρήστου Καραγιαννίδη προς τον Υπουργό Οικονομικών, σχετικά με την ανάγκη χορήγησης του επιδόματος επικίνδυνης και ανθυγιεινής εργασίας στο πυροσβεστικό προσωπικό, δεν θα συζητηθεί λόγω κωλύματος του κυρίου Υπουργού και διαγράφεται. 
Επίσης, η τέταρτη με αριθμό 173/29-10-2013 επίκαιρη ερώτηση πρώτου κύκλου του Βουλευτή Ευβοίας της Δημοκρατικής Αριστεράς κ. Δημητρίου Αναγνωστάκη προς τον Υπουργό Οικονομικών, σχετικά με την κατάργηση της Επιτροπής Επίλυσης Φορολογικών Διαφορών του άρθρου 70 Α΄ δεν θα συζητηθεί μετά από συνεννόηση του Βουλευτού με τον αρμόδιο Υπουργό και διαγράφεται 
Τέλος, η πρώτη με αριθμό 170/29-10-2013 επίκαιρη ερώτηση δευτέρου κύκλου του Βουλευτή Ηρακλείου της Νέας Δημοκρατίας κ. Ελευθερίου Αυγενάκη προς τον Υπουργό Πολιτισμού και Αθλητισμού, σχετικά με την αναθεώρηση του θεσμικού πλαισίου που προβλέπει την είσπραξη πνευματικών και συγγενικών δικαιωμάτων, δεν θα συζητηθεί λόγω κωλύματος του κυρίου Υπουργού και διαγράφεται. 
Τέλος, η δεύτερη με αριθμό 178/29-10-2013 επίκαιρη ερώτηση δευτέρου κύκλου του Βουλευτή Αρκαδίας του Συνασπισμού Ριζοσπαστικής Αριστεράς–Ενωτικού Κοινωνικού Μετώπου κ. Κωνσταντίνου Ζαχαριά προς τον Υπουργό Οικονομικών, σχετικά με το Γηροκομείο Αθηνών, δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εισερχόμαστε στην ημερήσια διάταξη των
ΕΠΕΡΩΤΗΣΕΩΝ
Θα συζητηθεί η υπ’ αριθμόν 8/8 από 23-10-2013 επίκαιρη επερώτηση του Προέδρου της Κοινοβουλευτικής Ομάδας του ΣΥΡΙΖΑ-ΕΚΜ κ. Αλέξη Τσίπρα και πενήντα πέντε Βουλευτών του Κόμματός του, των κ.κ. Δημητρίου Στρατούλη, Ανδρέα Ξανθού, Χρήστου Καραγιαννίδη, Ευγενίας Ουζουνίδου, Ιωάννη Σταθά, Αϊχάν Καρά Γιουσούφ, Ιωάννη Μιχελογιαννάκη, Βασιλείου Χατζηλάμπρου, Γεωργίου Πάντζα, Κωνσταντίνου Μπάρκα Χρήστου Μαντά, Αναστασίου (Τάσου) Κουράκη, Γεωργίου Βαρεμένου, Παναγιώτας Δριτσέλη, Στεφάνου Σαμοΐλη, Ευσταθίας(Έφης) Γεωργοπούλου - Σαλτάρη, Χαράς Καφαντάρη, Αθανασίου Πετράκου, Ευγενίας (Τζένης) Βαμβακά, Νικολάου Μιχελάκη, Θεόδωρου Δρίτσα, Κωνσταντίνου Ζαχαριά, Βασιλείου Κυριακάκη, Μιχαήλ Κριτσωτάκη, Ειρήνης Αγαθοπούλου, Μαρίας Διακάκη, Όλγας Γεροβασίλη, Νάντιας Βαλαβάνη, Ευκλείδη Τσακαλώτου, Δημητρίου Κοδελά, Εμμανουήλ Γλέζου, Νικολάου Βούτση, Μαρίας Κανελλοπούλου, Κωνσταντίνου Δερμιτζάκη, Μαρίας Τριανταφύλλου, Δημητρίου Γελαλή, Ευσταθίου Παναγούλη, Ιωάννας Γαϊτάνη, Ευάγγελου Διαμαντόπουλου, Ηρώς Διώτη, Βασιλικής Κατριβάνου, Δημητρίου Γάκη, Δημητρίου Τσουκαλά, Μαρίας Μπόλαρη, Ιωάννη Ζερδελή, Ειρήνης (Ρένας) Δούρου, Παναγιώτη Κουρουμπλή, Αγνής Καλογέρη, Δέσποινας Χαραλαμπίδου, Πέτρου- Γεωργίου Τατσόπουλου, Αφροδίτης Σταμπούλη, Γεωργίου Σταθάκη, Αλέξανδρου Μεϊκόπουλου, Σοφίας Σακοράφα και Νικόλαου Συρμαλένιου προς τους Υπουργούς Υγείας, Εργασίας, Κοινωνικής Ασφάλισης και Πρόνοιας και Οικονομικών, σχετικά με τον αποκλεισμό από την υγειονομική περίθαλψη εκατομμυρίων πολιτών. 
Κυρίες και κύριοι συνάδελφοι, έχω την τιμή να ανακοινώσω στο Σώμα ότι με απόφαση του Γραμματέα της Κοινοβουλευτικής Ομάδας του ΠΑΣΟΚ, κ. Παναγιώτη Ρήγα, κατά τη συζήτηση της σημερινής επερώτησης ορίζεται ως Κοινοβουλευτικός Εκπρόσωπος του ΠΑΣΟΚ ο κ. Κωνσταντίνος Τριαντάφυλλος. 
Επίσης, για τη συζήτηση της σημερινής επερώτησης ορίζεται ως Κοινοβουλευτικός Εκπρόσωπος των Ανεξαρτήτων Ελλήνων ο κ. Παναγιώτης Μελάς.
Το λόγο έχει ο πρώτος επερωτών Βουλευτής, ο συνάδελφος κ. Ανδρέας Ξανθός για δέκα λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κύριε Πρόεδρε. 
Κύριε Υπουργέ, καταθέσαμε αυτήν την επίκαιρη επερώτηση, θέλοντας να αναδείξουμε ένα από τα κορυφαία προβλήματα που έχει αυτήν την περίοδο το σύστημα υγείας στη χώρα μας.
Το σύστημα υγείας βεβαίως είναι διάτρητο και έχει πολλαπλά ελλείμματα. Θεωρούμε, όμως, ότι αυτό που αποτελεί πραγματικά μία μεγάλη μαύρη τρύπα για το σύστημα υγείας και μία μεγάλη προσβολή για τον πολιτισμό και τη λειτουργία του κοινωνικού κράτους και της δημοκρατίας στη χώρα μας είναι ότι υπάρχει μία συνεχώς διευρυνόμενη ζώνη υγειονομικής φτώχειας, η οποία όχι μόνο δεν αντιμετωπίζεται κατά προτεραιότητα, αλλά με όλα τα μέτρα τα οποία λαμβάνονται επιτείνεται και αυξάνεται ο αποκλεισμός των ανασφάλιστων ανθρώπων από τις δημόσιες υπηρεσίες υγείας. 
Ξέρουμε πάρα πολύ καλά ότι η κρίση δεν παράγει μόνο ανεργία και φτώχεια, αλλά παράγει και αρρώστια. Το έχουμε πει πάρα πολλές φορές. Παράγει από-ασφάλιση, διότι υπάρχει πια μεγάλο κομμάτι της κοινωνίας -σύμφωνα με εκτιμήσεις υπερβαίνει το 30%- που χάνει κάθε μέρα το δικαίωμά του να έχει πρόσβαση στις δημόσιες υπηρεσίες υγείας. 
Αυτή η εικόνα, κατά την άποψή μας, απαιτεί επείγουσα και έκτακτη αντιμετώπιση. Και εκτός από το να υπάρξει θεσμική κατοχύρωση της ελεύθερης πρόσβασης όλων των ανθρώπων ανεξάρτητα από εργασία, από ασφάλιση, από εισοδηματική κατάσταση ή από νομιμοποιητικά έγγραφα, σε δημόσιες υπηρεσίες υγείας την ώρα της ανάγκης, ταυτόχρονα απαιτείται και μία σημαντική αναβάθμιση των δημόσιων υπηρεσιών υγείας.
Επιβάλλεται σήμερα να διασφαλιστεί με νύχια και με δόντια η επιβίωση του συστήματος υγείας, το οποίο είναι σε τροχιά λειτουργικής κατάρρευσης και λόγω της τραγικής υποχρηματοδότησης και των περικοπών που έχει υποστεί τα τελευταία χρόνια και κυρίως λόγω της δραματικής υποστελέχωσής του, με αποτέλεσμα το ανθρώπινο δυναμικό του συστήματος, οι γιατροί, οι υπόλοιποι εργαζόμενοι, το παραϊατρικό και το νοσηλευτικό προσωπικό, πραγματικά να υπερβάλλουν εαυτόν καθημερινά για να κρατούν ακόμη σε αξιοπρεπές επίπεδο της υπηρεσίες υγείας, όντας εργασιακά εξοντωμένοι και μισθολογικά εξαθλιωμένοι. 
Βλέπουμε καθημερινά -το είδαμε και προχθές, μετά απ’ αυτήν την αποτρόπαιη δολοφονία και τον βαρύτατο τραυματισμό μπροστά από τα γραφεία της Χρυσής Αυγής- πόση σημασία έχει να υπάρχει ένα δημόσιο σύστημα υγείας σε ετοιμότητα, το οποίο να μπορεί να προσφέρει αποτελεσματικές υπηρεσίες στις πιο επείγουσες και πιο ζωτικές για την επιβίωση των ανθρώπων στιγμές.
Αυτό το μεγάλο κενό της υγειονομικής κάλυψης των ανασφάλιστων αμβλύνεται σε ένα σημαντικό βαθμό χάρη στο φιλότιμο, την ευαισθησία και την, πολλές φορές, πέραν των οδηγιών και των κατευθύνσεων συμπεριφορά του ανθρώπινου δυναμικού και στις υγειονομικές μονάδες του ΕΟΠΥΥ και στα δημόσια νοσοκομεία και στα κέντρα υγείας. 
Καλύπτεται, επίσης, σε σημαντικό βαθμό, χάρη στην αξιοζήλευτη παρέμβαση των πρωτοβουλιών κοινωνικής αλληλεγγύης, των κοινωνικών ιατρείων και φαρμακείων, τα οποία είναι σήμερα ένα φαινόμενο πρωτοφανές και πρωτόγνωρο για όλη την Ευρώπη και αποτελούν αντικείμενο ενασχόλησης, προβληματισμού, ενίσχυσης μέσω πρωτοβουλιών αλληλεγγύης σε άλλες ευρωπαϊκές χώρες και ανταλλαγής εμπειρίας. Είναι μία εξαιρετική στιγμή της ελληνικής κοινωνίας, όπου, μπροστά στη βαρβαρότητα που απλώνει το μνημονιακό πρόγραμμα σε όλη τη χώρα, υπάρχουν χιλιάδες εθελοντές που με ανιδιοτέλεια, με επάρκεια, με ευαισθησία απέναντι στον άρρωστο, με συνεργατικότητα, προσφέρουν εξαιρετικές υπηρεσίες και δίνουν κι ένα εναλλακτικό παράδειγμα για το πώς μπορεί να ασκηθεί η ιατρική χωρίς όρους αγοράς, όχι ως εμπόρευμα, με ευαισθησία, με επαγγελματική επάρκεια και με πραγματική προσήλωση στο ιατρικό λειτούργημα.
Δυστυχώς, όμως, βλέπουμε ότι ακόμα και αυτές οι πρωτοβουλίες κοινωνικής αλληλεγγύης και αυτή η τρομερή συνεισφορά σε ένα σύστημα υγείας το οποίο είναι διάτρητο σήμερα, αντιμετωπίζεται από την Κυβέρνηση με καχυποψία. 
Οι δηλώσεις, οι δικές σας, κύριε Υπουργέ, είναι ότι υπό την ανοχή σας λειτουργούν αυτά τα κοινωνικά ιατρεία. 
Επίσης, γίνονται προσπάθειες διαβολής και στοχοποίησής τους. Θυμίζω τις εφόδους της προηγούμενης εβδομάδας στο Μητροπολιτικό Ιατρείο του Ελληνικού και στο ιατρείο των Ιατρών του Κόσμου.
Όμως, παρά το ότι και οι άνθρωποι του συστήματος και αυτές οι δομές κοινωνικής αλληλεγγύης προσπαθούν να αμβλύνουν το πρόβλημα, δυστυχώς, η έκτασή του και η καθημερινή επίτασή του το καθιστά μη διαχειρίσιμο. Γι’ αυτόν το λόγο εμείς αναδεικνύουμε -και το αναδεικνύουν και τα ιατρεία κοινωνικής αλληλεγγύης- το πολιτικό αίτημα να καλυφθούν αυτές οι ανάγκες καθολικά, χωρίς εξαιρέσεις από το δημόσιο, από ένα αναβαθμισμένο δημόσιο σύστημα υγείας. Είναι πραγματικά η μόνη επιλογή σήμερα, η μόνη πολιτική προτεραιότητα που θα έπρεπε να έχει το Υπουργείο Υγείας αυτήν την περίοδο, διότι, δυστυχώς, αυτή η υγειονομική φτώχεια επιδεινώνει τους υγειονομικούς δείκτες. Υπάρχουν ήδη βιβλιογραφικά δεδομένα που μιλούν για κατάρρευση των δεικτών των υγειονομικών και της παιδικής και βρεφικής θνησιμότητας και του προσδόκιμου ζωής και της έξαρσης ξεχασμένων λοιμωδών νοσημάτων. Είναι πολλαπλά τα μηνύματα. Υπάρχουν άρθρα σε επιστημονικά περιοδικά που μιλούν για ελληνική τραγωδία στην υγεία. Ο Παγκόσμιος Οργανισμός Υγείας λέει ότι η ανεργία είναι «ωρολογιακή βόμβα» για τη δημόσια υγεία. 
Υπάρχει, λοιπόν, τεκμηριωμένη ανάγκη. Από την Κυβέρνηση, όμως, το μόνο που βλέπουμε είναι μία λογική εμμονής στις περικοπές των δημόσιων δαπανών υγείας, ανοίγματος της αγοράς ιδιαίτερα στην πρωτοβάθμια φροντίδα, διευκόλυνσης των παρεμβάσεων μεγάλων επιχειρηματικών ομίλων. Βλέπουμε μια συστηματική προσπάθεια να απαξιωθεί το δημόσιο σύστημα υγείας ως σπάταλο, αντιπαραγωγικό και αντιαποδοτικό και πως εξαίρεται συνεχώς η μεγάλη –ας πούμε- συμβολή του ιδιωτικού τομέα.
Νομίζουμε ότι με αυτόν τον τρόπο υποτιμάτε τραγικά -δείχνετε μια τραγική άγνοια κινδύνου- αυτές τις επιπτώσεις. 
Θεωρούμε ότι είναι ντροπή να μην έχει ακόμα αντιμετωπιστεί το θέμα της καθολικής κάλυψης των ανεμβολίαστων παιδιών σε ανασφάλιστες οικογένειες. 
Θεωρούμε ότι είναι ντροπή να μη διασφαλίζεται η σωστή παρακολούθηση των ανασφάλιστων εγκύων γυναικών και ο τοκετός τους σε δημόσια νοσοκομεία. 
Θεωρούμε ότι είναι ντροπή το health voucher, το οποίο απευθύνεται στο 10% -και λιγότερο- των ανασφάλιστων για ελάχιστες εξετάσεις και ιατρικές επισκέψεις και εξαιρουμένης της φαρμακευτικής αγωγής και της νοσηλείας, κυρίως, που είναι το πιο δύσκολο. 
Θεωρούμε ότι είναι πραγματικά ντροπή να έχετε μετατρέψει τα δημόσια νοσοκομεία σε έναν εισπρακτικό μηχανισμό, να προσπαθείτε σε κάθε λειτουργία τους να βάζετε επιπλέον χαράτσια. Πέντε ευρώ για τα εξωτερικά ιατρεία, 25 ευρώ για την εισαγωγή, 1 ευρώ για τη συνταγή και επιπλέον πληρωμές λόγω της πολλαπλής αύξησης του νοσηλίου από τα ΚΕΝ. 
Νομίζουμε ότι αυτό το πράγμα είναι απαράδεκτο. Αντί τα νοσοκομεία να είναι χώρος υποδοχής ανθρώπων που έχουν ανάγκη, ανθρώπων που είναι σε ένδεια και οικονομική και υγειονομική, ανθρώπων που στερούνται υπηρεσίες, εσείς εντείνετε τον αποκλεισμό. Θεωρούμε ότι αυτή η στάση είναι υγειονομικά επικίνδυνη, πολιτικά ανεύθυνη και κοινωνικά εγκληματική. 
Σας λέμε ευθέως το εξής: Η υπουργία σας κινδυνεύει να ταυτιστεί με τη διάλυση του συστήματος υγείας και με τον αποκλεισμό των ανασφάλιστων ανθρώπων από βασικές υπηρεσίες.
Εμείς νομίζουμε ότι πρέπει να αλλάξει τελείως η προσέγγιση. Πρέπει να αλλάξει το ερώτημα. Το ερώτημα δεν είναι πως θα συγκρατήσουμε το κόστος και πως θα πιάσουμε τους δημοσιονομικούς στόχους που έχει βάλει το μνημόνιο και στο χώρο της υγείας. Το ερώτημα είναι πώς θα καλύψουμε ισότιμα και αποτελεσματικά τις ανάγκες των ανθρώπων σε περίοδο ανθρωπιστικής κρίσης. Και νομίζουμε ότι αυτό χρειάζεται αλλαγή πολιτικής, αλλαγή πλαισίου, αμφισβήτηση του σημερινού δρόμου. 
Εμείς, αυτό που μπορούμε πραγματικά να εγγυηθούμε είναι ότι μια κυβέρνηση της Αριστεράς θα αντιμετωπίσει, ως απόλυτη προτεραιότητα, αυτήν την ανάγκη. Διότι έχουμε και την πολιτική βούληση και την προγραμματική επάρκεια αλλά και το ηθικό πλεονέκτημα, να εμπνεύσουμε και στους εργαζόμενους στο σύστημα υγείας αξιοπιστία, εμπιστοσύνη, ένα άλλο εργασιακό και κοινωνικό ήθος, που με σεβασμό στον πολίτη, με σεβασμό στις ανάγκες των αρρώστων θα στηρίξουν το δημόσιο σύστημα υγείας.
Για μας η υγεία είναι κοινωνική επένδυση. Είναι όρος λειτουργίας του κράτους δικαίου, του κοινωνικού κράτους, της δημοκρατίας. Όταν η δημοκρατία που έχουμε στη χώρα μας -το έχουμε πει πάρα πολλές φορές- δεν μπορεί να εξασφαλίσει στους πολίτες της τα στοιχειώδη κοινωνικά αγαθά -την εργασία, την υγεία, την περίθαλψη, τη μόρφωση των παιδιών, την αξιοπρεπή σύνταξη, την ασφάλεια- τότε ενισχύονται οι αρνητές της δημοκρατίας. Και εμείς, πραγματικά, αυτήν την καταστροφή που υπάρχει σήμερα στο σύστημα υγείας και αυτήν τη ζώνη της υγειονομικής φτώχειας θα την αντιμετωπίσουμε δραστικά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ολοκληρώνω. 
Δεσμευόμαστε ότι αυτή θα είναι, πραγματικά, η πρώτη μεγάλη μεταρρυθμιστική τομή μιας κυβέρνησης της Αριστεράς που θα βάλει άλλες προτεραιότητες, θα βάλει μπροστά τις ανάγκες των ανθρώπων, τις κοινωνικές ανάγκες, την αξιοπρέπεια των πολιτών αυτής της χώρας.
Ευχαριστώ πάρα πολύ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ το συνάδελφο, Βουλευτή Β΄ Αθήνας, κ. Στρατούλη να πάρει το λόγο.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Ευχαριστώ πολύ, κύριε Πρόεδρε.
Κύριε Πρόεδρε, οι μνημονιακές πολιτικές, οι οποίες εφαρμόζονται, της πολύ σκληρής και ανθρωποκτόνας κατ’ εμάς λιτότητας, έχουν τις δραματικές τους συνέπειες και στη δυνατότητα πρόσβασης ευρύτερων λαϊκών στρωμάτων στο δημόσιο κοινωνικό αγαθό της υγείας. Ο αριθμός των ανασφάλιστων και στην υγεία –αυτών που δεν έχουν πρόσβαση σε αυτή- έχει ξεπεράσει κάθε όριο στη χώρα μας. 
Κύριε Πρόεδρε, ήδη έχουμε ένα εκατομμύριο τετρακόσιους οκτώ χιλιάδες επίσημα καταγεγραμμένους ανέργους από την Ελληνική Στατιστική Αρχή. Από αυτούς το 65% είναι μακροχρόνια άνεργοι, έξι έως επτά στους δέκα κάθε φορά -ανάλογα με το μήνα- είναι νέοι. Και όσο πιο μακροχρόνια άνεργος είσαι, όσο νεότερος στην ηλικία άνεργος είσαι, τόσο πιο δύσκολη είναι η πρόσβασή σου στην υγειονομική κάλυψη, ιδιαίτερα όταν έχεις περάσει τις ηλικίες μέχρι τις οποίες μπορεί να σε προστατεύσει ένα εργαζόμενο μέλος -ο πατέρας ή η μητέρα- στην οικογένειά σου. 
Δεύτερη κατηγορία ανασφάλιστων, είναι η «μαύρη» λεγόμενη και ανασφάλιστη εργασία. Σύμφωνα με τα επίσημα στοιχεία του Ελεγκτικού Κέντρου του ΙΚΑ, της Διεύθυνσης Ελέγχου του ΙΚΑ, σε κρίσιμες περιοχές της χώρας με τουριστική ανάπτυξη, στις περιοχές που έχουν ισχυρό τομέα επισιτισμού και τουρισμού, η ανασφάλιστη εργασία φθάνει στο 38%, τριάντα οκτώ στους εκατό εργαζόμενους. Κατά μέσο όρο, αν λάβουμε υπ’ όψιν και τις υπόλοιπες περιοχές της χώρας, ξεπερνά το 33%. 
Αν λάβουμε υπ’ όψιν ότι σήμερα έφθασαν να εργάζονται μόλις τρία εκατομμύρια εξακόσιες χιλιάδες σε διάφορους κλάδους της οικονομίας μας, καθώς και το ποσοστό της ανασφάλιστης εργασίας, βλέπουμε ότι το ποσοστό ανεργίας προσεγγίζει πλέον το ενάμισι εκατομμύριο, σύμφωνα με εκτιμήσεις του Ινστιτούτου Εργασίας της ΓΣΕΕ. 
Από αυτούς, οι περισσότεροι είναι με αδήλωτη εργασία, πολλοί είναι με δελτίο παροχής υπηρεσιών, ψευδοαπασχολούμενοι, ψευδοεργαζόμενοι και δεν ασφαλίζονται, πολλοί είναι μερικά απασχολούμενοι και εκατοντάδες χιλιάδες που ενώ εργάζονται με πλήρη απασχόληση, τους δηλώνουν με μερική απασχόληση και έχουν μισοασφάλιση. Και υπάρχει και μια κατηγορία εργαζομένων οι οποίοι σήμερα βρίσκονται ανασφάλιστοι λόγω ανεπάρκειας των ελεγκτικών μηχανισμών, των Επιθεωρήσεων Εργασίας, λόγω του ότι από τα δεκατρία ελεγκτικά κέντρα του ΙΚΑ λειτουργούν μόνο τέσσερα, όπου σε αυτά τα τέσσερα είναι μόλις είκοσι πέντε υπάλληλοι σε όλη την Ελλάδα και το ΙΚΑ δεν τους καλύπτει ούτε καν τα έξοδα μετακίνησης για να πάνε να κάνουν ελέγχους. 
Το πρόβλημα δεν λύνεται με το πρόστιμο των 10.550 ευρώ στο οποίο υπόκεινται από τις αρχές του περασμένου Σεπτέμβρη όσοι εργοδότες έχουν αδήλωτη και ανασφάλιστη εργασία, γιατί δεν υπάρχουν καν οι ελεγκτικοί μηχανισμοί για να τη διαπιστώσουν. 
Μία τρίτη κατηγορία, είναι οι επαγγελματίες και έμποροι. 
Τα στοιχεία, κύριε Πρόεδρε, λένε ότι από τις οκτακόσιες χιλιάδες ασφαλισμένους στον Οργανισμό Ασφάλισης των Αυτοαπασχολουμένων οι τετρακόσιες χιλιάδες τώρα, τη στιγμή που μιλάμε, δεν δίνουν την εισφορά τους στο ταμείο τους. Και δεν τη δίνουν -η συντριπτική πλειοψηφία από αυτούς- όχι επειδή είναι μπαταχτσήδες, αλλά επειδή πραγματικά δεν έχουν τη δυνατότητα να τη δώσουν είτε γιατί έκλεισαν τα μαγαζιά τους και οι δουλειές τους είτε γιατί έχει περιοριστεί πάρα πολύ ο τζίρος τους λόγω των εφαρμοζόμενων πολιτικών λιτότητας. 
Εδώ πρέπει να παρθούν δραστικά μέτρα και για να θεωρείται το βιβλιάριό υγείας τους -αν πληρώνουν τουλάχιστον τους δύο μήνες ανά εξάμηνο, τη μία δηλαδή ασφαλιστική εισφορά όπως θεωρείται η δίμηνη- παρ’ ότι η δική μας θέση είναι ότι πρέπει να έχουν όλοι ελεύθερη πρόσβαση στην δημόσια υγεία. 
Τέταρτη κατηγορία είναι τα άτομα με αναπηρία. 
Κύριε Πρόεδρε, οι εξήντα χιλιάδες -ή οι περίπου τριάντα επτά χιλιάδες όπως ισχυρίζεται η Κυβέρνηση- που περιμένουν να βγουν οι αποφάσεις για το ποσοστό αναπηρίας τους από τα κέντρα πιστοποίησης αναπηρίας. Γι’ αυτό το διάστημα αναμονής τα ΑΜΕΑ εκτός του ότι δεν παίρνουν την σύνταξη και τα προνοιακά τους επιδόματα, δεν έχουν και υγειονομική περίθαλψη. Ποιοι; Οι συμπολίτες μας, οι ευπαθείς ομάδες που έχουν ανάγκη περισσότερο από τον καθένα. 
Βεβαίως, είναι και οι εκατοντάδες χιλιάδες μετανάστες, οι οποίοι δεν έχουν χαρτιά. Ακόμη και εκείνοι που είχαν νομιμοποιηθεί, δεν έχουν πρόσβαση στην υγεία, γιατί λόγω της κρίσης και της ανεργίας δεν έχουν τα απαραίτητα ένσημα.
Αυτή η κατάσταση, όπως είπε ο συνάδελφός μου Βουλευτής, ο Ανδρέας Ξανθός, δημιουργεί, πραγματικά, μία υγειονομική βόμβα. Αυτή είναι η υγειονομική βόμβα που προκαλεί η Κυβέρνηση. Αυξάνονται στη χώρα μας οι δείκτες νοσηρότητας, μειώνεται το προσδόκιμο όριο ηλικίας, συντελείται μία ανθρωπιστική καταστροφή. Αυτοί οι ανασφάλιστοι,εάν αρρωστήσουν, ή θα πάνε σε ιδιώτες ή επειδή δεν έχουν δουλειά ή όλα τα άλλα που προανέφερα, δεν θα πάνε πουθενά για την υγεία τους με κίνδυνο για την ίδια την ζωή τους. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Δώστε μου μισό λεπτό ακόμα, κύριε Πρόεδρε. Τελειώνω. 
Τα μέτρα που υπάρχουν για τους ανασφάλιστους και αυτά τα προγράμματα που, όπως είπε ο Ανδρέας Ξανθός, εξήγγειλε η Κυβέρνηση ή είναι από παλιά, δεν επαρκούν για να καλύψουν αυτό το μεγάλο αριθμό των ανασφάλιστων. Είτε είναι αποσπασματικά για ορισμένες κατηγορίες ανασφάλιστων είτε δεν χρηματοδοτούνται επαρκώς είτε τους καλύπτουν μερικώς και δεν τους καλύπτουν με φάρμακα και νοσοκομειακή περίθαλψη. Σίγουρα, πάντως, δεν αντιστοιχούν στις ανάγκες τους. 
Όσο, δε, για τα 5 ευρώ στα εξωτερικά ιατρεία -που ισχύουν- τα 25 ευρώ για να μπεις στο νοσοκομείο, το 1 ευρώ για τη συνταγή –αυτά θα ισχύσουν από 1-1-2014- μαζί με τη δραστική μείωση των δαπανών για την υγεία και μαζί με τις συγχωνεύσεις και καταργήσεις νοσοκομείων, θα κάνουν ακόμα χειρότερη την κατάσταση. 
Και βεβαίως τα κοινωνικά ιατρεία είναι μία κατάκτηση του λαού και αποτελούν έμπρακτη κοινωνική αλληλεγγύη, αλλά δεν φτάνουν να καλύψουν την ανάγκη να εφαρμόζονται, επιτέλους, από το κράτος κοινωνικές πολιτικές. Δεν μπορούν να τις υποκαταστήσουν.
Κύριε Υπουργέ, πρέπει να μας απαντήσετε επιτέλους –και τελειώνω με αυτό, κύριε Πρόεδρε-, με βάση τις δυνατότητες που έχει η Κυβέρνησή σας –δεν λέω μόνο το Υπουργείο σας-, πόσοι είναι οι ανασφάλιστοι οι οποίοι δεν έχουν πρόσβαση στις υπηρεσίες υγείας; Είναι τρία εκατομμύρια; Είναι τέσσερα εκατομμύρια; Είναι πέντε εκατομμύρια; Είναι έξι εκατομμύρια; Και εν πάση περιπτώσει όσοι και αν είναι, τι μέτρα θα πάρει η Κυβέρνησή σας για καλύψει αυτούς τους ανασφάλιστους, για να τους δώσει τη δυνατότητα να έχουν υγειονομική περίθαλψη, για να τους δώσει τη δυνατότητα να έχουν φάρμακα, για να μην τους οδηγήσετε όχι μόνο στην απώλεια της υγείας τους αλλά και στην απώλεια της ίδιας της ζωής τους; 
Ασκούμε δριμύτατη κριτική που δεν έχετε αυτά τα στοιχεία και που δεν έχετε πολιτικές να καλύψετε τα εκατομμύρια των ανασφάλιστων συμπολιτών μας. Δεν μπορεί να έχει η Κυβέρνησή σας τέτοιες κοινωνικές πολιτικές κάλυψης κοινωνικών πολιτικών, γιατί προτεραιότητά της είναι οι ανάγκες των δανειστών και όχι οι ανάγκες του λαού και της χώρας. 
Είναι σίγουρο ότι και εμείς με τη σκληρή μας αντιπολίτευση και ο λαός με τους αγώνες του, θα διώξει αυτήν την Κυβέρνηση, θα διώξει την τρόικα και τα μνημόνιά της και θα ανοίξει το δρόμο για μία άλλη κυβέρνηση που προτεραιότητα θα δίνει στις λαϊκές και κοινωνικές ανάγκες και όχι στην εξυπηρέτηση των τοκογλύφων πιστωτών της χώρας.
Ευχαριστώ πολύ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς. 
Παρακαλώ το συνάδελφο Βουλευτή Αρκαδίας κ. Κωνσταντίνο Ζαχαριά να πάρει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Κυρίες και κύριοι συνάδελφοι, εκατομμύρια συμπολίτες μας βιώνουν σήμερα καταστάσεις ανεργίας, φτώχειας και από - ασφάλισης. Είναι προϊόντα των νεοφιλελεύθερων πολιτικών, στάσεων και αντιλήψεων των διαδοχικών κυβερνήσεων Νέας Δημοκρατίας και ΠΑΣΟΚ, οι οποίες ευθύνονται για καταστροφική «σωτηρία» στις ζωές μας. 
Είναι αποτέλεσμα εφαρμογής πολιτικών που επιβάλατε, κύριε Υπουργέ, με καταιγισμό διατάξεων και μέτρων που αντλούν νομιμότητα από τη θέσπιση μνημονιακών επιταγών. 
Είναι εύκολο μέσω της επικίνδυνης απλοϊκότητας και της απλούστευσης που χαρακτηρίζει το λόγο σας να παραγνωρίζετε εκείνους τους παράγοντες που συμβάλλουν στην ανάπτυξη της ανεργίας, της φτώχειας και της από - ασφάλισης στο όνομα μίας γενικής και αόριστης επίκλησης της κρίσης. 
Είναι σίγουρο ότι για εσάς η λεγόμενη κρίση αποτελεί ένα τέλειο και εύχρηστο εργαλείο για να μεταθέτετε τις ευθύνες σας και να νομιμοποιείτε κάθε αποκλεισμό και ανισότητα. 
Όμως πίσω από κάθε επιχείρηση -μικρή ή μεγάλη- που κλείνει, πίσω από κάθε απόλυση εργαζόμενου, πίσω από κάθε αδυναμία κατάθεσης ασφαλιστικών εισφορών, υπάρχουν οι συγκεκριμένες πολιτικές επιλογές σας και αποφάσεις που δημιουργούν ολοένα και περισσότερο κρίσιμες συνθήκες φτώχειας, ανεργίας και ανισότητας. 
Με το 31% του πληθυσμού κάτω από το όριο της φτώχειας, με την ανεργία στο 28% και το 13% των νοικοκυριών χωρίς έστω κι έναν εργαζόμενο, με το 1/3 έως το μισό του πληθυσμού αποκλεισμένο από την υγειονομική περίθαλψη -σύμφωνα με επίσημες παραδοχές σας-, ιδού η σύγχρονη ελληνική εκδοχή της κοινωνίας των 2/3!
Επιπλέον, τα καθεστώτα ανεργίας, φτώχειας και από - ασφάλισης δεν συγκροτούνται απαραίτητα από τους ίδιους πληθυσμούς. Οι φτωχοί δεν ταυτίζονται οπωσδήποτε με τους ανασφάλιστους ή με τους ανέργους. Έχει ήδη δημιουργηθεί τρίπτυχο κοινωνικού αποκλεισμού που οδηγεί μεγάλο μέρος του πληθυσμού σε καταστάσεις ανθρωπιστικής κρίσης.
Τα στοιχεία είναι συντριπτικά. Στην Ελλάδα σήμερα υπάρχει υγειονομική φτώχεια που πρέπει άμεσα να αντιμετωπιστεί.
Εσείς, ως παραγωγοί της κρίσης, προσπαθείτε καταστροφικά να διαχειριστείτε τα ζητήματα υγείας και ασφάλισης μέσα στο πλαίσιο των δημοσιονομικών περικοπών. Κορυφαίο παράδειγμα, είναι η συγχώνευση κλινικών και τμημάτων και νοσοκομείων, χωρίς ούτε καν να έχουμε ολοκληρωμένη αποτύπωση του «χάρτη υγείας», η επιχειρούμενη διάλυση του ΕΟΠΥΥ και η συρρίκνωση των παροχών στην πρωτοβάθμια φροντίδα υγείας. 
Μία τέτοια, όμως, λύση, υποτυπώδης, διαφαίνεται στις απόψεις σας στο πλαίσιο μίας φιλανθρωπικής χορηγίας. Είναι η προώθηση του health voucher, του «εισιτηρίου ελεύθερης πρόσβασης» στις υπηρεσίες πρωτοβάθμιας φροντίδας υγείας που εφαρμόζεται από τις αρχές του Σεπτέμβρη, προκειμένου, όπως εσείς είπατε, να μην αφήσετε κανέναν συμπολίτη μας που έχει ανάγκη υπηρεσιών υγείας χωρίς κάλυψη. 
Η αλήθεια, βέβαια, είναι πολύ διαφορετική. Κάθε φορά που χρησιμοποιείτε καταχρηστικά τον όρο «ελεύθερη πρόσβαση», μας καλείτε να αναρωτηθούμε πόσους περιορισμούς και αποκλεισμούς έχουν οι βαθμοί ελευθερίας που προσφέρετε. Στην περίπτωση αυτή, πίσω από τον υποκριτικό όρο «ελεύθερη πρόσβαση» αποκαλύπτεται η καθημερινότητα χιλιάδων ανασφάλιστων, τα όρια και οι προϋποθέσεις για να έχουν οι συνάνθρωποί μας πρωτοβάθμια φροντίδα υγείας.
Το πρόγραμμα καλύπτει μόνο δύο χρόνια, το 2013 και το 2014, διακόσιες τριάντα χιλιάδες ανασφάλιστους αθροιστικά, παρά το γεγονός ότι -με την επίσημη παραδοχή του Προέδρου του ΕΟΠΥΥ- φθάνουν από τρία έως έξι εκατομμύρια, δηλαδή το μισό του πληθυσμού. Η διάρκεια χρήσης είναι τέσσερις μήνες. Περιλαμβάνει μόνο τρεις επισκέψεις. Δικαιούχοι είναι μόνο οι πρώην ασφαλισμένοι που έχασαν το δικαίωμά τους και έχουν ετήσιο ατομικό εισόδημα 12.000 ευρώ.
Επίσης, το εισιτήριο πέραν των επισκέψεων δεν καλύπτει φαρμακευτική αγωγή ούτε τη νοσηλεία στο νοσοκομείο. Τα ερωτήματα που προκύπτουν και καλείστε να απαντήσετε είναι τα εξής: 
Αναγνωρίζετε, κύριε Υπουργέ, το δικαιωματικό πυρήνα στο αίτημα για καθολική πρόσβαση στις υπηρεσίες υγείας; Πώς καλύπτονται τα εκατομμύρια των ανασφάλιστων, αφού το πρόγραμμα αφορά διακόσιες χιλιάδες ανασφάλιστους αθροιστικά για δυο χρόνια; Τι γίνεται με τους υπόλοιπους; 
Πώς καλύπτονται οι χρόνια πάσχοντες, οι ογκολογικοί ασθενείς, όταν το εισιτήριο έχει διάρκεια τέσσερις μήνες και αφορά τρεις επισκέψεις; Τι γίνεται με τα παιδιά ανασφάλιστων οικογενειών που είναι βαριά άρρωστα, με τους τοκετούς; Είναι απίστευτο στη δημογραφική φτώχεια που περνάμε να μην μπορεί ένα παιδί να γεννηθεί ασφαλισμένο. 
Πώς καλύπτονται οι ανασφάλιστοι των οποίων τα ασφαλιστικά ταμεία δεν εντάχθηκαν στον ΕΟΠΥΥ; Πώς καλύπτεται το εισιτήριο και η έκδοση βιβλιαρίου ασθενείας που είναι πολύ χρονοβόρα με πολλές γραφειοκρατικές διαδικασίες; Πρέπει να πούμε ότι μόνο γι’ αυτό το εισιτήριο, το voucher, μέσα σε μια μέρα στις αρχές του Σεπτέμβρη είχαν κατατεθεί δεκατρείς χιλιάδες πεντακόσιες αιτήσεις πανελλαδικά και μόνο οι πέντε χιλιάδες αιτήσεις έγιναν αποδεκτές. Οι υπόλοιποι τι γίνονται; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Μισό λεπτό, κύριε Πρόεδρε. 
Είναι κεφαλαιώδες και σοβαρό αλλά αφανές ζήτημα προς το παρόν, να πει κανείς για τα μερικότερα εμπόδια που τίθενται στην ασφάλιση των συμπολιτών μας, δηλαδή την αύξηση της συμμετοχής των ασφαλισμένων στη φαρμακευτική δαπάνη από 11% το 2011 σε 25% σήμερα, την αύξηση των μη συνταγογραφούμενων φαρμάκων χωρίς διακρίσεις, ακόμη και για τους χρόνιους ασθενείς, τα μνημονιακά 5ευρα, το 1 ευρώ, τα 25 ευρώ για την εισαγωγή στα νοσοκομεία. 
Όλα αυτά είναι λόγοι αποκλεισμού για χιλιάδες συμπολίτες και αποτελεί ανάλγητη συμπεριφορά το να διαδίδεται στα ΜΜΕ ότι για τα 25 ευρώ θα μπουν εισοδηματικά κριτήρια και θα εξαιρούνται οι χρονίως πάσχοντες και ότι τα χρήματα που θα συγκεντρωθούν από το εισιτήριο των 25 ευρώ, θα δοθούν κατά προτεραιότητα σε δράσεις υπέρ ομάδων που αδυνατούν να έχουν πρόσβαση στις υπηρεσίες δημόσιας υγείας. Η αλήθεια είναι ότι ο ν. 4093 δεν προβλέπει καμμία εξαίρεση και αναφέρει ρητά ότι τα ποσά καταβάλλονται υπέρ του ΕΟΠΥΥ. 
Κύριε Υπουργέ, νομίζω ότι πρέπει να δώσετε απαντήσεις σε αυτά. Θα συνεχίσω στη δευτερολογία μου.
Ευχαριστώ, κύριε Πρόεδρε.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Γλέζο, ο κ. Στρατούλης μου μετέφερε την επιθυμία σας να μιλήσετε. Όπως ξέρετε, βάσει του Κανονισμού, αυτό δεν είναι συμβατό, είναι όμως συμβατό με την ιστορία σας. 
Θέλετε να μιλήσετε αμέσως μετά τους επτά επερωτώντες ή θέλετε να ακούσετε και τον Υπουργό και να μιλήσετε μετά;</ChairmanSpeech> 
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Αγαπητέ Πρόεδρε, θα ήθελα να μιλήσω πριν από τον Υπουργό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ωραία, κύριε Γλέζο. 
Το λόγο έχει η Βουλευτής Α΄ Θεσσαλονίκης του ΣΥΡΙΖΑ κ. Χαραλαμπίδου.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Πρόεδρε, μόλις πριν από τέσσερις μέρες ο Υπουργός Εργασίας έκανε μια δήλωση, λέγοντας ότι είναι καιρός το κράτος να μειώσει τις δομές υγείας και όχι να τις αυξήσει. Μάλιστα ήταν και ειλικρινής, όταν είπε ότι το ελληνικός κράτος δεν θα εξασφαλίζει πλέον της πρόσβαση όλων των πολιτών στην υγεία, πράγμα άλλωστε που συμβαίνει ήδη για μεγάλη μερίδα των πιο ευάλωτων στρωμάτων της ελληνικής κοινωνίας.
Αυτή η κατάσταση που βιώνει η ελληνική κοινωνία στον τομέα της υγείας επιβεβαιώνει, κατά την άποψή μας, την κριτική που κάνουμε τόσο καιρό ως ΣΥΡΙΖΑ, λέγοντας ότι η εξαθλίωση που βιώνει ο ελληνικός λαός είναι συνειδητή στρατηγική των κυβερνώντων, της τρόικας και των πιστωτών της χώρας.
Επίσης, από αυτήν την εξαθλίωση ωφελείται το κεφάλαιο, ντόπιο και ξένο. Αυτοί ωφελούνται από την έλλειψη υγειονομικής κάλυψης εκατοντάδων χιλιάδων που εξαιρούνται από τη δημόσια υγεία, γιατί δραστηριοποιούνται σε αυτόν τον τομέα.
Την ίδια μέρα με όσα είπε ο Υπουργός Εργασίας, είχαμε και μια άλλη ανακοίνωση από την Ευρωπαϊκή Στατιστική Υπηρεσία για τα ποσοστά ανεργίας. Η ανεργία στην Ευρωζώνη βρίσκεται σε επίπεδα ρεκόρ και μέσα σε αυτά η Ελλάδα κατέχει πρωτιά σε όλους τους τομείς: Η επίσημη ανεργία είναι 27,9%, αν και είναι κοινό μυστικό ότι η πραγματική ανεργία ξεπερνά το 30%. Η ανεργία των νέων έως 25 ετών είναι 57,3% και 31% η επίσημα καταγεγραμμένη ανεργία των γυναικών. 
Έξι, λοιπόν, από τους δέκα νέους ανθρώπους είναι άνεργοι. Έξι από τους δέκα νέους ανθρώπους, αγόρια και κορίτσια, που μπαίνουν για πρώτη φορά για αναζήτηση στην αγορά εργασίας, δεν βρίσκουν δουλειά και φυσικά δεν έχουν καμμιά δυνατότητα να συμπληρώσουν τις ημέρες εργασίας που απαιτούνται για την έκδοση του βιβλιαρίου υγείας. Η μόνη πιθανότητα ασφαλιστικής κάλυψης, είναι ως προστατευόμενα μέλη στο οικογενειακό βιβλιάριο.
Όταν όμως το 13% του πληθυσμού ζει σε νοικοκυριά χωρίς κανέναν εργαζόμενο, καταλαβαίνουμε όλοι και όλες πολύ καλά ότι αυτοί οι νέοι και οι νέες αποκλείονται. Ακόμη όμως κι αν οι γονείς έχουν ασφαλιστική ικανότητα, αυτή η ικανότητα μπορεί να χορηγείται στα παιδιά μόνο μέχρι το εικοστό τέταρτο έτος της ηλικίας τους. Τι γίνεται με τους νέους που έχουν ξεπεράσει τα είκοσι τέσσερα έτη; 
Πάντα σύμφωνα με την ΕΛΣΤΑΤ, η ανεργία ακόμη και στις ηλικίες από είκοσι πέντε έως είκοσι εννέα ετών ήταν 45% το δεύτερο τρίμηνο του 2013. Και αναρωτιόμαστε: Η πολιτική της Κυβέρνησης για τη νεολαία της χώρας μας, κύριε Υπουργέ, είναι να μεταναστεύσουν όλοι οι νέοι εργαζόμενοι, οι νέοι επιστήμονες, έτσι ώστε να μην επιβαρύνουν τις δαπάνες υγείας του κρατικού προϋπολογισμού; 
Επίσης, όπως ανέφερα, πάνω από το 1/3 των γυναικών αυτής της χώρας είναι άνεργες. Μάλιστα, στις νέες γυναίκες, το ποσοστό αυτό φτάνει το 65,1%. Έχουμε πολλές φορές καταγγείλει ως ΣΥΡΙΖΑ ότι η ισότητα των φύλων είναι προβληματική ως προς την πρόσβαση στην εργασία για τις γυναίκες. Σήμερα έχουμε καταλήξει στο γεγονός ότι η ανισότητα των φύλων στην πρόσβαση στην εργασία μεταφράζεται αυτόματα και σε άνιση πρόσβαση στην υγειονομική περίθαλψη. 
Όπως ανέφερα ήδη, η χώρα μας παρουσιάζει ποσοστά ρεκόρ σε όλες τις κατηγορίες ανεργίας. Η μακροχρόνια ανεργία φτάνει τα ακραία νούμερα του 65% των ανέργων, πολύ παραπάνω και από τις υπόλοιπες χώρες όλου του ευρωπαϊκού Νότου.
Επομένως, η συντριπτική πλειοψηφία των ανέργων είναι εκτός από την εργασία για πάνω από ένα χρόνο και δεν έχουν καμμιά δυνατότητα πρόσβασης στην περίθαλψη. Καλύπτονται οι άνεργοι από είκοσι εννέα έως πενήντα πέντε ετών για δύο χρόνια από τον προηγούμενο ασφαλιστικό φορέα, μόνο όμως με την προϋπόθεση ότι έχουν συμπληρώσει εξακόσιες μέρες ασφάλισης.
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
(Στο σημείο αυτό την Προεδρική Έδρα καταλαμβάνει η ΣΤ΄ Αντιπρόεδρος της Βουλής κ. ΜΑΡΙΑ ΚΟΛΛΙΑ-ΤΣΑΡΟΥΧΑ )
Για όσους δεν έχουν τον απαιτούμενο ασφαλιστικό χρόνο, τι προτείνει το Υπουργείο να κάνουν στην περίπτωση που έχουν ανάγκη από νοσοκομείο, από φάρμακο και από πρόσβαση στην υγεία συνολικά; 
Γι’ αυτούς που παραμένουν άνεργοι αρκετά χρόνια, που είναι και οι πιο ευάλωτοι και η μεγάλη πλειοψηφία από αυτούς έχει και ψυχικές ασθένειες λόγω της ανεργίας, τι προτείνετε να γίνει;
Κύρια Πρόεδρε, θα μου επιτρέψετε ένα λεπτό, σας παρακαλώ.
Αλλά και όσοι εργάζονται σήμερα δεν έχουν εξασφαλισμένη πρόσβαση στην περίθαλψη. Για παράδειγμα, γι’ αυτούς τους άντρες και τις γυναίκες που δουλεύουν με το απαράδεκτο καθεστώς της εκ περιτροπής εργασίας, η οποία έχει φτάσει να αποτελεί το 10% των ετήσιων προσλήψεων, τι γίνεται; 
Υπάρχουν εργαζόμενοι, όπως στα ναυπηγεία, που δούλευαν μία μέρα την εβδομάδα. Υπάρχουν επίσης εργαζόμενοι που δουλεύουν μία μέρα το μήνα ή κάνουν δύο μεροκάματα το μήνα. Τι γίνεται με αυτούς;
Φυσικά αυτές οι κατηγορίες των εργαζομένων δεν συμπληρώνουν τον απαιτούμενο αριθμό κι έτσι δεν μπορούν να θεωρήσουν το βιβλιάριο ασθενείας.
Και, βέβαια, υπάρχει και η μάστιγα της ανασφάλιστης εργασίας σε ποσοστά που σύμφωνα με τις ίδιες τις υπηρεσίες του Υπουργείου Εργασίας, του ΣΕΠΕ, ξεπερνά το 35% και τείνει να γίνει καθεστώς. 
Για όλα αυτά, εμείς ως ΣΥΡΙΖΑ λέμε ότι την ευθύνη την έχετε εσείς, η Κυβέρνησή σας, που έχει διαλύσει κυριολεκτικά όλους τους ελεγκτικούς μηχανισμούς και του Υπουργείου Εργασίας και των ασφαλιστικών ταμείων και έχει μετατρέψει σε ένα πεδίο πλήρους ασυδοσίας όλη την αγορά εργασίας.
Κύριε Υπουργέ, οι πολιτικές επιλογές των μνημονιακών κυβερνήσεων έχουν δημιουργήσει ένα επικίνδυνο καθεστώς αποκλεισμού μεγάλης μερίδας της εργατικής τάξης της χώρας μας από τη θεραπεία, από την πρόσβαση στο νοσοκομείο, από την πρόσβαση στο φάρμακο. Ουσιαστικά, με την πολιτική σας οδηγούμαστε αιώνες πίσω.
Όλα αυτά που ανέφερα, είναι τα πραγματικά αποτελέσματα των μνημονιακών νόμων στην κοινωνία. Η Κυβέρνηση και τα μνημόνια είναι επικίνδυνα ακόμα και για τη σωματική και φυσική επιβίωση των εργαζομένων της χώρας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κυρία Χαραλαμπίδου.
Το λόγο έχει η κ. Ειρήνη Αγαθοπούλου.
ΕΙΡΗΝΗ –</ChairmanSpeech> <Speech><Parlmember>ΕΛΕΝΗ ΑΓΑΘΟΠΟΥΛΟΥ</Parlmember>: Ευχαριστώ πολύ, κυρία Πρόεδρε.
Κυρία Πρόεδρε, κύριε Υπουργέ, το θέμα της σημερινής επίκαιρης επερώτησης του ΣΥΡΙΖΑ, είναι ένα από τα βασικότερα ζητήματα που απασχολούν ολόκληρη την ελληνική κοινωνία και εκτός από εδώ μέσα σήμερα, συζητείται και σε κάθε σπίτι. Γι’ αυτό χρήζει και της απαραίτητης σοβαρότητας και προσοχής.
Οι αριθμοί –αλλά και τα καθημερινά περιστατικά που έρχονται στο φως της δημοσιότητας- μιλούν από μόνοι τους και αποδεικνύουν την τραγικότητα της κατάστασης που επικρατεί στην υγεία. Τρία εκατομμύρια συμπολίτες μας είναι ανασφάλιστοι και το 1/3 του πληθυσμού της χώρας, δεν μπορεί να καλύψει όλες τις βασικές του ανάγκες, μία εκ των οποίων είναι και η υγεία.
Αυτήν την κατάσταση το Υπουργείο Υγείας αλλά και η Κυβέρνηση συνολικά, την αγνοεί επιδεικτικά. Πετσοκόβετε προϋπολογισμούς για την υγεία. Τα νοσοκομεία έχουν μείνει χωρίς γιατρούς. Στις κλινικές των νοσοκομείων θα υπάρχουν πλέον μόνο διευθυντές. Τα φαρμακεία έχουν παραμείνει χωρίς βασικά φάρμακα. Μάλιστα, έχετε ακόμα το θράσος να λέτε ότι ασκείτε κοινωνική πολιτική. Περηφανεύεστε για ημίμετρα τύπου «voucher» και για χρηματοδοτήσεις μέσω ΕΣΠΑ των κοινωνικών δομών-διαφημίσεων της Κυβέρνησης που υποστηρίζετε.
Από την άλλη πλευρά, οι ασφαλισμένοι ασθενείς είδαν μέσα σε ένα χρόνο τη μέση συμμετοχή στα φάρμακά τους να αυξάνεται από το 12% που ήταν το 2012, περίπου στο 24% που είναι σήμερα. Επίσης, είδαν την απειλή οποιουδήποτε γενόσημου να μπαίνει στη ζωή τους. 
Και για να μην παρεξηγηθούμε, είμαστε και εμείς υπέρ των γενόσημων φαρμάκων αλλά των ποιοτικών γενόσημων φαρμάκων, τα οποία θα έχουν περάσει από τον απαραίτητο έλεγχο ενός κατάλληλα στελεχωμένου ΕΟΦ –που δεν υπάρχει σήμερα- που θα εγγυάται την ασφάλεια του ασθενή.
Τις προάλλες, σας ακούσαμε να λέτε ότι τα νοσοκομεία σήμερα έφθασαν στο σημείο να χρησιμοποιούν κατά 60%-70% γενόσημα και να υπερηφανεύεστε γι’ αυτό, καθώς κάτι τέτοιο σημαίνει μείωση της φαρμακευτικής δαπάνης. Αποκρύπτετε, όμως, ότι οι παρενέργειες που παρατηρούνται σήμερα στα νοσοκομεία από φάρμακα είναι πάρα πολλές και οι μαρτυρίες γιατρών και ασθενών επίσης. Φυσικά στο τέλος, αυτές οι επιπλοκές των ασθενών στοιχίζουν το διπλάσιο στο κράτος, όπως και τα φθηνά υλικά που προμηθεύονται σήμερα τα νοσοκομεία. Αυτά, όμως, τα γεγονότα για εσάς και την Κυβέρνηση είναι ψιλά γράμματα.
Επίσης, υπάρχουν εκατοντάδες χιλιάδες άνθρωποι που δυσκολεύονται σήμερα να ακολουθήσουν σωστή φαρμακευτική αγωγή, γιατί δεν έχουν την οικονομική δυνατότητα να το κάνουν ή γιατί είναι ανασφάλιστοι. 
Τα κοινωνικά ιατρεία-φαρμακεία, κύριε Υπουργέ, δεν ξεπήδησαν έτσι, γιατί κάποιοι δεν είχαν τι να κάνουν και είπαν να τα ιδρύσουν. Ξεπήδησαν από την υπαρκτή ανάγκη για ιατροφαρμακευτική περίθαλψη αυτής της μεγάλης μερίδας του πληθυσμού της χώρας, που το κράτος δεν μπορεί ή αρνείται να καλύψει ή δεν έχει την ικανότητα να το κάνει. Χαρακτηριστικά αναφέρω ότι στα έξι κοινωνικά ιατρεία-φαρμακεία της Αττικής εξυπηρετούνται περίπου έξι χιλιάδες ασθενείς που εξετάζονται και παίρνουν τα φάρμακά τους και κάποιοι απ’ αυτούς σε μηνιαία βάση. Είναι άνθρωποι χωρίς ασφαλιστική ικανότητα που εσείς οι ίδιοι έχετε πετάξει εκτός του συστήματος υγείας.
Επίσης, είναι εκατοντάδες οι αποστολές φαρμάκων που εκτελούν τα κοινωνικά ιατρεία-φαρμακεία σε δυσπρόσιτες περιοχές. Ενδεικτικά μόνο, θα αναφέρω ότι το κοινωνικό φαρμακείο του Κιλκίς μόνο το 2012 πραγματοποίησε είκοσι δύο αποστολές φαρμάκων σε Αη-Στράτη, Σίκινο, Αμοργό αλλά και σε κέντρα κράτησης μεταναστών στην Ηγουμενίτσα, στην Πάτρα, στα Χανιά κ.λπ.. 
Η δική σας απάντηση σε αυτές τις δομές ποια ήταν; Ήταν να στείλετε την Αστυνομία και μαζί με υπαλλήλους του ΕΟΦ να κάνουν προβοκατόρικο έλεγχο για ναρκωτικά στο Κοινωνικό Φαρμακείο του Ελληνικού, στους Γιατρούς του Κόσμου και στο Φαρμακείο της Λάρισας.
Προσπαθείτε να ρίξετε λάσπη ακόμη και σε αυτές τις δομές πραγματικής αλληλεγγύης που στηρίζουν χιλιάδες άνθρωποι, γιατί αυτό θεωρούν, πως είναι το καθήκον τους σε περίοδο ανθρωπιστικής κρίσης, σε αντίθεση με την Κυβέρνηση της Νέας Δημοκρατίας και του ΠΑΣΟΚ.
Μήπως να μιλήσουμε για το περιβόητο voucher; Είπαν και οι συνάδελφοι ότι προβλέπει να καλύψει διακόσιες τριάντα χιλιάδες ανασφάλιστους σε ένα βάθος χρόνου δύο ετών. Καλύπτει, όμως, μόνο διαγνωστικές εξετάσεις. Αν σε αυτές τις εξετάσεις διαγνωστεί ασθένεια;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού) 
Τελειώνω, κυρία Πρόεδρε.
Θα αναφέρω ένα άλλο παράδειγμα για μια –ας πούμε- ανασφάλιστη γυναίκα σε εγκυμοσύνη στη Χίο, στην Αλεξανδρούπολη, στην Κομοτηνή. Πολύ θετικό είναι ότι έχει τη δυνατότητα να κάνει τις εξετάσεις της καθ’ όλην τη διάρκεια της κύησης. Την υποχρεωτική φαρμακευτική αγωγή που πρέπει να ακολουθήσει, ποιος θα της την χορηγήσει; Θα της την χορηγήσει το Κοινωνικό Ιατρείο του Συλλόγου Αθηνών ή η Μητρόπολη; Γιατί αυτό υπονοείτε με το σύμφωνο συνεργασίας που υπογράψατε πριν ενάμιση μήνα μεταξύ του Ιατρικού Συλλόγου Αθηνών, του Συνδέσμου Φαρμακευτικών Εταιρειών Ελλάδος, του ΕΟΦ και της Αρχιεπισκοπής Αθηνών για δωρεάν παροχή φαρμάκων σε ανασφάλιστους που έχουν όμως το voucher.
Αφού έχετε τη δυνατότητα να συνεργαστείτε με θεσμικούς φορείς και να δώσετε φάρμακα σε ανασφάλιστους, γιατί δεν το κάνετε μέσα από τις θεσμικές δομές του κράτους, τα φαρμακεία του ΕΟΠΥΥ, ώστε να φτάνουν σε κάθε άκρη της Ελλάδας και όχι μόνο στην Αθήνα, και τα κάνετε μέσα από τέτοιες δομές;
Το κράτος της φιλανθρωπίας που είστε υμνητής του και ένθερμος υποστηρικτής ανήκει, κύριε Υπουργέ, σε πολύ παλιές σελίδες της ευρωπαϊκής ιστορίας. Ο εικοστός αιώνας, κατέκτησε μέσα από αγώνες της εργατικής τάξης το κοινωνικό κράτος, αυτό που εσείς σήμερα καταλύετε με τον πιο αδίστακτο τρόπο και μας γυρνάτε πολλά χρόνια πίσω. 
Αποδεικνύετε ότι ανήκετε στο παρελθόν και ότι δεν μπορείτε να προσφέρετε τίποτε στο σημερινό παρόν. Γι’ αυτό, επειδή ξέρουμε όμως ότι δεν μπορείτε να πάρετε στα σοβαρά την κυβερνητική σας υποχρέωση και επειδή δεν μπορείτε να αφήσετε στην άκρη τα νούμερα και να ασχοληθείτε με την ανθρωπιστική κρίση που δημιουργήσατε και επίσης, επειδή δεν μπορείτε να σταθείτε αντάξιοι των περιστάσεων, αφήστε το να το κάνουν κάποιοι άλλοι, οι οποίοι έχουν και τη δύναμη και τη θέληση και δεν δεσμεύονται από συμφέροντα που εσείς δεσμεύεστε για να το κάνουν. Αυτό εμείς θα το κάνουμε, να είστε σίγουροι.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Βασίλειος Κυριακάκης.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κυρία Πρόεδρε.
Κύριε Υπουργέ, εγώ θα ξεκινήσω λίγο διαφορετικά, μιας και μιλάμε για τους ανασφάλιστους. Ας υποθέσουμε ότι είχατε κάθε θέληση -διότι το πρόβλημα όπως θα δείξω δεν είναι ότι δεν μπορείτε, είναι ότι δεν θέλετε- όλους τους ανασφάλιστους και όλους τους πολίτες στη χώρα να τους εξασφαλίσετε πρόσβαση στο δημόσιο σύστημα υγείας. Υποχρέωση του κράτους, είναι να εξασφαλίζει το δημόσιο σύστημα υγείας και από εκεί και πέρα όποιος έχει και όποιος θέλει ας πάει στο ιδιωτικό. Όμως, είναι έγκλημα να μην μπορείτε ή να μη θέλετε να οργανώσετε ένα επαρκές δημόσιο σύστημα υγείας. Θα μιλήσω ειδικότερα για τα νοσοκομεία. 
Ας υποθέσουμε, λοιπόν, ότι εξασφαλίζετε την ελεύθερη πρόσβαση σε όλους. Αλήθεια, σε τι κατάσταση είναι τα νοσοκομεία της χώρας -και μιλάω για τη δευτεροβάθμια περίθαλψη αλλά και την τριτοβάθμια όπως θα πω- ώστε να μπορούν με επάρκεια να εγγυηθούν όσα η επιστήμη ορίζει ότι ένας άνθρωπος τη στιγμή που θα χρειαστεί το νοσοκομείο θα έχει το βέλτιστο αποτέλεσμα; 
Έχετε οδηγήσει τα νοσοκομεία -και έχετε μεγάλο μερίδιο ευθύνης ως Κυβέρνηση αλλά και αποκλειστικά εσείς ως Υπουργός Υγείας που είστε τους τελευταίους μήνες, που έχετε επιταχύνει τη διάλυση του δημόσιου συστήματος υγείας και του δημόσιου νοσοκομείου- σε πλήρη αδυναμία να παρέχουν αυτά για τα οποία έχουν οριστεί.
Και αυτό, διότι έχετε φτάσει να κλείσετε νοσοκομεία τη στιγμή που οι ανάγκες, σύμφωνα με επίσημα, δικά σας δεδομένα –δεδομένα του Υπουργείου σας- έχουν αυξηθεί κατά 30%. 
Συνεχίζετε, κύριε Υπουργέ, τη δραματική υποστελέχωση. Και ξέρετε πού φαίνεται ότι δεν θέλετε να κάνετε κάτι άλλο; Φαίνεται από το γεγονός ότι ενώ σε όλα ζορίζεστε να εφαρμόσετε αυτά που λέει το μνημόνιο και η τρόικα, μόνο ένα δεν έχετε ζοριστεί να κάνετε, το 1 προς 10 και το 1 προς 5 που είναι σήμερα. 
Πέρυσι, το 2012 η αναλογία των προσλήψεων προς τις συνταξιοδοτήσεις ήταν 1 προς 28. Έρχομαι, λοιπόν, εγώ και ρωτάω το εξής: Αν θέλετε να εφαρμόσετε το μνημόνιο, θέλω σήμερα εδώ να μας πείτε γιατί πέρυσι, το 2012, δεν διορίσατε αναλογικά με όσους συνταξιοδοτήθηκαν τους 1 προς 10, δηλαδή τετρακόσιους εβδομήντα έξι γιατρούς και διορίσατε μόνο εκατόν εβδομήντα. Οφείλετε να δώσετε μία απάντηση όχι μόνο σε εμάς, αλλά και στην τρόικα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Κυρία Πρόεδρε, ολοκληρώνω σε ένα λεπτό. 
Συνεχίζετε, κύριε Υπουργέ, τον οικονομικό στραγγαλισμό και μάλιστα τη στιγμή που οι ασθενείς για να νοσηλευτούν πρέπει να φέρουν σεντόνια από το σπίτι τους και να αγοράσουν τα ράμματα και τις γάζες για να πάνε στα επείγοντα ακόμα και για ένα μικρό τραύμα, γιατί εκεί δεν υπάρχουν. 
Εσείς λοιπόν, κύριε Υπουργέ, κόβετε άλλα 400 εκατομμύρια από τις λειτουργικές δαπάνες των νοσοκομείων από τον καινούργιο προϋπολογισμό. Μειώνετε, δηλαδή, τις δαπάνες ακόμα περισσότερο. Μ’ αυτόν τον τρόπο, θα φτάσουμε στο σημείο να μην έχουν οι ασθενείς όχι σεντόνια αλλά ούτε κρεβάτια και ράντζα, τα οποία μάλιστα εσείς αρνείστε ότι υπάρχουν και ότι έχουν αυξηθεί κατά τη διάρκεια της Κυβέρνησής σας. 
Συνεχίζετε το υγειονομικό απαρτχάιντ φυσικά για τους μη έχοντες ασφάλιση. Εξοντώνετε το προσωπικό το οποίο δεν έχετε πληρώσει και θέλετε να το αξιολογήσετε και να το ελέγξετε. Και όταν αναφερόμαστε στο προσωπικό, εννοούμε ένα γιατρό και μια νοσοκόμα για πενήντα αρρώστους στη βάρδια. Φτάσατε τη στελέχωση του νοσοκομείου στα επίπεδα του ’93. Και ενώ υπάρχουν τεράστιες κενές θέσεις, αυτήν την τριετία έχουν φύγει στο εξωτερικό επτά χιλιάδες γιατροί και έχουν πάει σε απίθανες χώρες. Μήπως πήγαν εκεί για να περάσουν καλά; Γιατί; Μήπως είναι καλύτερα τα συστήματα υγείας εκεί; 
Κύριε Υπουργέ, θέλουμε να μας απαντήσετε συγκεκριμένα σε όλα αυτά τα ερωτήματα. 
Τέλος, συνεχίζετε να ιδιωτικοποιείτε λειτουργίες του δημόσιου συστήματος υγείας, από τις κλασικές υπηρεσίες μέχρι και τα εργαστήρια. Προσπαθείτε να αρπάξετε τα εργαστήρια και να τα δώσετε στον ιδιωτικό τομέα. Άραγε αυτά είναι κοστοβόρα; Κοστίζουν πολλά στο δημόσιο;
Και επειδή προχθές κατέθεσα –και θα τις καταθέσω πάλι- μελέτες που έχουν γίνει για τα εργαστήρια του ΕΟΠΥΥ, θα ήθελα απάντηση σ’ αυτό το θέμα. Διότι γι’ αυτό καταθέτουμε στα Πρακτικά τις μελέτες, για να μας απαντήσετε. Είναι, λοιπόν, ψευδή τα στοιχεία των μελετών που δείχνουν πολλαπλάσια κόστη αν γίνονταν οι εξετάσεις σε ιδιώτες απ’ ό,τι αν γίνονται στο δημόσιο σύστημα; Θέλουμε συγκεκριμένη απάντηση και όχι αερολογίες. 
Έτσι, λοιπόν, δηλώσατε –και κλείνω μ’ αυτό- προχθές ότι δεν μπορεί η Κυβέρνησή σας να παρέχει υπηρεσίες υγείας σε όλους τους πολίτες της χώρας. Αν κάνω λάθος, διορθώστε με, παρακαλώ διορθώστε με. Άραγε, αυτή ήταν μια ειλικρινής και ταπεινή δήλωση αδυναμίας; Αν είναι έτσι, οφείλετε να παραδώσετε την Κυβέρνησή σας. Από την άλλη, αν πρόκειται για μια κυνική, ανήθικη δήλωση μη θέλησης να πασχίσετε γι’ αυτό, τότε, κύριε Υπουργέ, θα πρέπει να λογοδοτήσετε στον ελληνικό λαό. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Μαρία Μπόλαρη.</ChairmanSpeech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Ευχαριστώ, κυρία Πρόεδρε. 
Κύριε Υπουργέ, οι συνάδελφοι προηγουμένως έθεσαν πολλές ερωτήσεις και κατέθεσαν συγκλονιστικά νούμερα. Εγώ, ειλικρινά, θέλω να ρωτήσω το εξής: Αν αυτά τα νούμερα ισχύουν και αν ισχύει και το νούμερο που έδωσε ο κ. Κοντός για τα τρία εκατομμύρια εξήντα οκτώ ανασφάλιστους πολίτες, με ποια λογική, κύριε Υπουργέ, η Κυβέρνηση μειώνει στο προσχέδιο προϋπολογισμού που έχει καταθέσει κατά 2,8 δισεκατομμύρια τις δημόσιες δαπάνες για την υγεία και την κοινωνική ασφάλιση; 
Όταν υπάρχουν αυτές οι ανάγκες που αναφέρθηκαν προηγούμενα είναι δυνατόν να κλείνετε νοσοκομεία, να συγχωνεύετε μονάδες και να οδηγείτε στην κινητικότητα εργαζόμενους του τομέα υγείας; 
Ξέρετε, κύριε Υπουργέ, ότι η έκθεση του ΟΟΣΑ λέει ότι η Ελλάδα κατέχει μία επίτιμη θέση, την πέμπτη θέση, ανάμεσα στις χώρες όπου ο πολίτης ψάχνει και δεν μπορεί να βρει γιατρό; Την πέμπτη θέση! Είναι δυνατόν να θεωρείτε, όταν έχετε οδηγήσει σε καταστροφή τους εργαζόμενους, τα λαϊκά στρώματα ως μεγάλη επιτυχία τις διακόσιες τριάντα χιλιάδες που καλύπτει το health voucher; Δεν θέλω να σταθώ σε αυτό, γιατί ειπώθηκαν πολλά από προηγούμενους συναδέλφους.
Κύριε Υπουργέ, ο Υφυπουργός Υγείας, πριν από καιρό είπε ότι πρέπει να καταλάβουμε ότι δεν γίνεται αυτοί που δεν καταβάλλουν εισφορές να έχουν τις ίδιες υπηρεσίες υγείας. Αλήθεια; Φταίνε αυτοί; Φταίνε αυτοί που είναι άνεργοι; Φταίνε αυτοί που απολύονται και μένουν μακροχρόνια άνεργοι; Φταίνε αυτοί που αναγκάζονται να δουλέψουν σε συνθήκες «μαύρης» και αδήλωτης εργασίας ή φταίνε οι αυτοαπασχολούμενοι, που ενώ πλήρωναν πριν από χρόνια τις εισφορές τους, αδυνατούν τα τελευταία χρόνια και έχουμε τραγικά περιστατικά που την ύστατη στιγμή αναγκάζεστε και εσείς να παρεμβαίνετε;  
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
Τελευταίο σημείο. Όντως θα έπρεπε να ήταν εδώ και ο Υπουργός Εργασίας και ο Υπουργός Οικονομικών, διότι πρέπει να απαντηθεί και ένα άλλο ερώτημα. Πού έχουν πάει τα αποθεματικά των ασφαλιστικών ταμείων; Πλήρωναν οι προηγούμενες γενιές εκατομμύρια, δισεκατομμύρια σε εισφορές; Κουρεύτηκαν. Γιατί δεν ανακεφαλαιοποιήθηκαν, όπως έγινε με τις τράπεζες; Αυτό είναι ένα πολύ «καυτό» ερώτημα και κάποιος θα πρέπει να το απαντήσει. 
Με ποιο δικαίωμα έρχεστε και καταργείτε αυτό που ήταν πάντοτε η κοινωνική ασφάλιση, η αλληλεγγύη των γενεών; Για να μας πείτε ότι αισθανόμαστε καλά με το προνόμιο των παλαιών και αδιαφορούμε για τους νέους, αφού έχετε υποσκάψει όλο το σύστημα της κοινωνικής ασφάλισης;
(Στο σημείο αυτό κτυπάει το κουδούνι λήξεως του χρόνου ομιλίας της κυρίας Βουλευτού)
Τελειώνοντας, στη δική μας αντίληψη οι εργαζόμενοι δεν αποτελούν κόστος. Για εσάς είναι κόστος, όπου πρέπει να φτάσει στο μηδέν και δεν αφορά μόνο στους μισθούς και στις συντάξεις τους αλλά αφορά σε ό,τι σήμαινε κοινωνικό κράτος, που το θεωρείτε πια πολυτέλεια για τους εργαζόμενους. 
Έ, λοιπόν, εμείς το θεωρούμε δικαίωμά τους και θα επιχειρήσουμε μαζί τους να το ξαναβάλουμε σε αυτήν τη θέση του δικαιώματος που τους ανήκει, γιατί έχουν δουλέψει πολύ σκληρά για να το έχουν.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Μανώλης Γλέζος.
Ορίστε, κύριε Γλέζο, έχετε το λόγο για τρία λεπτά.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Το θέμα της υγείας είναι το ύψιστο και πρώτιστο αγαθό. Απόδειξη γι’ αυτό είναι ότι παγκοσμίως αναγνωρίστηκε «ο όρκος του Ιπποκράτη» ως όρκος όλων των γιατρών που θέλουν να σέβονται την επιστήμη τους και την ευθύνη τους απέναντι στους συνανθρώπους τους. 
Σε εμάς στην Ελλάδα από την αρχαιότητα έως σήμερα παρέμεινε η ευχή «υγείαν χαίρε», γεια χαρά! Ό,τι και να πούμε αυτό πιστοποιεί ότι από την αρχαιότητα έως σήμερα ο ελληνικός λαός θεωρεί ότι η υγεία αποτελεί το πρώτιστο και ύψιστο αγαθό. 
Στην πράξη όμως πώς συμπεριφέρεται –γινόταν βέβαια και από παλιά- η σημερινή Κυβέρνηση; Είναι ότι φτάσαμε στο σημείο να πεθαίνουν οι άρρωστοι, οι ατυχήσαντες, πριν φτάσουν στο νοσοκομείο. Έχουμε πάρα πολλές τέτοιες περιπτώσεις.
Συμφωνώ σε όλα με αυτά που είπαν οι συνάδελφοί μου και επιπροσθέτως ότι τα νοσοκομεία, τα κέντρα υγείας δεν έχουν γάζες. Και το πρόβλημα είναι ότι ο αγαπητός Υπουργός προσπαθεί να λύσει το πρόβλημα εκ των ενόντων με συμπτύξεις νοσοκομείων και κέντρων υγείας.
Δεν θα αρνηθώ ότι η αναδιάρθρωση των νοσοκομείων είναι μία λύση. Δεν έχω αντίρρηση σ’ αυτό. Το πρόβλημα είναι το εξής: Μπορεί να λυθεί το θέμα με τα μέσα που έχει ο Υπουργός; Εδώ είναι το πρόβλημα. Όχι, δεν πρόκειται σε καμμία απολύτως περίπτωση. Αν δεν γίνει η επανάσταση, στον τρόπο αντιμετώπισης του θέματος. Πρώτο και κύριο είναι η υγεία και συνεπώς απαιτούνται χρήματα. Άρα χρειάζεται στα δημόσια οικονομικά ένας εξορθολογισμός. Χρειάζεται, δηλαδή, να καταργηθούν παραδείγματος χάριν ορισμένα άχρηστα Υπουργεία. Τι χρειάζεται το Υπουργείο Βορείου Ελλάδος; Θα πουν μερικοί «διότι κ.λπ.». Ας τα αφήσουμε αυτά. Είναι όλα αστειότητες.
Για να πω ένα άλλο, τι χρειάζεται το Υπουργείο Δικαιοσύνης, που καταργεί μάλιστα και την έννοια της δικαιοσύνης και καταργεί το Σύνταγμα, που το Σύνταγμα μιλάει για διάκριση εξουσιών; Τι χρειάζονται αυτά τα Υπουργεία; Ένα σωρό Υπουργεία αν είχαν καταργηθεί, θα είχαν βρεθεί τα λεφτά.
Όμως και πέραν αυτών και με αυτήν την κακή διαχείριση των δημόσιων οικονομικών, υπάρχει ένα πρόβλημα που πρέπει οπωσδήποτε να δούμε. Δηλαδή, τι εννοώ; Πέρυσι, τον Ιούνιο, μας έλεγαν ότι, αν δεν δώσει λεφτά η τρόικα τον Ιούλιο, δεν θα πληρωθεί κανένας. Τελικά, πώς βρέθηκαν και πληρώθηκαν οι πάντες και πήραμε τη δόση το Δεκέμβρη; Λέω μόνο αυτό σχετικά με την κακή διαχείριση που έγινε.
Ορθολογιστική, λοιπόν, διαχείριση, κατάργηση των άχρηστων Υπουργείων, επιστροφή των όσων δόθηκαν στις τράπεζες, για να σωθεί το χρηματοπιστωτικό κεφάλαιο. Σε βάρος του λαού τα πήραν από το λαό. Και μόνο αυτά, αρκούν για να αναπτυχθεί η υγεία και να προοδεύσει. Οι οφειλές της Γερμανίας, η εξομοίωση των εξοπλισμών και ο εσωτερικός δανεισμός γνωρίζουμε πάρα πολύ καλά ότι, παρ’ όλη τη διαστρέβλωση των λόγων μου που έγινε, μπορούν να λύσουν τα προβλήματα.
Δεν θα σταθώ σε αντιδικία με τον Υπουργό. Θα πω το ανάποδο. Θέλει να λύσει τα προβλήματα αλλά δεν μπορεί, διότι υπόκειται στις εντολές μιας Κυβέρνησης που ακούει ό,τι της λέει η τρόικα -αυτό είναι το ένα θέμα- και το μόνο που μου κάνει εντύπωση, ειλικρινά για λόγους αντίληψης των θεμάτων, είναι το εξής: Ο φιλίστωρ Άδωνις Γεωργιάδης και ειδικά στα θέματα της ελληνικής γραμματολογίας πώς είναι δυνατόν να ξεχάσει αυτό που έλεγαν οι αρχαίοι Έλληνες. Ποιο; Η Βουλή δεν αποφάσιζε. Η Βουλή έστελνε στο δήμο τα βουλεύματα και έλεγε το περίφημο: «Ό,τι αν τω δήμω δοκεί άριστον είναι». Τι να πω τώρα;
Άμα αγνοείς το δήμο, το λαό δηλαδή, αυτήν την πολιτική θα ακολουθείς, αγαπητέ Άδωνι Γεωργιάδη, χωρίς κανένα αίσθημα αντιδικίας.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πριν σας δώσω το λόγο, κύριε Υπουργέ, θα ήθελα να ενημερώσω το Σώμα ότι ο Βουλευτής κ. Επαμεινώνδας Μαριάς ζητά άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η Βουλή ενέκρινε τη ζητηθείσα άδεια.
Επίσης, θα ήθελα να ενημερώσω το Σώμα ότι η Βουλευτής του ΣΥΡΙΖΑ κ. Ρένα Δούρου ζητά άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η Βουλή ενέκρινε τη ζητηθείσα άδεια.
Τέλος, θα ήθελα να ενημερώσω το Σώμα ότι ο επίσης Βουλευτής του ΣΥΡΙΖΑ κ. Γεώργιος Σταθάκης ζητά άδεια ολιγοήμερης απουσίας στο εξωτερικό. Η Βουλή εγκρίνει;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η Βουλή ενέκρινε τη ζητηθείσα άδεια.
Ο Υπουργός Υγείας κ. Άδωνις Γεωργιάδης έχει το λόγο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πάρα πολύ, κυρία Πρόεδρε.
Οφείλω να πω ότι αισθάνομαι μεγάλη τιμή που παίρνω το λόγο μετά τον κ. Γλέζο, για να μπορέσω να απαντήσω κατευθείαν σ’ αυτά τα δόκιμα τα οποία μου έθεσε προς συζήτηση, τα οποία θα θέσω και εγώ προς συζήτηση στην Κοινοβουλευτική Ομάδα του ΣΥΡΙΖΑ στη δευτερολογία, γιατί έχουν πολύ ενδιαφέρον. Η συζήτηση ξαφνικά απέκτησε μεγάλο ενδιαφέρον.
Σεβαστέ κύριε Γλέζο, πρέπει να σας πω ότι η ελληνική παιδεία και η ελληνική γραμματολογία έχει πολλά. Εγώ θα διαλέξω δύο άλλα πριν απαντήσω σε αυτό που είπατε.
Το πρώτο –και προσέξτε τη φράση- είναι «ανάγκα και θεοί πείθονται». Εάν στην τάξη του σύμπαντος πείθονται οι θεοί, οι Υπουργοί –που στην τάξη του σύμπαντος είναι το απειροελάχιστο μπροστά στους θεούς- δεν θα πείθονται, σεβαστέ κύριε Γλέζο; Άρα, προφανώς, οι αρχαίοι Έλληνες δείχνουν το δρόμο. 
Θα πω και το δεύτερο το οποίο θα σας αρέσει. Το είπε σε αυτήν την πόλη, πριν από περίπου δύο χιλιάδες τετρακόσια χρόνια, ένας πολύ σπουδαίος ρήτωρ. Ένας ρήτωρ, που σίγουρα είναι παντελώς άγνωστος στο ΣΥΡΙΖΑ, όχι σε εσάς. Εσείς και μ’ αυτά που είπατε προηγουμένως, αποδεικνύετε ότι τον ξέρετε. Αναφέρομαι στον Δημοσθένη. «Δει δη χρημάτων, ω άνδρες Αθηναίοι και άνευ τούτων ουδέν έστι γενέσθαι των δεόντων». Προσέξτε, «ουδέν έστιν γενέσθαι των δεόντων». 
Εσείς όλοι, επτά άνθρωποι που μιλήσατε, μας είπατε για τα δέοντα. «Χαίρω πολύ, Χαιρόπουλος» και αυτό είναι νεοελληνικό. Δεν κατάλαβα. Εμείς από εδώ, δεν ξέρουμε ότι υπάρχουν άνεργοι; Εμείς από εδώ, δεν ξέρουμε ότι υπάρχουν ανασφάλιστοι; Εμείς από εδώ, δεν θέλουμε να τους παρέχουμε κάλυψη και φροντίδα υγείας και περιμένουμε να μας το πείτε εσείς; Εσείς, δηλαδή, νομίζετε ότι είστε οι κοινωνικά ευαίσθητοι και εμείς είμαστε οι ανάλγητοι; 
Επτά άνθρωποι μιλήσατε και χρειάστηκε να μιλήσει ο κ. Γλέζος, για να πει και μερικές προτάσεις για το πού μπορούμε να βρούμε λεφτά. Παραδείγματος χάριν, εγώ ανακεφαλαιώνω αυτά που είπατε, αγαπητέ, γιατί πιστεύω ότι θα έχουν πολύ ενδιαφέρον από εδώ και μπρος. Μιλήσατε για κατάργηση Υπουργείων. Μάλιστα, προτείνατε και δύο συγκεκριμένα, το Υπουργείο Μακεδονίας-Θράκης και το Υπουργείο Δικαιοσύνης, να τα κλείσουμε και να εξοικονομήσουμε τους πόρους τους. Δηλαδή να τα κλείσουμε, να απολύσουμε τους υπαλλήλους τους και να πάρουμε τους πόρους τους.</Speech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Δεν είπα αυτό.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αφού λέμε «να εξοικονομήσουμε τους πόρους τους», πρέπει να τους απολύσουμε, γιατί, αν απλώς βγάλουμε την «πινακίδα» και τους κρατήσουμε, τότε σε αυτήν την περίπτωση δεν εξοικονομούμε λεφτά! Εγώ προχωρώ στη λογική σας. Η πρόταση Γλέζου είναι: «Κλείνουμε το Υπουργείο Μακεδονίας-Θράκης».</Speech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Με μετάταξη.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πρέπει να εξοικονομήσουμε πόρους. Με την μετάταξη δεν εξοικονομείς πόρους. Για να εξοικονομήσεις πόρους, πρέπει να τους απολύσεις. 
Άρα, σύμφωνα με τον Μανώλη Γλέζο το Υπουργείο Μακεδονίας-Θράκης και το Υπουργείο Δικαιοσύνης φεύγουν από το σύστημα και ό,τι πληρώνουμε σε αυτούς. 
Προσέξτε τώρα και κάτι ακόμα πιο ενδιαφέρον, διότι είπατε και κάτι πολύ ωραίο. Είπατε πως καταλαβαίνετε και το ότι οι συγχωνεύσεις είναι ένα όπλο αυτήν την εποχή. Το δέχομαι κι εγώ αυτό και το καταλαβαίνω. Δυστυχώς, διαφωνούν όσοι είναι γύρω σας. Εγώ συμφωνώ μαζί σας, οι συγχωνεύσεις είναι ένα εργαλείο που έχουμε αυτήν την εποχή. 
Προηγουμένως, η συνάδελφος κ. Μπόλαρη είπε: «Εσείς κάνετε συγχωνεύσεις! Δεν ντρέπεστε»; Αφού ο κ. Γλέζος είπε «ναι, καταλαβαίνω ότι είναι ένα εργαλείο, για να μειώσουμε την κρίση». Εγώ συμφωνώ. Πείτε το όμως και στην κ. Μπόλαρη. Τουλάχιστον, συνεννοηθείτε πριν έρθετε εδώ. 
Επίσης, θα πρέπει να σας πω και το εξής, σεβαστέ κύριε Γλέζο, γιατί εγώ πραγματικά σας τιμώ και το λέω με μεγάλη ειλικρίνεια. Επιμένετε στο θέμα του εσωτερικού δανεισμού. Εδώ έχει πολύ, εξαιρετικό ενδιαφέρον. Είναι ένα εργαλείο, το οποίο έχει τεθεί στο παρελθόν και σε εποχές κρίσης. Σε εποχές κρίσης, επειδή ξέρετε –και μιλήσαμε πριν- ιστορία, υπήρχε η εποχή Πρωτοπαπαδάκη που έκοψαν και τα λεφτά στη μέση. Αυτό σίγουρα το θυμάστε. 
Άρα, λοιπόν, φυσικά υπάρχει και η περίπτωση εθνικής ανάγκης να κάνουμε εσωτερικό δανεισμό. Εγώ περιμένω, αργότερα, να πάρετε ξανά το λόγο και να μου πείτε την πρόταση σας, για το πώς ακριβώς βλέπετε αυτόν τον εσωτερικό δανεισμό. Πρέπει να ξέρει και ο κόσμος πριν σας ψηφίσει, ότι θα σας ψηφίσει γι’ αυτόν τον εσωτερικό δανεισμό. Θα είναι, ας πούμε, μερική δήμευση καταθέσεων; Να το ξέρουν οι καταθέτες ότι θα έρθετε να πάρετε το 20% των καταθέσεων. Θα είναι μερική δήμευση μισθών και συντάξεων; Τι θα πει «εσωτερικός δανεισμός»; Να μας πείτε ποιο είναι και τι ποσοστό περιμένετε ότι πρέπει να είναι και από πού. Πρέπει να ξέρει ο πολίτης, πριν φθάσει στην κάλπη, αυτό που του προτείνετε τι πράγμα είναι ακριβώς. 
Υπό την έννοια αυτή, θα πρέπει να σας επαινέσω για έναν επιπλέον λόγο, γιατί ίσως αυτό να αποδεικνύει –όχι ίσως, κατ’ εξοχήν– για άλλη μια φορά το πραγματικά μεγάλο μέγεθος που έχετε. Σε μία Κοινοβουλευτική Ομάδα που όλοι μοιράζουν λεφτά, εσείς βγήκατε και είπατε ότι πρέπει να εξηγήσουμε στον κόσμο πού θα τα βρούμε. Εγώ σας καλώ με ειλικρίνεια. Πείτε μου, από τους επτά που μίλησαν προηγουμένως, ποιος μας είπε πού θα βρούμε 1 ευρώ. Ούτε ένα! Μας είπαν τρομερές προτάσεις για το πώς θα ξοδέψουμε δισεκατομμύρια ευρώ.</Speech>
<Speech><Parlmember>ΜΑΡΙΑ ΜΠΟΛΑΡΗ</Parlmember>: Έχουμε και δευτερολογίες.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα το δούμε στη δευτερολογία. Εγώ περιμένω. Αν μου πείτε κι εσείς για τον εσωτερικό δανεισμό, για τις συγχωνεύσεις, για τις απολύσεις από τα Υπουργεία, θα τα συζητήσουμε. Όλα τα συζητάμε. Εάν η κουβέντα γίνει επ’ αυτής της βάσεως, δηλαδή «θέλω στην υγεία να πάω τόσα λεφτά και θα τα εξοικονομήσω από εκεί», εκεί πραγματικά, αγαπητέ κύριε Γλέζο, έχουμε μία λογική συζήτηση λογικών ανθρώπων και εκεί μπορούμε να διαφωνήσουμε. Να πείτε εσείς: «Δεν θέλω τη συγχώνευση της «Αγίας Βαρβάρας», αλλά θέλω τη συγχώνευση του «Αττικού»». Να πει κάποιος άλλος. «Δεν θέλω την συγχώνευση του «Αττικού» ή την απόλυση από το Υπουργείο Μακεδονίας-Θράκης αλλά προτιμώ να γίνει από το Υπουργείο ΠΕΧΩΔΕ». 
Πάντως, εκεί μπορεί να γίνει μια κουβέντα επί λογικής βάσεως, την οποία λογική -στην Αίθουσα από το ΣΥΡΙΖΑ- εκπροσωπήσατε σήμερα ολομόναχος, κύριε Γλέζο, γιατί όλοι οι υπόλοιποι, οι επτά προλαλήσαντες, όπως τα υπολογίζαμε με τον κ. Μπέζα που έχει θητεύσει στο Υπουργείο Οικονομικών προηγουμένως, μοίραζαν καμμιά τριανταπενταριά δισεκατομμύρια. Τόσα υπολόγισα ότι χρειάζονται γι’ αυτά που είπαν.
(Θόρυβος από την πτέρυγα του ΣΥΡΙΖΑ-ΕΚΜ)
Μην εκνευρίζεστε, κύριοι συνάδελφοι. Ο κ. Γλέζος τα είπε σε σωστή βάση. Εγώ λέω αυτά που είπε ο κ. Γλέζος. Ας τα λέγατε εσείς. Εγώ πίστευα ότι θα τα πει αυτά ο κ. Γλέζος, γιατί καταλαβαίνω το πολιτικό ανάστημα του ανδρός.
Ας απαντήσουμε τώρα στη συνέχεια αυτών, για να καταλάβετε πού βρισκόμαστε. Έρχομαι σε ερωτήματα που ετέθησαν εδώ από τους συναδέλφους.
Εγώ στην πρώτη μου διαπραγμάτευση με την τρόικα στις αρχές Ιουλίου, έθεσα το ζήτημα ότι οι στόχοι για την επόμενη χρονιά είναι εξαιρετικά μειωμένοι και ενδεχομένως να θέτουν το Εθνικό Σύστημα Υγείας στα όρια της λειτουργίας του. Η απάντηση του κ. Τόμσεν ήταν αφοπλιστική: «Έχετε απόλυτο δίκιο. Εμείς ως τρόικα και εγώ προσωπικά σαν Διεθνές Νομισματικό Ταμείο δεν θέλω καθόλου να χρεωθούμε μια ανθρωπιστική κρίση στη χώρα σας, γι’ αυτό και δεσμευόμαστε ότι αν μας φέρετε μία πρόταση από πού θα «κόψετε» για να τα πάτε στην υγεία σε μία αναμόρφωση του προϋπολογισμού σας, εμείς θα πούμε «ναι». Θέλετε πεντακόσια εκατομμύρια; «Κόψτε» από τις συντάξεις, «κόψτε» από τα σχολεία, «κόψτε» από τους μισθούς, απ’ όπου θέλετε «κόψτε» τα. Αν εσείς αποφασίσετε από πού θα τα «κόψετε», εμείς δεχόμαστε απ’ όπου θέλετε να «κόψετε» και να τα πάτε στην υγεία».
Εάν αυτό που τους ρωτάμε, αγαπητέ και σεβαστέ κύριε Γλέζο, είναι «δώστε μας δικά σας πεντακόσια εκατομμύρια, άλλα απ’ αυτά που έχουμε εμείς», εκεί σου λένε: «Όχι. Δικά μας δεν σας δίνουμε άλλα». 
Εδώ βρισκόμαστε τώρα. Τώρα βρισκόμαστε στην αδήριτη πραγματικότητα. Τώρα πρέπει να μάθουμε να ζούμε με τα δικά μας τα λεφτά. Όποιος σηκώνεται στο Βήμα της Βουλής των Ελλήνων και υπόσχεται πράγματα χωρίς να εξηγεί από πού θα βρει τα λεφτά, πρώτον, είναι ψεύτης, δεύτερον, είναι πολιτικός απατεώνας και τρίτον, είναι υπεύθυνος για το ότι τρελαίνει την κοινωνία μας που νομίζει ότι υπάρχουν εύκολες λύσεις. Ο κ. Γλέζος ήλθε εδώ και εξήγησε –και τον ευχαριστώ γι’ αυτό- ότι δεν υπάρχουν εύκολες λύσεις.
Κύριοι συνάδελφοι του ΣΥΡΙΖΑ, σας καλωσορίζουμε μέσω του κ. Γλέζου στην πραγματικότητα.
Πάμε τώρα στην πραγματικότητα βάσει αυτών που είπατε, μήπως μπορέσουμε και συνεννοηθούμε. Ξεκινάω με το ερώτημα της κ. Μπόλαρη για τα αποθεματικά των ταμείων. 
Κυρία συνάδελφε, δείτε πόσο ωραία κάποιος που δεν ξέρει καλά ένα θέμα, μπορεί να θέσει στο δημόσιο διάλογο μία συζήτηση που είναι ωραία για τα social media και το twitter αλλά αυτό είναι εξαιρετικά δηλωτικό για το γιατί βρισκόμαστε εδώ. Από το 2000 μέχρι το 2012, από τον κρατικό προϋπολογισμό οι φορολογούμενοι, δηλαδή το σύνολο των ανθρώπων, ασφαλισμένοι και μη ασφαλισμένοι, δώσαμε 148 δισεκατομμύρια στα ασφαλιστικά ταμεία στο πλαίσιο της τριμερούς χρηματοδοτήσεως των ταμείων. Το PSI που έγινε το Φεβρουάριο του 2012, «κούρεψε» πράγματι τα αποθεματικά των ταμείων και τους «έκοψε» 9 δισεκατομμύρια, δηλαδή το PSI που έγινε για να συνεχίσει η χώρα μας να είναι αξιόχρεη και να υπάρχει στο διεθνές χρηματοπιστωτικό σύστημα –γιατί αν δεν είχε γίνει αυτό, τώρα θα είχαμε χρεοκοπήσει και δεν θα μιλάγαμε για τίποτε άλλο- «κούρεψε» 9 δισεκατομμύρια, δηλαδή είναι σαν να δώσαμε όχι 148 αλλά 139, δηλαδή τα ασφαλιστικά ταμεία, χρωστάνε στον Έλληνα φορολογούμενο μόνο την τελευταία δωδεκαετία 139 δισεκατομμύρια. Αυτή είναι η πραγματικότητα.
Ξέρετε γιατί συμβαίνει αυτό; Το λέω γιατί δεν ξέρετε καλά το θέμα. Συμβαίνει διότι τα ασφαλιστικά μας ταμεία, ο πίνακας των παροχών τους και τα εφάπαξ που δίνανε κ.λπ. είχαν σχεδιαστεί -με ευθύνη του πολιτικού συστήματος φυσικά και αυτών που κυβέρνησαν αναμφίβολα- υπολογίζοντας τέσσερις εργαζόμενους για ένα συνταξιούχο. Εδώ και είκοσι χρόνια όμως, η αναλογία είναι κάτω από δύο εργαζόμενους για έναν συνταξιούχο, άρα είχαμε φτιάξει ασφαλιστικά ταμεία που ο σχεδιασμός τους ήταν για να εισπράττουν πολύ περισσότερα χρήματα απ’ όσα ξόδευαν. 
Θα πείτε τώρα: «Και οι ξένοι γιατί μας δάνειζαν; Δε μας τα έλεγαν;». Μα μας τα έλεγαν. Στις αρχές του 2000, η επιτροπή Σπράου είχε βγάλει επί Γιαννίτση ότι σε δέκα χρόνια θα έχουν φαλιρίσει τα ασφαλιστικά μας ταμεία και τότε ένα εκατομμύριο λαού βγήκε στους δρόμους και είπε «θέλουμε να τα φάμε όλα τώρα». Και πράγματι τότε η Κυβέρνηση έκανε πίσω και δεν πήρε μέτρα. Και πράγματι το 2010, τα ασφαλιστικά ταμεία χρεοκόπησαν. Ποιος σας είπε ότι δεν μας το είπαν οι ξένοι; Μας το είπαν. 
Θέλετε να διαβάσετε τις εκθέσεις του IMF που τόσο μισείτε, του 2003, του 2004, του 2005, του 2006, που κάθε χρόνο μας έλεγαν «σε λίγα χρόνια θα έχουν χρεοκοπήσει τα ασφαλιστικά σας ταμεία»; Μα ήταν απλή αριθμητική. Όλοι το ήξεραν. 
Κύριε Γλέζο, ακούστε ποιο ήταν το καθεστώς που υπήρχε στη χώρα, που πρέπει να αντιμετωπίσουμε τώρα. Τώρα είναι η ώρα της ωριμάνσεώς μας, του πολιτικού συστήματος, του λαού, της Βουλής και των πάντων. Είχαμε το πολίτευμα του υπαρκτού λαϊκισμού. Κατά τον υπαρκτό σοσιαλισμό που οδήγησε την ΕΣΣΔ στην καταστροφή, εδώ είχαμε χειρότερο παράδειγμα. Τον υπαρκτό λαϊκισμό. Όποιος ζητούσε, ό,τι και να ζητούσε είχε πάντα δίκιο. Γι’ αυτό φτάσαμε εδώ. Εσείς ευτυχώς δεν είστε αυτής της κατηγορίας. 
Ο κ. Κουρουμπλής, υπηρέτησε τον υπαρκτό λαϊκισμό μετά πάθους. Μετά από μια κόντρα που είχαμε με τον κ. Κουρουμπλή, πήγα στα Πρακτικά της Βουλής, να δω αν για μια φορά σε όλη του την κοινοβουλευτική διαδρομή είπε για ένα αίτημα ότι δεν είναι σωστό. Ούτε μια δεν μπόρεσα να βρω. Είναι το κατ’ εξοχήν παράδειγμα του υπαρκτού λαϊκισμού. Όποιος ζητάει, έχει δίκιο. Δυστυχώς δεν είναι έτσι. Δεν έχει πάντα δίκιο όποιος ζητάει. Και σε κάθε περίπτωση, δεν μπορεί ένα κράτος να πληρώνει τα πάντα. Πρέπει να κάνει ιεράρχηση. Επειδή δεν κάναμε αυτήν την ιεράρχηση συσσωρεύσαμε χρέη και τα χρέη μας έφεραν στο μνημόνιο. Άρα, στο θέμα των ταμείων είστε εκτός πραγματικότητος. 
Θα περάσω τώρα σε πιο ειδικά θέματα. 
Ακούστε τώρα τι άκουσα από τους συναδέλφους του ΣΥΡΙΖΑ. Εγώ θα ζητούσα, κυρία Πρόεδρε, οι Κοινοβουλευτικές Ομάδες τουλάχιστον να συνεννοούνται μεταξύ τους. Ο κ. Ξάνθος…</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ξανθός.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ξανθός; Συγγνώμη. Νόμιζα ότι ήταν Ξάνθος το επώνυμο. 
Είπε, λοιπόν, ο κ. Ξανθός ότι εγώ είμαι εναντίον των κοινωνικών ιατρείων. Και μάλιστα έφερε ως παράδειγμα την επέμβαση της Αστυνομίας. 
Η κυρία…</Speech> 
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Αγαθοπούλου.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Η κ. Αγαθοπούλου… 
Εντάξει, δε θυμάμαι τα ονόματα. Σιγά-σιγά θα τα μάθω. 
Η κ. Αγαθοπούλου, λοιπόν, η τέταρτη που μίλησε στη σειρά, είπε ότι είμαι υμνητής και υποστηρικτής των κοινωνικών ιατρείων. 
Τι από τα δυο συμβαίνει; Είμαι υμνητής και υποστηρικτής των κοινωνικών ιατρείων ή είμαι αυτός που κατατρύχει τα κοινωνικά ιατρεία; Για να το πάμε λίγο πάλι απ’ την αρχή για να το καταλάβουμε.</Speech> 
<Speech><Parlmember>ΜΑΡΙΑ ΜΠΟΛΑΡΗ</Parlmember>: Δεν την ακούσατε προσεκτικά.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Την άκουσα πάρα πολύ καλά.</Speech> 
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: (Δεν ακούστηκε)…διαφήμισης του Υπουργείου. Ήταν ξεκάθαρο. 
ΣΠΥΡΙΔΩΝ -</Speech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Βρείτε τα μεταξύ σας. Μην τα λέτε σε μένα. Να τα πείτε στο κυλικείο. Εμένα θα κατηγορήσετε; Μεταξύ σας διαφωνήσατε. 
Πάμε τώρα στην ουσία. 
Εγώ πράγματι έχω υποστηρίξει και υποστηρίζω, κύριε Ξανθέ, τις προσπάθειες των κοινωνικών ιατρείων. Έχω πάει και στο κοινωνικό ιατρείο του Ιατρικού Συλλόγου Αθηνών και της Αποστολής, έχω πάει και στου Ροταριανού Ομίλου Θεσσαλονίκης. Γενικώς, υποστηρίζω τα κοινωνικά ιατρεία.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Γενικώς υποστηρίζετε τα ιατρεία που δεν ασκούν κριτική στην Κυβέρνηση και τον Πρωθυπουργό. Αυτό κάνετε. 
ΣΠΥΡΙΔΩΝ –</Speech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εντάξει.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: …(Δεν ακούστηκε).</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα μου επιτρέψετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ. 
Μην απαντάτε, κύριε Υπουργέ, μην κάνετε διάλογο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εγώ δεν διέκοψα κανέναν. Θα έχετε και δευτερολογία. Συγκρατηθείτε.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: …(Δεν ακούστηκε)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Ξανθέ, δεν καταγράφεται τίποτα απ’ αυτά.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Συγκρατηθείτε. Έχω να σας κάνω σοβαρό ερώτημα ούτως ή άλλως για τη δευτερολογία σας. 
Ο έλεγχος της Αστυνομίας στα κοινωνικά ιατρεία δεν έγινε από το Υπουργείο Υγείας. Εγώ τον πληροφορήθηκα από τα μέσα. Ο έλεγχος έγινε διότι υπήρξε επώνυμη καταγγελία στο Τμήμα Ναρκωτικών της Αστυνομίας ότι εκεί υπήρχαν ναρκωτικά. 
Ερώτηση: Να μην πήγαινε η Αστυνομία να ελέγξει την καταγγελία; 
Δεν βρήκαν βεβαίως. Η καταγγελία ήταν ψευδής. Το ότι η καταγγελία ήταν ψευδής σημαίνει ότι η Αστυνομία αφού εδέχθη μια καταγγελία δεν έπρεπε να ερευνήσει; Αυτή είναι η απάντηση του ΣΥΡΙΖΑ; Και σε κάθε περίπτωση ουδεμία εμπλοκή του Υπουργείου Υγείας και εμού προσωπικά υπήρξε.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Είπατε ότι δείχνουμε ανοχή. 
ΣΠΥΡΙΔΩΝ –</Speech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά θα τα πούμε. 
Ακούστε τώρα δυο-τρεις ακόμα ωραίες αντιφάσεις. 
Άκουσα από προλαλήσαντα ότι ευνοούμε την ιδιωτική υγεία, ότι ό,τι κάνουμε είναι για την ιδιωτική υγεία και ότι βοηθάμε την ιδιωτική υγεία. Αυτό δεν είπατε; Μπορείτε να μου πείτε έναν ισολογισμό μιας μεγάλης εταιρείας που εκπροσωπεί ομίλους ιδιωτικής υγείας που να πηγαίνει καλά αυτήν την περίοδο και δη επί υπουργίας μου; 
Μήπως θέλετε να σας υπενθυμίσω ότι με το clawback, για το οποίο έκαναν επίσχεση οι ιδιωτικές κλινικές την περασμένη εβδομάδα, σήμερα έχουν επίσχεση τα ιδιωτικά διαγνωστικά κέντρα, πριν είχαν επίσχεση οι φυσιοθεραπευτές, τους έχουμε πάρει 500 εκατομμύρια ευρώ πίσω; Μήπως θέλετε να ακούσετε τις ανακοινώσεις των μεγάλων ομίλων ότι είναι έτοιμοι να μπουν στο άρθρο 99; 
Δηλαδή, εμείς ταυτοχρόνως εξυφαίνουμε ένα σχέδιο απαξιώσεως του Εθνικού Συστήματος Υγείας υπέρ των ιδιωτικών μονοπωλίων –να χρησιμοποιήσω την αγαπημένη σας φρασεολογία- την ίδια στιγμή που παίρνουμε clawback 500 εκατομμύρια από αυτούς, αυτοί πάνε για κλείσιμο και κάνουν επίσχεση εργασίας. Και ακούω, ταυτόχρονα, σήμερα ανακοινώσεις των ιδιωτών ότι η Κυβέρνηση με αυθαίρετο τρόπο λειτουργεί υπέρ του δημοσίου και τους οδηγεί στο κλείσιμο και ανακοινώσεις του ΣΥΡΙΖΑ ότι η Κυβέρνηση έχει ένα τρομερό σχέδιο συνομωσίας υπέρ των ιδιωτών!</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Αυτοί κάνουν λόμπινγκ...</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Απάντηση: Ούτε το ένα συμβαίνει ούτε το άλλο. Η Κυβέρνηση θέλει να ενισχύσει όσο μπορεί περισσότερο το δημόσιο σύστημα, να το φτιάξει για να δουλεύει όσο καλύτερα γίνεται υπό τις υπάρχουσες συνθήκες, χωρίς να καταστρέψει την αγορά και να μπορέσουν, παράλληλα, να λειτουργούν και οι ιδιώτες. Προσέξτε όμως το εξής: Εποχή που δεν θα χάσει κανένας δεν γίνεται. Όλοι τώρα θα χάσουμε από κάτι, γιατί πρέπει να περάσουμε απέναντι. Αυτή είναι η πραγματικότητα. 
Θα ήθελα όμως να πάμε και σε πιο ειδικά θέματα. Είπατε ότι ο κ. Κοντός ανέφερε πως οι ανασφάλιστοι είναι 6 εκατομμύρια. Ο κ. Κοντός δεν είπε αυτό, αλλά είπε ότι άλλες μελέτες λένε 3 εκατομμύρια, άλλες λένε 6 εκατομμύρια, άλλες 2 εκατομμύρια ότι είναι οι ανασφάλιστοι. 
Δηλαδή, ο κ. Κοντός είπε αυτό που λέμε κι εμείς -και πρέπει να σας πω ότι αποτελεί και μνημονιακή μας υποχρέωση, για να μιλάμε σιγά-σιγά με τον πραγματικό κόσμο- ότι το κράτος μας, τη στιγμή που μιλάμε, κύριε Στρατούλη, δεν ξέρει πόσοι είναι οι ανασφάλιστοι. Γιατί; Επειδή μέχρι πριν από ένα χρόνο δεν υπήρχε η παραμικρή καταγραφή και τώρα που έχει γίνει η απογραφή των συνταξιούχων, των ασφαλισμένων, χρειάζεται διασταύρωση των στοιχείων για να δούμε και τους έμμεσα ασφαλισμένους, αυτούς δηλαδή που εξαρτούν την ασφαλιστική τους κάλυψη από τον κυρίως ασφαλισμένο. 
Αυτή, λοιπόν, η διαδικασία είναι μνημονιακή μας υποχρέωση και πρέπει να έχει τελειώσει μέσα σε αυτόν τον χρόνο. Με την πρωτοβουλία του Υπουργού Εργασίας με τον «Άτλαντα» θα έχουμε το τελικό νούμερο –πιστεύω- μέχρι το τέλος αυτού του χρόνου, με την ηλεκτρονική διασταύρωση των στοιχείων των ταμείων και της Γενικής Γραμματείας Πληροφοριακών Συστημάτων. Αυτός είναι ο τρόπος για να ξέρουμε στ’ αλήθεια πόσοι είναι οι ανασφάλιστοι. Σήμερα δεν το ξέρουμε και αυτό είπε ο κ. Κοντός, αλλά δυστυχώς παρεξηγήθηκε αυτό το οποίο είπε. 
Κυρία Πρόεδρε, παρακαλώ την ανοχή σας για δύο-τρία λεπτά μόνο. Θα ήθελα τώρα, κύριοι συνάδελφοι, να μπούμε στην ουσία της μεγάλης συζητήσεως που ανοίξατε, η οποία είναι δόκιμη. «Τι θα κάνουμε με τους ανασφάλιστους»; Αυτό είναι ένα πολύ ωραίο ερώτημα: Τι θα κάνουμε με τους ανασφάλιστους στον πραγματικό κόσμο, αγαπητέ κύριε Γλέζο. Γιατί αν η απάντηση που άκουσα, φερ’ ειπείν, είναι: «Εμείς θα έχουμε μία άλλη φιλοσοφία και προτεραιότητες» -νομίζω ότι αυτό το είπε ο κ. Ξανθός- θα σας πω το εξής: Πηγαίνετε εσείς στις πολυεθνικές φαρμακευτικές εταιρείες να αγοράσετε φάρμακα λέγοντας «εγώ έχω μία άλλη φιλοσοφία και προτεραιότητες» και άμα σας δώσουν φάρμακα για τα νοσοκομεία, γράψτε μου. Δυστυχώς, δεν πληρώνουν οι φιλοσοφίες και οι προτεραιότητες. Εκεί είναι το πρόβλημα. Πληρώνουν τα λεφτά. Και να ξέρετε ότι το πιο μεγάλο πρόβλημα, το πιο μεγάλο ψεύδος και ο μεγαλύτερος λαϊκισμός απ’ όλα είναι η φράση «Εμείς δεν μιλάμε για αριθμούς, μιλάμε για ανθρώπους». Αυτό το είπε ο κ. Στρατούλης, τον οποίο σε προσωπικό επίπεδο τον τιμώ, γιατί είναι καλός χαρακτήρας, αλλά σε πολιτικό επίπεδο είναι λαϊκιστής επιπέδου Κλέωνος, μιας και μιλάμε για την Αρχαία Ελλάδα.
Αγαπητέ κύριε Στρατούλη, ακούστε πόσο απλά είναι τα πράγματα: Οι άνθρωποι έχουν ανάγκες. Αυτό είναι το πρόβλημα. Οι ανάγκες για να καλυφθούν χρειάζονται λεφτά και τα λεφτά είναι αριθμοί. Όταν μιλάς για τα λεφτά, δεν μιλάς για κάτι διάφορο για τους ανθρώπους, μιλάς για το ίδιο πράγμα, απλώς μιλάς για το πώς θα τους λύσεις στ’ αλήθεια το πρόβλημα, χωρίς να τους κοροϊδέψεις. Εσείς επιμένετε να τους κοροϊδεύετε. 
Ο κ. Ξανθός λέει ότι θα πληρώσει τις εταιρείες «με άλλη φιλοσοφία και προτεραιότητα» κι εσείς επειδή δεν μιλάτε για αριθμούς. Άμα αγοράσετε φάρμακα, ιατρικές υπηρεσίες και διάφορα άλλα αναλώσιμα των νοσοκομείων δηλώνοντας σε έναν προμηθευτή «εγώ δεν μιλάω για αριθμούς», εγώ θα ψηφίζω Στρατούλη στην υπόλοιπη ζωή μου! Δεσμεύομαι.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Μη δεσμεύεστε γιατί θα την πατήσετε. Όταν θα είστε Αντιπολίτευση κι εμείς θα είμαστε Κυβέρνηση, θα την πατήσετε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεσμεύομαι. Εγώ θα σας πω δε, ότι όση ώρα σας άκουγα, έλεγα από μέσα μου: «Τους αξίζει να κυβερνήσουν για λίγο». Θα την πληρώσει ο ελληνικός λαός, φυσικά, και θα κλαίει με μαύρο δάκρυ για δεκαετίες, αλλά τους αξίζει για λίγο να κυβερνήσουν, για να δουν τη διαφορά, κύριε Κουρουμπλή, που ήσασταν σε κόμμα που κυβέρνησε και την «κάνατε» με ελαφρά πηδηματάκια για την άλλη μεριά, για να μην πάρετε ευθύνη. Γιατί αυτό κάνατε.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα τα πούμε τώρα, σε λίγο. Θα τα ακούσετε, θα το πιείτε το πικρόν ποτήριον.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μα, αυτό κάνατε και εσείς και ο κ. Μελάς από εκεί. Μόλις πλησίαζε η ευθύνη, την «κάνατε» για την άλλη μεριά. Γιατί; Γιατί είναι πολύ ωραία να λες στον κόσμο ανοησίες. Είναι πολύ δύσκολο όμως να λύνεις προβλήματα. Τα προβλήματα δεν λύνονται με «άλλη φιλοσοφία και προτεραιότητες». Τα προβλήματα λύνονται με λεφτά. 
Θα έρθω, για να κλείσω -θα έχω και τη δευτερολογία μου για να πω για το σχέδιο της Κυβέρνησης, μην χάσω χρόνο- σε μία συγκεκριμένη ερώτηση, για να κάνουμε και τη συζήτηση πιο ενδιαφέρουσα, διότι αυτά που ακούσαμε στην πρωτολογία ήταν «άλλα λόγια να αγαπιόμαστε». 
Ο κ. Ξανθός στη Βουλή στη σχετική συζήτηση για την πρωτοβάθμια φροντίδα υγείας υποστήριξε την ανάγκη ενός ενιαίου, καθολικού συστήματος, δημοσίου χαρακτήρα, πρωτοβάθμιας φροντίδας υγείας υπό τις ΥΠΕ.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Μην μας πείτε ότι...</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα κάνω συγκεκριμένο ερώτημα. 
(Θόρυβος από την πτέρυγα του ΣΥΡΙΖΑ-ΕΚΜ)
Αφήστε να κάνω το ερώτημα. Εγώ θα είμαι πρακτικός, αλλά θα δείτε, θα τα βρούμε. 
Η ερώτησή μου είναι πολύ συγκεκριμένη -θέλω να έχω πολιτική καταγραφή πριν το σχολιάσω- και είναι η εξής. Γι’ αυτό το σύστημα που παρουσίασε ο κ. Τσίπρας στις 24 Οκτωβρίου, όπου είπε για ένα σύστημα πρωτοβάθμιας φροντίδας υγείας δημοσίου χαρακτήρα, χρειάζεται να μου απαντήσετε σε δύο ερωτήματα, για να καταλάβω τι λέμε, μήπως συνεννοηθούμε. 
Το πρώτο ερώτημα είναι το εξής: Σ&apos; αυτό το σύστημα που θα είναι ένα, ο ΕΟΠΥΥ θα παραμένει και αγοραστής και πάροχος ή θα είναι μόνο αγοραστής; Δηλαδή, ποιος θα είναι ο ρόλος του ΕΟΠΥΥ στο νέο σύστημα; Διότι αυτό δεν έχει απαντηθεί επαρκώς από το ΣΥΡΙΖΑ. 
Δεύτερον, θέλω ξεκάθαρη απάντηση, για να αρχίσουμε να συνεννοούμαστε, στο εξής: Οι γιατροί, που θα μπουν σ&apos; αυτό το ενιαίο, δημοσίου χαρακτήρα καθολικό σύστημα, τι εργασιακές σχέσεις θα έχουν; Θα είναι πλήρους και αποκλειστικής απασχολήσεως, όπως δηλαδή οι γιατροί του ΕΣΥ κι όπως είναι το βασικό αίτημα του κ. Βαρνάβα του ΣΥΡΙΖΑ για όλο το ΕΣΥ ή θα είναι πλήρους αλλά όχι αποκλειστικής; Προσέξτε, αυτό είναι πολύ κρίσιμο να απαντηθεί. Πρέπει να πάρουμε αποφάσεις. Θέλω να ξέρω ποια είναι η ακριβής θέση της Αξιωματικής Αντιπολιτεύσεως. Αναφέρομαι στη δήλωση του κ. Τσίπρα στις 24 Οκτωβρίου, από το σχετικό δελτίο Τύπου του ΣΥΡΙΖΑ. Θέλω να ξέρω εάν αυτοί οι γιατροί που θα μπουν σ&apos; αυτό το ενιαίο, δημοσίου χαρακτήρα καθολικό σύστημα παροχής πρωτοβάθμιας φροντίδας υγείας -όπως το εξήγγειλε ο κ. Τσίπρας- υπό τις ΥΠΕ, υπό τις υγειονομικές περιφέρειες και όχι υπό τον ΕΟΠΥΥ, σ&apos; αυτό το ένα και μοναδικό καθολικού χαρακτήρα σύστημα, θα είναι πλήρους και αποκλειστικής απασχόλησης ή μόνο πλήρους. Θα έχουν και ιδιωτικά ιατρεία, θα έχουν και ιδιωτικές σχέσεις, θα είναι και συμβασιούχοι; Είναι πολύ ενδιαφέρον να ξέρω τη θέση του ΣΥΡΙΖΑ σ&apos; αυτό, για να το εισφέρουμε στο διάλογο. Τα υπόλοιπα θα τα πω στη δευτερολογία μου. 
Ευχαριστώ πολύ, κυρία Πρόεδρε.
(Χειρoκροτήματα από την πτέρυγα της Νέας Δημοκρατίας)</Speech>
 ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε. 
Το λόγο έχει ο Κοινοβουλευτικός Εκπρόσωπος του ΣΥΡΙΖΑ κ. Παναγιώτης Κουρουμπλής.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Πρόεδρε, θα μου δώσετε το χρόνο που δώσατε και στον κύριο Υπουργό. Να είμαστε συνεννοημένοι από τώρα.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν γίνεται αυτό. Πώς θα γίνει αυτό;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, έχετε δώδεκα λεπτά και τρία-τέσσερα λεπτά παραπάνω, όπως πήρε και ο κύριος Υπουργός, σύνολο έχετε δεκαπέντε-δεκαέξι λεπτά, κύριε Κουρουμπλή. Έχετε και εσείς δευτερολογία και τριτολογία.
Έχετε το λόγο, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εντάξει, κυρία Πρόεδρε. Θα έρθει εκείνη η ώρα και θα τα πούμε. 
Κυρίες και κύριοι συνάδελφοι, θέλω να δηλώσω και εγώ από τη μεριά μου τη βαθιά μου θλίψη –και πιστεύω ότι εκφράζω όλες τις πτέρυγες της Βουλής- γι’ αυτό το δολοφονικό, απεχθέστατο έγκλημα της Παρασκευής. Να δηλώσουμε όλοι μαζί τη συμπαράστασή μας σε αυτές τις μάνες που πραγματικά ζουν μαρτυρικές στιγμές.
Κυρία Πρόεδρε, συζητούμε ένα κρίσιμο και ύψιστης σημασίας ζήτημα -όπως πολύ σωστά είπε ο κ. Γλέζος- που έχει να κάνει με την υγεία του λαού. 
Το ζήτημα της υγείας του λαού δεν είναι θέμα προθέσεων ούτε ευαισθησιών, όπως είπε ο κ. Άδωνις Γεωργιάδης. Μπορεί να είναι πολύ πιο ευαίσθητος και από εμένα και από πολλούς άλλους του ΣΥΡΙΖΑ, αλλά ο κ. Γεωργιάδης έχει μία συγκεκριμένη ιδεολογία που θεωρεί την επένδυση στην υγεία κόστος. Άρα, το κόστος αυτό θα πρέπει να το σηκώσει στην πλάτη του ο κάθε ασθενής και η κάθε οικογένεια. 
Εμείς έχουμε μια άλλη ιδεολογία, πιστεύουμε ότι είναι κοινωνική επένδυση που διασφαλίζει την υγεία του λαού. Και ένας λαός υγιής είναι πιο παραγωγικός και πιο δημιουργικός. 
Κύριε Άδωνη Γεωργιάδη, οι αρχαίοι έλεγαν, «Όλβιος εστίν όστις Ιστορίης έσχε μάθησιν». Ξέρετε γιατί ο αείμνηστος Δοξιάδης, όταν επιχείρησε να θεμελιώσει το σύστημα, δεν το προχώρησε; Διότι η παράταξη στην οποία ανήκετε σήμερα και ευρέως και εν στενή έννοια, ουσιαστικά τον κατήργησε. Διότι ακριβώς κυριάρχησε η ιδεολογία, «Δεν μπορούμε να δίνουμε λεφτά στην υγεία». Και τότε ήρθε μια άλλη αντίληψη σοσιαλιστική. 
Κι αν διαβάσετε, κύριε Γεωργιάδη, την ομιλία του εισηγητή της Νέας Δημοκρατίας όταν ψηφίστηκε το νομοσχέδιο για το Εθνικό Σύστημα Υγείας, είναι σαν να ήσασταν συνεννοημένοι ως προς το τι είπε τότε ο εισηγητής της Νέας Δημοκρατίας για το Εθνικό Σύστημα Υγείας και το τι λέτε εσείς σήμερα! 
Και επειδή δεν απευθύνεστε στο ΣΥΡΙΖΑ αυτήν τη στιγμή, δεν μπορείτε με ιαχές, με κραυγές και με γιουρούσια να συντηρήσετε μια ψεύτικη εικόνα. Οφείλετε να απαντήσετε τι θα κάνετε για αυτά τα τρία εκατομμύρια ανασφάλιστων Ελλήνων, που οι συγκεκριμένες πολιτικές οδήγησαν. 
Επίσης, κύριε Γεωργιάδη, οφείλετε να απαντήσετε σε ανθρώπους που δούλεψαν είκοσι και εικοσιπέντε χρόνια και η κρίση τους έβγαλε στην ανεργία! Πρόκειται για τριακόσιες εβδομήντα οκτώ χιλιάδες οικογένειες μικροεπαγγελματιών, που μαζί με τα παιδιά τους φτάνουν το ένα εκατομμύριο, που πλήρωσαν από το αίμα της ψυχής τους, από τη δουλειά τους και σήμερα τους λέτε, «Δεν μπορούμε να σας καλύψουμε τις ανάγκες». 
Εγώ θέλω να είμαι ειλικρινής απέναντι στην κοινωνία που με βλέπει αυτήν τη στιγμή, καθώς μιλώ σε ανθρώπους πονεμένους, σε ανθρώπους που ζουν το μαρτύριο της απόγνωσης του ανασφάλιστου ανθρώπου. Διότι έπρεπε εδώ, εξαντλώντας όλες τις δυνατότητές μας όλοι, να εξασφαλίσουμε σε όλους τους Έλληνες την ίδια πρόσβαση μπροστά στη ζωή και στο θάνατο στο ζήτημα της υγείας και της περίθαλψης. 
Κυρίες και κύριοι συνάδελφοι, έρχομαι να πω το εξής: Αυτήν τη στιγμή υπάρχουν αυτοί οι ανασφάλιστοι άνθρωποι, αυτήν τη στιγμή υπάρχουν μελέτες παγκόσμιων Οργανισμών που λένε ότι όπου πήγε το Διεθνές Νομισματικό Ταμείο υπήρξε αύξηση των ασθενειών, μείωση του προσδόκιμου ζωής, αύξηση της θνησιμότητας των παιδιών. Και τι έχουμε από το άγχος και το στρες; Αύξηση ασθενειών! 
Κύριε Άδωνη Γεωργιάδη, που είστε πολύ διαβασμένος και επί παντός επιστητού, γνώστης των πάντων, ξέρετε πού δεν έγινε αυτό; Σε μια χώρα. Στην Ισλανδία, στην οποία υπήρξε μια πατριωτική κυβέρνηση που είπε, Προτεραιότητα έχει ο λαός και όχι οι δανειστές και οι τοκογλύφοι». 
Και επειδή εδώ φέρατε ορισμένα παραδείγματα και μας είπατε για τα ασφαλιστικά ταμεία, φαίνεται πως δεν γνωρίζετε καλά και δεν είστε καλά διαβασμένος για το ότι από το 1951 τα αποθεματικά των ασφαλιστικών ταμείων τα εκμεταλλεύεται το ελληνικό κράτος, το οποίο σε εκείνες τις περιόδους έδινε στους δικούς σας ανθρώπους τα περίφημα «θαλασσοδάνεια». 
Κύριε Γεωργιάδη, η χώρα δεν έφτασε εδώ από αντικειμενικές δυσκολίες. Δεν σας ακούω να μιλάτε για τα περίφημα «πάρτι» που έγιναν στην περίοδο της Νέας Δημοκρατίας. Και δεν σας ακούω, κύριε Γεωργιάδη, λαλίστατε, να μας λέτε ποιος θα πληρώσει, όταν επειδή δέκα χρόνια υπήρχε διαφορετική τιμή στο ασφαλιστικό φάρμακο, όπου είναι τα πολλά λεφτά, και στο νοσοκομειακό φάρμακο. 
Υπάρχει στα πρακτικά της Επιτροπής Κοινωνικών Υποθέσεων δήλωση του κ. Βουδούρη του τότε Προέδρου του ΕΟΠΥΥ, σύμφωνα με την οποία το κράτος έχανε κάθε φορά από αυτήν την διαφορά τιμής 450 εκατομμύρια. 
Και επειδή μας είπατε και για τις δημεύσεις, δημεύσεις εσείς προωθείτε. Κάποτε η Δεξιά έλεγε στον ελληνικό λαό, «Κινδυνεύετε από τους αριστερούς, θα σας πάρουν τα σπίτια και τις κατσίκες». Τώρα τους παίρνετε τα σπίτια. Τους παίρνετε το αίμα της ψυχής τους. Αλλά δεν τους παίρνετε μόνο τα σπίτια. Δεν σας είδα να είστε τόσο ευαίσθητος, κύριε Γεωργιάδη. Υπάρχουν άνθρωποι που δεν έχουν σύνταξη και ενδεχομένως έχουν ένα εισόδημα 1.000 -1.500 ευρώ. Γιατί δεν στηρίξατε την πρόταση του ΣΥΡΙΖΑ να επεκταθεί αυτό το «μέχρι 1.000 ευρώ» και σ’ αυτούς τους ανθρώπους; Αυτό δεν είναι δήμευση περιουσίας και καταθέσεων, κύριε Γεωργιάδη; Πώς λέγεται; Επειδή δεν ξέρω τόσο καλά ελληνικά όσο ξέρετε εσείς, εγώ έτσι το κατανοώ.
Πάμε τώρα στο επιχείρημά σας, γιατί νομίζετε ότι εδώ έρχεστε και απευθύνεστε σε χαχόλους. Αυτήν την αντίληψη έχετε. Αυτή η αυταρέσκεια που έχετε, είναι επικίνδυνη και για εσάς. Αφού θέλετε, λοιπόν, να σας πω πού θα βρεθούν τα λεφτά, θα σας πω εγώ πού θα βρεθούν τα λεφτά.
Άμα τη αφίξει σας, κύριε Γεωργιάδη, στο Υπουργείο αυξήσατε διακόσια εξήντα πέντε φάρμακα, 100 με 150 εκατομμύρια ευρώ. Ποιος κέρδισε, κύριε Γεωργιάδη;
Για πείτε μου, κύριε Γεωργιάδη. Το φάρμακο Crestor, το οποίο παραλάβατε τότε με 4,95 ευρώ, ξέρετε πόσο πουλιέται σήμερα; Πουλιέται 10 ευρώ. Ποιος κέρδισε, κύριε Γεωργιάδη, από αυτά;
Και δεν κέρδισαν μόνο τα 100 εκατομμύρια. Θα σας πω και τι κάνατε όσον αφορά αυτά τα 100 εκατομμύρια, 150 εκατομμύρια: Το 25% θα το πλήρωνε ο ασφαλισμένος και τα υπόλοιπα ο ΕΟΠΥΥ. Και αν τα πλήρωνε μεν ο ΕΟΠΥΥ, θα αυξανόταν το χρέος του ΕΟΠΥΥ. Ωστόσο, θα επιστρεφόταν από αυτά τα λεφτά το claw back από τις εταιρείες. Για να μην πληρώσουν οι φιλικές σας εταιρείες, οι πολυεθνικές τα λεφτά αυτά, τα φορτώσατε στους ασφαλισμένους αυξάνοντας τη συμμετοχή τους. Αν ήταν αυτό το δώρο, θα έλεγα ότι είναι ένα δώρο. Ξέρετε τι δώρο είναι αυτό; Γιατί αυξήσατε αυτά τα διακόσια πενήντα φάρμακα; Και ξέρετε πολύ καλά ότι η Ελλάδα είναι χώρα αναφοράς και οι επιπτώσεις στις τιμές των πολυεθνικών είναι απανταχού της γης.
Και δεν περιοριστήκατε μόνο σ’ αυτό. Άμα πάλι τη αφίξει σας εκεί δώσατε τιμή σε εκατόν πενήντα καινούργια πρωτότυπα φάρμακα, τα οποία ως είθισται –και αυτό έκαναν οι προκάτοχοί σας- έπρεπε πρώτα να περάσουν από έλεγχο αξιολόγησης της καινοτομίας και σταδιακά να μπουν μέσα. Και θα μου πείτε: «Τα έβαλα στη λίστα;». Όχι. Από αυτά, όμως, πάνε στα νοσοκομεία. Και ξέρετε πολύ καλά τι λέω.
Και να σας πω και κάτι ακόμα. Δώσατε άλλο ένα μεγάλο δώρο στις εταιρείες όχι για τα 100 περίπου εκατομμύρια. Και πάλι, όμως, με βάση αυτά τα φάρμακα, επειδή η χώρα είναι χώρα αναφοράς στο φάρμακο, βολεύτηκαν όλοι αυτοί οι κύριοι, οι φίλοι σας των πολυεθνικών, οι οποίοι όταν ζορίστηκαν για το περίφημο παράλληλο φάρμακο –και θέλω και γι’ αυτό να απαντήσετε, σ’ αυτά θα απαντάτε όταν σας ρωτώ- δημιούργησαν την τεχνητή έλλειψη με κίνδυνο ζωής. Και αναγκάστηκα τότε ως Κοινοβουλευτικός Εκπρόσωπος του ΣΥΡΙΖΑ να κάνω μηνυτήρια αναφορά στον Άρειο Πάγο. Το ίδιο έκανε και ένας άνθρωπος από το συγκεκριμένο χώρο, ο Θανάσης ο Γιαννόπουλος. Γιατί εγώ έμαθα στη ζωή μου, κύριε Γεωργιάδη, να είμαι γενναίος στην αναγνώριση εκεί που πρέπει να αναγνωρίσω.
Πάμε παρακάτω τώρα, για να δείτε πού θα βρείτε τα λεφτά.
Κύριε Γεωργιάδη, ο ΟΟΣΑ, αν δεν το έχετε διαβάσει, μας θεωρεί ότι είμαστε η πρώτη χώρα σε αξονικούς τομογράφους και σε μαγνητικές μονάδες: Τριακόσιες ογδόντα οκτώ. Εκατόν είκοσι οκτώ στο δημόσιο σύστημα και εκατόν εξήντα στους ιδιώτες. Σας εγκαλεί, λοιπόν, ο προκάτοχός σας κ. Σαλμάς με επίκαιρη ερώτηση, στην οποία λακίσατε όπως λένε στο χωριό μου, και δεν ήρθατε να απαντήσετε.
Και σας ρωτάει: «Με ποιο κριτήριο απελευθερώσατε, κύριε Γεωργιάδη –λαλίστατε!- το πληθυσμιακό κριτήριο; Ποιους θέλατε να ευνοήσετε και να βοηθήσετε;». Το κάνατε για την πατρίδα και τον ελληνικό λαό; Θα το κρίνει η κοινωνία. 
Μας φέρατε, κύριε Γεωργιάδη, άλλη μία τροπολογία προχθές -την οποία πήρατε πίσω και είπατε ότι θα την ξαναφέρετε- και ξεθάψατε από τον τάφο ιδιωτικές κλινικές τις οποίες έκλεισε ο Παρασκευάς Αυγερινός τη δεκαετία του ογδόντα, για να εξυπηρετήσετε ποιον	; Μπορείτε να μας πείτε; Πώς ξαφνικά το θυμηθήκατε αυτό; Αυτό ήταν η συγκυρία τώρα; Αυτό ήταν το ζήτημα που προηγείτο από αυτά τα προβλήματα που βιώνει η ελληνική κοινωνία; 
Είπατε, λοιπόν -επειδή τα λέτε και νομίζετε ότι τα ξεχνάνε οι υπόλοιποι- ότι για τα 25 ευρώ για την εισαγωγή θα βάλετε κριτήρια και θα εξαιρέσετε πραγματικά εκείνους που έχουν ανάγκη. Γιατί δεν το φέρατε μέχρι τώρα; Σε ποιον τα λέτε; Διότι ξέρετε ότι οι προϊστάμενοί σας, η τρόικα, δεν σας το επιτρέπει. 
Πάμε λίγο παρακάτω; Μήπως ετοιμάζετε, κύριε Γεωργιάδη, και κάτι άλλο για μια ιδιωτική κλινική στη Θεσσαλονίκη; Διότι πληροφορούμαι ότι κάποιες οδηγίες έχουν δοθεί στις τεχνικές σας υπηρεσίες. Θα το παρακολουθήσουμε και αυτό. 
Πάμε, λοιπόν, τώρα στα ράντζα: Επειδή μας κατηγορείτε εμάς τους σοσιαλιστές, τους Αριστερούς, θα σας πω ότι από τον Λένιν έμαθα μόνο ένα πράγμα, το οποίο και τηρώ: Ο Λένιν έλεγε: «Διαβάστε, διαβάστε, διαβάστε». Και επειδή προσπαθώ να διαβάσω, κύριε Γεωργιάδη, πείτε μου πού είδατε στο μνημόνιο, σε ποια συγκεκριμένη διάταξη, αυτό που επιχειρείτε στα νοσοκομεία. Επειδή προσπαθείτε να το ονομάσετε «εξορθολογισμό»; Αυτό είναι παραμύθι, κύριε Γεωργιάδη. Ξέρετε γιατί; Διότι αν θέλετε να κάνετε αυτόν τον εξορθολογισμό, φέρτε μας πρώτα μία μελέτη, φέρτε μας τον υγειονομικό χάρτη, για τον οποίο πλήρωσε 5,5 εκατομμύρια ευρώ ο ελληνικός λαός σε δικούς σας ανθρώπους. Και μη με προκαλέσετε μετά που θα μιλήσετε, γιατί θα πω και το όνομα, πού έχετε δώσει τη δουλειά! Να είμαστε συνεννοημένοι. 
Δώσατε, λοιπόν, αυτήν την υπόθεση -όποιοι τη δώσατε και όποιοι τη συντηρήσατε- και μας φέρατε έναν υγειονομικό χάρτη να κλαίμε όλοι μαζί. Περί αυτού πρόκειται. Τι κάνατε, λοιπόν, κύριε Γεωργιάδη; Κλείσατε το Νοσοκομείο «Αγία Βαρβάρα» που θα μπορούσατε να το κάνετε ένα νοσοκομείο εφημερίας και μετατρέψατε το Τριτοβάθμιο Νοσοκομείο «Αττικόν» σε Περιφερειακό, σε Πρωτοβάθμιο Νοσοκομείο επί της ουσίας. 
Και επειδή μας είπατε ότι εσείς κάνατε αναδιαρθρώσεις, ξέρετε τι κάνατε στο νοσοκομείο αυτό; Κλείσατε τη γναθοχειρουργική, την ουρολογική και τη νευρολογική. Αυτό ήταν το επίτευγμά σας. Για να λέμε τα πράγματα με το όνομά τους. Αυτή είναι η αλήθεια. 
Δεν θα φύγετε από το Υπουργείο μόνο ως ο «Υπουργός των δώρων» στις πολυεθνικές, αλλά και ως ο «Υπουργός των ράντζων». Γιατί τι κάνετε τώρα; Λέτε: «Πάρτε τα ράντζα από τους διαδρόμους και χώστε τα μέσα στους θαλάμους». Κι έρχεστε μετά πάλι και λέτε: «Εμείς κάναμε εξορθολογισμό. Θα δημιουργήσουμε στα νοσοκομεία ιδιωτικές κλινικές, απογευματινές». Το ερώτημα είναι: Αφού το πρωί είναι κλεισμένες οι μισές χειρουργικές κλινικές επειδή δεν υπάρχει προσωπικό, αφού το πρωί δεν λειτουργούν όλα τα χειρουργεία γιατί δεν υπάρχουν αναλώσιμα, πού θα βρεθούν τα αναλώσιμα και το προσωπικό το βράδυ για να γίνουν τα χειρουργεία; Είναι ένα ερώτημα.
 Ενίσταστε και ξενίζετε γιατί λέμε για την ιδιωτικοποίηση. Προχθές ο κ. Κρεμαστινός, που είναι εταίρος στην Κυβέρνηση, σας εγκάλεσε για την περίπτωση της Αντιμάχειας, όπου θα δώσετε μια κρατική υποδομή να τη λειτουργούν ιδιώτες. Και δεν περιορίζεστε μόνο εκεί. Έχουν σειρά εβδομήντα περίπου τέτοια κέντρα υγείας. Με αυτόν τον τρόπο, δηλαδή, θα επιχειρήσετε τη μεγάλη μεταρρύθμιση στο χώρο της υγείας.
Κύριε Γεωργιάδη, θα σας πω και κάτι ακόμα που μπορεί να σας φανεί χρήσιμο: Εγώ δεν αμφισβητώ τις καλές σας προθέσεις. Αλλά, με προθέσεις στον παράδεισο δεν πάει κανείς. Στις πολιτικές κάνω κριτική. Και δεν σας κάνω ούτε προσωπική επίθεση.
Θα σας πω, λοιπόν, τι θα βάλουμε εμείς ως προτεραιότητα, κύριε Γεωργιάδη: Ρωτάτε πού θα βρούμε τα χρήματα.</Speech>
<Speech><Parlmember>ΒΑΣΙΛΕΙΟΣ ΚΙΚΙΛΙΑΣ</Parlmember>: Ποιες καλές προθέσεις; Είπατε ότι τα παίρνει από τις πολυεθνικές, αύξησε τις δαπάνες.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ! Ήδη έχει ξεπεράσει το χρόνο. Μην κάνουμε διάλογο. 
Κύριε Κουρουμπλή, απαντήστε και ολοκληρώστε σας παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Άμα είναι ψέμα, κύριέ μου, αυτό που είπα, άμα μου πείτε ότι διακόσια εξήντα πέντε φάρμακα δεν αυξήθηκαν με την άφιξη του κ. Γεωργιάδη, τότε λέει ψέματα ο κ. Σαλμάς. Ή ο κ. Σαλμάς λέει αλήθεια ή ο κ. Γεωργιάδης λέει ψέματα. Θα τα βρούμε, όμως, αυτά.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, σας παρακαλώ, ολοκληρώστε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Άμα είναι λάθος, θα το δεχτώ, αρκεί να μου το αποδείξετε.
Πάμε να δούμε τις δικές μας προτάσεις.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ναι, αλλά πρέπει να κλείσετε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θεωρούμε ότι το πρώτιστο ζήτημα για κάθε ελληνική κυβέρνηση είναι η υγεία του ελληνικού λαού, η προστασία του ελληνικού λαού από την ανθρωπιστική κρίση. Και μας είπατε: «Πού να βρούμε τα λεφτά; Θα τα πάρουμε από την τρόικα;» 
Θα σας πω, λοιπόν, τι μπορούμε να κάνουμε για να μην μου πείτε ότι λέω εύκολες κουβέντες. Διαβάστε το φύλλο της Παρασκευής στην «ΚΑΘΗΜΕΡΙΝΗ», που δεν είναι εφημερίδα του ΣΥΡΙΖΑ, κυρία Βούλτεψη, την πρώτη σελίδα όπου λέει για τις offshore. Δεν το λέω εγώ.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πρέπει να ολοκληρώσετε, κύριε Κουρουμπλή.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα μπορούσαν να έχουν φορολογηθεί από ένα σύστημα που είχε το πολιτικό κουράγιο να συγκρουστεί με όλη αυτήν τη διαπλοκή των offshore εταιρειών, των πενήντα χιλιάδων εμβασμάτων που έφυγαν στο εξωτερικό, της λίστας Λαγκάρντ, των ονομάτων που περιέχονται στις λίστες που πήραν οι γερμανικές αρχές, των ακινήτων στο Λονδίνο, των χρημάτων, κύριε Γεωργιάδη, που είναι στο Λουξεμβούργο. Και ρωτώ συνεχώς τον κ. Στουρνάρα εάν απάντησε στον κ. Γιούνγκερ που είπε: «Εγώ έχω διάθεση να συνδράμω εάν υπάρξει αίτημα για να δώσω πληροφόρηση» και γι’ αυτά που μας είπατε κατά καιρούς όλοι, ότι θα λυθεί το ζήτημα της Ελβετίας.
Κυρία Βούλτεψη, να σας πω και κάτι ακόμα; Διαβάστε στο πρόγραμμα της Νέας Δημοκρατίας…</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, δεν θέλω να μας πείτε. Θέλω να κρατάτε το χρόνο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κυρία Βούλτεψη, να ολοκληρώσει, να τελειώνουμε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κύρια Βούλτεψη, τουλάχιστον ως προς αυτό θα έπρεπε να έχετε μία ευγένεια, διότι είστε Βουλευτής.</Speech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Όχι, δεν έχω. Να το πείτε από την αρχή.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εγώ θα σας ακούσω. Δεν θα σας διακόψω ποτέ για το χρόνο.</Speech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Δεν γίνεται αυτό!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κυρία Βούλτεψη, σας παρακαλώ! 
Ολοκληρώστε, κύριε Κουρουμπλή!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Σας λέω, λοιπόν, κυρία Βούλτεψη, το εξής: Το πρόγραμμα της Νέας Δημοκρατίας λέει -για να δείτε ότι διαβάζουμε και τα προγράμματά σας- ότι θα μπει σύστημα x-ray στις μεγάλες πύλες της χώρας, για να κλείσει η πόρτα στο λαθρεμπόριο του λιανεμπορίου που υποστηρίζετε ότι το κράτος χάνει 4 δισεκατομμύρια από τα λαθραία τσιγάρα και το λιανεμπόριο. 
Ορίστε, λοιπόν, κύριοι, πεδίο λαμπρό να σας στηρίξουμε και εμείς, για να δείτε ότι όλοι μαζί μπορούμε, τουλάχιστον τώρα, αυτήν τη στιγμή. Αφήστε τι έγινε στο παρελθόν. Να βάλουμε μία τάξη σε αυτά τα ζητήματα και να επιδώσουμε στην ελληνική κοινωνία ένα αίσθημα κοινωνικής δικαιοσύνης, ότι τώρα θα πληρώσουν όλοι με βάση τις υποχρεώσεις που έχουν σε αυτήν τη χώρα.
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κουρουμπλή. Πάντως κάνατε τον χρόνο που έκανε ο Υπουργός.
Το λόγο έχει ο Υπουργός Υγείας κ. Γεωργιάδης, για πέντε λεπτά για να απαντήσει.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ, κυρία Πρόεδρε.
Μου κάνει εντύπωση που ο αγαπητός κύριος συνάδελφος είπε ότι δεν μου έκανε προσωπική επίθεση, ενώ περίπου με κατηγόρησε ότι τα παίρνω από τις πολυεθνικές. Η φράση ήταν, «από παντού». 
Θα αντιπαρέλθω αυτού του είδους τους χαρακτηρισμούς. Θα δώσω απάντηση στα συγκεκριμένα, γιατί εμένα μου αρέσουν, κύριε συνάδελφε, τα συγκεκριμένα. Και εδώ θα αντιστρέψω το ερώτημα. Είπατε ότι ανεβάσαμε διακόσια φάρμακα. Πρώτα απ’ όλα, δεν είπατε με ποια διαδικασία ανέβηκαν και δεν είπατε πόσα μειώθηκαν.
Σας ενημερώνω, λοιπόν, ότι στον Κώδικα και στη νομοθεσία της χώρας υπάρχει μια διαδικασία, μια επιτροπή τιμών η οποία εξετάζει τις ενστάσεις των εταιρειών και αν η προηγούμενη τιμολόγηση ήταν ορθή ή όχι. Τις αποφάσεις για τις τιμές δεν τις παίρνει ο Υπουργός, τις παίρνει η επιτροπή.
Μ’ αρέσει, όμως, η συζήτηση και θα αναλάβω την ευθύνη και θα πω ότι είπατε ότι από το Crestor που ανέβηκε χάσαμε 150 εκατομμύρια. Από αυτά τα 150 εκατομμύρια, κύριε Κουρουμπλή, είπατε ότι θα τα πάρετε να τα πάτε στα νοσοκομεία. 
Εξηγήστε μας, παρακαλώ, κύριε συνάδελφε: Αφού χάσαμε λεφτά από το Crestor και από τα άλλα φάρμακα, γιατί η φαρμακευτική δαπάνη τον αμέσως επόμενο μήνα έπεσε 35 εκατομμύρια;</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα μπορούσε να είχε πέσει 150 εκατομμύρια.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά τα θέματα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Απαντήστε μου, αυξήσατε διακόσια εξήντα πέντε φάρμακα, ναι ή όχι;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά τα θέματα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Αυτό θα απαντήσετε στον λαό. Αυξήσατε το Crestor στα 10 ευρώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, ο κύριος Υπουργός σας άκουσε χωρίς να σας διακόπτει. Σας παρακαλώ! Δεν γράφεται τίποτα από αυτά.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά, κύριε Κουρουμπλή. Μαζί σας μιλάω, αλλά είστε και αδιάβαστος και ανάγωγος.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει. Κύριε Κουρουμπλή, καθίστε κάτω.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, παρακαλώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, σας παρακαλώ πάρα πολύ!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μειώσαμε σε επτακόσια φάρμακα τις τιμές, αγαπητέ κύριε Κουρουμπλή. Αυτό σας απαντώ. Γι’ αυτό και έπεσε η δαπάνη. 
Είστε κοινός συκοφάντης.
Το ένα φάρμακο που αναφέρατε ήρθε η εταιρεία με τους νομικούς συμβούλους στην επιτροπή, απέδειξε ότι είχε γίνει λάθος στην τιμή και για την αύξηση στην τιμή που έγινε, πήγε στον ΕΟΠΥΥ και έδωσε price volume agreement έκπτωση. Αλλά εσείς ως ανεύθυνος που είστε έρχεστε στη Βουλή και κάνετε λασπολογία.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Παρακαλώ πολύ, κυρία Πρόεδρε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Παρακαλώ, κύριε Κουρουμπλή. Κανένας δεν μπορεί να καταλάβει αυτά που λέτε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Άρα, δεν επιβαρύνθηκε ο Έλληνας φορολογούμενος. Κερδίσαμε και λεφτά. Η απόδειξη γι’ αυτό...</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μην με διακόπτετε. Δεν μπορώ να αντιδικώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή καθίστε κάτω παρακαλώ. Δεν έχετε το λόγο.
Κύριε Υπουργέ, κατεβάστε τον τόνο και εσείς και πείτε αυτά που θέλετε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Η απόδειξη ότι ο Έλληνας φορολογούμενος γλίτωσε λεφτά είναι στη μηνιαία δαπάνη του ΕΟΠΥΥ όπου τον αμέσως επόμενο μήνα πέσαμε 34 εκατομμύρια. Πώς γίνεται να ανεβάζουμε τις τιμές και να πέφτουμε 34 εκατομμύρια; 
Είστε κοινός συκοφάντης.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, δεν καταλαβαίνετε; Δεν καταγράφεται τίποτα από αυτά που λέτε. Να το ξέρετε. Σας παρακαλώ, μην διακόπτετε να τελειώσει αυτός ο διάλογος.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μην το ξαναπείτε τρίτη φορά, διότι δεν το έχω κάνει ποτέ μέχρι σήμερα, αλλά θα πρέπει να πάω σε άλλες αίθουσες.
Πάω στα εκατόν πενήντα, εκατό για την ακρίβεια, φάρμακα που πήραν τιμή.
Υπήρχαν δεκάδες αιτήματα, κύριε Κουρουμπλή, και από Βουλευτές του ΣΥΡΙΖΑ: Γιατί δεν βάζουμε νέα φάρμακα στη λίστα; Αυτά τα φάρμακα τα καινούργια που εκκρεμούσαν δύο χρόνια είναι φάρμακα τα οποία χρειάζονται ασθενείς μας.
Εγώ, ρωτάω τον κ. Στρατούλη: Να μην βάλουμε καινούργια φάρμακα μέσα;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, είναι αυτός τρόπος να συνδιαλεγόμαστε; Είναι τρόπος αυτός να συζητάμε;</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν έχετε το ηθικό ανάστημα να μου κάνετε ερώτηση με αυτό το ύφος. Σας είπα, μειώνουμε επτακόσια φάρμακα. Σας απήντησα. Και για το ένα που είπατε σας εξήγησα και το τι έχει γίνει από την επιτροπή. Τα πρακτικά της επιτροπής είναι στη διάθεσή σας. Η πολιτική ηγεσία δεν είχε ουδεμία ανάμειξη. Αντίθετα η πολιτική ηγεσία είχε ανάμειξη στο να πάει για να μειωθεί η τιμή στον ΕΟΠΥΥ.
Πάω λίγο τώρα στα πληθυσμιακά κριτήρια, τα οποία, κύριε Κουρουμπλή, μου αναφέρατε.
Πρώτα απ’ όλα πράγματι ήταν μνημονιακή μας υποχρέωση να καταργηθούν.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Στο μνημόνιο, στη σελίδα 364.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας το είπα, στη σελίδα 364.
Κυρία Πρόεδρε, δεν μπορώ έτσι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, πρώτα απ’ όλα, δεν έχετε το λόγο. Δεν μπορείτε να σηκώνεστε, να πετιέστε έτσι και να αντιπαρατίθεστε στον Υπουργό. Θα περιμένετε τη σειρά σας να πείτε και εσείς δυο κουβέντες, αν σας δώσω το λόγο. Δεν μπορείτε να διακόπτετε τον Υπουργό.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Κουρουμπλή. Αυτά έχει να πει ο Υπουργός, αυτά θα πει.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, δεν μπορώ έτσι.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια - Τσαρουχά</Parlmember>): Αυτήν τη στιγμή εσείς φωνάζετε. Φωνάζετε εσείς, φωνάζω εγώ, φωνάζουμε όλοι. Δεν γίνεται έτσι. Είναι σωστό αυτό; Δεν είναι σωστό αυτό. Ο Υπουργός θα απαντήσει αυτά που θέλει να απαντήσει. Σας παρακαλώ.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Στο Υπουργείο Ανάπτυξης, από το Φεβρουάριο του 2012, στο μνημόνιο που υπεγράφη στη Βουλή των Ελλήνων το Φεβρουάριο του 2012, υπάρχει δέσμευση για κατάργηση όλων των πληθυσμιακών κριτηρίων, στη σελίδα 364 mp. 364.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Έλεος πια! Σας είπα, στο μνημόνιο, στην mp. 364.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Προχωρήστε, κύριε Γεωργιάδη.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, σας παρακαλώ, απαντήστε σε αυτά που είναι…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, δεν μπορώ!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μην απαντάτε στον κ. Κουρουμπλή τότε.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ρωτήστε τον κ. Σαλμά. Γιατί δεν ρωτάτε τον ίδιο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πάρτε το λόγο μετά και μην απαντήσετε στον κ. Κουρουμπλή, απαντήστε γενικά αυτά που θέλετε να πείτε, σας παρακαλώ. Μην αναφέρεστε στον κ. Κουρουμπλή.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Τα πληθυσμιακά κριτήρια, λοιπόν, ήταν υποχρέωσή μας να αρθούν και καταληκτική ημερομηνία είχαν την 30ή Σεπτεμβρίου 2013. Εμείς τα ήραμε -για την ακρίβεια- τέσσερις μέρες μετά, στις 4 Οκτωβρίου.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εν πάση περιπτώσει, δεν κατάλαβα γιατί σας ενοχλεί εσάς η κατάργηση των πληθυσμιακών κριτηρίων. Δεν μου λέτε, οι μεγάλοι ιδιωτικοί όμιλοι λέτε να θέλουν την κατάργηση των πληθυσμιακών κριτηρίων; Μήπως είστε ο εκπρόσωπος των μεγάλων ομίλων στην Αίθουσα, κύριε Κουρουμπλή, οι οποίοι αντέδρασαν με τα πληθυσμιακά κριτήρια; Μήπως εσείς τα παίρνετε τελικά τα λεφτάκια και ήρθατε εδώ να κάνετε όλο αυτό το σόου;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Γιατί οι μεγάλοι όμιλοι, σας πληροφορώ, δεν ήθελαν καθόλου να απελευθερωθεί η αγορά. Ήθελαν να μείνει η αγορά ως έχει.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ντροπή σε εσάς!</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, απ’ αυτά που λέτε, λυπάμαι, αλλά δεν γράφεται τίποτα. Θα πάρετε το λόγο και θα πείτε αυτά που θέλετε. Δεν ακούγεστε και δεν καταγράφονται αυτά που λέτε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Να υποστηρίξετε τον κ. Σαλμά στην περιφέρειά σας, κύριε Κουρουμπλή. Είναι η δεκάτη πέμπτη φορά που τον αναφέρετε.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όχι, αφού τον αγαπάτε τόσο, να πάτε να τον ψηφίσετε κιόλας!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε συνάδελφε, σας παρακαλώ πολύ!</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, σας παρακαλώ να καθίσετε κάτω.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάμε τώρα στο τελευταίο που είπε ο κ. Κουρουμπλής. Αφού έκανε λάθος ως προς τη φαρμακευτική δαπάνη, η οποία δεν ανέβηκε, αλλά έπεσε και μάλιστα πάρα πολύ, αφού απαξίωσε την ανάγκη των ασθενών να πάρουν νέα φάρμακα και θεώρησε τους Έλληνες ασθενείς δευτέρας κατηγορίας, να μην παίρνουν δηλαδή αυτοί τα καινούργια φάρμακα, να τα παίρνουν μόνο οι άλλοι, αφού υπερασπίστηκε τους μεγάλους ιδιωτικούς ομίλους που δεν ήθελαν την απελευθέρωση της αγοράς, μας είπε για το χάρτη υγείας και μάλιστα μας είπε ότι είναι οι δικοί μας άνθρωποι. Να πείτε τα ονόματα, κύριε Κουρουμπλή. Ποιοι είναι οι δικοί μας άνθρωποι; Ο χάρτης υγείας φτιάχτηκε από την Εθνική Σχολή Δημόσιας Υγείας και από το ΚΕΕΛΠΝΟ, από δύο δημοσίους φορείς. Ποιοι είναι οι δικοί μας άνθρωποι, για τους οποίους αναφερθήκατε και είπατε «θα πω και το όνομα»; Να πείτε και το όνομα και αν έχετε και κάποια στοιχεία, να πάτε και στον εισαγγελέα.
Όμως, δεν μας είπατε για το μείζον, κύριε Κουρουμπλή. Ωραία, η κακιά Δεξιά μπλόκαρε τη μεταρρύθμιση του Δοξιάδη. Μετά ήρθατε εσείς στα πράγματα και εσείς προσωπικά, γιατί εγώ δεν ξεχνώ ότι εδώ σας είδα ως ΠΑΣΟΚ. Ως ΠΑΣΟΚ σας γνώρισα και επί χρόνια ΠΑΣΟΚ ήσασταν και δημόσια αξιώματα από το ΠΑΣΟΚ παίρνατε, άλλο αν τώρα το ξεχάσατε…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν μου είπατε, λοιπόν, λαλίστατε…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, θα με φέρετε στη δύσκολη θέση να σας εγκαλέσω στην τάξη. Σας παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κύριε Κουρουμπλή, λαλίστατε, δεν μας είπατε εσείς προσωπικά, ως κυβέρνηση του ΠΑΣΟΚ, για την πρωτοβάθμια φροντίδα υγείας τι κάνατε;</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Απάντηση: Απολύτως τίποτα δεν κάνατε. Όχι μόνο δεν κάνατε, αλλά έχετε και το εξής παροιμιώδες θράσος.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Επειδή νομίζετε ότι εγώ θα σας φοβηθώ επειδή φωνάζετε, το κάνετε και σε μένα, όπως και σε άλλους.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Γεωργιάδη…</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εγώ θυμάμαι, κύριε Κουρουμπλή, ότι το πρώτο μνημόνιο μαζί το ψηφίσαμε, και εγώ και εσείς.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Και δεν θυμάμαι, κύριε Κουρουμπλή, να λέτε εκείνη την ημέρα για τα δάνεια του ΠΑΣΟΚ. Δεν το θυμάμαι.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Επίσης, κύριε Κουρουμπλή, δεν θυμάμαι καθόλου να μας είπατε γιατί στις εκλογές του 2009 μας λέγατε ότι θα φορολογήσετε τις offshore. Γιατί έτσι πήραν τις εκλογές από τον Καραμανλή. Το «λεφτά υπάρχουν», επειδή έχω καλή μνήμη, ήταν «θα φορολογήσουμε τις offshore». Πείτε μου, κύριε Κουρουμπλή, από τη φορολόγηση των offshore μετά, εσείς ως κυβερνητικός Βουλευτής, πόσα φέρατε στον ελληνικό λαό; Φράγκο δεν φέρατε!
(Χειροκροτήματα από την πτέρυγα της Νέας Δημοκρατίας)
Απλώς, θέλετε να έρχεστε εδώ, να υψώνετε τον τόνο της φωνής σας, να πουλάτε συνωμοσιολογία, να εκπροσωπείτε τα συμφέροντα που έβαλαν στο στόμα σας αυτά που είπατε –θέλω να πιστεύω ότι δεν καταλαβαίνατε τι είπατε και ποια συμφέροντα εξυπηρετήσατε- και αυτό δεν είναι το χειρότερο. Το χειρότερο είναι ότι δεν έχετε ούτε ένα ίχνος αυτοκριτικής, προσωπικά για τον Κουρουμπλή, αν έχει να μας πει μία φορά που είπε σε ένα αίτημα «όχι, κύριοι, να μην δανειστούμε για να μη φορτώσουμε χρέος τον ελληνικό λαό». Ούτε μία φορά! Μόνο λαϊκισμός, λαϊκισμός, λαϊκισμός! Συγχαρητήρια, το σωστό κόμμα διαλέξατε!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Η κ. Σοφία Βούλτεψη, Κοινοβουλευτική Εκπρόσωπος της Νέας Δημοκρατίας, έχει το λόγο.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Κυρία Πρόεδρε, ειλικρινά δεν ξέρω τι να πω.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επί της ουσίας, παρακαλώ.</ChairmanSpeech> 
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Ναι, επί της ουσίας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Νομίζω ότι ο καθένας έχει την κρίση του, και όλοι όσοι μας βλέπουν και οι συνάδελφοι.</ChairmanSpeech>
<Speech><Parlmember>ΣΟΦΙΑ ΒΟΥΛΤΕΨΗ</Parlmember>: Βεβαίως, αλλά κοιτάξτε, και οι Κοινοβουλευτικοί Εκπρόσωποι έχουν έναν ρόλο μέσα στην Αίθουσα, οπότε θα πρέπει να επαναφέρουμε τα πράγματα στη σωστή τους διάσταση, πιστεύω. 
Κατ’ αρχάς, αυτό που θέλω κι εγώ να πω είναι σχετικά με το φοβερό τρομοκρατικό χτύπημα και την απώλεια της ζωής δύο νέων ανθρώπων. Θέλουμε να εκφράσουμε και εκ μέρους της Νέας Δημοκρατίας τη μεγάλη μας οδύνη για το φοβερό αυτό γεγονός. Ζητούμε και εμείς άμεση διαλεύκανση της υπόθεσης και τιμωρία των ενόχων. Πραγματικά θέλουμε να πούμε ότι τέτοιες ώρες ενωμένοι πρέπει να αντιμετωπίζουμε τέτοιες καταστάσεις στη χώρα μας, αλλά η εικόνα που υπάρχει σήμερα στη Βουλή, πρώτη μέρα συνεδρίασής της μετά το τρομερό γεγονός, δεν είναι τέτοια.
Κυρία Πρόεδρε, αυτό το οποίο συζητούμε σήμερα και το οποίο έφερε ο ΣΥΡΙΖΑ με την επίκαιρη επερώτησή του στη Βουλή είναι συγκεκριμένο, ο αποκλεισμός από την υγειονομική περίθαλψη των συμπολιτών μας, αυτών που δεν είναι ασφαλισμένοι. Σχετικά με αυτό το οποίο έγινε πριν, θεωρώ ότι ο Κοινοβουλευτικός Εκπρόσωπος αποστολή έχει να υποστηρίζει αυτά τα οποία θέλει να προβάλει, να προωθήσει το κόμμα του. Εάν ο ίδιος ο Κοινοβουλευτικός Εκπρόσωπος λοξοδρομεί από αυτό και υποχρεώνεται η Κυβέρνηση να επαναφέρει τη συζήτηση στη σωστή της διάσταση, τότε αλλάξτε Κοινοβουλευτικό Εκπρόσωπο, κύριοι συνάδελφοι. Είναι τώρα μία ώρα που συζητάμε οτιδήποτε άλλο εκτός από αυτό το οποίο φέρατε. 
Πραγματικά σας το λέω, δεν ξέρω από πού να πιάσω το νήμα. Έχετε δίκιο, πράγματι, είναι ο έβδομος χρόνος ύφεσης και τα προβλήματα τα οποία υπάρχουν στη χώρα είναι τρομερά και είναι αποτέλεσμα μιας χρεοκοπίας, για την οποία δεν ευθυνόμαστε οι περισσότεροι από όσοι είμαστε μέσα σε αυτήν την Αίθουσα τελικά. Αυτή είναι η αλήθεια. Δεν είναι όλοι ίδιοι. Τα αποτελέσματα λοιπόν της χρεοκοπίας είναι αυτά, ότι υπάρχει πάρα πολύ μεγάλη ανεργία, πάρα πολλοί άνθρωποι μένουν εκτός εργασίας, δεν μπορούν να κολλούν τα ένσημά τους και μένουν και εκτός ιατροφαρμακευτικής περίθαλψης. 
Θεωρήσαμε λοιπόν, ερχόμενοι εδώ, ότι θα συζητούσαμε αυτό το πράγμα. Και έθεσαν το θέμα οι συνάδελφοι και ήταν ωραίες οι περιγραφές, πρέπει να πω, όμως ήταν εντός θέματος, αλλά η συζήτηση εδώ και μία ώρα έχει εκτραπεί. Ειλικρινά, το μόνο που έχω να πω πάνω σ’ αυτό -γιατί δεν υπάρχει κι ο χρόνος για τον Κοινοβουλευτικό Εκπρόσωπο εκ μέρους του κόμματος που είναι στην Κυβέρνηση- είναι ότι έτσι όπως είναι τα πράγματα -και επανέρχομαι, λοιπόν, στο θέμα μας- και συμφωνώ ότι έτσι είναι τα πράγματα, όταν λέτε ότι πρώτη σας προτεραιότητα θα είναι να επανέλθουν στην ασφάλιση υγείας όλοι αυτοί οι οποίοι είναι εκτός, πράγμα το οποίο ποιος δεν επιθυμεί δηλαδή; Ποιος δεν το θέλει σε αυτήν τη χώρα, πολιτικός ή πολίτης οποιουδήποτε κόμματος; Όταν λέτε ότι είναι πρώτη σας προτεραιότητα, διερωτώμαι πόσες άλλες «πρώτες προτεραιότητες» έχετε. 
Διότι ανάλογα με το θέμα έχετε και μία «πρώτη προτεραιότητα»: Θα επαναπροσληφθούν αυτοί που απολύθηκαν, δεν θα κλείσει κανένας οργανισμός, θα ξανακρατικοποιηθούν αυτά που θα αποκρατικοποιηθούν κ.λπ.. Αυτά μεταφράζονται σε κάτι. Άρα λοιπόν πρέπει να συμφωνήσουμε: Είναι πρώτη μας προτεραιότητα η υγεία; Από εκεί και πέρα, ναι, να δούμε τι θα κάνουμε για να εξασφαλίσουμε αυτά τα χρήματα. Διότι αυτό δεν είναι ευθύνη ενός μόνο Υπουργού. Και πρέπει να εξασφαλιστούν τα χρήματα. 
Να σας πω όμως κάτι; Τώρα αποκαλύφθηκε ότι τελικά δεν εφαρμόζεται το ενιαίο μισθολόγιο και σήμερα υπάρχει και εισαγγελική παρέμβαση γι’ αυτό. Γι’ αυτό δεν βλέπω να λέει κανείς τίποτα, ότι δηλαδή για μεγάλο διάστημα όλοι νομίζαμε ότι υπάρχει μία εκλογίκευση των μισθών, αλλά παρ’ όλα αυτά αποδεικνύεται ότι αυτό δεν συνέβαινε. Από εκεί, ας πούμε, θα ήταν μία περίπτωση εξοικονόμησης χρημάτων για συμπολίτες μας οι οποίοι δεν έχουν καμμία εργασία και καμμία ασφάλιση. Δεν μπορούμε να τους υπερασπιζόμαστε όλους.
Τέλος, κοιτάξτε να δείτε, εδώ υπάρχει μία δανειακή σύμβαση, την οποία ο ΣΥΡΙΖΑ λέει ότι οψέποτε έρθει στην εξουσία θα την επαναδιαπραγματευθεί. Λέει όμως ο ΣΥΡΙΖΑ, επειδή αντιλαμβάνεται ότι μπορεί να μην πάει καλά αυτή η επαναδιαπραγμάτευση, «Εμείς θα εφαρμόσουμε το πρόγραμμά μας οποιαδήποτε κι αν είναι η έκβαση αυτής της διαπραγμάτευσης». 
Αυτό, όμως, έρχεται και κολλάει με άλλες σχετικές δηλώσεις που λένε ότι δεν θα είναι εύκολος ο δρόμος. Δεν υπάρχει αμφιβολία, δεν υπάρχουν εύκολες λύσεις. Δεν υπάρχουν μαγικά ραβδιά.
Άρα, λοιπόν, εδώ πρέπει να συμφωνήσουμε για τι πράγμα συζητάμε. Αν καθίσουμε να συζητήσουμε πού θα βρούμε τα χρήματα για τους ανασφάλιστους –που παρεκτράπη η συζήτηση και δεν το συζητήσαμε τελικά και λυπούμαι γι’ αυτό- να πούμε ο καθένας την πρότασή του. Ακούστηκαν προτάσεις και προτείνω και εγώ να εφαρμοστεί επιτέλους το ενιαίο μισθολόγιο και να τιμωρηθούν αυτοί που δεν το εφάρμοσαν. Αν, όμως, πρόκειται να πούμε ότι θα πάμε σε άτακτη χρεοκοπία και την επομένη της άτακτης χρεοκοπίας θα ξαναπροσλαμβάνουμε, θα έχουν όλοι υγεία, περίθαλψη και φάρμακα και θα είναι όλα στη θέση τους σαν να μην έχει αλλάξει τίποτα, αυτό είναι ένα ψέμα, το οποίο αυτήν τη στιγμή λέγεται στον ελληνικό λαό.
Θέλω επίσης να πω, γιατί ακούστηκε κάτι για την Ισλανδία, ότι η Ισλανδία δεν έχει τα μεγέθη της Ελλάδας. Ούτε έγινε στην Ισλανδία αυτό που έγινε στην Ελλάδα. Ξέρουμε ακριβώς τους λόγους χρεοκοπίας της Ισλανδίας και ακριβώς τους λόγους χρεοκοπίας της Ελλάδας. Στην Ελλάδα χρεοκόπησε το δημόσιο, δεν χρεοκόπησε ο ιδιωτικός τομέας. Και επίσης, στην Ισλανδία να θυμίσω και να τελειώσω με τούτο, τώρα που έγιναν εκλογές, αυτοί οι οποίοι οδήγησαν τη χώρα στη χρεοκοπία, ξαναβγήκαν. Και έφυγαν αυτοί –χάσατε ένα κεφάλαιο μάλλον- οι οποίοι εκλήθησαν να σώσουν τη χώρα από τη χρεοκοπία. Δεν υπάρχουν, λοιπόν, ιδανικές χώρες, τις οποίες να επικαλούμαστε συνέχεια, για να λέμε ότι εμείς τα κάνουμε όλα στραβά.
Ευχαριστώ.
(Χειροκροτήματα από την πτέρυγα της Νέας Δημοκρατίας)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ο Κοινοβουλευτικός Εκπρόσωπος του ΠΑΣΟΚ, κ. Κωνσταντίνος Τριαντάφυλλος, έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κυρία Πρόεδρε.
Ξεκινώντας, θα ήθελα και εγώ να εκφράσω εκ μέρους του ΠΑΣΟΚ τον αποτροπιασμό μας και την απόλυτη καταδίκη για τη διπλή δολοφονία και τον τραυματισμό ενός τρίτου νέου ανθρώπου από προφανώς μια τρομοκρατική οργάνωση και με αυτόν τον τρόπο να τονίσω ότι ο ελληνικός πολιτικός κόσμος -το σύνολο των κομμάτων- έχει εκφραστεί με ενότητα, ψυχραιμία και έχει στείλει το κατάλληλο μήνυμα, τόσο στην ελληνική κοινωνία όσο και στο εξωτερικό.
Να ξεκινήσω με μια διαπίστωση. Κατ’ αρχάς, είναι λυπηρό να βλέπουμε τέτοιου είδους αντιπαραθέσεις μέσα στο Κοινοβούλιο. Είναι λυπηρό να υπάρχουν και τέτοιου είδους εκφράσεις, αλλά και τέτοιου είδους τόνοι. 
Θεωρώ ότι το ζήτημα που αναδεικνύει σήμερα η Κοινοβουλευτική ομάδα του ΣΥΡΙΖΑ με την επίκαιρη επερώτησή της είναι ένα πραγματικό πρόβλημα που το εστιάζει, το εντοπίζει, το παρατηρεί όλος ο πολιτικός κόσμος. Το είπε και ο Υπουργός νομίζω.
Είναι αδιαμφισβήτητο το πρόβλημα το οποίο υπάρχει σχετικά με τους ανασφάλιστους νέους και κυρίως μεγαλύτερους, μεσήλικες, ηλικιωμένους ανθρώπους. Είναι ένα ζήτημα το οποίο αγγίζει τα όρια του ανθρωπιστικού προφανώς προβλήματος και είναι λυπηρό το γεγονός ότι για ένα τόσο σημαντικό πρόβλημα η ελληνική πολιτεία αδυνατεί να καταγράψει ακριβείς αριθμούς.
Ειλικρινά, διαβάζοντας την επίκαιρη επερώτηση –διάβαζα τα νούμερα αυτά που είπε ο κ. Κοντός- έβγαινε ένα σύνολο δωδεκάμισι εκατομμυρίων ανθρώπων. Και ανέτρεξα στο διαδίκτυο, για να δω αν ήταν ένας λάθος από την πλευρά της Κοινοβουλευτικής Ομάδας του ΣΥΡΙΖΑ και ήταν ακριβώς έτσι. 
Θεωρώ, κύριε Υπουργέ, ότι το πρώτο που πρέπει να γίνει είναι το εξής: Ο κ. Κοντός, όταν δεν έχει στοιχεία ακριβή, θα πρέπει να καταγράψει, να δώσει εντολή, αλλά όχι να βγάζει νούμερα, τα οποία προφανώς δεν αντιστοιχούν στην ελληνική πραγματικότητα.
Τι έχουμε εδώ; Έχουμε ανασφάλιστους, οι οποίοι προέρχονται για πρώτη φορά σε τόσο μεγάλο βαθμό από το ελεύθερο εμπόριο και τους ελεύθερους επαγγελματίες. Και αυτό είναι μια πραγματικότητα ζοφερή. 
Ξέρετε, συνηθίζουμε να λέμε ότι πλήρωσε το μάρμαρο της κρίσης ο μισθωτός και ο συνταξιούχος λόγω της μείωσης μισθών και συντάξεων. Όταν δεις, όμως, κατάματα τα κοινωνικά δεδομένα, όπως είναι αυτό το ζήτημα το σημερινό, καταλαβαίνεις ότι ένα τεράστιο κομμάτι της κρίσης το έχει πληρώσει ο ελεύθερος επαγγελματίας, ο μικρομεσαίος, ο έμπορος, ο νέος επιστήμονας, ο πολιτικός μηχανικός, ο δικηγόρος, ο γιατρός, ο οποίος πραγματικά βρίσκεται στην ανασφάλεια, στην αβεβαιότητα της μη ασφάλισης.
Και δεν ισχύει μόνο αυτό. Παρατηρούμε –και εδώ χρειάζεται κυβερνητική και προφανώς, νομοθετική παρέμβαση- για πρώτη φορά να υπάρχει σε τόσο μεγάλο βαθμό από την πλευρά του ΟΑΕΕ ένα «κυνήγι», σε επίπεδο ποινικών διώξεων, μικρομεσαίων εμπόρων. Αυτό καταλήγει να είναι όχι ένα ασφαλιστικό ταμείο, όχι ένας ασφαλιστικός φορέας, αλλά ένα ταμείο που τελικά κυνηγάει τους ίδιους αυτούς, οι οποίοι έπρεπε να τυχαίνουν ασφάλισης.
Γι’ αυτό εγώ θεωρώ ότι είναι ένα πρώτο βήμα το voucher, το εισιτήριο ελεύθερης πρόσβασης. Θεωρώ ότι αν αυτό το δούμε πιλοτικά, αν δηλαδή το δούμε ως ένα μοντέλο το οποίο μπορεί να λειτουργήσει σε ευρύτερη κλίμακα, προφανώς και είναι μία λύση, προκειμένου να αντιμετωπίσουμε το μείζον θέμα των ανθρώπων οι οποίοι δεν έχουν υγειονομική ασφάλιση.
Τι έγινε όμως -γιατί πραγματικά όταν έχουμε να κάνουμε με τα οικονομικά της υγείας πρέπει να τα βλέπουμε και σε σύνδεση με τα δημοσιονομικά μας- τα προηγούμενα χρόνια; Ήταν μόνο το ζήτημα των συντάξεων; Ήταν μόνο το ζήτημα, αυτό που λέμε «η φούσκα της ελληνικής οικονομίας» ή υπήρξε και μία κατασπατάληση στα οικονομικά της υγείας; Γιατί αν παρατηρήσει κάποιος τα οικονομικά δεδομένα που έχουν να κάνουν με την δημόσια υγεία, με το σύστημα υγείας μας, μπορεί να διαπιστώσει μία διόγκωση των δαπανών μέσα σε διάστημα λιγότερο από πέντε χρόνια. 
Αυτό πραγματικά είχε άμεση επίπτωση, όταν τελικά δεν μπόρεσε η χώρα να βγει στις αγορές και να της δοθεί ο χρόνος προκειμένου να προχωρήσει σε διαρθρωτικές αλλαγές που θα μπορούσαν να περιορίσουν το κόστος της υγείας. Επομένως, πού εστιάζει κανείς το πρόβλημα; Το εστιάζει στα πιράνχας, στους καρχαρίες που ευτυχώς εξέλειπαν των θαλασσών της υγείας; Ή το εστιάζει στο πώς θα μπορέσει αυτό να το ξαναδημιουργήσει; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Εγώ πιστεύω ότι κανείς μέσα στο Κοινοβούλιο –θα πάρω και το χρόνο της δευτερολογίας μου, κυρία Πρόεδρε- δεν επιδιώκει με τον έναν ή τον άλλο τρόπο…</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Επειδή στους χρόνους εξετράπησαν όλοι, θα σας δώσω χρόνο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ευχαριστώ πολύ, κυρία Πρόεδρε. 
Επειδή θεωρώ ότι κανείς μέσα στο Κοινοβούλιο δεν θέλει να δημιουργήσει περιβάλλον κατάλληλο για την ανάθρεψη πιράνχας ξανά και καρχαριών, πιστεύω ότι ο πρώτος στόχος που πρέπει να θέτει το Υπουργείο είναι το ένα ευρώ δαπάνη να είναι και ένα ευρώ αποτέλεσμα για τον ασφαλισμένο και τον πολίτη. 
Τι σημαίνει αυτό; Σημαίνει ότι όπως αποκαλύφθηκε το σκάνδαλο του Οίκου Ναύτου, πρέπει να εντοπιστούν και να εξαλειφθούν όλες εκείνες οι περιπτώσεις που ουσιαστικά είναι περιπτώσεις διαφθοράς, κατασπατάλησης του δημοσίου χρήματος σε αυτήν τη φάση που είναι πάρα πολύ δύσκολη για τον Έλληνα φορολογούμενο.
Λέγοντας αυτά, θα ήθελα να τονίσω το εξής, διότι ειπώθηκε προηγουμένως από τον κύριο Υπουργό η ιστορία η γνωστή για το «λεφτά υπάρχουν» κ.λπ.: Εάν ανατρέξει κανείς στο 2009 –λείπει τώρα ο κύριος Υπουργός, ωστόσο είναι σημαντικό- τι απ’ όλα αυτά τα οποία χρησιμοποιούμε σήμερα σαν εργαλεία υπήρχε; Υπήρχε ηλεκτρονική συνταγογράφηση που περιόρισε κατά πάρα πολύ τη φαρμακευτική δαπάνη του δημοσίου; Υπήρχε μήπως η νέα τιμολόγηση των φαρμάκων; Ή δεν υπήρχαν τα πιράνχας ή δεν υπήρχαν δεκαπλάσιες –για να μην πω εικοσαπλάσιες και παραπάνω- τιμές στα φάρμακα που σήμερα έχουν πέσει οι τιμές οι οποίες αν μη τι άλλο είναι λογικές.</Speech> 
<Speech><Parlmember>ΚΩΝΣΤΑΝΤΙΝΟΣ ΓΙΟΒΑΝΟΠΟΥΛΟΣ</Parlmember>: Ο Υπουργός έβριζε το Σαμαρά τότε.</Speech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Αυτό θα το πείτε εσείς στη συνέχεια. Φάρμακα τα οποία σήμερα μπορεί να κοστίζουν 60 ή 50 ευρώ, το 2009 έκαναν 650 και 700 ευρώ; Αυτό ήταν κάτι το οποίο συνέβη τυχαία; Δεν έχουμε σήμερα τα εργαλεία προκειμένου να αντιμετωπίσουμε αυτό το μεγάλο ζήτημα. Όμως και αυτό δεν αρκεί. Χρειάζεται να εντοπιστούν όλα εκείνα τα κυκλώματα τα οποία κατασπαταλούν το χρήμα του ελληνικού λαού.
Θα φέρω δύο παραδείγματα –το είχα πει και στον προκάτοχό σας, κύριε Υπουργέ- τα οποία καταδεικνύουν ακριβώς αυτήν τη σπατάλη. 
Πρώτο παράδειγμα: Στην εκλογική μου περιφέρεια, στη Χίο, ο ΕΟΠΥΥ ενώ υπάρχει συγχώνευση με το ΙΚΑ, εξακολουθεί δεκαέξι μήνες μετά από την πρώτη ερώτηση που έχω καταθέσει –γιατί την καταθέτω κάθε μήνα- να ενοικιάζει ξεχωριστά γραφεία από εκείνα τα οποία του διαθέτει και σήμερα ακόμα το ΙΚΑ, ένα κτήριο το οποίο είναι κατασκευασμένο προ πενταετίας στο ΙΚΑ, ιδιόκτητο, το οποίο έχει πάρα πολλούς χώρους κενούς.
Παρ’ όλα αυτά ο ΕΟΠΥΥ, δεκαέξι μήνες -ξαναλέω- μετά την πρώτη ερώτηση που έχω καταθέσει για το συγκεκριμένο ζήτημα, συνεχίζει να πληρώνει ενοίκιο, ενώ θα μπορούσε να μεταφέρει τις υπηρεσίες του στο ΙΚΑ και ο ασφαλισμένος να μην χρειάζεται να πηγαινοέρχεται μία απόσταση οκτώ χιλιομέτρων για να εξυπηρετηθεί. Αυτό είναι το πρώτο. 
Δεύτερον, υπάρχει ένα ζήτημα, το οποίο είναι σημαντικό. Υπάρχει μικροβιολογικό εργαστήριο στο ΙΚΑ στο νησί της Χίου, το οποίο εδώ και δεκαέξι μήνες δεν λειτουργεί. Υπάρχει γιατρός, υπάρχει βοηθητικό προσωπικό, το οποίο δεν μπορεί να εξυπηρετήσει κανέναν, με αποτέλεσμα οι ασφαλισμένοι του ΕΟΠΥΥ είτε να πηγαίνουν έξω, δηλαδή σε ιδιώτες, είτε να πηγαίνουν στο νοσοκομείο και το ραντεβού σήμερα να κλείνεται στο νοσοκομείο του νησιού μετά από δέκα μήνες. 
Αυτό που λείπει για να λειτουργήσει το μικροβιολογικό εργαστήριο απαιτεί δαπάνη λιγότερη από 20.000 ευρώ. Παρ’ όλα αυτά σήμερα ο ασφαλισμένος δεν έχει τις υπηρεσίες οι οποίες είναι απαραίτητες.
(Στο σημείο αυτό κτυπάει παρατεταμένα το κουδούνι λήξεως του χρόνου ομιλίας του κυρίου Βουλευτή)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Τριαντάφυλλε. Σας παρακαλώ, ολοκληρώστε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Ολοκληρώνω, κυρία Πρόεδρε. Απλά είναι λίγος ο χρόνος.
Υπάρχουν τρία πράγματα τα οποία είναι σημαντικά για τον ΕΟΠΥΥ. Το πρώτο είναι να μην υπάρχει χρέωση στην τηλεφωνική γραμμή, στο τηλεφωνικό ραντεβού. Αυτό είναι σημαντικό για τον άνθρωπο ο οποίος κλείνει τις υπηρεσίες και ο οποίος είναι ασφαλισμένος. 
Δεύτερον, πρέπει να δούμε πώς θα ολοκληρωθεί επιτέλους αυτός ο διαγωνισμός για την ηλεκτρονική συνταγογράφηση και τρίτον, να ολοκληρωθεί η διαδικασία ενοποίησης-εξορθολογισμού της ακίνητης περιουσίας. 
Θα κάνω και μία πρόταση για να κλείσω. Πόσο κοστίζει σήμερα, κυρίες και κύριοι Βουλευτές, η ξενοφοβία και ο ρατσισμός στην ελληνική κοινωνία; Πόσο κοστίζει στο σύστημα υγείας μας; Γιατί αν πάρουμε ως δεδομένο ότι υπάρχουν τρία εκατομμύρια άνθρωποι στην ελληνική επικράτεια που δεν ασφαλίζονται, εγώ είμαι σίγουρος ότι ανάμεσα σε αυτούς θα βρούμε και εκατόν πενήντα χιλιάδες μετανάστες, οι οποίοι θέλουν να ασφαλιστούν και το ελληνικό σύστημα δεν τους αφήνει. 
Εάν υπολογίσει το Υπουργείο Υγείας μαζί με το Υπουργείο Εργασίας πόσα είναι τα χρήματα που θα μπορούσαν να εξοικονομηθούν από τους ανθρώπους οι οποίοι διαμένουν στην πατρίδα μας τα τελευταία δέκα χρόνια και δεν τους επιτρέπεται η ασφάλιση, μαζί με την εφάπαξ καταβολή των ενσήμων των τελευταίων δύο ετών, είμαι σίγουρος ότι καλύπτεται ένα πολύ μεγάλο μέρος του οικονομικού προβλήματος.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστούμε πολύ, κύριε Τριαντάφυλλε.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Και κλείνω, κυρία Πρόεδρε</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κλείστε, κύριε συνάδελφε.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΤΡΙΑΝΤΑΦΥΛΛΟΣ</Parlmember>: Σας ευχαριστώ πολύ.
Είναι η εποχή που δυστυχώς -για μένα όμως ευτυχώς - τελειώνει η πολιτική της ευκολίας και των ιδεοληψιών και ξεκινάει η εποχή της δυσκολίας, αλλά της αντιμετώπισης της πραγματικότητας. 
Σας ευχαριστώ πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας ευχαριστώ κι εγώ.</ChairmanSpeech> 
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Κυρία Πρόεδρε, μπορώ να έχω το λόγο;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Υπουργέ.</ChairmanSpeech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Θα ήθελα μόνο να διευκρινίσω ότι για τους δικαιούχους του ΕΚΑΣ, που είναι τριακόσιες πενήντα χιλιάδες άνθρωποι, δεν υπάρχει χρέωση κλήσεως.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Παναγιώτης Μελάς, Κοινοβουλευτικός Εκπρόσωπος των Ανεξάρτητων Ελλήνων.</ChairmanSpeech> 
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κυρία Πρόεδρε, κυρίες και κύριοι συνάδελφοι, θέλω κι εγώ στην αρχή να εκφράσω τη λύπη μου για την απώλεια των δύο νέων παιδιών, καθώς επίσης και για το βαρύ τραυματισμό του τρίτου. 
Επιβάλλεται όλοι σε αυτήν τη χώρα να λειτουργούμε με τον πλέον δημοκρατικό τρόπο και όχι να προβαίνει κάποιος ή κάποιοι σε εγκληματικές ενέργειες. 
Η πραγματικότητα σήμερα είναι ότι με την εφαρμογή των μνημονίων και την υπακοή στην τρόικα, την οποία εφάρμοσαν και εφαρμόζουν οι τελευταίες κυβερνήσεις, ο ελληνικός λαός έχει εξαθλιωθεί και έχει υποβαθμιστεί πολύ η ποιότητα της ζωής του. Άνθρωποι με κύρος, με αξιοπρέπεια, με ποιότητα ζωής προβληματίζονται, εάν θα έχουν τη δυνατότητα αύριο να σιτίσουν τον εαυτό τους, καθώς και την οικογένειά τους, ενώ ακόμη χιλιάδες πολίτες μένουν στο σκοτάδι και στους δρόμους. 
Αυτό οφείλεται στην τραγική μείωση των μισθών και των συντάξεων, στην επιβολή φόρων και χαρατσιών, αλλά κυρίως, στο ότι, εργαζόμενοι μέχρι πρότινος είναι σήμερα άνεργοι και δεν έχουν τη δυνατότητα και την ελπίδα εξεύρεσης εργασίας. Η ανεργία σήμερα ξεπερνά το 27,9% όπως λέγεται. Οι άνεργοι είναι περισσότεροι από ενάμισι εκατομμύριο, πλησιάζουν τα δύο εκατομμύρια. 
Λόγω της μεγάλης οικονομικής εξαθλίωσης, η αγορά έχει πάθει καθίζηση, με αποτέλεσμα να κλείνουν επιχειρήσεις, καταστήματα, το ένα μετά το άλλο και οι άνεργοι να αυξάνονται κατά χιλιάδες κάθε χρόνο. 
Εκτός της ανεργίας που παρουσιάζεται στον ιδιωτικό τομέα έχουμε και τις απολύσεις στο δημόσιο τομέα, πράγμα που το χαρακτηρίζω απαράδεκτο. Άλλο είναι να απολύεται κάποιος που είναι επίορκος κι άλλο να αποδίδει, να είναι χρήσιμος στη δουλειά του και να απολύεται.
Σήμερα, ο απολυμένος δεν υπάρχει περίπτωση να βρει εργασία. Πώς, λοιπόν, να συντηρήσει έστω και στοιχειωδώς την οικογένειά του; Για το λόγο αυτόν, πολλοί καταλήγουν με ψυχολογικά προβλήματα και, δυστυχώς, σε αυτοκτονίες. Έχουμε τα τρία, τέσσερα τελευταία χρόνια, περίπου τέσσερις με πέντε χιλιάδες αυτοκτονίες και κανείς, μα κανείς από τους κυβερνώντες δεν έχει αρθρώσει μια λέξη. 
Διάβαζα προ ημερών σε μια εφημερίδα ότι πατέρας με τέσσερα παιδιά, άνεργος, επειδή χρωστάει στο δημόσιο, του παίρνουν το σπίτι κι έστειλε επιστολή στον Υπουργό Οικονομικών κ. Στουρνάρα γράφοντάς του «μαζί με το σπίτι μου πάρτε μου και τα παιδιά». Ερωτώ: σε μια τέτοια πολιτική μπορεί να πει κανείς ότι υπάρχει έστω και στοιχειώδης κοινωνική ευαισθησία; 
Σήμερα, χάνουν τη ζωή τους συμπολίτες μας λόγω της υποβάθμισης των παρεχομένων υπηρεσιών υγείας. Στη συνέχεια θα σας το αιτιολογήσω αυτό. Ακόμη, εκατοντάδες χιλιάδες παιδιά με πτυχία και μεταπτυχιακά φεύγουν για το εξωτερικό. Επίσης, έχουμε εκατοντάδες χιλιάδες λιγότερες γεννήσεις τα τελευταία χρόνια. Αποτέλεσμα όλων αυτών είναι τα τρία τελευταία χρόνια να έχει ελαττωθεί ο ελληνικός πληθυσμός κατά ένα εκατομμύριο. 
Ερωτώ: μήπως κάποιοι θέλουν η Ελλάδα του μέλλοντος να γίνει Ελλάδα των λαθρομεταναστών και των μεταναστών; Είναι απαράδεκτο αυτό. Η Ελλάδα ανήκει στους Έλληνες. Σε αυτήν τη δύσκολη οικονομική περίοδο που διερχόμεθα επιβάλλεται η Κυβέρνηση να προσέξει όσο το δυνατόν περισσότερο την υγεία του λαού μας. 
Δυστυχώς, όμως, συμβαίνει το αντίθετο αφού όλες οι παρεχόμενες υπηρεσίες υγείας έχουν υποβαθμιστεί πάρα πολύ, με αποτέλεσμα πολλοί συνάνθρωποί μας –όπως σας είπα- να χάνουν ακόμη και τη ζωή τους. Λόγω μη λειτουργίας κλινών, μονάδων εντατικής θεραπείας, λόγω έλλειψης νοσηλευτικού προσωπικού χάνουν κάθε χρόνο χίλια άτομα τη ζωή τους μόνο στην Περιφέρεια Αττικής. 
Επίσης, χάνονται ανθρώπινες ζωές λόγω καθυστέρησης των χειρουργικών επεμβάσεων, αλλά και λόγω μη λειτουργίας στο βαθμό που πρέπει αγροτικών ιατρείων, κέντρων υγείας αλλά και όλων των περιφερειακών νοσοκομείων, αλλά γενικά όλων των νοσοκομείων της Ελλάδας. 
Σήμερα, ακόμη ο ασθενής αναγκάζεται να βάζει βαθιά το χέρι στην τσέπη και να πληρώνει γιατρούς, φάρμακα, εξετάσεις, τηλεφωνικά ραντεβού ακόμα και την εισαγωγή του στο νοσοκομείο όταν η τσέπη του είναι άδεια. 
Εφαρμόσατε –έφυγε ο κύριος Υπουργός, είστε εσείς τώρα εδώ, κύριε Υφυπουργέ- να πληρώνουν οι ασθενείς για την εισαγωγή τους στο νοσοκομείο 25 ευρώ. Κι είπε ο κύριος Υπουργός ότι την απόφαση αυτή την πήρε ο ίδιος και δεν την επέβαλε η τρόικα. Γιατί τα λέει αυτά; Είναι συνήγορος της τρόικας; Το λέω αυτό διότι το μέτρο αυτό, το επέβαλε η τρόικα. Δεν το λέω εγώ. Αυτό το είπε ο προηγούμενος Υπουργός κ. Λυκουρέντζος δημόσια, αλλά μου το είπε κι εμένα προσωπικά ότι επέμενε η τρόικα να εφαρμοστεί το μέτρο αυτό από την 1η Ιανουαρίου 2013. Γι’ αυτό πρέπει να λέτε την αλήθεια στον ελληνικό λαό και όχι λόγια σκοπιμότητας. 
Επίσης, θέλετε να αγοράζουν όλοι γενόσημα φάρμακα κι όσοι αγοράζουν πρωτότυπα τους τιμωρείτε, αφού τους επιβάλλετε να πληρώνουν το 100% του κόστους πάνω από την τιμή του γενοσήμου. Υπεύθυνος για τη θεραπεία του ασθενούς είναι το Υπουργείο; Αυτό θα δώσει το κατάλληλο φάρμακο; 
Γι’ αυτό ερωτώ: Εάν πάρει κάποιος γενόσημο και δεν πάει καλά και δεν θεραπευθεί, αλλά αντιθέτως επιδεινωθεί η κατάσταση της υγείας του ποιος ευθύνεται; Ευθύνεται ο γιατρός, ο φαρμακοποιός ή το κράτος, δηλαδή ο Υπουργός; 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Τελειώνω σε δύο λεπτά, κυρία Πρόεδρε. 
Ακόμη, θέλω να τονίσω από την παράταση της ασθένειας και τις επιπλοκές που τυχόν θα δημιουργηθούν από τη λήψη ακατάλληλου φαρμάκου για τη θεραπεία, θα αυξηθεί η συχνότητα εισαγωγής των ασθενών στα νοσοκομεία. Αυτό θα έχει μεγαλύτερο οικονομικό κόστος και για το κράτος. 
Λέτε, επίσης, ότι έχει ελαττωθεί η κρατική φαρμακευτική δαπάνη. Εάν η ελάττωση της κρατικής φαρμακευτικής δαπάνης προερχόταν από ελάττωση σπατάλης του δημοσίου χρήματος, θα συμφωνούσα. 
Η ελάττωση, όμως, της κρατικής φαρμακευτικής δαπάνης οφείλεται στο ότι ένα μεγάλο μέρος του ποσού αυτού έχει προέλθει από τις τσέπες των ασθενών και μάλιστα αυτήν τη δύσκολη οικονομική περίοδο. 
Και σ’ αυτήν τη δύσκολη οικονομική περίοδο εξαθλιώνετε ακόμη και τους κινητικά αναπήρους. Πήρα μια επιστολή προχθές από τους κινητικά αναπήρους, οι οποίοι καθυστερούν γύρω στον ένα χρόνο να περάσουν επιτροπή. Το διάστημα αυτό τους κόβεται η σύνταξη, τους κόβονται τα επιδόματα, τους κόβεται και η ιατροφαρμακευτική περίθαλψη. Και όταν περάσουν και πράγματι πάρουν την αναπηρία τους στο βαθμό που είχαν πριν, δεν τους δίνουν τίποτα αναδρομικό.
Αυτές οι πολιτικές, για μένα, δεν πρέπει να εφαρμοστούν. Και αυτήν τη δύσκολη οικονομική περίοδο επιβάλλεται να μη σπαταλάτε δημόσιο χρήμα. Το λέω αυτό γιατί η ανασυγκρότηση του ΕΟΠΥΥ και της πρωτοβάθμιας φροντίδας υγείας έχει δοθεί για μελέτη στην Task Force μέσω της Επιτροπής «Υγεία εν δράσει» και η μελέτη θα κοστίσει 4,5 εκατομμύρια ευρώ. Είναι απαράδεκτο να σπαταλούνται τόσα εκατομμύρια, όταν λέγεται μάλιστα ότι έχει γίνει μελέτη δωρεάν από καθηγητή και από όλους τους συνεργάτες του. Και δεν αποτελεί δικαιολογία ότι τα χρήματα προέρχονται από το ΕΣΠΑ. 
Γιατί για το ό,τι είπε ο Υπουργός για το πού θα βρούμε τα λεφτά, εγώ θα σας πω το εξής: Δύο πράγματα αν είχαν γίνει, η Ελλάδα θα έβγαινε απ’ αυτήν την οικονομική κρίση. Το ένα είναι να ελεγχθούν και φορολογηθούν όλα τα «μαύρα» λεφτά, λίστα Λαγκάρντ, λίστα Λιχτενστάιν, λίστα Λουξεμβούργου. Δεν με ενδιαφέρει εάν τιμωρηθούν. Ας μην τιμωρηθούν, αλλά να φορολογηθούν. Και, δεύτερον, να γίνει μελέτη του διαχρονικού χρέους, να φύγει το επαχθές και επονείδιστο χρέος, οι γερμανικές αποζημιώσεις και όλα αυτά και από κει και πέρα να μείνει το υπόλοιπο χρέος. Εάν συνέβαιναν αυτά τα δύο, με μία δυναμική πολιτική, με μια πολιτική που θα στήριζε τον ελληνικό λαό, τότε ο ελληνικός λαός θα έβγαινε από αυτήν την οικονομική κρίση.
Και επειδή είπε ο Υπουργός προηγουμένως ότι «έφυγε ο Μελάς», να σας πω ότι ο Μελάς δεν έφυγε. Ο Μελάς καταψήφισε συνειδητά το μνημόνιο, διότι έχω πει και το πιστεύω ότι το μνημόνιο είναι η εξαθλίωση του ελληνικού λαού και σ’ αυτό εγώ επιβεβαιώθηκα, όπως και άλλοι που το καταψήφισαν. Και έχω πει ότι ως γιατρός πάνω από όλα έβαζα τον άρρωστο και τώρα ως πολιτικός πάνω από όλα βάζω τον ελληνικό λαό. Κάποιοι άλλοι, όμως, πάνω από τον ελληνικό λαό βάζουν την καρέκλα τους.
Κλείνοντας, θέλω να τονίσω ότι επιβάλλεται σήμερα να βοηθήσουμε, να προστατεύσουμε –να προστατεύσετε, δηλαδή, εσείς οι συγκυβερνώντες- όσο δυνατόν περισσότερο τον ελληνικό λαό και για τα θέματα της ανεργίας και για τα θέματα της υγείας. Αλλά να προστατευτεί στην πράξη και όχι στα λόγια, γιατί τα λόγια τα παχιά, τα μεγάλα και τα ψεύτικα απογοητεύουν τον ελληνικό λαό.
Ευχαριστώ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Μελά.
Το λόγο έχει ο κ. Βασίλης Οικονόμου, Κοινοβουλευτικός Εκπρόσωπος της ΔΗΜΑΡ.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Πραγματικά είναι μια ενδιαφέρουσα επίκαιρη επερώτηση σε συνέχεια της επερώτησης της Παρασκευής που έφερε ο ΣΥΡΙΖΑ για τα ζητήματα της αναπηρίας. Σήμερα έφερε τα θέματα των ανασφαλίστων και της αδυναμίας του κράτους να αντιμετωπίσει υγειονομικά τους ανασφάλιστους, αλλά, δυστυχώς, επνίγη στα ρηχά αυτή η επερώτηση καθώς «απολαύσαμε» μια κοκορομαχία παλιού τύπου, παλιού καιρού, χωρίς πραγματικά να δοθεί κάτι συγκεκριμένο σαν πρόταση από τη μεριά του ΣΥΡΙΖΑ, αδικώντας ο ίδιος τον εαυτό του, βάζοντας ζητήματα σκανδαλοθηρίας και περιφερειακά ζητήματα για το μέγα πρόβλημα που ο ίδιος πήρε την πρωτοβουλία να θέσει.
Ειλικρινά, όταν μπαίνει στη δημόσια συζήτηση μια τέτοια υπόθεση, πολύ αδικεί κάποιο κόμμα ή τα πολιτικά πρόσωπα όταν το ευτελίζουν και το κατεβάζουν στο επίπεδο μιας απλής κοκορομαχίας δικομματικού τύπου, η οποία μάλιστα εμφανίζεται ως καρικατούρα των παλαιών μεγαλειωδών τέτοιων μαχών, που πραγματικά τότε ίσως και να είχαν το νόημά τους, σήμερα, όμως, επ’ ουδενί λόγο.
Τι θέλω να πω, λοιπόν; Περιγράφεται με άριστο τρόπο και πολύ καθαρό -και το παραδέχομαι- μέσα στην επίκαιρη επερώτηση η προβληματική του ζητήματος και δεν μπορεί κανένας, κύριε Υπουργέ, να πει ότι δεν είναι έτσι τα πράγματα και δεν είναι έτσι τα στοιχεία. Αυτά είναι δεδομένα, συγκεκριμένα. Το ζήτημα είναι πώς τα ερμηνεύουμε και ποια εργαλεία θα χρησιμοποιήσουμε για να δώσουμε κάποια απάντηση.</Speech>
<Speech><Parlmember>ΑΝΤΩΝΙΟΣ ΜΠΕΖΑΣ</Parlmember> (Υφυπουργός Υγείας): Αυτά τα στοιχεία περί τριών εκατομμυρίων ανασφάλιστων δεν ισχύουν.</Speech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Όχι. Όμως, ισχύουν τα στοιχεία για την ανεργία, ισχύουν τα στοιχεία περί του ορίου της φτώχειας και ισχύει ότι το 12,9% των νοικοκυριών δεν έχουν εργαζόμενο. Τα περισσότερα είναι αυτά που είναι.
Είναι μια δεδομένη κατάσταση. Η περιγραφή της κατάστασης, η φωτογραφία της στιγμής είναι αυτή. Βέβαια δεν συνεισφέρεις πάρα πολλά στο δημόσιο λόγο όταν απλά φωτογραφίζεις ή εξιστορείς. Πρέπει να πάμε στο επόμενο βήμα. Το επόμενο βήμα, δυστυχώς, αυτή η επίκαιρη επερώτηση δεν το κάνει, όχι γιατί δεν έχει ικανά και άξια στελέχη και πρόσωπα, τα οποία πραγματικά θα μπορούσαν ίσως να δώσουν κάποιες λύσεις. Όμως είναι δύσκολες οι λύσεις. Φυσικά και δεν μπορεί να δώσει πρόταση, γιατί θα «σπάσουν αυγά» και τα «αυγά» αυτήν τη στιγμή σε ένα κλασικού τύπου αντιπολιτευτικό κόμμα, το οποίο εποφθαλμιά την εξουσία και μόνο, είναι δύσκολο στοιχείο, γιατί πρέπει να είσαι με όλους καλός. 
Με ποιους πρέπει να είσαι καλός και με ποιους -λέμε εμείς- πρέπει να «σπάσεις αυγά», να δημιουργήσεις γωνίες και να έχεις και ρήξεις;
Όταν στις αρχές της δεκαετίας του 2000 η φαρμακευτική δαπάνη ήταν γύρω στα 2 δισεκατομμύρια και όταν στο τέλος αυτής της δεκαετίας έφτασε γύρω στα 6 δισεκατομμύρια, πρέπει να πούμε κάτι πολύ συγκεκριμένο και να παραδεχθούμε ότι ή τελικά είμαστε ένας λαός χολερικός, που ξαφνικά μέσα σε μία δεκαετία χρειαζόμαστε επί τρία αύξηση της δαπάνης για το φάρμακο -πράγμα που εγώ δεν το πιστεύω, γιατί δεν νομίζω ότι ο ελληνικός λαός ξαφνικά σε μία δεκαετία χρειάστηκε τόσα πολλά φάρμακα και τόσες μεγάλες δαπάνες επ’ αυτού του συγκεκριμένου, έτσι ώστε να αντιμετωπίσει τα τεράστια προβλήματά του- ή έχει γίνει ένα πολύ μεγάλο «πάρτι» κερδοσκοπίας και όλων αυτών των στοιχείων που περιγράφει μία κλασικού τύπου ωραία διασπάθιση και σπατάλη των δημόσιων πόρων. Μάλλον το δεύτερο έγινε.
Το κόμμα που ξεκίνησε τη δεκαετία και σχεδόν την τελείωσε, το ΠΑΣΟΚ, αυτό που άφησε με τρόπο άφρονα μαζί με τη Νέα Δημοκρατία να εξελιχθεί η δαπάνη, στο τέλος αυτής της δεκαετίας άρχισε να τη μαζεύει. Αυτό το θέμα –λέω για τα 2 δισεκατομμύρια φαρμακευτικής δαπάνης στις αρχές της δεκαετίας του 2000 που έφθασαν σχεδόν τα 6 δισεκατομμύρια σε μία δεκαετία, κύριε Υπουργέ, για να καταλάβετε για ποιο θέμα μιλάμε- είναι κοινωνική πολιτική; Δηλαδή το ότι μέσα σε μία δεκαετία τριπλασιάστηκε η δαπάνη στο φάρμακο, εγώ αυτό θα το ονομάσω «κοινωνική πολιτική» ή θα το πω «η κλασική κατάσταση, η κλασική εξέλιξη μιας μεγαλειώδους κομπίνας», που μάλιστα δεν πήγε στις τσέπες του ελληνικού λαού, αλλά πήγε στις τσέπες ολίγων;
Όσον αφορά αυτά τα 6 δισεκατομμύρια αν δεν πω ότι πρέπει να τα σταματήσουμε, γιατί θα τα πληρώσει ο ελληνικός λαός χρυσάφι αυτά τα φάρμακα -λέω ένα παράδειγμα, για το φαρμακευτικό ζήτημα μόνο- τότε «χαϊδεύω αυτιά», δεν έχω το θάρρος και την αντοχή να μπω απέναντι σε συμφέροντα αλλά και σε συνθήκες που έχουν διαμορφωθεί στον κόσμο και απλά «χαϊδεύω αυτιά» και λέω ότι «εντάξει, πρέπει να κρατήσουμε τα 6 δισεκατομμύρια, μου κάνουν, δεν μου κάνουν, μου περισσεύουν, δεν μου περισσεύουν».
Είπα ένα παράδειγμα. Τέτοια παραδείγματα υπάρχουν πάρα πολλά. Πρέπει να γίνουν μεγάλες ρήξεις, μεγάλες αλλαγές. Πραγματικά, το κοινωνικό κράτος δεν μπορεί να είναι το κράτος το οποίο υπόσχεται χωρίς να υπάρχουν χρήματα.
Ο κ. Γεωργιάδης σας ερεθίζει συνέχεια και σας λέει «πού είναι τα λεφτά και ποια λεφτά;». Θα ήταν μια καλή απάντηση η λίστα «Λαγκάρντ», δηλαδή να καταπολεμήσουμε τη φοροδιαφυγή. Πρέπει, όμως, ένα κόμμα να πει τι θα αποφέρει στα έσοδα η πάταξη της φοροδιαφυγής, η πάταξη της φοροδιαφυγής των offshore. Τα ακούσαμε από τον κ. Παναγιώτη Κουρουμπλή. Είναι κλασικά πράγματα που υπάρχουν. Όμως, τι μπορεί να συνεισφέρει αυτό στην αύξηση του εισοδήματος; Αν δεν φτιάξεις νέους παραγωγικούς πυλώνες, άρα νέα αναπτυξιακά εργαλεία, άρα να αυξήσεις τον πλούτο σου, δεν υπάρχουν λεφτά.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Παρακαλώ, θα ήθελα λίγο χρόνο ακόμη.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε συνάδελφε.</ChairmanSpeech>
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Εθνικό νόμισμα δεν έχουμε για να αρχίσουμε να κόβουμε στο νομισματοκοπείο και να το ρίχνουμε στην αγορά. Έχουμε το ευρώ. Άρα πρέπει να εξηγήσει ένα κόμμα, το οποίο δεν έχει στα χέρια του νομισματοκοπείο, πώς θα βγάλει χρήμα, πού θα βρει το χρήμα.
Αν δεν υπάρχει η ρήξη με το κεντρικό νόμισμα, δηλαδή το ευρώ, πρέπει να υπάρξει μία σκληρή και σωστή διαπραγμάτευση, μία νέα διαπραγμάτευση, όπως λέει η Δημοκρατική Αριστερά, μία νέα σχέση πολιτική, πράγμα που σημαίνει ότι πρέπει να υπάρξει ένας κουμπαράς αναπτυξιακός, που σημαίνει ότι το χρήμα που θα έρθει στη χώρα μέσα από αυτήν τη διαπραγμάτευση πρέπει να πάει στις επενδύσεις, στο να δημιουργηθούν δουλειές, τα νέα αναπτυξιακά εργαλεία. 
Αν φτιαχτούν αυτά, μπορεί να υπάρξει μεγαλύτερο εθνικό εισόδημα. Αν υπάρχει μεγαλύτερο εθνικό εισόδημα, μπαίνει η πολιτική και η ιδεολογία και λέει πού το μοιράζω. Το μοιράζω στις συντάξεις; Το μοιράζω στα επιδόματα; Το μοιράζω στα φάρμακα; Το μοιράζω στην υγεία; Το μοιράζω στα σχολεία; Πού το μοιράζω; Τότε μπαίνει το ζήτημα. 
Αν δεν το έχω το χρήμα, είμαι αισχίστου επιπέδου και κατηγορίας λαϊκιστής. Τάζω χωρίς να έχω να πληρώσω. 
Σε αυτό θα συμφωνήσουμε, κύριε Υπουργέ, στο ότι όταν δεν έχεις χρήμα πραγματικά και τάζεις, σήμερα είσαι διπλά κατηγορούμενος. Αν, όμως, έχεις βρει το χρήμα –και πρέπει να εξηγήσεις πού θα το βρεις, με ποια εργαλεία θα δουλέψεις, πώς θα δουλέψεις, ποιοι θα μπουν σε αυτήν τη δουλειά, σε αυτήν τη νέα αναπτυξιακή προσπάθεια- τότε έχεις μία πρόταση. 
Η πρόταση που καταθέτει ο ΣΥΡΙΖΑ και άλλες πολιτικές δυνάμεις δεν είναι καθαρή, γιατί δεν ξεκαθαρίζει ποια είναι αυτά τα αναπτυξιακά εργαλεία, πώς θα δημιουργηθούν, ποιοι θα συμμετέχουν και ποιοι θα «πληρώσουν το μάρμαρο», γιατί και αυτή η ιστορία δεν είναι εύκολη, αν δεν κάνεις συμπράξεις δημόσιου και ιδιωτικού τομέα. Αν, λοιπόν, το δημόσιο αναλάβει μόνο του το βάρος, πρέπει να εξηγήσουμε με ποιον τρόπο θα πληρώνει τις νέες στρατιές των υπαλλήλων του δημοσίου. 
Αυτές είναι ερωτήσεις τις οποίες θα τις βρείτε μπροστά σας. 
Όταν, λοιπόν, έχεις ένα απόθεμα το οποίο το έχεις δημιουργήσει εσύ με τις δικές σου δυνάμεις, τότε πρέπει να μπει η πολιτική και να πει «το δίνω στην υγεία, το δίνω στην παιδεία, το δίνω κάπου.».
Κύριε Υπουργέ, θεωρώ ότι εσείς πραγματικά προσπαθείτε με τα λίγα χρήματα που υπάρχουν να κάνετε μία διαχείριση. Το πρόβλημα στην όλη υπόθεση είναι ότι πρέπει να υπάρχουν προτεραιότητες και ιεραρχήσεις. 
Οι προτεραιότητες και οι ιεραρχήσεις εδώ πέρα δείχνουν τα εξής ζητήματα: Πρώτον, το χαμηλό και το μεσαίο εισόδημα δυσκολεύεται να προσεγγίσει τις υπηρεσίες υγείας. Αυτό είναι δεδομένο, ό,τι και να λέμε. Η πολιτεία έστω σήμερα, έστω τώρα, θα διαμορφώσει κανόνες και όρους, ώστε να μπορεί να προσεγγίσει το μεσαίο και το χαμηλό εισόδημα την υγεία; 
Προσέξτε! Λέμε εδώ πέρα και συζητάμε και το έφερε και η επίκαιρη επερώτηση το θέμα, ότι οι ελεύθεροι επαγγελματίες που έχουν καταπέσει είναι ουσιαστικά ανασφάλιστοι, ενώ τυπικά είναι ασφαλισμένοι στον ΟΑΕΕ. Για ποιους μιλάμε; Για τους παλιούς νοικοκυραίους. Πριν πέντε χρόνια ο ελεύθερος επαγγελματίας που είχε το μαγαζί, ποιος ήταν; Ο νοικοκύρης της γειτονιάς δεν ήταν; Αυτός ο οποίος είχε την εργασία του, είχε το μαγαζί του, είχε και δύο υπαλλήλους και σήμερα δεν μπορεί να πληρώσει ούτε τις εισφορές του. Πριν πέντε χρόνια αυτός δεν ήταν ο νοικοκύρης της γειτονιάς; Ήταν η μεσαία τάξη; Δεν μιλάμε, λοιπόν, για ανθρώπους ανύπαρκτους στον κοινωνικό χάρτη. Μιλάμε για τη ραχοκοκαλιά της κοινωνίας μας. Και αυτός σήμερα δεν μπορεί να πληρώσει τις εισφορές του και αυτόν τον πετάτε έξω από το ασφαλιστικό σύστημα. Θα πάει στο νοσοκομείο και δεν θα έχει πρόσβαση.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Και ρωτάω εγώ –και τελειώνω- πώς βλέπει μία Κυβέρνηση να τον προσεγγίζει. 
Η Δημοκρατική Αριστερά έχει κάνει μία πρόταση νόμου. 
Παρακαλώ, κύριε Υπουργέ, κοιτάξτε την και εσείς μαζί με τον κ. Βρούτση. Έχουμε κάνει επίσκεψη στον κ. Βρούτση, τον Υπουργό Εργασίας και έχουμε κάνει συγκεκριμένες προτάσεις για να μπορεί αυτός ο οποίος ήταν στη μεσαία τάξη μέχρι πρότινος, να συνεχίσει να απολαμβάνει της κοινωνικής πολιτικής ενός κράτους, το οποίο θέλει να λέγεται και πιστεύουμε ότι πρέπει να είναι ευρωπαϊκού τύπου, δυτικού τύπου κράτος, μια ευνομούμενη πολιτεία. 
Ένα άλλο ζήτημα είναι το ελάχιστο εγγυημένο εισόδημα. Είδα ότι μιλάτε πολύ για το μνημόνιο, είναι άποψή σας, θέση σας. Εγώ είμαι επιφυλακτικός με το μνημόνιο από την αρχή, γιατί θα προτιμούσα να υπήρχε ένα εθνικό σχέδιο και να μην υπήρχε ένα επιβαλλόμενο από τους Γερμανούς σχέδιο. Αν ήταν ένα εθνικό σχέδιο, θα μπορούσα να θέσω εγώ όπως ήθελα τους όρους. Όμως, ο κύριος διαπραγματευτής τότε σε αυτήν τη χώρα δέχθηκε το γερμανικό σχέδιο και μάλιστα, κατά την άποψή μου, χωρίς διαπραγμάτευση. Ό,τι του έβαλαν μπροστά του το υπέγραψε. Αν είχαμε ένα εθνικό σχέδιο, λοιπόν, θα συζητάγαμε αν θα βάζαμε ελάχιστο εγγυημένο εισόδημα. Το λέτε για το 2014. Πάρτε πρωτοβουλία να μπει το 2013, αφού υπάρχουν μεγάλες κοινωνικές ανάγκες και μεγάλες κοινωνικές τρύπες!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech> 
<Speech><Parlmember>ΒΑΣΙΛΕΙΟΣ ΟΙΚΟΝΟΜΟΥ</Parlmember>: Και για να ολοκληρώσω, χρειάζεται στήριξη φυσικά των μηχανισμών εθελοντισμού και κοινωνικής αλληλεγγύης, δηλαδή τα κοινωνικά ιατρεία, τα φαρμακεία. Αυτοί είναι θεσμοί που χρειάζονται υποστήριξη και από την πολιτεία θεσμικά –όχι χρήματα σώνει και καλά- θεσμικές υποστηρίξεις και αγκάλιασμα αυτών των πρωτοβουλιών. Επίσης, χρειάζεται το ελάχιστο εγγυημένο επίπεδο αξιοπρεπούς διαβίωσης. 
Εάν αυτό -με ένα θεσμικό οπλοστάσιο το οποίο μπορούμε να διαμορφώσουμε- είναι μία απάντηση στην αδυναμία της πολιτείας να δώσει δίοδο σε μεγάλο κομμάτι της ελληνικής κοινωνίας να έχει πρόσβαση στην υγεία, τότε πραγματικά μπορούμε να πούμε ότι ένα κοινωνικό κράτος επιτελεί το ρόλο του όχι του παλιού τύπου, της δεκαετίας του ’80, των γενικών παροχών, αλλά εξειδικευμένα, στοχευμένα ανάλογα με το ποια κοινωνική ομάδα έχει ανάγκη, ποιος Έλληνας έχει ανάγκη, ποιος άνθρωπος έχει ανάγκη νοσηλείας. Γιατί εμείς δεν ξεχωρίζουμε τον άνθρωπο που έχει ανάγκη, είτε είναι Έλληνας είτε είναι ξένος. Έτσι θα έχουμε μία πολιτεία η οποία λειτουργεί, όπως λειτουργεί η πολιτεία στην Ευρώπη, όπως την έχουμε και εμείς σχεδιασμένη στο μυαλό μας.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Οικονόμου.
Ο Κοινοβουλευτικός Εκπρόσωπος του Κομμουνιστικού Κόμματος Ελλάδας κ. Νικόλαος Καραθανασόπουλος έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ</Parlmember>: Ευχαριστώ πολύ, κυρία Πρόεδρε.
Παρακολουθήσαμε πριν από λίγο μία παράσταση βγαλμένη από το παρελθόν, μία «κοκορομαχία» ανάμεσα στο «φως» και «στο σκοτάδι», του Υπουργού με τον Κοινοβουλευτικό Εκπρόσωπο του ΣΥΡΙΖΑ. 
Βεβαίως αυτήν την παράσταση -«φως-σκοτάδι»- την είχαμε δει στο παρελθόν ανάμεσα στη Νέα Δημοκρατία και στο ΠΑΣΟΚ. Σήμερα τη βλέπουμε ανάμεσα στη Νέα Δημοκρατία και στο ΣΥΡΙΖΑ. 
Και να πεις ότι αυτή η «κοκορομαχία» ήταν εστιασμένη σε πραγματικά ζητήματα, στις αιτίες των προβλημάτων, να το καταλάβει κάποιος. Όμως ήταν μία «κοκορομαχία» που βασιζόταν στην απαράδεκτη, αντιδραστική και αποπροσανατολιστική λογική περί κλεπτοκρατίας. Αυτό είναι το πρόβλημα! Κάποιοι κλέφτες γενικά και άμα τους αντιμετωπίσουμε, άμα πιάσουμε τη λίστα Λαγκάρντ, άμα πιάσουμε το ένα και το άλλο, το λύσαμε το πρόβλημα! Φταίνε τα κακά μνημόνια; Βεβαίως, και η λίστα Λαγκάρντ και τα μνημόνια που εφάρμοσαν και υλοποιούν μία βαθύτατα αντιλαϊκή πολιτική είναι υπαρκτά ζητήματα. Όμως αυτό είναι το πρόβλημα; 
Και, αλήθεια, σήμερα υπάρχει πρόβλημα ανθρωπιστικής κρίσης; Αυτή η λογική είναι αντιεπιστημονική. Ποια είναι αυτή η ανθρωπιστική κρίση; Πεντακόσιοι πέντε Έλληνες έχουν περιουσία 60 δισεκατομμύρια ευρώ. Αφορά και αυτούς η ανθρωπιστική κρίση; Άλλοι οκτώ χιλιάδες είναι εκατομμυριούχοι. Και αυτοί θύματα της ανθρωπιστικής κρίσης είναι; Όχι. Και μάλιστα αυτοί αύξησαν κατά 20% την περιουσία τους σε σχέση με πέρυσι. Αυτό είναι καπιταλιστική κρίση.
 Η φτώχεια και η εξαθλίωση είναι αποτέλεσμα του καπιταλιστικού συστήματος και στην ανάπτυξή του, αλλά πολύ περισσότερο τη στιγμή της κρίσης του. Γι’ αυτόν ακριβώς το λόγο και επειδή είναι εύπεπτο να εμπορευόμαστε τον ανθρώπινο πόνο, η Κυβέρνηση με ιδιαίτερη επιτυχία, λέγοντας ότι «είμαστε μονόδρομος για την επίλυση των προβλημάτων» και η Αξιωματική Αντιπολίτευση λέγοντας ότι «εμείς θα είμαστε καλύτεροι διαχειριστές» παραμένουν απλά και μόνο πού; Απλώς και μόνο στην απεικόνιση της πραγματικότητας. Αυτή είναι η πραγματικότητα: φτώχεια και ανεργία.
 Η αιτία ποια είναι; Από πού προήλθαν αυτά; Ποια είναι η αιτία των προβλημάτων και στα ζητήματα της υγείας; Δεν είναι μήπως το καπιταλιστικό σύστημα το οποίο σαπίζει; Δεν είναι μήπως η ικανοποίηση και στα ζητήματα της υγείας των αναγκών για την αναπαραγωγή του κεφαλαίου, αντιμετωπίζοντας τα προβλήματα με την ελάχιστη δυνατή χρηματοδότηση; Αυτό δεν είναι που η Ευρωπαϊκή Ένωση ονομάζει «πολιτική του διχτιού ασφαλείας» για να αντιμετωπιστεί η φτώχεια και η εξαθλίωση συνολικά σε όλα τα κράτη-μέλη της;
 Γιατί το κάνει αυτό; Για να περισσέψουν ακόμη περισσότερα χρήματα ώστε να στηριχθούν οι ανάγκες αναπαραγωγής του κεφαλαίου, να θωρακιστεί η ανταγωνιστικότητα και η κερδοφορία του. Αυτό είναι το πρόβλημα και μέσα από αυτήν τη λογική τού «να κόψω πόρους από την υγεία και την παιδεία για να στηρίξω τις ανάγκες των επιχειρηματικών ομίλων» βοηθιέται ταυτόχρονα να επεκταθεί και η επιχειρηματική δράση σε νέους κερδοφόρους τομείς όπως ήταν μέχρι πριν από την κρίση -αλλά ακόμη και τώρα για κάποιους- αλλά και η επέκτασή τους στον τομέα της υγείας. Το αποτέλεσμα είναι η υγεία να γίνεται εμπόρευμα και ο καθένας να την απολαμβάνει ανάλογα με το βαλάντιό του. Αυτή είναι η επίσημη πολιτική της Ευρωπαϊκής Ένωσης. Αυτή είναι η επίσημη πολιτική στο καπιταλιστικό σύστημα, στο οποίο ζούμε. 
Από πότε ήταν δικαίωμα η υγεία; Δεν υπήρχαν πάντοτε διαβαθμίσεις και τώρα πολύ περισσότερες; Γι’ αυτό η πολιτική της Ευρωπαϊκής Ένωσης τι λέει; Δίχτυ ασφαλείας για τους φτωχούς και τους εξαθλιωμένους, εθελοντισμός και κοινωνική οικονομία ως υποκατάστατο ενός κρατικού μηχανισμού, ο οποίος αποσύρεται σταδιακά, για να επεκταθεί η δράση των επιχειρηματικών ομίλων.
Ταυτόχρονα, ύψιστο προσόν είναι η ατομική ευθύνη. Αν έχεις, θα μπορέσεις να έχεις πρόσβαση στην υγεία. Αν έχεις πολύ περισσότερα χρήματα, έχεις καλύτερες παροχές υγείας. Είναι αυτό που είπε ο κύριος Υφυπουργός: «Δεν μπορεί όλοι να έχουν τις ίδιες παροχές υγείας, αλλά ανάλογα με το τι πληρώνουν, είτε έμμεσα, μέσα από τα ασφαλιστικά ταμεία και τη φορολογία, είτε άμεσα, μέσα από την εμπορευματοποίηση της υγείας».
Αυτή, λοιπόν, η συνολική επίθεση γίνεται παντού και όχι μόνο στην Ελλάδα. Γιατί δεν λέτε, για παράδειγμα, ότι στη Γερμανία έχει σταματήσει η επιδότηση από το κράτος και τους δήμους προς τα νοσοκομεία; Δεν υπάρχει επιδότηση από το κράτος και τους δήμους στα νοσοκομεία. Ταυτόχρονα, πολυεθνικές έχουν αγοράσει πανεπιστημιακές κλινικές και εργαστήρια στη Γερμανία και σε άλλες χώρες. Και εκεί έχουν αυτό το πρόβλημα της χρεοκοπίας του κράτους ή είναι αποτέλεσμα της καπιταλιστικής ανάπτυξης που υπερασπίζεστε, που όταν πρόκειται να την αντιμετωπίσετε, παθαίνετε πανικό; 
Απ’ αυτήν την άποψη, λοιπόν, εμείς λέμε πολύ καθαρά ότι διαχρονικά η κυβερνητική διαχρονικά πολιτική στα ζητήματα της υγείας, που τώρα σε συνθήκες κρίσης έγινε ακόμα πιο εχθρική και επιθετική, είναι ακριβώς η μείωση της κρατικής χρηματοδότησης και η αύξηση της λογικής της ανταποδοτικότητας, ούτως ώστε να έχουμε μία συνολική υποβάθμιση των παρεχόμενων υπηρεσιών υγείας μέσα από το δημόσιο σύστημα, για να μπορέσουν να μετατραπούν οι παροχές υγείας όσο το δυνατόν περισσότερο σε εμπόρευμα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Αναφορικά τώρα με την υπόθεση των αποκλεισμένων, οι αποκλεισμένοι από την παροχή υγείας, οι άνεργοι, οι φτωχοί, οι εξαθλιωμένοι αγρότες, οι εξαθλιωμένοι επαγγελματίες, που δεν μπορούν να καταβάλουν τις ασφαλιστικές τους εισφορές, είναι ένα φυσικό, ουδέτερο φαινόμενο; Δεν είναι αποτέλεσμα της καπιταλιστικής κρίσης και παραπέρα του καπιταλιστικού τρόπου ανάπτυξης; 
Με βάση αυτό η Κυβέρνηση έχει μία αντιδραστική αντίληψη για το ζήτημα αυτό, την ταξική διαφοροποίηση. Λένε «να βάλουμε αντιμέτωπους ποιους; Αυτούς που πληρώνουν ασφαλιστικές εισφορές και αυτούς που δεν πληρώνουν». Λένε ότι αυτοί που δεν πληρώνουν ασφαλιστικές εισφορές δεν μπορούν να έχουν απαίτηση να έχουν τις ίδιες παροχές υγείας. 
Και τι θα τους δώσουμε; «Βολευτείτε, λέει, με το ψευτοκουπόνι». Αυτό ισχύει μόνο για τέσσερις μήνες και για ορισμένο αριθμό επισκέψεων, τρεις επισκέψεις στο τετράμηνο και κάποιες εξετάσεις. Από εκεί και πέρα τι θα γίνει; Αυτό με ποια λογική γίνεται; Με τη λογική οι φτωχοί, αυτοί που πληρώνουν ακόμα ασφαλιστικές εισφορές, να μπορέσουν να στηρίξουν τους πιο φτωχούς και να μένει στο απυρόβλητο πάντα το κεφάλαιο. 
Απ’ αυτή την άποψη –και μ&apos; αυτό ολοκληρώνω- πρέπει σήμερα, Κυβέρνηση και λοιπά κόμματα της Αντιπολίτευσης -που είστε δεσμευμένα στη λογική της διαχείρισης του καπιταλιστικού συστήματος και του ευρωμονόδρομου- να απαντήσετε στη μεγάλη αντίφαση. Όταν οι επιστημονικές δυνατότητες είναι μεγάλες, όταν υπάρχει ένα τεράστιο επιστημονικό δυναμικό από γιατρούς γιατί οι παρεχόμενες υπηρεσίες είναι περισσότερο υποβαθμισμένες; Με βάση ποια λογική γίνεται αυτό σε σχέση με προηγούμενες δεκαετίες;
Εμείς λέμε πολύ καθαρά ότι αυτό είναι αποτέλεσμα του ίδιου του καπιταλιστικού συστήματος, το οποίο σάπισε, έφαγε τα ψωμιά του και γίνεται όλο και πιο αντιδραστικό απέναντι στους λαούς, στην εργατική τάξη και στα υπόλοιπα λαϊκά στρώματα. 
Η δική μας αντίληψη είναι σαφής: Πλήρης παροχή υγείας, περίθαλψης και φαρμακευτικής αγωγής, αναβαθμισμένες δημόσιες υπηρεσίες, δωρεάν για όλους, αποκοπή - αποσύνδεση των ζητημάτων της υγείας από το ασφαλιστικό σύστημα και, άρα, κατάργηση του κλάδου υγείας στα ασφαλιστικά συστήματα για όλο τον κόσμο και καμμία, όχι μόνο άμεση αλλά και έμμεση πληρωμή. 
Από αυτή την άποψη, εμείς λέμε καθαρά ότι δεν πρέπει οι φτωχοί, οι άνεργοι, οι εργαζόμενοι, τα πλατιά λαϊκά στρώματα να συμβιβαστούν με αυτές τις παρεχόμενες υποβαθμισμένες και πετσοκομμένες υπηρεσίες υγείας. Πρέπει από κοινού να απορρίψουν συνολικά αυτή την πολιτική και με μπροστάρη το εργατικό κίνημα να οργανώσουν την πάλη τους. Η απεργία της Τετάρτης, 6ης Νοέμβρη, είναι μία σημαντική ημέρα. Και μαζί με την ταξική τους αλληλεγγύη θα πρέπει να διεκδικήσουν δωρεάν ιατροφαρμακευτική περίθαλψη για όλους, χωρίς όρους και προϋποθέσεις, για να μην υπάρξει κανένας που θα στερηθεί το φάρμακο, τη θεραπεία, τη νοσηλεία επειδή δεν έχει να πληρώσει.
Πρέπει να απορρίψουν συνολικά τον καπιταλιστικό τρόπο παραγωγής, που δημιουργεί στρατιές ανέργων και ανασφάλιστων και στις φάσεις της ανάπτυξής του, αλλά πολύ περισσότερο κατά τη διάρκεια της κρίσης του, που καταδικάζει ολοένα και περισσότερους να μην έχουν τις στοιχειώδεις υπηρεσίες υγείας και, μάλιστα, μέσα σε συνθήκες τεράστιας ανάπτυξης της επιστήμης, αλλά και της παραγωγικότητας της εργασίας. 
Απέναντι, λοιπόν, στο μονόδρομο του κεφαλαίου, που έχει ως κριτήριο το καπιταλιστικό κέρδος, οι εργαζόμενοι και τα πλατιά λαϊκά στρώματα έχουν να επιλέξουν τον δικό τους δρόμο, το δρόμο, δηλαδή, που θα ικανοποιεί τις ανάγκες, το σύνολο των σύγχρονων κοινωνικών αναγκών, με σύγχρονες δωρεάν υπηρεσίες υγείας, δημόσιας, για όλον το λαό.
Γι’ αυτόν ακριβώς το λόγο, σε αυτήν την κατεύθυνση, ο αγώνας για τέτοιου είδους υπηρεσίες πρέπει να στοχεύει στην καρδιά του προβλήματος, στην ανατροπή, δηλαδή, της εξουσίας των μονοπωλίων και στην κοινωνικοποίησή τους, ανοίγοντας τον δρόμο για μία άλλη ανάπτυξη, όπου η υγεία δεν θα αποτελεί εμπόρευμα, αλλά καθολικό κοινωνικό δικαίωμα.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Καραθανασόπουλε.
Μπαίνουμε στις δευτερολογίες.
Κύριε Ξανθέ, έχετε το λόγο για πέντε λεπτά.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ευχαριστώ, κυρία Πρόεδρε.
Ο κύριος Υπουργός με τον τρόπο με τον οποίο απάντησε στην ερώτηση, την οποία όλοι αναγνώρισαν ως βάσιμη, ότι αναδεικνύει ένα υπαρκτό κοινωνικό πρόβλημα, δίνοντας μία τηλεοπτικού τύπου παράσταση και με τον ακραίο κυνισμό στα όρια της πολιτικής χυδαιότητας, θα έλεγα, που τον διακρίνει, κατάφερε να μη δώσει καμμία συγκεκριμένη απάντηση σε αυτό το κομβικό ερώτημα που θέσαμε, στο πώς, δηλαδή, θα καλυφθεί αυτή η ανάγκη. Ουσιαστικά μας είπε ότι, αφού δεν υπάρχουν λεφτά και αφού είμαστε χρεωμένοι, βεβαίως δεν θα αντιμετωπιστεί αυτό το πρόβλημα. Αυτό ομολόγησε. 
Κατά την άποψή μας, αυτό είναι ένδειξη και της ευαισθησίας και του σεβασμού απέναντι στις ανάγκες ιατροφαρμακευτικής περίθαλψης των ανθρώπων της χώρας μας! 
Και, βεβαίως, το ζήτημα της κοινωνικής ευαισθησίας δεν είναι προσωπικό ζήτημα. Ο καθένας μπορεί να έχει τις ευαισθησίες του. Είναι ένα πολιτικότατο ζήτημα. Γι’ αυτό και πιστεύουμε ότι όσοι συναινούν -και μάλιστα μετά ζήλου, όπως ο συγκεκριμένος Υπουργός- να εφαρμόζεται μία πολιτική βαθιά αντικοινωνική και άδικη, που επιφέρει καταστροφή και βαρβαρότητα στην κοινωνία, δεν μπορούν μετά να δηλώνουν ευαίσθητοι και να συμπονούν τις παράπλευρες απώλειες αυτής της πολιτικής. 
Εμείς σας το λέμε ευθέως: Στην ουσία αυτό που κάνετε είναι να εκδικείστε τους αρρώστους, τους πολίτες αυτής της χώρας, επειδή αρρωσταίνουν, επειδή έχουν ανάγκη από φάρμακα, επειδή έχουν ανάγκη από εξετάσεις, επειδή πρέπει να νοσηλευτούν, γιατί με αυτό τον τρόπο σας χαλάνε το λογιστικό μαγείρεμα που θέλετε να κάνετε για το πρωτογενές πλεόνασμα. Αυτό κάνετε. Γι’ αυτό και σε κάθε φάση αυτής της διαδικασίας προσπαθείτε να τους επιβαρύνετε οικονομικά και να αποκλείσετε τους πιο φτωχούς, τους πιο αδύναμους από υπηρεσίες πολύ ζωτικής σημασίας για τη ζωή και την επιβίωσή τους.
Όσον αφορά τώρα το περιβόητο ερώτημα, «πού θα βρείτε τα λεφτά;», βεβαίως και θα σας απαντήσουμε. Και, βεβαίως, έχουμε αυτήν τη στιγμή κάνει μία δημοσιονομική αποτύπωση των προτάσεών μας. Και θα σας απαντήσουμε λεπτομερέστατα και σε όλα τα επίπεδα.
Βεβαίως, κατ’ αρχάς, πρέπει να πούμε ότι δεν υπάρχουν λεφτά, αν είναι να εφαρμόσουμε ακριβώς το σημερινό δημοσιονομικό πρόγραμμα, το οποίο εσείς τηρείτε με ευλάβεια. Προφανώς, για να υπάρξουν άλλου τύπου προτεραιότητες και άλλη φιλοσοφία όπως είπατε ότι ανέφερα στην πρωτολογία μου, πρέπει να αμφισβητηθεί η σημερινή πορεία και το σημερινό δημοσιονομικό πρόγραμμα.
Βεβαίως, εμείς δεν θεωρούμε ότι είναι προτεραιότητα σήμερα η ανακεφαλαιοποίηση των τραπεζών και η εξυπηρέτηση ενός μη βιώσιμου χρέους, που το παραδέχονται όλοι οι οικονομολόγοι του κόσμου. Αν είναι να προσπαθούμε να βρούμε τόκους και χρεολύσια της τάξης των 8 και 10 δισεκατομμυρίων ευρώ που θα πρέπει να πληρώνουμε τα επόμενα χρόνια μέχρι το 2020, όταν εξαθλιώνεται η κοινωνία, όταν υπάρχει φτώχεια και υγειονομική καταστροφή, τότε βεβαίως να πώς με άλλο τρόπο μπορεί να γίνει ανακατανομή των δημόσιων δαπανών.
Όσον αφορά το σύστημα υγείας, εμείς πιστεύουμε, κατ’ αρχάς, ότι πρέπει να πάμε σταδιακά σε ένα μοντέλο καθολικής χρηματοδότησης από τη γενική φορολογία. Διότι σε μία περίοδο κρίσης, μεγάλης ανεργίας και μεγάλης ανασφάλιστης εργασίας δεν μπορεί το ασφαλιστικό σύστημα να διασφαλίσει τη βιωσιμότητα του συστήματος υγείας και ούτε μπορεί να εξαρτάται από τα υπολείμματα του ΕΣΠΑ.
Ταυτόχρονα, πρέπει να υπάρξει θεσμικός και λειτουργικός περιορισμός του κρατικοδίαιτου επιχειρηματικού τομέα της υγείας. Είναι σαφές αυτό. Δεν μπορεί την ώρα που στενάζουν τα νοσοκομεία και δεν έχουν βασικά υλικά, να υπάρχει ροή δημόσιων πόρων. Μπορεί να καθυστερούν οι πληρωμές -βεβαίως, καθυστερούν οι πληρωμές- αλλά ξέρετε πολύ καλά ότι χρωστάτε και εκεί και χρωστάτε παντού και υπάρχει στάση πληρωμών στην ουσία και έτσι βγαίνει το πρωτογενές πλεόνασμα. Ξέρετε πολύ καλά ότι οι μεγάλοι όμιλοι και με το 15% που εισπράττουν στις εξετάσεις και με το 30% που εισπράττουν στα νοσήλια, έχουν τη δυνατότητα και να κάνουν οικονομίες κλίμακος και να επιβιώσουν.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
Ένα με δύο λεπτά θα ήθελα, κυρία Πρόεδρε.
Από το claw back αυτοί που θα κλείσουν δεν θα είναι οι μεγάλοι, κύριε Υπουργέ. Θα κλείσουν τα μικρά εργαστήρια, θα κλείσουν τα φαρμακεία, θα κλείσει ακόμη και ένα μεγάλο μέρος της ελληνικής φαρμακοβιομηχανίας και θα επιβιώσουν αυτοί που παίζουν μονοπωλιακά και ολιγοπωλιακά στο χώρο.
Βεβαίως, πρέπει να υπάρξει παρέμβαση και έλεγχος και στη συνταγογράφηση και στην παραπεμπτικογραφία και πρέπει να μπουν διαγνωστικά και θεραπευτικά πρωτόκολλα και πρέπει να επανεξεταστούν όλες οι συμβάσεις με εργολαβίες στα δημόσια νοσοκομεία, που εμείς εκτιμούμε ότι αυξάνουν το κόστος και πολλές φορές ρίχνουν και την ποιότητα.
Βεβαίως, πρέπει να υπάρξει και στροφή στην πρωτοβάθμια φροντίδα υγείας και να αναπτυχθούν τα εργαστήρια και οι υγειονομικές μονάδες του ΕΟΠΥΥ, που θα κάνουν πολύ πιο φθηνές τις υπηρεσίες απ’ ό,τι αν απευθυνόμασταν στον ιδιωτικό τομέα. Βεβαίως, πρέπει να πληρώσουν οι πλούσιοι για να βρεθούν τα λεφτά, διότι αυτός ήταν ο βασικός πυρήνας του δημοσιονομικού προβλήματος της χώρας. Βεβαίως, υπήρχε σπάταλο κράτος και υπήρχε αθλιότητα και συναλλαγή και το πολιτικό σύστημα τα συγκάλυπτε όλα αυτά. Όμως, η μεγαλύτερη πηγή δημοσιονομικών ελλειμμάτων ήταν ότι στη χώρα μας ο πλούτος είχε ασυλία και έβγαζε τα λεφτά του στο εξωτερικό, τα έβαζε σε offshore εταιρείες και τα έκανε ακίνητα στο Λονδίνο.
Αυτή είναι η πηγή και, βεβαίως, αυτό θα αλλάξει με μία κυβέρνηση της Αριστεράς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ξανθέ.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Μόνο από τον έλεγχο των offshore εταιρειών έχει προκύψει ότι μπορεί να υπάρξουν…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, μπορώ να έχω το λόγο αμέσως μετά;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, θα έχετε το λόγο για να απαντήσετε σε όλα μαζί στο τέλος. Δεν μπορείτε να απαντάτε σε κάθε ένα ξεχωριστά.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μία ερώτηση θέλω να κάνω.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν μπορείτε. Έχουμε τις δευτερολογίες. Θα απαντήσετε συνολικά.
Κλείστε, κύριε Ξανθέ.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Θα κλείσω, κυρία Πρόεδρε.
Με άλλα λόγια, εμείς σας λέμε το εξής. Έχουμε υπολογίσει πόσο θα είναι το κόστος της φαρμακευτικής κάλυψης των ανασφάλιστων. Υπολογίζουμε ότι είναι 150 εκατομμύρια ευρώ και θα καθίσουμε και θα κοστολογήσουμε μέχρι τελευταίας ρανίδος την πρότασή μας. Όμως, να ξέρετε ότι εμείς αυτό το κόστος, το κόστος της καθολικής δημόσιας υγείας θα το πάρουμε, γιατί είναι το κόστος του κοινωνικού κράτους, του πολιτισμού και της δημοκρατίας και αυτό θα το πάρουμε εμείς, η κυβέρνηση της Αριστεράς και θα σταματήσουμε αυτήν τη σημερινή αθλιότητα και τη σημερινή υγειονομική φτώχεια.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, θα μπορούσα να κάνω μόνο μία ερώτηση;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Υπουργέ. Μόνο μία ερώτηση.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Για τον ΕΟΠΥΥ και τα άλλα θα σας απαντήσω άλλη φορά…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όχι άλλη φορά.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Αν μου δώσει τώρα το λόγο η κυρία Πρόεδρος, μπορώ και τώρα.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είναι μέσα στην ερώτηση. Μπορεί, αν θέλει, να απαντήσει επόμενος ομιλητής του ΣΥΡΙΖΑ. Τώρα είναι η ώρα των αποφάσεων…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ένα λεπτό. Ο ΣΥΡΙΖΑ θα απαντά ή ο Υπουργός; Το λέω, για να καταλάβω.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Να σας απαντήσω…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αποφεύγετε;</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Όχι, καθόλου. Αν μου δώσετε ένα λεπτό, θα σας απαντήσω για όλα.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αν δεν αποφεύγετε, τότε πείτε. Μία κουβέντα είναι. Μπορεί να τα πει ο κ. Στρατούλης που ακολουθεί. 
Εγώ πρέπει να φύγω από εδώ και να έχω την επίσημη θέση του ΣΥΡΙΖΑ για το αν θα έχουμε μία ενιαία πρωτοβάθμια φροντίδα υγείας δημοσίου χαρακτήρα, καθολική, υπό τις ΥΠΕ –άρα, αν η πρόταση είναι ο ΕΟΠΥΥ να γίνει μόνο αγοραστής ή αγοραστής και πάροχος- και, δεύτερον, αν οι γιατροί που θα πάνε από τον ΕΟΠΥΥ στις ΥΠΕ θα είναι αποκλειστικής και πλήρους απασχόλησης ή θα έχουν άλλη μορφή εργασίας.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα μας ορίσετε εσείς…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με συγχωρείτε, αλλά εσείς δεν συνηθίζετε να κρύβεστε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εντάξει, κύριε Υπουργέ. Αφήστε τον να απαντήσει.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ακούστε. Επειδή νομίζω ότι εμείς είμαστε οι επερωτώντες και εμείς απάντηση δεν πήραμε…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δύο λεπτά, κύριε Ξανθέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Διάλογος γίνεται.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν γίνεται διάλογος εδώ.</ChairmanSpeech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Ήδη έχουμε τοποθετηθεί και όταν φέρετε το νομοσχέδιό σας, θα σας τα πούμε χαρτί και καλαμάρι.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αρνείστε να απαντήσετε;
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Όχι, καθόλου. Εσείς αρνείστε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ πολύ, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Έχετε άλλους έξι ομιλητές. Επειδή τώρα παίρνουμε τις αποφάσεις, παρά τα όσα λέγετε περί πολιτική χυδαιότητας προς εμένα…</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Έχετε μπερδέψει τα πράγματα, κύριε Υπουργέ.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): … εγώ λέω ότι εσείς δεν κρύβεστε. 
Σας κάνω δύο απλά ερωτήματα, για τα οποία είχατε τοποθετηθεί στην επιτροπή. Πρώτον, ο ΕΟΠΥΥ να γίνει μόνο αγοραστής; Δεύτερον, με τι συνθήκες εργασιακής απασχόλησης; Πλήρους και αποκλειστικής ή όχι; Θέλω την επίσημη θέση του ΣΥΡΙΖΑ.
(Θόρυβος-διαμαρτυρίες από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Η ερώτηση αυτή είναι; Θα απαντήσουμε μεθαύριο στην επιτροπή.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ πολύ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν διανοούμαι ότι κρύβεστε. Ο ΣΥΡΙΖΑ έχει άλλους έξι ομιλητές.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριοι συνάδελφοι, ο κ. Γλέζος έχει ζητήσει το λόγο, για να κάνει μία παρέμβαση δύο λεπτών και μετά θα δώσουμε το λόγο στον κ. Στρατούλη.
Ορίστε, κύριε Γλέζο, έχετε το λόγο.</ChairmanSpeech>
<Speech><Parlmember>ΜΑΝΩΛΗΣ ΓΛΕΖΟΣ</Parlmember>: Στα ερωτήματά μου ομολογώ ότι η απάντηση που πήρα από τον Υπουργό –τη θέτω στην κρίση όλων- δεν είναι ικανοποιητική. 
Η πρώτη απάντησή του ήταν «ανάγκα γαρ και θεοί πείθονται». Η νοηματική του αξία είναι ότι και όταν οι θνητοί έχουν ανάγκη, αναγκάζονται οι θεοί να πειστούν από τις ανάγκες των θνητών. Εδώ, οι ανάγκες του λαού για υγειονομική περίθαλψη πρώτου μεγέθους είναι πάνω απ’ όλα. Άρα, δεν είναι απάντηση αυτή.
Η δεύτερη απάντηση ήταν «δει δη χρημάτων». Την έθεσα και απάντηση κι εδώ δεν πήρα. Είπα για τις τράπεζες ότι ληστεύθηκε ο λαός, για να σωθεί το χρηματοπιστωτικό κεφάλαιο, οι τράπεζες. Να, λοιπόν! Από τις τράπεζες δεν θα πάρουμε τίποτα να δώσουμε; 
Ας το γνωρίζουν όλοι ότι οι τράπεζες θα επιστρέψουν τα χρήματα που πήραν από το λαό. Δεν θα πληρώσει ο λαός τα «σπασμένα».
Μίλησα, επίσης και για άλλα θέματα. Είπα για τις οφειλές της Γερμανίας και για το θέμα που έχει σχέση με την εξομοίωση των εξοπλισμών, χωρίς να χαθεί το αξιόμαχο του στρατού μας. 
Όμως, θα ήθελα εδώ να πω ότι στην αντίληψη ότι υπήρξε εδώ κοκορομαχία δεν θα συμφωνήσω. Εδώ υπήρξε μία αντιπαράθεση απόψεων. Υπήρξε μία αντιπαράθεση απόψεων με οξύτατο τρόπο. Όμως και η οξύτητα αυτή περιγράφει την ουσία του προβλήματος που δεν μπορούμε να την αγνοήσουμε. 
Ο Παναγιώτης Κουρουμπλής είναι και ο ίδιος προσωπικά θύμα και γνωρίζει πάρα πολύ καλά την κατάσταση. Εξέφρασε τη βούληση όλων των θυμάτων γύρω απ’ αυτήν την υπόθεση. Η απάντηση του Υπουργού δεν νομίζω ότι ήταν η επιβεβλημένη. Τον κατηγόρησε ότι εκφράζει συμφέροντα εταιρειών. Γι’ αυτόν το λόγο, θα ζητούσα να ζητήσει συγγνώμη ο Υπουργός από τον Παναγιώτη Κουρουμπλή.
Επίσης, να μην ξεχνάει το θέμα που έθεσα, πως ο ίδιος θα έπρεπε να κατανοήσει ότι όλο το σύστημα δεν μπορεί να το υπηρετήσει –εκτός αν μας πει, «Εγώ υπηρετώ αυτό το σύστημα»- και βρίσκεται σε διάσταση με την παιδεία που έχει της αρχαίας ελληνικής γραμματείας. Τίποτε άλλο.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε.
Το λόγο έχει ο κ. Στρατούλης.</ChairmanSpeech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Κυρία Πρόεδρε, θα απαντήσω στον κύριο Υπουργό για πάρα πολύ συγκεκριμένα πράγματα, διότι μας ακούνε δεν ξέρω πόσοι ανασφάλιστοι συμπολίτες μας -ούτε ο Υπουργός δεν ξέρει, ούτε εμείς φυσικά αφού δεν ξέρουν οι επίσημες αρχές- οι οποίοι αγωνιούν να δουν αν υπάρχουν λύσεις.
Δυστυχώς, από τις απαντήσεις που έδωσε ο κύριος Υπουργός διαπίστωσα ότι η Κυβέρνηση, διά του αρμοδίου Υπουργείου Εργασίας, δεν γνωρίζει την έκταση του φαινομένου της υγειονομικής φτώχειας που πλήττει τα λαϊκά στρώματα και τις οικονομικά αδύναμες κοινωνικές ομάδες, δεν έχει εκτίμηση για τον αριθμό των ανασφάλιστων, αποκλεισμένων από τη δημόσια υγεία πολιτών, θα μάθει –η Κυβέρνηση- αν είναι τρία, τέσσερα, πέντε ή έξι εκατομμύρια συμπολίτες μας ανασφάλιστοι χωρίς πρόσβαση στη δημόσια δωρεάν υγεία, αφού γίνει η έρευνα από το πρόγραμμα «Άτλας», που θα κάνει ο Υπουργός Εργασίας κ.λπ.. Και είμαστε στο τέταρτο έτος του μνημονίου που δημιουργεί αυτά τα εκατομμύρια ανασφάλιστους και ακόμα η Κυβέρνηση δεν γνωρίζει πόσοι είναι. 
Ακόμη, ρώτησα -και ρωτήσαμε- πάρα πολύ συγκεκριμένα τον κύριο Υπουργό ποια είναι τα άμεσα μέτρα που σκοπεύει να πάρει η Κυβέρνηση για να αντιμετωπιστεί η ανθρωπιστική κρίση που διαδραματίζεται στη χώρα μας και να σταματήσει ο αποκλεισμός εκατομμυρίων ανασφάλιστων συμπολιτών μας από τις δημόσιες υπηρεσίες υγείας. Δεν άκουσα κανένα έκτακτο ή τακτικό σχέδιο μέτρων, με βάση το οποίο η Κυβέρνηση θα αντιμετωπίσει αυτό το πρόβλημα. Και για το ενδεχόμενο αύριο να έχουμε κραχ και να μεγαλώσει ακόμα περισσότερο ο αριθμός των ανασφάλιστων λόγω της κατάστασης της οικονομίας και της κοινωνίας, κυβερνητικό σχέδιο αντιμετώπισης δεν υπάρχει.
Επίσης, δεν άκουσα από τον κύριο Υπουργό να μας λέει, παρ’ ότι τον ρωτήσαμε πάρα πολύ συγκεκριμένα, πώς η Κυβέρνηση, με ποιον τρόπο και με ποια μέτρα, θα καλύψει τις αυξημένες ανάγκες πολιτών που προσφεύγουν στη δημόσια υγεία -γιατί μέχρι τώρα μπορεί να πήγαιναν στην ιδιωτική υγεία, αλλά τώρα δεν έχουν χρήματα για να καλύψουν εκεί τις ανάγκες τους- όταν υπάρχει υποχρηματοδότηση αυτή τη στιγμή και μείωση των δαπανών για τη δημόσια υγεία.
Και από ό,τι απάντησε ο κύριος Υπουργός, κατάλαβα πως δεν είναι στις προθέσεις της Κυβέρνησης να καλύψει καθολικά όλους όσους κατοικούν στη χώρα μας με υπηρεσίες δημόσιας δωρεάν υγείας. Ούτε στις προθέσεις της είναι, ούτε σχέδιο έχει για να εξασφαλίσει φάρμακα, χωρίς συμμετοχή στις δαπάνες, γι’ αυτές τις ευπαθείς ομάδες του πληθυσμού μας.
Τέλος, ήθελα να πω, επειδή ο κύριος Υπουργός έκανε μια πολύ έντονη αντιπαράθεση με τον κ. Κουρουμπλή και επειδή ξέρει το πώς τοποθετούμαι -δεν κάνω ποτέ προσωπικές επιθέσεις- θέλω να χρεώσω την πολιτική, την μνημονιακή, που εφαρμόζει η Κυβέρνηση στην υγεία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή) 
Κύριε Υπουργέ, θα σας πω τα αποτελέσματα, επειδή το ρωτήσατε και φρόντισα να τα μάθω. Είπατε του κ. Κουρουμπλή: «Γιατί μου λέτε ότι η Κυβέρνηση εξυπηρετεί τα συμφέροντα των πολυεθνικών της υγείας; Έχετε στοιχεία;». Εγώ έχω στοιχεία όχι για τον κ. Γεωργιάδη, αλλά για την Κυβέρνηση και για τις πολιτικές που ασκεί αυτή και η τρόικα.
Ακούστε τα στοιχεία, κύριε Υπουργέ, με βάση μια έρευνα της HELLASTAT για το 2012 σε ογδόντα τρεις ιδιωτικές επιχειρήσεις υγείας, δηλαδή κλινικές υγείας: Ο κύκλος εργασιών τους ήταν 1,13 δισεκατομμύρια ευρώ. Αυξήθηκε το 2012 έναντι του 2011 κατά 7,8%, την ίδια στιγμή που καθυστερούσε ο ΕΟΠΥΥ να τους πληρώσει κ.λπ.. Το 52% από αυτές τις ογδόντα τρεις εταιρείες είχε αύξηση των εσόδων. Και τα κέρδη, κύριε Υπουργέ, το 2012 αυτών των εταιρειών προ τόκων, φόρων και αποσβέσεων, ήταν 203 εκατομμύρια ευρώ έναντι 79,56 εκατομμυρίων ευρώ το 2011.
Τελειώνοντας, κυρία Πρόεδρε, θα αναφερθώ στις φαρμακευτικές εταιρείες του κλάδου -oι πρώτες ήταν οι ιδιωτικές κλινικές- με βάση έρευνα που έκανε φέτος, για το 2012, η Direction Business Reports για σαράντα επιχειρήσεις του κλάδου -εμπορικές, παραγωγικές, φαρμακευτικές- που καλύπτουν το 85% της αγοράς φαρμάκου στη χώρα μας. 
Διαπιστώθηκε, λοιπόν, ότι το 2012 τα κέρδη τους προ φόρων ήταν 300 εκατομμύρια ευρώ, έναντι 137 εκατομμυρίων ευρώ ζημιές το 2011, ενώ τα μικτά τους κέρδη ανήλθαν σε 1 δισεκατομμύριο 407 εκατομμύρια ευρώ. 
Βλέπετε λοιπόν, κύριε Υπουργέ, πώς οι μνημονιακές πολιτικές, οι πολιτικές της Κυβέρνησης εξυπηρετούν τις μεγάλες ιδιωτικές επιχειρήσεις, την ίδια στιγμή που μειώνουν τη δαπάνη για τη δημόσια υγεία, την ίδια στιγμή που βάζουν συμμετοχή στα φάρμακα, την ίδια στιγμή που λένε ότι θα πληρώνουμε 25 ευρώ για να μπαίνουμε στο νοσοκομείο, 5 ευρώ στα εξωτερικά ιατρεία και 1 ευρώ για κάθε συνταγή; 
Με αυτόν τον τρόπο, κύριε Υπουργέ, οι πολιτικές σας, οι πολιτικές της Κυβέρνησης και της τρόικας εξυπηρετούν τα ιδιωτικά συμφέροντα. Μάλιστα, θεωρώ ότι αυτό ακριβώς ήθελε να πει και ο κ. Κουρουμπλής. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Στρατούλη, ολοκληρώστε. Μην επεκτείνεστε άλλο, σας παρακαλώ.</ChairmanSpeech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τελειώνω, κυρία Πρόεδρε. 
Φαίνεται ότι υπάρχει ένας γόρδιος δεσμός, κύριε Υπουργέ. Από τη μία μεριά είναι η αδυναμία της Κυβέρνησης να διαπραγματευθεί με τον Τόμσεν. Διότι, όπως μας είπατε και εσείς, όταν σας βλέπει ο Τόμσεν σας λέει, για παράδειγμα, να μην επιβάλετε μεν τα 25 ευρώ για την είσοδο στα νοσοκομεία, αλλά από την άλλη σας λέει να βρείτε τα λεφτά από αλλού.
Κύριε Υπουργέ, θα πρέπει να ξέρετε ότι υπάρχει και το «όχι». Υπάρχει και το «όχι» που σημαίνει ότι δεν αντέχει άλλο ο ελληνικός λαός. 
Επαναλαμβάνω, λοιπόν, ότι αυτήν τη στιγμή έχουμε ένα γόρδιο δεσμό. Από τη μια μεριά η Κυβέρνηση δεν μπορεί να διαπραγματευθεί και η τρόικα είναι αδηφάγα και ζητάει τα πάντα και από την άλλη μεριά υπάρχουν οι ανάγκες του ελληνικού λαού που δεν μπορεί να τα βγάλει πέρα. 
Εσείς, κύριε Υπουργέ, δεν μπορείτε να λύσετε αυτόν το γόρδιο δεσμό. Αυτός ο δεσμός μπορεί να λυθεί μόνο με έναν τρόπο, με το να φύγει η Κυβέρνησή σας και να αναλάβει μια κυβέρνηση της Αριστεράς που θα μπορέσει και μπορεί και θέλει και ξέρει να σπάσει αυτόν το δεσμό. 
Ευχαριστώ πολύ, κυρία Πρόεδρε. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε συνάδελφε. 
Το λόγο έχει ο κ. Κωνσταντίνος Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κυρία Πρόεδρε. 
Κύριε Υπουργέ, περιμέναμε απαντήσεις σε ερωτήσεις που σας θέσαμε και με το κείμενο της ερώτησής μας, αλλά και με προφορικές μας ερωτήσεις σε ζητήματα που αφορούν τουλάχιστον έναν απροσδιόριστο πληθυσμό που φτάνει από το 1/3 έως το μισό του ελληνικού πληθυσμού. 
Από την άλλη μεριά, όμως, θα ήθελα να επισημάνω ότι υπάρχουν και ευάλωτες πληθυσμιακά ομάδες, για τις οποίες θέσαμε και ειδικότερα ερωτήματα. Για παράδειγμα, σας θέσαμε ερωτήματα σχετικά με τους ανασφάλιστους καρκινοπαθείς, τους ανασφάλιστους χρονίως πάσχοντες και τα ανασφάλιστα παιδιά με σοβαρά προβλήματα υγείας. Τι γίνεται μ’ αυτές τις ομάδες;
Επίσης, σας θέσαμε ερωτήματα, για παράδειγμα, σχετικά με τη μετακίνηση ακόμα και των καρκινοπαθών που είναι ασφαλισμένοι και έχουν σημαντικά προβλήματα τα οποία επιβαρύνουν οικονομικά την τσέπη τους. Πώς μετακινούνται αυτοί οι άνθρωποι; Μάλιστα, εμείς, αλλά και κάποια κυρία σε κάποιο πάνελ η οποία ήταν καρκινοπαθής, σας έθεσε ερώτηση, σχετικά με τη μετακίνηση των καρκινοπαθών για την ακτινοθεραπεία. Εσείς απαντήσατε ότι δεν υπάρχουν λεφτά. Πιστεύω ότι αυτή είναι μια απάντηση που δεν τιμά έναν Υπουργό Υγείας που αντιμετωπίζει πραγματικά απαξιωτικά αυτούς τους πληθυσμούς. 
Όσον αφορά στις μονάδες εντατικής θεραπείας, είναι άραγε ασφαλισμένοι αυτοί που με σοβαρό κίνδυνο υγείας προσπαθούν να βρουν –αυτοί και οι συγγενείς τους- ένα κρεβάτι και τρέχουν δραματικά σε όλες τις μονάδες εντατικής θεραπείας ανά την Ελλάδα, τη στιγμή που χάνεται μια ολόκληρη πόλη κάθε χρόνο και μάλιστα με μη βίαιο τρόπο; Μιλάμε για το θάνατο με μη βίαιο τρόπο. 
Ένα άλλο ζήτημα που ανακύπτει τελευταία και στο οποίο θα πρέπει να δώσετε μια απάντηση είναι αυτό το περίφημο «βασικό πακέτο υπηρεσιών», η «ελάχιστη αποδεκτή δαπάνη» και οι «ελάχιστες αποδεκτές παροχές» για την ιατροφαρμακευτική περίθαλψη, η οποία περνάει μέσα και από τα τρία σχέδια, αλλά κυρίως μέσα από το σχέδιο της Task Force που έχετε καταθέσει. Και βέβαια, εσείς τοποθετούμενος στη Βουλή, είπατε ότι περιμένετε ανάλογη έκθεση από το γραφείο της Παγκόσμιας Οργάνωσης Υγείας στην Ευρώπη. 
Ποιο είναι αυτό το περίφημο πακέτο, δηλαδή; Και τι θα γίνεται με όλες τις άλλες δαπάνες των ασφαλισμένων; Θα πληρώνονται από την τσέπη τους; Για τι είδους ασφάλιση πρόκειται; Τι ασφάλιση είναι αυτή τέλος πάντων και τι καλύπτει; 
Και επειδή συζητάμε για χρήματα, θα ήθελα να σας αναφέρω μερικές ενδεικτικά δαπάνες οι οποίες θα έπρεπε να έχουν ελεγχθεί στο χώρο της υγείας. Τι γινόταν όταν από δεκαετίες ξαφρίζατε κυριολεκτικά τις τσέπες των ασθενών επιβαρύνοντας κατά 80% τις τιμές των γενοσήμων, ενώ θα έπρεπε να είναι και κάτω του 40%; Πού πήγαν αυτά τα λεφτά;
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτή)
 Τελειώνω, κυρία Πρόεδρε, σε ένα λεπτό. 
Τι γινόταν, όταν με το πρόσχημα της έλλειψης ελεγκτικού μηχανισμού, δεν ελέγχθηκαν ποτέ οι μεγαλοεταιρείες παροχών υγείας στις αλυσίδες των ιατρικών κέντρων; Πού είναι αυτά τα χρήματα τα οποία θα μπορούσαν να αξιοποιηθούν για τα ταμεία, αλλά και για τους εργαζόμενους, για τον ελληνικό λαό; 
Τι γίνεται όταν αφήνετε αναξιοποίητες τις δημόσιες δομές στην έρευνα και τον έλεγχο και την τιμολόγηση των φαρμάκων, επειδή είναι χωρίς προσωπικό, όπως συμβαίνει, για παράδειγμα, με τον ΕΟΦ και το ΙΦΕΤ; 
Όταν περισσότερο από τρία χρόνια ο ελληνικός λαός έχει πληρώσει έξι εκατομμύρια για να έχει Χάρτη Υγείας και σαν αποτέλεσμα πραγματικά είναι τέλεια αναξιόπιστο, για τον κάλαθο των αχρήστων. Τι γίνεται με τα ασφαλιστικά ταμεία; Πού υπάρχουν τα λεφτά, κύριε Υπουργέ, όταν από χθες στα κανάλια βγαίνει αυτή η δυσώδης υπόθεση του Οίκου Ναύτου και του ΝΑΤ -που προσπάθησαν κάποιοι υπάλληλοι, έχουν το τεκμήριο της αθωότητας, αλλά παρ’ όλα αυτά γίνεται τεράστια συζήτηση και πρέπει να τοποθετηθείτε- που δεν έχουν καταθέσει ποτέ ισολογισμούς; Τι γίνεται με αυτά τα χρήματα; 
Τέλος, επειδή δεν έχετε απαντήσει, κατέθεσα πριν από μέρες στην ανάλογη συζήτηση στο νομοσχέδιο τα περίπου 15 εκατομμύρια ευρώ –λίγο κάτω από 14,5- που δίνονται σε αυτές τις επιτροπές που υπάρχουν και έχουν συσταθεί για τη μελέτη του συστήματος πρωτοβάθμιας φροντίδας υγείας, την μελέτη με την Task Force και μάλιστα αμφισβητήσατε τότε τον εισηγητή μας. Υπάρχουν λοιπόν, 14.380.000 ευρώ σε δύο επιτροπές. Έχουν υπογραφεί στις 29 Ιουλίου και στις 11 Οκτωβρίου του 2013. Καταθέτω, λοιπόν, και πάλι στα Πρακτικά τα αντίγραφα αυτών των αποφάσεων του Υπουργείου σας, γιατί πρέπει να ξέρετε ότι πάντα τεκμηριώνουμε τις απόψεις μας. 
(Στο σημείο αυτό ο Βουλευτής κ. Κωνσταντίνος Ζαχαριάς καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Πραγματικά, εμείς στο ΣΥΡΙΖΑ-ΕΚΜ με όλες τις δυσκολίες υποστηρίζουμε και είμαστε αμετακίνητοι σε αυτό, σε ένα: Δωρεάν, δημόσιο, καθολικό σύστημα υγείας χωρίς επιχειρηματική δράση την οποία θα την πετύχουμε παλεύοντας σιγά-σιγά και αυτό το σύστημα θα το αποδώσουμε στον ελληνικό λαό γιατί του αξίζει. 
Σας ευχαριστώ. 
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Ζαχαριά.
Το λόγο έχει η κ. Δέσποινα Χαραλαμπίδου.</ChairmanSpeech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Εγώ θέλω να δώσω συγχαρητήρια στον κ. Γεωργιάδη. Ειλικρινά, θέλω να σας δώσω συγχαρητήρια και πιστεύω ότι το ελληνικό θέατρο έχασε έναν πολύ άξιο άνθρωπο γιατί καταφέρατε, κύριε Γεωργιάδη, εντελώς υποκριτικά να φανεί ότι χάσατε την ψυχραιμία σας, να διαστρεβλώσετε τα όσα είπε ο κ. Γλέζος, να κάνετε μια αντιπαράθεση διαστρεβλώνοντας όσα είπε ο κ. Κουρουμπλής και με όλα αυτά καταφέρατε να μην απαντήσετε σε κανένα από τα ερωτήματα που θέσαμε με την κατάθεση της επίκαιρης επερώτησης για το θέμα των ανασφάλιστων. 
Δεν απαντήσατε, παραδείγματος χάριν, για το γεγονός ότι το Φεβρουάριο του 2014 θα λήξει η ασφαλιστική κάλυψη που έχουν χιλιάδες άνεργοι και τι θα γίνουν μετά αυτοί; Τι θα γίνει μετά; Δεν απαντήσατε σε αυτό που είναι το πιο σοβαρό. 
Δεν απαντήσατε επίσης στο γεγονός ότι από το 2009 μέχρι το 2012 πραγματοποιήθηκαν στον ιδιωτικό τομέα τετρακόσιες χιλιάδες περίπου απολύσεις, που σημαίνει ότι πετάχτηκαν από τη διαδικασία της ασφαλιστικής κάλυψης τετρακόσιες χιλιάδες περίπου εργαζόμενοι στον ιδιωτικό τομέα και η μεγάλη πλειοψηφία από αυτούς είχε δώσει στο σύστημα μέσο όρο πάνω από πέντε χιλιάδες ημέρες ασφάλισης καταβάλλοντας τις ασφαλιστικές εισφορές και κινδυνεύουν αυτοί οι άνθρωποι να μείνουν χωρίς ασφαλιστική κάλυψη, χωρίς δυνατότητα να πάνε στο γιατρό. Δεν απαντήσατε ούτε σε αυτό. 
Δεν απαντήσατε στο γεγονός ότι πάνω από τετρακόσιες χιλιάδες επαγγελματίες, μαγαζάτορες, οι οποίοι εδώ και δεκαπέντε, είκοσι και τριάντα χρόνια πλήρωναν τις εισφορές τους κανονικά, δεν έχουν το δικαίωμα να πάνε σε γιατρό, να πάνε στο νοσοκομείο, να πάρουν το φάρμακο τους. 
Αυτά τα ερωτήματα θέσαμε εμείς και σε αυτά τα ερωτήματα δεν πήραμε καμμία απάντηση. Αντίθετα, από τα είκοσι τέσσερα λεπτά που μιλήσατε στα τρία λεπτά μόνο προσπαθήσετε να ψελλίσετε κάτι. Σε όλα τα υπόλοιπα μιλήσατε για τους αρχαίους, μιλήσατε για διάφορα άλλα πράγματα, αλλά δεν απαντήσατε σε τίποτα. 
Εμείς, αγαπητέ κύριε Υπουργέ, λέμε ότι το πιο τραγικό που κάνετε σήμερα είναι ότι παραδεχθήκατε -αυτό το κάνατε με ειλικρίνεια και οφείλω να το καταθέσω αυτό- ότι δεν υπάρχουν δυνατότητες ώστε όλοι οι πολίτες να έχουν πλήρη πρόσβαση στις υπηρεσίες υγείας και στην ιατροφαρμακευτική περίθαλψη λόγω οικονομικών συνθηκών. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας της κυρίας Βουλευτού)
	Αυτές οι οικονομικές συνθήκες έπεσαν από τον ουρανό; Δεν υπάρχουν ευθύνες για τη δημιουργία αυτών των οικονομικών συνθηκών; Δεν κυβέρνησαν κάποιες και κάποιοι αυτόν τον τόπο; Είναι αγγελούδια και θα πρέπει να βγάλουμε τις ευθύνες από πάνω τους; 
Τέλος, κύριε Υπουργέ, επειδή είπατε ότι δεν δέχονται οι φαρμακευτικές εταιρείες λόγια αλλά λεφτά, εμείς υποστηρίζουμε ένα σύνθημα που οι εργαζόμενοι αυτής της χώρας τα τελευταία δέκα χρόνια το βροντοφωνάζουν στις απεργίες, στις εργατικές διαδηλώσεις και παντού. Εμείς υποστηρίζουμε ένα σύνθημα που λέει ότι «Εσείς μιλάτε για κέρδη και ζημιές και εμείς μιλάμε για ανθρώπινες ζωές» και μία κυβέρνηση της Αριστεράς θα υπερασπιστεί την ανθρώπινη ζωή. 
	Ευχαριστώ.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει η κ. Ειρήνη Αγαθοπούλου.</ChairmanSpeech>
	<Speech><Parlmember>ΕΙΡΗΝΗ ΕΛΕΝΗ ΑΓΑΘΟΠΟΥΛΟΥ</Parlmember>: Κυρία Πρόεδρε, ξεκίνησα την πρωτολογία μου παροτρύνοντας το Σώμα να ανταποκριθεί με σοβαρότητα στη συγκεκριμένη επίκαιρη επερώτηση. Ο μόνος που δεν το σεβάστηκε και δεν το έκανε αυτό ήταν ο κ. Άδωνις Γεωργιάδης, ο Υπουργός Υγείας. Γι’ αυτό λοιπόν, επιστρέφω τους χαρακτηρισμούς σας, κύριε Υπουργέ. Πολιτικός απατεώνας είστε εσείς που έρχεστε εδώ μέσα, δίνετε «ρεσιτάλ» υποκρισίας, υποτιμώντας τη νοημοσύνη του κόσμου που μας παρακολουθεί και δεν απαντάτε σε καμμία ερώτηση, όπως θα άρμοζε μέσα στο ελληνικό Κοινοβούλιο. 
Δεν απαντήσατε για το επικοινωνιακό «τρικάκι» του Υπουργείου σας σχετικά με το Σύμφωνο Συνεργασίας με το Κοινωνικό Φαρμακείο του Ιατρικού Συλλόγου και της Αρχιεπισκοπής, αντί να δώσετε τα φάρμακα –όπως ξαναείπα- στα φαρμακεία του ΕΟΠΥΥ, το τελευταίο σημάδι, στίγμα κοινωνικού κράτους που έχει απομείνει σε αυτήν τη χώρα. Δεν βρισκόμαστε σε περίοδο πολέμου, ώστε την ιατροφαρμακευτική περίθαλψη να την αναλάβει η Εκκλησία και μάλιστα με τη «βούλα» του κράτους και της Κυβέρνησης. Δεν βρισκόμαστε σε περίοδο πολέμου ώστε να βγάζετε υπουργικές αποφάσεις του τύπου «να συμμετέχουν οι δήμαρχοι, οι αντιδήμαρχοι και οι πρόεδροι δημοτικών συμβουλίων που έχουν ιατρική ειδικότητα στις εφημερίες νοσοκομείων». Αυτά είναι γελοιότητες. Μέχρι και η τρόικα σας έχει αφήσει το περιθώριο να κάνετε προσλήψεις ένα προς πέντε και ούτε αυτό κάνετε. 
Επίσης, τα λεφτά θα βρεθούν, κύριε Υπουργέ, όχι κάνοντας περικοπές στην παιδεία, στις συντάξεις και στους μισθούς όπως είπατε. Θα βρεθούν από την αξιοποίηση των δημόσιων επιχειρήσεων -και όχι από το ξεπούλημά τους- παράγοντας κέρδη και φέρνοντας ανάπτυξη και θέσεις εργασίας. Θα βρεθούν φορολογώντας του φίλους σας μεγαλοεπιχειρηματίες, φορολογώντας τις επιχειρήσεις που μέσα στο 2012 αισχροκέρδησαν εις βάρος των εργαζομένων και είχαν υπερκέρδη και στους ελέγχους στα τελωνεία, τα οποία η Κυβέρνησή σας απαξιώνει μέρα με τη μέρα όλο και περισσότερο. 
Επειδή, λοιπόν, στην πρωτολογία σας το ρίξατε πολύ στην πλάκα, σας καλώ στη δευτερολογία σας να πείτε και κάτι σημαντικό. Η βίαιη εισροή νέων φαρμάκων και γενοσήμων στα νοσοκομεία, όπως προείπα, σύμφωνα με εμπεριστατωμένες μαρτυρίες γιατρών και ασθενών, έχει αυξήσει τα κρούσματα ανεπιθύμητων ενεργειών των φαρμάκων. Το ξέρετε και γι’ αυτό δεν το αρνηθήκατε. Σαν Υπουργείο, όμως, έχετε και την ευθύνη να έχετε στοιχεία για τα παραπάνω, επιβάλλοντας σε αυτήν τη δύσκολη για τη χώρα περίοδο τη συμπλήρωση σε όλα τα νοσοκομεία και φαρμακεία της κίτρινης καρτέλας φαρμακοεπαγρύπνησης, παρ’ όλο που τα αποτελέσματα σίγουρα δεν θα είναι ευχάριστα για εσάς.
Θα ήθελα να πω και κάτι τελευταίο. Ξέρουμε πολύ καλά, κύριε Γεωργιάδη, ότι βγάζετε αναφυλαξία όταν ακούτε για μετανάστες χωρίς χαρτιά, για ανθρώπους που δεν έχουν τη νομιμοποίηση της Κυβέρνησης να ζουν σε αυτήν τη χώρα. 
Η ίδια η Κυβέρνηση όμως τους έχει εγκλωβίσει εδώ πέρα με την υπογραφή της συνθήκης Δουβλίνο ΙΙ. Είναι αναφυλαξία που δεν γιατρεύεται ούτε με τα καλύτερα γενόσημα, κύριε Υπουργέ. Όταν όμως έχετε την ευθύνη ενός Υπουργείου και δη του Υπουργείου Υγείας, είστε υποχρεωμένος να μεριμνάτε και γι’ αυτούς και για όλους τους ανασφάλιστους που έχετε δημιουργήσει σ’ αυτή τη χώρα. Σε αυτό περιμένουμε πραγματικά την απάντησή σας.
	Θα κλείσω με την έκθεση του Παγκόσμιου Οργανισμού Υγείας που δεν είναι συνιστώσα του ΣΥΡΙΖΑ. Η έκθεση λέει ότι το ποσοστό σχετικής παιδικής φτώχειας στην Ελλάδα φτάνει στο 23%. Περίπου ένας στους πέντε κατοίκους της Ελλάδας ηλικίας άνω των εξήντα πέντε ετών έχει διαθέσιμο εισόδημα που τον τοποθετεί στην κατηγορία των απειλούμενων από τη φτώχεια. Η έκτη μεγαλύτερη διαφορά στο μέσο εισόδημα κατ’ άτομο μεταξύ των πιο πλουσίων και των πιο φτωχών πολιτών είναι στην Ελλάδα ανάμεσα στα είκοσι επτά κράτη-μέλη. Είχαμε αύξηση των αυτοκτονιών κατά 40% από το 2010 ως το 2011 στη χώρα μας, των ανθρωποκτονιών, των κλοπών, των φορέων του ιού HIV, των χρηστών ηρωίνης και της πορνείας και επίσης έχουμε περιορισμό στην πρόσβαση σε υγειονομική περίθαλψη. Η πρόσβαση στις υπηρεσίες υγείας μειώθηκε καθώς οι προϋπολογισμοί νοσοκομείων «κόπηκαν» κατά 40%. Αυτά τα λέει ο Παγκόσμιος Οργανισμός Υγείας και θέλουμε να μας απαντήσετε εάν είστε περήφανοι για όλα αυτά που είναι αποκλειστικά δικά σας έργα.
	Σας ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει ο κ. Βασίλειος Κυριακάκης.</ChairmanSpeech>
	<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ευχαριστώ, κυρία Πρόεδρε.
	Κύριε Υπουργέ, αλήθεια, φαίνεται ότι βιάζεστε πάρα πολύ να βρεθείτε στην αντιπολίτευση, αλλιώς δεν μπορεί να εξηγηθεί το γεγονός ότι εδώ ήλθατε σήμερα να ρωτήσετε. Μονίμως ρωτάτε την Αντιπολίτευση για τα σχέδιά της. Έχετε πολύ ενδιαφέρον γι’ αυτό. Πάντως όταν βρεθείτε στην αντιπολίτευση, αν εκλεγείτε, ελπίζω να μάθετε τα ονόματά μας τουλάχιστον. 
Ως τότε θα πρέπει να απαντάτε, κύριε Υπουργέ, γιατί αυτό που κάνουμε εδώ είναι κοινοβουλευτικός έλεγχος και δεν πήραμε καμμία απάντηση για το αν όλα τα παιδιά σ’ αυτήν τη χώρα θα έχουν το εμβόλιό τους αύριο, αυτό που προβλέπει το εθνικό πρόγραμμα εμβολιασμού. Τίποτα δεν ακούσαμε γι’ αυτό. Δεν ακούσαμε τίποτα για το αν θα κάνετε τις απαιτούμενες και από το μνημόνιο και από την τρόικα προσλήψεις στα νοσοκομεία και στην υγεία. Τίποτα δεν μας είπατε για το αν θα είναι ασφαλισμένα τα παιδιά που θα γεννηθούν από απόψε το βράδυ από ανασφάλιστους γονείς. Βέβαια μας είπατε μία αλήθεια, δηλαδή ότι δεν μπορείτε να εξασφαλίσετε την υγεία, ότι δεν τους έχετε καταγράψει, ότι δεν ξέρετε πόσοι είναι. Τότε τι να λύσετε, αφού δεν ξέρετε ποιο είναι το πρόβλημα; Προσπαθείτε; Κάνατε το ίδιο με τα ΚΕΠΑ, τάχα να καταγράψουμε τους πολίτες για να τους έχουμε ομήρους και να τους «κόβουμε» τα επιδόματα. Πώς, λοιπόν, θα δώσετε λύσεις; Αυτά να μας πείτε και όχι να εγκαλείτε εμάς για το αν έχουμε σχέδιο ή όχι.
	Όσον αφορά το θέμα της καταγραφής των ανασφάλιστων, αυτοί οι ανασφάλιστοι είναι πολύ καλά καταγεγραμμένοι στις εφορίες και πάνε να τους πάρουν τα σπίτια, να τους βάλουν φυλακή, αλλά για να καταγραφούν ως ανασφάλιστοι, για να έχουν παροχές υγείας, το κράτος αδυνατεί. 
	Ρωτάτε πού θα βρούμε τα λεφτά. Τα έχουμε πει πολλές φορές. Από τις λίστες των φοροφυγάδων, από τους εφοπλιστές. Δεν θα πούμε πολλά. Αρκεί όμως να σκύψετε λίγο στο πρόβλημα μέσα από το χώρο της υγείας, να δείτε πόσα φεύγουν προς τον ιδιωτικό τομέα επειδή τα νοσοκομεία δεν έχουν έναν αξονικό τομογράφο να κάνουν αξονική, επειδή δεν έχουν εργαστήρια, επειδή δεν έχουν αντιδραστήρια. Εδώ και χρόνια σπαταλούνται χρήματα στο ΕΚΑΒ για διακομιδές. Αυτά τα έχετε δει; Δεν σας συμφέρουν όμως γιατί πρέπει να στηρίξετε το δημόσιο σύστημα. 
Λέτε ότι πρέπει να μάθουμε να ζούμε με τα δικά μας λεφτά. Καμμία αντίρρηση. Εσείς όμως το λέτε αυτό; Να το θυμηθείτε όταν θα έλθετε να υπογράψετε σε λίγο διάστημα καινούργιο δάνειο, γιατί αυτό θα κάνετε. Δεν θέλετε να σχεδιάσετε να ζούμε με τους δικούς μας πόρους στη χώρα μας.
Κάνατε και μια άλλη δήλωση τις προάλλες. Το επαναλάβατε έμμεσα και εδώ. Είπατε ότι τα ιδιωτικά συστήματα υγείας μάς συμφέρουν περισσότερο από τα δημόσια. Αυτό είναι ένα μεγάλο ψέμα. 
Καταθέτω ξανά στα Πρακτικά, όπως κατέθεσα και προχθές, τις μελέτες του ΕΟΠΥΥ. Σας παρακαλώ, την επόμενη φορά να έρθετε να απαντήσετε επ’ αυτού του συγκεκριμένου, όταν θα συζητήσουμε για τον ΕΟΠΥΥ, αν το δέχεστε ή όχι, και όχι να τα παρακάμπτετε. 
(Στο σημείο αυτό ο Βουλευτής κ. Βασίλειος Κυριακάκης καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Στην έκτη έκδοση «Business Leaders in Greece» του 2013 μέσα στις είκοσι μεγαλύτερες και πιο κερδοφόρες επιχειρήσεις από τις πεντακόσιες που δημοσιεύονται είναι δυο μεγάλοι ιατρικοί όμιλοι. Δεν έχουν απλά αυξημένο κύκλο εργασιών, αλλά και αυξημένα κέρδη τα τελευταία τρία χρόνια. Δεν λέω ποιες είναι, γιατί μπορεί να θεωρηθεί ότι κάνω διαφήμιση. Δείτε το, γιατί μου είπατε να φέρω ισολογισμούς εταιρειών. Εμείς απαντάμε στον ελληνικό λαό αυτήν τη στιγμή. Εμείς όμως θέλουμε να απαντήσετε εσείς. 
Κλείνω με το εξής. Είπατε για τα χρήματα ότι είναι αριθμοί. Σύμφωνοι. Οι αριθμοί δεν είναι άσχετοι με τις ανάγκες των ανθρώπων. Τους αριθμούς όμως, όταν περιγράφουν το δράμα της υγείας, τους ξεχνάμε. Ξεχνάμε το 25% αύξηση στις αυτοκτονίες, το 137% αύξηση της περιγεννητικής θνησιμότητας. Αυτά τα ξεχνάμε. Δεν κάνουμε τίποτα γι’ αυτά.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Κυριακάκη.</ChairmanSpeech>
<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Ολοκληρώνω. 
Κύριε Υπουργέ, υπάρχουν ευτυχώς πάρα πολλοί, η μεγάλη πλειοψηφία των λειτουργών στην υγεία, των υγειονομικών, που δεν σκέφτονται τους αριθμούς και δίνουν τη μάχη καθημερινά για την ανθρώπινη ζωή, την υγεία και όχι μόνο μέσα στο σύστημα υγείας, αλλά και στα κοινωνικά ιατρεία, εθελοντικά. Αυτοί ακριβώς είναι που, μαζί με το λαό, θα κάνουν τη μεγάλη αλλαγή και στην υγεία και σε όλη τη χώρα. 
Ευχαριστώ.
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Κυριακάκη. 
Η κ. Μπόλαρη έχει το λόγο.</ChairmanSpeech>
 <Speech><Parlmember>ΜΑΡΙΑ ΜΠΟΛΑΡΗ</Parlmember>: Κύριε Υπουργέ, είπατε στην τοποθέτησή σας ότι όποιος υπόσχεται τα βρίσκει μπροστά του και ότι όποιος λέει ψέματα τα βρίσκει μπροστά του. Ειλικρινά σας λέω ότι πρέπει να κοιταχτείτε στον καθρέφτη και εσείς και συνολικά η Κυβέρνηση, διότι τον Ιούνιο του 2012 δεν είπατε στον ελληνικό λαό ότι θα επιβληθεί εισιτήριο 25 ευρώ για την εισαγωγή στο νοσοκομείο. Λέγατε κάτι άλλα περί επαναδιαπραγμάτευσης του μνημονίου και εγώ δεν ξέρω τι άλλο, ότι θα μπει ένα στοπ στην καταστροφή. Δεν σας πιστεύαμε. Προειδοποιήσαμε τον ελληνικό λαό. Μεγάλο του ποσοστό δεν σας πίστεψε. Γι’ αυτό και η διαφορά ήταν πάρα πολύ μικρή. Κοιταχτείτε, λοιπόν, στον καθρέφτη για τα ψέματα και για τις υποσχέσεις. 
Σημείο δεύτερο. Δεν θα ήθελα να το αναφέρω, γιατί όντως οι προσωπικές αντιπαραθέσεις δεν βοηθούν. Όμως απαντούσατε στον κ. Κουρουμπλή αναφερόμενος στο παρελθόν του ή ό,τι νομίζατε ως παρελθόν. Χρησιμοποιήσατε μάλιστα την έκφραση «την έκανε με ελαφρά πηδηματάκια». Στον ίδιο χώρο ήσασταν πριν από χρόνια και στον ίδιο χώρο είστε σήμερα, κύριε Υπουργέ; Επιτρέπετε να συμπεριφέρεστε έτσι σε άλλους; 
Τέλος, ήταν εξαιρετικά προκλητικά, κύριε Υπουργέ, κατά τη γνώμη μου δυο πράγματα. Ο κ. Τόμσεν λέτε ότι σας λέει «κόψτε τα απ’ όπου θέλετε». Μάλιστα. Θα πάτε σε κανένα από τα μεγάλα καρτέλ των σουπερμάρκετ να δείτε τι κάνουν με τους φόρους τους και με τις εισφορές τους; Θα κόψετε καμμία απαλλαγή από τους εφοπλιστές; Να το συζητήσουμε.
Τέλος, με διορθώσατε για τα νούμερα σε σχέση με τα ασφαλιστικά ταμεία. Δεν ισχυρίζομαι ότι παίζω το θέμα στα δάχτυλα. Ο κ. Κουτρουμάνης που ήταν ο ειδικός –πριν γίνει Υπουργός, για να ξεσαλώσει σε βάρος του ασφαλιστικού συστήματος- είχε πει ότι το πρόβλημα είναι μόνο πόρων και ποτέ παροχών. 
Μας είπατε, λοιπόν, ότι κάπου εκεί, το 2001, δεν ακούσαμε τον κ. Σπράου και τα φάγαμε τα λεφτά. Τα έφαγαν οι εργαζόμενοι. Αλήθεια; Μην το λέτε αυτό. Μην τολμάτε να το λέτε. Τα δομημένα ομόλογα τα ξεχάσαμε; Τα αποθεματικά με μηδέν επιτόκιο στα ταμεία της Τράπεζας της Ελλάδος, που χρηματοδοτούσαν τη βιομηχανική ανάπτυξη και που τώρα ήρθε η καπιταλιστική κρίση και ο ένας μεγαλοβιομήχανος απολύει μετά τον άλλο, τα ξεχάσαμε και μιλάτε έτσι για τα ασφαλιστικά ταμεία; 
Έχετε φτιάξει ένα φαύλο κύκλο ανάμεσα στα ασφαλιστικά ταμεία και στο σύστημα υγείας. Και ο φαύλος κύκλος λύνεται όπως οι γόρδιοι δεσμοί, δηλαδή με την ανατροπή αυτής της Κυβέρνησης, γιατί το σύνθημα είναι στην κυριολεξία: «Ή εμείς ή αυτοί.».
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Το λόγο έχει τώρα ο Υπουργός Υγείας κ. Άδωνις Γεωργιάδης για τη δευτερολογία του.</ChairmanSpeech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ευχαριστώ πολύ, κυρία Πρόεδρε.
	Θα πάμε λίγο ανάποδα τώρα. Απαντώ στον κ. Κυριακάκη, ο οποίος λέει να απαντήσουμε για τα συγκεκριμένα. Σας καταθέτω, λοιπόν, την έκθεση για τα εμβόλια της ΕΣΔΥ και του ΚΕΕΛΠΝΟ για το 2012, όπου λέει ότι είμαστε ακριβώς στο μέσο όρο της Ευρωπαϊκής Ένωσης ως προς τους εμβολιασμούς των παιδιών και δεν υπολειπόμεθα καθόλου.
	Επίσης, για την ερώτηση σχετικά με το αν έχουν πρόσβαση στις ΜΕΘ, στις εντατικές μονάδες δηλαδή, οι ανασφάλιστοι ή οποιοιδήποτε άλλοι, σας καταθέτω την εγκύκλιο του Υπουργείου Υγείας στις 2-5-2012, η οποία ακριβώς εξηγεί ποιοι έχουν και ποιοι δεν έχουν πρόσβαση. Σας διαβάζω ακριβώς τι λέει. Αναφέρει ότι έχουν πρόσβαση –δηλαδή εξαιρούνται από τη μη πρόσβαση- τα ανήλικα παιδιά, ασυνόδευτα ή μη, ανεξάρτητα από το νομικό τους καθεστώς, αν είναι νόμιμοι μετανάστες ή όχι. ‘Ολα τα περιστατικά προσέρχονται στα επείγοντα και αφορούν σε απειλητικές για τη ζωή καταστάσεις, ασχέτως αν έχουν ή δεν έχουν ασφαλιστική κάλυψη, εισάγονται από το ΤΕΠ κάθε νοσοκομείου καθώς και τα άτομα που έχουν μολυνθεί από HIV ή άλλα λοιμώδη νοσήματα και χρήζουν θεραπευτικής αγωγής. 
Όλοι αυτοί –δηλαδή οι κατ’ εξοχήν ευπαθείς ομάδες- έχουν απεριόριστη πρόσβαση στα επείγοντα των νοσοκομείων και βεβαίως στις μονάδες εντατικής θεραπείας.
(Στο σημείο αυτό ο Υπουργός Υγείας κ. Σπυρίδων-Άδωνις Γεωργιάδης, καταθέτει για τα Πρακτικά τα προαναφερθέντα έγγραφα, τα οποία βρίσκονται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
	<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Δωρεάν;</Speech> 
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εντελώς δωρεάν, αφού δεν έχουν να πληρώσουν. 
	Άρα, λοιπόν, η κινδυνολογία σας –και μόλις κατέθεσα και τα δύο χαρτιά, που είναι στη διάθεσή σας-, ότι δήθεν είμαστε μία χώρα που αν κάποιος φτάσει σε ένα νοσοκομείο με ένα επείγον περιστατικό, το νοσοκομείο θα του πει «αφού δεν έχεις ασφαλιστική κάλυψη, φύγε», είναι απολύτως ψευδής.</Speech> 
	<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Δεν είπα αυτό. Δεν είπα «φύγε», είπα ότι θα τον χρεώσει στην εφορία.</Speech> 
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Αυτό το λέτε τώρα.</Speech> 
	<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Είναι ανήθικο να λέτε «φύγε».</Speech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εσείς είπατε «αν έχουν πρόσβαση στις ΜΕΘ». Έχουν πρόσβαση, λοιπόν, στις ΜΕΘ. Όλοι έχουν πρόσβαση στις ΜΕΘ, ασχέτως αν έχουν ασφαλιστική κάλυψη ή όχι. Θα έπρεπε να ντρέπεστε που ρωτήσατε!
(Θόρυβος στην Αίθουσα)</Speech>
	<Speech><Parlmember>ΒΑΣΙΛΕΙΟΣ ΚΥΡΙΑΚΑΚΗΣ</Parlmember>: Το αγοράκι στο παιδοκαρδιοχειρουργικό πέθανε επειδή δεν είχε πρόσβαση;</Speech> 
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, δεν μπορώ να απαντάω σε δέκα άτομα ταυτόχρονα.</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κυριακάκη, σας παρακαλώ, ένας-ένας να ρωτάτε.</ChairmanSpeech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μπορώ να απαντάω, αλλά όχι σε δέκα ταυτόχρονα.
	Τώρα το αγοράκι είναι άλλη ιστορία. Είναι το θέμα του Παιδοχειρουργικού. Θέλετε να τα λύσουμε όλα ένα- ένα; Το αγοράκι ήταν σε προγραμματισμένο χειρουργείο.
	Λοιπόν, θα ήθελα τώρα να επισημάνω –γιατί πράγματι μας βλέπουν και μάλιστα πολλοί- ότι ο ΣΥΡΙΖΑ αναφανδόν απέφυγε εντελώς να τοποθετηθεί για την πρωτοβάθμια φροντίδα υγείας.</Speech>
	<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Δεν ήταν αυτό το θέμα της συζήτησης.</Speech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ένα λεπτό. Είναι ωραία υπεκφυγή το «δεν ήταν το θέμα της συζητήσεώς μας». Κρύβεστε…
				(Θόρυβος στην Αίθουσα)</Speech>
	<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Από ποιον κρυβόμαστε;</Speech>
	ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Ξανθέ, σας παρακαλώ, μη διακόπτετε.</ChairmanSpeech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): … Κρύβεστε από τους εργαζομένους στον ΕΟΠΥΥ, γιατί η πρότασή σας λέει «να πάμε όλοι στις ΥΠΕ με πλήρη και αποκλειστική απασχόληση» και επειδή δεν θέλετε να το πείτε, για να μη χάσετε ψήφους, κάθεστε και κρύβεστε. 
΄	Κύριε Ξανθέ, αφήστε τα αυτά προς εμένα! Τα ξέρω τα κόλπα! Αν δεν κρύβεστε, πάρτε το λόγο και πείτε μας ποια είναι η πρότασή σας. Σας έχω προκαλέσει επτά φορές, αλλά κρύβεστε.</Speech>
	<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Θα σας την πω. Βεβαίως θα σας την πω.</Speech>
	<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάμε τώρα στα συγκεκριμένα κι έρχομαι στην κ. Χαραλαμπίδου.
	Ευχαριστώ πολύ, κυρία Χαραλαμπίδου, για τα καλά σας λόγια και για τις υποκριτικές μου ικανότητες. Μου έχουν πει μέχρι σήμερα ότι έχω ρητορικές ικανότητες. Υποκριτικές η αλήθεια είναι ότι μου το λένε πρώτη φορά. Δέχομαι το κομπλιμέντο. Εμένα μου αρέσει να απαντάω μόνο επί των συγκεκριμένων.
	Πράγματι, με τον WHO, δηλαδή με τον Παγκόσμιο Οργανισμό Υγείας, εκπονούμε ένα σχέδιο και είναι –ακούστε- μνημονιακή μας υποχρέωση -το επάρατο μνημόνιο το γράφει- να παρουσιάσουμε και να ψηφίσουμε στη Βουλή το σχέδιό μας από 1-1-2014. Θα έχουμε παράσχει και θα παρέχουμε πρόσβαση σε υπηρεσίες υγείας σε όλους τους ανθρώπους, ασχέτως αν έχουν ή δεν έχουν ασφαλιστική κάλυψη, όχι σε όλες τις υπηρεσίες υγείας, στο λεγόμενο «Health Safety Net», δηλαδή στο ελάχιστο που πρέπει οπωσδήποτε να λαμβάνουν.
Πώς θα μπορούμε να το χρηματοδοτήσουμε αυτό; Αυτό το κάνουμε σε συνεργασία με τον Παγκόσμιο Οργανισμό Υγείας, στον οποίο αναφέρθηκαν δύο-τρεις συνάδελφοι του ΣΥΡΙΖΑ και λέω για το συγκεκριμένο που θέσατε στην ερώτησή σας.
Προσέξτε τώρα, όμως, το οξύμωρο και πώς εκεί ο ΣΥΡΙΖΑ τα είχε μπλέξει. Ο κ. Ζαχαριάς μάς κατηγόρησε για τη συνεργασία με τον WHO. Διότι βεβαίως, ξέρετε πολύ καλά ότι το χαρτί που αναφέρατε και η συμφωνία για τα 15 εκατομμύρια, δεν είναι αυτό που είχε πει ο κ. Κυριακάκης στην προηγούμενη συζήτησή μας. 
Ο κ. Κυριακάκης στην προηγούμενη συζήτησή μας, κύριε Ζαχαριά, είχε υιοθετήσει άκριτα ένα δημοσίευμα που έλεγε για 4,5 εκατομμύρια ευρώ στην Task Force. Εσείς που είστε πιο μελετηρός και πιο προσεκτικός, αναφερθήκατε στη σωστή συμφωνία. 
Τι λέει αυτή η συμφωνία; Λέει ότι κάνουμε μία συνεργασία με τον WHO, τον Παγκόσμιο Οργανισμό Υγείας, στον οποίο πλείστοι όσοι υμών αναφερθήκατε, και ποιος παίρνει τα λεφτά; Ο WHO ή τα παίρνει ο GIZ; Όχι. Θα τα πάρουν οι τεχνικοί σύμβουλοι και οι εταιρείες που θα αναλάβουν να κάνουν όλες τις εργασίες για τη μεταρρύθμιση. Αυτό στην Ευρωπαϊκή Ένωση λέγεται «τεχνική βοήθεια». 
Από πού τα πήραμε, από τον Έλληνα φορολογούμενο; Όχι, από το ΕΣΠΑ, που χρηματοδοτείται κατά 95% από τον Ευρωπαίο φορολογούμενο. Από ποιον κωδικό για το ΕΣΠΑ; Από τον κωδικό για την τεχνική βοήθεια. Αν δεν τα παίρναμε αυτά τα λεφτά για την τεχνική βοήθεια, θα τα χάναμε στις 31 Δεκεμβρίου και θα πήγαιναν πίσω.</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Τα πήρατε από την ψυχιατρική μεταρρύθμιση.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά τα θέματα. Όχι, δεν τα πήραμε από εκεί, κάνετε λάθος. Δεν τα πήραμε από την ψυχιατρική μεταρρύθμιση. Τα πήραμε με απόφαση του κ. Κυριάκου Μητσοτάκη, του Υπουργού Διοικητικής Μεταρρυθμίσεως, με επιπλέον χρηματοδότηση -το τονίζω- από τον κωδικό της τεχνικής βοήθειας του Υπουργείου Διοικητικής Μεταρρυθμίσεως, για να κάνουμε τι; Τι το τρομερό κάναμε; 
Πήραμε περισσότερα χρήματα, για να μπορέσουμε να αναδιοργανώσουμε σωστά τις υπηρεσίες υγείας της χώρας. Με ποιον επικεφαλής να μας ελέγχει; Τον WHO, τον οποίο εσείς προηγουμένως αναγορεύσατε ως έγκυρη πηγή και προφανώς πολύ καλά κάνατε. Αυτό είναι το τρομερό που κάναμε. Αυτό μεταφράστηκε ως 4,5 εκατομμύρια στην Task Force. 
Υπενθυμίζω, για να μη γίνονται παρεξηγήσεις, ότι η Task Force δεν παίρνει ούτε ένα ευρώ, ούτε από το ΕΣΠΑ ούτε από ελληνικούς πόρους ούτε από πουθενά. Η Task Force χρηματοδοτείται αποκλειστικά και μόνο από την Ευρωπαϊκή Επιτροπή και από κανέναν άλλο. Ο κ. Ζαχαριάς ήταν διαβασμένος σ’ αυτό, ο κ. Κυριακάκης όχι.
Προχωράω τώρα, να απαντήσω με τη σειρά, κυρίες και κύριοι συνάδελφοι. 
Κυρία Χαραλαμπίδου, μη στεναχωριέστε, συζήτηση κάνουμε. Ο κ. Κυριακάκης είπε ένα πολύ ωραίο, είπε ότι είναι διαδικασία κοινοβουλευτικού ελέγχου. Σωστά. Είναι διαδικασία συζητήσεως στη Βουλή μέσα από τη διαδικασία του κοινοβουλευτικού ελέγχου. Η έννοια της συζητήσεως δεν είναι μονοσήμαντη, είναι έννοια διαλόγου. Το ότι εσείς στον ΣΥΡΙΖΑ δεν θέλετε ποτέ να απαντάτε, το ότι κρύβεστε για την πρωτοβάθμια και το ποιες θα είναι οι σχέσεις εργασίας των εργαζομένων στην πρωτοβάθμια, αυτό είναι δικό σας θέμα. Ο κ. Ξανθός κρύβεται, όχι εγώ. Εγώ είμαι εδώ. 
(Θόρυβος από την πτέρυγα του ΣΥΡΙΖΑ-ΕΚΜ)</Speech>
<Speech><Parlmember>ΔΕΣΠΟΙΝΑ ΧΑΡΑΛΑΜΠΙΔΟΥ</Parlmember>: Κύριε Γεωργιάδη, επιτρέψτε μου. Διάλογο δεν θέλετε;</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα μου πείτε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριοι συνάδελφοι, σας παρακαλώ.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μην εκνευρίζεστε, κύριοι συνάδελφοι.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Αφήστε να απαντήσει ο κύριος Υπουργός. Έτσι θέλει να απαντήσει, έτσι θα απαντήσει.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Έρχομαι τώρα στα συγκεκριμένα. 
Τον σεβαστό κ. Γλέζο είναι γνωστό ότι τον σέβομαι, το λέω πάντα, διαχρονικά, δεν το λέω τώρα. Κατ’ αρχάς, ως προς το προσωπικό ζήτημα, εκτιμώ ότι διέλαθε την προσοχή σας ότι πρώτα προσεβλήθην επί προσωπικού. Αντιθέτως, εγώ είπα ότι είμαι βέβαιος ότι ο κ. Κουρουμπλής δεν ξέρει ποια συμφέροντα εξυπηρετεί. Ο κ. Κουρουμπλής είπε ότι εγώ είμαι άνθρωπος των πολυεθνικών. Παρά ταύτα, σε εσάς το λέω, ο προσβεβλημένος της υποθέσεως ήμουν. Το λέω αυτό, για να είμαστε συνεννοημένοι. 
Πάμε τώρα σε κάτι που είπατε, που με ενδιαφέρει πάρα πολύ, γιατί είναι κάτι που φοριέται πολύ και που κινείται γενικώς. Λέτε να βρούμε τα λεφτά από τις τράπεζες. Δείτε, αγαπητέ κύριε Γλέζο, δυστυχώς πόσο φταίμε εμείς, οι πολιτικοί, που δεν έχουμε καταφέρει να εξηγήσουμε στο λαό τι συμβαίνει.
Ο κ. Ξανθός στήριξε όλη του την ομιλία στο ότι είναι μαγειρεμένα τα στοιχεία και ότι δεν έχουμε πρωτογενές πλεόνασμα. Αυτή είναι μία βασική θέση του ΣΥΡΙΖΑ –έτσι δεν είναι;- ότι η Κυβέρνηση υποκρίνεται και ότι δεν υπάρχει πρωτογενές πλεόνασμα. 
Τι είναι το πρωτογενές πλεόνασμα; Είναι τα έσοδα-έξοδα μόνο των δικών μας χρημάτων, χωρίς την εξυπηρέτηση του χρέους μας. Τα λέω καλά, αγαπητέ κύριε Ξανθέ; Μάλιστα. Ο κ. Ξανθός ήρθε και είπε «λέτε ψέματα, δεν έχετε πρωτογενές πλεόνασμα», δηλαδή τα δικά σας τα λεφτά δεν φτάνουν για τα δικά σας τα έξοδα, είναι λιγότερα. 
Προσέξτε τώρα, μέσα σε αυτά τα έξοδα στο πρωτογενές αποτέλεσμα δεν είναι η ανακεφαλαιοποίηση των τραπεζών, δεν είναι η εξυπηρέτηση του χρέους. Άρα, αφού ο κ. Ξανθός λέει ότι εμείς έχουμε ακόμα πρωτογενές έλλειμμα, τα δικά μας τα λεφτά είναι λιγότερα από τα δικά μας έξοδα, αλλά έχουμε κάνει ανακεφαλαιοποίηση τραπεζών και εξυπηρετούμε το χρέος, πού βρίσκουμε, αγαπητέ κύριε Γλέζο, αυτά τα επιπλέον λεφτά που, κατά τον κ. Ξανθό, δεν υπάρχουν; Και πράγματι, σε αυτόν το βαθμό χρημάτων, δεν υπάρχουν. Αυτά είναι τα δάνεια των ξένων. 
Αυτά τα λεφτά που λέτε να κόψουμε από τις τράπεζες -και τα οποία υπενθυμίζω ότι έχουν δοθεί για να διασφαλιστούν οι καταθέσεις μας- δεν έχουν δοθεί από τους Έλληνες φορολογουμένους. Έχουν προστεθεί μεν στο δημόσιό μας χρέος για να πληρωθούν στο μέλλον, όταν και εφόσον τα καταφέρουμε, αλλά σήμερα, αν απλώς τα κόψουμε αυτά τα λεφτά, δεν κόβουμε δικά μας λεφτά, γιατί δεν τα παίρνουμε από εμάς. Τα παίρνουμε από τους ξένους. 
Άρα, αν προσδοκάτε να λύσετε τα οικονομικά προβλήματα κόβοντας τα χρήματα που σου δίνουν οι άλλοι για συγκεκριμένο σκοπό, απλώς οι άλλοι δεν θα σου τα δώσουν. Άρα μηδέν εις το πηλίκον! Αυτή είναι η διαφορά του πραγματικού κόσμου από το φαντασιακό. 
Ο κ. Ξανθός επίσης είπε και κάτι άλλο. Είπε ότι έχει υπολογίσει ο ΣΥΡΙΖΑ με ακρίβεια το κόστος και μάλιστα είπε ότι το κόστος για τη φαρμακευτική δαπάνη των ανασφαλίστων είναι 150 εκατομμύρια. 
Εγώ σας περιμένω αύριο στις εννέα το πρωί στο γραφείο μου. Θα φωνάξουμε τους δημοσιογράφους, τις υπηρεσίες του Υπουργείου Υγείας και τον ΕΟΠΥΥ και εσείς θα φέρετε μελέτη του ΣΥΡΙΖΑ. Εγώ δεσμεύομαι ότι, αν είναι 150 εκατομμύρια, να βρω να τα πληρώσω. Σας λέω, όμως, για να ξέρετε και να καταλάβετε γιατί πέφτετε έξω, ότι είναι πάνω από 500 εκατομμύρια.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Αφού δεν ξέρετε πόσοι είναι οι ανασφάλιστοι…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πώς ξέρεις ότι είναι 500 εκατομμύρια;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριοι συνάδελφοι.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είστε πολύ βιαστικός. Σας είπα ότι για πρώτη φορά το ελληνικό κράτος, μέχρι το τέλος αυτού του χρόνου, θα γνωρίζει τον ακριβή αριθμό. Για να γίνει αυτό πάει να πει ότι εργαζόμαστε όλο αυτό το διάστημα, κύριε Ξανθέ. Δεν θα φτάσουμε στο αποτέλεσμα σε μια ημέρα. 
Εμείς, λοιπόν, επειδή εργαζόμαστε –και τα στοιχεία θα σας τα δώσω αύριο στο γραφείο μου, όπου θα έρθετε με τη μελέτη σας, φαντάζομαι- θα δείτε ότι είναι πάνω από 500 εκατομμύρια. Αυτό σημαίνει ότι έχετε πέσει έξω στον υπολογισμό σας τέσσερις φορές. Αν αθροίσετε σε όσα είπατε ότι έχετε πέσει επί τέσσερα έξω, μπορεί να καταλάβει ο καθένας τι μας περιμένει σε ενδεχόμενη κυβέρνηση του ΣΥΡΙΖΑ. 
Θα ήθελα, όμως, να συνεχίσω αυτό που έλεγα πριν, γιατί έχει ενδιαφέρον. Ο κ. Ζαχαριάς -ο οποίος σε εμένα είναι εξαιρετικά συμπαθής, γιατί πάντα κάνει τεκμηριωμένες συζητήσεις, άλλο αν διαφωνούμε ιδεολογικά- έθεσε το μέγα θέμα. Είπε: «Κάντε ισολογισμούς!».
Συγγνώμη, δεν γνωρίζετε ότι το μήνα Σεπτέμβριο ήταν η πρώτη φορά που δημοσιεύτηκαν ισολογισμοί σε όλα τα νοσοκομεία; Γιατί δεν είπατε ότι επί των δικών μου ημερών…</Speech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Για τα ταμεία, είπα.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά θα τα πάρω. Με τη σειρά. Μη βιάζεστε! Εσείς είστε ηπίων τόνων. 
Γιατί δεν είπατε ότι πρώτη φορά που δημοσιεύτηκαν ισολογισμοί των νοσοκομείων ήταν τώρα, τον Σεπτέμβριο του 2013; Για πρώτη φορά στην ιστορία του ελληνικού κράτους και για όλα τα νοσοκομεία! 
Ξέρετε ότι ο ΕΟΠΥΥ θα παρουσιάσει ισολογισμό φέτος για πρώτη φορά στην ιστορία του; Θα το δείτε. Θα τον φέρουμε και στη Βουλή. Περιμένω την ημέρα που θα τον φέρω να μου πείτε και ένα μπράβο, βέβαια. 
Είπατε επίσης –και σωστά το είπατε- για τα θεραπευτικά πρωτόκολλα και αυτή ήταν και η απάντηση που έδινα στον κ. Κουρουμπλή για τη διαμάχη που είχαμε προηγουμένως για το φάρμακο Crestor που έφερε ως παράδειγμα. Βεβαίως! 
Γνωρίζετε ή δεν γνωρίζετε –είμαι βέβαιος ότι το γνωρίζετε, γιατί είστε μελετηρός- ότι ήδη τα θεραπευτικά πρωτόκολλα «τρέχουν» πάνω στην ηλεκτρονική πλατφόρμα της ΗΔΙΚΑ, ότι έχουν μπει σε περιβάλλον δοκιμαστικού, τεστ, ότι από το τέλος αυτής της εβδομάδας θα λειτουργούν, ότι βασική θεραπευτική κατηγορία είναι οι στατίνες, για να μην μπορεί να γράφει ο γιατρός κατευθείαν το Crestor; 
Το ακριβώς ανάποδο συμβαίνει από αυτό που νομίζει ο κ. Κουρουμπλής. Εμείς βάλαμε θεραπευτικά πρωτόκολλα -αυτά που προτείνατε και καλώς τα προτείνατε- για να μην μπορεί να γράφει ο γιατρός κατευθείαν το ακριβό φάρμακο. Αυτό που λέτε εσείς να κάνουμε, εμείς όχι μόνο το κάνουμε, με την έννοια του «θα», αλλά σήμερα, αν πάτε και ρωτήσετε ένα γιατρό εάν είναι τα θεραπευτικά πρωτόκολλα πάνω σε περιβάλλον τεστ, θα πάρετε την απάντηση «είναι».</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μακάρι!</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Βεβαίως, θα σας στενοχωρήσω λίγο, κύριε Ζαχαριά, γιατί είναι και αυτό μνημονιακή μας υποχρέωση και εσείς τον τελευταίο καιρό έχετε, χωρίς να το ξέρετε, πολλές ταυτίσεις με το μνημόνιο. Αυτό, όμως, είναι ένα εσωτερικό σας θέμα, που μπορείτε να το λύσετε μόνοι σας. 
Θα πάω λίγο τώρα στον κ. Στρατούλη. Δεν το λέω προσωπικά. Το ξεκαθαρίζω. Δεν είναι σε προσωπικό επίπεδο, το έχω ξεκαθαρίσει και δημόσια. Δεν το βάζω στην ίδια κατηγορία με αυτό που έγινε πριν. Κύριε Στρατούλη, ακούστε τι λάθος κάνετε. Πήρατε τα αποτελέσματα της χρονιάς που έγινε το PSI -άρα αυτές οι εταιρείες έγραψαν πολύ μεγάλες ζημιές, τεράστιες ζημιές, αφού έχασαν τα μισά ομόλογα- και τα συγκρίνατε με την επόμενη χρονιά, που ήταν μια φυσιολογική χρονιά. Φέτος δε, η επόμενη της πρώτης φυσιολογικής, είναι η χρονιά που κάνουμε το claw back και τους παίρνουμε όσα χάσαμε με τα ομόλογα επί δύο φορές. 
Άρα τι κάνατε; Πήρατε τα αποτελέσματα μιας ανώμαλης χρονιάς με της επόμενης –όπου προφανώς υπήρχε άνοδος, αφού δεν ξαναϋπήρχε PSI, δηλαδή κούρεμα ομολόγων- και ξεχάσατε να πείτε ότι στη χρονιά που τρέχουμε, τους αφαιρούμε 520 εκατομμύρια. Γιατί συμβαίνει τώρα;</Speech> 
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Δεν ήταν στο PSI. Δεν ήταν τράπεζες. Ήταν φαρμακευτικές εταιρείες και ιδιωτικές κλινικές.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είχαν πληρωθεί με ομόλογα του ελληνικού δημοσίου. Είχαν πεντακόσια εκατομμύρια! Πεντακόσια εκατομμύρια, από τα οποία έχασαν τα μισά. Άρα, κύριε Στρατούλη, θα πρέπει να είμαστε πιο ακριβείς.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Εγώ θα σας τα δώσω. Τα καταθέτω στα Πρακτικά.
(Στο σημείο αυτό ο Βουλευτής κ. Δημήτριος Στρατούλης καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με τη σειρά. Η κ. Αγαθοπούλου ήταν μαζί μου …</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Καθόλου απώλειες από το PSI.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Η κ. Αγαθοπούλου ήταν μαζί μου στην εκδήλωση της ΠΕΦ στο θέατρο Badminton. Ήταν και ομιλήτρια του ΣΥΡΙΖΑ. Οι άνθρωποι έλεγαν για τις ζημιές που έπαθαν από τα ελληνικά ομόλογα. Δεν τα ακούσατε; Εκεί ήταν, παρούσα. Γιατί δεν σηκώθηκε να πει: «Ποιες ζημιές; Δεν είχατε ομόλογα.».</Speech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Για άλλα πράγματα λέει.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ακούστε, κύριε Στρατούλη. Όταν έρχεσθε σε μένα, θα είστε διαβασμένος καλά. Εγώ δεν είμαι σαν τους άλλους.</Speech>
<Speech><Parlmember>ΕΙΡΗΝΗ-ΕΛΕΝΗ ΑΓΑΘΟΠΟΥΛΟΥ</Parlmember>: Ψέματα!</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τα κατέθεσα στα Πρακτικά.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάω, λοιπόν, τώρα να τα πάρουμε με τη σειρά. 
Πρώτα απ’ όλα, ο κ. Ξανθός, αν το έχω γράψει σωστά, είπε για claw back στα φαρμακεία. Δεν έχουν claw back τα φαρμακεία. Δεν ξέρω αν το είπατε εσείς.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Rebate…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Άλλο το rebate, άλλο το claw back. Είναι διαφορετικό πράγμα.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Σωρευτικά δρουν αυτά. Μη νομίζετε ότι δεν ξέρουμε.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Λέω αυτό το οποίο είπατε. Δεν μου είπατε rebate. Τώρα μου λέτε rebate. Εντάξει.
Για την εξυπηρέτηση του χρέους νομίζω ότι το ξεκαθαρίσαμε. Αφού δεν έχουμε πρωτογενές πλεόνασμα, κατά τη δική σας δήλωση, άρα δεν εξυπηρετούμε μόνοι μας το χρέος μας. Γιατί, για να το εξυπηρετήσουμε μόνοι μας, πρέπει να περισσεύουν λεφτά. Άρα εσείς μου λέτε «δεν εξυπηρετούμε μόνοι μας το χρέος μας» και ταυτόχρονα ο ίδιος άνθρωπος μου λέει «πληρώνουμε 10 δισεκατομμύρια το χρόνο για το χρέος μας». Μα, δεν τα πληρώνουμε. 
Εδώ έχει γίνει η μεγαλύτερη παρεξήγηση στον ελληνικό λαό. Δεν έχουμε καταφέρει να του εξηγήσουμε. Από την εποχή των μνημονίων στους δανειστές μας –εννοώ τους δανειστές μας του μνημονίου- δεν έχουμε δώσει ούτε ένα ευρώ, διότι έχουμε μόνο πρωτογενή ελλείμματα. Δεν έχουμε ακόμα χρονιά με πρωτογενές πλεόνασμα. Φέτος λέμε εμείς ότι θα έχουμε πρωτογενές πλεόνασμα. Άρα ό,τι λεφτά πληρώνουμε είναι ανακύκλωση των δικών τους χρημάτων.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Πόσα λεφτά πήγαν στο έλλειμμα από τα δάνεια;</Speech>
<Speech><Parlmember>ΕΥΑΓΓΕΛΟΣ ΔΙΑΜΑΝΤΟΠΟΥΛΟΣ</Parlmember>: Είναι με τους αρχαίους σοφιστές!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μα, είναι πολύ απλό. Αφού έχουμε πρωτογενές έλλειμμα, δικά μας λεφτά δεν έχουμε. Μας λείπουν. Άρα, πώς πληρώνουμε και 8 δισεκατομμύρια από λεφτά που δεν έχουμε;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Να μη λέτε ψέματα. Στα επιτόκια και στα τοκοχρεολύσια…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, παρακαλώ!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάμε και στα επιτόκια.</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Μας έδωσαν 204 δισεκατομμύρια. Τα 202 δισεκατομμύρια τους τα έχουμε γυρίσει…</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάμε με τη σειρά. Δεν τα έχουμε γυρίσει. Τα ανακυκλώνουμε. Ρολόι γίνεται. Τα δίνουμε και τα ξαναπαίρνουμε.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Εμάς μας χρεώνουν πάντως.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ακούστε, επειδή ακούστηκε το θέμα των επιτοκίων. Έχει πολύ ενδιαφέρον. Το μέσο επιτόκιο δανεισμού μας την εποχή του μνημονίου, κύριε Στρατούλη, έπεσε ή ανέβηκε; Τι ξέρετε;</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Τι σημασία έχει αυτό;</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Όχι, έχει τεράστια σημασία για να καταλάβουμε. Αυτήν την εποχή που πληρώνουμε τους κακούς τοκογλύφους, τους πληρώνουμε περισσότερα επιτόκια ή πολύ-πολύ λιγότερα; Παραδείγματος χάριν, όταν ήταν Βουλευτής ο κ. Μελάς στη Νέα Δημοκρατία, τα επιτόκια με τα οποία δανειζόταν ο κ. Μελάς ήταν κατά μέσο όρο 4,5%. Τώρα, από το μνημόνιο ο μέσος όρος είναι 1,5%. Πού είναι οι τοκογλύφοι;</Speech>
<Speech><Parlmember>ΔΗΜΗΤΡΙΟΣ ΣΤΡΑΤΟΥΛΗΣ</Parlmember>: Αν δεν διαγράψουμε μεγάλο μέρος του δημοσίου χρέους, δεν γίνεται τίποτα.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Άλλο αυτό που λέτε. 
Πάμε, λοιπόν, για να κλείσουμε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα απαντήσω σε όλα. Τα έχω σημειώσει ένα προς ένα. Δεν νομίζω να ξέχασα κάτι. Για το «Δουβλίνο II» δεν απήντησα. Μη φανεί ότι έχω αφήσει κάτι, κυρία Πρόεδρε. Λέω για όσα μου ετέθησαν. Τα έχω σημειώσει. Αναφέρω την κ. Αγαθοπούλου, ας πούμε.
Το Δουβλίνο II, όπως ξέρετε, είναι μία συμφωνία της Ευρωπαϊκής Ένωσης. Η ελληνική Κυβέρνηση έχει ζητήσει την αλλαγή της. Γι’ αυτό και δεν ψήφισε την αναθεώρησή του. Στη συμφωνία δεν υπάρχει διαδικασία αρνησικυρίας, δηλαδή βέτo. Η Ελλάδα και άλλες χώρες του Νότου ζητάνε την αλλαγή της. Οι άλλες χώρες του Βορρά δεν θέλουν την αλλαγή της. Η διαδικασία αλλαγής μιας συνθήκης της Ευρωπαϊκής Ένωσης θέλει ομοφωνία. Αν ένας πει «όχι», η συνθήκη δεν αλλάζει. 
Εγώ δεν έχω καταλάβει τι θα κάνει ο ΣΥΡΙΖΑ ακριβώς. Θα κάνει πόλεμο με τους υπολοίπους; Θα τους πει «όχι, θα αλλάξει η συνθήκη γιατί έτσι γουστάρω»; Αυτή είναι η πρόταση; Αν είναι αυτή, να το καταλάβω. Αν έχετε κάποιον άλλο μαγικό τρόπο να πείσουμε τις άλλες χώρες να δεχθούν στις δικές τους χώρες τους παρανόμους στην Ελλάδα ευρισκομένους μετανάστες, τους λαθρομετανάστες, να μου το πείτε, να γίνω εγώ διαπρύσιος κήρυκας και να το εφαρμόσω. Προς το παρόν, όμως, για να συνεννοούμαστε, οι άλλες χώρες έχουν το δικαίωμα να δεχθούν ή όχι αυτούς τους ανθρώπους στο έδαφός τους και αυτές λένε «όχι». Τι θα κάνετε; Θα στείλετε τεθωρακισμένη ταξιαρχία; Τι θα κάνετε ακριβώς, για να το καταλάβουμε;</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θα δούμε.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Γιατί εμείς έχουμε ήδη ζητήσει την αναθεώρηση της Δουβλίνο II, η οποία –σημειωτέον- είναι μία συνθήκη που δεν ψήφισε η Νέα Δημοκρατία.
Άρα ας το κλείσουμε και αυτό. 
Κλείνω λέγοντας το εξής για το θέμα της επερωτήσεως το εν γένει.</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Επιτέλους!</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πράγματι, μέχρι το τέλος αυτού του χρόνου θα παρουσιαστεί το πλήρες σχέδιο -και θα το πάρετε αναγκαστικά, θα λάβετε γνώση και στην επιτροπή- για το ποια είναι αυτά που πραγματικά θα μπορούμε να παρέχουμε σε όλους, ασχέτως ασφαλιστικής κάλυψης και από πού θα βρεθούν τα λεφτά. Παραδείγματος χάριν, το εικοσιπεντάευρω, που με τόση μανία πολεμάτε, είναι ένας από αυτούς τους προτεινόμενους πόρους για αυτούς τους ανασφάλιστους. 
Σε κάθε περίπτωση, όμως, να ξέρετε ότι αυτό το ωραίο «ποίημα», ότι η υγεία πρέπει να δίνεται δωρεάν, εγώ θα σας πω ότι το δέχομαι και πρέπει να είναι δωρεάν και να δίνεται από το κράτος. Το κράτος, όμως, πρέπει να βρει λεφτά για να την παρέχει δωρεάν. Άρα επιστρέφω στο αρχικό ερώτημα: Όσο κι αν εμείς θέλουμε να το λέμε δωρεάν, να βρούμε λεφτά από πού;
Η μόνη πρόταση που άκουσα –και με αυτή θα κλείσω, για να καταλάβετε τη διαφορά μεταξύ φαντασιώσεως και πραγματικότητος και επειδή είναι μια «καραμέλα» που τη λέτε συνέχεια στον ΣΥΡΙΖΑ κι εγώ, επειδή έτυχε για λίγο να γίνω Υπουργός Ναυτιλίας, αυτά τα ξέρω– είναι η φορολόγηση του εφοπλιστικού κεφαλαίου. 
Θα σας πω, λοιπόν, μια ιστορία πραγματική. Προ ολίγων ετών, η κυβέρνηση της Μεγάλης Βρετανίας αποφάσισε να φορολογήσει τους εφοπλιστές στο City του Λονδίνου. Αυτή ήταν η ωραιότερη για την Ελλάδα απόφαση που πήρε ποτέ κυβέρνηση της Μεγάλης Βρετανίας. Ο βασικός λόγος ανθήσεως και αναπτύξεως του Πειραιώς ήταν αυτή η απόφαση της κυβερνήσεως της Μεγάλης Βρετανίας. Τι έκαναν οι εφοπλιστές στο City του Λονδίνου; Έφυγαν από το Λονδίνο και ήρθαν στην Αθήνα, στον Πειραιά για την ακρίβεια. Από την ώρα που το έκαναν αυτό, διαδοχικές βρετανικές κυβερνήσεις τούς παρακαλάνε γονυπετώς, παρέχοντάς τους πλήρη φορολογική αμνηστία, να επιστρέψουν στο Λονδίνο και αυτοί καλά κάνουν και δεν γυρίζουν. Γιατί δεν γυρίζουν; Θέλω να με προσέξετε. Δεν είναι ότι δεν πήραν φόρους οι Βρετανοί, αλλά γιατί -αν δεν το ξέρετε- τα πλοία έχουν προπέλες και φεύγουν και σημαίες που αλλάζουν με το πάτημα ενός κουμπιού. 
Άρα, λοιπόν, τι έκαναν οι Βρετανοί τώρα; Είπαν «ελάτε πίσω». Γιατί; Διότι έχασαν τα ενοίκια, τους μισθούς, τους υπαλλήλους, τις ασφαλιστικές εισφορές και όλα αυτά που εμείς τώρα τα παίρνουμε γιατί τώρα αυτά τα γραφεία είναι εδώ. Ο κ. Μελάς που είναι Βουλευτής Πειραιά τα ξέρει.</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Με τόσα προνόμια που τους δώσατε στην Ελλάδα δεν θα φύγει κανένας.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Για να καταλάβετε ποιος είναι ο πραγματικός κόσμος, προ των εκλογών στις 17 Ιουνίου 2012 –επειδή λέγατε τα ίδια και στα κανάλια- βγήκε μία χώρα από αυτές που έχουν σημαία ευκαιρίας, η Μπελίζ, και έβγαλε μια παγκόσμια ανακοίνωση που έλεγε: «Όποιος Έλληνας εφοπλιστής πάρει σημαία Μπελίζ, του δίνουμε και 15 χιλιάδες δολάρια». Του έδιναν λεφτά για να πάει στην Μπελίζ. Γιατί περιμένανε μπας και κερδίσετε, και πάνε χίλια πλοία στο Μπελίζ το επόμενο δευτερόλεπτο, όχι το επόμενο λεπτό! Αυτό που λέω –για να ξέρετε- είναι ότι γίνεται με το πάτημα ενός κουμπιού από το κινητό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, κύριε Υπουργέ.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Άρα, για να βλέπουμε τον πραγματικό κόσμο, εάν θέλετε να μιλήσουμε στα σοβαρά, θα μιλήσετε για πραγματικά λεφτά. Γιατί αυτά που λέτε είναι στη φαντασίωσή σας, δεν είναι στον πραγματικό κόσμο. Αυτά δεν εισπράττονται, όχι από την Ελλάδα αλλά από κανένα κράτος του κόσμου. Όσα κράτη προσπάθησαν έφαγαν τα μούτρα τους, γιατί υπάρχει πλανήτης, θάλασσα, τα πλοία κινούνται. Τι να κάνουμε; Έτσι λειτουργεί η παγκόσμια οικονομία. 
Τώρα αν μου πείτε ότι ο Αλέξης Τσίπρας θα πάρει τέτοια εξουσία, που θα κυβερνήσει τον πλανήτη και θα γίνει πλανητάρχης και ταυτόχρονα θα αστυνομεύσει όλα τα κράτη του πλανήτη και δεν θα μπορεί να αλλάξει κανένα πλοίο σημαία, εκεί πραγματικά θα σας παραδεχθώ. 
(Χειροκροτήματα-γέλωτες από την πτέρυγα του ΣΥΡΙΖΑ-ΕΚΜ)
Το ιστορικό ανάλογο, όμως, -να ξέρετε, γιατί σας το είπα πριν και δεν το καταλάβατε- ήταν ο Γιώργος Παπανδρέου. Ο Γιώργος Παπανδρέου έλεγε «λεφτά υπάρχουν». Ξέρετε τι έλεγε προεκλογικά; Όλα τα βίντεο είναι στη διάθεσή σας. Έλεγε: Πρώτον, «θα φορολογήσουμε τις offshore» και δεύτερον, «θα εισπράξουμε τα ληξιπρόθεσμα», που τότε ήταν 31 δισεκατομμύρια. Ξέρετε πόσα μπορείτε να εισπράξετε από τα ληξιπρόθεσμα; Γύρω στα 700 εκατομμύρια. Ξέρετε πόσα μπορείτε να εισπράξετε από τις offshore; Κάτι φραγκοδίφραγκα. Γιατί οι offshore φεύγουν επίσης, όπως και τα πλοία. 
 Άρα, για να πάμε στον πραγματικό κόσμο, έχετε να μας κάνετε κάποια πραγματική πρόταση για το πού να βρούμε λεφτά; Εάν έχετε τέτοια πρόταση, ελπίζω να μην είναι σαν τη μελέτη σας, που κοστολόγησε 150 εκατομμύρια το πρόγραμμα των ανασφαλίστων. 
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Υπουργού)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Υπουργέ, σας παρακαλώ, ολοκληρώνετε. Έχετε ξεπεράσει κατά πολύ το χρόνο.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κλείνω αμέσως. 
Θα ήθελα όμως πριν φύγουμε από εδώ να πω -επειδή το έχω θέσει ως θέμα- ότι ο ΣΥΡΙΖΑ κρύβεται όσον αφορά στο θέμα της πρωτοβάθμιας. Θα ήθελα τη δήλωση του κ. Ξανθού, που είναι ο υπεύθυνος της υγείας εκεί, να μας πει: Θα είναι ο ΕΟΠΥΥ μόνο αγοραστής κατά το σχέδιο του ΣΥΡΙΖΑ;</Speech>
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Το είπαμε στη διαβούλευση ανοιχτά και κατηγορηματικά και με αυτήν την τοποθέτηση βγήκαμε πρώτη δύναμη στους γιατρούς του ΕΟΠΥΥ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια –Τσαρουχά</Parlmember>): Κύριε Υπουργέ, δεν θα γίνει τώρα συζήτηση επί του θέματος. 
Κύριε Ξανθέ, δεν έχετε το λόγο.</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα είναι πλήρους και αποκλειστικής απασχόλησης οι γιατροί;</Speech> 
<Speech><Parlmember>ΑΝΔΡΕΑΣ ΞΑΝΘΟΣ</Parlmember>: Πλήρης και με μεταβατική περίοδο, για τους νεοπροσλαμβανόμενους γιατρούς του ΕΟΠΥΥ…</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πολύ ωραία! «Πλήρης και αποκλειστική» είναι η θέση του ΣΥΡΙΖΑ. Οι γιατροί του ΕΟΠΥΥ σάς ψήφισαν, το δέχομαι. Άρα οι γιατροί του ΕΟΠΥΥ ψήφισαν «πλήρους και αποκλειστικής». 
(Θόρυβος από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν είναι διαδικασία αυτή, κύριοι συνάδελφοι. Κύριε Υπουργέ, σας παρακαλώ, δεν είναι διαδικασία αυτή.
ΣΠΥΡΙΔΩΝ –</ChairmanSpeech><Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας δηλώνω, λοιπόν, ότι η Κυβέρνηση θα λάβει πολύ στα σοβαρά υπ’ όψιν της αυτήν τη θέση του ΣΥΡΙΖΑ και τη χθεσινή του νίκη, γιατί, αφού οι γιατροί μας ψήφισαν «πλήρους και αποκλειστικής», τώρα είμαστε υποχρεωμένοι να σεβαστούμε αυτό το εκλογικό αποτέλεσμα των γιατρών του ΕΟΠΥΥ.
Χαίρομαι που το παραδεχθήκατε. «Πλήρους και αποκλειστικής» ο ΣΥΡΙΖΑ, «πλήρους και αποκλειστικής» ψήφισαν οι γιατροί του ΕΟΠΥΥ, θα το εξετάσουμε, λοιπόν, πολύ σοβαρά.
Ευχαριστώ πάρα πολύ.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε, κύριε Υπουργέ.
Κύριοι συνάδελφοι, έχω την τιμή να ανακοινώσω στο Σώμα ότι ο Υπουργός Δικαιοσύνης, Διαφάνειας και Ανθρωπίνων Δικαιωμάτων διαβίβασε στη Βουλή, σύμφωνα με το άρθρο 86 του Συντάγματος και το ν. 3126/2003 «Ποινική ευθύνη των Υπουργών», όπως ισχύει, δικογραφία που αφορά στον Υφυπουργό Οικονομικών κ. Γεώργιο Μαυραγάνη.
Το λόγο έχει ο Κοινοβουλευτικός Εκπρόσωπος του ΣΥΡΙΖΑ. Έχετε μιλήσει όλα τα λεπτά που δικαιούστε. Όμως θα σας δώσω έξι λεπτά για τη δευτερολογία σας. Έχετε μιλήσει είκοσι ένα λεπτά, όσα μίλησε και ο Υπουργός στην πρωτολογία του.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ήταν πρωτολογία. Και ο Υπουργός μίλησε πολύ περισσότερο. Τι να κάνουμε;</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Γι’ αυτό σάς λέω, με όλο το σεβασμό, ότι σας δίνω έξι λεπτά για δευτερολογία.
Ορίστε, κύριε Κουρουμπλή, έχετε το λόγο.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Κυρία Πρόεδρε, θέλω να πω στον αγαπητό κ. Άδωνι Γεωργιάδη ότι εγώ στην πολιτική μου διαδρομή ποτέ δεν φίλησα εκεί όπου έφτυνα. Αν θέλει να επιβεβαιώσει ή να διαψεύσει αυτό που λέω μπορεί να ακούει κάθε βράδυ στον «REAL FM» την εκπομπή του κ. Κουφόπουλου που βγάζει τη φωνή του κ. Γεωργιάδη να καθυβρίζει μετά βδελυγμίας τον κ. Σαμαρά. Αυτή είναι η πραγματικότητα, για να συνεννοούμεθα. 
Επειδή κάνατε αναφορά σε εμένα, κύριε Γεωργιάδη, ότι «την έκανα με ελαφρά», θέλω να πω ότι εγώ έφυγα συνειδητά από ένα χώρο που ήμουν πολιτικά ερωτευμένος μαζί του, έφυγα σε περίοδο που δεν ήταν σε κατάρρευση -όπως είχατε φύγει εσείς και εγκαταλείψατε τον προστάτη σας, τον Πρόεδρο του ΛΑΟΣ κ. Καρατζαφέρη, ο οποίος έχει μιλήσει για αυτό το θέμα- και επέλεξα να πάω στον ΣΥΡΙΖΑ, που τότε ο ΣΥΡΙΖΑ δεν ήταν πουθενά. Αν θέλετε, να πω και κάτι ακόμα. Ήμουν δέκα χρόνια Βουλευτής. Ας βρεθεί μια φορά που εγώ επιτέθηκα κατά της Αριστεράς. Είναι διαφορετική η διαδρομή μας, λοιπόν, και ως εκ τούτου καλό είναι να μην αναφέρεστε.
Να πάμε τώρα και στο επίδικο. Ακούστε, κύριε Γεωργιάδη. Εγώ, ο Κουρουμπλής, σκελετούς στην ντουλάπα μου δεν έχω. Δεν φοβάμαι κανέναν. Αυτή ήταν η πολιτική μου διαδρομή, καθαρή και κρυστάλλινη. Η Νέα Δημοκρατία είναι εκτεθειμένη. 
Παρακαλώ, κυρία Πρόεδρε, καταθέτω στα Πρακτικά επίκαιρη ερώτηση του κ. Σαλμά.
(Στο σημείο αυτό ο Βουλευτής κ. Παναγιώτης Κουρουμπλής καταθέτει για τα Πρακτικά την προαναφερθείσα ερώτηση, η οποία βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Είναι ο κ. Σαλμάς εκπρόσωπος των ομίλων ή ο κ. Γεωργιάδης; Ο κ. Σαλμάς, κυρία Πρόεδρε, εγκαλεί τον κύριο Υπουργό και λέει ότι πριν πάει σε αυτήν τη διαδικασία όφειλε να είχε μελέτες που να αποδεικνύουν εάν είναι αναγκαία αυτή η αποδέσμευση. Θα δείτε σε λίγο καιρό –εδώ θα είμαστε, καλά να είμαστε- ποιος θα εξυπηρετηθεί.
Το άκρον άωτον του θράσους, λοιπόν, είναι να πείτε σε εμένα, που υπερασπίστηκα επί τριάντα χρόνια το Εθνικό Σύστημα Υγείας, –είναι λυπηρό γιατί δεν είναι εδώ ο κ. Κρεμαστινός, που πιστεύω ότι αναλόγως θα είχε απαντήσει- ότι έχω σχέση με αυτές τις εταιρείες, τους ομίλους κ.λπ.. Τέλος πάντων! Έχουν γνώση οι φύλακες!
Θα πρέπει να ξέρετε, λοιπόν, κύριε Υπουργέ, ότι εδώ δεν είναι το Υπουργείο Ναυτιλίας. Δεν θα χαριεντίζεστε εδώ με τους εφοπλιστές. Από την Αξιωματική Αντιπολίτευση η βάσανος θα είναι δίκαιη, τίμια, αλλά σκληρή και αυστηρή. 
Δεν απαντήσατε σε κανένα ουσιαστικό ερώτημα της επερώτησης. Πετάγατε την μπάλα στην εξέδρα. Μας είπατε για τα επιτόκια. Και εκεί μας είπατε ψέματα, ότι πληρώνουμε αυτήν τη στιγμή μόνο 1,5% επιτόκιο. Κάνετε πολύ μεγάλο λάθος. Δεν θέλω να σας πω πάλι ψεύτη. Μπορεί να μην το ξέρετε. Το ξέρω, επειδή επισκέφθηκα πριν από λίγες μέρες τον Οργανισμό Διαχείρισης Δημοσίου Χρέους και έχω ακριβή εικόνα. Ως εκ τούτου, μη λέτε πράγματα που δεν τα ξέρετε.
Όμως τα λέτε. Λέτε «ας πούμε οτιδήποτε και θα πιάσει». Αυτό κάνετε. Δεν έχετε επιχειρηματολογία. Δεν απαντήσατε γιατί αυξήσατε διακόσια εξήντα πέντε φάρμακα. Δεν απαντήσατε γιατί δώσατε τιμή σε καινούργια φάρμακα, χωρίς να κάνετε αξιολόγηση της καινοτομίας. Είναι κρίσιμα ερωτήματα αυτά, στα οποία οφείλετε να απαντήσετε σε μια περίοδο που ο τόπος στενάζει. Η υγεία υφίσταται καταστάσεις τραγικές. Και καλά εσείς και εγώ, κύριε Γεωργιάδη. Δεν κινδυνεύουν τα παιδιά μας, διότι δεν είναι ανασφάλιστα. Υπάρχουν, όμως, παιδιά στην Ελλάδα, εξαιτίας των οποίων δεν θα έπρεπε να κοιμόμαστε ούτε εσείς, πολύ περισσότερο, ούτε εμείς ούτε κανένας, και τα οποία δεν έχουν καμμία ασφάλιση. 
Αφού λέτε, λοιπόν, κύριε Γεωργιάδη «πού θα βρείτε τα λεφτά;» κ.λπ., θα σας πω εγώ έναν άλλο τομέα όπου έχετε τα λεφτά και δεν ξέρω γιατί δεν τα παίρνετε. Αν σας πω ότι όλη αυτή η διαδικασία των καθυστερήσεων και των κωλυσιεργιών στοχεύει στο να υποβαθμιστεί το Εθνικό Σύστημα Υγείας, θα με κατηγορήσετε πάλι για άλλα πράγματα. 
Φέρτε μας, λοιπόν, μία μελέτη για να υποστηρίξουμε αυτά που πάτε να κάνετε, τις ιδιωτικοποιήσεις και τη στήριξη του ιδιωτικού τομέα και πείτε μας ότι οι παραγωγικές μονάδες του ΕΟΠΥΥ έχουν μεγαλύτερο κόστος από τα διαγνωστικά κέντρα. Φέρτε μας μια μελέτη εδώ. Οφείλετε να το κάνετε.
Κύριε Γεωργιάδη, ποιος θα αναλάβει την ευθύνη για τα χρήματα που κινδυνεύουν να χαθούν από το ΕΣΠΑ, με τα οποία μπορείτε να αναβαθμίσετε τα ελληνικά νοσοκομεία, έστω αυτήν τη δύσκολη στιγμή; Στο ΕΣΠΑ υπάρχει περίπου 1 δισεκατομμύριο που προβλέπεται για την αναβάθμιση της τεχνολογικής υποδομής των νοσοκομείων, για να μπορούν πραγματικά να είναι πιο ανταγωνιστικά κι από τον ιδιωτικό τομέα. Ποιος ευθύνεται για το ότι αυτήν τη στιγμή κινδυνεύουν να χαθούν χρήματα που μπορεί να αναβαθμίσουν το επίπεδο βιοτεχνολογίας στα ελληνικά νοσοκομεία, από χρήματα του ΕΣΠΑ; Το 5% θα πληρώσετε. Κινδυνεύετε να χάσετε εκατομμύρια.
(Στο σημείο αυτό κτυπάει επανειλημμένα το κουδούνι λήξεως του χρόνου ομιλίας του κυρίου Βουλευτή)
Θα απαντήσετε σε αυτά τα ερωτήματα;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ.</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ο ελληνικός λαός ζητάει συγκεκριμένες θέσεις, όχι από το «άλφα» στο «ωμέγα» και από το «ωμέγα» στο άπειρο. Ζητά συγκεκριμένες απαντήσεις σε αυτά τα ερωτήματα. Για να δούμε, θα απαντήσετε;
(Χειροκροτήματα από την πτέρυγα του ΣΥΡΙΖΑ-ΕΚΜ)</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστώ πολύ.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κυρία Πρόεδρε, ζητώ το λόγο για ένα λεπτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Δεν έχετε το λόγο, κύριε συνάδελφε.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Κυρία Πρόεδρε, δεν μπορεί να αναφέρεται σε μένα και να μη μου δίνετε το λόγο. Ζητώ το λόγο επί προσωπικού.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Έχετε το λόγο, επί προσωπικού.</ChairmanSpeech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Θέλω να πω στον κ. Γεωργιάδη ότι πρέπει να λέει την αλήθεια και όχι να λέει πράγματα ρίχνοντας λάσπη. Σε μένα η λάσπη δεν κολλάει. Εγώ δεν ψήφισα κανένα μνημόνιο. Ο ίδιος τα ψήφισε όλα τα μνημόνια. Αν στο τέλος αναγκάστηκαν να ελαττώσουν τα επιτόκια, είναι άλλο θέμα. 
Επίσης, δεν απάντησε σε ό,τι τον ρώτησα. 
Πρώτον, όσον αφορά τα γενόσημα. Αν πάρει ένας γενόσημα για τη θεραπεία του και δεν πάει καλά, ποιος ευθύνεται; Ο γιατρός που το έδωσε ή ο Υπουργός που έχει δώσει εντολή να παίρνουν γενόσημα;
Δεύτερον, όσον αφορά τα 25 ευρώ που έβαλε στα νοσοκομεία είπε ότι δεν είναι θέμα της τρόικας, αλλά είναι θέμα δικό του. Μα εδώ ο κ. Λυκουρέντζος, ο προηγούμενος Υπουργός, είπε και από το ραδιόφωνο ότι η τρόικα επέμενε από την 1-1-2013. Πρέπει να λέμε την αλήθεια. Δεν ξέρω, θέλει να κάνει ο κύριος Υπουργός το συνήγορο της τρόικας; Είναι δικό του θέμα.
Τρίτον, ρώτησε «πού θα βρεθούν τα λεφτά». 
Δύο είναι οι λύσεις, αλλά λύσεις σοβαρές, υπεύθυνες και δυναμικές. Η μία είναι τα «μαύρα» λεφτά. Αν είχαν ελεγχθεί μέχρι σήμερα τα «μαύρα» λεφτά και στη λίστα Λαγκάρντ και στη λίστα Λιχτενστάιν και στη λίστα Λουξεμβούργου, θα είχαμε πάρει ένα πολύ μεγάλο ποσό. Εγώ δεν λέω να τιμωρηθούν αυτοί οι οποίοι έχουν «μαύρα» λεφτά. Ας φορολογηθούν. Να φορολογηθούν όπως φορολογείται ο Έλληνας πολίτης, ο συνταξιούχος, ο μισθωτός, ο ελεύθερος επαγγελματίας και ο άνεργος, που έχουν εξαθλιωθεί. Είναι λογικό αυτό. Έτσι θα μαζευτεί ένα μεγάλο ποσό χρημάτων. 
Δεύτερον, δυναμικά να συζητήσουμε για το διαχρονικό χρέος. Να φύγει το επαχθές, να φύγει το επονείδιστο χρέος, να φύγουν οι γερμανικές αποζημιώσεις και το γερμανικό χρέος.
Τότε, αν συμβούν όλα αυτά, ο ελληνικός λαός θα βρει μια μεγάλη ανάσα, θα φύγει από αυτήν την οικονομική πίεση που πραγματικά έχει επέλθει και δεν μπορεί να την αντέξει άλλο.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ευχαριστούμε πολύ.
Κύριε Υπουργέ, έχετε το λόγο για πέντε λεπτά.</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Θα απευθυνθώ προς τον κ. Κουρουμπλή και θα αφήσω για το τέλος τον κ. Μελά.
Ξεκινώ με το τέλος, κύριε Κουρουμπλή. Ποιος σάς είπε ότι ιδιωτικοποιούμε τις μονάδες του ΕΟΠΥΥ, έτσι ώστε να χρειάζεται να σας καταθέσουμε μελέτη…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Είπα ότι τις υποβαθμίζετε προς όφελος των ιδιωτικών.</Speech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας παρακαλώ, μη με διακόπτετε ασταμάτητα! Δεν μπορώ να μιλήσω, εάν με διακόπτετε σε κάθε δευτερόλεπτο! 
Κυρία Πρόεδρε, παρακαλώ! Σταματώ.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Λέτε άλλα αντ’ άλλων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Κουρουμπλή. Αυτά θέλει να πει ο κ. Γεωργιάδης, αυτά θα πει. Τι να κάνουμε τώρα; Να του αλλάξουμε αυτά που θέλει να πει;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Μου λέει ότι είπα ότι ιδιωτικοποιούνται. Εγώ για υποβάθμιση, είπα.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ε, αυτά λέει! Τι να κάνουμε τώρα, δηλαδή;</ChairmanSpeech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τις υποβαθμίζει, είπα. Άλλο τις ιδιωτικοποιεί και άλλο τις υποβαθμίζει. Θα τον αφήσω να λέει…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να μην πείτε, γιατί τα λέτε στις τοποθετήσεις σας. Θα πάρετε το λόγο να τα πείτε.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Στη Λογική στο γυμνάσιο είχα 10.</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, απευθύνομαι προς εσάς. Ο κύριος Κοινοβουλευτικός Εκπρόσωπος του ΣΥΡΙΖΑ μου ζήτησε να του καταθέσω μελέτη, που να αποδεικνύει ότι η ιδιωτικοποίηση των μονάδων του ΕΟΠΥΥ συμφέρει. Απαντώ: Δεν ιδιωτικοποιούμε καμία μονάδα του ΕΟΠΥΥ. Το όλο σχέδιο είναι…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Όχι, είπα να κατατεθεί μελέτη για αποδέσμευση των πληθυσμιακών κριτηρίων.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Κουρουμπλή!</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μα, τώρα απαντώ για άλλο. Θα έρθω στα πληθυσμιακά. Ένα-ένα! 
Μου λέτε «φέρτε μου μελέτη που να αποδεικνύει ότι είναι καλό που ιδιωτικοποιείτε τις μονάδες του ΕΟΠΥΥ». Σας απαντώ: Δεν ιδιωτικοποιούμε τις μονάδες του ΕΟΠΥΥ, τις περνάμε στις υγειονομικές περιφέρειες, δηλαδή στο δημόσιο. Άρα πώς να σας φέρω μελέτη για κάτι που δεν κάνω; 
Συγγνώμη, κυρία Πρόεδρε, που φώναξα, αλλά, εν πάση περιπτώσει κάποια στιγμή πρέπει να μιλάμε και λογικά σ’ αυτήν την Αίθουσα! Ωραία είναι η φωνή και το σόου, αλλά να μιλήσουμε και επί της ουσίας. 
Δεύτερον, έρχομαι στα πληθυσμιακά κριτήρια. Δεν είχα αντιληφθεί ότι ο κ. Κουρουμπλής είναι εκπρόσωπος Τύπου του κ. Σαλμά. Όταν μου καταθέσει την ερώτηση ο κ. Σαλμάς, θα έρθω και θα του απαντήσω. Έτυχε εκείνη την ημέρα να απαντώ ασταμάτητα σε κοινοβουλευτικό έλεγχο, να έχω συνάντηση με τον Πρωθυπουργό και να μην μπορώ να έρθω στη Βουλή. Θα μου την επανακαταθέσουν και θα καταθέσω και το σχετικό χαρτί από το μνημόνιο. 
Παρά ταύτα, πέραν του μνημονίου, οφείλω να πω, για να το καταλάβει ο κόσμος, ότι η απελευθέρωση της αγοράς σε αυτόν τον τομέα είναι επ’ ωφελεία του φορολογουμένου. Γιατί; Διότι ο ΕΟΠΥΥ θα έχει κλειστό προϋπολογισμό, δεν θα μπορεί να πληρώνει παραπάνω λεφτά, ακόμη και αν αυξάνονται οι εξετάσεις και άρα τα περισσότερα εργαστήρια θα έχουν μεγαλύτερο ανταγωνισμό, για να ρίξουν την τιμή. Τόσο απλό είναι! 
Να πω για τις τιμές των φαρμάκων, για να μη φανεί ότι προσπερνώ κάτι. 
Κύριε Κουρουμπλή, εγώ δεν πιστεύω πως ό,τι κάνατε πριν το κάνατε με πρόθεση. Ειλικρινά, δεν το πιστεύω. Θα σας πω για τη διαδικασία εκδόσεως των τιμών, γιατί πιθανώς να μην την ξέρετε. Δεν βγάζει τις τιμές ο Υπουργός. Οι τιμές βγαίνουν από τον ΕΟΦ, κατόπιν προτάσεως του ΕΟΦ. Ο κ. Πλεύρης δεν έχει καμμία σχέση με τον ΕΟΦ και είναι ντροπή να το λέτε. Δεν είναι στον ΕΟΦ. Γράφτηκε σε ορισμένα blogs ότι είναι και το υιοθετείτε στη Βουλή. Είναι ντροπή!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Με αναγκάζετε να σας πω ότι είστε αδιάβαστος. Δεν βγαίνουν από τον ΕΟΦ οι τιμές!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σας παρακαλώ, κύριε Κουρουμπλή!</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ξαναλέω: Οι τιμές βγαίνουν από την επιτροπή τιμολόγησης, η οποία δέχεται ή απορρίπτει την εισήγηση του ΕΟΦ. 
Σας λέω, λοιπόν, καμμία…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Τώρα, θέλετε να σας πω τι έκανε στενός συνεργάτης μέσα στην επιτροπή;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Περιμένετε, κύριε Κουρουμπλή. Μπορείτε να πάρετε το λόγο κανονικά.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Θέλετε να σας πω τι έκανε στενός συνεργάτης σας μέσα στην επιτροπή και πώς μίλησε στη συνέχεια;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Να μη γράφεται τίποτα από αυτά που λέει ο κ. Κουρουμπλής.
Κύριε Κουρουμπλή, μπορείτε να πάρετε το λόγο κανονικά, σεβόμενος το Προεδρείο που ξενυχτά μαζί σας από τις 18.00΄.</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είναι πολύ κουραστικό αυτό που κάνετε.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Σεβαστείτε τη διαδικασία επιτέλους!</ChairmanSpeech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Σας απαντώ, λοιπόν. Είναι ντροπή αυτά που λέτε!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Κυρία Πρόεδρε, προστατέψτε με, εν πάση περιπτώσει! Είμαι κουρασμένος μετά από πέντε ώρες εδώ!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είναι ντροπή αυτό που λέτε. Εάν έχετε τέτοια στοιχεία, να πάτε στον εισαγγελέα.</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ωραία, θα τα πούμε στα δικαστήρια. Εσείς θα φέρετε για το συνεργάτη μου και εγώ θα πω για τον εαυτό μου, αφού το πάτε εκεί και τελείωσε η υπόθεση. Εάν έχετε τέτοιου είδους καταγγελίες, θα τα πούμε στα δικαστήρια. Δεν είναι για τη Βουλή.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ξαναλέω, υπάρχει επιτροπή…</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Μη φωνάζετε! Φθάνει, κύριε Κουρουμπλή!</ChairmanSpeech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): …και εγώ θα παραιτηθώ. 
Υπάρχει επιτροπή και η επιτροπή αποφασίζει. Τις τιμές τις αποφάσισε η επιτροπή, βάσει του ΕΟΦ, και δεν υπάρχει αύξηση σε κανένα φάρμακο. Βγήκα έξω να ρωτήσω. Υπήρχαν μόνο διορθώσεις, όπως γίνεται πάντα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: …</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Κουρουμπλή, σας παρακαλώ! Δεν ακούγεται τίποτα από αυτά που λέτε. Το καταλάβατε;</ChairmanSpeech> 
<Speech><Parlmember>ΣΠΥΡΙΔΩΝ-ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Είπαμε, είστε εκπρόσωπος Τύπου του κ. Σαλμά. Το δέχομαι. Δεν μπορώ να κάνω κάτι άλλο σε αυτό.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Συνεχίστε, κύριε Υπουργέ. 
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Συνεχίζω.
Ως προς το προσωπικό που είπε. Μάλλον, κύριε Κουρουμπλή, τις προσωπικές μας διαδρομές τις έχετε μπερδέψει. Διότι εδώ είστε τελείως επιλήσμων. Εγώ παραιτήθηκα από το κόμμα που ήμουν και από Υπουργός και από Βουλευτής και πήγα σπίτι μου. Μετά κατέβηκα στις εκλογές, έθεσα την πολιτική μου απόφαση υπό την κρίση του λαού και εξελέγην με σταυρό.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Γιατί εγώ με τι εξελέγην; Εγώ με τι εξελέγην;
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Η πραγματική μας διαφορά δεν είναι αυτή που λέτε. Η πραγματική μας διαφορά είναι ότι εσείς κρατήσατε την καρέκλα.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εγώ με τι εξελέγην;
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εσείς βγήκατε με το ΠΑΣΟΚ, παραμείνατε στην καρέκλα του ΠΑΣΟΚ και ως Βουλευτής του ΠΑΣΟΚ κατεβήκατε με τον ΣΥΡΙΖΑ. Αυτή είναι η βασική μας διαφορά!</Speech>
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Ξέρετε πόσες ψήφους πήρατε εσείς και πόσες εγώ;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Είναι συζήτηση αυτή τώρα, κύριοι συνάδελφοι; 
Με συγχωρείτε, κύριε Υπουργέ. Είναι συζήτηση αυτή, κύριε Κουρουμπλή;
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Εγώ παραιτήθηκα από δύο καρέκλες, εσείς πήρατε την καρέκλα σπίτι σας. Αυτή είναι η διαφορά μας, κύριε Κουρουμπλή. Αυτά ως προς τα προσωπικά μας ζητήματα. Τα υπόλοιπα…</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Ολοκληρώστε, παρακαλώ, κύριε Υπουργέ. Κλείστε, επί της ουσίας, με μία κουβέντα.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Με συγχωρείτε, έχω να απαντήσω και στον κ. Μελά. Μη φανεί ότι αφήσαμε κάτι. 
Ξαναλέω -νομίζω ότι ο κόσμος θυμάται- ότι εγώ ήμουν Υφυπουργός Ναυτιλίας και Βουλευτής και παραιτήθηκα και απ’ τα δύο. Ο κ. Κουρουμπλής ήταν Βουλευτής και πήρε την καρέκλα σπίτι του.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Εντάξει, κύριε Υπουργέ.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πάω τώρα στον κ. Μελά. 
Κύριε Μελά, θα σας διαβάσω κάτι που βεβαίως θα σας αρέσει. Είναι η σελίδα 18 -προσέξτε, κύριοι συνάδελφοι- από το πρόγραμμα των Ανεξάρτητων Ελλήνων και θα το διαβάσω κατά λέξη. Ο τίτλος του υποκεφαλαίου είναι: «Καταγγελία Μνημονίων και Δανειακών Συμβάσεων. Καταγγελία Μνημονίου 1 και 2, καταγγελία των αντίστοιχων δανειακών συμβάσεων και κατάργηση όλων των σχετικών εφαρμοστικών νόμων». 
Γράφει, λοιπόν, το πρόγραμμά σας: «Οι ανωτέρω καταγγελίες θα γίνουν μόνον εφόσον περιέλθει ο έλεγχος της Τραπέζης της Ελλάδος στο ελληνικό δημόσιο, αφού η Τράπεζα της Ελλάδος λειτουργεί ως αντιπρόσωπος του ελληνικού δημοσίου στις σχετικές συμβάσεις…» -υπενθυμίζω, βάσει του άρθρου 134 της ιδρυτικής συνθήκης του ευρώ, αν το κάνετε αυτό είμαστε εκτός ευρώ- «…ενώ θα έχει ήδη τεθεί το ζήτημα των γερμανικών αποζημιώσεων στα διεθνή δικαστήρια και τη διεθνή κοινότητα και θα έχει προηγηθεί η ανακήρυξη της ελληνικής ΑΟΖ, η εξασφάλιση βραχυπρόθεσμης ρευστότητας και εναλλακτικών πηγών χρηματοδότησης του ελληνικού δημοσίου και μετά την ολοκλήρωση του λογιστικού ελέγχου του δημοσίου χρέους με τον προσδιορισμό του επαχθούς και επονείδιστου μέρους αυτού, προκειμένου η Ελλάδα να έχει στη διάθεσή της ισχυρά διαπραγματευτικά όπλα και εναλλακτικές λύσεις χρηματοδότησης, για να μη διακινδυνεύσει η ρευστότητα του ελληνικού δημοσίου, οι εισαγωγές και η καταβολή μισθών και συντάξεων.».
Δηλαδή, λέει ο κ. Καμμένος και το κόμμα σας ότι θα καταγγείλετε τα μνημόνια, αφού προηγουμένως πάρετε την Τράπεζα της Ελλάδος στο ελληνικό δημόσιο -αν δεν την πάρετε, θα τηρήσει τα μνημόνια, σας λέω ότι το απαγορεύει η ευρωπαϊκή συνθήκη του ευρώ-, αφού θα έχει τεθεί το θέμα των γερμανικών αποζημιώσεων, αφού θα έχει γίνει η ανακήρυξη της ΑΟΖ, αφού θα έχουν εξασφαλιστεί οι εναλλακτικές πηγές χρηματοδότησης και αφού θα έχει γίνει κι ο λογιστικός έλεγχος. Αφού θα γίνουν όλα αυτά, μετά θα τα καταγγείλετε. 
Πόσο χρόνο λέτε να σας πάρει να τα κάνετε όλα αυτά; Να πούμε πέντε χρόνια; Να πούμε δέκα;</Speech>
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Μπορούν να γίνουν σε ελάχιστο χρονικό διάστημα. 
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μέχρι πάντως να γίνουν αυτά, τα μνημόνια εξακολουθούν να ισχύουν και κατά το πρόγραμμα των Ανεξάρτητων Ελλήνων. 
Όσον αφορά, δε, για το ότι σας είπα «λάσπη», με συγχωρείτε αλλά αυτοδιαψεύδεσθε.</Speech> 
<Speech><Parlmember>ΠΑΝΑΓΙΩΤΗΣ ΜΕΛΑΣ</Parlmember>: Τι είπατε; 
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Μπορείτε να δείτε πολύ απλά τι είπα. Είπα, αυτοδιαψεύδεσθε. Εγώ σας είπα ότι την εποχή που ήσασταν Βουλευτής της Νέας Δημοκρατίας και άρα ψηφίζατε δανειακές συμβάσεις -όχι το μνημόνιο, δανειακές συμβάσεις, τον προϋπολογισμό του κράτους, τα δάνεια που παίρναμε από τους πιστωτές μας- δανειζόσασταν με 4% και 5%. Ο κ. Κουρουμπλής ως Βουλευτής του ΠΑΣΟΚ δανειζόταν με 15%.</Speech> 
<Speech><Parlmember>ΠΑΝΑΓΙΩΤΗΣ ΚΟΥΡΟΥΜΠΛΗΣ</Parlmember>: Εγώ αποφάσιζα;
ΣΠΥΡΙΔΩΝ -</Speech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Ως Βουλευτής του ΠΑΣΟΚ λέω.
Τώρα, λόγω του μνημονίου, δανειζόμαστε με 1,5% και 2%. 
Άρα, λοιπόν, τι σας είπα; Ότι τώρα δανειζόμαστε με μικρότερα επιτόκια. Αν, λοιπόν, εγώ, που ψήφισα τα μνημόνια, εξυπηρετώ τους τοκογλύφους με το 2%, εσείς που ψηφίσατε προϋπολογισμό με επιτόκια 4% και 5% τι είσαστε;</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Κύριε Γεωργιάδη, ολοκληρώστε, παρακαλώ. Να λήξει η διαδικασία. 
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Δεν είσαστε ο αρχιδούλος των τοκογλύφων; 
Άρα, λοιπόν, να είστε πιο προσεκτικός μαζί μου.</Speech> 
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια – Τσαρουχά</Parlmember>): Τέτοια συζήτηση για τα μνημόνια δεν έγινε όταν ψηφίζονταν, κύριε Γεωργιάδη.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πράγματι εγώ έχω ψηφίσει δανειακές συμβάσεις με χαμηλότερα επιτόκια απ’ ό,τι εσείς. Αυτή είναι η διαφορά μας!</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Παρακαλώ, κύριε Γεωργιάδη, ολοκληρώστε. Έχει ολοκληρωθεί η συζήτηση. Ευχαριστώ πολύ. Απαντήσεις, πάντως, δεν πήραμε από αυτές που θα έπρεπε. Και πάντως -επιτρέψτε στο Προεδρείο να τοποθετηθεί, γιατί έχω το δικαίωμα μετά από έξι ώρες που σας παρακολούθησα εδώ- τέτοιες συζητήσεις για το μνημόνιο και για τις δανειακές συμβάσεις δεν έγιναν ούτε όταν ψηφίζονταν τα μνημόνια.
ΣΠΥΡΙΔΩΝ -</ChairmanSpeech> <Speech><Parlmember>ΑΔΩΝΙΣ ΓΕΩΡΓΙΑΔΗΣ</Parlmember> (Υπουργός Υγείας): Πολύ κακώς.</Speech>
ΠΡΟΕΔΡΕΥΟΥΣΑ (<ChairmanSpeech><Parlmember>Μαρία Κόλλια-Τσαρουχά</Parlmember>): Πολύ κακώς. Αυτό να το πείτε εκεί που πρέπει, όχι σήμερα πάντως. Και με συγχωρείτε, κύριε Υπουργέ, για τον τόνο μου.
Ολοκληρώθηκε, κυρίες και κύριοι συνάδελφοι, η συζήτηση της υπ’ αριθμόν 8/8/23-10-2013 επίκαιρης επερωτήσεως του Προέδρου της Κοινοβουλευτικής Ομάδας και Βουλευτών του ΣΥΡΙΖΑ-ΕΚΜ προς τους Υπουργούς Υγείας, Εργασίας, Κοινωνικής Ασφάλισης και Πρόνοιας και Οικονομικών, σχετικά με τον αποκλεισμό από την υγειονομική περίθαλψη εκατομμυρίων πολιτών.
Κυρίες και κύριοι συνάδελφοι, δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα. 
Με τη συναίνεση του Σώματος και ώρα 23.15΄ λύεται η συνεδρίαση για αύριο ημέρα Τρίτη 5 Νοεμβρίου 2013 και ώρα 18.00΄ με αντικείμενο εργασιών του Σώματος: α) κοινοβουλευτικό έλεγχο, συζήτηση αναφορών και ερωτήσεων και β) νομοθετική εργασία, σύμφωνα με την ημερήσια διάταξη που έχει διανεμηθεί.
Ο</Speech> ΠΡΟΕΔΡΟΣ 						ΟΙ ΓΡΑΜΜΑΤΕΙΣ 
Τελευταία Αποθήκευση:	12/11/2013 10:21:00 πμ	Από:	Σκότη Δέσποινα
Εκτυπώθηκε:	19/9/2012 10:42:00 πμ</body>
</html>