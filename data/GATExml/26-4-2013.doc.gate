<html><head><meta name="cp:revision" content="2"><meta name="date" content="2013-05-17T10:34:00Z"><meta name="Company" content="OTS"><meta name="Keywords" content=""><meta name="meta:word-count" content="30468"><meta name="subject" content=""><meta name="dc:creator" content="Production"><meta name="extended-properties:Company" content="OTS"><meta name="meta:print-date" content="2013-04-30T08:41:00Z"><meta name="Word-Count" content="30468"><meta name="dcterms:created" content="2013-05-17T10:34:00Z"><meta name="dcterms:modified" content="2013-05-17T10:34:00Z"><meta name="Last-Modified" content="2013-05-17T10:34:00Z"><meta name="Last-Save-Date" content="2013-05-17T10:34:00Z"><meta name="meta:character-count" content="164533"><meta name="Template" content="Normal.dot"><meta name="meta:save-date" content="2013-05-17T10:34:00Z"><meta name="dc:title" content="ΠΡΑΚΤΙΚΑ ΒΟΥΛΗΣ"><meta name="Application-Name" content="Microsoft Office Word"><meta name="modified" content="2013-05-17T10:34:00Z"><meta name="Edit-Time" content="600000000"><meta name="cp:subject" content=""><meta name="Content-Type" content="application/msword"><meta name="creator" content="Production"><meta name="meta:author" content="Production"><meta name="dc:subject" content=""><meta name="extended-properties:Application" content="Microsoft Office Word"><meta name="meta:creation-date" content="2013-05-17T10:34:00Z"><meta name="Last-Printed" content="2013-04-30T08:41:00Z"><meta name="meta:last-author" content="m.velioti"><meta name="Comments" content=""><meta name="Creation-Date" content="2013-05-17T10:34:00Z"><meta name="xmpTPg:NPages" content="1"><meta name="resourceName" content="26-4-2013.doc"><meta name="Last-Author" content="m.velioti"><meta name="w:comments" content=""><meta name="Character Count" content="164533"><meta name="Page-Count" content="1"><meta name="Revision-Number" content="2"><meta name="extended-properties:Template" content="Normal.dot"><meta name="meta:keyword" content=""><meta name="Author" content="Production"><meta name="comment" content=""><meta name="meta:page-count" content="1"></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta></meta>ΠΡΑΚΤΙΚΑ ΒΟΥΛΗΣ</head>
<body>ΣΥΝΕΔΡΙΑΣΗ ΟΛΟΜΕΛΕΙΑΣ 26-04-2013	ΣΕΛ.-5-
(Σημείωση: Ο παρακάτω πίνακας περιεχομένων δεν αποτελεί το τελικό κείμενο, διότι εκκρεμούν ορθογραφικές και συντακτικές διορθώσεις)
ΠΙΝΑΚΑΣ ΠΕΡΙΕΧΟΜΕΝΩΝ
ΙΕ’ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΟΔ΄
Παρασκευή  26 Απριλίου 2013
ΘΕΜΑΤΑ
 
Α. ΕΙΔΙΚΑ ΘΕΜΑΤΑ 
1. Ανακοινώνεται ότι τη συνεδρίαση παρακολουθούν μαθητές από το 68ο Γυμνάσιο Αθήνας, το 2ο Δημοτικό Σχολείο Υμηττού, το 4ο Γυμνάσιο Γιαννιτσών, επισκέπτες από τη Γαλλία οι οποίοι φιλοξενούνται από το Δήμο Αγίας Παρασκευής Αττικής, σελ. 
2. Επί διαδικαστικού θέματος, σελ. 
 
Β. ΚΟΙΝΟΒΟΥΛΕΥΤΙΚΟΣ ΕΛΕΓΧΟΣ 
1. Κατάθεση αναφορών, σελ. 
2. Απαντήσεις Υπουργών σε ερωτήσεις Βουλευτών, σελ. 
3. Συζήτηση επικαίρων ερωτήσεων:
    α)Προς τον Υπουργό Υγείας:
      i)σχετικά με τις καταβληθείσες μισθολογικές παροχές στους εργαζόμενους στον ΟΚΑΝΑ, σελ. 
        ii)σχετικά με την υλοποίηση του Ειδικού Προγράμματος του ΟΑΕΔ για την απασχόληση απεξαρτημένων ατόμων στα ψυχιατρικά νοσοκομεία Αθήνας και Θεσσαλονίκης, σελ. 
          iii)σχετικά με τις δυσλειτουργίες του ΕΚΑΒ και τη διακομιδή ασθενών στο Νομό Ευβοίας, σελ. 
   β)Προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων:
      i)σχετικά με την αποκρατικοποίηση του αερολιμένος Χανίων, σελ. 
        ii)σχετικά με την κατάργηση της διάταξης του άρθρου 78 του ν. 4146/2013, σελ. 
         iii)σχετικά με την επικείμενη ιδιωτικοποίηση του αεροδρομίου Χανίων, σελ. 
   γ)Προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εγκατάλειψη του  Πάρκου Περιβαλλοντικής Ευαισθητοποίησης &quot;Αντώνης Τρίτσης&quot;, σελ. 
   δ)Προς τον Υπουργό Εξωτερικών, σχετικά με τη λειτουργία του Γενικού Προξενείου της Ελλάδας στη Φιλιππούπολη, σελ. 
   ε)Προς τον Υπουργό Εργασίας, Κοινωνικής Ασφάλισης και Πρόνοιας:
       i)σχετικά με τις επιτροπές των Κέντρων Πιστοποίησης Αναπηρίας (ΚΕ.Π.Α.), σελ. 
        ii)σχετικά με τις απολύσεις στην εταιρεία &quot;PRAKTIKER HELLAS&quot;, σελ. 
         iii)σχετικά με τις ελλείψεις σε προσωπικό και σε μέσα στο Κέντρο Προστασίας του Παιδιού, σελ. 
 
Γ. ΝΟΜΟΘΕΤΙΚΗ ΕΡΓΑΣΙΑ 
1. Κατάθεση πρότασης νόμου: Ο Ανεξάρτητος Βουλευτής κ. Νικόλαος Νικολόπουλος και η Βουλευτής των Ανεξάρτητων Ελλήνων κ. Ραχήλ Μακρή κατέθεσαν πρόταση νόμου &quot;Για τη δανειοδότηση νομικών προσώπων δημοσίου και ιδιωτικού τομέα και πολιτικών κομμάτων&quot;, σελ. 
2. Κατάθεση Εκθέσεως Διαρκούς Επιτροπής: 
Η Διαρκής Επιτροπή Παραγωγής και Εμπορίου καταθέτει την  Έκθεσή της στο σχέδιο νόμου του Υπουργείου Ανάπτυξης, Ανταγωνιστικότητας, Υποδομών, Μεταφορών και Δικτύων &quot;Εθνικό Σύστημα Ηλεκτρονικών Δημοσίων Συμβάσεων και άλλες διατάξεις&quot;, σελ. 

ΠΡΟΕΔΡΕΥΩΝ
ΚΑΛΑΝΤΖΗΣ Γ., σελ.
ΟΜΙΛΗΤΕΣ

Α. Επί διαδικαστικού θέματος:
ΓΙΑΤΑΓΑΝΑ Χ. , σελ.
ΔΗΜΑΡΑΣ Ι. , σελ.
ΚΑΚΛΑΜΑΝΗΣ Α. , σελ.
ΚΑΛΑΝΤΖΗΣ Γ. , σελ.
ΛΑΓΟΣ Ι. , σελ.
ΧΑΤΖΗΔΑΚΗΣ Κ. , σελ.

Β. Επί των επικαίρων ερωτήσεων:
ΔΗΜΑΡΑΣ Ι. , σελ.
ΖΑΧΑΡΙΑΣ Κ. , σελ.
ΚΑΚΛΑΜΑΝΗΣ Α. , σελ.
ΚΑΛΑΦΑΤΗΣ Σ. , σελ.
ΚΑΝΕΛΛΗ Γ. , σελ.
ΚΑΤΡΙΒΑΝΟΥ Β. , σελ.
ΛΑΓΟΣ Ι. , σελ.
ΜΑΡΚΟΓΙΑΝΝΑΚΗΣ Χ. , σελ.
ΜΑΡΚΟΠΟΥΛΟΣ Κ. , σελ.
ΠΑΝΑΓΙΩΤΟΠΟΥΛΟΣ Ν. , σελ.
ΠΑΠΠΑΣ Χ. , σελ.
ΣΑΛΜΑΣ Μ. , σελ.
ΣΚΟΠΟΥΛΗ Φ. , σελ.
ΤΖΑΜΤΖΗΣ Ι. , σελ.
ΤΣΙΑΡΑΣ Κ. , σελ.
ΧΑΛΒΑΤΖΗΣ Σ. , σελ.
ΧΑΤΖΗΔΑΚΗΣ Κ. , σελ.

ΠΡΑΚΤΙΚΑ ΒΟΥΛΗΣ
ΙΕ΄ ΠΕΡΙΟΔΟΣ 
ΠΡΟΕΔΡΕΥΟΜΕΝΗΣ ΚΟΙΝΟΒΟΥΛΕΥΤΙΚΗΣ ΔΗΜΟΚΡΑΤΙΑΣ
ΣΥΝΟΔΟΣ Α΄
ΣΥΝΕΔΡΙΑΣΗ ΡΟΔ΄
Παρασκευή 26 Απριλίου 2013
Αθήνα, σήμερα στις 26 Απριλίου 2013, ημέρα Παρασκευή και ώρα 10.13΄ συνήλθε στην Αίθουσα των συνεδριάσεων του Βουλευτηρίου η Βουλή σε ολομέλεια για να συνεδριάσει υπό την προεδρία του Β’ Αντιπροέδρου αυτής κ. ΓΕΩΡΓΙΟΥ ΚΑΛΑΝΤΖΗ.
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, αρχίζει η συνεδρίαση.
Παρακαλείται ο κύριος Γραμματέας να ανακοινώσει τις αναφορές προς το Σώμα. 
(Ανακοινώνονται προς το Σώμα από τον κ. Κωνσταντίνο Ζαχαριά, Βουλευτή Αρκαδίας, τα ακόλουθα: 
Α. ΚΑΤΑΘΕΣΗ ΑΝΑΦΟΡΩΝ
1) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο θέμα της αξιοποίησης του χώρου της «Achaia Clauss».
2) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην έντονη αντίδραση των κατοίκων και του Δημοτικού Συμβουλίου Δυτικής Αχαΐας στο ενδεχόμενο να κλείσει το ΙΚΑ στην περιοχή της Κάτω Αχαΐας.
3) Η Βουλευτής Πιερίας κ. ΑΝΝΑ ΜΑΝΗ-ΠΑΠΑΔΗΜΗΤΡΙΟΥ κατέθεσε αναφορά με την οποία  ο Δήμος Δίου-Ολύμπου Νομού Πιερίας αιτείται την επίλυση θέματος που αφορά την επιβολή προσαυξήσεων σε ληξιπρόθεσμους δημοτικούς φόρους.
4) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις επενδυτικές δραστηριότητες του εμίρη του Κατάρ.
5) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ρύθμιση- παρωδία για τους δανειολήπτες.
6) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις μεγάλες ελλείψεις που παρουσιάζουν οι μονάδες εντατικής θεραπείας των νοσοκομείων.
7) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απουσία αρμόδιου Υφυπουργού σε  διαπραγματευτική σύσκεψη του Πρωθυπουργού κ. Αντώνη  Σαμαρά. 
8) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στους εμπλεκόμενους στο σκάνδαλο των πενήντα τριών χιλιάδων επτακοσίων φερόμενων ως συνταξιούχων.
9) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε ήττα του Προέδρου της Προανακριτικής Επιτροπής της Βουλής κ. Χρήστου Μαρκογιαννάκη.
10) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  η Επαγγελματική-Επιστημονική Ένωση Τεχνολογικής Εκπαίδευσης Μηχανικών παραθέτει της απόψεις της σχετικά με το σχέδιο «Αθηνά» για την αναδιάρθρωση των ιδρυμάτων ανώτατης εκπαίδευσης.
11) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη φύση των προβλημάτων που θα αντιμετωπίσουν οι επιχειρηματίες που πρόκειται να επενδύσουν στη χώρα μας.
12) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε αναφορά με την οποία  ο κ. Μιχάλης Στρατουδάκης αιτείται την απόδοση των αναγκαίων ποσών για την άθληση των ατόμων με αναπηρία και την αναστολή των περικοπών των σχετικών πιστώσεων.
13) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έκτακτη χρηματοδότηση για το οδικό δίκτυο της Περιφέρειας Δυτικής Ελλάδας.
14) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απόφαση πραγματοποίησης ερευνών σχετικά με τις δαπάνες των ανεξάρτητων αρχών, με αφορμή το πόρισμα του Γενικού Λογιστηρίου του Κράτους.
15) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη συνεδρίαση του περιφερειακού συμβουλίου για την πορεία του ΕΣΠΑ Δυτικής Ελλάδας.
16) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο Λαογραφικός Σύλλογος Βλάχων Βόλου επισημαίνει την ανάγκη οικονομικής ενίσχυσής του για την αγορά παραδοσιακών φορεσιών.
17) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά την απουσία ασφαλιστικής κάλυψης και ιατροφαρμακευτικής περίθαλψης μεγάλου αριθμού αγρεργατών από την Αιγιάλεια, λόγω έλλειψης των απαιτούμενων εργοσήμων.
18) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποία αφορά υπόθεση μη έγκρισης καταβολής χρημάτων, από Επίτροπο, για εκδήλωση Σωματείου του Δήμου.
19) Η Βουλευτής Μαγνησίας κ. ΜΑΡΙΝΑ ΧΡΥΣΟΒΕΛΩΝΗ κατέθεσε αναφορά με την οποία  ο κ. Νικόλαος Στάθης  αιτείται την επίλυση θέματος που αφορά την πολύμηνη καθυστέρηση επαναπρόσληψής του στο εργοστάσιο 304 ΠΕΒ στο Βελεστίνο Μαγνησίας.
20) Ο Βουλευτής Ηλείας κ. ΓΕΩΡΓΙΟΣ ΚΟΝΤΟΓΙΑΝΝΗΣ κατέθεσε αναφορά με την οποία  ο Αγροτικός Συνεταιρισμός Μεταποιημένων Οπωροκηπευτικών Νομού Ηλείας αιτείται την επίλυση θέματος που αφορά την επιστροφή του ΦΠΑ αγροτών.
21) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά «οικονομική ασυλία» σε οικισμό της Αιγιάλειας και τη ρύθμιση προστίμου ενάμισι εκατομμυρίου ευρώ για παραλιακά.
22) Ο Βουλευτής Β΄ Αθηνών κ. ΔΗΜΗΤΡΙΟΣ ΣΤΡΑΤΟΥΛΗΣ κατέθεσε αναφορά με την οποία  ο Δήμος Παπάγου-Χολαργού εκφράζει τη διαμαρτυρία του για την αναστολή λειτουργίας του ΙΚΑ Χολαργού.
23) Ο Βουλευτής Φλωρίνης κ. ΑΘΑΝΑΣΙΟΣ ΓΕΡΜΑΝΙΔΗΣ κατέθεσε αναφορά με την οποία  o Αντιπεριφερειάρχης Φλώρινας αιτείται τη διατήρηση της λειτουργίας της Κτηματικής Υπηρεσίας Φλώρινας.
24) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην απόφαση του Ελεγκτικού Συνεδρίου  σχετικά με την αναδρομική περικοπή των συντάξεων των υπαγόμενων στα ειδικά μισθολόγια.
25) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην παράνομη εναπόθεση σκουπιδιών στην ανατολική όχθη του Βουραϊκού
26) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διάρρηξη και ιεροσυλία στον Ιερό Ναό του Αγίου Ιωάννου του Χρυσοστόμου στου Λουκά Αρκαδίας.
27) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην οριστική διαγραφή προστίμου ενάμισι εκατομμυρίου ευρώ από την πολεοδομία στο Δήμο Αιγιάλειας για τα αυθαίρετα της παραλίας Αιγίου.
28) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη μη καταβολή των δεδουλευμένων Ιανουαρίου και Φεβρουαρίου στους εργαζόμενους στα ΕΑΣ Αιγίου.
29) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στα αυστηρά κριτήρια που καθορίστηκαν και στον τρόπο καταβολής του επιδόματος ανεργίας των ελεύθερων επαγγελματιών.
30) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον τρόπο με τον οποίο κατάφερε να εξαπατήσει τον Πατρινό σύζυγό της  η τριανταοκτάχρονη από την Εύβοια.
31) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία  ο Διευθυντής Δευτεροβάθμιας Εκπαίδευσης Ηρακλείου επισημαίνει την ανάγκη λειτουργίας νέων ειδικοτήτων και τομέων στα Επαγγελματικά Λύκεια (ΕΠΑΛ) και την Επαγγελματική Σχολή (ΕΠΑΣ) του Ηρακλείου Κρήτης.
32) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας, το οποίο αφορά στη λειτουργία του Ευρωπαϊκού Οργανισμού για την Ασφάλεια Δικτύων και Πληροφοριών «ENISA».
33) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε οικονομική έρευνα του ΣΔΟΕ σε είκοσι έναν ιατρούς του Πανεπιστημιακού Νοσοκομείου Πάτρας.
34) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην υποχρηματοδότηση των νοσοκομείων της ακριτικής Ελλάδας και τη στήριξη του Μητροπολίτη Θεσσαλονίκης κ. Άνθιμου στους ιατρούς και ασθενείς της Θεσσαλονίκης.
35) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  ο Δήμαρχος Σερίφου Νομού Κυκλάδων επισημαίνει την ανάγκη διατήρησης της οργανικότητας του εξαθέσιου ολοήμερου Δημοτικού Σχολείου Σερίφου.
36) Ο Βουλευτής Κυκλάδων κ. ΝΙΚΟΛΑΟΣ ΣΥΡΜΑΛΕΝΙΟΣ κατέθεσε αναφορά με την οποία  το Εργατικό Κέντρο Μήλου Νομού Κυκλάδων διαμαρτύρεται για την επιχειρούμενη υποβάθμιση του αυτόνομου Σταθμού Παραγωγής Μήλου.
37) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη δημοτική αρχή που δέχεται μομφές για τον τρόπο διαχείρισης των απορριμμάτων και έρχεται αντιμέτωπη με κατοίκους και φορείς της ανατολικής και δυτικής Αιγιάλειας.
38) Ο Βουλευτής Β΄ Αθηνών κ. ΒΑΣΙΛΕΙΟΣ ΚΑΠΕΡΝΑΡΟΣ κατέθεσε αναφορά με την οποία  η Ομοσπονδία Συλλόγων Υπηρεσίας Πολιτικής Αεροπορίας αιτείται την παραμονή των κρατικών αεροδρομίων στον ιστό της Υπηρεσίας Πολιτικής Αεροπορίας.
39) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  το Τμήμα Ανατολικής Κρήτης του Τεχνικού Επιμελητηρίου Ελλάδας αιτείται την άμεση συμμετοχή των άνεργων μηχανικών σε δράσεις και προγράμματα που προϋποθέτουν κάρτα ανεργίας.
40) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην καταβολή από το Δήμο Αιγιάλειας στην Α΄ΔΟΥ Πατρών του ποσού των 1.500.000 ευρώ, που προέρχεται από πρόστιμα  για τα αυθαίρετα στα παραλιακά του Αιγίου.
41) Οι Βουλευτές Ηρακλείου κ.κ. ΜΑΡΙΑ ΔΙΑΚΑΚΗ και ΜΙΧΑΗΛ ΚΡΙΤΣΩΤΑΚΗΣ κατέθεσαν αναφορά με την οποία  η Εθνική Συνομοσπονδία Ατόμων με Αναπηρία αιτείται την ανάγκη προσδιορισμού κοινωνικών κριτηρίων για τα άτομα με αναπηρία και τις οικογένειες τους σε οποιοδήποτε νέο φόρο ακινήτων.
42) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε αντιδράσεις που προκάλεσε η παρουσία του δεκαετούς business plan από τη διοίκηση του ΟΠΑΠ προς τους ενδιαφερόμενους επενδυτές.
43) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην έναρξη λειτουργίας του Ογκολογικού Ξενώνα «Ελπίδα».
44) Οι Βουλευτές Α΄ Θεσσαλονίκης κ.κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  η Ένωση Εμποροϋπαλλήλων Νομού Θεσσαλονίκης καταγγέλλει την απόφαση της Κυβέρνησης να καταργηθεί η αργία της Κυριακής.
45) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε ανεκτίμητο θησαυρό που βρίσκεται σε υπόγεια του Ταμείου Παρακαταθηκών και Δανείων. 
46) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  ο Δήμος Πλατανιά Νομού Χανίων αιτείται την παραχώρηση των μη χρησιμοποιούμενων χώρων και εγκαταστάσεων του στρατιωτικού αεροδρομίου του Μάλεμε.
47) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στη συνδρομή που ζήτησε το ΣΔΟΕ Δυτικής Ελλάδας από την Εισαγγελία Πατρών σχετικά με τα υπέρογκα έξοδα του πατρινού καρναβαλιού.
48) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αναφέρεται στην αντίδραση του Σωματείου ΑΜΕΑ για τις συνθήκες εργασίας εργαζόμενης με ποσοστό τύφλωσης 95% στο Γενικό Νοσοκομείο «Άγιος Ανδρέας» της Πάτρας.
49) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  ο Δήμος Πλατανιά Νομού Χανίων επισημαίνει την ανάγκη νομοθετικής ρύθμισης για την εγγραφή του Αγροτικού Συνεταιρισμού Μεσκλών του Δήμου στο Μητρώο των Συλλογικών Αγροτικών Οργανώσεων.
50) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην υπογραφή της νέας λιγνιτικής μονάδος αντιρρυπαντικής τεχνολογίας «Πτολεμαΐδα V», παρά την εισαγγελική έρευνα και τη σύγκρουση Γερμανών, εκδοτών και εργολάβων στη ΔΕΗ.
51) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαμαρτυρία πατρινών εμπόρων για το πρόγραμμα του ΟΑΕΔ σχετικά με τις προσλήψεις ανέργων, όπου εξαιρούνται οι συγγενείς α΄ βαθμού των επιχειρηματιών.
52) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στην πρόσκληση προς τον Υπουργό Παιδείας, Θρησκευμάτων, Πολιτισμού και Αθλητισμού για να παρευρεθεί στην ορκωμοσία φοιτητών στο ΤΕΙ Αιγίου, την οποία δεν απεδέχθη.
53) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο ζήτημα αξιολόγησης και επιλογής των νέων διοικητών και των αναπληρωτών των νοσοκομείων του Εθνικού Συστήματος Υγείας.
54) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στο υπέρογκο ποσό που κόστισε στους φορολογούμενους πολίτες το Πατρινό Καρναβάλι.
55) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στις συνθήκες εργασίας και τις οικονομικές απολαβές των ιατρών του ΕΣΥ.
56) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο Πανελλήνιος Αθλητικός Σύλλογος Κινητικά Αναπήρων επισημαίνει την ανάγκη επιχορήγησης των αθλητικών σωματείων των ατόμων με αναπηρία  και για το έτος 2013.
57) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στην αδυναμία επιτήρησης του Αστυνομικού Μεγάρου της οδού Ερμού με τεχνολογικά μέσα.
58) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στη διαφημιστική καμπάνια της ΔΕΗ για τα ποσοστά κατανομής σε περιφερειακά και κεντρικά ΜΜΕ.
59) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία  ο Πανελλήνιος Σύλλογος Ιαματικών Πηγών και των Λουτροπόλεων Ελλάδας αιτείται τη στελέχωση όλων των λουτροπόλεων με ιατρικό προσωπικό, για όλες τις ώρες λειτουργίας τους.
60) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε πρόστιμα σε λογαριασμούς ηλεκτρικού ρεύματος που καλούνται να πληρώσουν πολλοί πολίτες της Πάτρας.
61) Ο Βουλευτής Ευβοίας κ. ΣΥΜΕΩΝ ΚΕΔΙΚΟΓΛΟΥ κατέθεσε αναφορά με την οποία  το Σωματείο Ηπατομεταμοσχευθέντων Ελλάδος και το Εργαστήριο Μοριακής Διαγνωστικής του Κέντρου Ελέγχου και Αναφοράς Ιογενούς Ηπατίτιδας εκφράζουν την αντίθεσή τους σε ενδεχόμενη κατάργηση του Κέντρου Ελέγχου και Αναφοράς Ιογενούς Ηπατίτιδας.
62) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στις δυσμενείς συνθήκες διδασκαλίας των παιδιών με ειδικές ανάγκες στο σχολικό συγκρότημα του ΟΑΕΔ στη Λακκιά Θεσσαλονίκης.
63) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στους κινδύνους που δημιουργεί στους δήμους η καθυστέρηση της έγκρισης του νέου δημοτικού προϋπολογισμού.
64) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά στον κίνδυνο που αντιμετωπίζει η Δημοτική Αρχή της Αιγιάλειας από τις επώνυμες ερωτήσεις και τις ανώνυμες καταγγελίες στον Επιθεωρητή Δημοσίων Έργων.
65) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται σε τοποθέτηση της κ. Γεωργίας Ντάτσικα στο Περιφερειακό Συμβούλιο για το οδικό δίκτυο στην Ελλάδα.
66) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε μητέρες που αποχωρούν από τα μαιευτήρια κρυφά, για να αποφύγουν το σύνολο ή μέρος των εξόδων τοκετού.
67) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά σε συνάντηση του Γενικού Διευθυντή του Οργανισμού Σχολικών Κτηρίων με τη βοηθό δημάρχου για θέματα παιδείας, σχετικά με την προώθηση έργων σε σχολικά κτήρια της Αιγιάλειας.
68) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αφορά  σε αίτημα επιστημονικών και συνδικαλιστικών φορέων, καθώς και καθηγητών νοσηλευτικής του πανεπιστημίου και του ΤΕΙ, σχετικά με ενιαία νοσηλευτική εκπαίδευση στο πανεπιστήμιο από κάθε ιατρική σχολή.
69) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο γεγονός της απώλειας δέκα εκατομμυρίων ευρώ για τη διάβρωση των ακτών στις παραλίες της βόρειας Πελοποννήσου.
70) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας που αφορά στη χρηματοδότηση από το ΕΣΠΑ που θα διεκδικήσει ο Δήμος Αιγιάλειας για την υλοποίηση της νέας μελέτης αποκατάστασης του Ναού των Εισοδίων Αιγίου.
71) Ο Βουλευτής Αχαΐας κ. ΝΙΚΟΛΑΟΣ ΝΙΚΟΛΟΠΟΥΛΟΣ κατέθεσε δημοσίευμα εφημερίδας το οποίο αναφέρεται στο μνημόνιο που υπογράφηκε μεταξύ της ΔΕΠΑ και της «EDISON GAS» την 1η Αυγούστου 2002, βάσει του οποίου προβλέπεται να καταστεί η χώρα μας κόμβος μεταφοράς του φυσικού αερίου από την Κεντρική Ασία προς την Ευρώπη.
72) Ο Βουλευτής Β΄ Αθηνών κ. ΑΠΟΣΤΟΛΟΣ ΚΑΚΛΑΜΑΝΗΣ κατέθεσε αναφορά με την οποία το Ελληνικό Ίδρυμα Ιστορικών Μελετών αιτείται την κάλυψη των εξόδων μετάβασης και διαμονής του Μουσικού Σχολείου Βόλου στην Ίμβρο το 2011.
73) Οι Βουλευτές Επικρατείας κ. ΙΩΑΝΝΗΣ ΜΙΧΕΛΑΚΗΣ και Β΄ Πειραιώς κ. ΙΩΑΝΝΗΣ ΤΡΑΓΑΚΗΣ κατέθεσαν αναφορά με την οποία ο Πανελλήνιος Σύνδεσμος Εργαζομένων Πολεμικού Ναυτικού καταγγέλλει την αδυναμία τεχνικής υποστήριξης του οπλικού συστήματος και την οριζόντια μείωση προσωπικού χωρίς εξειδικευμένα  κριτήρια.
74) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  η Ομοσπονδία Αρτοποιών Ελλάδος αιτείται την απόσυρση των τροποποιήσεων του σχεδίου νόμου «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» που αφορούν την αρτοποιητική νομοθεσία και  οδηγούν ουσιαστικά στην κατάργηση του ν.3526/2007.
75) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αναφέρεται στον κίνδυνο αδυναμίας απορρόφησης παιδιών στους παιδικούς σταθμούς μέσω χρηματοδότησης ΕΣΠΑ.
76) Ο Βουλευτής Α΄ Θεσσαλονίκης κ. ΑΝΤΩΝΙΟΣ ΓΡΕΓΟΣ κατέθεσε αναφορά με την οποία φορείς και εκπρόσωποι ιδρυμάτων της τριτοβάθμιας εκπαίδευσης αιτούνται την επίλυση θέματος σχετικά με την επιχειρούμενη νομοθέτηση της αντικατάστασης του γεωτεχνικού επιστήμονα από φυσικά πρόσωπα που δεν κατέχουν ανάλογο τίτλο σπουδών.
77) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε δημοσίευμα εφημερίδας το οποίο αφορά τη διανομή ακατάλληλων προς κατανάλωση φρούτων σε σχολεία του Ηρακλείου.
78) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Πρόεδρος του Τμήματος Ανατολικής Κρήτης του Τεχνικού Επιμελητηρίου Ελλάδας αιτείται τη συμμετοχή των άνεργων μηχανικών σε προγράμματα που προϋποθέτουν κάρτα ανεργίας.
79) Η Βουλευτής Σάμου κ. ΑΓΝΗ ΚΑΛΟΓΕΡΗ κατέθεσε αναφορά με την οποία  ο κ. Θωμάς Τριανταφύλλου αιτείται την άμεση διευθέτηση θέματος που αφορά την κάλυψη εξόδων θεραπείας της θυγατέρας του για σοβαρό λόγο υγείας.
80) Οι Βουλευτές Α΄ Θεσσαλονίκης κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης κ. ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  το Σωματείο Εργαζομένων στις επιχειρήσεις «Καρφούρ-Μαρινόπουλος-DIA» καταγγέλλει την απόφαση της επιχείρησης να προωθήσει ένα νέο μοντέλο χρήσης και εκμετάλλευσης των εταιρικών καταστημάτων της, το οποίο αποτελεί κίνδυνο για τη διατήρηση των θέσεων εργασίας.
81) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Δήμαρχος Ηρακλείου Κρήτης καταθέτει τις προτάσεις του σχετικά με τη βελτίωση του κανονιστικού πλαισίου για τα Νέα Επιχειρησιακά Προγράμματα της περιόδου 2014-2020.
82) Ο Βουλευτής Χανίων κ. ΧΡΗΣΤΟΣ ΜΑΡΚΟΓΙΑΝΝΑΚΗΣ κατέθεσε αναφορά με την οποία  η Ένωση Πτυχιούχων Φυσικής Αγωγής Νομού Χανίων επισημαίνει την ανάγκη εύρυθμης λειτουργίας των εκπαιδευτικών δομών ΤΑΔ-ΕΤΑΔ στο Νομό Χανίων.
83) Οι Βουλευτές Ηρακλείου κ.κ. ΜΙΧΑΗΛ ΚΡΙΤΣΩΤΑΚΗΣ και ΜΑΡΙΑ ΔΙΑΚΑΚΗ κατέθεσαν αναφορά με την οποία  ο Σύλλογος Ιδιοκτητών Κέντρων Ξένων Γλωσσών Νομού Ηρακλείου επισημαίνει την αντίφαση μεταξύ της εγκυκλίου 51032/ΙΑ-12.04.2013 του Υπουργείου Παιδείας, Θρησκευμάτων, Πολιτισμού και Αθλητισμού  και του ν. 4111 σχετικά με τα κέντρα ξένων γλωσσών.
84) Οι Βουλευτές Νομού Αττικής κύριοι ΙΩΑΝΝΗΣ ΓΚΙΟΚΑΣ και Αχαΐας ΝΙΚΟΛΑΟΣ ΚΑΡΑΘΑΝΑΣΟΠΟΥΛΟΣ κατέθεσαν αναφορά με την οποία  η Επιτροπή Αγώνα για τα δικαιώματα των εμπόρων πωλητών λαϊκών αγορών Νομού Εύβοιας αιτείται την άμεση επίλυση του θέματος της ανανέωσης των αδειών άσκησης επαγγέλματος των εμπόρων πωλητών λαϊκών αγορών.
85) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Πρόεδρος του Δ.Σ. της Η΄ παιδικής εξοχής-κατασκήνωσης Κορίνθου (Κλημεντίου-Καισαρείας) επισημαίνει την ανάγκη επαναλειτουργίας της.
86) Ο Βουλευτής Επικρατείας κ. ΙΩΑΝΝΗΣ ΜΙΧΕΛΑΚΗΣ κατέθεσε αναφορά με την οποία  το Σωματείο Επαγγελματιών Περιπτερούχων και Καπνοπωλών Μικρής Λιανικής Αττικής αιτείται την υιοθέτηση προτάσεών του σχετικά με τις ρυθμίσεις του ν. 4093/2012 για τον ειδικό φόρο κατανάλωσης καπνοβιομηχανικών προϊόντων αλλά και το περιθώριο κέρδους των σημείων λιανικής πώλησης των προϊόντων αυτών.
87) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο κ. Αναστάσιος Μητσόπουλος  καταθέτει τις παρατηρήσεις του σχετικά  με τη διάταξη του υπό διαβούλευση σχεδίου νόμου για τις ανανεώσιμες πηγές ενέργειας.
88) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Εμπορικός Σύλλογος Κιάτου «Ο Ερμής» αιτείται την απόσυρση του άρθρου 6 του προς ψήφιση σχεδίου νόμου για τη  λειτουργία των καταστημάτων τις Κυριακές.
89) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Εμπορικός Σύλλογος Κιάτου «Ο Ερμής» αιτείται την υιοθέτηση προτάσεών του σχετικά με τους όρους και τις βασικές αρχές  που πρέπει να διέπουν το νέο φορολογικό νόμο.
90) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Εμπορικός Σύλλογος Κιάτου «Ο Ερμής» αιτείται την επίλυση θέματος σχετικά με τη διέλευση βαρέων οχημάτων από την παλαιά εθνική οδό Κορίνθου-Κιάτου.
91) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία  ο Εμπορικός Σύλλογος Κιάτου «Ο Ερμής» παραθέτει τις προτάσεις και τις θέσεις του σχετικά με την επίλυση θεμάτων αρμοδιότητας ΟΑΕΕ.
92) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Εμπορικός Σύλλογος Κιάτου «Ο Ερμής» αιτείται την υιοθέτηση προτάσεών του για την απλοποίηση και τη διαφάνεια του φορολογικού συστήματος, καθώς  και τη στήριξη των μικρομεσαίων επιχειρήσεων.
93) Ο Βουλευτής Κορινθίας κ. ΧΡΙΣΤΟΣ ΔΗΜΑΣ κατέθεσε αναφορά με την οποία ο Εμπορικός Σύλλογος Κιάτου «Ο Ερμής» παραθέτει τις προτάσεις του για τη βελτίωση των όρων λειτουργίας αλλά και της παραγωγικότητας των μικρομεσαίων επιχειρήσεων.
94) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  το Τμήμα Ανατολικής Κρήτης του Τεχνικού Επιμελητηρίου Ελλάδος εκφράζει τη διαμαρτυρία του για τις αυξήσεις των ασφαλιστικών εισφορών των μηχανικών.
95) Ο Βουλευτής Λέσβου κ. ΠΑΥΛΟΣ ΒΟΓΙΑΤΖΗΣ κατέθεσε αναφορά με την οποία  το Σωματείο Αρτοποιών Λέσβου αιτείται την απόσυρση των διατάξεων του σχεδίου νόμου «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις» που αφορούν την αρτοποιητική νομοθεσία και  οδηγούν ουσιαστικά στην κατάργηση του ν.3526/2007.
96) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Πανελλήνιος Σύλλογος Εργαζομένων στο Ελληνικό Κέντρο Θαλάσσιων Ερευνών αιτείται την ψήφιση τροπολογίας που θα αφορά την ημερήσια αποζημίωση για απασχόληση σε ωκεανογραφικές-αλιευτικές εργασίες σε ερευνητικά ή αλιευτικά σκάφη.
97) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο Δήμος Βισαλτίας Νομού Σερρών αιτείται ασφαλιστική κάλυψη των ζημιών καλλιέργειας αμυγδάλων, λόγω των δυσμενών καιρικών συνθηκών.
98) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε αναφορά με την οποία  ο Πανελλήνιος Σύλλογος Εργαζομένων στο Ελληνικό Κέντρο Θαλάσσιων Ερευνών αιτείται την επίλυση θέματος αναφορικά με τη συνταξιοδοτική ρύθμιση του πληρώματος του ερευνοαλιευτικού σκάφους «ΦΙΛΙΑ».
99) Η Βουλευτής Σερρών κ. ΜΑΡΙΑ ΚΟΛΛΙΑ - ΤΣΑΡΟΥΧΑ κατέθεσε αναφορά με την οποία  ο Δήμος Αμφίπολης Νομού Σερρών αιτείται την παρέμβαση της πολιτείας για την επίλυση του θέματος χρήσης του σήματος του τηλεοπτικού σταθμού του δήμου.
100) Ο Βουλευτής Ηρακλείου κ. ΒΑΣΙΛΕΙΟΣ ΚΕΓΚΕΡΟΓΛΟΥ κατέθεσε δημοσίευμα εφημερίδας το οποίο αφορά το ζήτημα της αδιαφάνειας στη χαρτογράφηση των δασών.
101) Οι Βουλευτές Β΄ Αθηνών κ.κ. ΑΠΟΣΤΟΛΟΣ ΑΛΕΞΟΠΟΥΛΟΣ, Ευβοίας ΕΥΑΓΓΕΛΟΣ ΑΠΟΣΤΟΛΟΥ, Χαλκιδικής ΑΙΚΑΤΕΡΙΝΗ ΙΓΓΛΕΖΗ, Σάμου ΑΓΝΗ ΚΑΛΟΓΕΡΗ, Β΄ Αθηνών ΧΑΡΟΥΛΑ (ΧΑΡΑ) ΚΑΦΑΝΤΑΡΗ και Αργολίδος κ. ΔΗΜΗΤΡΙΟΣ ΚΟΔΕΛΑΣ κατέθεσαν αναφορά με την οποία  το Γεωτεχνικό Επιμελητήριο Ελλάδας αιτείται την επίλυση θέματος που αφορά στην τροποποίηση και συμπλήρωση του νομοθετικού πλαισίου ρυθμίσεων συγκεκριμένων επαγγελματικών δραστηριοτήτων ως προς την πρόσβαση και την άσκηση, σύμφωνα με το ν.3919/2011.
102) Οι Βουλευτές Α΄ Θεσσαλονίκης κ.κ. ΘΕΟΔΟΣΙΟΣ ΚΩΝΣΤΑΝΤΙΝΙΔΗΣ και Β΄ Θεσσαλονίκης ΕΛΕΝΗ ΓΕΡΑΣΙΜΙΔΟΥ κατέθεσαν αναφορά με την οποία  η Ένωση Εμποροϋπαλλήλων Νομού Θεσσαλονίκης καταγγέλλει το Ενιαίο Ταμείο Επικουρικής Ασφάλισης και το Υπουργείο Εργασίας για την απόφαση διακοπής της παροχής ολιγοήμερων διακοπών σε κατασκηνώσεις στα παιδιά των εμποροϋπαλλήλων.
103) Ο Βουλευτής Ηρακλείου κ. ΕΠΑΜΕΙΝΩΝΔΑΣ (ΝΟΤΗΣ) ΜΑΡΙΑΣ κατέθεσε αναφορά με την οποία η Ομοσπονδία Οικοδόμων και  Συναφών Επαγγελμάτων Ελλάδας αιτείται την επίλυση θέματος που αφορά την καταβολή του δωροαδειόσημου.
104) Ο Βουλευτής Β΄ Αθηνών κ. ΕΥΣΤΑΘΙΟΣ (ΣΤΑΘΗΣ) ΠΑΝΑΓΟΥΛΗΣ κατέθεσε αναφορά με την οποία  ο Δήμος Παπάγου-Χολαργού διαμαρτύρεται για την αναστολή λειτουργίας του υποκαταστήματος ΙΚΑ-ΕΤΑΜ στο  Χολαργό.
105) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  η Πανελλήνια Ένωση Δασολόγων Δημοσίων Υπαλλήλων και η Ένωση Ελλήνων Δασοπόνων Δημοσίων Υπαλλήλων επισημαίνουν την ανάγκη προστασίας των δασικών υπαλλήλων από τυχόν ασάφειες του εύρους εφαρμογής των πειθαρχικών διατάξεων με ένα αξιόπιστο και εφαρμόσιμο πειθαρχικό δίκαιο.
106) Ο Βουλευτής Δωδεκανήσου κ. ΒΑΣΙΛΕΙΟΣ-ΝΙΚΟΛΑΟΣ ΥΨΗΛΑΝΤΗΣ κατέθεσε αναφορά με την οποία ο Δικηγορικός Σύλλογος Ρόδου αιτείται την άμεση θεσμοθέτηση της καταργηθείσας οργανικής θέσης ενός εφέτη στο Εφετείο Δωδεκανήσου αλλά και της οργανικής θέσης κτηματολογικού δικαστή στο Κτηματολόγιο του νησιού.
107) Ο Βουλευτής Μαγνησίας κ. ΠΑΡΙΣΗΣ (ΠΑΡΙΣ) ΜΟΥΤΣΙΝΑΣ κατέθεσε αναφορά με την οποία ο Αντιδήμαρχος Κοινωνικής Προστασίας, Παιδείας και Πολιτισμού του Δήμου Βόλου αιτείται την επίλυση θέματος που αφορά τον αποκλεισμό δικαιούχων του επιδόματος βαριάς αναπηρίας, λόγω χρεών προς τους ασφαλιστικούς φορείς.
108) Οι Βουλευτές Β΄ Αθηνών κ.κ. ΑΠΟΣΤΟΛΟΣ ΑΛΕΞΟΠΟΥΛΟΣ, Ευβοίας ΕΥΑΓΓΕΛΟΣ ΑΠΟΣΤΟΛΟΥ, Χαλκιδικής ΑΙΚΑΤΕΡΙΝΗ ΙΓΓΛΕΖΗ, Σάμου ΑΓΝΗ ΚΑΛΟΓΕΡΗ, Β΄ Αθηνών ΧΑΡΟΥΛΑ (ΧΑΡΑ) ΚΑΦΑΝΤΑΡΗ και Αργολίδος ΔΗΜΗΤΡΙΟΣ ΚΟΔΕΛΑΣ κατέθεσαν αναφορά με την οποία  το Γεωτεχνικό Επιμελητήριο Ελλάδας αιτείται την ανάκληση της με αριθμό 19/VI/2012/12 (ΦΕΚ 3114 Β/26-11-2012) γνωμοδότησης της Επιτροπής Ανταγωνισμού για λόγους δημοσίου συμφέροντος.
109) Οι Βουλευτές Αργολίδος κύριοι ΔΗΜΗΤΡΙΟΣ ΚΟΔΕΛΑΣ και Ευβοίας ΕΥΑΓΓΕΛΟΣ ΑΠΟΣΤΟΛΟΥ κατέθεσαν αναφορά με την οποία  φορείς και εκπρόσωποι ιδρυμάτων της τριτοβάθμιας εκπαίδευσης εκφράζουν την αντίθεσή τους στην επιχειρούμενη νομοθέτηση της αντικατάστασης των γεωτεχνικών επιστημόνων από φυσικά πρόσωπα χωρίς πτυχίο και εξειδίκευση στο συγκεκριμένο κλάδο.
110) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε δημοσίευμα εφημερίδας το οποίο αναφέρεται στο κάλεσμα διακοσίων δεκαεπτά οργανώσεων και φορέων προς τους Ευρωπαίους Υπουργούς Αλιείας, ώστε να δοθεί ένα τέλος στην υπεραλίευση.
111) Ο Βουλευτής Ευβοίας κ. ΣΥΜΕΩΝ ΚΕΔΙΚΟΓΛΟΥ κατέθεσε αναφορά με την οποία  ο Σύλλογος Γονέων και Κηδεμόνων του Δημοτικού Σχολείου Βαθέος Αυλίδας Νομού Εύβοιας διαμαρτύρεται για τη μη υλοποίηση της απόφασης να ενταχθεί το εν λόγω σχολείο στο πρόγραμμα διευρυμένου ωραρίου.
112) Ο Βουλευτής Β΄ Αθηνών κ. ΔΗΜΗΤΡΙΟΣ ΠΑΠΑΔΗΜΟΥΛΗΣ κατέθεσε αναφορά με την οποία  ο Πανελλήνιος Σύλλογος Ιαματικών Πηγών και των Λουτροπόλεων Ελλάδας αιτείται την επανεξέταση των κριτηρίων χορήγησης του λουτρικού επιδόματος και επισημαίνει την ανάγκη στελέχωσης των μονάδων με ιατρικό και παραϊατρικό προσωπικό.
Β. ΑΠΑΝΤΗΣΕΙΣ ΥΠΟΥΡΓΩΝ ΣΕ ΕΡΩΤΗΣΕΙΣ ΒΟΥΛΕΥΤΩΝ
1. Στην με αριθμό 5350/20-12-2012 ερώτηση της Βουλευτού κ. Κόλλια - Τσαρουχά Μαρίας δόθηκε με το υπ’ αριθμ. 1283/4-03-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
�
2. Στην με αριθμό 5848/15-01-2013 ερώτηση της Βουλευτού κ. Μάρκου Αικατερίνης δόθηκε με το υπ’ αριθμ. 1450/14-03-2013 έγγραφο  από τον Υπουργό Εργασίας, Κοινωνικής Ασφάλισης και Πρόνοιας η ακόλουθη απάντηση:
3. Στην με αριθμό 6021/21/01/2013 ερώτηση της Βουλευτού κ. Χρυσοβελώνη Μαρίνας δόθηκε με το υπ’ αριθμ. ΤΚΕ Φ2 7757/14-03-2013 έγγραφο  από τον Υπουργό Διοικητικής Μεταρρύθμισης και Ηλεκτρονικής Διακυβέρνησης η ακόλουθη απάντηση:
4. Στην με αριθμό 7393/19-02-2013 ερώτηση των Βουλευτών κυρίων Τσουκαλά Δημητρίου και Δούρου Ειρήνης (Ρένας) δόθηκε με το υπ’ αριθμ. 7017/4/16002/14-03-2013 έγγραφο  από τον Υπουργό Δημόσιας Τάξης και Προστασίας του Πολίτη η ακόλουθη απάντηση:
5. Στην με αριθμό 7560/22-02-2013 ερώτηση του Βουλευτή κ. Γρέγου Αντωνίου δόθηκε με το υπ’ αριθμ. 6611/98/14-03-2013 έγγραφο  από τον Υπουργό Ναυτιλίας και Αιγαίου η ακόλουθη απάντηση:</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, εισερχόμαστε στη συζήτηση των 
ΕΠΙΚΑΙΡΩΝ ΕΡΩΤΗΣΕΩΝ
Θα συζητηθεί η δεύτερη υπ’ αριθμόν 1370/23-4-2013 επίκαιρη ερώτηση πρώτου κύκλου της Βουλευτού Β΄ Αθηνών του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Βασιλικής Κατριβάνου προς τον Υπουργό Υγείας, σχετικά με τις καταβληθείσες μισθολογικές παροχές στους εργαζομένους στον ΟΚΑΝΑ.
Η κ. Κατριβάνου έχει το λόγο.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Καλημέρα σας, κύριε Πρόεδρε, κυρία Υπουργέ, κύριοι συνάδελφοι. 
Κυρία Υπουργέ, από τις 19 Μαρτίου, όπως γνωρίζετε καλά, εξακόσιοι πενήντα εργαζόμενοι του ΟΚΑΝΑ πραγματοποιούν κατάληψη των κεντρικών υπηρεσιών τους και στην Αθήνα και στη Θεσσαλονίκη. Αγωνίζονται ενάντια στις πολιτικές επιλογές της Κυβέρνησης που υπονομεύουν στην ουσία την προοπτική του οργανισμού. Αγωνίζονται για να προασπιστούν την αξιοπρέπεια και το περιεχόμενο της δουλειάς τους, για να προασπιστούν τη ζωή και το μέλλον οκτώμισι χιλιάδων θεραπευομένων που είναι μέσα στα προγράμματα αυτά. Συγχρόνως, όμως, προς τιμήν τους κρατούν ανοιχτά όλα τα προγράμματα του οργανισμού για τους χρήστες των υπηρεσιών τους. 
Είναι γεγονός ότι η Κυβέρνηση προωθεί τη συνολική κατάρρευση του χώρου της δημόσιας υγείας και ο ΟΚΑΝΑ συρρικνώνεται και οδηγείται σε αυτοκατάργηση. Κρατιέται μόνο χάρη στη δέσμευση και την ψυχή που βάζουν οι εργαζόμενοί του αυτήν τη στιγμή. Από το Σεπτέμβρη του 2011 εξυπηρετούν υπερδιπλάσιους ασθενείς, ενώ οι μειώσεις των αποδοχών τους φτάνουν το 50%.
Και σαν να μη φτάνουν όλα αυτά, όλη αυτή η κατάσταση, οι εργαζόμενοι αντιμετωπίζουν την απειλή για επιστροφή αμοιβών ως δήθεν αχρεωστήτως καταβληθείσες, γιατί κάποιοι ελεγκτές του Γενικού Λογιστηρίου του Κράτους θέλησαν να ακυρώσουν ακόμη και αναδρομικά το δικαίωμα των εργαζομένων να αμείβονται με βάση τις συλλογικές συμβάσεις. Το Γενικό Λογιστήριο του Κράτους προέβη παράνομα και αυθαίρετα σε αναδρομική κρίση για αποδοχές, οι οποίες νόμιμα καταβλήθηκαν στους εργαζόμενους με βάση τις ισχύουσες κάθε φορά συλλογικές και ατομικές συμβάσεις εργασίας και τις αποφάσεις του Διοικητικού Συμβουλίου του ΟΚΑΝΑ, πράγμα που άλλωστε φαίνεται και στην ίδια την έκθεση.
Ζητείται, λοιπόν, εντελώς παράνομα και αυθαίρετα η επιστροφή νομίμων καταβληθέντων δεδουλευμένων χρημάτων που οι εργαζόμενοι έχουν λάβει νόμιμα και καλόπιστα ως αντάλλαγμα για τις εργασίες τους. Οι ελεγκτές παραγνωρίζουν την ιδιότητα του οργανισμού ως νομικό πρόσωπο ιδιωτικού δικαίου που ιδρύθηκε με νόμο. Όσον αφορά το προσωπικό του, διέπεται από το ιδιωτικό δίκαιο, δηλαδή από την κοινή εργατική νομοθεσία. Η πρακτική αυτή είναι αυθαίρετη, παράνομη και αντισυνταγματική και ανοίγει την πόρτα στην αναδρομική ακύρωση συλλογικών συμβάσεων. 
Με βάση αυτά, σας καλούμε, κυρία Υπουργέ, να λάβετε άμεσα μέτρα προκειμένου να λήξει η ιδιότυπη αυτή κατάσταση απελπισίας, ομηρίας και ανασφάλειας που έχουν περιέλθει οι εργαζόμενοι στον ΟΚΑΝΑ, την ίδια στιγμή μάλιστα που κατ’ εφαρμογή των μνημονιακών νόμων έχουν ήδη υποστεί δραστικές περικοπές των αποδοχών τους που φτάνουν έως 50%. 
Συγκεκριμένα, σας καλούμε να λάβετε νομοθετική πρωτοβουλία, ώστε να αντιμετωπιστεί οριστικά το ζήτημα που προέκυψε από την 20-8-2011 έκθεση Ελέγχου Μισθοδοσίας του Γενικού Λογιστηρίου του Κράτους, όπως αντίστοιχα έχετε κάνει και για εργαζόμενους στον ΟΣΚ, όπως αντίστοιχα δεν αναζητούνται ως αχρεωστήτως καταβληθέντα τα ποσά που έχουν χορηγηθεί ως επίδομα μεταπτυχιακών σπουδών στους προϊστάμενους των Γενικών Διευθύνσεων του Υπουργείου Υγείας και Κοινωνικής Αλληλεγγύης, καθώς και στον Γενικό Επιθεωρητή του Σώματος Επιθεωρητών Υπηρεσιών Υπουργείου Υγείας και Πρόνοιας.
Σας καλούμε να στηρίξετε αυτήν τη δομή που είναι ο βασικός άξονας για την αντιμετώπιση των εξαρτήσεων αυτήν τη στιγμή στη χώρα μας που αντιμετωπίζει τέτοια έξαρση και για την αξιοπρέπεια των εργαζομένων.
Ευχαριστούμε πολύ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε.
Η Υφυπουργός κ. Σκοπούλη έχει το λόγο.</ChairmanSpeech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Ευχαριστώ, κύριε Πρόεδρε. Ευχαριστώ, κυρία Κατριβάνου.
Το πρόβλημα του ΟΚΑΝΑ είναι ένα μεγάλο πρόβλημα. Παρ’ όλο που είναι νομικό πρόσωπο ιδιωτικού δικαίου και θα έπρεπε κατά κάποιον τρόπο να αυτονομείται σε πάρα πολλά πράγματα και να κάνει διαχείριση των εσόδων του και των εξόδων του, έχει προβλήματα σε αυτήν τη διαχείριση.
Αυτό το θέμα, το οποίο θέτετε εσείς, είναι υπαρκτό. Είναι μια εκτίμηση παρελθόντων ετών, η οποία δεν έχει γίνει από το Υπουργείο Υγείας, αλλά έχει γίνει από αρχές, οι οποίες είναι οι καθ’ ύλην αρμόδιες για να κάνουν αυτές τις εκτιμήσεις και οι οποίες έχουν βγάλει τα συμπεράσματά τους. Θεωρώ ότι θα πρέπει να σεβαστούμε αυτά τα συμπεράσματα.
Δεν νομίζω ότι οι κρατικές αρχές θεωρούν ότι όλα αυτά, τα οποία προτείνουν να γίνουν, είναι εντελώς αβάσιμα. Από την άλλη μεριά, δεν είμαι εγώ αυτή, η οποία θα τα κρίνω.
Ξέρετε, πολλές φορές σε οργανισμούς ή σε πρακτικές μέσα σε δημόσιους οργανισμούς, όταν διαχειριζόμαστε ορισμένα χρήματα, νόμιμα ή και «κάτω από το τραπέζι», για να μην εκτεθούμε, μπορούμε να τα μοιράζουμε αυτά τα χρήματα. Δεν λέω ότι κάτι τέτοιο έχει γίνει στον ΟΚΑΝΑ. Όμως, έχω κάποιες υποψίες γι’ αυτό.
Από την άλλη μεριά, βέβαια, στις συγκεκριμένες συνθήκες, στις οποίες βρισκόμαστε, είναι πολύ σκληρό να ζητάμε λεφτά από εργαζόμενους. Θεωρώ ότι θα βρεθεί κάποια λύση, ώστε να μην επιβαρυνθούν οι εργαζόμενοι τώρα, αλλά να συμβάλουν και αυτοί στις αποφάσεις, οι οποίες δεν νομίζω -αν και δεν είμαι ειδική- ότι είναι εντελώς αβάσιμες, όπως εσείς προτείνετε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κυρία Υπουργέ.
Η κ. Κατριβάνου έχει το λόγο.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Κατ’ αρχάς θέλω να ευχαριστήσω για το ότι υπάρχει κατανόηση και βλέπετε με κάποια ευρύτητα αυτήν τη στιγμή το ζήτημα των εργαζομένων και αναγνωρίζετε ότι είναι προβληματικά τα πράγματα ως έχουν.
Λέτε ότι δεν είναι ακριβώς δική σας ευθύνη. Όμως, ως Υπουργείο, εσείς είσαστε ο εποπτεύων φορέας του ΟΚΑΝΑ και όχι το Υπουργείο Οικονομικών. Σε εσάς υπάγετε, εσείς ελέγχετε, εσείς οφείλατε να έχετε ελέγξει και εσείς έχετε τη βασική ευθύνη και γι’ αυτό κι εμείς σε εσάς απευθυνόμαστε και από εσάς ζητάμε να προστατεύσετε το βασικό άξονα προαγωγής της ψυχικής υγείας και των εξαρτήσεων στο χώρο της δημόσιας υγείας, γιατί αλλιώς πραγματικά συρρικνώνεται και ανοίγουν οι πόρτες για να μπει η ιδιωτική ψυχική υγεία και να καταρρεύσει όλο αυτό το σύστημα.
Σας υπενθυμίζουμε ότι ο ΟΚΑΝΑ αποτελεί νομικό πρόσωπο του κεφαλαίου Α΄ του ν. 3429 -δηλαδή στην ουσία ΔΕΚΟ- το οποίο δεν μεταβάλλει σε τίποτα το γεγονός αυτό. Η σχέση εργασίας των εργαζόμενων της ΔΕΚΟ διέπεται κατ’ αρχάς από το ιδιωτικό δίκαιο, την κοινή εργατική νομοθεσία, εκτός αν ο νόμος ορίζει διαφορετικά. Η υπαγωγή κάποιου νομικού προσώπου στον δημόσιο τομέα είναι κρίσιμη μόνο για την εφαρμογή των συγκεκριμένων διατάξεων, που κατά περίπτωση ορίζει ο νόμος.
Θα πρέπει να τονιστεί ότι ποτέ πριν από τη θέσπιση του μνημονιακού ν.4093∕2012 δεν ίσχυε ούτε για τους εργαζόμενους των ΔΕΚΟ το ενιαίο μισθολόγιο του στενού δημόσιου τομέα, όπως αυτήν τη στιγμή προσπαθεί να μπει μέσα στη ρύθμιση.
Θα ήθελα να πούμε ότι για τη δημιουργία των σχετικών δαπανών εφαρμόστηκαν και υλοποιήθηκαν κατά περίπτωση: ο ιδρυτικός νόμος και ο εσωτερικός κανονισμός λειτουργίας τού παραπάνω φορέα, η εργατική νομοθεσία, οι συλλογικές διαπραγματεύσεις και συνακόλουθα αυτών, οι σχετικές προς τούτο συμβάσεις εργασίας, διαιτητικές αποφάσεις, ατομικές συμβάσεις και συμφωνίες, καθώς και αποφάσεις των οργάνων διοίκησης του ΟΚΑΝΑ, καθότι ο ΟΚΑΝΑ είναι νομικό πρόσωπο ιδιωτικού δικαίου, που ιδρύθηκε με νόμο και όσον αφορά το προσωπικό του διέπεται από το ιδιωτικό δίκαιο, δηλαδή από την κοινή εργατική νομοθεσία.
Γι’ αυτό, κυρία Υπουργέ, επαναλαμβάνουμε ότι σας καλούμε να λάβετε άμεσα μέτρα, προκειμένου να λήξει οριστικά αυτό το ζήτημα και συγκεκριμένα να αναλάβετε νομοθετική πρωτοβουλία σε σχέση με το ζήτημα που ανακύπτει από την έκθεση ελέγχου της μισθοδοσίας από το Γενικό Λογιστήριο του Κράτους.
Εάν έχετε συγκεκριμένες αμφιβολίες για συγκεκριμένες περιπτώσεις, δεν μπορούν γι’ αυτόν το λόγο να παίρνουν την ευθύνη εξακόσιοι πενήντα εργαζόμενοι, οι οποίοι έχουν υπογράψει συλλογικές συμβάσεις, σύμφωνα με το δίκαιο και να επιρρίπτεται σε όλους συλλογικά η ευθύνη για δεδουλευμένα νόμιμα, γιατί έτσι ανοίγει η πόρτα να αναιρεθούν οι συλλογικές συμβάσεις και μάλιστα αναδρομικά. Αυτό δεν τιμά την Κυβέρνηση ούτε το Υπουργείο σας. 
Στη συγκεκριμένη περίπτωση, το Υπουργείο σας έχει ευθύνη γι’ αυτόν το φορέα και όχι το Υπουργείο Οικονομικών. Εσείς έχετε ευθύνη, εάν το ζήτημα των ναρκωτικών δεν αντιμετωπίζεται επαρκώς από αυτήν την Κυβέρνηση. Εσείς έχετε ευθύνη για το γεγονός ότι o ΟΚΑΝΑ συρρικνώνεται συνεχώς, ότι έχουν ανασταλεί και σταματήσει βασικές υπηρεσίες, όπως οι λειτουργίες της κινητής μονάδας, οι προληπτικοί εμβολιασμοί, οι ουροληψίες, ότι η μεθαδόνη αυτήν τη στιγμή εξασφαλίζεται οριακά -απλώς σας αναφέρω λίγο την κατάσταση-, ότι η λίστα αναμονής στην Αθήνα περιλαμβάνει τρεισήμισι χιλιάδες ασθενείς, ενώ η χρήση των ουσιών αυξάνεται, οι ασφαλιστικές εισφορές των εργαζομένων παρακρατούνται και δεν αποδίδονται, οι παρακρατούμενες δόσεις, οι οποίες αφορούν δάνεια, που έχουν πάρει οι εργαζόμενοι, δεν αποστέλλονται στις τράπεζες και ότι οι υπερωρίες δεν πληρώνονται.
Κυρία Υπουργέ, σας παρακαλούμε, πραγματικά, να αναλάβετε την ευθύνη σας και να πράξετε κάτι με τη νομοθετική ρύθμιση, την οποία σας ζητάμε, για να προχωρήσει και να μπορέσει να λειτουργήσει ο βασικός άξονας υλοποίησης του νόμου για τα ναρκωτικά, που μόλις ψηφίσαμε, πριν ενάμιση μήνα.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε. 
Θα ήθελα να παρακαλέσω, επειδή έχουμε έντεκα ερωτήσεις συναδέλφων –καταλαβαίνω και αντιλαμβάνομαι μετά από τόσα χρόνια, αλλά το καταλαβαίνετε και εσείς- να μην υπερβαίνουμε το χρόνο ομιλίας.</ChairmanSpeech>
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Ευχαριστώ, κύριε Πρόεδρε, για την ανοχή σας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Να είστε καλά.
Το λόγο έχει η κυρία Υπουργός.</ChairmanSpeech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Κύριε Πρόεδρε, θα είμαι σύντομη.
Πρώτον να υπογραμμίσω ότι, γενικά, θεωρώ ότι αυτές οι ειδικές νομικές ρυθμίσεις αναιρούν το θεσμικό πλαίσιο του κράτους. Είμαι κάθετα εναντίον αυτού. Δεν μπορούμε, δηλαδή, να παρεμβαίνουμε, κάνοντας καινούργιες νομοθετικές ή κατά περίπτωση νομοθετικές ρυθμίσεις, για να λύσουμε επιμέρους προβλήματα, γιατί με αυτόν τον τρόπο αναιρούμε τη δράση των διαφόρων αρχών, οι οποίες πρέπει να είναι ανεξάρτητες και να κάνουν καλά τη δουλειά τους. Τα παραδείγματα αυτά μπορεί να αφορούν στη συγκεκριμένη περίπτωση μια ομάδα εργαζομένων, αλλά μπορεί να αφορούν και μία ομάδα συντεχνιακών συμφερόντων. Μπορεί να αφορούν προσωπικά οφέλη, τα οποία κατά κόρον έχουν νομοθετηθεί σε αυτήν εδώ την Αίθουσα.</Speech> 
<Speech><Parlmember>ΒΑΣΙΛΙΚΗ ΚΑΤΡΙΒΑΝΟΥ</Parlmember>: Νομίμως.</Speech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Δεν λέω με το παράδειγμα αυτό. Λέω πώς κάνουμε νόμιμη τη διαφθορά με το νόμο και έτσι δρούμε νόμιμα. Αυτό είναι μία συνήθης πρακτική στην Ελλάδα.
Το δεύτερο, το οποίο θα ήθελα να σας πω είναι ότι τα νομικά πρόσωπα ιδιωτικού δικαίου οφείλουν και πρέπει να είναι ιδιωτικού δικαίου. Έχω στα χέρια μου εφημερίες για τον ΟΚΑΝΑ, τις οποίες δεν υπογράφω. Θεωρώ ότι η εποπτευόμενη αρχή ή ο Υπουργός ο αντίστοιχος δεν έχουν κανένα δικαίωμα να κανονίζουν τις εφημερίες ενός νομικού προσώπου ιδιωτικού δικαίου. Έχει ένα διοικητικό συμβούλιο και αυτό θα πρέπει να είναι υπεύθυνο για το πώς κανονίζονται οι εφημερίες. 
Παρ’ όλα αυτά, όμως, η προηγούμενη κυβέρνηση, για να ελέγξει, δήθεν, νομικά πρόσωπα ιδιωτικού δικαίου έβγαλε νομοθετικό διάταγμα, σύμφωνα με το οποίο ο Υπουργός υπογράφει τις εφημερίες. Εντάξει, υπάρχει αυτός ο νόμος, ο οποίος κατ’ εμέ δεν χρειάζεται με τίποτα, διότι κάποιος πρέπει να παίρνει την ευθύνη και την ευθύνη στο νομικό πρόσωπο ιδιωτικού δικαίου την παίρνει ο πρόεδρος και το διοικητικό συμβούλιο.
Θέλουν, λοιπόν, να υπογράψω τις εφημερίες. Πώς είναι δυνατόν να υπογράψω εφημερίες, οι οποίες αφορούν το 100% των γιατρών, το 50% των νοσηλευτών και το 20% των άλλων θεραπευτών μέσα στον ΟΚΑΝΑ; Ο ΟΚΑΝΑ είναι ένας οργανισμός, ο οποίος εξυπηρετεί μία χρόνια νόσο. Εάν είναι δυνατόν ο γιατρός να είναι ο πρώτος, ο οποίος θα πάρει το μεγαλύτερο μερίδιο για τις εφημερίες σε έναν οργανισμό, ο οποίος είναι χρονίας νόσου, ο νοσηλευτής λιγότερο και ο θεραπευτής ακόμα λιγότερο!
Αυτό είναι απαράδεκτο! Γι’ αυτόν το λόγο δεν υπογράφω τις εφημερίες, διότι προσπαθώ να πείσω ότι πρέπει το διοικητικό συμβούλιο του ΟΚΑΝΑ να κάνει ορθολογική κατανομή των εφημεριών, όχι ανάλογα με τα συμφέροντά μας, αλλά ανάλογα με τις ανάγκες του Οργανισμού για απόδοση φροντίδας υγείας. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και εμείς ευχαριστούμε, κυρία Υπουργέ.
Συνεχίζουμε με τη δεύτερη υπ’ αριθμόν 1371/23-4-2013 επίκαιρη ερώτηση δευτέρου κύκλου του Βουλευτή Αρκαδίας του Συνασπισμού Ριζοσπαστικής Αριστεράς-Ενωτικό Κοινωνικό Μέτωπο κ. Κωνσταντίνου Ζαχαριά προς τον Υπουργό Υγείας, σχετικά με την υλοποίηση του ειδικού προγράμματος του ΟΑΕΔ για την απασχόληση απεξαρτημένων ατόμων στα ψυχιατρικά νοσοκομεία Αθήνας και Θεσσαλονίκης.
Ο κ. Ζαχαριάς έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Ευχαριστώ, κύριε Πρόεδρε.
Κυρία Υπουργέ, από την αρχή του 2012 είναι σε εξέλιξη ένα ειδικό τριετές πρόγραμμα του ΟΑΕΔ για ενίσχυση εργοδοτών, όσον αφορά την απασχόληση απεξαρτημένων ατόμων σύμφωνα με το οποίο ο ΟΑΕΔ πληρώνει τις ασφαλιστικές τους εισφορές. 
Στην προκειμένη περίπτωση έχουμε είκοσι απεξαρτημένα άτομα στο Ψυχιατρικό Νοσοκομείο της Αθήνας στο πρόγραμμα «18 ΑΝΩ» και δέκα άτομα στο Ψυχιατρικό Νοσοκομείο Θεσσαλονίκης, πέντε στην μονάδα «ΙΑΝΟΣ» και πέντε στη μονάδα «ΑΡΓΩ». Πρόκειται για ειδικούς θεραπευτές που έχουν δώσει μία μεγάλη μάχη ζωής, την έχουν κερδίσει και συμβάλλουν πια, μέσα από τις ομάδες απεξάρτησης, στην απεξάρτηση ετέρων ατόμων. 
Το 2012 δόθηκαν για πληρωμές 220.000 ευρώ στο Ψυχιατρικό Νοσοκομείο της Αθήνας και 167.000 ευρώ στο Νοσοκομείο της Θεσσαλονίκης για την τακτική μισθοδοσία αυτών των ατόμων. Όμως, το 2013, παρ’ όλο που υπάρχουν νομοθετικές δεσμεύσεις και συμβατικές υποχρεώσεις, έχουν μπει μόνο 150.000 ευρώ, δηλαδή το 40% του απαιτούμενου ποσού για να πληρωθούν οι τακτικές αποδοχές αυτών των ανθρώπων και έτσι υπάρχει μεγάλο πρόβλημα διακοπής των προγραμμάτων, με αποτέλεσμα να έχουμε ποινές στα νοσοκομεία, απώλεια των θέσεων γι’ αυτές τις ειδικές ομάδες ανθρώπων –που όπως είπαμε και ευάλωτες είναι αλλά έχουν δώσει και συνεχίζουν να δίνουν μία τεράστια μάχη ζωής για το μέλλον και την εργασία τους- και υποβάθμιση συνολικότερα των προγραμμάτων απεξάρτησης.
Θέλουμε τη θέση σας επάνω σε αυτό και ελπίζουμε ότι θα μπορέσουν αυτοί οι άνθρωποι να πληρωθούν για την εργασία που παρέχουν.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, γιατρέ μου.
Το λόγο έχει η κυρία Υφυπουργός.</ChairmanSpeech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Δεν διαφωνώ καθόλου μαζί σας. Προσπαθούμε να το κάνουμε. 
Ξέρετε, ένας προϋπολογισμός -και ιδιαίτερα ο φετινός- έχει πολλά ελλείμματα. Δεν είναι μόνο αυτός ο λογαριασμός που έχει ελλείμματα. Ειλικρινά σας λέω ότι δεν υπάρχει καμμία πρόθεση να μην εξυπηρετηθούν οι άνθρωποι. Η πρόθεση είναι να συνεχιστεί το πρόγραμμα, το οποίο θεωρώ ότι είναι πάρα πολύ σημαντικό και να επεκταθεί κανονικά και άμεσα. 
Ήδη έχουμε κάνει ενέργειες για να ενισχυθεί αυτός ο κωδικός, προσπαθώντας παράλληλα να κόψουμε από αλλού. Όταν λέμε να γίνουν διαγωνισμοί στις αιμοδοσίες, ώστε να μειωθούν τα αντιδραστήρια στο μισό του κόστους, αυτό θέλουμε να κάνουμε, δηλαδή μια ανακατανομή από τη σπατάλη σε αυτά τα αντικείμενα που χρειάζονται ενδυνάμωση.
Χρειάζεται βοήθεια απ’ όλους, ώστε να μειωθεί η σπατάλη με συγκεκριμένο τρόπο και συγκεκριμένες ενέργειες, για να έχουμε αυτά τα λεφτά και να δοθούν εκεί που όντως χρειάζεται. Δεν διαφωνώ καθόλου μαζί σας. Κάνουμε το παν γι’ αυτό.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Ζαχαριάς.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΖΑΧΑΡΙΑΣ</Parlmember>: Θα ήμασταν οι τελευταίοι που θα διαφωνούσαμε με την πάταξη των σκανδάλων και την περιστολή της σπατάλης στο Υπουργείο Υγείας και συνολικά σε όλα τα Υπουργεία και σε όλα τα προγράμματα από την Κυβέρνηση.
Πιστεύουμε, όμως, εμείς στον ΣΥΡΙΖΑ ότι η υποχρηματοδότηση του Υπουργείου Υγείας -και γενικότερα στην υγεία- είναι μεγάλη, σε βαθμό που να επηρεάζονται οι υπηρεσίες και τα προγράμματα που βρίσκονται σε εξέλιξη.
Χάρηκα που είπατε ότι θα κάνετε ό,τι μπορείτε. Έχουν περάσει ήδη τέσσερις μήνες, βέβαια, που οι άνθρωποι αυτοί είναι απλήρωτοι. Θα πρέπει να γίνει μία ρύθμιση. Νομίζω ότι θα το προσπαθήσετε. Και είπατε ότι έχετε κάνει προσπάθειες γι’ αυτό. Τα χρήματα ασφαλώς είναι νομοθετημένα. Άρα χρειαζόμαστε 367.000 ευρώ. 
Η δουλειά των θεραπευτών -θα ήθελα να ακουστεί- είναι πάρα πολύ σημαντική. Το αναγνωρίσατε κι εσείς. Συμμετέχουν στην υποδοχή και την προετοιμασία των νέων ανθρώπων που προσέρχονται για απεξάρτηση, συμμετέχουν στις συμβουλευτικές ομάδες των υπό απεξάρτηση ατόμων και των συγγενών τους και, κυρίως, συμμετέχουν στην ψυχοεκπαίδευση και την ένταξη των ανθρώπων αυτών μέσα στα προγράμματα. Άρα είναι πάρα πολύ σημαντική η δουλειά που προσφέρουν και, βέβαια, έχουν κι αυτοί δικαίωμα να δουν ένα εργασιακό μέλλον εξασφαλισμένο.
Από την άλλη μεριά, οι ποινές –τις γνωρίζετε- είναι σημαντικές εάν διακοπεί το πρόγραμμα. Κι οπωσδήποτε τα τρία προγράμματα, όπως κι εσείς είπατε, πρέπει να συνεχίσουν και, μάλιστα, να επεκταθούν. Εξάλλου πρόκειται για τριάντα άτομα. Το τριετές πρόγραμμα, με την ενίσχυση των ασφαλιστικών εισφορών από τον ΟΑΕΔ, προβλέπει εκατόν πενήντα απεξαρτημένα άτομα. Άρα μακάρι να συμπληρώνονταν και να είχαμε ακόμη περισσότερους απεξαρτημένους σε θέσεις εργασίας. 
Ευχαριστώ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει η κυρία Υφυπουργός.</ChairmanSpeech>
<Speech><Parlmember>ΦΩΤΕΙΝΗ ΣΚΟΠΟΥΛΗ</Parlmember> (Υφυπουργός Υγείας): Συμφωνούμε απόλυτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πάρα πολύ.
Συνεχίζουμε με την πρώτη υπ’ αριθμ. 1364/23-4-2013 επίκαιρη ερώτηση πρώτου κύκλου του Γ΄ Αντιπροέδρου της Βουλής και Βουλευτή Χανίων της Νέας Δημοκρατίας κ.&#160; Χρήστου Μαρκογιαννάκη&#160; προς τους Υπουργούς&#160; Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την αποκρατικοποίηση του αερολιμένος Χανίων.
Βέβαια, κύριε Αντιπρόεδρε, υπάρχει και ταυτόσημη επίκαιρη ερώτηση από άλλον συνάδελφο. 
Το λόγο έχει ο κύριος Αντιπρόεδρος.</ChairmanSpeech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής):  Κύριε Πρόεδρε, εάν υποθέσουμε ότι αύριο το πρωί η Κυβέρνηση βρισκόταν μπροστά σε μία αδήριτη ανάγκη να αποκρατικοποιήσει όλα τα αεροδρόμια -μικρά και μεγάλα- της χώρας, τότε το τελευταίο αεροδρόμιο, το οποίο θα είχε αυτή την τύχη, θα έπρεπε να είναι το αεροδρόμιο Χανίων «ΙΩΑΝΝΗΣ ΔΑΣΚΑΛΟΓΙΑΝΝΗΣ». 
Κατ’ αρχάς, κύριε Υπουργέ, θα ήθελα να διευκρινίσω ότι εγώ δεν είμαι κρατιστής, γιατί πιστεύω ότι το κράτος δεν είναι καλός επιχειρηματίας. Αντίθετα, πιστεύω ότι ο επιχειρηματίας, που λειτουργεί στο πλαίσιο της ιδιωτικής οικονομίας υπό συνθήκες υγιούς ανταγωνισμού, είναι εκείνος ο οποίος προσφέρει και μάλιστα σημαντικά. Το κράτος ως επιχειρηματίας, με ό,τι το συνοδεύει -τη διαφθορά, τις συνθήκες ήσσονος προσπάθειας και όλα τα άλλα, τα οποία γνωρίζουμε- δεν είναι καλός επιχειρηματίας. Αυτό, όμως, δεν σημαίνει ότι πάντοτε ο ιδιώτης, εν παντί τόπω και χρόνω, είναι ο κατάλληλος για να λειτουργήσει μια επιχείρηση. Υπάρχουν περιστάσεις, συνθήκες και ιδιαιτερότητες που το κράτος πρέπει να είναι παρόν. Και αυτές οι συνθήκες, αυτές οι ιδιαιτερότητες, συντρέχουν κατ’ εξοχήν στο αεροδρόμιο Χανίων.
Αυτή ήταν η αιτία για την οποία κατέθεσα την ερώτηση αυτή κι όχι, αν θέλετε, περισσότερο οι μικρότερες άλλες αιτίες, οι οποίες συντρέχουν κι αυτές. Εδώ έχουμε να κάνουμε με μία κατάσταση η οποία, εάν συνεχιστεί, η Περιφέρεια Κρήτης θα χωριστεί πλέον οριστικά στα δύο: η ευνοούμενη πλευρά, δηλαδή εκείνη στην οποία το κράτος προσφέρει τα πάντα, προκειμένου να αναπτυχθεί, και η άλλη, η δυτική πλευρά, η οποία θα συνεχίσει να έχει τη μοίρα που είχε μέχρι και σήμερα.
Δύο είναι, αν θέλετε, οι υποδομές που στα Χανιά συμβάλλουν στην ανάπτυξη. Είναι το λιμάνι της Σούδας και το αεροδρόμιο των Χανίων.
Μάλιστα, θα πρέπει να σας πω το εξής: Πριν από δεκαεπτά χρόνια είχε γίνει μία σημαντική επέκταση του αεροσταθμού. Ήταν τόσο εκρηκτική η αύξηση της επιβατικής κίνησης -αφίξεων και αναχωρήσεων- μέσα σε δεκαεπτά χρόνια που υπάρχει ανάγκη -και αυτήν τη στιγμή είναι σε εξέλιξη ένα πρόγραμμα, ένα έργο, ύψους 110.000.000 ευρώ, το οποίο ξεκινάει οσονούπω- να μεγαλώσει. Αυτό πού οφείλεται; Οφείλεται στους ιδιώτες, στους κατοίκους της περιοχής, στους ξενοδόχους και σε όλους τους άλλους φορείς, οι οποίοι έδωσαν διαχρονικά τη μάχη.
Τώρα τι γίνεται; Ενώ υπάρχουν, πλέον, λαμπρές προοπτικές ανάπτυξης εξαιτίας αυτών των δύο υποδομών -του λιμανιού και του αεροδρομίου- έρχεστε εσείς και αποκρατικοποιείτε το αεροδρόμιο Χανίων και δεν αποκρατικοποιείτε το αεροδρόμιο Ηρακλείου. 
Τι σημαίνει αυτό το πράγμα, κύριε Υπουργέ; Σημαίνει ότι έχουμε ένα αεροδρόμιο φθηνό -το οποίο θα παραμείνει φθηνό, όπως είναι σήμερα το αεροδρόμιο του Ηρακλείου- κι ένα αεροδρόμιο ακριβό, που θα γίνει το αεροδρόμιο των Χανίων. 
Ξέρετε την κρίση που υπάρχει και ξέρετε ότι οι ταξιδιωτικοί πράκτορες λογαριάζουν και το 1 ευρώ, προκειμένου να μεταφέρουν τον τουρισμό είτε προς την άλφα είτε προς τη βήτα πλευρά. Τι θα γίνει; Εκεί που πάει να σηκώσει κεφάλι ο νομός, η δυτική Κρήτη γενικότερα, θα δεχθεί πάλι την καρπαζιά και θα παραμείνει εκεί που είναι τόσα χρόνια.
Θα σας ακούσω και στη δευτερολογία μου θα πω τα υπόλοιπα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, κύριε συνάδελφε, θέλω κατ’ αρχάς να ξεκαθαρίσουμε γιατί προχωρούμε σε αυτές τις συμβάσεις παραχώρησης των περιφερειακών αεροδρομίων. Όχι μόνο διότι είναι διεθνής δέσμευση της χώρας. Αυτό είναι το λιγότερο. Προχωρούμε, διότι πρώτα απ’ όλα υπάρχει έλλειψη πόρων. Δεν έχουμε…</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Έλλειψη…</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Υπάρχει έλλειψη πόρων για τη συντήρηση και την αναβάθμιση των αεροδρομίων, με χρήματα των Ελλήνων φορολογουμένων. Είναι ένας από τους λόγους που προχωρούμε προς αυτήν την κατεύθυνση. 
Ο δεύτερος λόγος είναι πως αυτή είναι η διεθνής πρακτική. Αν δείτε τι συμβαίνει γύρω μας, στην ευρύτερη γειτονιά της Ελλάδας, σε άλλες ευρωπαϊκές χώρες, κράτη-μέλη της Ευρωπαϊκής Ένωσης, ολοένα και περισσότερες χώρες προχωρούν σε αυτές τις συμβάσεις παραχώρησης.
Τελευταίο παράδειγμα είναι η Πορτογαλία, η οποία πριν από δύο-τρεις μήνες έδωσε όλα της τα αεροδρόμια σε διεθνή διαχειριστή με σύμβαση παραχώρησης.
Τρίτον, εδώ δεν μιλάμε για αποκρατικοποίηση. Θέλω να είναι σαφές το πράγμα. Μιλάμε για σύμβαση παραχώρησης. Δηλαδή, το δημόσιο κρατάει την κυριότητα. Ειδικά, δε, στην περίπτωση του αεροδρομίου των Χανίων, που είναι και στρατιωτικό αεροδρόμιο, δεν έχουμε τίποτα άλλο από τους κοινόχρηστους χώρους και τους χώρους που είναι αναγκαίοι για την εμπορική λειτουργία, οι οποίοι δίνονται με σύμβαση παραχώρησης σε κάποιον ιδιώτη. Όλες οι υπόλοιπες εγκαταστάσεις, διάδρομοι προσγείωσης-απογείωσης, όλες οι εγκαταστάσεις, δηλαδή, που είναι αναγκαίες για το στρατιωτικό αεροδρόμιο δεν αφορούν καθόλου στη σύμβαση παραχώρησης και παραμένουν στην ιδιοκτησία του κράτους.
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του κυρίου Υπουργού)
Βεβαίως, ένας ακόμη λόγος που κινούμαστε προς αυτήν την κατεύθυνση, είναι διότι τα αεροδρόμια είναι η εικόνα της χώρας προς τα έξω και θέλουμε να τα μετατρέψουμε από πίστες προσγείωσης και απογείωσης -που αυτό είναι απλώς σήμερα- σε μικρούς τοπικούς πόλους ανάπτυξης, πράγμα το οποίο θα είναι καλό και για τον τουρισμό αλλά και για τις τοπικές κοινωνίες -την κοινωνία των Χανίων εν προκειμένω- με τα εμπορικά κέντρα και τις άλλες δραστηριότητες που μπορεί να γίνουν στο χώρο του αεροδρομίου.
Τώρα έρχομαι στο ειδικότερο θέμα, ποιες επιπτώσεις θα υπάρξουν στο αεροδρόμιο των Χανίων σε σχέση με το ότι το αεροδρόμιο των Χανίων εντάσσεται στις συστάδες των συμβάσεων αυτών παραχώρησης, ενώ στο αεροδρόμιο Ηρακλείου θα κατασκευαστεί  με ΣΔΙΤ ένα καινούργιο αεροδρόμιο κι εν τω μεταξύ, για κάποια, πολύ λίγα, χρόνια, θα λειτουργεί το σημερινό. 
Πρώτον, έχουμε μελέτη κόστους-οφέλους της Ειδικής Διαχειριστικής Αρχής Μεταφορών, η οποία κατέδειξε ότι τα αεροδρόμια Ηρακλείου και Χανίων δεν λειτουργούν ανταγωνιστικά, απευθύνονται σε διαφορετικές αγορές έκαστο και εξυπηρετούν ανεξάρτητες, λόγω φύσης αλλά και γεωγραφικής απόστασης, περιοχές επιρροής. 
Δεύτερον, η περιοχή επιρροής του αεροδρομίου Χανίων είναι λιγότερο κορεσμένη τουριστικά απ’ ό,τι είναι η αντίστοιχη του Ηρακλείου. 
Επομένως στο Ηράκλειο δεν υπάρχουν δυνατότητες τουριστικής ανάπτυξης στο βαθμό που υπάρχουν στα Χανιά. 
Τρίτον και κυριότερο -και θέλω να με προσέξετε σε αυτό και να ακούει και η χανιώτικη κοινωνία- με βάση τα στοιχεία τα οποία μου έδωσαν οι αρμόδιες υπηρεσίες, πιστοποιείται ότι οι χρονοθυρίδες, αυτό που στη γλώσσα των αερομεταφορών είναι γνωστό ως «slots», του Κρατικού Αερολιμένα Ηρακλείου είναι κατειλημμένες στο σύνολό τους από πτήσεις τσάρτερ, ενώ περί τα εκατόν είκοσι αιτήματα για είσοδο στις ώρες αυτές βρίσκονται στη λίστα αναμονής της Αρχής Συντονισμού Πτήσεων. 
Από τα παραπάνω προκύπτει ότι, πέραν αυτού που είπα για τον τουρισμό, ειδικά ο αερολιμένας Ηρακλείου έχει κορεστεί έτσι όπως λειτουργεί μέχρι σήμερα.
Επομένως, κύριε συνάδελφε, κύριε Μαρκογιαννάκη, ακόμα και να θέλαμε να βοηθήσουμε για κάποιο λόγο –περίεργο- το Ηράκλειο και να ζημιώσουμε τα Χανιά, δεν μπορούμε να το κάνουμε, διότι ο συγκεκριμένος αερολιμένας, του Ηρακλείου, που λειτουργεί σήμερα, δεν έχει περαιτέρω δυνατότητες ανάπτυξης.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Ορίστε, κύριε συνάδελφε, έχετε το λόγο.</ChairmanSpeech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Κύριε Υπουργέ, είπατε κάποια στιγμή «να μας ακούσουν και οι Χανιώτες». Σας διαβεβαιώ, λοιπόν, ότι σας ακούν αυτήν τη στιγμή, αλλά δεν σας πιστεύουν. Και  αυτό όχι επειδή είστε εσείς ο συγκεκριμένος Υπουργός, αλλά γιατί έχουν πικρή εμπειρία από το παρελθόν. Τα διάφορα προγράμματα, οι κρατικές ενισχύσεις πάσης μορφής, έργα από Ολυμπιακούς Αγώνες και τόσα άλλα πήγαν σε μια περιοχή. Δεν είχαν διοχετευθεί  σε όλη την Κρήτη. Σε μια περιοχή πήγαν και είναι πάρα πολύ εύκολο να το διαπιστώσουμε. Αλλά ας το αφήσουμε αυτό.
 Κύριε Υπουργέ, θα γίνει ή δεν θα γίνει ακριβότερο το αεροδρόμιο Χανίων; Απλά. Στη δευτερολογία σας θέλω να απαντήσετε. Θα προστεθούν στα τέλη προσγείωσης-απογείωσης, παραμονής και όλα τα άλλα έξοδα τα οποία έχει ένα αεροσκάφος το οποίο πηγαίνει σε ένα αεροδρόμιο; 
Έχουμε την πικρή εμπειρία από το «Ελευθέριος Βενιζέλος», που είναι το ακριβότερο αεροδρόμιο της Ευρώπης. Το ίδιο θέλετε να κάνετε και το αεροδρόμιο των Χανίων. Και μη μου λέτε εμένα ότι έχει κορεστεί το αεροδρόμιο Ηρακλείου, διότι ήδη ενώ προ της εξαγγελίας ότι δεν πρόκειται να αποκρατικοποιηθεί ή να παραχωρηθεί -ή όπως αλλιώς θέλετε, πείτε το- όλοι αγωνίζονταν και αγωνιούσαν αν θα γίνει το αεροδρόμιο του Καστελίου, μόλις έγινε η εξαγγελία ότι δεν πρόκειται να αποκρατικοποιηθεί, άρχισαν οι φορείς κι έλεγαν: «Βολευόμαστε και με αυτό το αεροδρόμιο, αρκεί να γίνουν κάποιες επεκτάσεις τις οποίες θα επιδιώξουμε». Οπότε, αν επιτευχθούν αυτές οι επιδιώξεις, αντιλαμβάνεστε ότι ούτε περί κορεσμού θα μπορείτε να ομιλείτε ούτε για οτιδήποτε άλλο. Απλά, θα βλέπουμε πάλι το ίδιο τροπάριο. Η δυτική πλευρά θα συνεχίσει να έχει τα ίδια προβλήματα σε αντίθεση με την ευνοημένη ανατολική πλευρά. 
(Στο σημείο αυτό κτυπάει προειδοποιητικά το κουδούνι λήξεως του χρόνου ομιλίας του Γ΄ Αντιπροέδρου της Βουλής)
Γι’ αυτό θα σας παρακαλέσω πάρα πολύ να μην προχωρήσετε αυτήν την αποκρατικοποίηση. Ήδη, μετά από μεγάλες προσπάθειες και μεγάλους αγώνες, κατάφεραν οι ξενοδόχοι των Χανίων κι έκαναν μια συμφωνία με την εταιρεία φθηνών πτήσεων, τη «RYANAIR», που θα φέρει φέτος στο Νομό Χανίων πάνω από τριακόσιες χιλιάδες τουρίστες. Με φτηνές πτήσεις, με φτηνό αεροδρόμιο και με φτηνό κόμιστρο έρχεται πολύς κόσμος. Μόλις επισυμβεί το μοιραίο, το οποίο επιχειρείτε, και αυτοί θα φύγουν αλλά και όλοι άλλοι οι οποίοι προτίθενται πραγματικά να οδεύσουν προς τη δυτική πλευρά της Κρήτης -που πράγματι υπάρχουν προοπτικές- δεν θα έρθουν, κύριε Υπουργέ, διότι οι προοπτικές υπήρχαν και στο παρελθόν. Το φυσικό κάλλος της δυτικής Κρήτης, η φιλοξενία των κατοίκων, η επιχειρηματικότητα των ανθρώπων είναι στοιχεία που υπήρχαν και στο παρελθόν. Το κράτος ήταν απόν, το κράτος ήταν εχθρός, το κράτος δεν τους άφηνε. Και σήμερα, το 2013, έρχεται το κράτος και επιδεικνύει την ίδια συμπεριφορά. 
Όχι, κύριε Υπουργέ. Δεν έχετε το δικαίωμα, δεν έχει το δικαίωμα αυτή η Κυβέρνηση να συμπεριφέρεται κατ’ αυτόν τον τρόπο. Δεν μπορεί έναν πνεύμονα ανάπτυξης, μέσα από πολλούς αγώνες και μεγάλες προσπάθειες όλων των φορέων και όλων των κατοίκων του νομού Χανίων και του Ρεθύμνου –διότι πάνε αντάμα στην ανάπτυξη και οι δύο πρώην νομοί- δεν μπορεί αυτόν τον πνεύμονα ο οποίος αρχίζει να πετάει, αρχίζει να έχει προοπτικές, αρχίζει να φαίνεται ότι θα συμβάλει αποφασιστικά και μετά τα καινούργια έργα τα οποία γίνονται στην ανάπτυξη της περιοχής, να έρχεστε εσείς να τον αποκαθηλώνετε και να τον κάνετε ένα περιφερειακό, πανάκριβο αεροδρόμιο το οποίο δεν θα προσφέρει τίποτα. 
Θα σας παρακαλέσω πάρα πολύ να το ξαναδείτε. Άλλωστε προσωπικά έχετε και λόγους. Θα πρέπει επιτέλους κάποια στιγμή και η χορδή του τοπικισμού, που πάντα υπάρχει, να μας χτυπάει κάποιο καμπανάκι. Είστε κι εσείς από το Ρέθυμνο και ξέρετε πόσο ταλαιπωρημένη είναι η περιοχή της δυτικής Κρήτης από πλευράς ανάπτυξης.
Τελειώνοντας, θα ήθελα να πω ότι υπάρχει και κάτι άλλο. Υπάρχουν στρατιωτικές εγκαταστάσεις εκεί και τίθενται και θέματα εθνικής ασφάλειας. Εκεί είναι το πεδίο βολής Κρήτης, η 115, ο ναύσταθμος Κρήτης, η αμερικάνικη βάση και τόσα άλλα. Πώς πάτε να αποκρατικοποιήσετε ένα αεροδρόμιο το οποίο βρίσκεται εν μέσω τόσων στρατιωτικών εγκαταστάσεων, οι οποίες οχλούν την περιοχή, οι οποίες δημιουργούν προβλήματα ανάπτυξης και περιβάλλοντος στην περιοχή και, αντί να έλθετε να συμβάλετε στο να αμβλυνθούν αυτές οι συνέπειες, έρχεστε και αυτό ακόμα το θετικό το οποίο υπάρχει και αναπτύσσεται να το απαξιώσετε; 
Μ’ αυτά τα δεδομένα, θέλω να πιστεύω ότι δεν θα προχωρήσει αυτό. Σας παρακαλώ πάρα πολύ, δείτε τι συνέβη στο Ηράκλειο, το πανηγύρι το οποίο συνέβη μετά την εξαγγελία σας ότι δεν πρόκειται να αποκρατικοποιηθεί το αεροδρόμιο Ηρακλείου, παρά μόνο όταν και εάν και εφόσον γίνει το αεροδρόμιο του Καστελίου. Πανηγύρι κυριολεκτικά. Σας λέω ότι δεν θα γίνει ποτέ. Ήδη έχει εξαγγελθεί δεκαπέντε φορές από Πρωθυπουργούς και από Υπουργούς και δεν έχει γίνει. Τώρα, που δεν θα το επιδιώκουν οι κάτοικοι της περιοχής και οι φορείς, θα γίνει; Βεβαίως και δεν θα γίνει και έτσι θα διαιωνιστεί αυτή η κατάσταση η οποία υπάρχει, η οποία –επαναλαμβάνω- θα είναι σε βάρος της εκλογικής μου περιφέρειας. 
Εγώ ως Βουλευτής Χανίων, ως παλαιός Βουλευτής, σας λέω το εξής: Όλοι μας εδώ μέσα έχουμε υποχρέωση, εκτός από το καθήκον που έχουμε σ’ αυτήν την Αίθουσα, να προσπαθούμε να συνεισφέρουμε, όσο μπορούμε, στην ανάπτυξη της εκλογικής μας περιφέρειας όπως και ολόκληρης της Ελλάδας.
Σ’ αυτό το πλαίσιο έκανα τη σημερινή επίκαιρη ερώτηση. Είναι μία πρώτη αντίδραση στην οποία συμπαρίστανται όλοι οι φορείς με έγγραφα τα οποία έχω, έναν ολόκληρο φάκελο. Είναι η πρώτη αντίδραση σ’ αυτό το οποίο επιχειρείται. Θα υπάρχουν κι άλλες, κύριε Υπουργέ, πιο δυναμικές, από την περιοχή και τους κατοίκους, που ασφαλώς δεν θα είναι κάτι το ευχάριστο κατά την περίοδο της κρίσης που περνάει ο τόπος.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Μαρκογιαννάκη, είπατε ότι στα Χανιά μπορεί να μη με πιστεύουν. Ενδεχομένως να είναι έτσι, αλλά εγώ ξέρω ότι έχω μαζί μου το χρόνο. Μπορεί σήμερα διάφοροι να αντιδρούν, αλλά νωρίτερα ή αργότερα θα καταλάβουν ότι οι αντιδράσεις τους είναι προϊόν παρεξηγήσεως και η πολιτική, όπως και η ζωή, δεν είναι αγώνας ταχύτητος, αλλά είναι αγώνας αντοχής. Ξέρω λοιπόν ότι, σε τρεις μήνες, σε έξι μήνες, σ’ ένα χρόνο, αυτό που λέω σήμερα θα αποδειχθεί ότι είναι πέρα για πέρα αληθινό και γράψτε το για να το θυμόμαστε όλοι.
Δεύτερον, προφανώς δεν έχουμε κανένα λόγο να ευνοήσουμε το Ηράκλειο, ούτε εγώ ούτε κανένας άλλος. Αν είχαμε κανένα λόγο να ευνοήσουμε το Ηράκλειο, δεν θα δίναμε, από τα λίγα χρήματα που έχει το δημόσιο, πάνω από εκατό εκατομμύρια ευρώ για εκσυγχρονισμό και επέκταση του αεροδρομίου Χανίων τώρα.</Speech>
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): Έλεος!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Τρίτον, ο στόχος μας και για το αεροδρόμιο Χανίων και συνολικά για τα περιφερειακά αεροδρόμια που μπαίνουν στις συστάδες της παραχώρησης είναι να γίνουν καλύτερα, πιο σύγχρονα, πιο ελκυστικά, τοπικοί πόλοι ανάπτυξης και για τον τουρισμό και για το εμπόριο και γενικότερα για την ώθηση της περιοχής προς τα εμπρός.
Σε σχέση με την κοστολόγηση, σε σχέση με το πώς θα λειτουργούν τα περιφερειακά αεροδρόμια, για να αποφύγουμε λάθη που έγιναν στο «Ελευθέριος Βενιζέλος», εκείνο που βάζουμε και υπάρχει μέσα στους όρους των συμβάσεων παραχώρησης είναι ένα άνω όριο. Δηλαδή, θα γίνεται σύγκριση με τα αεροδρόμια πέντε ανταγωνιστικών χωρών και τα αεροδρόμια της Ελλάδας, από πλευράς χρεώσεων, και δεν θα είναι πάνω από το μέσο όρο. Είμαστε τουριστική χώρα και θέλουμε να προσελκύουμε τουρίστες και να μη θίξουμε την ανταγωνιστικότητά μας.</Speech> 
<Speech><Parlmember>ΧΡΗΣΤΟΣ ΜΑΡΚΟΓΙΑΝΝΑΚΗΣ</Parlmember> (Γ΄ Αντιπρόεδρος της Βουλής): …(δεν ακούστηκε)</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Αφήστε με, αν έχετε την καλοσύνη.
Ως προς την ασφάλεια έχουμε συνεννοηθεί με το Υπουργείο Αμύνης και για το αεροδρόμιο Χανίων και για πολλά άλλα στρατιωτικά αεροδρόμια, τα οποία εντάσσονται στις συμβάσεις παραχώρησης. Ξεκαθαρίζω ότι θα είναι μόνο κάποιοι κοινόχρηστοι χώροι και χώροι στους οποίους θα γίνονται εμπορικές δραστηριότητες που θα παραχωρούνται στους παραχωρησιούχους. 
Από εκεί και πέρα θέλω ακόμα μια φορά να το πω με όση δύναμη έχω -όποιος θέλει το πιστεύει και όποιος δεν θέλει δεν το πιστεύει, αλλά ξέρω ότι λέω την αλήθεια- ότι το σημερινό αεροδρόμιο Ηρακλείου έτσι ή αλλιώς, με όποια προσπάθεια κάνουμε ή δεν κάνουμε, περιθώρια περαιτέρω ανάπτυξης δεν έχει. Είναι κορεσμένο. 
Εδώ θα είμαστε και θα δείτε ότι σε αυτά που λέω έχω απόλυτο δίκιο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, ενημερώθηκα ότι για σοβαρούς λόγους πρέπει να φύγετε. Αν πάμε όμως έτσι, δεν θα φύγετε. Γιατί, ενώ ο χρόνος είναι πέντε λεπτά για τον ομιλούντα συνάδελφο και έξι για σας -συνολικά έντεκα, δηλαδή- ήδη η πρώτη ερώτηση μας πήρε είκοσι λεπτά.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Εδώ όμως δεν είμαστε ίσοι. Ούτε καν αναλογικά.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζουμε με την τρίτη υπ’ αριθμόν 1386/23-4-2013 επίκαιρη ερώτηση πρώτου κύκλου του πρώην Προέδρου της Βουλής και Βουλευτού Β’ Αθήνας του Πανελλήνιου Σοσιαλιστικού Κινήματος κ. Απόστολου Κακλαμάνη προς τον Υπουργό Ανάπτυξης, Ανταγωνιστικότητας, Υποδομών, Μεταφορών και Δικτύων σχετικά με την κατάργηση της διάταξης του άρθρου 78 του ν. 4146/2013. 
Το λόγο έχει ο κύριος Πρόεδρος.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, λυπάμαι πραγματικά που επανέρχομαι. Άλλες πλευρές και ιδιαίτερα η Αξιωματική Αντιπολίτευση, που διεμαρτύρετο την επομένη της ψηφίσεως της διατάξεως του άρθρου 78 του νόμου αυτού, τώρα σιωπούν. 
Όμως το θέμα είναι μείζον, διότι με πρόσχημα ότι θα απαλλαγούν της κατηγορίας για απιστία διοικήσεις ή στελέχη τραπεζών που δανειοδότησαν κόμματα -ενώ η συγκεκριμένη διάταξη δεν καλύπτει τέτοια ενδεχομένως αδικήματα- πραγματοποιείται ένα τεράστιο σκάνδαλο, που αφορά εκκρεμείς υποθέσεις στη δικαιοσύνη ή και ποινές που έχουν καταγνωστεί και εκτίονται αυτήν τη στιγμή για αδικήματα κοινής απιστίας ή απιστίας περί την υπηρεσία. 
Μου κάνει εντύπωση η σιωπή με την οποία αναδιπλούμενοι οι πάντες -και η Αντιπολίτευση, που οφείλει να επαγρυπνεί- κατά κάποιο τρόπο περιβάλλουν αυτό το σκάνδαλο. 
Δεν ξέρω γιατί. Αυτό που γνωρίζω είναι ότι το σχετικό νομοθετικό διάταγμα του 1964, όπως αυτό επανήλθε με το ν.1320/1982, όπως ο νόμος αυτός τροποποιήθηκε με το ν.1256/1982, όπως και πάλι το 1990 με το ν.1902 οριοθετήθηκε ο δημόσιος τομέας, δεν περιλαμβάνει τα κόμματα. 
Τα κόμματα όπως και η συντριπτική πλειοψηφία του Νομικού Συμβουλίου του Κράτους σε ένα ερώτημα που τους ετέθη απεφάνθησαν: είναι sui generis νομικά πρόσωπα, ενώσεις προσώπων, που παίρνουν νομική προσωπικότητα, την οποία δεν προέβλεπε και το νομοθετικό διάταγμα του 1974 αμέσως μετά την κατάλυση της δικτατορίας και έχουν αυτήν και μόνο τη νομική προσωπικότητα για την εκπλήρωση του συνταγματικού τους σκοπού. Αλλά στην οριοθέτηση του δημόσιου και του ευρύτερου δημόσιου τομέα δεν περιλαμβάνονται.
Η διάταξη αυτή, που απετέλεσε το άρθρο 78 του νόμου αυτού, σαφώς λέει ότι δεν υπάρχει απιστία για διοικήσεις τραπεζών και στελέχη τραπεζών, που συνήψαν δάνεια με νομικά πρόσωπα δημοσίου δικαίου, όπως δήμους, κύριε  Υπουργέ -είναι νομικά πρόσωπα δημοσίου δικαίου οι ΟΤΑ- ή του ευρύτερου ιδιωτικού δικαίου, του ευρύτερου δημόσιου τομέα, που ήταν μέχρι πρότινος ορισμένες τράπεζες, ήταν τα ΕΛΔΕ, ήταν διάφορα νομικά πρόσωπα ιδιωτικού δικαίου, τα οποία περιελαμβάνοντο στον οριοθετούμενο δημόσιο τομέα.
Και αυτή η διάταξη που δεχτήκατε, κύριε Υπουργέ, και έγινε νόμος δεν αναφέρει τα κόμματα. Δεν αναφέρει γενικώς και αόριστα, ώστε η θεωρία να μας ερμηνεύσει τι είναι δημόσιος τομέας. Λέει επί λέξει: «Όπως αυτός», δηλαδή ο δημόσιος τομέας, στενός ή ευρύτερος «οριοθετείται από το νόμο». Επί λέξει το αναφέρει. 
Εγώ για πρώτη φορά ακούω ότι ο νόμος προβλέπει πράξεις τις οποίες τιμωρεί. Πρώτη φορά βλέπω διάταξη που λέει τι δεν είναι αδίκημα. Εν τοιαύτη περιπτώσει, πρέπει να πούμε ότι δεν είναι αδίκημα όταν προεδρεύει ο Γ΄ Αντιπρόεδρος της Βουλής. Είναι ανόητο αυτό. Και, όμως, αυτήν την ανόητη διάταξη την περάσαμε, την πέρασαν κατά παράβαση του Συντάγματος και του Κανονισμού της Βουλής, χωρίς συζήτηση. Υπεκλάπη, δηλαδή, η ψήφος της Βουλής, δημοσιεύτηκε. Και το πρόβλημα τώρα ξέρετε ποιο είναι; Ότι δεν προβλέπει μόνο ό,τι έγινε, αλλά και από εδώ και πέρα.
Και ο Ποινικός Κώδικας στις γενικές του αρχές, στα άρθρα 2 και 3, προβλέπει ότι, εάν μεταξύ τελέσεως της πράξεως και εκτίσεως της ποινής ίσχυσαν περισσότεροι του ενός νόμοι, εφαρμόζεται ο επιεικέστερος και, αν νόμος θεώρησε την πράξη μη κολάσιμη, παύει η δίωξη.
Κύριε  Πρόεδρε, ζούμε πολύ δύσκολες ημέρες. Καταδημαγωγείται ο ελληνικός λαός. Εκατομμύρια ανθρώπων που υποφέρουν σήμερα, οι πάντες, ευκαίρως-ακαίρως βάλλουν κατά της Βουλής, κατά των τριακοσίων. Και ασφαλώς δεν μπορεί να ελέγξει κανείς εδώ μέσα ποιον στέλνει κάθε φορά ο ελληνικός λαός. Αλλά αυτό δεν σημαίνει ότι ο θεσμός αυτός, οι τριακόσιοι εκπρόσωποι του λαού συλλήβδην και αθρόως πρέπει να τσουβαλιαστούν για πράξεις αυτής της μορφής.
Κύριε Υπουργέ, σας παρακαλώ, η διάταξη αυτή πρέπει να ανακληθεί αφ’ ης ίσχυσε. Προσθέτω όμως ότι, έστω και για ένα λεπτό να ίσχυσε η διάταξη αυτή, δυστυχώς δεν καλύπτεται ό,τι έγινε. 
	Σε ό,τι αφορά τα κόμματα, κύριε Πρόεδρε -και τελειώνω- ο ελληνικός λαός ακούει «τα κόμματα λεηλάτησαν την Ελλάδα, έκλεψαν, κατέκλεψαν». Δεν λέει ο ελληνικός λαός «ο τάδε εντεταλμένος στο τάδε κόμμα που κάνει αυτήν τη δουλειά έκανε κάτι διαφορετικό». Παρουσιάζεται αυτό το φαινόμενο. Και εγώ απορώ, γιατί ανήκω στο κόμμα που κυβέρνησε πολλά χρόνια -ήμουν Υπουργός, Πρόεδρος της Βουλής- εάν λεηλατούσε αυτό το κόμμα την Ελλάδα, πώς βγαίνει να χρωστάει 200 εκατομμύρια ευρώ;
Ε, προφανώς κάτι άλλο συμβαίνει. Είτε τα κόμματα -όπως υποστηρίζω- ποτέ δεν λειτούργησαν πέραν της ενός ανδρός αρχής -όπως συμβαίνει ακόμα και τώρα- και ορισμένων προσώπων είτε κατά φήμη είτε κατ’ ουσία στελεχών κορυφαίων κ.λπ. Αλλά ο λαός που ανήκει σε μία παράταξη, σε ένα κόμμα, στη Νέα Δημοκρατία, στο ΠΑΣΟΚ, στο ΣΥΡΙΖΑ, στο ΚΚΕ, στη ΔΗΜΑΡ, στους Ανεξάρτητους Έλληνες, στη Χρυσή Αυγή, οπουδήποτε, δεν μπορεί να δέχεται την κατηγορία ότι τελικώς όλοι έβαλαν το δάχτυλο στο μέλι, αν δεν θέλει για άλλους σκοπούς να κρύβει κάτω από το χαλί τις ευθύνες των προσώπων, αντί να εξατομικεύει και τον έπαινο -όπου αξίζει- και τον ψόγο -όπου επίσης είναι απαραίτητο. 
Με αυτές τις συμπεριφορές νομίζω ότι βλάπτουμε την Ελλάδα, βλάπτουμε τη δημοκρατία, βλάπτουμε και τον κοινοβουλευτικό θεσμό. 
Σας παρακαλώ, κύριε Υπουργέ, τη διάταξη να την πάρετε πίσω. Δεν δικαιολογείται με τίποτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Επειδή δεν είναι παράνομο όταν προεδρεύει ο Γ΄ Αντιπρόεδρος, γιατί προεδρεύει ο Β΄ Αντιπρόεδρος, κύριε Πρόεδρε, θα δώσω το λόγο τώρα άμεσα στον Υπουργό κ. Χατζηδάκη.</ChairmanSpeech>
	<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, κατ’ αρχάς ως προς τα ζητήματα της διαδικασίας και του Κανονισμού -καίτοι φυσικά δεν είμαι αρμόδιος εγώ να τηρώ τον Κανονισμό της Βουλής, είναι ευθύνη του Προεδρείου- θέλω να σας πω ότι σύμφωνα με το Σύνταγμα, το άρθρο 74 παράγραφοι 3 και 5, η Κυβέρνηση –κάθε κυβέρνηση- δικαιούται να κάνει δεκτές εκπρόθεσμες τροπολογίες και επίσης, σε περίπτωση αμφισβήτησης, αποφαίνεται η Βουλή. 
Εδώ, θέμα αμφισβητήσεως επί της συγκεκριμένης τροπολογίας δεν ετέθη. Η συγκεκριμένη τροπολογία έγινε δεκτή –μπορεί να φανεί στα Πρακτικά- γύρω στις 16.30΄. Μέχρι τις 18.15΄, αφού έγινε δεκτή και αφού διενεμήθη σε όλους τους συναδέλφους που ήταν στην Αίθουσα και στους Κοινοβουλευτικού Εκπροσώπους, ουδείς έκανε κάποια παρατήρηση συγκεκριμένης ενστάσεως και το θέμα ηγέρθη πολύ αργότερα. Επομένως από πλευράς Κανονισμού, θα μου επιτρέψετε να πω, κατά την ταπεινή μου άποψη, ότι ζήτημα δεν υφίσταται. 
Έρχομαι τώρα στην ουσία του θέματος, τι ρυθμίζει δηλαδή η τροπολογία. Η τροπολογία ρυθμίζει την ευθύνη του προέδρου, των μελών του διοικητικού συμβουλίου και των στελεχών τραπεζών, όταν υπάρχει σύναψη δανείων με νομικά πρόσωπα δημόσιου ή ιδιωτικού δικαίου, μη κερδοσκοπικού χαρακτήρα, του ευρύτερου δημόσιου τομέα. 
Τι ρυθμίζει η συγκεκριμένη τροπολογία; Η τροπολογία αυτή αναφέρει ότι δεν υπάρχει απιστία σωρευτικά, εάν συντρέχουν δύο προϋποθέσεις: Πρώτον, εάν υπάρχουν σχετικές αποφάσεις από τα αρμόδια όργανα της τράπεζας για τη χορήγηση δανείων και γενικά πιστώσεων. Και, δεύτερον, εάν τηρήθηκαν οι σχετικές κανονιστικές διατάξεις της Τράπεζας της Ελλάδος, όπως της ερμηνεύει η ίδια η Τράπεζα της Ελλάδος.
Δηλαδή, κατά την άποψή μου, λέει κάτι σχεδόν αυτονόητο.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τι χρειάζεται η διάταξη, εάν είναι αυτονόητο αυτό;</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Θα σας πω, κύριε Κακλαμάνη.
Είναι μία απρόσωπη ρύθμιση, η οποία γίνεται για λόγους ασφαλείας δικαίου. Γνωρίζετε την περιρρέουσα ατμόσφαιρα. Πολλοί τραπεζικοί οργανισμοί έχουν σε αυτές τις συνθήκες πρόσθετη δυσκολία για δανειοδοτήσεις. 
Η Κυβέρνηση, λοιπόν, έκανε δεκτή αυτήν την τροπολογία, προκειμένου να υπάρξει μία σαφής νομική οριοθέτηση ως προς το ζήτημα αυτό, χωρίς να αμφισβητούνται φυσικά σε καμμία περίπτωση οι κανόνες της διαφάνειας. 
Για να καταλήγω -και αυτό είναι που θέλω να τονίσω- δανειοδοτήσεις που έγιναν είτε προς κόμματα όποια ερμηνεία και αν κάνει κανείς δεκτή είτε προς άλλους φορείς, χωρίς να υφίστανται αποφάσεις από τα αρμόδια όργανα της τράπεζας και χωρίς σεβασμό προς τις κανονιστικές διατάξεις της Τράπεζας της Ελλάδος, συνεχίζουν να αποτελούν προφανώς απιστία. Και όλοι οι οποίοι εξέδωσαν τέτοιες αποφάσεις είναι υπόλογοι. 
Αυτό κατά την άποψή μου είναι όλο το ζήτημα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, σαράντα τρεις μαθητές και μαθήτριες και δύο εκπαιδευτικοί συνοδοί τους από το 68ο Γυμνάσιο της Αθήνας.
Επίσης, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως συμμετείχαν στο εκπαιδευτικό πρόγραμμα «Εργαστήρι Δημοκρατίας» που οργανώνει το Ίδρυμα της Βουλής, δεκαοκτώ μαθητές και μαθήτριες και μια εκπαιδευτικός από το 2ο Δημοτικό Σχολείο Υμηττού.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Κύριε Πρόεδρε, έχετε το λόγο.</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Πρόεδρε, είπα στον Υφυπουργό, τον κ. Μηταράκη: «Δικαιολογείσαι, γιατί είσαι οικονομολόγος.». Εσείς, όμως, κύριε Υπουργέ, δεν δικαιολογείστε, διότι είστε νομικός. Βέβαια, στην Ελλάδα όλοι είμαστε από όλα και αυτό οδηγεί και εκείνους που έχουν μια επιστημονική εξειδίκευση στο κλίμα «όλοι μπορεί να λέμε οτιδήποτε, ποιος θα μας ελέγξει;». Λοιπόν, εγώ σας ελέγχω. Διότι, πρώτον, όταν λέει αυτή η διάταξη τα αυτονόητα καθ’ υμάς, τότε τι νόημα έχει; Δεύτερον, λέει αν υπάρχουν οι εγκριτικές αποφάσεις των αρμοδίων οργάνων. Μα, εκεί είναι το πρόβλημα. Δεν βάζει κανένας διοικητής τράπεζας μια υπογραφή. Ως γνωστόν, υπάρχουν κάποιες γραφειοκρατίες: ναι, η επιτροπή το ενέκρινε. Μια επιτροπή στην Αγροτική Τράπεζα εισηγήθηκε και τοποθετήθηκαν τα αποθεματικά στην «MERRIL LYNCH», η οποία έβαλε 1% στα νησιά Κέιμαν σε offshore εταιρεία. Κάποια επιτροπή ενέκρινε και ο διοικητής υπέγραψε και όλα τα αποθεματικά πήγαν εκεί και βέβαια μετά με την τραπεζική κρίση η Αγροτική Τράπεζα ζημιώθηκε.
Κύριε Υπουργέ, εγώ είμαι ιδιόρρυθμος, είμαι ξεροκέφαλος, αλλά αυτό είναι σκάνδαλο. Είναι ντροπή και για όποιους το σκέφτηκαν και για όποιους συνέπραξαν και για όποιους ελαφρά τη καρδία, χωρίς καν να διαβάσουν αυτήν τη διάταξη, έδωσαν το ok να περάσει. Ο Κανονισμός παραβιάστηκε. Ξέρετε ότι το Σύνταγμα και ο Κανονισμός ορίζει τρεις μέρες πιο πριν. Εγώ είμαι που τροποποίησα τον Κανονισμό, ώστε να σταματήσει η ντροπή στο δώδεκα παρά ένα ο όποιος Υπουργός να απαριθμεί τροπολογίες, αριθμός τάδε, τάδε, τάδε. Αυτό είναι λάθος. 
Ο Πρόεδρος της Βουλής είχε γράψει επάνω «εκπρόθεσμη», κύριε Υπουργέ. Εσείς φύγατε και αφήσατε τον Υφυπουργό. Ποιος σάς είπε ότι αν μια διάταξη είναι άσχετη με το νόμο πρώτα-πρώτα, δεύτερον εκπρόθεσμη πρέπει ο Υπουργός, να κάνει -με συγχωρείτε για την έκφραση- σαν να είναι αλλού μέχρι κάποιος Βουλευτής να πει: «Εγώ έχω άποψη.»;
Μέσα σε τρεις ώρες, όπως νομοθετείτε μάλιστα αυτήν την περίοδο, δεν προφταίνει κανείς να δει ούτε καν το κείμενο του νόμου που εισάγεται, πού να δει το πλήθος των τροπολογιών; Είχαμε δεσμευτεί -και για αυτόν το λόγο υπέγραφα και εγώ ως Πρόεδρος της Βουλής- ότι πάνω από τρεις τροπολογίες που κατατίθενται, τουλάχιστον εντός του τριημέρου, δεν μπορούν να περνάνε σε νόμους.
Έχει καταντήσει, κύριε Πρόεδρε, να ακούγεται στο ραδιόφωνο, στην τηλεόραση, να γράφεται σε εφημερίδα ότι θα έρθει η τροπολογία. Τελικά ο λαός δεν ακούει για νόμους που ψηφίζονται, αλλά για τροπολογίες. Αυτό σημαίνει ότι περνούν χωρίς τον έλεγχο της Επιστημονικής Υπηρεσίας. 
Αν ρωτήσετε, κύριε Χατζηδάκη, κύριε Υπουργέ, οποιονδήποτε λέκτορα, επίκουρο, αναπληρωτή, καθηγητή πρώτης βαθμίδας του Διοικητικού Δικαίου, μηδέ του κ. Παυλόπουλου, του συναδέλφου σας, του κ. Σπηλιωτόπουλου του «επιστημονικού τέρατος» στη δικηγορία και στην επιστήμη εξαιρουμένων, αλλά και τον οποιονδήποτε αν ρωτήσετε, θα σας πει ότι τα κόμματα δεν ανήκουν στον ευρύτερο δημόσιο τομέα. 
Παραπλανήθηκε και ο Υπουργός και οι Αρχηγοί των κομμάτων που στηρίζουν την Κυβέρνηση. Διότι, προφανώς, κάποιοι ήθελαν πίσω απ’ αυτό το κλίμα που υπάρχει εναντίον των κομμάτων να δικαιολογήσουν αυτό το σκάνδαλο, το οποίο δεν σταματάει εδώ, όπως σας είπα. Διότι εν συνεχεία, αν συνεχίσουν να δανειοδοτούν, με αυτήν εδώ τη διάταξη δεν τρέχει τίποτα. 
Και ξέρετε ως νομικός ότι η απιστία προϋποθέτει δόλο. Στην περίπτωση των κομμάτων πρέπει αυτός που θα διωχθεί, ο τραπεζικός, το τραπεζικό στέλεχος, να τεκμηριωθεί ότι γνώριζε ότι μέσα σε δύο χρόνια από το 45% θα φτάσουν τα κόμματα στο 17% και στο 12%, ώστε να μην υπάρχει εγγύηση της χρηματοδότησης από το δημόσιο, ώστε ενσυνειδήτως να έβλαψε το νομικό πρόσωπο, την τράπεζα της οποίας είναι στέλεχος. Δεν υπάρχει, δηλαδή. Άλλα -και πολιτικά ενδεχομένως- ελέγξιμα υπάρχουν πολλά, αλλά αδίκημα απιστίας δεν υπάρχει σ’ αυτήν την περίπτωση. 
Με αυτόν τον τρόπο εκθέτετε και Πρωθυπουργούς που διετέλεσαν Αρχηγοί των κομμάτων αυτών, εμφανίζοντάς τους ότι με αυτήν τη διάταξη τους καλύπτετε ως ηθικούς αυτουργούς της υποτιθέμενης απιστίας. Προκαλώ οποιονδήποτε νομικά να κάτσει απέναντί μου και να έχει άλλη άποψη. Υποθέτω ότι εσείς στα τυπικά σταθήκατε, ότι δηλαδή «δεν είπε κανείς τίποτε», γι’ αυτό και πέρασε και η τροπολογία. 
Παρακαλώ, αφ’ ης ίσχυσε να την αποσύρετε. Θα έπρεπε όταν εστάλη στον Πρόεδρο της Δημοκρατίας, συναισθανόμενοι την ευθύνη σας, η Κυβέρνηση ή εσείς προσωπικά, όταν σας ζητήσαμε στη συζήτηση στο σύνολο να αποσύρετε τη διάταξη -όπως θα μπορούσατε- να το είχατε κάνει. Έστω θα έπρεπε να ζητήσετε από τον Πρόεδρο της Δημοκρατίας να το αναπέμψει στη Βουλή, πριν δημοσιευθεί ο νόμος αυτός, ώστε να αφαιρεθεί αυτή η διάταξη. 
Σ’ αυτήν τη δύσκολη πορεία της χώρας, κύριε Πρόεδρε, αν δεν αρθούμε όλοι πάνω από τα μικράτα μας, πάνω από τις κακομοιριές μας, εγώ προβλέπω να έρχονται δεινά σ’ αυτήν τη χώρα, διότι κυριαρχεί η ανευθυνότητα. Κυριαρχεί δυστυχώς. 
Είχα πει πριν από τρία χρόνια ότι τρεις λαλούν και δυο χορεύουν. Είναι γενικό το κακό τώρα και συνεχίζεται.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων, κ. Κωνσταντίνος Χατζηδάκης έχει το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, είπατε στην τοποθέτησή σας τώρα ότι για να μη συντρέχει το αδίκημα της απιστίας, κατά τη συγκεκριμένη τροπολογία θα πρέπει να υπάρχει έγκριση των αρμόδιων εγκριτικών οργάνων των τραπεζών. Ασφαλώς πρέπει να συντρέχει αυτή η προϋπόθεση, αλλά όχι μόνο.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τα οποία εγκριτικά όργανα δεν έχουν φύγει όμως.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Πρέπει ταυτοχρόνως να τηρούνται οι κανονιστικές διατάξεις της Τραπέζης της Ελλάδος. Τι είδους σκάνδαλο είναι να τηρούνται οι κανονιστικές διατάξεις της Τραπέζης της Ελλάδος; Με συγχωρείτε, αλλά που είναι το μεμπτό;</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Σας σέβομαι αλλά μην υποτιμάτε τη νοημοσύνη μου. Αν είναι αυτονόητο, γιατί τη φέρατε τότε τη διάταξη;</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Διότι, κύριε Πρόεδρε, ξεκαθάρισα…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και γιατί τη φέρατε με αυτόν τον τρόπο;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας παρακαλώ, κύριε Πρόεδρε, ηρεμήστε.</ChairmanSpeech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Τρεις Βουλευτές, λέει εδώ μέσα, φέρνουν τελευταία στιγμή μία τροπολογία. Γιατί δεν έρχεται η Κυβέρνηση να πει ότι υπάρχει αυτό το θέμα και να το συζητήσει στη Βουλή και να μη δίνει την εντύπωση στο λαό ότι αυτοί τρώνε, πίνουν και ο λαός πληρώνει;
Διότι είναι ψεύδος αυτό, το ξέρετε. Κάποιοι τρώνε και πίνουν αλλά αυτό δεν ισχύει για όλους. Για ελαχίστους ισχύει. Έχουμε δώσει μια ζωή ολόκληρη και δεν θα λουζόμαστε τις βρωμιές του οποιουδήποτε, όσο ψηλά και αν είναι!</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίστε, κύριε Υπουργέ.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Προχωρήσαμε, λοιπόν, σε αυτήν τη ρύθμιση που προϋποθέτει εγκρίσεις από τα αρμόδια εγκριτικά  όργανα και σεβασμό των κανονιστικών διατάξεων της Τραπέζης της Ελλάδος για λόγους ασφαλείας δικαίου. Λόγω της περιρρέουσας ατμόσφαιρας και λόγω της δυσκολίας πια των τραπεζών, υπάρχει ένα συγκεκριμένο κλίμα -όλοι το ζούμε- να προχωρούν σε δανειοδοτήσεις ειδικά σε αυτές τις περιπτώσεις.
Τώρα, τονίζω ακόμα μια φορά ότι, αν δεν έχουν τηρηθεί αυτές οι προϋποθέσεις, πάλι υπάρχει το αδίκημα της απιστίας.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Όχι, κύριε Υπουργέ!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Όλοι αυτοί που δεν έχουν σεβαστεί τις εγκριτικές αποφάσεις των τραπεζών…</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Μα, με συγχωρείτε. Αφού το λέτε: «Εάν υπάρχει η εγκριτική της επιτροπής». Άρα, και τα στελέχη της τράπεζας και αυτοί δεν έχουν ευθύνη.</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Εάν, λοιπόν, δεν έχουν τηρηθεί αυτές οι δυο προϋποθέσεις, οι αποφάσεις των αρμόδιων εγκριτικών οργάνων και ο σεβασμός των κανονιστικών διατάξεων της Τραπέζης της Ελλάδος, υπάρχει το αδίκημα της απιστίας και όλοι αυτοί είναι υπόλογοι. Αυτό θέλω να είναι σαφές.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Με συγχωρείτε, αυτό αφορά τα κόμματα; Και αν αφορά τα κόμματα, γιατί δεν φέρνετε εδώ μια διάταξη; 
Δεν αφορά τα κόμματα! Αφορά απάτες απιστίας, η οποία καλύπτεται πίσω από την εντύπωση που έχει ο λαός για τα κόμματα! Αυτό κάνετε! Είναι απαράδεκτο!</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Πρόεδρε, εκεί θέλω να καταλήξω. 
Αναφέρθηκε ότι η ρύθμιση αυτή αποτελεί σκάνδαλο. Δηλαδή σκάνδαλο αποτελεί μια ρύθμιση η οποία έγινε δεκτή κατά τον Κανονισμό της Βουλής και σύμφωνα με τις αποφάσεις του Προεδρείου της Βουλής, άρα από τη Βουλή.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Και από κανέναν Βουλευτή! Δεν συζητήθηκε καν! Ένα μείζον θέμα δεν συζητείται καν;</Speech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Επειδή, λοιπόν, κύριε Πρόεδρε, θεωρείτε ότι υπάρχει πλειοψηφία συναδέλφων που είναι εναντίον αυτής της ρυθμίσεως, η Βουλή είναι κυρίαρχη και κατά τον Κανονισμό της Βουλής και το Σύνταγμα η ρύθμιση αυτή μπορεί από τους Βουλευτές να ανατραπεί.</Speech> 
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Δυστυχώς, η Αντιπολίτευση που εκόπτετο, δεν κατέθεσε αίτηση. Τώρα καταθέτει...</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζουμε με την...</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αλλά κάνετε λάθος! Διαβάστε την εφημερίδα «ΚΑΘΗΜΕΡΙΝΗ». Μια ολόκληρη σελίδα έχει για το σκάνδαλο στη Ζάκυνθο, σκάνδαλο δανειοδότησης του δήμου ερήμην του δημοτικού συμβουλίου από τράπεζα. Είναι εν ενεργεία εκκρεμείς υποθέσεις. Υπάρχουν στη φυλακή άνθρωποι που θα έρθουν τώρα. Είναι κρίμα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Συνεχίζουμε με την πέμπτη με αριθμό 1384/23-4-2013 επίκαιρη ερώτηση δευτέρου κύκλου του Βουλευτή Β΄ Πειραιά του Λαϊκού Συνδέσμου - Χρυσή Αυγή κ. Ιωάννη Λαγού προς τους Υπουργούς Ανάπτυξης, Ανταγωνιστικότητας, Υποδομών, Μεταφορών και Δικτύων και Οικονομικών, σχετικά με την επικείμενη ιδιωτικοποίηση του αεροδρομίου Χανίων.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Μα, τη συζητήσαμε προηγουμένως!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Λαγέ, θα έχετε ενημερωθεί ότι ακριβώς η ίδια ερώτηση κατετέθη από το συνάδελφό σας Βουλευτή Χανίων κ. Μαρκογιαννάκη και συζητήθηκε. Αν θέλετε να δηλώσετε κάτι, μπορείτε να το δηλώσετε αλλά έχει απαντηθεί η ερώτησή σας. Βάσει του Κανονισμού...</ChairmanSpeech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Αν είναι στην ημερήσια διάταξη, συζητείται και αυτή.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Εγώ ενημερώνω.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Κατ’ αρχήν, να τονίσουμε ότι την είχαμε φέρει πρώτοι προς συζήτηση, ακυρώθηκε την πρώτη φορά από εμάς και σήμερα ως διά μαγείας βρέθηκε να συζητά ο κ. Μαρκογιαννάκης πριν από εμάς, έτσι; Είναι τα παράδοξα που συμβαίνουν καμμιά φορά.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και οι δυο για το ίδιο ενδιαφέρον είναι.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Έτυχε. Θα είναι τυχαίο προφανώς.</Speech>
<Speech><Parlmember>ΑΠΟΣΤΟΛΟΣ ΚΑΚΛΑΜΑΝΗΣ</Parlmember>: Κύριε Υπουργέ, εγώ θα καταθέσω τροπολογία και με βάση αυτά που είπατε, εάν η Βουλή την ψηφίσει, θα τη δεχθείτε, υποθέτω. Δεν θα την καταθέσουμε νύχτα, θα την καταθέσουμε τρεις μέρες πριν από το νομοσχέδιό σας.</Speech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Εγώ θα ήθελα να σταθώ σε κάποια πράγματα πάνω στην προηγούμενη απάντηση που άκουσα από τον κύριο Υπουργό, για να μην αναφερθώ και εγώ στα ίδια, μια και έγιναν έτσι τα πράγματα. 
Δεν θα απαντήσετε, κύριε Υπουργέ; Θα φύγετε;</Speech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Μισό λεπτό. Αν έχετε την καλοσύνη...</Speech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Ναι. Μήπως φταίμε που καταθέσαμε ερώτηση; Επειδή βιάζεται ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, όχι. Δεν είναι έτσι. 
Κύριε Υπουργέ, ξέρω, συζητήθηκε. Όμως, αν έχετε την καλοσύνη, ακούστε τον κ. Λαγό και απαντήστε σε ένα λεπτό. Εντάξει;
Ορίστε, κύριε Λαγέ.</ChairmanSpeech>
<Speech><Parlmember>ΙΩΑΝΝΗΣ ΛΑΓΟΣ</Parlmember>: Τι να πω; Εντάξει. Θα θέλαμε να πούμε κάποια πράγματα. 
Εμείς θα θέλαμε να μην αναφερθούμε, όπως άκουσα προηγουμένως, στην ερώτηση που έγινε, γιατί αναφέρθηκε ένα θέμα Χανίων, Ηρακλείου. Εγώ δεν θα το θέσω έτσι ως Χρυσή Αυγή. 
Εμείς θα αναφέρουμε ότι το αεροδρόμιο των Χανίων, το οποίο είναι κερδοφόρο αυτήν τη στιγμή και αποφέρει περίπου 10.000.000 ευρώ ετησίως στο ελληνικό κράτος, ξεπουλιέται και αυτό. Πηγαίνει σε ένα γνωστό μεγαλοεργολάβο, ο οποίος έχει παρτίδες με την εκάστοτε κυβέρνηση που υπάρχει στην πατρίδα μας τα τελευταία τριάντα χρόνια, σε έναν άνθρωπο ο οποίος έχει υπό την εξουσία του εφημερίδες, τηλεοπτικούς σταθμούς και κάνει τα κουμάντα του. 
Το πιο μεγάλο αστείο της υπόθεσης για εμάς -για να μην καθυστερήσω τα λέω λίγο πιο γρήγορα όλα αυτά- είναι ότι γίνονται έργα βελτίωσης του αερολιμένα αυτήν τη στιγμή, που αξίζουν περίπου 110.000.000 ευρώ. Θα γίνουν, λοιπόν, τα έργα αυτά κι εν συνεχεία θα χαριστούν σ’ αυτόν που θα αναλάβει όλη αυτήν την διαδικασία. 
Θα θέλαμε να ρωτήσουμε τα εξής: Γιατί γίνεται αυτό; Γιατί ξεπουλιέται το αεροδρόμιο των Χανίων στη συγκεκριμένη περίπτωση; Και γιατί χαρίζονται αυτά τα 110.000.000, τα οποία ουσιαστικά χαρίζονται;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε, κύριε συνάδελφε. 
Κύριε Υπουργέ, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Λαγέ, ειλικρινώς είχα την εντύπωση ότι θα συζητηθούν μαζί οι ερωτήσεις. Το είπε το Προεδρείο προηγουμένως και απόρησε και ο κ. Μαρκογιαννάκης γιατί δεν ήσασταν εδώ. Δεν είναι του χαρακτήρα μου. 
Ήδη απάντησα, πράγματι, στην ερώτηση και θα αναγκαστώ να επαναλάβω τα ίδια. Ορθώς μιλήσατε, για να καταγραφεί και στα Πρακτικά η άποψή σας. Νομίζω ότι δεν θα ήταν ευγενικό να σας παραπέμψω στην προηγούμενή μου απάντηση. Μπορώ, όμως, εν ολίγοις να σας απαντήσω, γιατί έχω συνάντηση αυτήν την ώρα με τον Πρωθυπουργό. Πραγματικά δεν το ήξερα ότι επρόκειτο να έρθετε στη συνέχεια. 
Μπορώ να σας πω, όπως σημείωσα και στην προηγούμενη τοποθέτησή μου, ότι αυτό που κάνουμε -τις συμβάσεις παραχώρησης, δηλαδή, που δεν είναι αποκρατικοποίηση, διότι η ιδιοκτησία θα παραμείνει στο δημόσιο- το κάνουμε για τους εξής λόγους. Το κάνουμε, διότι το δημόσιο δεν έχει χρήματα να συντηρήσει επί πολύ τα αεροδρόμια. Το κάνουμε, διότι είναι μια διεθνής πρακτική. Έγινε πρόσφατα και στην Πορτογαλία. Όλα της τα αεροδρόμια τα πήρε ένας παραχωρησιούχος. Το κάνουμε, γιατί θέλουμε να αναβαθμίσουμε τα περιφερειακά αεροδρόμια, που από απλές πίστες προσγείωσης και απογείωσης θέλουμε να τα κάνουμε τοπικούς πόλους ανάπτυξης. 
Στη συγκεκριμένη περίπτωση έχουμε συνεννοηθεί με το Υπουργείο Αμύνης και με το Υπουργείο Τουρισμού. Μαζί εκπονήθηκε το σχέδιο για τις συμβάσεις παραχώρησης προτού μεταφερθούν τα αεροδρόμια στο ΤΑΙΠΕΔ. 
Εμείς θεωρούμε ότι, πραγματικά, η εικόνα των περιφερειακών αεροδρομίων της χώρας θα αναβαθμιστεί. Θα γίνει διαγωνισμός, διαφανής. Προφανώς, όλα αυτά που λέτε, ότι θα το πάρει ο άλφα ή ο βήτα , δεν ισχύουν, διότι ακόμα δεν έχουμε εκδήλωση ενδιαφέροντος. Θα γίνουν, κατά τις διατάξεις των νόμων, οι σχετικές διαδικασίες. Και κάνουμε -πιστέψτε με, ανατρέξτε στο χάρτη να δείτε τι γίνετε αυτήν την ώρα σε όλη την Ευρώπη- αυτό που γίνεται σε όλη την Ευρώπη και σε όλες τις ανταγωνίστριες προς την Ελλάδα χώρες. 
Το κάνουμε, γιατί θέλουμε να ενισχύσουμε την τοπική ανάπτυξη με εμπορικά κέντρα και άλλες δραστηριότητες γύρω από τα αεροδρόμια, το κάνουμε γιατί θέλουμε να αναβαθμίσουμε την εικόνα των περιφερειακών αεροδρομίων και να ενισχύσουμε, φυσικά, το τουριστικό ρεύμα προς την Ελλάδα. 
Ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε κι εμείς. 
Κύριε Λαγέ, θα θέλατε να πείτε κάτι;</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Θα ήθελα να πω ότι κατ’ αρχάς εξαρτάται από το ποιες χώρες εννοεί ο κύριος Υπουργός πως είναι ανταγωνιστικές προς την Ελλάδα. Αν είναι οι χώρες οι οποίες έχουν βαρέσει διάλυση κι αυτές -μαζί με εμάς- τότε εντάξει, σύμφωνα με αυτές τις χώρες θα πάμε. 
Επίσης, συγγνώμη που θα σας το πω αλλά δεν πιστεύουμε ότι το κάνετε για να αναπτύξετε το αεροδρόμιο των Χανίων ή των άλλων περιοχών. Το κάνετε για να παραχωρήσετε ό,τι είναι κερδοφόρο σε συγκεκριμένα επιχειρηματικά οφέλη. Αυτή είναι η αλήθεια. 
Αν σας ενδιέφερε η ανάπτυξη των Χανίων, θα κοιτάγατε να αναπτύξετε το αεροδρόμιο περισσότερο και να μην καταληστεύσετε μετά -ας το πω έτσι- τον εμπορικό κλάδο των Χανίων, με τα μαγαζιά που έχει. Διότι, εφόσον παραχωρήσετε το αεροδρόμιο, σίγουρα θα δημιουργηθούν και μαγαζιά μέσα εκεί, σίγουρα όλα αυτά θα πάνε προς το κέρδος ενός συγκεκριμένου ιδιώτη που θα αναλάβει την όλη διαδικασία και τα εκατοντάδες μαγαζιά που βρίσκονται έξω και τα οποία λειτουργούν, κυρίως, τους καλοκαιρινούς μήνες, σίγουρα θα αποτύχουν. 
Ακόμη, θα ήθελα να σας πω και πάλι ότι αν ως διά μαγείας δούμε ότι αυτό το έργο πήγε στο συγκεκριμένο μεγαλοεργολάβο, για τον οποίο λέμε εμείς αυτήν τη στιγμή, μάλλον θα πρόκειται για σύμπτωση! Θα δούμε στην πορεία ποιος θα το αναλάβει. Εμείς πιστεύουμε ότι θα το πάρει ένας συγκεκριμένος. Θα τα πούμε στην πορεία. 
Θα θέλαμε να πούμε ότι προηγουμένως, που άκουσα την απάντησή σας, παραδεχθήκατε ουσιαστικά –το παραδέχεστε σιγά-σιγά ως Κυβέρνηση- όλα αυτά που λέγαμε εδώ και πολλά χρόνια και μας κατηγορούσατε. Παραδεχθήκατε ότι το «Ελευθέριος Βενιζέλος», όπως έγινε και με τα λάθη τα οποία έγιναν, έχει γίνει το ακριβότερο αεροδρόμιο αυτήν τη στιγμή. Και είπατε ότι θα κοιτάξετε να αποφύγετε τα λάθη του παρελθόντος. Έστω και η αναγνώριση αυτών των οποίων έχετε κάνει, είναι κάτι. Κοιτάξτε να βελτιώσετε ακόμη περισσότερα τα πράγματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΧΑΤΖΗΔΑΚΗΣ</Parlmember> (Υπουργός Ανάπτυξης, Ανταγωνιστικότητας, Υποδομών, Μεταφορών και Δικτύων): Κύριε Λαγέ, χαίρομαι που, αν και δεν ήσασταν εδώ, είχατε παρακολουθήσει τη συζήτηση και ξέρατε τι είπα στον κ. Μαρκογιαννάκη. 
Όσον αφορά το «Ελευθέριος Βενιζέλος», δεν το είπα πρώτη φορά. Το έχω πει εδώ και χρόνια. Είναι μια σύμβαση που έγινε στη δεκαετία του 1990. Δεν ήμουν στη Βουλή των Ελλήνων.  
Από τότε πολλοί είχαν επισημάνει τα λάθη της συμβάσεως. Και τα λάθη αυτά προσπαθούμε να αποφύγουμε τώρα στα περιφερειακά αεροδρόμια. Έχοντας, όμως, πει αυτό, δεν σημαίνει ότι πρέπει να κάνουμε άλλα λάθη, δηλαδή να βλέπουμε τι κάνει η Πορτογαλία, τι κάνουν άλλες χώρες, η Ισπανία, οι χώρες των Βαλκανίων ως προς τα ζητήματα της παραχώρησης περιφερειακών αεροδρομίων και εμείς να κλείνουμε τα μάτια, 1 στα 5 ευρώ που κυκλοφορεί στην Ελλάδα να σχετίζεται με τον τουρισμό, τα αεροδρόμια να συναρτώνται ευθέως προς τον τουρισμό και εμείς για λόγους δογματισμού, να θέλουμε να κρατήσουμε τα περιφερειακά μας αεροδρόμια στη μορφή που είναι σήμερα, δηλαδή  απλές πίστες προσγείωσης και απογείωσης. Έχουμε μια διαφορετική αντίληψη και με διαφάνεια θα προχωρήσουμε προς την κατεύθυνση που σας είπα, κατεύθυνση στην οποία προχωρούν όλες οι χώρες. 
Το δε αεροδρόμιο των Χανίων, που σήμερα, πράγματι, προσελκύει περισσότερους αερομεταφορείς, με τις επενδύσεις που θα κάνει το δημόσιο από τα λίγα λεφτά που έχει αλλά και με τις επενδύσεις που θα γίνουν από τους παραχωρησιούχους, θα αναβαθμιστεί ακόμη περισσότερο. Και θα δείτε σε λίγα χρόνια ότι όλο αυτό που εσείς σήμερα κριτικάρετε, θα είναι μια θετική εξέλιξη. 
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Θα ήθελα να σας επισημάνω δύο πράγματα. 
Κύριε Υπουργέ, είπατε ότι μπορούσαν να συζητηθούν οι δύο ερωτήσεις μαζί. Ο Κανονισμός είναι σαφής. Λέει ότι δύναται να συζητηθούν. Άρα, λοιπόν, καλώς συζητήθηκαν χωριστά από τη στιγμή που δεν έγινε να συζητηθούν μαζί. 
Επίσης, θα ήθελα να σας πω, κύριε συνάδελφε, ότι δεν σας έβαλε πίσω κανένας. Ο Κανονισμός και εδώ είναι σαφής. Λέει ότι το κόμμα που προηγείται, προηγείται και στην τοποθέτησή του, όχι γιατί εσείς είστε δεύτεροι. Ο Κανονισμός είναι σαφής. Πρώτο κόμμα είναι η Νέα Δημοκρατία και έπεστε στη σειρά.</ChairmanSpeech> 
<Speech><Parlmember>ΙΩΑΝΝΗΣ ΛΑΓΟΣ</Parlmember>: Απλά αυτό που είπα ήταν ότι είχε προηγηθεί η συγκεκριμένη ερώτηση πριν από λίγες ημέρες και δεν είχε απαντηθεί τότε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε για τη διευκρίνιση. Πάντως για τη σειρά δεν έγινε κάτι.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ναι, κύριε Παππά, σωστά το διευκρίνισε ο κύριος συνάδελφος ότι κατετέθη χρονικά πριν. 
Η τέταρτη με αριθμό 1367/23-4-2013 επίκαιρη ερώτηση δεύτερου κύκλου της Βουλευτού Α’ Θεσσαλονίκης των Ανεξάρτητων Ελλήνων κ. Χρυσούλας-Μαρίας Γιαταγάνα προς τον Υπουργό Υγείας, σχετικά με την αδυναμία διάγνωσης και αντιμετώπισης των περιστατικών φυματίωσης στη Θεσσαλονίκης λόγω έλλειψης μηχανολογικού εξοπλισμού και υλικών, δεν θα συζητηθεί λόγω κωλύματος του Υπουργού και διαγράφεται.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Κύριε Πρόεδρε, μπορώ να έχω το λόγο;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ορίστε, κυρία Γιαταγάνα.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Μας έχει συνηθίσει η τρικομματική Κυβέρνηση να μην παρευρίσκεται, όταν γίνονται επίκαιρες ερωτήσεις. Με αυτόν τον τρόπο παραβιάζει το Σύνταγμα, παραβιάζει τον Κανονισμό της Βουλής και επιδεικνύουν οι Υπουργοί την ευαισθησία που έχουν απέναντι στο Σύνταγμα. Χαμογελάνε τώρα. Είναι χαμογελαστοί, μες τη χαρά γεμάτοι! 
Εγώ απευθύνομαι σε σας,  κύριε Πρόεδρε, και σας ζητώ να ζητήσετε από τον κύριο Υπουργό Υγείας να μας πει τι κώλυμα είχε και να το δικαιολογήσει. Μην πει «είχα να πάω να πιω καφέ με το φίλο μου», «είχα να κάνω βόλτα στην παραλιακή, για να ξεσκάσω». Αυτή η ερώτηση, όπως είδατε, αφορά τη φυματίωση που καλπάζει στη Θεσσαλονίκη. Όφειλε να είναι εδώ να μας απαντήσει ποια μέτρα έλαβε και ποια μέτρα προτίθεται να λάβει άμεσα, πριν νοσήσουν χιλιάδες άνθρωποι. 
Και να είστε σίγουρος, κύριε Πρόεδρε της Βουλής, ότι αυτήν τη στιγμή παρακολουθούν και από το Νοσοκομείο «Παπανικολάου» στο οποίο αναφέρομαι και πολλές χιλιάδες Θεσσαλονικέων. Είναι εκτεθειμένος ο κύριος Υπουργός.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, επειδή διακονήσατε το λειτούργημά σας επί χρόνια και ήσασταν κατ’ εξοχήν υπηρέτης του δικαίου, σήμερα συζητούνται έντεκα ερωτήσεις. Άρα, είναι λίγο άδικο να λέμε ότι δεν έρχονται Υπουργοί. 
Έχετε απόλυτο δίκιο και η ευαισθησία σας είναι γνωστή αλλά μιλάτε και με έναν Αντιπρόεδρο που είναι φαρμακοποιός. Άρα, λοιπόν, μου επιτρέπετε και εμένα να συμφωνώ και να ξέρω το πόσο ευαίσθητα είναι αυτά τα θέματα.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Η Υφυπουργός ήταν εδώ και απήντησε σε δύο άλλες ερωτήσεις. Εμένα με περιφρόνησε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν ήταν εδώ, κ. Γιαταγάνα.</ChairmanSpeech> 
<Speech><Parlmember>ΧΡΥΣΟΥΛΑ-ΜΑΡΙΑ ΓΙΑΤΑΓΑΝΑ</Parlmember>: Δεν ήταν εδώ η κ. Σκοπούλη; Εδώ ήταν.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κ. Λυκουρέντζος θα απαντούσε και δεν ήταν εδώ. Δεν είναι αρμοδιότητα της κ. Σκοπούλη. Αρχίζετε και παλαιώνετε –με την καλή έννοια- στη Βουλή. Έπρεπε να το ξέρετε. Η κ. Σκοπούλη δεν έχει αυτήν την αρμοδιότητα. 
Θα συζητηθεί η τέταρτη με αριθμό 1366/23-4-2013 επίκαιρη ερώτηση πρώτου κύκλου του Βουλευτή &#160;Β΄ Αθήνας των Ανεξάρτητων Ελλήνων, κ. Ιωάννη Δημαρά, προς τον Υπουργό Περιβάλλοντος, Ενέργειας και Κλιματικής Αλλαγής, σχετικά με την εγκατάλειψη του πάρκου περιβαλλοντικής ευαισθητοποίησης «Αντώνης Τρίτσης».
Παρακαλώ, κύριε Δημαρά, έχετε το λόγο.</ChairmanSpeech> 
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Ευχαριστώ πολύ, κύριε Πρόεδρε. 
Επιτρέψτε μου, πριν απευθυνθώ στον κύριο Υπουργό, να θυμηθώ και να ανακαλέσω στη μνήμη όλων μας τι ακούστηκε πριν από λίγο στη Βουλή. Και είναι συγκλονιστικό πώς αυτοαπαξιώνεται η Βουλή στα μάτια των Ελλήνων. Δυστυχώς! Διότι, θα υπεραμυνθούμε της αστικής κοινοβουλευτικής δημοκρατίας αλλά ο τρόπος με το οποίο απευθύνεται ο ένας στον άλλον, μας εξοργίζει και μας θυμώνει. 
Μίλαγε πριν από λίγο ο εν τω Προεδρείω καθήμενος κιόλας, ενίοτε, κ. Μαρκογιαννάκης, πρώην Υπουργός, προς τον κύριο Υπουργό, τον κ. Χατζηδάκη, για ένα θέμα που αφορά μία περιοχή της Κρήτης. Ακούστε –είναι γραμμένο στα Πρακτικά- τι είπε: «Δεν σας πιστεύουν, κύριε Υπουργέ…» -έλεγε ο Βουλευτής της Νέας Δημοκρατίας στο Βουλευτή της Νέας Δημοκρατίας- «…γιατί έχουν πικρή εμπειρία από το παρελθόν. Το κράτος ήταν απόν…» -λέει ο κ. Μαρκογιαννάκης- «…και σήμερα το κράτος επιδεικνύει την ίδια συμπεριφορά». 
Εν συνεχεία, ακούω τον κ. Κακλαμάνη –τον ακούσατε κι εσείς- να μιλάει γι’ αυτήν την περίφημη διάταξη και τον τρόπο με τον οποίο ήρθε. Ενώ ήταν εκπρόθεσμη, ήρθε την τελευταία στιγμή -εκεί στα ξημερώματα, μέσω τριών Βουλευτών- για να περάσει και να εκθέσει ουσιαστικά το ελληνικό Κοινοβούλιο και τα κόμματα.  Τι είπε ο πρώην Πρόεδρος της Βουλής των Ελλήνων; «Βιώνουμε μέρες ζόφους. Υπεκλάπη η ψήφος της Βουλής. Πέρασε η διάταξη κατά παράβαση του Συντάγματος. Είναι σκάνδαλο και ντροπή! Παραβιάστηκε το Σύνταγμα και ο Κανονισμός!» 
Πείτε μου σας παρακαλώ, αυτά που ακούστηκαν εδώ, από ανθρώπους οι οποίοι θυσίασαν τη ζωή τους για να υπερασπιστούν την κοινοβουλευτική δημοκρατία, σε αυτές τις δύσκολες μέρες που ζούμε, τι να σημαίνουν άραγε; Τι ερωτήματα γεννούν; Δεν είναι η ερώτηση που θέλω να αναπτύξω. Έχετε δίκιο. Υπάρχει, όμως και η περιρρέουσα ατμόσφαιρα.
Κύριε Πρόεδρε, επειδή έχετε μεγάλη θητεία εδώ, θέλω να σας ρωτήσω -για να ακούσω και την άποψή σας- το εξής: Πώς είναι δυνατόν όλα τα θεωρεία να είναι άδεια; Όταν παλιά υπήρχε ερώτηση ή επερώτηση στη Βουλή, εδώ γινόταν όλη η πολιτική συζήτηση. Από εδώ παίρνονταν οι αποφάσεις.  
Δεν μας πιστεύουν, κύριε Πρόεδρε. Και το ξέρετε πάρα πολύ καλά. Και αυτό είναι που με κάνει να αγωνιώ περισσότερο από οτιδήποτε άλλο. 
Επί της ερωτήσεως. Ιδού διά του λόγου το αληθές τι έχει συμβεί. Έχουμε καταθέσει με τον κ. Αβραμίδη, παραπάνω από τέσσερις ερωτήσεις για το περίφημο –και είναι όντως- πάρκο περιβαλλοντικής ευαισθητοποίησης «Αντώνης Τρίτσης». Είναι ένα συγκλονιστικό μέρος χιλίων διακοσίων στρεμμάτων, στο οποίο η πολιτεία έχει στρέψει τα νώτα της. 
Το ερώτημα αυτό, για να είμαι λίγο πιο έτοιμος, το έθεσα και στην περιφέρεια, που γνωρίζετε ότι βρίσκομαι εκεί ως επικεφαλής της παράταξης. Η απάντηση του κ. Σγουρού ήταν: «Δεν έχουμε καμμία αρμοδιότητα». 
Υπάρχουν χρήματα από το ΕΣΠΑ, τα οποία μπορούν να δοθούν για να αξιοποιηθεί το πάρκο αυτό και κανένας δεν δείχνει την παραμικρή συγκίνηση και το ενδιαφέρον που πρέπει.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Κύριε συνάδελφε, υπάρχει και η δευτερολογία για να συνεχίσετε.</ChairmanSpeech>
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Κύριε Πρόεδρε, θα ήθελα να χρησιμοποιήσω και το χρόνο της δευτερολογίας μου και δεν θα σας ενοχλήσω άλλο. 
Σας ευχαριστώ πολύ για την κατανόηση. 
Τι περιλαμβάνει αυτό το πάρκο; Η ζωτικής σημασίας ύπαρξη του πάρκου για την Αττική είναι αναμφισβήτητη, καθώς στο εν λόγω πάρκο υπάρχουν περιβαλλοντικά πάρκα με τρία οικοσυστήματα, όπως το δάσος, οι λίμνες και οι καλλιέργειες και  πλούσια πανίδα. Εκατόν εβδομήντα επτά είδη πουλιών και τρία είδη ψαριών, καθώς και τρεις λίμνες, βρίσκονται εκεί, κύριε Πρόεδρε. 
Το έχουμε εγκαταλείψει.
Χθες πήγα ξανά να δω τι συμβαίνει, για να έρθω εδώ με στοιχεία. Μακάρι να είχαμε φωτογραφίες και βίντεο να σας τα δείξω, για  να ντραπούμε όλοι επιτέλους! Είδα ότι επί ένα μήνα δεν υπάρχει ηλεκτροδότηση αυτού του πάρκου των χιλίων διακοσίων στρεμμάτων. 
Από τις πληροφορίες που συνέλεξα -για να δείτε πόσο ζωτικής σημασίας είναι για τους ανθρώπους που ζουν εκεί- αυτό το πάρκο δέχεται δεκαεπτά χιλιάδες επισκέψεις το Σαββατοκύριακο, χωρίς να το αξιοποιούμε, χωρίς να δίνουμε τη δυνατότητα να περάσει και στην περιφέρεια και στους δήμους.
Τελειώνω, κάνοντας μία πρόταση. Κύριε Υπουργέ, εάν κι εσείς κρίνετε -που εκ των απαντήσεών σας φαίνεται ότι κρίνετε κάτι τέτοιο- ότι αυτά που περιγράφω είναι αληθή, σας παρακαλώ δεσμευτείτε εδώ και τώρα να δοθεί η διαχείριση στο Γεωπονικό Πανεπιστήμιο, στην περιφέρεια και στους Δήμους Αγίων Αναργύρων, Ιλίου και Καματερού. Είναι άδικο χίλια διακόσια στρέμματα να είναι αυτήν τη στιγμή βούρκος.
Με συγχωρείτε, κύριε Πρόεδρε, αλλά δεν θα σας ενοχλήσω άλλο.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Κυρία Γιαταγάνα, πριν δώσω το λόγο στον κύριο Υπουργό, θα μου επιτρέψετε να σας πως κάτι. Θα σας παρακαλούσα να διαγραφεί η φράση σας όπου λέτε ότι οι Υπουργοί πάνε για καφέ και δεν είναι εδώ, διότι πρώτον είναι άδικο για τους Υπουργούς και ιδιαίτερα για τον κ. Ανδρέα Λυκουρέντζο. Διότι, εάν πάνε για καφέ και πάνε περί το Σύνταγμα, ήδη ο Πρωθυπουργός θα τους είχε στείλει για καφέ στην περιφέρειά τους.
Παρακαλώ να διαγραφούν.
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Εγώ βλέπω πολλούς υπαλλήλους να φεύγουν κατά χιλιάδες χωρίς να ελεγχθούν από κανέναν και οι Υπουργοί που μονίμως παραβιάζουν το Σύνταγμα και τον Κανονισμό της Βουλής και περιφρονούν το Κοινοβούλιο να μην έρχονται.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν θέλω να σας πω πάλι ότι είστε άδικη.
Παρακαλώ, λοιπόν, να διαγραφούν αυτά που είπατε.
ΧΡΥΣΟΥΛΑ -</ChairmanSpeech> <Speech><Parlmember>ΜΑΡΙΑ ΓΙΑΤΑΓΑΝΑ</Parlmember>: Αναλαμβάνω την ευθύνη των όσων λέω, των λεγομένων μου. Ας αναλάβουν και οι Υπουργοί τις ευθύνες των πραττομένων τους ή μάλλον των τεραστίων παραλείψεών τους.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Καλώς. Ευχαριστώ.
Το λόγο έχει ο Αναπληρωτής Υπουργός Περιβάλλοντος Ενέργειας και Κλιματικής Αλλαγής, κ. Καλαφάτης.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Ευχαριστώ πολύ, κύριε Πρόεδρε. Θα κάνω κι εγώ μία ενιαία τοποθέτηση, για να μην κάνω χρήση της δευτερολογίας.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, δεν θα κάνετε, κύριε Υπουργέ, αφού δεν θα μιλήσει. Άρα, θα μιλήσετε στο χρόνο που έχετε στη διάθεσή σας εκ του Κανονισμού.</ChairmanSpeech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργός Περιβάλλοντος, Ενέργειας και Κλιματικής Αλλαγής): Θα κάνω κι εγώ μία ενιαία τοποθέτηση. Σωστά. 
Περιγράψατε με μεγάλη σαφήνεια τη σημασία του συγκεκριμένου πάρκου, κύριε συνάδελφε. Και πραγματικά έτσι είναι. Όπως και υπονοήσατε –κι εγώ το λέω σαφώς από αυτό το Βήμα- ότι τα προβλήματα -οικονομικά, διαχειριστικά και πολλά άλλα- είναι αποτέλεσμα αδυναμίας να αντιμετωπιστούν ακριβώς τα προβλήματα μέσα από μία αλληλουχία πολλών χρόνων, θα έλεγα. 
Και όντως το πάρκο περιβαλλοντικής ευαισθητοποίησης «Αντώνης Τρίτσης» αποτελεί έναν ανεκτίμητο θησαυρό, θα έλεγα, από πλευράς βιοποικιλότητας και βεβαίως φυσικού περιβάλλοντος. Δεν χρειάζεται να κάνουμε ανάλυση επί τούτου. 
Να πω μονάχα –να μην κάνω μεγάλη αναφορά- ότι σύμφωνα με την τελευταία ρύθμιση, με το ν.4002/2011, ο Οργανισμός Διοίκησης και Διαχείρισης του Πάρκου, ο Οργανισμός Ανάπτυξης και Διαχείρισης του Ελαιώνα και ο Φορέας Διαχείρισης και Ανάπλασης του ποταμού Κηφισού και των παραχειμάρρων του, καταργήθηκαν και συγχωνεύθηκαν σε ένα νέο Νομικό Πρόσωπο Ιδιωτικού Δικαίου με την ονομασία «Μητροπολιτικός Φορέας Ανάπλασης και Διαχείρισης Προστατευόμενων Περιοχών Αττικής». 
Δημιουργήθηκε αυτός ο φορέας για να μπορέσει να υπάρξει η βέλτιστη λύση όσον αφορά τη διαχείριση και την αειφορική προστασία του συγκεκριμένου φυσικού οικοσυστήματος και να βελτιωθούν οι τρόποι αντιμετώπισης των χρόνιων προβλημάτων. 
Είναι αλήθεια ότι ο συγκεκριμένος φορέας –και το έχω πει και άλλες φορές, κύριε συνάδελφε- έχει να αντιμετωπίσει μια σειρά προβλημάτων όσον αφορά τη συγκεκριμένη διαχείριση λόγω των περιορισμένων εσόδων και βεβαίως της έλλειψης προσωπικού. Αυτό, βεβαίως, δεν σημαίνει ότι δεν υπάρχουν δυνατότητες να ξεπεραστούν τα προβλήματα. Και άκουσα με προσοχή και την τοποθέτησή σας σε σχέση με την πρόταση που κάνατε.
Εμείς πιστεύουμε ότι η αξιοποίηση των υφιστάμενων υποδομών, η βελτιστοποίηση της οικονομικής διαχείρισης των δημόσιων εκτάσεων που έχουν παραχωρηθεί στον φορέα, η είσπραξη εσόδων από συμβάσεις που έχουν υπογραφεί τα προηγούμενα χρόνια, η συμμετοχή -όπως και εσείς πολύ σωστά επισημάνατε στην τοποθέτησή σας- σε εθνικά και ευρωπαϊκά προγράμματα αποτελούν δυνατότητες που, αν αξιοποιηθούν, πιστεύουμε ότι τα αποτελέσματα  θα είναι εντυπωσιακά. Και αυτή είναι και η κατεύθυνση η δική μας.
Θα ήθελα, λοιπόν, στο πλαίσιο αυτό -να μην αναφερθώ στις αδυναμίες του προσωπικού, που βεβαίως υπάρχουν- να πάω ένα βήμα μπροστά και να σας πω ποιες είναι οι σκέψεις μας και ποιος είναι ο προγραμματισμός μας.
Κατ’ αρχάς, έχει εξασφαλιστεί χρηματοδότηση ύψους 50.000 ευρώ από τους πόρους του Πράσινου Ταμείου. Θα υπάρξει συνέχεια. Βεβαίως, πρέπει να λάβουμε υπόψη τη συγκεκριμένη δυσμενή οικονομική συγκυρία. 
Πρώτος στόχος, λοιπόν, είναι να τακτοποιηθούν οι άμεσες, ληξιπρόθεσμες οφειλές του πάρκου προς ΔΕΗ, ΕΥΔΑΠ, προσωπικό, εργοδοτικές εισφορές και τη ΔΟΥ. 
Ακολούθως, ο στόχος και ο προγραμματισμός μας λέει ότι θα καταγραφούν οι τρέχουσες ανάγκες για προσωπικό και θα καταρτιστεί ένα νέο οργανόγραμμα υπηρεσιών για τη λειτουργία του φορέα. 
Όπως προβλέπει, επίσης, ο υφιστάμενος σχεδιασμός, άμεση προτεραιότητα είναι η καταγραφή και η εκκαθάριση των υποχρεώσεων των τριών φορέων, ώστε να γίνει δυνατή η κατάργηση των παλαιών ΑΦΜ και η συμμόρφωση του νέου φορέα σύμφωνα με τα όσα ορίζει η φορολογική νομοθεσία για τα νομικά πρόσωπα ιδιωτικού δικαίου, για να δοθεί οξυγόνο ζωής και να ξεπεραστούν και τα προβλήματα του παρελθόντος.
Θα ακολουθήσει έγκριση του κανονισμού λειτουργίας, η αναδιάρθρωση των υπηρεσιών και η σύνταξη προϋπολογισμού και προγράμματος δράσης. Παράλληλα, ξεκινά και η προσπάθεια εξασφάλισης πόρων, εκτός από τη βοήθεια του Υπουργείου, ώστε ο οργανισμός να καταστεί οικονομικά βιώσιμος.
Ο φορέας θα προχωρήσει σε κάθε ενέργεια για την είσπραξη των οφειλόμενων ενοικίων -διότι ξέρετε πολύ καλά ότι υπάρχουν πολλές υποχρεώσεις, οι οποίες δεν έχουν πληρωθεί από τους δικαιούχους- και λοιπών εσόδων από συμβάσεις που έχουν υπογραφεί τα προηγούμενα χρόνια. 
Επίσης, θα καταρτιστεί κι ένα σχέδιο αξιοποίησης υφιστάμενων υποδομών, που σήμερα δεν χρησιμοποιούνται για την περαιτέρω αύξηση των εσόδων του.
Μέσα στο πλαίσιο του προγραμματισμού και του σχεδιασμού περιλαμβάνεται βεβαίως και η αναζήτηση συγκεκριμένων χορηγιών από εταιρείες στο πλαίσιο εταιρικής κοινωνικής ευθύνης, αφού γνωρίζετε πολύ καλά ότι όλες οι σοβαρές εταιρείες, πλέον, έχουν μέσα στον προγραμματισμό τους και τέτοια σχέδια εταιρικής κοινωνικής ευθύνης, που μπορούν κάλλιστα να τύχουν εφαρμογής στο συγκεκριμένο χώρο που μας ενδιαφέρει.
Ο άμεσος προγραμματισμός, βεβαίως, συμπληρώνεται με την ολοκλήρωση του έργου της ανακύκλωσης του νερού, των λιμνών, της πυρόσβεσης και της άρδευσης του πάρκου.
Σας περιέγραψα, μέσα στο χρονικό πλαίσιο που μου δίνει ο Κανονισμός της Βουλής, ένα σχέδιο δράσης για τους εξής λόγους: Πρώτον, για να σας αποδείξω ότι πραγματικά υπάρχει ένα έντονο ενδιαφέρον. Δεύτερον, για να σας αποδείξω ότι υπάρχει συνειδητοποίηση των προβλημάτων που αντιμετωπίζουμε. Τρίτον, για να κάνω καθαρό ότι υπάρχει μία σειρά θεμάτων που άπτονται της γραφειοκρατίας, που πρέπει να επιλυθούν. Και τέταρτον, για να αποδείξω και να περιγράψω ότι πραγματικά θέλουμε να είμαστε εκείνοι που θα δρομολογήσουμε λύσεις, όχι επικοινωνιακού ή πυροτεχνηματικού χαρακτήρα -ιδιαίτερα για ένα τόσο σοβαρό ζήτημα- αλλά λύσεις που θα επιλύσουν ουσιαστικά προβλήματα που ταλαιπωρούν εδώ και χρόνια το συγκεκριμένο, πολύ μεγάλης σημασίας, πάρκο και παράλληλα να δώσουμε και μια διαφορετική πνοή στο μέλλον. 
Σε αυτό το πλαίσιο, βεβαίως ακούμε με προσοχή τις προτάσεις σας. Εμείς,  όμως, θα προχωρήσουμε στον προγραμματισμό μας. Βεβαίως, είμαστε ανοικτοί σε κάθε πρόταση και διάλογο. Αυτό, να ξέρετε, δεν το αποκλείουμε ποτέ.</Speech>
<Speech><Parlmember>ΙΩΑΝΝΗΣ ΔΗΜΑΡΑΣ</Parlmember>: Κύριε Υπουργέ, χρονοδιάγραμμα έχετε, για όλα αυτά τα ωραία; Πότε θα γίνουν;</Speech>
<Speech><Parlmember>ΣΤΑΥΡΟΣ ΚΑΛΑΦΑΤΗΣ</Parlmember> (Αναπληρωτής Υπουργό Περιβάλλοντος, Ενέργειας και Κλιματικής Αλλαγής): Σας έδωσα τη σειρά.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Συνεχίζουμε με την πέμπτη υπ’ αριθμ. 1383/23-4-2013 επίκαιρη ερώτηση πρώτου κύκλου του Βουλευτή Επικρατείας του Λαϊκού Συνδέσμου - Χρυσή Αυγή κ. Χρήστου Παππά προς τον Υπουργό Εξωτερικών, σχετικά με τη λειτουργία του Γενικού Προξενείου της Ελλάδας στη Φιλιππούπολη.
Το λόγο έχει ο κ. Παππάς.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Πρόεδρε, κύριε Υπουργέ, σύμφωνα με ασφαλείς διπλωματικές πληροφορίες στο Γενικό Προξενείο της Ελλάδας στη Φιλιππούπολη το προσωπικό έχει μειωθεί δραματικά και η θέση του Γενικού Προξένου παραμένει κενή. Το Ελληνικό Προξενείο, όπως ξέρετε, απασχολούσε ως προσωπικό αποκλειστικά Έλληνες στο γένος, από την εκεί ελληνική κοινότητα, οι οποίοι μάλιστα, κατόπιν συμφωνίας με τη βουλγαρική πλευρά, είχαν κι έχουν το ελληνικό διαβατήριο.
Λάβετε υπόψη, λοιπόν, ότι στην περιοχή όπου ευρίσκεται το ελληνικό Προξενείο, γνωστή -να το θυμίσουμε- και ως Ανατολική Ρωμυλία, κατοικούν σήμερα εκατοντάδες χιλιάδες Έλληνες, οι οποίοι είναι οργανωμένοι σε κοινότητες, με δεκάδες ελληνικά σχολεία και με πολιτιστικούς συλλόγους. Επίσης φοιτούν στα εκεί πανεπιστήμια πάρα πολλοί Έλληνες της κυρίως Ελλάδος. 
Κατόπιν τούτων, καλείστε να απαντήσετε, με δεδομένο ότι απ’ ό,τι γνωρίζουμε, από τις ίδιες διπλωματικές πηγές οι μεταθέσεις επί του παρόντος έχουν κλείσει, ενώ νέες μεταθέσεις θα γίνουν τον Σεπτέμβριο και -όπως σας προείπα- η θέση του Γενικού Προξένου παραμένει κενή, εάν προτίθεται όντως το Υπουργείο Εξωτερικών να αναστείλει τη λειτουργία του ελληνικού Προξενείου στη Φιλιππούπολη. 
Δεύτερον, σε μία τέτοια περίπτωση, επειδή το εκεί Γενικό Προξενείο της Ελλάδος λειτουργεί με βάση την αρχή της αμοιβαιότητας, προτίθεται να αναστείλει και η βουλγαρική πλευρά το αντίστοιχό της Προξενείο στη Θεσσαλονίκη;</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Τον λόγο έχει ο Υφυπουργός Εξωτερικών κ. Κωνσταντίνος Τσιάρας.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Σας ευχαριστώ, κύριε Πρόεδρε. 
Κύριε συνάδελφε, όσον αφορά τη λειτουργία του Γενικού Προξενείου της Φιλιππούπολης, σας διαβεβαιώνω πως καμμιά απολύτως πρόθεση αναστολής της λειτουργίας του δεν υπάρχει, παρά τη δυσμενέστατη οικονομική συγκυρία. Όσον αφορά τη θέση του Γενικού Προξένου, παραμένει μεν πρόσκαιρα κενή, όπως κι εσείς επισημάνατε, λόγω επείγουσας ανάληψης άλλης καίριας θέσης της υπηρεσίας από τον έως πρότινος Γενικό Πρόξενο, αλλά πρόκειται να πληρωθεί κατά τις επόμενες τακτικές μετακινήσεις στελεχών του Υπουργείου.
Εν τω μεταξύ, το Γενικό Προξενείο της Φιλιππούπολης λειτουργεί κατά επαρκή τρόπο, χάρη στη στελέχωσή του από τέσσερις έμπειρους υπαλλήλους, ενώ πάντοτε μπορεί να αναζητήσει την αρωγή της Πρεσβείας μας στη Σόφια, η οποία βεβαίως διαθέτει Προξενικό Γραφείο. 
Η προσωρινή χηρεία της θέσης του Γενικού Προξένου, ο οποίος αναπληρώνεται από τον αρχαιότερο εκεί διοικητικό υπάλληλο, δεν μπορεί σε καμμιά περίπτωση να θεωρηθεί υποβάθμιση της Αρχής, αφού αυτή λειτουργεί επαρκώς και σε κάθε περίπτωση -επαναλαμβάνουμε- η λειτουργία της θα συνεχιστεί. Υπογραμμίζω, βεβαίως, στο σημείο αυτό πως οι ελληνοβουλγαρικές σχέσεις αποτελούν ιστορικό πρότυπο εξομάλυνσης και εξέλιξης διμερών σχέσεων μεταξύ βαλκανικών χωρών.
Η διατήρηση λοιπόν της Αρχής μας στη Φιλιππούπολη συνάδει απολύτως με το άριστο επίπεδο των σχέσεών μας με τη Βουλγαρία. Η στενή συνεργασία των δύο χωρών και εταίρων, στο πλαίσιο βεβαίως της Ευρωπαϊκής Ένωσης, προχωρά σταθερά και απρόσκοπτα. Λόγω της συνεχούς, αλλά και εκτεταμένης μας συνεργασίας με τη γείτονα σε πάρα πολλούς τομείς, η διατήρηση της Αρχής μας στη Φιλιππούπολη είναι αναγκαία και γι’ αυτόν τον λόγο ουδέποτε υπήρξε πρόθεση αναστολής της λειτουργίας της. 
Επειδή αναφερθήκατε στο βουλγαρικό Γενικό Προξενείο της Θεσσαλονίκης, πρέπει να γνωρίζετε ότι η αρχή της αμοιβαιότητας επιτρέπει την αύξηση του προσωπικού της ελληνικής Αρχής και δεν επιβάλλει αντίστοιχα τη μείωση εκείνου της αντίστοιχης βουλγαρικής. Με απλά λόγια, συμφωνούν οι δύο χώρες στον αριθμό των μελών που στελεχώνουν το κάθε διπλωματικό γραφείο και σ’ αυτό μπορεί ο καθένας να σταθεί ως μέγιστο αριθμό ανθρώπων που μπορεί να υπηρετούν εκεί. 
Η αύξηση, ωστόσο, του αριθμού των Ελλήνων υπαλλήλων -για να λέμε και τα πράγματα με το όνομά τους- δεν είναι κατ’ ανάγκη και η καλύτερη εκπροσώπηση για τη χώρα μας. Θέλω, ωστόσο, να σας διαβεβαιώσω ότι το Υπουργείο Εξωτερικών καταβάλλει κάθε δυνατή προσπάθεια για την αξιοπρεπή και αποτελεσματική εκπροσώπηση της χώρας μας, στο πλαίσιο βέβαια της τρέχουσας, περιοριστικής ομολογουμένως, δημοσιονομικής συγκυρίας και παρακολουθεί και παρεμβαίνει με διορθωτικές κινήσεις ενίσχυσης του προσωπικού του, όπου και όταν αυτό κρίνεται αναγκαίο. Και τουλάχιστον με τα μέχρι σήμερα δεδομένα, φαίνεται ότι πρόβλημα στη λειτουργία του Γενικού Προξενείου της Φιλιππούπολης δεν υπάρχει. 
Θα επανέλθω βεβαίως στη δευτερολογία μου. Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς ευχαριστούμε.
Κύριε συνάδελφε, έχετε τον λόγο.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κύριε Υπουργέ, πρόθεση ίσως -λέω «ίσως»- να μην υπάρχει, αλλά κρίνεστε από τα αποτελέσματα. Κι ο ίδιος παραδεχθήκατε τώρα ότι υπάρχουν τέσσερις έμπειροι υπάλληλοι, ακέφαλοι όμως.
Δεν μας είπατε δε, πότε θα ξαναγίνουν οι κρίσεις. Και σε εμάς τους «κακούς» που δεν σας πιστεύουμε καθ’ ολοκληρίαν, μας έρχεται στο μυαλό -για να μιλήσουμε επιτέλους σ’ αυτή εδώ την Αίθουσα και να πούμε αλήθειες- ότι το θέμα αυτό δεν είναι τόσο αθώο. Γιατί υπάρχουν ενδείξεις ότι τα σχετικά με το Ελληνικό Προξενείο στη Φιλιππούπολη εντάσσονται σε ένα χρόνιο σχέδιο αμερικανικών και γερμανικών συμφερόντων, τα οποία με τη δημιουργία των ειδικών οικονομικών ζωνών θα φέρουν μια κατάσταση Κοσσόβου στην ευρύτερη περιοχή.
Θυμόσαστε την περίπτωση με το συνοριακό σταθμό του Αγίου Κωνσταντίνου, για τον οποίο κάναμε και ερώτηση εδώ στη Βουλή και απήντησε ο κ. Δένδιας και  το σοβαρό πρόβλημα που έχει δημιουργηθεί εκεί στην περιοχή με την πλημμελή λειτουργία του σταθμού. Θυμάστε, λοιπόν, ότι εμείς υπερτονίσαμε ότι είναι επικίνδυνη αυτή η όσμωση των Ελλήνων μουσουλμάνων της Θράκης με τα μέλη της τουρκικής βουλγαρικής μειονότητας.
 Κάναμε ερώτηση -δεν αφορά το Υπουργείο σας- πήραμε μια απίθανη απάντηση από τον Υπουργό Δημοσίας Τάξης, τον Υπουργό ΠΡΟΠΟ τον κ. Δένδια, ο οποίος σε ένα σημείο λέει ότι θα κάνουμε διαγωνισμό για υλικοτεχνικό εξοπλισμό -το αρχηγείο της Αστυνομίας- μια σύνδεση κινητής τηλεφωνίας –με σύνδεση κινητής τηλεφωνίας θα φυλάμε τα σύνορά μας- μια συσκευή αναγνώρισης πλαστότητας διαβατηρίων, ένα φαξ. Τέλεια απάντηση στον διαχειριστή των προβοκατσιών εναντίον της Χρυσής Αυγής. Τον Υπουργό Δημόσιας Τάξης της Ελλάδας ή της Μανωλάδας να πω εγώ, διότι δεν είδαμε να βγάζει μια ανακοίνωση για το γένος των ανθρώπων που πυροβόλησαν τους ατυχείς λαθρομετανάστες, εκ των οποίοι οι δύο από τους τρεις είναι Αλβανοί. Η έμμονη ιδέα του είναι μόνο η προβοκάτσια εναντίον της Χρυσής Αυγής. 
Να έρθω τώρα στο θέμα. Όλα αυτά, λοιπόν -τι γίνεται στη Θράκη- τα ξέρετε  και αφήνετε ακάλυπτο το προξενείο της Φιλιππούπολης. Ουσιαστικά αυτό κάνετε. Δεν υπολογίζετε συνέπειες και διευκολύνετε έτσι τα σχέδια της Κοσσοβοποίησης της Θράκης μας. Δεν υπολογίζετε πως ίσως άθελά σας ή και ηθελημένα, βάζετε στο παιχνίδι πλέον και τους Βουλγάρους. Κι ενώ το προξενείο, όχι μόνο θα έπρεπε να το διατηρήσετε, αλλά θα έπρεπε και να το ενισχύσετε -να ενισχύσετε τον εθνικό του ρόλο- εσείς κατ’ ουσίαν το απαξιώνετε. Απαξιώνετε εκατοντάδες χιλιάδες Έλληνες Ανατολικής Ρωμυλίας με τον τρόπο αυτό, Έλληνες που άντεξαν και στον κομμουνισμό και στη δράση των σοβινιστικών βουλγαρικών οργανώσεων. 
Μάλλον οι εξελίξεις –δυστυχώς για την πατρίδα μας- θα μας δικαιώσουν με αυτές τις ενέργειες και τις παραλείψεις σας, διότι ενώ μέχρι τώρα στέλνουμε με την πολιτική μας στην αγκαλιά των Τούρκων την ελληνική μουσουλμανική μειονότητα, δεν αποκλείεται τώρα με τους χειρισμούς σας να τους στέλνουμε και στην αγκαλιά των Βουλγάρων, ανοίγοντας ένα νέο μέτωπο. 
Μια πρώτη γεύση πήραμε με το ενημερωτικό δελτίο γι’ αυτήν την κοινή άσκηση, μεταξύ Ελλάδας και Βουλγαρίας, όπου είδαμε μεγάλους χάρτες Βουλγαρίας και είδαμε ιστορικές ανακρίβειες από πλευράς της Βουλγαρίας. Είναι η κατάρριψη αυτού που είπατε του ιστορικού προτύπου συνεργασίας. Δεν υπάρχει ιστορικό πρότυπο συνεργασίας.
Μην υποκύπτετε, κύριε Υπουργέ, σε ξένα συμφέροντα. Μην υποκύπτετε σε πιέσεις ξένων συμφερόντων. Μην κλείνετε το Προξενείο μας στη Φιλιππούπολη. Στο  προξενείο αυτό -σας θυμίζω- έχει υπηρετήσει ένας διπλωμάτης που προσέφερε τεράστιο εθνικό έργο, ο Ίων Δραγούμης. Σταθείτε στο ύψος των περιστάσεων και μην κλείνετε το προξενείο μας, που είναι ο πυρήνας γύρω από τον οποίο συντηρούνται και συσπειρώνονται οι Έλληνες της Ανατολικής Ρωμυλίας, οι οποίοι επιμένουν για την Ελλάδα. Το Υπουργείο Εξωτερικών παραδίδει αυτούς τους Έλληνες κατ’ ουσίαν βορά στους Βουλγάρους, την ίδια ώρα που η ελληνική Κυβέρνηση διαθέτει το ιλιγγιώδες ποσό –να ακουστεί σ’ αυτή την Αίθουσα- των 13,5 εκατομμυρίων ευρώ για κρατική διαφήμιση Υπουργείων και οργανισμών. Αυτή ήταν η ανακοίνωση του κ. Σίμου Κεδίκογλου. 
Λεφτά υπάρχουν για να προπαγανδίζει η Κυβέρνηση τις θέσεις της, δηλαδή να κάνει πλύση εγκεφάλου στον ελληνικό λαό και να λέει ότι βγαίνουμε από το τούνελ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε συνάδελφε.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Δεν υπάρχουν λεφτά, όμως, για τους Έλληνες και τον ελληνισμό. Αντισταθείτε τουλάχιστον εσείς, κύριε Υπουργέ, γιατί ίσως η Κυβέρνηση σας δεν μπορεί, δεν θέλει ή δεν την αφήνουν. Αντισταθείτε στα σχέδια κοσοβοποίησης της Θράκης μας. Τα πράγματα –και το ξέρετε- είναι πολύ πιο άσχημα από ό,τι μπορεί να γνωρίζει ο ελληνικός λαός. 
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε Υπουργέ, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΤΣΙΑΡΑΣ</Parlmember> (Υφυπουργός Εξωτερικών): Κύριε Παππά, κύριε συνάδελφε, θέλω για άλλη μια φορά να σας διαβεβαιώσω ότι δεν τίθεται κανένα απολύτως θέμα αναστολής της λειτουργίας του Γενικού Προξενείου στη Φιλιππούπολη. Στους εθνικούς λόγους, που αναφέρατε νωρίτερα, θα μπορούσα να προσθέσω και άλλους τόσους, οι οποίοι είναι όντως επιχειρήματα τα οποία προφανώς, λειτουργούν υπέρ της συνέχισης της λειτουργίας του Γενικού Προξενείου στη Φιλιππούπολη. Δεν χρειάζεται να το συζητάμε αυτό. 
Αν, όμως, θέλετε να σας δώσω κάποια επιχειρήματα, τα οποία αφενός μεν αποδεικνύουν αυτήν την εξομάλυνση και την πραγματική –αν θέλετε- αναβάθμιση των διμερών σχέσεων μεταξύ Ελλάδας και Βουλγαρίας -ειδικά αυτή την περίοδο- σε μια τεταμένη κατά τα άλλα ευρύτερη γεωγραφική περιοχή, με πολύ συγκεκριμένες ιστορικές αναφορές, θα μπορούσα εύκολα να σας πω ότι υπάρχουν συγκεκριμένα βήματα θεσμοθετημένα μεταξύ των κυβερνήσεων των δυο χωρών, που στην πραγματικότητα έχουν δημιουργήσει ένα διαφορετικό τοπίο και ταυτόχρονα τις προϋποθέσεις και την αναγκαιότητα παραμονής του Γενικού Προξενείου και στη Φιλιππούπολη. 
Χαρακτηριστικά, θα σας πω ότι η άριστη συνεργασία μεταξύ Ελλάδος και Βουλγαρίας επισφραγίστηκε με τη θεσμοθέτηση του πρώτου Ανωτάτου Συμβουλίου Συνεργασίας από τους Πρωθυπουργούς των δυο χωρών στη Σόφια το 2010, σηματοδοτώντας την αρχή μιας στρατηγικής σχέσης των δυο εταίρων και συμμάχων, τόσο στην Ευρωπαϊκή Ένωση, όσο και στο ΝΑΤΟ. 
Το δεύτερο Ανώτατο Συμβούλιο Συνεργασίας συνήλθε στις 17 Δεκεμβρίου 2012 στην Αθήνα. Γνωρίζουμε ότι υπεγράφησαν από τους δυο Πρωθυπουργούς μία κοινή πολιτική διακήρυξη, καθώς και έξι συμβατικά κείμενα -συμφωνίες, διακηρύξεις, μνημόνια κατανόησης- από αρμοδίους Υπουργούς. 
Όσον αφορά τη συνεργασία της Ελλάδας και της Βουλγαρίας σε επιμέρους τομείς θα μπορούσα να σας αναφέρω την ενεργειακή συνεργασία, ιδίως για την κατασκευή του αγωγού φυσικού αερίου, εκατόν εξήντα εννέα χιλιόμετρα από την Κομοτηνή στο Χάσκοβο, για τη διασύνδεση του βουλγαρικού δικτύου με τον αγωγό φυσικού αερίου ITGI, αρχικά και πλέον TAP -όπως γνωρίζουμε- και την αστυνομική συνεργασία, ιδίως κοινές περιπολίες σε ακτίνα είκοσι χιλιομέτρων εκατέρωθεν των συνόρων και βεβαίως, και σε παραθαλάσσια θέρετρα. 
Αν δούμε μια άλλη πτυχή, στον οικονομικό τομέα, η Ελλάδα αποτελεί τον τρίτο μεγαλύτερο επενδυτή στη Βουλγαρία. Το εμπορικό ισοζύγιο είναι σταθερά πλεονασματικό για τη χώρα μας. Δεν έχουμε τέτοιες σχέσεις με πολλές χώρες και ιδίως γειτονικές. Επίσης, το ξέρετε ότι η Ελλάδα υποστηρίζει την ένταξη της Βουλγαρίας στο χώρο της Σένγκεν και οι δυο χώρες -ειδικά  τελευταία- συνεργάζονται σταθερά στο πλαίσιο των πρωτοβουλιών και οργανώσεων περιφερειακής συνεργασίας. Μεγάλη σημασία πρέπει να προσδώσουμε και στην τριμερή συνεργασία Ελλάδος, Βουλγαρίας και Ρουμανίας. 
Βεβαίως, υπάρχουν εκκρεμότητες. Οι εκκρεμότητες από μόνες τους είναι οι λόγοι διατήρησης της συνέχειας του Γενικού Προξενείου της Φιλιππούπολης. Χαρακτηριστικά, υπάρχει σε εκκρεμότητα η υπογραφή Πρωτοκόλλου της Δεύτερης Συνόδου Μόνιμης Επιτροπής Υδροοικονομίας για τα ύδατα του Νέστου, η υπογραφή δυο μνημονίων κατανόησης για την εκπόνηση κοινού διαχειριστικού σχεδίου της λεκάνης απορροής του Νέστου και Στρυμόνα βάσει της κοινοτικής οδηγίας 2000/60 και βεβαίως -το πιο σημαντικό- η δημιουργία ενός μηχανισμού έγκαιρης προειδοποίησης για την αντιμετώπιση των πλημμυρών του Έβρου. Ξέρουμε καλά ότι -κάθε χρόνο επαναλαμβάνεται- αυτό το φαινόμενο των πλημμυρών του Έβρου, που  πλήττει ιδιαίτερα τον ακριτικό μας νομό. Όλα αυτά στην πραγματικότητα αναδεικνύουν και τη στενή συνεργασία με τη γειτονική χώρα, τη Βουλγαρία -ειδικά αυτή την περίοδο- αλλά και το γεγονός ότι εξαιτίας αυτής της εκτεταμένης συνεργασίας μας σε πολλούς τομείς, η διατήρηση της Αρχής μας στη Φιλιππούπολη ήταν και είναι αναγκαία. Γι’ αυτό το λόγο –επαναλαμβάνω- ουδέποτε υπήρξε πρόθεση αναστολής της λειτουργίας της.
Σας ευχαριστώ πολύ.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Σας ευχαριστούμε.</ChairmanSpeech>
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Η διαφορά μας είναι ότι εμάς μας ενδιαφέρει η συνέχεια του ελληνισμού στην περιοχή. Ξεχάσατε την ελληνοβουλγαρική συνεργασία και το θάψιμο του αγωγού Μπουργκάς-Αλεξανδρούπολη. Εκεί συνεργαστήκατε απόλυτα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν συνεργαστήκαμε. Όχι, κύριε Παππά, μονομερώς έγινε. Και μπορώ να σας το διαβεβαιώσω, ως Μακεδόνας, με παππού που κατάγεται από την Ανατολική Ρωμυλία, τον πατέρα της μητέρας μου. Σας είπα, είναι μονομερή ενέργεια της Βουλγαρίας. Δεν είναι απόφαση ούτε της Ρωσίας ούτε της Ελλάδος.</ChairmanSpeech> 
<Speech><Parlmember>ΧΡΗΣΤΟΣ ΠΑΠΠΑΣ</Parlmember>: Κάνετε λάθος.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Όχι, είστε άδικος.
Κύριε Χαλβατζή,  ο κ. Τζαμτζής με την υπ’ αριθμ. 1365/23-04-2013 επίκαιρη ερώτησή του, ζητάει, αν έχετε την καλοσύνη, να προηγηθεί, γιατί έχει έναν ιδιαίτερο λόγο.</ChairmanSpeech> 
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Εντάξει, κύριε Πρόεδρε.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Επόμενη είναι η πρώτη με αριθμό 1365/23-04-2013 επίκαιρη ερώτηση δεύτερου κύκλου του Βουλευτή Πέλλας της Νέας Δημοκρατίας κ. Ιορδάνη Τζαμτζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις επιτροπές των Κέντρων Πιστοποίησης Αναπηρίας (ΚΕΠΑ).
Ο κύριος Τζαμτζής έχει το λόγο.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, έχουμε θέσει ξανά το θέμα αυτό, όπως και άλλοι συνάδελφοι και μιλώ για την προβληματική λειτουργία των ΚΕΠΑ, αλλά και τα τεράστια προβλήματα που έχει δημιουργήσει ο ενιαίος πίνακας προσδιορισμού ποσοστού αναπηρίας. Το λέω αυτό, διότι έχω συγκεκριμένα παραδείγματα.
Παιδί το οποίο πάσχει από φωκομέλεια, δηλαδή έλλειψη άνω άκρου από τον αγκώνα και κάτω εκ γενετής, το έκοψαν από την επιτροπή του ΚΕΠΑ, λες και θα φυτρώσει χέρι. Έπαιρνε επίδομα παραπληγίας.
Αιματολογικό πρόβλημα μη ιάσιμο, παρακολουθείται σε παιδί από καθηγητή αιματολογίας στη Θεσσαλονίκη. Έπαιρνε επίδομα, το έκοψαν με ποσοστό 10% και η δικαιολογία ήταν ότι δεν γνωρίζουν το πρόβλημα, δεν γνωρίζουν την ασθένεια.
Σκλήρυνση κατά πλάκας. Το πρόσωπο αυτό το γνωρίζω και προσωπικά. Μόνο στον κόσμο, με σκλήρυνση  κατά πλάκας, μένει στο να επιβιώσει με τη βοήθειά όλων των χωριανών του, γιατί το έκοψαν από το ΚΕΠΑ. 
Σοβαρά καρδιολογικά προβλήματα με ανευρύσματα αορτής, τους έκοψαν από τα ΚΕΠΑ. 
Επανειλημμένες επεμβάσεις ομφαλοκήλης, έχει καταρρεύσει το κάτω μέρος της κοιλιάς σε γυναίκα, την έκοψαν.
Προβλήματα σε καρκινοπαθείς, προβλήματα επεμβάσεων ανοιχτής καρδιάς, τους έκοψαν. Αιτήθηκαν μάλιστα την πρώτη φορά και δεν τους έδωσαν ούτε την πρώτη περίοδο, μετά από εγχείριση ανοιχτής καρδιάς. 
Αυτοί οι άνθρωποι είναι αγρότες, είναι οικοδόμοι. Ερωτώ: Αυτοί, λοιπόν, οι οποίοι έφτιαξαν αυτόν εδώ τον ενιαίο κατάλογο έχουν λάβει υπόψη τους τα επαγγέλματα; Δυστυχώς σε πολλές περιπτώσεις όχι. Διότι ένας ο οποίος είναι οικοδόμος ή είναι αγρότης, είναι αδύνατον να μπορέσει να ανέβει σε μία σκάλα, να μπορέσει να δουλεύει σε σαράντα βαθμούς θερμοκρασία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Βουλευτού)
Επιπλέον, κύριε Πρόεδρε, προβλήματα ασθενών με αναπηρίες που περνούν συνεχώς από επιτροπές, με σύνδρομο down, με νόσο του crown, με νοητικές στερήσεις, με υδροκεφαλισμό, παιδιά με κομμένα άκρα, παραπληγικοί και τετραπληγικοί. Έχω συγκεκριμένα ονόματα και είναι στη διάθεσή σας, κύριε Υπουργέ. Κατάκοιτος πήγε με ασθενοφόρο να περάσει από την επιτροπή, γιατί η εξέταση κατ’ οίκον καθυστερεί πολύ. 
Επιπλέον, έγινε αίτηση για επίδομα συμπαράστασης –ο άνθρωπος είναι «φυτό»- σε Κέντρο Αποκατάστασης στη Θεσσαλονίκη, πέρασαν δεκατέσσερις μήνες από την κατάθεση του φακέλου και πέρασε, ευτυχώς θα πω, πρόσφατα από την επιτροπή. Άνθρωπος ο οποίος έχει πάρκινσον με βαθμό 80% αναπηρίας νοσηλεύεται σε κλινική της Κατερίνης, έκανε αίτημα να περάσει επιτροπή κατ’ οίκον γιατί δεν μπορεί να μετακινηθεί και ακόμα περιμένει.
(Στο σημείο αυτό κτυπάει το επαναληπτικό κουδούνι λήξεως του χρόνου ομιλίας του κυρίου Βουλευτού)
 Κύριε Πρόεδρε, με συγχωρείτε, είναι πόνος ανθρώπων.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχετε και δευτερολογία, κύριε συνάδελφε.</ChairmanSpeech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Μπορώ να αναφέρω και μία σειρά από άλλες περιπτώσεις, κύριε Υπουργέ, όπου αφενός μεν βλέπουμε το πρόβλημα το οποίο υπάρχει στα ΚΕΠΑ, όπου πραγματικά οι καθυστερήσεις στην επαρχία ή σε κάποιες περιοχές είναι πολύ μεγάλες και από την άλλη βλέπουμε και ο ενιαίος πίνακας να είναι σε πολλά σημεία απαράδεκτος.
Το αίτημά μας για ΚΕΠΑ στα Γιαννιτσά, για δεύτερο ΚΕΠΑ στο Νομό, στηρίζεται ακριβώς σε αυτό το πρόβλημα. Στο πρόβλημα ότι υπάρχουν άνθρωποι οι οποίοι δεν έχουν περάσει από τις 14 Μαρτίου 2012 που έχουν υποβάλει τα χαρτιά τους. Πέρασε χρόνος και δεν κλήθηκαν. Αυτό αφορά ιδιαίτερα τις ψυχιατρικές ειδικότητες, τις περιπτώσεις νευρολογικών νοσημάτων και φυσικά τις καρδιοπάθειες.
Είναι τεράστιο το πρόβλημα και ζητώ να ληφθούν μέτρα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ο κύριος Υπουργός έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλειας και Πρόνοιας): Ευχαριστώ πολύ, κύριε Πρόεδρε. 
Κύριε συνάδελφε, όντως το σύστημα των Κέντρων Πιστοποίησης Αναπηρίας αντιμετωπίζει πολλά προβλήματα. Όντως θα υπάρχουν περιπτώσεις που θα αποτελούν μικρές ιστορίες τρόμου, ας πούμε, που έχουν να κάνουν και με τον τρόπο που λειτουργεί η δημόσια διοίκηση αυτής της χώρας. 
Εγώ ισχυρίζομαι ότι όσες εγκυκλίους κι αν εκδώσουμε, όσους νόμους κι αν ψηφίσουμε στη Βουλή για να βελτιώσουμε το σύστημα, δεν θα μπορέσουμε να το βελτιώσουμε στην εφαρμογή του αν δεν στοιχηθούμε όλοι σαν πυραμίδα διοίκησης, από τον κορυφαίο, μέχρι τον υπάλληλο που διεκπεραιώνει την πιο βασική λειτουργία και αν δεν συμφωνήσουμε ότι θα πρέπει να λειτουργήσουμε με ευσυνειδησία, με εντατικότητα, να δουλέψουμε και λίγο παραπάνω, παρ’ ότι αμειβόμαστε λίγο λιγότερο, προκειμένου να αποσυμφωρήσουμε αυτό το σύστημα. 
Τι κάναμε εμείς, όμως, όσον αφορά το δικό μας μερίδιο ευθύνης, το οποίο άλλωστε αποδεχόμαστε στο ακέραιο; Πριν από λίγες μέρες είχα παρευρεθεί σε μια ημερίδα που διοργανώθηκε από την ΕΣΑΜΕΑ, την Εθνική Συνομοσπονδία Ατόμων Με Αναπηρία, προκειμένου να συζητήσουμε. Ήταν συνάντηση κοινωνικού, πολιτικού και επιστημονικού διαλόγου για τα ζητήματα της αξιολόγησης και της πιστοποίησης αναπηρίας. 
Είχα πει το εξής: Εδώ, τα προβλήματα τα κύρια είναι: οι καθυστερήσεις στην κρίση αυτών που έχουν να περάσουν από ΚΕΠΑ, οι οποίες οφείλονται σε δυσλειτουργίες του συστήματος και τα διάφορα παράπονα για αδικίες, όσον αφορά την ιατρική κρίση ή τις παθογένειες του συστήματος.
Όσον αφορά το θέμα των καθυστερήσεων, εξήγησα ότι το βασικό πρόβλημα ήταν η συμμετοχή των γιατρών, διότι απλούστατα το 25% των γιατρών συγκεκριμένων ειδικοτήτων -οι γνωστές επίμαχες ειδικότητες νευρολόγων, καρδιολόγων και ψυχιάτρων- έχουν να αντιμετωπίσουν το 80% των εκκρεμοτήτων. Το 25% των γιατρών, ανάλογα με την ειδικότητα, έχει να αντιμετωπίσει το 80% των εκκρεμοτήτων. Επομένως, έπρεπε να τονωθούν οι αριθμοί συμμετοχής σε αυτούς τους γιατρούς των τριών ειδικοτήτων άμεσα. 
Τι κάναμε; Προκηρύξαμε τετρακόσιες θέσεις που θα καλύπτονταν –και καλύπτονται- από ιδιώτες γιατρούς. Αυτή τη στιγμή, μάλιστα, μπορώ να καταθέσω στα Πρακτικά το χθεσινό δελτίο Τύπου του ΙΚΑ με ημερομηνία 25 Απριλίου, όπου η διοίκηση ανακοινώνει ότι παρατείνεται μέχρι 15 Μαΐου 2013 η ημερομηνία κατάθεσης αιτήσεων ιδιωτών ιατρών νευρολόγων, ψυχιάτρων και καρδιολόγων για την ένταξή τους στο Ειδικό Σώμα Ιατρών Υγειονομικών Επιτροπών Κέντρων Πιστοποίησης Αναπηρίας, ΚΕΠΑ. 
Το καταθέτω για τα Πρακτικά.
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και  Πρακτικών της Βουλής)
Όπως καταλαβαίνετε, είναι το πρώτο μέτρο για να τονωθεί η συμμετοχή των γιατρών. 
Επίσης, θέλουμε, όμως και τους γιατρούς του ΕΟΠΥΥ. Χωρίς τους γιατρούς του ΕΟΠΥΥ δεν μπορούμε να ορίσουμε υπαλλήλους του Υπουργείου Εργασίας. Επομένως, βρισκόμαστε σε επικοινωνία με το συνδικαλιστικό φορέα των γιατρών, τον Πανελλήνιο Ιατρικό Σύλλογο και το Υπουργείο Υγείας, προκειμένου να εντάξουμε και τους γιατρούς του ΕΟΠΥΥ, που για διάφορους, δικούς τους, λόγους είδαν με αρνητικό μάτι την ένταξη τους στις επιτροπές αυτές του ΚΕΠΑ.
Ήδη, έχει θεσμοθετηθεί, με το τελευταίο νομοσχέδιο που περάσαμε του Υπουργείου Εργασίας, η συμμετοχή τους. Έχει εκδοθεί σχετική υπουργική απόφαση. Θέλουμε και περισσότερους γιατρούς, γιατί, απλά, χωρίς περισσότερους γιατρούς δεν γίνεται να αποσυμφωρηθεί το σύστημα. 
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Κύριε Πρόεδρε, θα χρειαστώ λίγο χρόνο, σας παρακαλώ. 
Όσον αφορά τις αδικίες που μας λέτε, εγώ θα συμφωνήσω με όλες τις περιπτώσεις που αναφέρατε. Όπως καταλαβαίνετε, αυτό πρέπει να περάσει από το σύστημα του Ενιαίου Πίνακα Προσδιορισμού Του Ποσοστού Αναπηρίας. Αυτός είναι ο πρώην ΚΕΒΑ, ο Κανονισμός Εκτίμησης Βαθμού Αναπηρίας. 
Επομένως, το ζητούμενο είναι να το ενεργοποιούμε κατά τακτά διαστήματα. Και πρόκειται να ενεργοποιήσουμε στο αμέσως επόμενο χρονικό διάστημα. Δεν μπορούμε να τα κάνουμε όλα μαζί. Θα κάνουμε ένα - ένα τα βήματα που χρειάζονται για να βελτιώσουμε το σύστημα, για να αναθεωρήσουν εξ’ αρχής όλο αυτό το σύστημα του προσδιορισμού του ποσοστού αναπηρίας, έτσι ώστε αυτός που έχει υποστεί ακρωτηριασμό –που πολύ σωστά λέτε ότι δεν πρόκειται να ξαναφυτρώσει το ακρωτηριασθέν χέρι ή πόδι- να υφίσταται μια φορά την εξέταση στο ΚΕΠΑ κι όχι κάθε δυο και τρία χρόνια να αναγκάζεται να προσέρχεται, λες και πρόκειται να ξαναφυτρώσει στο μεσοδιάστημα.
Αυτό εξαρτάται, όμως, από την επόμενη σύσκεψη υπό την πρωτοβουλία μας. Αν και δεν είμαι εγώ πρόεδρος της ορισθείσας από το Υπουργείο επιτροπής παρακολούθησης του προβλήματος των ΚΕΠΑ, μπορώ, όμως, να παίξω το ρόλο μου σε αυτό. 
Θα γίνει συνεδρίαση ξανά για αναθεώρηση εκ νέου, εκ βάθρου, του συστήματος προσδιορισμού του ποσοστού αναπηρίας από την αρμόδια Επιστημονική Επιτροπή, η οποία, παρεμπιπτόντως, πρέπει να λειτουργήσει κι ως επιστημονική επιτροπή, διότι το αποτέλεσμα που παράγει είναι μια ανεξάρτητη ιατρική κρίση. Αυτή δεν ελέγχεται από εμάς. Δεν μπορώ εγώ να ελέγξω την ιατρική κρίση, μπορώ όμως, να προσδιορίσω τις προϋποθέσεις, ώστε η ιατρική αυτή κρίση να είναι πραγματικά επιστημονική και να απευθύνεται πάνω στα προβλήματα. 
Θα κάνω δυο σχόλια ακόμα στο θέμα που είπατε για τα ασφαλιστικά του ΟΓΑ, στη δευτερολογία μου.</Speech>  
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε το λόγο.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κύριε Υπουργέ, ειλικρινά, εγώ αυτό που θέλω να σας καλέσω να κάνετε είναι να δώσετε μία γροθιά σε μία κατεστημένη λογική, στη λογική του «δεν βαριέσαι, θα περάσει κάποια στιγμή ο ανάπηρος από την επιτροπή». Το λέω αυτό διότι πραγματικά πρέπει να ταρακουνήσετε και κάποιους υπαλλήλους και κάποιους γιατρούς, οι οποίοι πάνε με τη λογική «τα βόδια μου αργά».
Ακούστε, δεν είναι δυνατόν να έχουμε τόσο μεγάλες καθυστερήσεις. Να σας πω περιπτώσεις σκλήρυνσης κατά πλάκας, περιπτώσεις σοβαρότατων ασθενειών που περνάνε και ξαναπερνάνε. Έχω περίπτωση ανθρώπου ο οποίος έχει περάσει πέντε φορές. Κάποτε πρέπει να τελειώνει το μαρτύριό του! Πέρασε πέντε φορές. Πρέπει επιτέλους να σταματήσει, να τελειώσει το μαρτύριό του. Δεν κουράστηκαν στις επιτροπές να τον βλέπουν τον άνθρωπο; Είναι αδύνατον να γίνει καλά.
Αυτό, λοιπόν, που θέλω να επισημάνω είναι ότι πέραν αυτών των καθυστερήσεων, υπάρχουν και οι σοβαρότατες περιπτώσεις μέσα στον ενιαίο πίνακα, καρδιοπάθειες, παραδείγματος χάρη ή ορθοπεδικά. Ο αγρότης, με σοβαρά καρδιολογικά προβλήματα ή με ορθοπεδικά -παραδείγματος χάρη μια σκονδυλοδεσία- είναι δυνατόν να πάει να δουλέψει στο κτήμα; Ούτε στο τρακτέρ δεν μπορεί να ανέβει. Τον τραντάζει το τρακτέρ και τρελαίνεται. Είναι δεδομένο αυτό. Μπορεί να δουλέψει ο άλλος με καρδιολογικά προβλήματα, σε ήλιο, με σαράντα βαθμούς ή με θερμοκρασία υπό το μηδέν; Το απαγορεύει ο γιατρός. Και εδώ κόβονται άνθρωποι από γιατρούς την πρώτη φορά που περνάνε. 
Είναι απαράδεκτο αυτό που συμβαίνει. Και το λέω, διότι έχω τέτοιες περιπτώσεις. Αυτός ο γιατρός, ο οποίος εισηγήθηκε το κόψιμο, να έρθει να τον πάω μια φορά στο κτήμα και με αυτά τα προβλήματα, να δω αν θα δουλέψει ή όχι. Χωρίς τα προβλήματα, βέβαια, να δω αν θα μπορεί να δουλέψει. Αν, όμως, έχει και αυτά το προβλήματα, να δω πώς θα δουλέψει.
Και τα λέω αυτά, κύριε Υπουργέ, γιατί μεταφέρω, ως ένα βαθμό, τη φωνή του κόσμου. Είναι οργισμένος ο κόσμος από τέτοιες περιπτώσεις. Σε κάποιον που έχει σκλήρυνση κατά πλάκας, είναι στο αναπηρικό καρότσι, δεν μπορεί να εξυπηρετηθεί καθόλου, είναι κατάκοιτος, κόβουν και τα επιδόματα. Εκεί που έχει τετραγωνάκι, δεν βάζουν ότι, «ναι», χρειάζεται βοήθεια, ώστε να πάρει το βοήθημα αυτό ο συγγενής που τον κοιτάζει και λένε «όχι» σε αυτό το τετραγωνάκι. Είναι δυνατόν; Έλεος!
Πρέπει να αναθεωρηθεί. Και χαίρομαι που άκουσα ότι σκοπεύετε να δείτε ξανά τον ενιαίο πίνακα των ποσοστών αναπηρίας. Σας το λέω με ειλικρίνεια, είναι πολύ μεγάλο το πρόβλημα. 
Πολύ μεγάλο πρόβλημα είναι, επίσης, κύριε Υπουργέ, στο ΙΚΑ να παίρνει ο ανάπηρος με 51% αναπηρική σύνταξη και ο αγρότης, που εκτελεί χειρονακτική εργασία –δεν είναι στο γραφείο ο αγρότης- να θέλει 67%. Αυτό είναι απαράδεκτο, κύριε Υπουργέ. Πρέπει να το αλλάξετε πάση θυσία. Θα φωνάζω όσο θα είμαι μέσα σε αυτήν την Αίθουσα αυτές οι αδικίες να αρθούν. Ο οικοδόμος θα πάει με 67% αναπηρία και ο άλλος θα πάει με 51%; Είναι δυνατόν αυτό το πράγμα να γίνεται;
Και δεν είναι μόνον εκεί. Υπάρχουν και άλλες περιπτώσεις -και σας το λέω, διότι έχω τα στοιχεία αυτά- όπου στις παθήσεις αυτές έχουμε την ευνοϊκή ρύθμιση. Ο αγρότης αν δεν πάρει 50% ποσοστό αναπηρίας, δεν μπορεί να πάει σε δευτεροβάθμια επιτροπή, ενώ ο ασφαλισμένος του ΙΚΑ μπορεί να πάει και με 0%.
Εξετάστε το. Εγώ σας λέω, εξετάστε το να δείτε ότι είναι έτσι.
(Στο σημείο αυτό κτυπάει το κουδούνι λήξης του χρόνου ομιλίας του κυρίου Βουλευτή)</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, κύριε συνάδελφε.</ChairmanSpeech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Κλείνω κύριε Πρόεδρε.
Είναι τρομακτικά τα προβλήματα, κύριε Υπουργέ. Είναι οξύτατα τα προβλήματα ιδιαίτερα στην επαρχία.
Επιπλέον, χρήζει αναθεώρησης ο Ενιαίος Πίνακας Προσδιορισμού Αναπηρίας, ο οποίος λειτουργεί. Τον έχω μπροστά μου. Κάθισα και τον διάβασα όλον, ένα προς ένα. Υπάρχουν σημεία του Πίνακα, τα οποία κρίνω, χωρίς να είμαι γιατρός –ας μου το συγχωρήσουν οι γιατροί- ότι είναι απαράδεκτα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Και ο οικοδόμος και ο αγρότης με την ίδια πάθηση πρέπει να παίρνουν 67%. Δεν υπάρχει διαφορά.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, τριάντα μαθητές και μαθήτριες και δύο εκπαιδευτικοί συνοδοί τους από το 4ο Γυμνάσιο Γιαννιτσών.
Η Βουλή τούς καλωσορίζει.
(Χειροκροτήματα απ’ όλες τις πτέρυγες της Βουλής)
Κύριε Υπουργέ,  έχετε το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα μεταφέρουν τα παιδιά στα Γιαννιτσά το αίτημά σας για τη σύσταση και υποκαταστήματος ΚΕΠΑ. Είστε τυχερός. Είναι ευτυχής συγκυρία.</Speech>
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Αυτό είναι που μας καίει.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, έχετε δίκιο σε πολλά. Απλά, εγώ σας λέω ότι έχουν γίνει και αρκετά πράγματα. Δεν μπορούν να γίνουν όλα ταυτόχρονα. Δεν μπορούν να γίνουν όλα σε συντομότατο χρονικό διάστημα. Όμως, έγιναν πράγματα. 
Εντάξαμε περισσότερους γιατρούς στο σύστημα και θεσμικά. Το θεσμοθετήσαμε αυτό. Μάλιστα, θεσμοθετήσαμε και κατάτι μεγαλύτερη αμοιβή στους γιατρούς αυτούς που θα συμμετάσχουν και στην κατ’ οίκον εξέταση, που επιτρέπεται από το νόμο. Ο νόμος ορίζει τη δυνατότητα κατ’ οίκον εξέτασης. Τώρα, γιατί δεν πηγαίνουν να εξετάσουν τον ανάπηρο που δεν μπορεί να σηκωθεί από το κρεβάτι στο σπίτι, αυτό ας το δούμε με αυτούς που αρνούνται. Κάποια στιγμή ας ανοίξει η κουβέντα σ’ αυτήν τη χώρα για τις συνέπειες που πρέπει να υφίσταται κάποιος που δεν κάνει καλά τη δουλειά του στο δημόσιο. Διότι άνοιξε αυτή η κουβέντα πρόσφατα και έπεσαν όλοι, ιδίως τα συνδικαλιστικά όργανα, να μας στηλιτεύσουν ως ανάλγητους, που πετάμε κι άλλους ανθρώπους στο δρόμο.
Αναρωτιέμαι: Ο ανάπηρος που περίμενε μήνες στο κρεβάτι κάποιον να τον εξετάσει από κάποια επιτροπή και δεν πήγαινε αυτός, πώς σκέφτεται γι’ αυτόν που δεν πήγε να τον εξετάσει; Αναρωτιέμαι αν αυτός που δεν πήγε να τον εξετάσει, πώς βλέπει στο μυαλό του τις συνέπειες αυτής του της ελλειμματικής συμπεριφοράς ως προς τις υποχρεώσεις του, βέβαια. Θα το δούμε αυτό. Θα είναι πολύ ενδιαφέρον τους επόμενους μήνες.
Εμείς σας είπαμε τι κάναμε. Βάλαμε περισσότερους γιατρούς στο σύστημα, παρά τις αντιρρήσεις μέρους ιδίως του ιατρικού κλάδου. Και έχουμε την πρόθεση να βάλουμε ακόμη περισσότερους.
Θεσμοθετήσαμε στο πρόσφατο νομοσχέδιο τη δυνατότητα παράτασης στην καταβολή αναπηρικής σύνταξης γι’ αυτούς που περιμένουν να εξεταστούν και δεν είναι δική τους υπαιτιότητα ότι αργούν να εξεταστούν, με την προϋπόθεση ότι έχουν ποσοστό αναπηρίας πάνω από 67%.
Μελετάμε αυτήν την ώρα να επεκτείνουμε αυτό το μέτρο και σε αυτούς που είναι δικαιούχοι προνοιακού επιδόματος, που –αν θέλετε- κατά την άποψή μου, έχουν μεγαλύτερη, πιο κατεπείγουσα ανάγκη να πάρουν αυτό το βοήθημα, δεδομένου ότι συνήθως δεν έχουν άλλη πηγή εισοδήματος. Είναι θέμα οικονομικού αποτυπώματος, όπως το έχω πει και στη σχετική επιτροπή. Ελπίζουμε ότι θα το θεσμοθετήσουμε με την επόμενη νομοθετική πρωτοβουλία.
Άρα, κάνουμε πράγματα. Το σύστημα, όμως, εξακολουθεί να έχει καθυστερήσεις και δεν θα «ξεφρακάρει» –ας μου επιτρέψετε την έκφραση- αν δεν ενταχθούν οι γιατροί από αυτές τις τρεις ειδικότητες.
Από εκεί και πέρα, ως προς τα ασφαλιστικά ταμεία, όντως εδώ υπάρχει μία μεταχείριση διπλής ταχύτητας, αν θέλετε. Ένας ασφαλισμένος του ΟΓΑ για να πάρει αναπηρική σύνταξη, θα πρέπει να έχει ποσοστό αναπηρίας τουλάχιστον 67%, ενώ ένας ασφαλισμένος του ΙΚΑ δύναται να λάβει κάποια μορφή -και μειωμένη ή ποσοστό σύνταξης- με ποσοστό αναπηρίας άνω του 51% και μόνο.
Άρα, κύριε συνάδελφε, ας μη συγκρίνουμε τα δύο ταμεία ως προς μία μεμονωμένη διάταξη και μόνο. Αυτό ας το δούμε και να εξορθολογήσουμε, αν μπορούμε, τις περιπτώσεις αυτές, δεδομένου ότι πρόκειται για αγρότες και, επομένως για ανθρώπους, οι οποίοι δεν μπορούν να συνεχίσουν μία επίπονη εργασία, μία κοπιώδη εργασία -κατά κανόνα στα χωράφια- αν είναι επιβαρυμένοι παραπάνω από ένα ποσοστό αναπηρίας. 
Όμως, κάθε ταμείο –να το υπενθυμίσουμε- έχει τη δική του φιλοσοφία, που καθορίζεται από τα καταστατικά των ταμείων και τους ιδρυτικούς τους νόμους.
Εδώ το ΚΕΠΑ και ο θεσμός αυτός αποφαίνεται μόνο ως προς το ποσοστό αναπηρίας. Από εκεί και πέρα, με βάση το ποσοστό αυτής της κρίσης, κάθε ταμείο, με βάση τις διατάξεις του, δίνει τα δικά του επιδόματα, τις δικές του συντάξεις.
Ο ΟΓΑ, για παράδειγμα, δίνει σύνταξη –υπάρχει δικαίωμα απονομής σύνταξης- και στον ανασφάλιστο υπερήλικα. Στο ΙΚΑ δεν υπάρχει αυτό. Υπάρχει το ανταποδοτικό σύστημα. Εκεί το πλεονέκτημα το έχει αυτός που είναι ασφαλισμένος στον ΟΓΑ σε σχέση με αυτόν που είναι στο ΙΚΑ.
Να μην ξεχνάμε, επίσης, ότι ο ΟΓΑ είναι το ταμείο που λαμβάνει το μεγαλύτερο ποσοστό επιχορήγησης από τον κρατικό προϋπολογισμό. Ωστόσο, συμφωνώ και παραδέχομαι ότι έχει να καλύψει πάρα πολλές ανάγκες. 
Σε κάθε περίπτωση, ξέρετε την προσπάθεια που γίνεται για την ενοποίηση αυτών των ταμείων. Νομίζω ότι αυτός είναι ο μόνος τρόπος να ισχύσει ένα σύστημα ενιαίων κανόνων για όλα. Είναι μία από τις προτεραιότητες στην ατζέντα του Υπουργείου Εργασίας, ώστε να αρθούν και αυτές οι αδικίες. Νομίζω είναι ο μόνος τρόπος. 
Όσον αφορά τα ΚΕΠΑ, να περιμένετε εξελίξεις και στο αμέσως επόμενο χρονικό διάστημα, στη βάση αυτών που συζητήσαμε.</Speech> 
<Speech><Parlmember>ΙΟΡΔΑΝΗΣ ΤΖΑΜΤΖΗΣ</Parlmember>: Για το ΚΕΠΑ Γιαννιτσών…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Συνεχίζουμε με την έβδομη με αριθμό 1380/23-4-2013 επίκαιρη ερώτηση πρώτου κύκλου  του Βουλευτή Β΄ Αθήνας του Κομμουνιστικού Κόμματος Ελλάδας κ. Σπυρίδωνος Χαλβατζή προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις απολύσεις στην εταιρεία «PRAΚTIKER HELLAS».
Κύριε συνάδελφε, έχετε το λόγο για να αναπτύξετε την επίκαιρη ερώτηση.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, πάνω από σαράντα εργαζόμενοι, στην πλειοψηφία τους με πλήρη απασχόληση και κοντά στη σύνταξη, απολύθηκαν από την πολυεθνική εταιρεία «PRAKTIKER». Έχασαν τη δουλειά τους με ασήμαντες αφορμές και με φτηνές δικαιολογίες από την εργοδοσία. Η εργοδοσία θέλει να προσαρμόσει τις συνθήκες εργασίας στις ανάγκες της ανταγωνιστικότητας, την οποία όλα τα κόμματα, πλην του Κομμουνιστικού Κόμματος Ελλάδας, υπερασπίζονται. 
Μαζί με τις απολύσεις, δυναμώνει η εντατικοποίηση της εργασίας. Καταργούνται στην πράξη ειδικότητες, αλλάζουν οι εργασιακές σχέσεις, μειώνονται οι μισθοί και φυσικά αυξάνονται τα κέρδη της εταιρείας.
 Όσοι δεν συναινούν στις αποφάσεις της εταιρείας, απολύονται. Είκοσι εννέα εργαζόμενοι προσέφυγαν στα δικαστήρια και πέτυχαν την επιστροφή στην εργασία τους. 
Η εργοδοσία προχώρησε σε τρομοκρατικές πράξεις. Ακολούθησαν γραπτές επιπλήξεις, κύριε Πρόεδρε, και εξώδικα στους συνδικαλιστές. Η εταιρεία στοχοποιεί πρωτοπόρους εργαζόμενους, οργανωμένους εργάτες και το σωματείο. Στελέχη του σωματείου έχουν κληθεί σε απολογία, γιατί τόλμησαν να πράξουν το καθήκον τους, δηλαδή να υπερασπιστούν τους εργαζομένους που διώκονται. Μέλος του διοικητικού συμβουλίου του κλαδικού σωματείου, που δουλεύει στην εταιρεία «PRAKTIKER», απειλήθηκε ευθέως με απόλυση και βρίσκεται υπό διωγμό. Οι υπηρεσίες του ΣΕΠΕ δεν παρεμβαίνουν. 
Όλα αυτά δεν είναι τυχαία, κύριε Πρόεδρε. 
Κύριε Υπουργέ, αυτά είναι αποτελέσματα της πολιτικής, την οποία ακολουθούν όλες οι κυβερνήσεις και η σημερινή τρικομματική Κυβέρνηση. 
Σας ρωτάμε: Τι μέτρα θα πάρει η Κυβέρνηση, ώστε να σταματήσει η αυθαιρεσία και η τρομοκρατία, οι μειώσεις μισθών που επιβάλλει η εταιρεία «PRAKTIKER»; Τι θα γίνει ώστε να παρεμβαίνει ο ΣΕΠΕ; Τι θα γίνει; Θα επαναπροσληφθούν όσοι εργαζόμενοι απολύθηκαν κάτω από αυτές τις συνθήκες; 
Περιμένουμε την απάντησή σας.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κι εμείς, κύριε συνάδελφε.
Ο κύριος Υπουργός έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε συνάδελφε, με όλο μου το σεβασμό, περιμένετε την απάντησή μου, αλλά δεν μου δώσατε την ευκαιρία να προετοιμάσω την απάντησή μου, καίτοι ξέρετε ότι και έρχομαι πάντα -ή σχεδόν πάντα στον κοινοβουλευτικό έλεγχο- και έρχομαι πάντα προετοιμασμένος. 
Σας ζήτησα χθες, επικοινωνώντας μαζί σας, να αναβάλουμε για λίγο τη συζήτηση της ερώτησης αυτής, καθώς το ΣΕΠΕ βρίσκεται υπό μετακόμιση αυτές τις ημέρες, όχι επειδή δεν του αρέσει το ντεκόρ εκεί όπου βρισκόταν μέχρι πρότινος, αλλά επειδή, στο πλαίσιο μιας γενικής αναδιοργάνωσης, χωροταξικής, του Υπουργείου ζητήσαμε από το ΣΕΠΕ να αλλάξει έδρα, έτσι ώστε, μεταξύ άλλων, να επιτευχθεί και εξοικονόμηση πόρων για το Υπουργείο. Εξ αυτού του λόγου, οι άνθρωποι της υπηρεσίας μάς είπαν ότι δεν είναι σε θέση να μας παράσχουν τα στοιχεία, προκειμένου να τα έχουμε όλα, για να συζητήσουμε εδώ την ερώτηση. Δεν δεχθήκατε να το πάμε παρακάτω. Εντάξει. Προφανώς έχετε τους λόγους σας. Εάν, όμως, το θέμα είναι η ουσία αυτής της υπόθεσης και να συζητήσουμε τι έχει γίνει μέχρι τώρα, τι σχεδιάζεται να γίνει και πώς θα επιλυθεί αυτό το πρόβλημα -στο βαθμό που μπορεί να επιλυθεί- τότε νομίζω ότι καλύτερο θα ήταν να το συζητούσαμε λίγες ημέρες αργότερα.
Γίνομαι πιο συγκεκριμένος. Στις 8 Νοεμβρίου του 2012 πραγματοποιήθηκε σύσκεψη συμφιλίωσης στο Υπουργείο Εργασίας, Κοινωνικής Ασφάλισης και Πρόνοιας μεταξύ της εταιρείας «PRAKTIKER HELLAS» και του σωματείου εργαζομένων στην ίδια εταιρεία. 
Θα καταθέσω στο Σώμα και το πρακτικό αυτής της διαδικασίας συμφιλίωσης για να δείτε πώς κύλισε η διαδικασία. Θεωρούμε ότι ήρθαν πιο κοντά. Υπήρχε κάποια προσέγγιση μεταξύ των δύο πλευρών. 
Το βασικό ζήτημα συζήτησης ήταν ότι οι εργαζόμενοι ισχυρίστηκαν ότι έχουν δικαίωμα αυτοί και οι νόμιμοι εκπρόσωποί τους να έχουν ενημέρωση από τη διοίκηση της εταιρείας σχετικά με την εξέλιξη των δραστηριοτήτων της και την οικονομική της κατάσταση. 
Η ιδιοκτησία, μάλλον η εργοδοσία, ανέπτυξε τα δικά της επιχειρήματα. Τελικά προκρίθηκε και στηριζόμενος στο νόμο το δικαίωμα των εργαζομένων να ενημερώνονται για την κατάσταση της εταιρείας και εκεί έληξε η συμφιλιωτική σύσκεψη. Το καταθέτω για τα Πρακτικά. 
(Στο σημείο αυτό ο Υφυπουργός Εργασίας, Κοινωνικής Ασφάλισης και Πρόνοιας κ. Νικόλαος Παναγιωτόπουλος καταθέτει για τα Πρακτικά το προαναφερθέν έγγραφο, το οποίο βρίσκεται στο αρχείο του Τμήματος Γραμματείας της Διεύθυνσης Στενογραφίας και Πρακτικών της Βουλής)
Από εκεί και πέρα όσον αφορά το ΣΕΠΕ, το Σωματείο των Εργαζομένων της Επιχείρησης, μετά τις απολύσεις, προσέφυγε στο Τμήμα Επιθεώρησης Εργασιακών Σχέσεων Καλλιθέας. Κατήγγειλε μεταξύ άλλων και την επιβολή ποινών και προστίμων για παράνομη αξιολόγηση της εταιρείας προς τους εργαζόμενους. 
Το Τμήμα παρέπεμψε το αίτημα του σωματείου στην Περιφερειακή Διεύθυνση Επιθεώρησης Εργασιακών Σχέσεων Αθηνών στις 22-4-2013, προκειμένου να οριστεί διενέργεια εργατικής διαφοράς. Ορίστηκε ημερομηνία συζήτησης στις 29 Απριλίου και η επιχείρηση κατέθεσε γραπτό υπόμνημα στην υπηρεσία αυτή, όπου ζήτησε από κοινού με το σωματείο την αναβολή της προγραμματισμένης συζήτησης και τον ορισμό της για τις 20 Μαΐου 2013, δηλαδή τον άλλο μήνα.
Η Περιφερειακή Διεύθυνση θα στείλει συμπληρωματική πρόσκληση προς την επιχείρηση, για να εξεταστούν και τα επιπλέον καταγγελλόμενα θέματα σε αυτήν, όπως οι απολύσεις ή η μεταβολή συμβάσεων εργασίας επί τα χείρω για τους εργαζόμενους και βέβαια το Τμήμα Επιθεώρησης Εργασιακών Σχέσεων Καλλιθέας θα προγραμματίσει το συντομότερο δυνατό επιτόπιο έλεγχο στην επιχείρηση «PRAKTIKER HELLAS». 
Επομένως, εγώ δεν συμφωνώ με τη θέση σας ότι δεν κάνει τίποτε το ΣΕΠΕ. Σας παρέθεσα τι κάνει, αλλά θα είναι κρίσιμο ό,τι προκύψει και από αυτήν τη συζήτηση στις 20 Μαΐου 2013. Γι’ αυτό το λόγο σας ζήτησα, ει δυνατόν, να πάμε τη δική μας συζήτηση εδώ στο Κοινοβούλιο μετά τη διεξαγωγή της συζήτησης μεταξύ του σωματείου και της εργοδοσίας υπό την εποπτεία του ΣΕΠΕ. Νομίζω ότι θα είχαμε περισσότερα να πούμε και κυρίως πιο ουσιαστικά. Αυτό είναι όλο. 
Νομίζω ότι το Υπουργείο πραγματικά, κατά το μερίδιο της ευθύνης που του αναλογεί, δια των ελεγκτικών του οργάνων θα κάνει ό,τι κάνει πάντα, προκειμένου να διαπιστώνει τι συμβαίνει και από εκεί και πέρα όπου διαπιστώνει, να επιβάλει και τη σχετική διαδικασία, που φτάνει ακόμα και στην επιβολή κυρώσεων, όπου διαπιστώνεται παραβίαση της εργατικής νομοθεσίας.
Ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Το λόγο έχει ο κ. Χαλβατζής.</ChairmanSpeech>
<Speech><Parlmember>ΣΠΥΡΙΔΩΝ ΧΑΛΒΑΤΖΗΣ</Parlmember>: Κύριε Υπουργέ, δεν είναι σημερινό το πρόβλημα. Γι’ αυτό ακριβώς ζητήσαμε να γίνει η συζήτηση. Υπάρχει κίνδυνος να απολυθεί ένας ακόμα συνδικαλιστής, μέλος του διοικητικού συμβουλίου του κλαδικού σωματείου.
Δεν θέλαμε να υπάρξουν τετελεσμένα, γι’ αυτό επιμείναμε να γίνει συζήτηση. Αν συζητούνταν η επίκαιρη ερώτησή μας ύστερα από είκοσι μέρες, φοβούμασταν ότι θα υπήρχαν τετελεσμένα. Εν πάση περιπτώσει, κύριε Υπουργέ, θα πρέπει και οι εργαζόμενοι να κάνουν Ανάσταση αυτό το Πάσχα, να μην βρίσκονται με το λεπίδι στο λαιμό! Αυτό είναι το πρώτο.
Δεύτερον, το ΣΕΠΕ υπάρχει, αλλά έχει ελάχιστο προσωπικό. Υπάρχουν ελάχιστοι ελεγκτές που θα πρέπει να ελέγξουν όχι εκατοντάδες, αλλά χιλιάδες επιχειρήσεις, οι οποίες παραβιάζουν έστω και αυτή την κουτσουρεμένη νομοθεσία. Δεν μπορούν πρακτικά να κάνουν ελέγχους. 
Έχουμε καταγγείλει κι άλλες φορές ότι υπάρχουν πολλές περιπτώσεις που οι εργοδότες δεν επιτρέπουν τον έλεγχο. Μερικές επιχειρήσεις λειτουργούν ως κράτος εν κράτει. Δεν επιτρέπουν τον έλεγχο στους επιθεωρητές και οι εργασιακές σχέσεις καθημερινά γίνονται «λάστιχο». 
Χθες, κύριε Υπουργέ, ο Σύνδεσμος Ελληνικών Βιομηχανιών ζήτησε ωμά, προκλητικά, ανοιχτά την κατάργηση των συλλογικών συμβάσεων, γιατί στις σημερινές συγκυρίες, τις αρνητικές όπως λέει ο ΣΕΒ, είναι παρωχημένες οι συλλογικές συμβάσεις εργασίας. Έχουν το επιχείρημα και λένε «το θέμα είναι να υπάρχει εργασία και όχι να υπάρχουν δικαιώματα».
Ε, αυτή τη χυδαία επίθεση του ΣΕΒ εμείς την αντιπαλεύουμε. Και καλούμε όλους τους εργάτες και όλους τους εργαζόμενους πράγματι να μην σταματήσουν την πάλη, να σηκώσουν το ανάστημά τους, να αντιπαλέψουν αυτήν την προσπάθεια για ακόμη πιο στυγνή εκμετάλλευση, αυτή την επιθετικότητα με τις απολύσεις, με την αλλαγή των εργασιακών σχέσεων, με την προοπτική που θέλουν να φτάσουν τους μισθούς στα 350, στα 400 ευρώ το μήνα.
Γι’ αυτό, επισημαίνουμε αυτόν τον κίνδυνο. Είναι οι απολύσεις της εταιρείας «PRAKTIKER», είναι η αλλαγή των εργασιακών σχέσεων, είναι η αλλαγή των ειδικοτήτων. Είναι η «δαμόκλειος σπάθη» που κρέμεται πάνω στον λαιμό των εργαζομένων. Κι έχετε καθήκον κι υποχρέωση να πάρετε μέτρα. Δεν μπορεί, δηλαδή, κανένας να λειτουργεί ως κράτος εν κράτει.
Ευχαριστώ, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Ευχαριστούμε, κύριε Χαλβατζή.
Το λόγο έχει ο κύριος Υπουργός, για τρία λεπτά.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας):  Θα είμαι πολύ σύντομος, κύριε Πρόεδρε.
Κύριε συνάδελφε, το Υπουργείο Εργασίας προσπαθεί κάτω από πολύ δύσκολες συνθήκες, όπου υπάρχει μία ροπή προς την ασυδοσία. Δεν θα το αρνηθώ αυτό. Η εποχή είναι κάπως πονηρή. Και σε αυτήν την εποχή, πραγματικά, αναπτύσσονται και καταχρηστικές συμπεριφορές και από την πλευρά της εργοδοσίας. Αυτό το βλέπω. Και δεν κρύβομαι πίσω από καμμία ιδεοληπτική προκατάληψη, γιατί βλέπω αυτά που γίνονται μπροστά μου και κυρίως, αυτά που έρχονται προς κρίση στις τριμερείς διαδικασίες διαβούλευσης, στο πλαίσιο των αρμοδιοτήτων μου στο Υπουργείο Εργασίας.
Η θέση μας είναι πολύ συγκεκριμένη σε αυτό: Το ζητούμενο δεν είναι μόνο η εργασία, αλλά να παρέχεται αυτή η εργασία με τους όρους που διέπει το Εργατικό Δίκαιο της χώρας. Δηλαδή, ο εργαζόμενος παρέχει την εργασία στον εργοδότη, ο εργοδότης παρέχει το μισθό, στον οποίο έχει δικαίωμα ο εργαζόμενος και οι υπόλοιποι όροι ρυθμίζονται μέσα από τις σχετικές διαπραγματεύσεις και εν πάση περιπτώσει, μέσα από το σύστημα που ισχύει κατά νόμο. 
Βέβαια, όταν υπάρχουν καταστρατηγήσεις σε επίπεδο συμπεριφοράς ή παραβιάσεις της σχετικής νομοθεσίας, γίνεται η σχετική διαδικασία, διαπιστώνεται, ελέγχεται και όπου νομίζουμε ότι επιβάλλεται, προχωράμε στην επιβολή των κυρώσεων που περιλαμβάνονται, αν θέλετε, στις αρμοδιότητές μας. Διότι από εκεί και πέρα, υπάρχει και η δικαστική οδός, όπως για παράδειγμα τα δικαστήρια που δικαίωσαν τους εργαζόμενος της εταιρείας «PRAKTIKER», οι οποίοι προσέφυγαν σε αυτά και χαρακτήρισαν άκυρες τις απολύσεις.
Από εκεί και πέρα, αυτό προσπαθούμε να κάνουμε.
Επίσης, προσπαθούμε να ενισχύσουμε και θεσμικά και υλικοτεχνικά τον «ελεγκτικό βραχίονα» του Υπουργείου -που έχω πει πάρα πολλές φορές από εδώ ότι είναι ο ΣΕΠΕ, το Σώμα Επιθεώρησης Εργασίας- προκειμένου να κάνει περισσότερους ελέγχους.
 Δεν είναι εύκολο αυτό στις συνθήκες που ζούμε, διότι, για παράδειγμα, είδαμε και πάθαμε για να περάσουμε -όχι από τη Βουλή αλλά από τις διαδικασίες, αν θέλετε, τις ενδοκυβερνητικές- μία διάταξη με την οποία θεσπίστηκε κάποια οικονομική ενίσχυση στους ενεργούντες τους ελέγχους επιθεωρητές του ΣΕΠΕ, ώστε να μπορούν να μετακινηθούν κι εκτός έδρας, χωρίς να βάζουν βενζίνη από την τσέπη τους. Με άλλα λόγια, θεσπίσαμε για αυτούς ένα «χαρτζιλίκι», αν μου επιτρέπετε την έκφραση, για βενζίνη, προκειμένου να καλύψουν τα έξοδα κίνησης και να μπορούν να πραγματοποιήσουν και ελέγχους στην περιφέρεια. Είδαμε και πάθαμε να το περάσουμε. Πέρασε όμως. Ήταν μία μικρή ενίσχυση. Τώρα θα δούμε πώς θα αποτυπωθεί όσον αφορά και την αύξηση των πραγματοποιούμενων ελέγχων. 
Ναι, είναι πονηροί οι καιροί. Υπάρχει και ζήτημα δυσπιστίας των εργοδοτών. Υπάρχει ζήτημα οργανωμένης δυσπιστίας κι εργοδοτών κι εργαζομένων, γιατί πολλές φορές μπαίνει ένας επιθεωρητής να ελέγξει, πάει κάποιος επιτήδειος και ξεσηκώνει -αν μου επιτραπεί, πάλι, η έκφραση- τους εργαζόμενους ότι, «ήρθαν να μας κλείσουν, να μας επιβάλλουν πρόστιμα και κυρώσεις κι αυτό θα έχει σαν συνέπεια εγώ να προβώ σε απολύσεις, γιατί δεν μπορώ να πληρώνω». Υπάρχει μία γενικευμένη δυσπιστία, την οποία πρέπει να ξεπεράσουμε.
Επομένως πρέπει να είμαστε –να το πω έτσι- όλοι σε εγρήγορση, να κάνουμε σωστά τη δουλειά μας και να την κάνουμε, τηρώντας πολύ λεπτές ισορροπίες εκεί έξω. Είναι απαραίτητο.  
Όμως, θα μας επιτρέψετε ως Υπουργείο Εργασίας να γνωρίζουμε το πρόβλημα, να κινούμαστε θετικά, για να κάνουμε ό,τι μπορούμε για να προστατέψουμε τους αδύναμους σε αυτήν την εξίσωση. Δέχομαι ότι οι αδύναμοι σε αυτή την εξίσωση είναι οι εργαζόμενοι. 
Από εκεί και πέρα, εδώ είστε για να μας ελέγξετε και το κάνετε. Εδώ είμαστε και για να λογοδοτούμε κάθε μέρα ότι τουλάχιστον ως προς τη λειτουργία του ΣΕΠΕ και ως προς την αντίδραση του Υπουργείου αυτού, κάθε φορά που παραβιάζεται η εργατική νομοθεσία, υπάρχει μεγάλη δραστηριότητα και υπάρχει φως.
Σας ευχαριστώ.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε και εμείς, κύριε Υπουργέ.
Κυρίες και κύριοι συνάδελφοι, έχω την τιμή να ανακοινώσω στο Σώμα ότι τη συνεδρίασή μας παρακολουθούν από τα άνω δυτικά θεωρεία, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής είκοσι δύο επισκέπτες και μία συνοδός τους από τη Γαλλία, οι οποίοι φιλοξενούνται από το Δήμο Αγίας Παρασκευής Αττικής και πραγματοποιούν επίσκεψη στη Βουλή.
Η Βουλή τούς καλωσορίζει. Bienvenue.
(Χειροκροτήματα από όλες τις πτέρυγες της Βουλής) 
Συνεχίζουμε με την έβδομη με αριθμό 1381/23-4-2013 επίκαιρη ερώτηση δευτέρου κύκλου της Βουλευτού Α΄ Αθήνας του Κομμουνιστικού Κόμματος Ελλάδας κ. Λιάνας Κανέλλη προς τον Υπουργό Εργασίας, Κοινωνικής Ασφάλισης και Πρόνοιας, σχετικά με τις ελλείψεις σε προσωπικό και μέσα στο Κέντρο Προστασίας του Παιδιού.
Η κ. Κανέλλη έχει το λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Ευχαριστώ, κύριε Πρόεδρε.
Σαν σήμερα βομβαρδίστηκε η Γκουέρνικα, άμαχοι, παιδιά και γυναίκες. Ο Πικάσο έλεγε «εκείνη την ημέρα, κλαίνε τα παιδιά, κλαίνε οι μανάδες, κλαίνε τα πουλιά». 
Δεν έχω άλλο τρόπο για να ξεκινήσω αυτό που θέλω θα σας πω. Αυτό το κράτος αυτήν τη στιγμή έχει ένα και μοναδικό –δεν υπάρχει άλλο- κρατικό Κέντρο Προστασίας των Παιδιών χωρίς οικογένεια, των παιδιών με προβλήματα που είναι εγκαταλελειμμένα: το Κέντρο Προστασίας Βρεφών «Η Μητέρα». Το κέντρο αυτό είναι εγκαταλελειμμένο στην τύχη του. Το εννοώ αυτό. 
Μια βόλτα να πάτε -δεν θέλω τίποτα άλλο- να ακούστε και τους εργαζόμενους. Μην τολμήσει κάποιος να μου πει ότι οι εργαζόμενοι λένε «θα σταματήσουμε, δεν θέλουμε να δεχτούμε άλλα παιδιά». Και βέβαια το λένε. Δεν υπάρχει περίπτωση να μπορούν να δεχτούν άλλα παιδιά. Είναι ελάχιστοι οι εργαζόμενοι. Τα μέσα είναι ελάχιστα. 
Αυτό το κράτος το οποίο έδωσε 200 δισεκατομμύρια ευρώ στις τράπεζες, δεν μπορεί να πάρει 1 δισεκατομμύριο; Κάντε ντου στις τράπεζες, στην ψύχρα και πάρτε 1 δισεκατομμύριο. Αφήστε μας να το κάνουμε. Πώς να σας το πω δηλαδή; Πρέπει να πάρουμε 1 δισεκατομμύριο για αυτά τα παιδιά. 
Πού να πάω να πω, να πείτε, να πούμε όλοι μαζί, ότι στο 21ο αιώνα έχω είκοσι πέντε παιδιά στο Νοσοκομείο «Αγία Σοφία» χωρίς κανένα πρόβλημα υγείας, με εισαγγελική παραγγελία, επειδή δεν έχω που να τα ακουμπήσω; Πού να πάω μωρέ να το πω αυτό; 
Με καταλαβαίνετε; Αυτήν τη στιγμή μείναμε «τρεις και ο κούκος» εδώ μέσα και δεν μας εμποδίζει κάτι να πούμε την αλήθεια γυμνή, θεόγυμνη. Τρομάζει; 
Τώρα, ποιο είναι το αποτέλεσμα αυτής της εγκατάλειψης; Η κρατική υιοθεσία στο Κέντρο Προστασίας Βρεφών «Η Μητέρα», λόγω ελλείψεως προσωπικού και ελλείψεως δυνατοτήτων, κρατάει τόσα χρόνια, που όταν αποδεχτεί το κράτος ότι μπορεί να δώσει το παιδί για υιοθεσία, του δίνει μαζί και τα ξυριστικά. Παίρνει πέντε χρόνια, έξι χρόνια. 
Βγαίνεις έξω να κάνεις ιδιωτική υιοθεσία και βλέπεις εκ των πραγμάτων και διευκόλυνση, τυπική, νομιμοποιημένη διά της αδιαφορίας του ελληνικού κράτους με το εμπόριο παιδιών. Πόσο παίρνει μία ιδιωτική υιοθεσία; Παίρνει μήνες, δύο μήνες, τρεις μήνες τέσσερις μήνες, άντε πέντε μήνες. Αυτό είναι όλο. Δεν υπάρχει άλλο. 
Το ίδιο συμβαίνει και στο νοσοκομείο το πρώην ΠΙΚΠΑ. Και εκεί τα παιδιά είναι τριάντα έξι. Κλείνουν οι πτέρυγες στο «Μητέρα». Και ξαφνικά ως δια μαγείας εμφανίζεται επιδότηση -εδώ κύριε Υπουργέ, το πράγμα θέλει ψάξιμο- οκτώ κατοστάρικα το «κεφάλι» του παιδιού. 
Λυπάμαι που μιλάω έτσι, αλλά δυστυχώς έτσι είναι. Η επιδότηση προς ΜΚΟ είναι οκτώ κατοστάρικα το «κεφάλι». Το βαστάμε το παιδί στο νοσοκομείο. Εγώ το δικό μου το παιδί, εσείς το δικό σας το παιδί -δεν ξέρω αν έχετε, όποιος έχει εδώ μέσα και όποιος μας ακούει και έχει παιδί- αποφεύγουμε να το πάμε επίσκεψη σε νοσοκομείο –έτσι δεν είναι;- για να μην κωλύσει μέσα στο νοσοκομείο. 
Φαντάσου να το έχεις εναποθέσει στο νοσοκομείο, σαν βρεφοκομείο επειδή δεν μπορείς να το πας πουθενά αλλού. 
Έχετε ογδόντα παιδιά και μπορούσατε να πάρετε άλλα σαράντα στο Κέντρο Προστασίας Βρεφών «Η Μητέρα». Η κρατική υιοθεσία πρέπει να απλοποιηθεί για να ξεφύγετε από την ιδιωτική. 
Ήμουν εδώ μέσα όταν πριν από οκτώ χρόνια το ΚΚΕ άνοιγε το θέμα αυτό στην Επιτροπή Κοινωνικών Υποθέσεων. Και ξέρετε πώς ακουγόμασταν; Σαν ούφο. Ούφο ήμασταν: Τι τους έπιασε αυτούς και μιλάνε για κρατικές υιοθεσίες; Και λέγαμε: Θα έρθει εμπόριο με ευρωπαϊκές προδιαγραφές. Πέρασε σε εμάς, στην επιτροπή πριν από δύο-τρία χρόνια η ιδιωτικοποίηση της υιοθεσίας χωρίς κανέναν έλεγχο από πουθενά. 
Δεν έχουμε λεφτά γι’ αυτά τα εγκαταλειμμένα παιδιά; Δεν έχουμε προσωπικό να τα μεγαλώσουμε; Δεν βαρεθήκατε να βλέπετε «χριστιαναρέους», όχι Χριστιανούς, αλλά «χριστιαναρέους», κύριε Πρόεδρε, να σέρνονται σε διάφορες τελετές και να λένε στις διάφορες τελετές με μακριούς σταυρούς μεγάλες κουβέντες «Τα παιδιά, τα νιάτα, ο τόπος»; Δηλαδή το εγκαταλελειμμένο παιδί, το παιδί με προβλήματα ενδεχομένως υγείας, το παιδί που δεν έχει οικογένεια, δεν έχει προστασία, δεν έχει ούτε πατρίδα; Και αυτό το λέω και για μερικούς πατριδοκάπηλους που λένε «τα νιάτα των οποίων, το εκείνο και το άλλο». 
Και να σας πω και μία κουβέντα και δεχθείτε την. Ειλικρινά σας το λέω ότι θέλω να τη δεχθείτε. Ανήκετε σε μία κουλτούρα, αν δεν θέλετε να ακούσετε το ΚΚΕ, ακούστε μία κουλτούρα θρησκευτική.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ.
ΛΙΑΝΑ ΚΑΝΕλΛΗ: Αυτός ο Χριστός αυτές τις ημέρες που σταυρώνεται, από θετό πατέρα σώθηκε και μεγάλωσε, ανύμνητο και αγιογράφητο τον Ιωσήφ, που τον ξεχνάνε όλοι. Και η Μάνα του στον Σταυρό όταν πέθαινε ο Υιός, γύρισε και είπε «Να ο Υιός σου». 
Έχετε μία κουλτούρα που το παιδί ανήκει στο Θεό, ανήκει στην κοινωνία και έχεις υποχρέωση ηθική -πώς να σας το πω- να το σεβαστείς, να το μεγαλώσεις, να το αφήσεις να ακολουθήσει το δικό του Γολγοθά, την δική του επιλογή και τη δική του ανάσταση και όχι να πεθάνει νωρίς, εγκαταλελειμμένο, ιδρυματοποιημένο, χωρίς ίχνος δραχμής. 
Υπάρχουν λεφτά, δεν ξέρω τι θα κάνετε.</ChairmanSpeech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Παρακαλώ, ολοκληρώστε.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Φαντάζομαι να βρω κάποια άλλη στιγμή και να συνεχίσω, γιατί αν πάω στους αριθμούς…</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Έχετε τη δευτερολογία σας.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Αφήστε το, θα τα πω στη δευτερολογία.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Είναι εντάξει, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Μα, ήταν ιδιαίτερα ευαίσθητο το θέμα, δεν μπορεί κανείς να διαφωνήσει. Απλώς εσείς ξέρετε να διαχειρίζεστε το λόγο για την οικονομία αυτού.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Βέβαια.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Δεν θα πω ότι μακρηγορήσατε αδίκως, γιατί τα θέματα είναι πραγματικά καταλυτικά έτσι όπως τα βάζετε και πραγματικά είναι και  η δική μας υποχρέωση να αντιδράσουμε θετικά. Είναι δεδομένο.
Το Κέντρο Προστασίας Βρεφών «Η Μητέρα», να πούμε κατ’ αρχάς ότι είναι μέσα στα πέντε νομικά πρόσωπα δημοσίου δικαίου, που υπάγονται στην Περιφέρεια Αττικής και συγχωνεύεται βάσει του προσφάτου νομοσχεδίου του Υπουργείου Διοικητικής Μεταρρύθμισης, σε ένα νέο νομικό πρόσωπο δημοσίου δικαίου με την επωνυμία «Κέντρο Κοινωνικής Πρόνοιας Περιφέρειας Αττικής». Σύμφωνα με αυτό το σχέδιο συγχώνευσης, όλα τα νομικά πρόσωπα δημοσίου δικαίου, δηλαδή τα προνοιακά ιδρύματα της χώρας, συγχωνεύονται σε ένα ίδρυμα ανά περιφέρεια με την ονομασία «Κέντρο Κοινωνικής Πρόνοιας Περιφέρειας τάδε». Σε αυτή τη συγχωνευμένη μονάδα θα είναι δύο υποκατηγορίες, αφ’ ενός η κατηγορία ΑΜΕΑ και αφ’ ετέρου η κατηγορία που θα έχει να κάνει με τα θέματα παιδιού και ηλικιωμένων. 
Θα δούμε πώς θα λειτουργήσει αυτό το σύστημα στην πράξη, αρκεί να πούμε ότι κάθε ίδρυμα όπως το Κέντρο Προστασίας Βρεφών «Η Μητέρα», θα λειτουργεί αυτόνομα και ξεχωριστά. Στην ουσία συγχωνεύονται οι διοικήσεις.
 Θεωρώ ότι πρέπει να πούμε από αυτό το Βήμα ότι δεν θα θιγεί με κανέναν τρόπο η λειτουργία του καθενός από αυτά τα ιδρύματα όσον αφορά την καθημερινή διαχείριση.
Από εκεί και πέρα όμως, όσον αφορά την ουσία, να δώσω κάποιες απαντήσεις σχετικά με αυτά τα ερωτήματα: 
Πρώτον, ρωτήσαμε το Νοσοκομείο «Αγία Σοφία» και η κοινωνική του υπηρεσία μας είπε ότι δεν υπάρχουν παιδιά στο νοσοκομείο χωρίς προβλήματα υγείας, δηλαδή όλα έχουν προβλήματα υγείας. Θα το ψάξουμε παρακάτω. Μπορούμε να διοχετεύσουμε παιδιά χωρίς προβλήματα υγείας, τα οποία πήγαν εκεί κατόπιν εισαγγελικής παραγγελίας, σε ξενώνες άλλους που μπορούν να τα υποδεχθούν όπως για παράδειγμα υπό την αιγίδα του ΕΚΑ, του Εθνικού Κέντρου Κοινωνικής Αλληλεγγύης, για το οποίο σύμφωνα με τον πρόσφατο επανασχεδιασμό στον τομέα της πρόνοιας που κάναμε, προορίζουμε άλλο ρόλο: περισσότερο στρατηγικό και προγραμματικό και λιγότερο, αν θέλετε, σαν φορέα συγκεκριμένων δραστηριοτήτων.
Επομένως όσον αφορά τους ξενώνες που είναι κάτω από την εποπτεία του, αυτήν τη στιγμή ελέγχουμε το σύστημα, την περίπτωση, για να δούμε πώς θα μπορέσουμε εκεί να ενισχύσουμε αυτούς που χρειάζονται φιλοξενία, μέσα απ’ αυτές τις συγκεκριμένες δομές.
Από εκεί και πέρα, στο νοσοκομείο να πω ότι νοσηλεύονται παιδιά με προβλήματα υγείας, δηλαδή αναπηρίες, που για την εισαγωγή τους σε ιδρύματα προστασίας παιδιών με αναπηρίες έχουν γίνει ενέργειες απ’ την κοινωνική υπηρεσία του νοσοκομείου κι άλλα ιδρύματα προστασίας ΑΜΕΑ. 
Η Κοινωνική Υπηρεσία του Παραρτήματος Προστασίας Παιδιού Αττικής «Η Μητέρα», ένα από τα πιο εύρωστα ιδρύματα σ’ αυτόν το χώρο και χρηματοδοτούμενο κατά τρόπο, θα έλεγα, συνεχή και εύρυθμο, μας γνώρισε ότι στο ίδρυμα έχουν σταλεί αιτήματα για φιλοξενία τριάντα παιδιών, εκ των οποίων έχει εγκριθεί η εισαγωγή των είκοσι δύο απ’ αυτά. Απ’ το Νοσοκομείο «Αγία Σοφία» πιο συγκεκριμένα, έχει σταλεί αίτημα φιλοξενίας τεσσάρων παιδιών, των οποίων έχει εγκριθεί και η φιλοξενία.
(Στο σημείο αυτό κτυπάει το κουδούνι λήξεως του χρόνου ομιλίας του κυρίου Υφυπουργού)
Από εκεί και πέρα, να σας πω ότι οι πρόσθετες οικονομικές ανάγκες των Μονάδων Κοινωνικής Φροντίδας, σαν το Ίδρυμα «Η Μητέρα», αντιμετωπίζονται με την εξασφάλιση πρόσθετων πιστώσεων στον προϋπολογισμό εξόδων του Υπουργείου Εργασίας κι από την κατανομή των πιστώσεων του ειδικού κρατικού λαχείου, καθώς κι από χρηματοδοτήσεις των μη κυβερνητικών οργανώσεων.
Εκεί υπάρχει ένα ζήτημα αξιολόγησης των μη κυβερνητικών οργανώσεων. Προχθές συζητήσαμε εδώ μια άλλη επίκαιρη ερώτηση συναδέλφου και του είπα ότι ήδη έχουμε ξεκινήσει ένα σύστημα αξιολόγησης, για να δούμε και στην πράξη, τι λεφτά δίνονται και πού πάνε ακριβώς αυτά τα λεφτά. Ανάλογα και με τα αποτελέσματα αυτής της αξιολόγησης, θα προχωρήσουμε και στη νέου τύπου χρηματοδότηση εκεί, που υπάρχει ανάγκη.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ολοκληρώστε, παρακαλώ, κύριε Υφυπουργέ.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Να ολοκληρώσω –να αφήσω και κάτι για τη δευτερολογία- λέγοντας ότι το Παράρτημα Προστασίας Παιδιού «Η Μητέρα» κατά το 2012 επιχορηγήθηκε με το ποσό των 2.410.000 ευρώ. Σας είπα ότι είναι από τα ιδρύματα που λειτουργούν κατά τον καλύτερο τρόπο, με διοίκηση που νομίζω πως ξέρει τη δουλειά της, ξέρει το αντικείμενό της, δουλεύει, φέρνει αποτελέσματα. Το ποσό αυτό επαρκούσε πλήρως για την κάλυψη όλων των λειτουργικών δαπανών του και η ανάλογη χρηματοδότηση θα δοθεί και για το οικονομικό έτος 2013.
Υπάρχουν λεφτά για την πρόνοια, αλλά πρέπει να γίνει καλύτερος σχεδιασμός των αναγκών, εξορθολογισμός, αν θέλετε, της χρηματοδότησης και να εξασφαλίσουμε –αυτό είναι και το δικό μας καθήκον, αυτή είναι η δική μας πίεση αυτήν τη στιγμή στο Υπουργείο- ότι οι πόροι που έχουμε, που δεν είναι περισσότεροι από άλλες φορές –μάλλον λιγότεροι είναι- να πηγαίνουν εκεί που υπάρχει πραγματική ανάγκη κι όχι να κατασπαταλώνται σε ενδιάμεσους φορείς και διαστήματα.</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κυρία συνάδελφε, έχετε το λόγο.</ChairmanSpeech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Στο Αναρρωτήριο Πεντέλης χωράνε περισσότερα παιδιά. Έχει κλειστεί πτέρυγα. Στο Νοσοκομείο «Άγιοι Ανάργυροι» χωράνε περισσότερα παιδιά. Έχει κλειστές πτέρυγες. Κατ’ αυτήν την έννοια, τα χρήματα πηγαίνουν σε άλλους. Διαφημίζονται σε ιδιώτες. 
Εδώ, όπως και να το κάνουμε, είναι εξαιρετικά δύσκολο να διαφωνήσουμε ότι τα παιδιά δεν είναι φράουλες, να τα αφήσεις στο ψυγείο. Δεν νομίζω ότι χρειάζεται άλλη προσέγγιση. Δεν μπορεί να μπαίνει το παιδί σε ψυγείο, ειδικά το εγκαταλελειμμένο παιδί. Δεν μπορεί! Και πάρα πολλά παιδιά που μπαίνουν στο νοσοκομείο με εισαγγελική παραγγελία, μπορεί να έχουν πολύ μικρές βλάβες.
Και δεν μου λέτε, αυτά τα παιδιά τα οποία έχουν βλάβες, τι είναι; Προϊόν; Αν υπάρχει δυνατότητα υιοθεσίας, διανοείστε να τα αφήσετε, σε εποχή εμπορίας οργάνων κι άλλων, στα χέρια ιδιωτών και ΜΚΟ; Όχι. Αν είναι και στα αζήτητα, τι θα τα κάνετε δηλαδή; Θα μείνουν εκεί, μέχρι να σαπίσουν και να πεθάνουν. 
Για παιδιά μιλάμε αυτήν τη στιγμή! Αυτά τα παιδιά εγώ τα θεωρώ δικά μου, της κυρίας που είναι εδώ, δικά σας. Έτσι πρέπει να είναι. Δεν μπορεί να είναι κάπως αλλιώς. Δεν μπορεί!
Λέτε συγχώνευση. Συγχώνευση διοικήσεων μπορείτε να κάνετε. Συγχώνευση οικονομιών μπορείτε να κάνετε. Δεν μπορείτε να συγχωνεύσετε ούτε τα παιδιά ούτε τα προβλήματα ούτε τα παιχνίδια που λείπουν, γιατί λείπουν και παιχνίδια, λείπουν και ρούχα. Και πες ότι τα αφήνουμε αυτά. Καμμιά φορά στις δύσκολες στιγμές έχουμε μάθει να λέμε περισσεύει αγάπη. Μα την αγάπη ποιος θα τη δώσει; Δεν επαρκεί καν το προσωπικό. Είναι κάτι που το βάζεις σε ωράριο; Μπορεί να το έχεις στην κατάψυξη το παιδί; Μπορείς να το έχεις χωρίς φροντίδα, ειδικά αν έχει και προβλήματα υγείας; Υποχρηματοδοτείται ούτως ή άλλως η ενίσχυση οικογενειών που αναλαμβάνουν παιδιά.
	Να σας πω και κάτι; Κρατήστε τον τίτλο, κρατήστε το «Η Μητέρα». Μην την κάνετε μόνο άγαλμα στο Κοινοβούλιο. Έχει μία παράδοση το Κέντρο Βρεφών «Η Μητέρα». Ειλικρινά σας το λέω. Αν δεν θέλετε να καταργήσετε κάθε έννοια γονεϊκής, φυσικής αίσθησης δεσμού του παιδιού με την κοινωνία, του παιδιού με το γονιό, του παιδιού με τη γενιά, κρατήστε το. Μην το ονομάσετε κέντρο αποκατάστασης. Ξέρετε, τα νιάτα και η γέννηση δεν είναι αναπηρία, που πρέπει να περάσουν τα χρόνια, για να αποκατασταθείς μέσα στην κοινωνία. Πρέπει να μεγαλώσεις. Δεν γίνεται αλλιώς. 
Οι εργαζόμενοι έχουν βγάλει ένα σωρό ανακοινώσεις. Θα βρείτε και εργαζομένους που λένε: «Μη φέρετε άλλα παιδιά εδώ». Οι εργαζόμενοι γιατί το λένε αυτό; Από τεμπελιά το λένε; Υπάρχει εργαζόμενος ο οποίος δουλεύει στο Κέντρο Βρεφών «Η Μητέρα», που να το λέει από τεμπελιά; Πολλά από τα παιδιά που ζουν και επιζούν απ’ αυτήν την ιστορία, είναι από το φιλότιμο, είναι από το περίσσευμα, είναι από την υπεραξία τη μη πληρωμένη. Όταν σου λένε «μη φέρεις άλλα», είναι γιατί δεν μπορούν πια. Σε μία κοινωνία που έχει υποσιτιζόμενα ούτε ξέρω πόσα, ίσως διακόσιες πενήντα, τριακόσιες χιλιάδες ελληνόπουλα, που στα όρια της φτώχειας βρίσκονται πολύ περισσότερα παιδιά από τα υπαρκτά, το εγκαταλελειμμένο παιδί είναι ζήτημα ιδεολογικής προσέγγισης. Αν είχαμε λαϊκή εξουσία, η ιεράρχηση της κατανομής του πλούτου θα ήταν διαφορετική, θα πήγαινε πρώτα εκεί και μετά στα υπόλοιπα.
	Αυτός είναι ένας από τους τομείς που οφείλετε να μην κάνετε οικονομία και να βρείτε στήριξη για να μην κάνετε διότι οι εργαζόμενοι εκεί και τα παιδιά που βρίσκονται εκεί, δεν κάνουν οικονομία ούτε στις ανάγκες ούτε στην προσφορά.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε την κ. Κανέλλη.
Ο κύριος Υπουργός έχει το λόγο.</ChairmanSpeech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Κύριε Πρόεδρε, κυρία συνάδελφε, θα αναφερθώ σε τρία σημεία: 
Όσον αφορά στα προβλήματα του προσωπικού, είχα την ευκαιρία τις παραμονές των Χριστουγέννων να βρεθώ σε μία πολύ ωραία εκδήλωση του Ιδρύματος «Η Μητέρα», στο κέντρο της Αθήνας, για τις ανάδοχες οικογένειες. Εκεί είχα την ευκαιρία να μιλήσω με πολλούς από τους ανάδοχους γονείς αλλά και με το προσωπικό. Και συμφωνώ και επαυξάνω ότι κάνουν πολύ καλή δουλειά, όχι επειδή αυτό συναρτάται από κάποια αμοιβή, αλλά επειδή έχουν φιλότιμο, έγνοια και αγάπη γι’ αυτό που κάνουν και είναι πλήρως αφοσιωμένοι σ’ αυτό.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Και με το ΦΠΑ στο 23% στο γάλα και το ψωμί.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Από εκεί και πέρα, έχουν προβλήματα στη στελέχωση του προσωπικού. Πρόσφατα εγκρίναμε σε όλη τη χώρα την πρόσληψη εκατόν επτά ατόμων επικουρικού προσωπικού, με συμβάσεις ορισμένου χρόνου, επειδή δεν μπορούμε για άλλους λόγους, να πάμε σε μόνιμο προσωπικό. Αυτοί είναι με σχέση εργασίας ιδιωτικού δικαίου ορισμένου χρόνου. Δέκα απ’ αυτά τα εκατόν επτά στελέχη –βρεφοκόμοι συγκεκριμένα- θα διοχετευθούν στο Παράρτημα Προστασίας Παιδιού, πλέον, «Η Μητέρα». Λειτουργεί αυτόνομα, ως παράρτημα όμως, του συγχωνευμένου περιφερειακού.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Στο τσακ προλάβαμε να μην κλείσετε το αντίστοιχο ΤΕΙ που βγάζει βρεφονηπιοκόμους. Θα το κλείνατε το ΤΕΙ.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι. Μην ανησυχείτε πάντως για το Ίδρυμα «Η Μητέρα». Δεν θα κλείσει το ίδρυμα και νομίζω ότι δεν πρέπει να κλείσει, διότι είναι από τα ιδρύματα που πραγματικά λειτουργούν κατά τον καλύτερο δυνατό τρόπο στο χώρο της πρόνοιας.</Speech> 
<Speech><Parlmember>ΛΙΑΝΑ ΚΑΝΕΛΛΗ</Parlmember>: Για τις υιοθεσίες κάντε κάτι.</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όσον αφορά τις υιοθεσίες, εγώ θα συμφωνήσω ότι πρέπει να δούμε ριζικά την αναθεώρηση της κείμενης νομοθεσίας και αυτή θα είναι μία από τις νομοθετικές πρωτοβουλίες που έχει σκεφθεί το Υπουργείο μας, διά της Γενικής Γραμματείας Πρόνοιας και της αρμόδιας Διεύθυνσης Οικογένειας της Γενικής Γραμματείας Πρόνοιας. Ήδη έχει αρχίσει η επεξεργασία των ζητημάτων αυτών.
Όπως καταλαβαίνετε, σύμφωνα με το υφιστάμενο νομοθετικό πλαίσιο, ένα νόμο του ’96, η διαδικασία αυτή τελείται πάντα με γνώμονα το συμφέρον του παιδιού. Στο πλαίσιο αυτής της λογικής, βρίσκεται στην αποκλειστική δικαιοδοσία των αρμόδιων πολιτικών δικαστηρίων. Εκεί μπαίνει και η διάσταση της καθυστέρησης και του χρόνου, δεδομένου ότι πρόκειται πλέον για μία δικαστική διαδικασία, δηλαδή η υιοθεσία ολοκληρώνεται με δικαστική απόφαση. Βέβαια αυτό που προβλέπεται από το νόμο, είναι και μία κοινωνική έρευνα με ένα τελικό πόρισμα, μία έκθεση που κατατίθεται στο δικαστήριο, για να αποφανθεί και αφορά την καταλληλότητα των υποψήφιων θετών γονέων, την προσωπικότητα και την υγεία των ενδιαφερομένων, κίνητρα, περιουσιακή κατάσταση, αμοιβαία ικανότητα προσαρμογής και των δύο κ.λπ.. Όπως καταλαβαίνετε, αυτά παίρνουν χρόνο.</Speech>
<Speech><Parlmember>ΛΙΑΝΑ ΚΑΝΕΛΛΗ</Parlmember>: Πέντε, έξι χρόνια. Τι νόημα έχει μετά από τόσα χρόνια;</Speech>
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Υπάρχει καθυστέρηση. Εκεί πρέπει να κατευθυνθούμε, προκειμένου να αναθεωρήσουμε τη σχετική νομοθεσία, διότι υπάρχει μεγάλος αριθμός υποψήφιων θετών γονέων, ενδιαφερομένων να υιοθετήσουν και πολύ μικρός αριθμός παιδιών που είναι νομικά διαθέσιμα προς υιοθεσία, δηλαδή που έχουν περάσει αυτήν τη διαδικασία. Εκεί εστιάζεται το πρόβλημα και εκεί υπάρχει και η παρεπόμενη συνέπεια, οι υποψήφιοι γονείς να στρέφονται στο εξωτερικό για να υιοθετήσουν. Νομίζω ότι πρέπει να αναθεωρήσουμε αυτήν τη νομοθεσία και θεωρώ ότι πρέπει να προχωρήσουμε σύντομα σ’ αυτό και μπορούμε να το δούμε και μαζί.
Τελειώνω με τη χρηματοδότηση των ιδρυμάτων. Η ενίσχυση από τον κρατικό προϋπολογισμό ή το κρατικό λαχείο είναι δεδομένη. Οι ανάγκες όμως μεγαλώνουν και ενδεχομένως θα πρέπει να σκεφθούμε και άλλους τρόπους. Μια από τις επόμενες επικείμενες νομοθετικές πρωτοβουλίες του Υπουργείου μας είναι και αυτή που σχετίζεται με τη θεσμοθέτηση της εταιρικής κοινωνικής ευθύνης. Μη δούμε και καμμιά τράπεζα να χρηματοδοτεί ιδρύματα. Ξέρω ότι θα σας ενδιέφερε αυτό.</Speech> 
 <Speech><Parlmember>ΛΙΑΝΑ ΚΑΝΕΛΛΗ</Parlmember>:  Μεταξύ λαχείου και τράπεζας πάνε τα παιδιά.</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Νομίζω όμως ότι μπορούμε να δώσουμε και τη δυνατότητα -στο πλαίσιο ενός κατοχυρωμένου θεσμικού πλαισίου και όχι ανεξέλεγκτου και πρόσφορου για καταχρηστικές συμπεριφορές- και στο εταιρικό κομμάτι, το κομμάτι δηλαδή της ιδιωτικής οικονομίας, να προσέλθει με προτάσεις για ενίσχυση εκεί, που αυτή είναι θεσμικά κατοχυρωμένη, εκεί που είναι αξιολογημένες οι ανάγκες και υπάρχει ένα σύστημα, το οποίο μπορεί να κατευθύνει τον πόρο στην ανάγκη, κατά τρόπο ορθολογικό. Θα είναι νομίζω μια ενδιαφέρουσα πρωτοβουλία. Αλλά νομίζω ότι πρέπει να στραφούμε και σε άλλες δυνάμεις, προκειμένου να δώσουμε λύση στα προβλήματα.</Speech> 
 <Speech><Parlmember>ΛΙΑΝΑ ΚΑΝΕΛΛΗ</Parlmember>:  Μα ακούτε τι λέτε τώρα; Θα βάζουμε την τράπεζα να υιοθετεί τα παιδιά; Και άμα  πουληθεί η τράπεζα, θα πάει στη Bundesbank το παιδί;</Speech> 
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Δεν είπε αυτό.</ChairmanSpeech>  
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Θα χρηματοδοτεί τα ιδρύματα, κυρία συνάδελφε. Δεν θα υιοθετεί. Προς Θεού!</Speech> 
 <Speech><Parlmember>ΛΙΑΝΑ ΚΑΝΕΛΛΗ</Parlmember>:  Και αν φύγει η τράπεζα;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Αν δεν είναι η τράπεζα, μπορεί να είναι η χι, ψι, ωμέγα εταιρεία.</Speech> 
 <Speech><Parlmember>ΛΙΑΝΑ ΚΑΝΕΛΛΗ</Parlmember>:  Και αν κουρευτεί η τράπεζα, θα κουρευτεί και το παιδί;</Speech> 
<Speech><Parlmember>ΝΙΚΟΛΑΟΣ ΠΑΝΑΓΙΩΤΟΠΟΥΛΟΣ</Parlmember> (Υφυπουργός Εργασίας, Κοινωνικής Ασφάλισης και Πρόνοιας): Όχι. Κοντά σε όλα τα άλλα. Αυτό λέμε. Πρόσθετες πηγές χρηματοδότησης ψάχνουμε χωρίς καμμία ανάμειξη στην ουσιαστική λειτουργία. Αυτό μόνο.</Speech> 
 <Speech><Parlmember>ΛΙΑΝΑ ΚΑΝΕΛΛΗ</Parlmember>:  Για το εγκαταλελειμμένο παιδί χωρίς οικογένεια ψάχνετε λεφτά!</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ.
Έχω την τιμή να ανακοινώσω στο Σώμα ότι ο Ανεξάρτητος Βουλευτής κ. Νικόλαος Νικολόπουλος και η Βουλευτής των Ανεξάρτητων Ελλήνων κ. Ραχήλ Μακρή κατέθεσαν πρόταση νόμου: «Για τη δανειοδότηση νομικών προσώπων δημοσίου και ιδιωτικού τομέα και πολιτικών κομμάτων». Παραπέμπεται στην αρμόδια Διαρκή Επιτροπή.
Επίσης ανακοινώνεται στο Σώμα ότι η Διαρκής Επιτροπή Παραγωγής και Εμπορίου καταθέτει την έκθεσή της στο σχέδιο νόμου του Υπουργείου Ανάπτυξης, Ανταγωνιστικότητας, Υποδομών,  Μεταφορών και Δικτύων: «Εθνικό Σύστημα Ηλεκτρονικών Δημοσίων Συμβάσεων και άλλες διατάξεις». 
Ολοκληρώνουμε τη συζήτηση των επικαίρων ερωτήσεων με την όγδοη  με αριθμό 1352/22-4-2013 επίκαιρη ερώτηση δευτέρου κύκλου του Ανεξάρτητου Βουλευτή Ευβοίας κ. Κωνσταντίνου Μαρκόπουλου προς τον Υπουργό Υγείας, σχετικά με τις δυσλειτουργίες του ΕΚΑΒ και τη διακομιδή ασθενών στο Νομό Ευβοίας. 
Κύριε συνάδελφε, έχετε το λόγο.</ChairmanSpeech> 
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Ευχαριστώ πολύ, κύριε Πρόεδρε. 
Κύριε Υπουργέ, το ΕΚΑΒ που έχει ως αποκλειστική ευθύνη την ταχεία και ασφαλή μεταφορά των επειγόντων περιστατικών και των ατυχημάτων σε ασφαλές νοσηλευτικό ίδρυμα, για να σώζει ζωές, είναι γνωστό ότι καλύπτει όλη την Ελλάδα εκτός από ελάχιστες περιοχές. 
Μια από τις πολύ λίγες περιοχές που δεν καλύπτει το ΕΚΑΒ, είναι ένα σημαντικό κομμάτι του Νομού της Εύβοιας. Δεν ξέρω πώς αποφασίστηκε, όταν ιδρύθηκε το ΕΚΑΒ στην Εύβοια, να καλύπτει μόνο τη Χαλκίδα και ένα μικρό κομμάτι της βόρειας Εύβοιας. Το μεγαλύτερο κομμάτι της βορειοκεντρικής Εύβοιας, εκτός από τη Χαλκίδα, καθώς και η νότιος Εύβοια δεν καλύπτονται από το ΕΚΑΒ. 
Αυτό σημαίνει ότι υπάρχει αναγκαστική βοήθεια από τα ασθενοφόρα των αντίστοιχων κέντρων υγείας. Ακόμα και το Νοσοκομείο της Χαλκίδας βοηθάει με τα ασθενοφόρα. Όμως τα ασθενοφόρα του Κέντρου Υγείας Μαντουδίου, του Νοσοκομείου της Χαλκίδας, του Κέντρου Υγείας Αλιβερίου και των δυο μικρών Νοσοκομείων της Κύμης και της Καρύστου είναι παλιά. Τα περισσότερα προέρχονται από απόσυρση από το ΕΚΑΒ. Άρα, έχουν κάνει πάνω από τριακόσιες πενήντα χιλιάδες χιλιόμετρα. 
Δίπλα σ’ αυτά υπολογίστε και την έλλειψη του προσωπικού. Σας δίνω μερικά στοιχεία. Στο ΕΚΑΒ διορίστηκαν, όταν ιδρύθηκε, περί τα τριάντα πέντε άτομα. Αυτήν τη στιγμή βρίσκονται είκοσι τρία, διότι τα υπόλοιπα δώδεκα έχουν μεταταγεί σε άλλους νομούς. Ούτε το προσωπικό φτάνει, ούτε το ΕΚΑΒ καλύπτει ολόκληρο το νομό. Επομένως ούτε τα ασθενοφόρα του ΕΚΑΒ μπορούν άριστα να χρησιμοποιηθούν. Είναι εφτά και συνοδοιπορούνται από τα άλλα που είναι παλιά. 
Πού φτάνουμε; Φτάνουμε σε ένα αποτέλεσμα που λέει ότι ένας νομός με την ιδιαίτερη μορφολογία της Εύβοιας, με ένα πολύ  μεγάλο επιμήκη άξονα και ένα κακό οδικό δίκτυο, με πολύ μεγάλο πληθυσμό, που είναι σταθερά στις διακόσιες χιλιάδες, αλλά το καλοκαίρι λόγω τουρισμού και μάλιστα εσωτερικού, πολλές φορές φτάνει και στα όρια τού να διπλασιαστεί, με ατυχήματα δυστυχώς και επείγοντα περιστατικά, στην πραγματικότητα δεν καλύπτεται. 
Το ερώτημά μου λοιπόν σε εσάς είναι το εξής: Το Υπουργείο Υγείας σχεδιάζει τελικά να αναπτύξει το ΕΚΑΒ στο σύνολο του νομού; Υπάρχει η προοπτική από ένα διαγωνισμό που έρχεται και επανέρχεται και πάει και έρχεται εδώ και δύο χρόνια από το ΕΣΠΑ, να ενισχυθεί το ήδη υπάρχον ΕΚΑΒ με νέα ασθενοφόρα ή εάν δεν μπορεί το ΕΚΑΒ να αναπτυχθεί στο σύνολο του νομού, να υπάρξουν καινούργια ασθενοφόρα στα δύο νοσηλευτικά ιδρύματα, τα μικρά, το Νοσοκομείο της Καρύστου και αυτό της Κύμης; 
Εν πάση περιπτώσει, κύριε  Υπουργέ, θέλουμε από το Υπουργείο Υγείας, το Υπουργείο του οποίου έχετε την ευθύνη, μία απάντηση ουσιαστική, για να πούμε στους κατοίκους ότι κάναμε ένα βήμα στο κοινωνικό κράτος, ότι μπορούμε δηλαδή να τους διασφαλίσουμε το μεγαλύτερο αγαθό, που είναι η ασφάλεια της μεταφοράς για ένα επείγον περιστατικό. 
Ειλικρινά σας λέω –είμαστε και συνάδελφοι στο ιατρικό επάγγελμα- ότι με πολύ ενδιαφέρον αυτήν την ώρα, παρακολουθούν πάρα πολλοί άνθρωποι από όλο το νομό και από τα νοσηλευτικά ιδρύματα, διότι είναι η κατάσταση εξαιρετικά οριακή, αρνητικά οριακή για το νομό και η αγωνία όλων μας είναι πάρα πολύ μεγάλη.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Ευχαριστούμε πολύ, κύριε  συνάδελφε.
Κύριε  Υπουργέ, έχετε το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Ευχαριστώ, κύριε  Πρόεδρε. 
Με ενδιαφέρον ήλθα σήμερα, για να απαντήσω στην επίκαιρη ερώτηση του συναδέλφου στη Βουλή και στην Ιατρική κ. Μαρκόπουλου, η οποία αφορά στη στελέχωση και την καλύτερη λειτουργία του ΕΚΑΒ στο Νομό της Εύβοιας, που είναι και η εκλογική του περιφέρεια. 
Θα ήθελα να καταθέσω μερικά στοιχεία, που αφορούν πρωτίστως, τα ασθενοφόρα, τα οποία είναι η μεγάλη πληγή του ΕΚΑΒ, γιατί ο στόλος έχει παλιώσει και έχουν αποσυρθεί πάρα πολλά ασθενοφόρα. Όπως θα σας πω τώρα, υπάρχουν δύο διαγωνισμοί ασθενοφόρων σε εξέλιξη. 
Με την ολοκλήρωση του ενός διαγωνισμού που έχει διενεργηθεί για την προμήθεια εκατόν εξήντα επτά ασθενοφόρων και δεκαεννέα νέων κινητών μονάδων στο πλαίσιο των περιφερειακών επιχειρησιακών προγραμμάτων του ΕΣΠΑ του 2007-2013, εκ των οποίων τα δέκα ασθενοφόρα προϋπολογισμένης δαπάνης 700.000 ευρώ προορίζονται για να ενισχύσουν το στόλο των ασθενοφόρων του ΕΚΑΒ στη Στερεά Ελλάδα, θα λυθεί ένα σημαντικό μέρος του προβλήματος. Με την ολοκλήρωση της προμήθειας αυτής αναμένεται προφανώς, η περαιτέρω ενίσχυση του ΕΚΑΒ Ευβοίας με νέα ασθενοφόρα, γεγονός που θα συμβάλει στη βελτίωση των παρεχόμενων υπηρεσιών.  
Πρέπει να σας πω όμως, ότι ο διαγωνισμός διενεργήθηκε στις 3-10-2012 και βρίσκεται σε αναμονή της εκδίκασης των αιτήσεων ασφαλιστικών μέτρων, που κατέθεσαν οι συμμετάσχουσες εταιρείες, οι οποίες αποκλείστηκαν ενώπιον του Διοικητικού Εφετείου Αθηνών. Είναι από τα γνωστά προβλήματα των δικαστικών προσφυγών σε ένα διαγωνισμό, που τον εμποδίζουν να ολοκληρωθεί και να παραδοθούν επομένως, τα ασθενοφόρα για τα οποία υπάρχουν τα χρήματα από κοινωνικούς πόρους.
Επίσης θα ήθελα να σας πω ότι βρίσκονται σε εξέλιξη και οι διαδικασίες για την προμήθεια επιπλέον εκατόν ογδόντα τεσσάρων ασθενοφόρων, τριάντα έξι κινητών μονάδων και είκοσι πέντε ασθενοφόρων 4Χ4, στο πλαίσιο επίσης του ΕΣΠΑ, εκ των οποίων τα δεκατέσσερα ασθενοφόρα και οι τρεις κινητές μονάδες αφορούν τομείς του ΕΚΑΒ στην Περιφέρεια Στερεάς Ελλάδος, προϋπολογιζόμενης δαπάνης 1.295.000 ευρώ.
Είναι γεγονός ότι ο Νομός Ευβοίας, λόγω και των σημαντικών ιδιαιτεροτήτων του, κυρίως γεωγραφικών και ανάγλυφου της περιοχής, αλλά και εποχικής επιβάρυνσης κατά τη διάρκεια των θερινών μηνών, δεν έχει την απαιτούμενη κάλυψη, αν συγκριθεί με άλλες γεωγραφικές περιοχές, που διαθέτουν αντίστοιχα χαρακτηριστικά. Επομένως η επίκαιρη ερώτησή σας εδράζεται σε πραγματικά γεγονότα και πρέπει να δρομολογήσουμε λύσεις. 
Ο Νομός Ευβοίας καλύπτεται επιχειρησιακά από τους τομείς ΕΚΑΒ Χαλκίδας και Ιστιαίας. Στον τομέα ΕΚΑΒ Ιστιαίας υπηρετούν εννέα υπάλληλοι του κλάδου ΔΕ πληρωμάτων ασθενοφόρων, εκ των οποίων η μία υπάλληλος απουσιάζει με άδεια μητρότητος και επειδή η δύναμη του ΕΚΑΒ δεν επαρκεί, ώστε να υπάρχει ασθενοφόρο σε κάθε βάρδια, με συνεννόηση και άριστη συνεργασία με το Κέντρο Υγείας Ιστιαίας, καθημερινά, επιχειρησιακά υπάρχει ένα ασθενοφόρο σε κάθε βάρδια, προκειμένου να εξασφαλίζεται πλήρης κάλυψη στην αντιμετώπιση των έκτακτων περιστατικών,  όταν δεν έχει ασθενοφόρο το ΕΚΑΒ και έχει βάρδια το Κέντρο Υγείας Ιστιαίας.
Στη δευτερολογία μου θα σας πω και για τη Χαλκίδα.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>): Κύριε συνάδελφε, έχετε το λόγο.</ChairmanSpeech>
<Speech><Parlmember>ΚΩΝΣΤΑΝΤΙΝΟΣ ΜΑΡΚΟΠΟΥΛΟΣ</Parlmember>: Κύριε Υπουργέ, ελπίζω στη δευτερολογία σας να μου απαντήσετε εάν υπάρχει σχεδιασμός για ανάπτυξη του ΕΚΑΒ στη νότια Εύβοια. 
Βεβαίως αυτά που παραθέσατε, είναι απολύτως πραγματικά. Και γιατί να μην είναι. Αλλά δεν μου απαντήσατε στο κορυφαίο ερώτημά μου: Η νότια Εύβοια θα αποκτήσει ΕΚΑΒ; Εδώ θα αποκτήσουμε εκατόν ογδόντα περίπου νέα ασθενοφόρα. Δομή ΕΚΑΒ όμως, θα έχουμε; Γιατί αν δεν έχουμε δομή ΕΚΑΒ θα συνεχίσουμε πάλι με τα ασθενοφόρα των τριακοσίων πενήντα χιλιάδων χιλιομέτρων, που σταματάνε και τα σπρώχνουν στο δρόμο οι γιατροί -όταν υπάρχουν- και οι νοσηλευτές που βρίσκονται μέσα. 
Το πρώτο ερώτημα λοιπόν είναι αυτό. 
Το δεύτερο που έχω να σχολιάσω είναι, ότι ο διαγωνισμός του ΕΚΑΒ, τον οποίο μας αναφέρετε, για τα εκατόν ογδόντα περίπου ασθενοφόρα, έχει ξεκινήσει από τις 31 Ιανουαρίου του 2011. Σε λίγο μπαίνει Μάιος του 2013. Και το ελληνικό κράτος δεν είναι ικανό να τελέσει ένα διαγωνισμό -χωρίς να ξεπεράσει τα δυόμισι χρόνια- για εκατόν ογδόντα ασθενοφόρα, που δεν θέλει και ιδιαίτερες τεχνικές προδιαγραφές. 
Βεβαίως ορθώς –γιατί κι εγώ το έχω ψάξει το θέμα- υπάρχει μία προσφυγή στα δικαστήρια με ενστάσεις, που είναι σύννομο δικαίωμα αυτών που λαμβάνουν μέρος στους δημόσιους διαγωνισμούς. Από τον Ιανουάριο του 2011 όμως, μέχρι τον Ιανουάριο του 2013, που έγινε αυτός ο διαγωνισμός, πέρασαν δύο ολόκληρα χρόνια. Και αυτά τα δύο ολόκληρα χρόνια είναι χαρακτηριστικά της ραθυμίας, όχι των δημόσιων υπηρεσιών, αλλά του πολιτικού συστήματος. 
Δεν ήσασταν εσείς Υπουργός. Αυτή όμως είναι η πραγματικότητα. Και τι να πούμε τώρα στους πολίτες; Ότι εδώ και δυόμισι χρόνια έχουμε τα λεφτά στο ΕΣΠΑ και δεν μπορούμε να αποκτήσουμε ασθενοφόρα;
Όσο για το δεύτερο διαγωνισμό, θα μου επιτρέψετε να σας πω ότι αμφιβάλλω αν θα γίνει στο ΕΣΠΑ, διότι το ΕΣΠΑ τελειώνει στο τέλος του 2013. Με τους ρυθμούς που κινείται το δημόσιο –σέβομαι απόλυτα τη φιλοδοξία σας- δεν υπάρχει περίπτωση να γίνει. Άρα θα μείνουμε με αυτά.
Ερώτημα λοιπόν πρώτο, αναπάντητο μέχρι τώρα: Θα γίνει ΕΚΑΒ στη νότια Εύβοια; 
Ερώτημα δεύτερο: Οφείλετε ως Υπουργός να μας πείτε, από τα δέκα ασθενοφόρα, τα οποία είναι για την Στερεά Ελλάδα, πόσα είναι για την Εύβοια. Αν δεν μπορείτε, μετά από μία ερώτηση την οποία έχω υποβάλει τέσσερις φορές –ήρθατε, μπορέσατε, καταλαβαίνω τις υποχρεώσεις σας- να μας απαντήσετε ότι από τα δέκα, εσείς που δεν έχετε ΕΚΑΒ, θα πάρετε τα πέντε, γιατί οι άλλοι τέσσερις νομοί έχουν ΕΚΑΒ, τότε δεν μου έχετε απαντήσει. Κι εγώ βεβαίως, στους πολίτες, στους ανθρώπους οι οποίοι ενδιαφέρονται –αυτούς εκπροσωπώ στη Βουλή- πρέπει να απαντήσω ότι: Το Υπουργείο δεν σας έχει στο σχεδιασμό. Είστε στο σωρό. Θα πάρετε αργότερα, όταν δηλαδή ο όποιος Υπουργός –εύχομαι να είστε εσείς- θα μας μοιράσει αυτά τα δέκα ασθενοφόρα για τη Στερεά Ελλάδα. Κι εκεί θα αρχίσει το μαλλιοτράβηγμα. 
Τρίτο και τελευταίο που θέλω να σας παραθέσω -και βεβαίως το ξέρετε- είναι το εξής: Η Εύβοια δεν έχει καινούργιο νοσοκομείο, όπως έχουν οι άλλοι τέσσερις νομοί. Έχει ένα μικρότερο νοσοκομείο, των απαιτήσεων του νομού και εξαιρετικά παλιό. Ούτε γι’ αυτό φταίνε οι πολίτες. Το νοσοκομείο θα ξεκινούσε το φθινόπωρο του 2009 και ήταν να παραδοθεί πριν από δεκαπέντε μέρες. Και σήμερα, όχι απλώς δεν υπάρχει νοσοκομείο, αλλά υπάρχουν μόνο κάποια μπετά ούτε καν τοιχοποιία. Δεν φταίνε γι’ αυτό οι πολίτες, δηλαδή δεν φταίνε γιατί δεν έχουν νοσοκομείο, γιατί δεν έχουν ΕΚΑΒ σε όλο το νομό. Στο ΕΚΑΒ που υπάρχει, δεν υπάρχει προσωπικό. Δεν φταίνε οι πολίτες γιατί τα ασθενοφόρα είναι παλιά, από απόσυρση και δεν έχουν οδηγούς. 
Επομένως εξακολουθώ να αιτούμαι στη δευτερολογία μου από εσάς, κάποιες ουσιαστικές απαντήσεις –έστω μικρές- με θετικό πρόσημο. 
Η παραδοχή της κατάστασης εκ μέρους σας, σας τιμά, γιατί την αντιμετωπίζετε. Η περιγραφή της κατάστασης δείχνει ότι είστε κυρίαρχος του προβλήματος. Η θέση όμως την οποία έχετε εκεί, είναι να δίνετε λύσεις. Και η θέση η δική μου είναι, να ζητώ το αυτονόητο, πιστεύω, γιατί το είπατε κι εσείς, ότι η ερώτησή μου εδράζεται σε πραγματικά γεγονότα.
Επομένως, κύριε Υπουργέ, θέλω να φύγω από εδώ με απάντηση. Θέλω μία απάντηση στιβαρή, δομημένη, με μία στρατηγική σε βάθος χρόνου, για να είμαστε όλοι κερδισμένοι σε αυτήν την Αίθουσα, εγώ που ρωτώ, διότι θέλω να πάρω μία απάντηση για τους πολίτες μου, από εσάς, που έχετε την ευθύνη του Υπουργείου και από την Κυβέρνηση, η οποία πρέπει να δείξει ότι τιμά -σε έναν ελάχιστο βαθμό, μέσα σε δύσκολη συγκυρία- το κοινωνικό κράτος, το οποίο βρίσκεται σε απόλυτο υποβιβασμό κι εξαθλίωση. 
Αυτά ζητώ. Δεν νομίζω ότι ζητώ πολλά, κύριε Πρόεδρε.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Κυρίες και κύριοι συνάδελφοι, έχω την τιμή να ανακοινώσω στο Σώμα ότι από τα άνω δυτικά θεωρεία παρακολουθούν τη συνεδρίασή μας, αφού προηγουμένως ξεναγήθηκαν στην έκθεση της αίθουσας «ΕΛΕΥΘΕΡΙΟΣ ΒΕΝΙΖΕΛΟΣ» και ενημερώθηκαν για την ιστορία του κτηρίου και τον τρόπο οργάνωσης και λειτουργίας της Βουλής, είκοσι έξι μαθήτριες και μαθητές και δύο εκπαιδευτικοί συνοδοί τους από το 4ο Γυμνάσιο Γιαννιτσών.
Η Βουλή τούς καλωσορίζει.
(Χειροκροτήματα από όλες τις πτέρυγες της Βουλής)
Ο κύριος Υπουργός έχει το λόγο.</ChairmanSpeech>
<Speech><Parlmember>ΜΑΡΙΟΣ ΣΑΛΜΑΣ</Parlmember> (Αναπληρωτής Υπουργός Υγείας): Κατ’ αρχάς, να πούμε ξεκάθαρα ότι υπάρχει απόφαση του Διοικητικού Συμβουλίου του ΕΚΑΒ, το Νοέμβριο του 2011, όταν και τότε είχε γίνει αντιληπτό το πρόβλημα από το Υπουργείο Υγείας και τη διοίκηση του ΕΚΑΒ και είχε ζητηθεί η κατανομή θέσεων για μια επικείμενη προκήρυξη διακοσίων οργανικών θέσεων, ΔΕ πληρωμάτων ασθενοφόρων. Στην απόφαση αυτή λοιπόν του Νοεμβρίου του 2011, είχε εγκριθεί η κατανομή των θέσεων αυτών και από τις διακόσιες οι επτά έπρεπε να είναι στο Αλιβέρι όπου είχε αποφασιστεί να δημιουργηθεί νέος τομέας στο ΕΚΑΒ. 
Όσον αφορά την υπόθεση αυτών των θέσεων που είχαν σταλεί στο ΑΣΕΠ, θέλω να πω το εξής: Με τη μνημονιακή δέσμευση του 1 προς 10 ως προς τις προσλήψεις και γενικότερα με τη μείωση των προσλήψεων στο δημόσιο, επηρεάστηκαν και αυτές οι θέσεις. Είναι όμως στο σχεδιασμό.
Για να δώσουμε και μια γρήγορη λύση στο πρόβλημα του προσωπικού του ΕΚΑΒ, στα πληρώματα, επειδή υπήρχαν πάρα πολλά στελέχη και πολλοί εργαζόμενοι στην κατηγορία πληρωμάτων του ΕΚΑΒ, που είναι σε τηλεφωνικά κέντρα -υπηρετούν εκεί, αντί να είναι έξω στα ασθενοφόρα- ζήτησα από τον Υπουργό Διοικητικής Μεταρρύθμισης, τον κ. Μανιτάκη, να δώσει κατά προτεραιότητα, διοικητικό προσωπικό στο ΕΚΑΒ από τη δεξαμενή των υπαλλήλων που είναι σε διαθεσιμότητα, δηλαδή από αυτούς του 2000, τους πρώτους, να μας δώσει -μεταξύ των άλλων εξακοσίων πενήντα θέσεων συνολικά, που ζητήσαμε στο Υπουργείο Υγείας- γύρω στις πενήντα θέσεις για το ΕΚΑΒ, ώστε να μπουν μέσα στα τηλεφωνικά κέντρα και την ίδια ώρα, να βγουν πληρώματα που απασχολούνται σε αλλότρια καθήκοντα -στο τηλεφωνικό κέντρο- για να πάνε στα ασθενοφόρα. 
Σε αυτόν το σχεδιασμό ίσως να μπορούσαμε να εντάξουμε και την ενίσχυση -με κάποιες μετακινήσεις- σε επίπεδο πληρωμάτων και στα δύο ΕΚΑΒ στην Εύβοια.
Να σας πω κάτι, σχετικά με το διαγωνισμό για τα ασθενοφόρα. Επειδή έχετε κάνει Υπουργός επί μακρόν διάστημα, θα γνωρίζετε το βασικό πρόβλημα, που είναι οι δικαστικές προσφυγές και το θεσμικό πλαίσιο που διέπει τις προμήθειες στη χώρα μας. Είναι από τις πιο δύσκολες περιπτώσεις που μπορεί να έρθει αντιμέτωπη μια πολιτική ηγεσία, όταν έχει ένα διαγωνισμό, που έχει τα λεφτά και οι διαγωνιζόμενοι έχουν προσφύγει στα δικαστήρια και αυτά καθυστερούν να πάρουν τις αποφάσεις και τίθεται σε ομηρία η πολιτική ηγεσία, ο κόσμος που έχει την πρώτη προτεραιότητα στο να εξυπηρετείται. Πραγματικά είναι από τις περιπτώσεις που, όταν είναι στο δικαστήριο για να εκδικαστεί η υπόθεση και δεν έχει τελειώσει ο διαγωνισμός, δεν έχεις και πολλά να κάνεις ως πολιτική ηγεσία.
Σε κάθε περίπτωση, πρέπει να σας πω ότι λαμβάνω σοβαρά υπ’ όψιν την ερώτησή σας και το ενδιαφέρον. Σίγουρα με την επίκαιρη ερώτησή σας το έχετε επαναφέρει στην επικαιρότητα. Και όταν θα τεθεί θέμα είτε κατανομής προσωπικού είτε ολοκλήρωσης του διαγωνισμού με τα ασθενοφόρα και κατανομής αυτών, θα το λάβουμε σοβαρά υπ’ όψιν για να ενισχύσουμε και την Εύβοια.</Speech>
ΠΡΟΕΔΡΕΥΩΝ (<ChairmanSpeech><Parlmember>Γεώργιος Καλαντζής</Parlmember>):  Ευχαριστούμε πολύ.
Η τρίτη με αριθμό 1374/23-4-2013 επίκαιρη ερώτηση δευτέρου κύκλου του Βουλευτή Ηρακλείου του Πανελληνίου Σοσιαλιστικού Κινήματος κ. Βασιλείου Κεγκέρογλου προς τον Υπουργό Εργασίας, Κοινωνικής Ασφάλισης και Πρόνοιας και Εσωτερικών, σχετικά με το πρόγραμμα ΕΣΠΑ για τους βρεφονηπιακούς σταθμούς της χώρας, διαγράφεται μετά από συνεννόηση που επήλθε μεταξύ του κυρίου Βουλευτή και του κυρίου Υπουργού και θα συζητηθεί εν ευθέτω χρόνω.
Επίσης, η έκτη με αριθμό 1376/23-4-2013 επίκαιρη ερώτηση δευτέρου κύκλου του Βουλευτή Αχαΐας της Δημοκρατικής Αριστεράς κ. Νικολάου Τσούκαλη προς τον Υπουργό Οικονομικών, σχετικά με το ηλεκτρονικό περιουσιολόγιο, δεν θα συζητηθεί λόγω κωλύματος του κυρίου Υπουργού και διαγράφεται.
Η έκτη με αριθμό 1375/23-4-2013 επίκαιρη ερώτηση πρώτου κύκλου της Βουλευτού Α΄ Πειραιώς της Δημοκρατικής Αριστεράς κ. Μαρίας Ρεπούση προς τον Υπουργό Παιδείας και Θρησκευμάτων, Πολιτισμού και Αθλητισμού, σχετικά με τους διορισμούς των εκλεγμένων μελών ΔΕΠ στα πανεπιστήμια της χώρας, δεν θα συζητηθεί λόγω κωλύματος του κυρίου Υπουργού και διαγράφεται.
Κυρίες και κύριοι συνάδελφοι, ολοκληρώθηκε η συζήτηση των επικαίρων ερωτήσεων. 
Δέχεστε στο σημείο αυτό να λύσουμε τη συνεδρίαση;</ChairmanSpeech>
<Speech><Parlmember>ΟΛΟΙ ΟΙ ΒΟΥΛΕΥΤΕΣ</Parlmember>: Μάλιστα, μάλιστα.
Με τη συναίνεση του Σώματος και ώρα 13.20΄ λύεται η συνεδρίαση για την Κυριακή 28 Απριλίου 2013, με αντικείμενο εργασιών του Σώματος: νομοθετική εργασία, σύμφωνα με τη συμπληρωματική ημερήσια διάταξη που θα διανεμηθεί. 
Ο</Speech> ΠΡΟΕΔΡΟΣ                                                        ΟΙ ΓΡΑΜΜΑΤΕΙΣ
Τελευταία Αποθήκευση:	30/4/2013 11:52:00 πμ	Από:  VELIOTI
Εκτυπώθηκε:	30/4/2013 11:41:00 πμ</body>
</html>